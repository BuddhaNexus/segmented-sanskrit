{
  "GP12skprevku:0": "Skandapurāṇa: Revākhaṇḍa (RKS)",
  "GP12skprevku:1": "RKS adhyāya 1",
  "GP12skprevku:2": "majjanamātaṅgagaṇḍacyutamadamadirāmodamattālijālam /",
  "GP12skprevku:3": "snānaiḥ siddhāṅganānāṃ kucayugavigalatkuṅkumāsaṅgapiṅgam // RKS_1.1 //",
  "GP12skprevku:4": "sāyaṃ prātarmunīnāṃ kuśakusumacayācchannatīrasthanīram /",
  "GP12skprevku:5": "pāyādvo narmadāmbhaḥ karikarabhakarākrāntarahastaraṅgam // RKS_1.2 //",
  "GP12skprevku:6": "mārkaṇḍeya uvāca:",
  "GP12skprevku:7": "himavacchikhare ramye siddhagandharvasevite /",
  "GP12skprevku:8": "yakṣavidyādharākīrṇe nānāgaṇasamanvite // RKS_1.3 //",
  "GP12skprevku:9": "brahmaviṣṇusurāḥ sarve skandanandigaṇeśvarāḥ /",
  "GP12skprevku:10": "candrādityau grahaiḥ sārdhaṃ nakṣatradhruvamaṇḍalam // RKS_1.4 //",
  "GP12skprevku:11": "vāyuśca varuṇaścaiva kubero 'tha yamastathā /",
  "GP12skprevku:12": "indrādyā devatās sarve gandharvagaṇa eva ca // RKS_1.5 //",
  "GP12skprevku:13": "brāhmyādyā mātaraśca ṛṣayaśca tapodhanāḥ /",
  "GP12skprevku:14": "mūrtimantaśca tīrthāni caṇḍabhṛṅgimahābalāḥ // RKS_1.6 //",
  "GP12skprevku:15": "dānavāsuradaityāśca piśācā bhūtarākṣasāḥ /",
  "GP12skprevku:16": "sūryakoṭisamaprakhyaṃ maṇimāṇikyaśobhitam // RKS_1.7 //",
  "GP12skprevku:17": "ratnavaidūryasopānavāpīkūpasahasrakam /",
  "GP12skprevku:18": "padmanīlotpalopetaṃ nānāvṛkṣasamanvitam // RKS_1.8 //",
  "GP12skprevku:19": "kāmyakāmaphalair vṛkṣaiḥ puṣpitaiḥ phalitair yutam /",
  "GP12skprevku:20": "haṃsakāraṇḍavākīrṇaṃ cakravākopakūjitam // RKS_1.9 //",
  "GP12skprevku:21": "kokakokilasaṃghuṣṭaṃ nānāpakṣisamākulam /",
  "GP12skprevku:22": "sthānaṃ sarve harasyāpuḥ siddhaiśca parisevitam // RKS_1.10 //",
  "GP12skprevku:23": "tatrāsīnaṃ mahādevaṃ śaṅkaraṃ lokaśaṅkaram /",
  "GP12skprevku:24": "stuvantaḥ ke 'pi deveśaṃ kecin nṛtyanti cāgrataḥ // RKS_1.11 //",
  "GP12skprevku:25": "divyasiṃhāsanāsīnam umayā sahitaṃ haram /",
  "GP12skprevku:26": "teṣāṃ madhye samutthāya skando vacanam abravīt // RKS_1.12 //",
  "GP12skprevku:27": "kṛtāñjalipuṭo bhūtvā sāṣṭāṅgaṃ praṇipatya ca /",
  "GP12skprevku:28": "sṛṣṭisaṃhārakarttāraṃ surāsuranamaskṛtam // RKS_1.13 //",
  "GP12skprevku:29": "brahmaviṣṇvindravaradaṃ bhaktānāṃ bhaktavatsalam /",
  "GP12skprevku:30": "tryambakasitakaṇṭhāya jñātājñātasvarūpiṇe // RKS_1.14 //",
  "GP12skprevku:31": "īśvarāyāvināśāya gajacarmāvaguṇṭhine /",
  "GP12skprevku:32": "kapālamālābharaṇadvīpicarmadharāya ca // RKS_1.15 //",
  "GP12skprevku:33": "bhasmoddhūlitadehāya namaste 'stu pinākine /",
  "GP12skprevku:34": "anantānantarūpāya kālāya parameṣṭhine // RKS_1.16 //",
  "GP12skprevku:35": "sadyo vāmas tathā ghoras tatpuruṣāya te namaḥ /",
  "GP12skprevku:36": "īśānāya pareśāya sadāśiva namo 'stu te // RKS_1.17 //",
  "GP12skprevku:37": "ṛgyajuḥ sāmarūpāya atharvāya namo 'stu te /",
  "GP12skprevku:38": "namaḥ kālāgnirūpāya sarvalokanivāsine // RKS_1.18 //",
  "GP12skprevku:39": "namaḥ kāntārddhadehāya varṣiṣṭhāya ca te namaḥ /",
  "GP12skprevku:40": "oṃ namaḥ śivāya rūpāya bhīmāya bhavarūpiṇe // RKS_1.19 //",
  "GP12skprevku:41": "śivāya bhavarūpāya bhīmarūpakapardine /",
  "GP12skprevku:42": "tvayā vyāptaṃ jagat sarvaṃ trailokyaṃ sacarācaram // RKS_1.20 //",
  "GP12skprevku:43": "jihvācāpalyabhāvena khedito 'si mayā prabho /",
  "GP12skprevku:44": "kṣamasva mama īśāna ajñānāñjñānato 'pi vā // RKS_1.21 //",
  "GP12skprevku:45": "īśvara uvāca:",
  "GP12skprevku:46": "varaṃ vṛṇīṣva bhadraṃ te stavenānena suvrata /",
  "GP12skprevku:47": "dadāmi te na sandeho varaṃ manasi kāṅkṣitam // RKS_1.22 //",
  "GP12skprevku:48": "skanda uvāca:",
  "GP12skprevku:49": "yadi tuṣṭo 'si me deva varaṃ dātumamecchasi /",
  "GP12skprevku:50": "uttare tu diśābhāge harmyā hemamayāḥ śubhāḥ // RKS_1.23 //",
  "GP12skprevku:51": "saptabhaumāstu vistīrṇahemaprākāratoraṇāḥ /",
  "GP12skprevku:52": "nānāmaṇisamuktādyā vajravaidūryamaṇḍitāḥ // RKS_1.24 //",
  "GP12skprevku:53": "tatraiva madhurā vāṇī veṇuvīṇāḥ sahasraśaḥ /",
  "GP12skprevku:54": "prekṣaṇīyair nṛtyagītair divyakāntimanoharaiḥ // RKS_1.25 //",
  "GP12skprevku:55": "kasyaitāni gṛhāṇīti meroruttarataḥ śiva /",
  "GP12skprevku:56": "tvatprasādāt tu pṛcchāmi paraṃ kautūhalaṃ hi me // RKS_1.26 //",
  "GP12skprevku:57": "īśvara uvāca:",
  "GP12skprevku:58": "śṛṇu skanda suraśreṣṭha kathyamānaṃ nibodha me /",
  "GP12skprevku:59": "bhṛgusthāne pure ye vai rāhusūrvyasamāgame // RKS_1.27 //",
  "GP12skprevku:60": "kurukṣetre prabhāse ca mokṣe rudrapade tathā /",
  "GP12skprevku:61": "kedārakṣetrake sthāne rudre kanakhale tathā // RKS_1.28 //",
  "GP12skprevku:62": "bhairave lalitākṣetre śiva dhyātvā ca putraka /",
  "GP12skprevku:63": "ye pṛtāḥ śivanadyāṃ tu śivadhyānaparāyaṇā // RKS_1.29 //",
  "GP12skprevku:64": "teṣāṃ gṛhāṇi ramyāṇi svayaṃ karmaphalārjitaiḥ /",
  "GP12skprevku:65": "saptabhaumair gṛhair divyair vastrabhogāś ca puṣkalāḥ // RKS_1.30 //",
  "GP12skprevku:66": "dattāni ca mayaiteṣāṃ harmyabhogasukhāni ca /",
  "GP12skprevku:67": "skanda uvāca:",
  "GP12skprevku:68": "sahasraśatabhaumāśca vaidūryamāṇamaṇḍitāḥ // RKS_1.31 //",
  "GP12skprevku:69": "kūṭaiḥ kapāṭakair naddhasiddhadvārāṇyanekaśaḥ /",
  "GP12skprevku:70": "nityotsavair nṛtyagītaiḥ kāmyair divyair manoharaiḥ // RKS_1.32 //",
  "GP12skprevku:71": "asaṃkhyātā gṛhā ramyāḥ sūryakoṭisamaprabhāḥ /",
  "GP12skprevku:72": "kasyaitānīha harmyāṇi pūrvabhāge maheśvara // RKS_1.33 //",
  "GP12skprevku:73": "dakṣiṇe paścime caiva nānābhogāḥ sahasraśaḥ /",
  "GP12skprevku:74": "surendrabhavane bhogāḥ kalāṃ nārhanti ṣoḍaśīm // RKS_1.34 //",
  "GP12skprevku:75": "kena karmmavipākena śūbhenāpyaśubhena vā /",
  "GP12skprevku:76": "kūṣmāṇḍavāsinaścakre ghore majjanti tāmase // RKS_1.35 //",
  "GP12skprevku:77": "pūyaśoṇitakūpeṣu kṛmikīṭapataṅginaḥ /",
  "GP12skprevku:78": "tiryagyonigatāḥ pāpaiḥ pīḍyamānās tu mānuṣāḥ // RKS_1.36 //",
  "GP12skprevku:79": "dāridryaduḥkhitā dīnāḥ pacyamānā bubhukṣitāḥ /",
  "GP12skprevku:80": "kena karmmavipākena śūbhāśubhagati prabho // RKS_1.37 //",
  "GP12skprevku:81": "etatsarvaṃ yathānyāyaṃ kathayasva prasādataḥ /",
  "GP12skprevku:82": "īśvara uvāca:",
  "GP12skprevku:83": "ye mṛtā narmadātīre saṅgame tigmadārśite // RKS_1.38 //",
  "GP12skprevku:84": "teṣāṃ gṛhāṇi ramyāṇi pūrvabhāge ca ṣaṇmukha /",
  "GP12skprevku:85": "oṃkāradakṣiṇe bhāge pūrvato 'marakaṇṭake // RKS_1.39 //",
  "GP12skprevku:86": "narmadākoṭitīrthe ca ye mṛtāḥ skandamānuṣāḥ /",
  "GP12skprevku:87": "harmye manorame ramye te vasanti narottamāḥ // RKS_1.40 //",
  "GP12skprevku:88": "bhṛgāvagnau jale vāpi revākapilasaṅgame /",
  "GP12skprevku:89": "dānaṃ dattaṃ tapastaptaṃ te vasanti gṛhair imaiḥ // RKS_1.41 //",
  "GP12skprevku:90": "godāvaryyāṃ payasvinyāṃ tapatyāṃ caiva saṅgame /",
  "GP12skprevku:91": "tryambake dhautapāpe ca himādrau vindhyaparvate // RKS_1.42 //",
  "GP12skprevku:92": "maheśvaramaye sahye gokarṇe ca mahābale /",
  "GP12skprevku:93": "hariścandrapure candre śrīśaile tripurāntake // RKS_1.43 //",
  "GP12skprevku:94": "kṛṣṇāyāṃ sasamudrāyām ekādaśyāṃ mahānade /",
  "GP12skprevku:95": "kārtike yonikuṇḍe ca ye mriyante ca putraka // RKS_1.44 //",
  "GP12skprevku:96": "yāmye harmye hemamaye teṣāṃ śreṣṭhās svayambhuvaḥ /",
  "GP12skprevku:97": "nānā bhogāṃśca bhuñjanti yathā śakras triviṣṭape // RKS_1.45 //",
  "GP12skprevku:98": "sarasvatyāṃ tyajet prāṇān prabhāse śaśibhūṣaṇe /",
  "GP12skprevku:99": "pāriyātre mahākāle prayāge ca mahāpathe // RKS_1.46 //",
  "GP12skprevku:100": "teṣāṃ gṛhāṇi ramyāṇi nānābhogāśca puṣkalāḥ /",
  "GP12skprevku:101": "maṇimāṇikyadīptābhāḥ saumye koṭitrayodaśa // RKS_1.47 //",
  "GP12skprevku:102": "evaṃ tathaikāviṃśatyā bhūrve caivopaveśitāḥ /",
  "GP12skprevku:103": "dakṣiṇe navakoṭyastu bhṛtā harmyā hiraṇmayāḥ // RKS_1.48 //",
  "GP12skprevku:104": "gṛhā mauktikasaṃkāśāḥ koṭyaḥ ṣoḍaśa vāruṇe /",
  "GP12skprevku:105": "tīrthayātrāviśeṣeṇa dānadharmaviśeṣataḥ // RKS_1.49 //",
  "GP12skprevku:106": "bhuñjanti vividhān bhogān mayā tuṣṭena putraka /",
  "GP12skprevku:107": "meroruttarato bhāge dakṣiṇe vāruṇe tathā // RKS_1.50 //",
  "GP12skprevku:108": "krīḍanti ca manohārimandire devanirmite /",
  "GP12skprevku:109": "devānāṃ vārddhakistatra kartā viśvasya karmaṇaḥ // RKS_1.51 //",
  "GP12skprevku:110": "sarvaratnamayaṃ harmyaṃ bhuvanopari paśyasi /",
  "GP12skprevku:111": "pūrvabhāge mahāsena nārmadaḥ phalamaśnute // RKS_1.52 //",
  "GP12skprevku:112": "etatte kathitaṃ skanda paripṛṣṭaṃ tvayā ca yat /",
  "GP12skprevku:113": "devānāṃ ca hitārthāya tubhyaṃ sarvaṃ mayānagha // RKS_1.53 //",
  "GP12skprevku:114": "iti śrīskandapurāṇe revākhaṇḍe prathamo 'dhyāyaḥ //",
  "GP12skprevku:115": "RKS adhyāya 2",
  "GP12skprevku:116": "skanda uvāca:",
  "GP12skprevku:117": "śrotukāmā ime sarve brahmaviṣṇusurottamāḥ /",
  "GP12skprevku:118": "prabhāvamīdṛśaṃ yasya tīrthasyā 'sya mahat phalam // RKS_2.1 //",
  "GP12skprevku:119": "narmadāyās tathotpattiṃ saṅgamaṃ liṅgapūjanam /",
  "GP12skprevku:120": "parvakāle ca devānāṃ parvate 'marakaṇṭake // RKS_2.2 //",
  "GP12skprevku:121": "ākhyānasahitaṃ deva kathayasva yathārthataḥ /",
  "GP12skprevku:122": "tīrthayātrāphalaṃ samyagvaṃśo manvantarāṇi ca // RKS_2.3 //",
  "GP12skprevku:123": "bhaktyā yuktaṃ ca yat kiṃcit kathayasva prasādataḥ /",
  "GP12skprevku:124": "sūta uvāca:",
  "GP12skprevku:125": "śrutvā 'khyānamidaṃ puṇya purāṇaṃ skandakīrtitam // RKS_2.4 //",
  "GP12skprevku:126": "bhaviṣyabhūtatattvajñaḥ saptakalpānuvartakaḥ /",
  "GP12skprevku:127": "ājagāmā 'thamārkaṇḍaṛṣibhiḥ sahitastadā // RKS_2.5 //",
  "GP12skprevku:128": "sarvakāmasamṛddhātmā śreyān tvenaiva pūjitaḥ /",
  "GP12skprevku:129": "sapādalakṣamadhikam ṛṣīṇāṃ cogratejasām // RKS_2.6 //",
  "GP12skprevku:130": "brahmarṣayo devarṣayas tathā rājarṣayaḥ pare /",
  "GP12skprevku:131": "etaiḥ parivṛtaḥ śrīmān madhye 'raṇyāśramaṃ prati // RKS_2.7 //",
  "GP12skprevku:132": "tīrthayātrāphalaṃ prāpya narmadātaṭamāśritaḥ /",
  "GP12skprevku:133": "śrutvā mahāntaṃ mārkaṇḍaprabhāvaṃ lomaharṣaṇaḥ // RKS_2.8 //",
  "GP12skprevku:134": "ājagāma tato draṣṭumṛṣiṃ kalmaṣanāśanam /",
  "GP12skprevku:135": "narmadāpravāhe puṇye siddhagandharvasevite // RKS_2.9 //",
  "GP12skprevku:136": "yakṣavidyādharākīrṇe kinnarairupaśobhite /",
  "GP12skprevku:137": "nānādevagaṇākīrṇe nānāgaṇaniṣevite // RKS_2.10 //",
  "GP12skprevku:138": "revāvataraṇaṃ śrutvā prabhāvaṃ puṇyasaṅgatam /",
  "GP12skprevku:139": "nanṛtur devatās tatra siddhavidyādharā narāḥ // RKS_2.11 //",
  "GP12skprevku:140": "kahlāraiḥ śatapatraiśca punnāgair nāgacampakaiḥ /",
  "GP12skprevku:141": "āmrajambūkapitthaiśca dāḍimaiḥ panasaistathā // RKS_2.12 //",
  "GP12skprevku:142": "nimbajambīranāraṅgaiḥ kadalīṣaṇḍamaṇḍitaiḥ /",
  "GP12skprevku:143": "kumudair nāgavallyād yaiḥ śāleyaiśca tamālakaiḥ // RKS_2.13 //",
  "GP12skprevku:144": "bījapūrakakharjūrair drākṣāmadhurapāṭalaiḥ /",
  "GP12skprevku:145": "bilvacandanapīlvādyaiḥ kadambakuṭajaistathā // RKS_2.14 //",
  "GP12skprevku:146": "sarvakāmaphalairvṛkṣaiḥ phalitaṃ puṣpitaṃ bhṛśam /",
  "GP12skprevku:147": "haṃsakāraṇḍavākīrṇaṃ cakravākopaśobhitam // RKS_2.15 //",
  "GP12skprevku:148": "kokilābarhiṇaśukair nānāpakṣivināditam /",
  "GP12skprevku:149": "jātismarā pakṣiṇaśca vyājahrur mānuṣīṅgiram // RKS_2.16 //",
  "GP12skprevku:150": "gandharvakinnarayutair yakṣavidyādharoragaiḥ /",
  "GP12skprevku:151": "krīḍate mithunaṃ divyaṃ śanairgirivarottame // RKS_2.17 //",
  "GP12skprevku:152": "divyagandharvanṛtyaiśca veṇuvīṇāsahasraśaḥ /",
  "GP12skprevku:153": "divyodbhavaiḥ prekṣaṇīyaiḥ śobhitairgirigahvare // RKS_2.18 //",
  "GP12skprevku:154": "gītadhvanininādena divaṃ bhūmiṃ vyanādayan /",
  "GP12skprevku:155": "brahmarṣayo devarṣayas tathā rājarṣayaḥ pare // RKS_2.19 //",
  "GP12skprevku:156": "vedadhvanitayajñānām agnihotraprakāśataḥ /",
  "GP12skprevku:157": "ṛgyajuḥsāmātharvāṇi cāturvarṇyā dvijottamāḥ // RKS_2.20 //",
  "GP12skprevku:158": "pulastyaśca vasiṣṭhaśca pulahaśca kratustathā /",
  "GP12skprevku:159": "bhṛguratrirmarīciśca bhāradvājo 'tha kāśyapaḥ // RKS_2.21 //",
  "GP12skprevku:160": "manuryamo 'ṅgirāścaiva śātātapaparāśarau /",
  "GP12skprevku:161": "āpastambo 'tha śambaśca kāvyaḥ kātyāyano muniḥ // RKS_2.22 //",
  "GP12skprevku:162": "gautamaḥ śaṅkhalikhitau dakṣaḥ kātyāyanis tathā /",
  "GP12skprevku:163": "jāmadagnyo yājñavalkya ṛṣyaśṛṅgo vibhāṇḍakaḥ // RKS_2.23 //",
  "GP12skprevku:164": "gargaśaunakadālbhyā vyāsa uddālakaḥ śukaḥ /",
  "GP12skprevku:165": "nāradaḥ parvataścaiva durvāsāścogratāpasaḥ // RKS_2.24 //",
  "GP12skprevku:166": "śākalyo gālavaścaiva jābālirmudgalastathā /",
  "GP12skprevku:167": "viśvāmitraḥ kauśikaśca ṛṣayo devasammatāḥ // RKS_2.25 //",
  "GP12skprevku:168": "tathā dharmaśatānandavaiśampāyanavaiṣṇavāḥ /",
  "GP12skprevku:169": "śākalāyanavārddhakyau juhutiś cāvasus tathā // RKS_2.26 //",
  "GP12skprevku:170": "bālakhilyā mahātmāno bhūmimaṇḍalavāsinaḥ /",
  "GP12skprevku:171": "brahmadaṇḍaṃ samāruhā devalokaṃ vrajanti ye // RKS_2.27 //",
  "GP12skprevku:172": "ete cānye 'vrajaṃstatra ṛṣayo dhārmikāḥ pare /",
  "GP12skprevku:173": "jvalantastejasā sarve nirdhūmā iva pāvakāḥ // RKS_2.28 //",
  "GP12skprevku:174": "māsopavāsina kecit kecit pakṣopavāsinaḥ /",
  "GP12skprevku:175": "trirātrakāḥ sāntapanā nirāhārās tathā pare // RKS_2.29 //",
  "GP12skprevku:176": "kecit puṣpaphalāhārāḥ śāntā vātāśanistathā /",
  "GP12skprevku:177": "kecid gomayabhakṣyāśca jalāhārāstathāpare // RKS_2.30 //",
  "GP12skprevku:178": "sāgnihotrāśca vidvāṃso mokṣavedārthacintakāḥ /",
  "GP12skprevku:179": "itihāsapurāṇādi śrutismṛtiviśāradāḥ // RKS_2.31 //",
  "GP12skprevku:180": "ete cānye ca bahavo mārkaṇḍeyaṃ priyayā tapasvinaḥ /",
  "GP12skprevku:181": "etaiśca saṃtiṣṭhan ṛkṣairiva niśākaraḥ // RKS_2.32 //",
  "GP12skprevku:182": "tīrthayātrāphalaṃ śrutvā dharmaputro yudhiṣṭhiraḥ /",
  "GP12skprevku:183": "abhijñair brāhmaṇaiḥ sārdhaṃ draupadyā priyayā saha // RKS_2.33 //",
  "GP12skprevku:184": "vidvadbhirvedavidbhiśca brahmiṣṭhair brahmacintakaiḥ /",
  "GP12skprevku:185": "narmadātīram āyāte mārkaṇḍeyāśramaṃ prati // RKS_2.34 //",
  "GP12skprevku:186": "pradakṣiṇatriḥ praṇamya sāṣṭāṅgaṃ ca punaḥ punaḥ /",
  "GP12skprevku:187": "upaviṣṭastadā tatra bhrātṛbhissaha dharmajaḥ // RKS_2.35 //",
  "GP12skprevku:188": "upaviṣṭaṃ nṛpaṃ dṛṣṭvā mārkaṇḍeyo mahāmuniḥ /",
  "GP12skprevku:189": "uvāca vacanaṃ devaṃ dharmaputraṃ yudhiṣṭhiram // RKS_2.36 //",
  "GP12skprevku:190": "kuśalaṃ nṛpaśārdūla bhrātṛbhir brāhmaṇaiḥ saha /",
  "GP12skprevku:191": "prahasya so 'bravīdvākyaṃ mārkaṇḍaṃ munisattamam // RKS_2.37 //",
  "GP12skprevku:192": "adya me saphalaṃ janma jīvitaṃ ca sujīvitam /",
  "GP12skprevku:193": "kṛtakṛtyo 'bhavaṃ tvadya tvatpādāmbujadarśanāt // RKS_2.38 //",
  "GP12skprevku:194": "adya me 'ntarmalaṃ naṣṭaṃ pāpocchedananirmmalam /",
  "GP12skprevku:195": "dṛṣṭvā tapovanaṃ sarvaṃ jvalantaṃ sūryavarcasam // RKS_2.39 //",
  "GP12skprevku:196": "nirmuktaḥ kilbiṣādasmāt saptajanmāntarādvibho /",
  "GP12skprevku:197": "rantvā cottaradigbhāge devabhūmiṃ manoharām // RKS_2.40 //",
  "GP12skprevku:198": "gaṅgāṃ tripathagāṃ devīṃ yamunāṃ ca sarasvatīm /",
  "GP12skprevku:199": "gaṅgādvāraṃ himasthānaṃ kubjāgraṃ brahmayonikam // RKS_2.41 //",
  "GP12skprevku:200": "ugraṃ kanakhalañcaiva kedāraṃ bhairavaṃ tathā /",
  "GP12skprevku:201": "naimiṣaṃ ca gayātīrthaṃ kurukṣetraṃ ca puṣkaram // RKS_2.42 //",
  "GP12skprevku:202": "vārāṇasīṃ prayāgaṃ ca gaṅgāsāgarasaṅgamam /",
  "GP12skprevku:203": "kālañjaraṃ cāpyatīrthaṃ prabhāsaṃ śaśibhūṣaṇam // RKS_2.43 //",
  "GP12skprevku:204": "puṇyānyetāni cānyāni tyaktvā kṣetrāṇi suvrata /",
  "GP12skprevku:205": "sevyate kena kārvyeṇa narmadaiva mahānadī // RKS_2.44 //",
  "GP12skprevku:206": "bhaviṣyabhūtatattvajña trikālajña trivedika /",
  "GP12skprevku:207": "śrotukāmā ime sarve kathayasva prasādataḥ // RKS_2.45 //",
  "GP12skprevku:208": "mārkaṇḍeya uvāca:",
  "GP12skprevku:209": "śṛṇu rājan mahābāho brāhmaṇair bhrātṛbhiḥ saha /",
  "GP12skprevku:210": "tatte 'haṃ kathayiṣyāmi purāṇaṃ skandakīrtitam // RKS_2.46 //",
  "GP12skprevku:211": "svāyambhuve 'tha munaya ādikalpe kṛte yuge /",
  "GP12skprevku:212": "devānāṃ saṅgame tatra kailāse ca śivālaye // RKS_2.47 //",
  "GP12skprevku:213": "kārtikyāṃ devadeveśaṃ haraṃ draṣṭuṃ samāyayuḥ /",
  "GP12skprevku:214": "prāk pṛṣṭaṃ kārttikeyena dharmādharmanidarśanam // RKS_2.48 //",
  "GP12skprevku:215": "śivena kathitaṃ pūrvaṃ pārvatyāḥ ṣaṇmukhasya ca /",
  "GP12skprevku:216": "viṣṇubrahmādidevānāṃ śṛṇvatāṃ yakṣarakṣasām // RKS_2.49 //",
  "GP12skprevku:217": "aṣṭalakṣāṇi sārddhāni śivaloke ca gīyate /",
  "GP12skprevku:218": "tadarddhaṃ vaiṣṇave loke cārddhārddhaṃ brahmaṇaḥ pure // RKS_2.50 //",
  "GP12skprevku:219": "caturaśītisahasrāṇi martyaloke ca gīyate /",
  "GP12skprevku:220": "ārādhitaḥ śivaḥ pūrvaṃ brahmādyaiśca surāsuraiḥ // RKS_2.51 //",
  "GP12skprevku:221": "tatastuṣṭaḥ sureśāno varaṃ dātuṃ yathepsitam /",
  "GP12skprevku:222": "devā ūcuḥ:",
  "GP12skprevku:223": "yadi tuṣṭo 'si deveśa devānāṃ varado bhava // RKS_2.52 //",
  "GP12skprevku:224": "saptadvīpā vasumatī vasudhā karmmabhāginī /",
  "GP12skprevku:225": "navamadvīpaparyyantaṃ jambūdvīpaṃ pracakṣate // RKS_2.53 //",
  "GP12skprevku:226": "vāpī kūpasahasrāṇi navārṇaḥ sarito nahi /",
  "GP12skprevku:227": "na sṛtāścāpagāḥ śarvapitṛghorāvatāriṇīḥ // RKS_2.54 //",
  "GP12skprevku:228": "tilodakapradānena pitṝn pātuṃ hi sāmpratam /",
  "GP12skprevku:229": "tāriṇī sarvalokānām avatāraya narmadām // RKS_2.55 //",
  "GP12skprevku:230": "īśvara uvāca:",
  "GP12skprevku:231": "duṣprāpyaṃ tridaśaiḥ sarvair ayācyaṃ yācyate surāḥ /",
  "GP12skprevku:232": "vegaṃ śaknoti kaḥ soḍhuṃ tattoyabhramaṇasya ca // RKS_2.56 //",
  "GP12skprevku:233": "toyaṃ bhūtaṃ jagatsarvaṃ nipatiṣyajjavena tu /",
  "GP12skprevku:234": "yācadhvamanyāṃ saritaṃ sukhasādhyāntaraṅgiṇīm // RKS_2.57 //",
  "GP12skprevku:235": "devā ūcuḥ:",
  "GP12skprevku:236": "kā 'nyā tārayituṃ śaktā puṇyā soḍhuṃ saridvarā /",
  "GP12skprevku:237": "muktvā trinayaneśānīṃ narmadāṃ śokatāriṇīm // RKS_2.58 //",
  "GP12skprevku:238": "devānāṃ vacanaṃ śrutvā samāhūtā saridvarā /",
  "GP12skprevku:239": "āgatā ca tato devī sarvābharaṇabhūṣitā // RKS_2.59 //",
  "GP12skprevku:240": "pratyakṣā makarārūḍhā devadevasya cājñayā /",
  "GP12skprevku:241": "deva me dehi vaktavyaṃ kartavyā tu kṛpā mayi // RKS_2.60 //",
  "GP12skprevku:242": "niśamya tad vacasaumyaṃ narmadāyās trilocanaḥ /",
  "GP12skprevku:243": "uvāca vacanaṃ ślakṣṇaṃ martyaloke 'dya gamyatām // RKS_2.61 //",
  "GP12skprevku:244": "lokānāṃ ca hitārthāya martyānāṃ ca viśeṣataḥ /",
  "GP12skprevku:245": "narmadovāca:",
  "GP12skprevku:246": "tavājñāṃ ca kariṣye 'haṃ nirādhārā kathaṃ vibho // RKS_2.62 //",
  "GP12skprevku:247": "ko māṃ dhartuṃ ca śaknoti mahī yāsyati viplavam /",
  "GP12skprevku:248": "ādideśa tataḥ sarvān parvatān parameśvaraḥ // RKS_2.63 //",
  "GP12skprevku:249": "ādiśyaitāṃśca tān sarvāṃs tato devaḥ svayaṃ śivaḥ /",
  "GP12skprevku:250": "parvatā ūcuḥ:",
  "GP12skprevku:251": "na śaknumo vayaṃ sarve dhartuṃ vegaṃ ca nārmadam // RKS_2.64 //",
  "GP12skprevku:252": "bhedamāpnoti vai pṛthvī śatadhā yānti bhūbhṛtaḥ /",
  "GP12skprevku:253": "ṛkṣavānabravīddevaṃ dehyājñā tridaśeśvara // RKS_2.65 //",
  "GP12skprevku:254": "dhārayāmi ca satyena tvatprasādādumāpate /",
  "GP12skprevku:255": "tato 'vatāritā devī jambūdvīpe narādhipa // RKS_2.66 //",
  "GP12skprevku:256": "dārayitvā mahīṃ sarvāṃ saśailavanakānanām /",
  "GP12skprevku:257": "tato devagaṇair uktā maryādāṃ vaha suvrate // RKS_2.67 //",
  "GP12skprevku:258": "ekaviṃśatsahasrāṇi yojanānāṃ pramāṇataḥ /",
  "GP12skprevku:259": "sabhittvā saptapātālān rasātalatalaṃ yayau // RKS_2.68 //",
  "GP12skprevku:260": "devalokaṃ jagāmā 'tha pralaye samupasthite /",
  "GP12skprevku:261": "prathamā kathitā rājannavatārasya kalpanā // RKS_2.69 //",
  "GP12skprevku:262": "svārociṣe dvitīye tu ādikalpe yuge 'nagha /",
  "GP12skprevku:263": "na sāgarā na sarito na tīrthāni na saṅgamaḥ // RKS_2.70 //",
  "GP12skprevku:264": "tretāyuge 'vatīrṇā tu purā bhāgīrathī sarit /",
  "GP12skprevku:265": "jahnunā culukenaiva hṛdi madhye vyavasthitā // RKS_2.71 //",
  "GP12skprevku:266": "sā kathaṃ sevyate rājastyaktvā caiva tu kalpagām /",
  "GP12skprevku:267": "ajñānatamasāchannā viṣṇumāyāvimohitāḥ // RKS_2.72 //",
  "GP12skprevku:268": "tyaktvā vai narmadāṃ rājan sevante 'nyāṃ nadīṃ surāḥ /",
  "GP12skprevku:269": "yāvṛśaṃ sūryadevānāṃ maṇiratnaprabhāsu ca // RKS_2.73 //",
  "GP12skprevku:270": "antaraṃ tādṛśaṃ rājannarmadā 'nyāpagāsu ca /",
  "GP12skprevku:271": "śrutvākhyānam idaṃ puṇyaṃ śaṅkarasya prabhāvataḥ // RKS_2.74 //",
  "GP12skprevku:272": "sevyate saptagā tatra purāṇaṃ skandakīrtitam /",
  "GP12skprevku:273": "etatte kathitaṃ rājan yathādṛṣṭaṃ yathā śrutam // RKS_2.75 //",
  "GP12skprevku:274": "kṛtakṛtyaḥ sarvakāmān brāhmaṇair vedapāragaiḥ /",
  "GP12skprevku:275": "prāpnoṣi paramaṃ sthānaṃ vaṃśakṣayavivarjitam // RKS_2.76 //",
  "GP12skprevku:276": "śrutvākhyānam idaṃ puṇyaṃ pavitramaghanāśanam /",
  "GP12skprevku:277": "ye śṛṇvanti sadā nityaṃ gohatyā ca praṇaśyati // RKS_2.77 //",
  "GP12skprevku:278": "iti śrīrevākhaṇḍe ādikalpakathanaṃ dvitīyo 'dhyāyaḥ //",
  "GP12skprevku:279": "RKS adhyāya 3",
  "GP12skprevku:280": "yudhiṣṭhira uvāca:",
  "GP12skprevku:281": "revā 'vataraṇaṃ puṇyaṃ saṅgamaṃ liṅgamarcitam /",
  "GP12skprevku:282": "tīrthayātrāpramāṇaś ca yugamanvantārāṇi ca // RKS_3.1 //",
  "GP12skprevku:283": "parvatasyatu māhātmyaṃ tatra nadyāṃ yathocitam /",
  "GP12skprevku:284": "parvakālastu devānāṃ tīrthe tīrthe viśeṣataḥ // RKS_3.2 //",
  "GP12skprevku:285": "pattanasya tu māhātmyaṃ tatra vāsaṃ yathocitam /",
  "GP12skprevku:286": "bhṛgos tu kīrtanaṃ puṇyaṃ brahmahatyāvimocanam // RKS_3.3 //",
  "GP12skprevku:287": "kenā 'vatīrya kāryeṇa jambūdvīpe saridvarā /",
  "GP12skprevku:288": "śivalokaṃ gatā sā tu tan me vada mahāmune // RKS_3.4 //",
  "GP12skprevku:289": "uktānuktāśca yat kiṃcit kathayasva prasādataḥ /",
  "GP12skprevku:290": "mārkaṇḍeya uvāca:",
  "GP12skprevku:291": "śrūyatāṃ rājarājendra kathyamānaṃ nibodha me // RKS_3.5 //",
  "GP12skprevku:292": "hiraṇyakaśipuścāsīd yuge cādye mahā 'suraḥ /",
  "GP12skprevku:293": "śivaprasādasampanno hyalaṃ mātṛbalotkaṭaḥ // RKS_3.6 //",
  "GP12skprevku:294": "nirjitā devatās tena palāyanaparāyaṇāḥ /",
  "GP12skprevku:295": "jagmuḥ śaraṇamudvignā bhayārtā bhayavihvalaḥ // RKS_3.7 //",
  "GP12skprevku:296": "śaṅkhacakradharaṃ devaṃ sasārārṇavatāraṇam /",
  "GP12skprevku:297": "śaraṇaśca prapannāḥ smo mādhavaṃ madhusūdana // RKS_3.8 //",
  "GP12skprevku:298": "agnihotrāś ca vedāśca na devānāṃ ca yājanam /",
  "GP12skprevku:299": "na svādhyāyo na yajñāśca na hutaṃ pitṛtarpaṇam // RKS_3.9 //",
  "GP12skprevku:300": "vyāvitaṃ dānavair duṣṭair dharmakarma ca nāśitam /",
  "GP12skprevku:301": "etasminnantare rājan viṣṇunā prabhaviṣṇunā // RKS_3.10 //",
  "GP12skprevku:302": "daityāśca nihatās sarve nṛsiṃhavapuṣā tu te /",
  "GP12skprevku:303": "punaḥpravartate dharmo devabrāhmaṇayājanam // RKS_3.11 //",
  "GP12skprevku:304": "kṣayitā dānavās sarve pāpakarmmaratā 'dhamāḥ /",
  "GP12skprevku:305": "gatā tenaiva kāryeṇa narmadā lokadhāriṇī // RKS_3.12 //",
  "GP12skprevku:306": "svārociṣe 'ntare prāpte ādikalpe kṛte yuge /",
  "GP12skprevku:307": "avatāraṃ punarmartye devī tridaśapūjitā // RKS_3.13 //",
  "GP12skprevku:308": "kariṣyati naraśreṣṭhalokānāṃ hitakāmyayā /",
  "GP12skprevku:309": "dharmakarmarataṃ jñātvā martyaṃ suragaṇārcitaḥ // RKS_3.14 //",
  "GP12skprevku:310": "mārkaṇḍeya uvāca:",
  "GP12skprevku:311": "āsītpurā cakravartī somavaṃśe purūravāḥ /",
  "GP12skprevku:312": "śaśāsa pṛthivīṃ sarvāṃ yathāśakrastriviṣṭapam // RKS_3.15 //",
  "GP12skprevku:313": "ekadā sa nṛpaśreṣṭhaḥ sabhāmadhye purūravāḥ /",
  "GP12skprevku:314": "papraccha brāhmaṇān vṛddhān vṛddhasevī dhṛtavrataḥ // RKS_3.16 //",
  "GP12skprevku:315": "yajñādibhirvinā kena mānavāḥ pāpamohitāḥ /",
  "GP12skprevku:316": "svargaṃ prāpurupāyena tanme vada yathātatham // RKS_3.17 //",
  "GP12skprevku:317": "brāhmaṇā ūcuḥ:",
  "GP12skprevku:318": "āste svarge mahārāja narmadā lokapāvanī /",
  "GP12skprevku:319": "avatārayatāṃ svargāllokānāṃ pāpahāriṇīm // RKS_3.18 //",
  "GP12skprevku:320": "teṣāṃ tadvacanaṃ śrutvā dvijānāṃ vidhṛtāmanām /",
  "GP12skprevku:321": "ārādhayāmāsa devamayutaṃ sāgrameva ca // RKS_3.19 //",
  "GP12skprevku:322": "kandamūlaphalaiḥ śākairjalāhārais tathāpi saḥ /",
  "GP12skprevku:323": "śivabhaktiparo nityaṃ viśuddhenāntarātmanā // RKS_3.20 //",
  "GP12skprevku:324": "tatastuṣṭo mahādevo varaṃ varaya putraka /",
  "GP12skprevku:325": "dadāmi te na sandeho yatheṣṭaṃ manasepsitam // RKS_3.21 //",
  "GP12skprevku:326": "purūravā uvāca:",
  "GP12skprevku:327": "yadi tuṣṭo mahādeva varaṃ dātuṃ mamecchasi /",
  "GP12skprevku:328": "hitāya sarvalokānām avatāraya narmadām // RKS_3.22 //",
  "GP12skprevku:329": "navakhaṇḍās saptadvīpās tv āpagās saritaḥ tathā /",
  "GP12skprevku:330": "nimagnaṃ narake ghore jagatsarvaṃ mayā śrutam // RKS_3.23 //",
  "GP12skprevku:331": "lakṣayojanaparyyantaṃ jambūdvīpaṃ nirāśrayam /",
  "GP12skprevku:332": "na devāstṛptimāyānti na mātṛpitṛmānuṣāḥ // RKS_3.24 //",
  "GP12skprevku:333": "etacchrutvā mahādevo naradevasya bhāṣitam /",
  "GP12skprevku:334": "hara uvāca:",
  "GP12skprevku:335": "uvāca durlabhaṃ devairayācyaṃ yācyate nṛpa // RKS_3.25 //",
  "GP12skprevku:336": "varamanyaṃ prayacchāmi varjayitvā tu narmadām /",
  "GP12skprevku:337": "purūravā uvāca:",
  "GP12skprevku:338": "nānyaṃ varaṃ mahādeva prāṇatyāge 'pi prārthaye // RKS_3.26 //",
  "GP12skprevku:339": "jñātvā tu niścayaṃ rājñastapasogreṇa sādhanam /",
  "GP12skprevku:340": "ājñāpitā mekalā sā 'vatara tvaṃ sureśvari // RKS_3.27 //",
  "GP12skprevku:341": "purūravāvipākena martyalokahitaṃ kuru /",
  "GP12skprevku:342": "ājñāpitāgatā sā ca śivasyāgre vyavasthitā // RKS_3.28 //",
  "GP12skprevku:343": "kṛtāñjalipuṭā bhūtvā mamādeśo 'dya dīyatām /",
  "GP12skprevku:344": "hara uvāca:",
  "GP12skprevku:345": "svargāt prayāhi reve tvaṃ martyalokaṃ mamājñayā // RKS_3.29 //",
  "GP12skprevku:346": "purūravas tapaḥ satyaṃ kuru kalyāṇi sāmpratam /",
  "GP12skprevku:347": "narmadovāca:",
  "GP12skprevku:348": "kathamīśa nirādhārā svargād yāsyāmyahaṃ dharām // RKS_3.30 //",
  "GP12skprevku:349": "tatastadvacanaṃ śrutvā devadeva umāpatiḥ /",
  "GP12skprevku:350": "āvāhayāmāsa sarvānaṣṭau kulanagottamān // RKS_3.31 //",
  "GP12skprevku:351": "uvāca parvatān devaḥ kaḥ sariddhāraṇe kṣamaḥ /",
  "GP12skprevku:352": "parvatā ūcuḥ:",
  "GP12skprevku:353": "śatadhā bhedam āyānti jalāghātān mahādrayaḥ // RKS_3.32 //",
  "GP12skprevku:354": "abhāṣata tato vindhyo dhartumutsahate nadīm /",
  "GP12skprevku:355": "mama putraḥ sureśāgrya tvatprasādān na saṃśayaḥ // RKS_3.33 //",
  "GP12skprevku:356": "paryaṅka iti vikhyātaḥ kandarpadṛḍhavikramaḥ /",
  "GP12skprevku:357": "jyeṣṭhaḥ sarvagaṇair yukto mānyaḥ sarvamahībhṛtām // RKS_3.34 //",
  "GP12skprevku:358": "devairapi ca durjñeyaḥ śivāyāś carcane rataḥ /",
  "GP12skprevku:359": "santyeva parvatās sarve yadyapīha maheśvara // RKS_3.35 //",
  "GP12skprevku:360": "tathāpi dhāraṇe śaktaḥ sa eveha na saṃśayaḥ /",
  "GP12skprevku:361": "aśaktā vikalā vṛddhās sarva eva mahīdharāḥ // RKS_3.36 //",
  "GP12skprevku:362": "anujñāṃ dehi paryaṅkaḥ kṣamas tāṃ dhartum āpagām /",
  "GP12skprevku:363": "anujñātaś ca devena paryaṅkaḥ sa nagottamaḥ // RKS_3.37 //",
  "GP12skprevku:364": "uvāca dhārayiṣye 'haṃ tvat prasādān maheśvara /",
  "GP12skprevku:365": "tataḥ pracalitā devī mūrdhni paryaṅkabhūbhṛta // RKS_3.38 //",
  "GP12skprevku:366": "jalaughavegabhramaṇāt saśailavanakānanā /",
  "GP12skprevku:367": "plāvitā vasudhā sarvā akālakalitaṃ jagat // RKS_3.39 //",
  "GP12skprevku:368": "stutā devagaṇaiḥ sarvais tadā mekalakanyakā /",
  "GP12skprevku:369": "maryādāṃ vaha kalyāṇi lokānāṃ hitakāriṇī // RKS_3.40 //",
  "GP12skprevku:370": "tvayā vyāptam idaṃ sarva trailokyaṃ sacarācaram /",
  "GP12skprevku:371": "tataḥ saṃvṛtarūpeṇa śivājñātaś ca mekalā // RKS_3.41 //",
  "GP12skprevku:372": "pramāṇato yojanānāṃ sahasrāṇyekaviṃśati /",
  "GP12skprevku:373": "rasātalaṃ sā viviśe tarpayitvā pitāmahān // RKS_3.42 //",
  "GP12skprevku:374": "spṛśa māṃ tvaṃ svahastena ityuktaḥ sa purūravāḥ /",
  "GP12skprevku:375": "pītvā ca salilaṃ datte pitṛbhyaś ca tilodakam // RKS_3.43 //",
  "GP12skprevku:376": "agaman paramaṃ sthānaṃ yat surair api durlabham /",
  "GP12skprevku:377": "pavitraṃ paritas sarvaṃ trailokyaṃ sacarācaram // RKS_3.44 //",
  "GP12skprevku:378": "sevyate tena kāryyeṇa narmadā saptakalpagā /",
  "GP12skprevku:379": "etat te kathitaṃ rājann ākhyānaṃ ca śivoditam // RKS_3.45 //",
  "GP12skprevku:380": "vaivasvatam idānīṃ tu dvāparānte samudyate /",
  "GP12skprevku:381": "tvaṃ rājā bhrātṛbhiḥ sārddhaṃ satyasaṃdho dṛḍhavrataḥ // RKS_3.46 //",
  "GP12skprevku:382": "tretāyāḥ prathame pāde gaṅgā bhāgīrathī smṛtā /",
  "GP12skprevku:383": "adahat kapilaś cāsya pitṝṇām ayutāni ṣaṭ // RKS_3.47 //",
  "GP12skprevku:384": "mohitām āyayā viṣṇor gatā saptarasātalam /",
  "GP12skprevku:385": "eva mandākinī nāma tvanyā gaṅgā saridvarā // RKS_3.48 //",
  "GP12skprevku:386": "mekalātoyasampūrṇās sāgarās saptayantritāḥ /",
  "GP12skprevku:387": "tṛtīye ca tathā pāde avatīrṇā sarasvatī // RKS_3.49 //",
  "GP12skprevku:388": "sthāneśvaragatā sā tu punargaṅgā samāgame /",
  "GP12skprevku:389": "gaṅgākanakhale puṇyā gaṅgāsāgarasaṅgame // RKS_3.50 //",
  "GP12skprevku:390": "ūrdhvatīrthe prayāge ca vārāṇasyāṃ viśeṣataḥ /",
  "GP12skprevku:391": "prācī sarasvatī yatra kurukṣetre ca puṇyadā // RKS_3.51 //",
  "GP12skprevku:392": "praṇaṣṭe dvāvaśāditye pralaye samupasthite /",
  "GP12skprevku:393": "saptakalpakṣaye vṛtte na mṛtā tena narmadā // RKS_3.52 //",
  "GP12skprevku:394": "saritaś ca kṣayaṃ yānti gaṅgādyāś ca sahasraśaḥ /",
  "GP12skprevku:395": "narmadā tiṣṭhate devī saptakalpānugāminī // RKS_3.53 //",
  "GP12skprevku:396": "brāhmī sarasvatī mūrtivaiṣṇavī tripathā smṛtā /",
  "GP12skprevku:397": "narmadā śāṅkarī mūrtir nadyas tisrastridevatāḥ // RKS_3.54 //",
  "GP12skprevku:398": "gaṅgā ca yamunā caiva sarayūś ca sarasvatī /",
  "GP12skprevku:399": "śatabhāgā candrabhāgā ramyā sindhur mahānadī // RKS_3.55 //",
  "GP12skprevku:400": "irāvatī ca kapilā narmadā savitastikā /",
  "GP12skprevku:401": "daṇḍakī gaṇḍakī caiva ghargharā ca mahānadī // RKS_3.56 //",
  "GP12skprevku:402": "śoṇo mahānadaś caiva vedikā ca taraṅgiṇī /",
  "GP12skprevku:403": "brahmavāhā viṣṇuvāhā sāraṅgā gautamī tathā // RKS_3.57 //",
  "GP12skprevku:404": "viśvavāhā dhenumatī apārā aparā tathā /",
  "GP12skprevku:405": "vetravatī ca kumudā mahātāpī payoṣṇikā // RKS_3.58 //",
  "GP12skprevku:406": "veṇā ca dugdhikā śiprā 'jahāsā 'bhramatī tathā /",
  "GP12skprevku:407": "kṛṣṇā bhīmarathī caiva tuṅgabhadrā mahānadī // RKS_3.59 //",
  "GP12skprevku:408": "godāvarīti vikhyātā gaṅgā sā dakṣiṇā smṛtā /",
  "GP12skprevku:409": "nadyaś caiva tathā cānyās sarvatīrthāni sāgarāḥ // RKS_3.60 //",
  "GP12skprevku:410": "sarvāstāḥ pralayaṃ yānti varjayitvā tu kalpagām /",
  "GP12skprevku:411": "gaṅgā kiṃ varṇyate devī hareṇa śirasā dhṛtā // RKS_3.61 //",
  "GP12skprevku:412": "gaurī vārddhaśarīrasthā śivasya parameṣṭhinaḥ /",
  "GP12skprevku:413": "narmadā varṇyate devī saptakalpānugāminī // RKS_3.62 //",
  "GP12skprevku:414": "te deśāḥ parvatāḥ puṇyāste grāmāste 'pi cāśramāḥ /",
  "GP12skprevku:415": "yatra yātā saricchreṣṭhā narmadā saptakalpagā // RKS_3.63 //",
  "GP12skprevku:416": "tribhiḥ sārasvataṃ puṇyaṃ saptāhena tu yāmunam /",
  "GP12skprevku:417": "sadyaḥ punāti gāṅgeyaṃ darśanād eva narmadā // RKS_3.64 //",
  "GP12skprevku:418": "revātaṭeṣu ye vṛkṣāḥ patitāḥ kālaparyaye /",
  "GP12skprevku:419": "narmadātoyasaṃspṛṣṭās te 'pi yānti parāṅgatim // RKS_3.65 //",
  "GP12skprevku:420": "revāyā yatra kutrāpi saṅgame bharatarṣabha /",
  "GP12skprevku:421": "snānaṃ dānaṃ japo homaḥ svādhyāyaḥ pitṛpūjanam // RKS_3.66 //",
  "GP12skprevku:422": "devatārādhanaṃ dīkṣā nyāso dehavisarjanam /",
  "GP12skprevku:423": "yat kiṃcit kriyate martyais tad anantaphalaṃ smṛtam // RKS_3.67 //",
  "GP12skprevku:424": "gosahasraśataṃ dhenu mahādānāni kṛtsnaśaḥ /",
  "GP12skprevku:425": "vaiśākhyām athavā mādhyāṃ kārttikyāṃ grahaṇāyane // RKS_3.68 //",
  "GP12skprevku:426": "viṣuve saṃkrame bhānor vyatīpāte ca vaidhṛtau /",
  "GP12skprevku:427": "darśe dinakṣaye vṛddhau manvādiṣu yugādiṣu // RKS_3.69 //",
  "GP12skprevku:428": "kalpādau ca yugādau ca mātāpitroḥ kṣaye 'hani /",
  "GP12skprevku:429": "oṃkāre vā bhṛgau kṣetre viśeṣād upasaṅgame // RKS_3.70 //",
  "GP12skprevku:430": "revāyāṃ snānadānāni japahomārcanādikam /",
  "GP12skprevku:431": "yaḥ kuryān manujaśreṣṭhaḥ so 'śvamedhaphalaṃ labhet // RKS_3.71 //",
  "GP12skprevku:432": "brahmahatyādibhiḥ pāpair mucyate nā 'tra saṃśaya /",
  "GP12skprevku:433": "kulānāṃ śatam āgāmi samatītaṃ tathā śatam // RKS_3.72 //",
  "GP12skprevku:434": "uddharedātmanā sārddhaṃ revātīrthāvagāhanāt /",
  "GP12skprevku:435": "grāmārddhaṃ grāmam ekaṃ vā yo dadyān narmadātaṭe // RKS_3.73 //",
  "GP12skprevku:436": "sa labhed vipulāṃ lakṣmīmatyantaphalam aśnute /",
  "GP12skprevku:437": "narmadātīrasambhūtāṃ mṛdaṃ mūrdhni bibharti yaḥ // RKS_3.74 //",
  "GP12skprevku:438": "bibharti mūrtim arkasyatamonāśāya kevalam /",
  "GP12skprevku:439": "yatra yatra naraḥ snāyāt narmadāyā yudhiṣṭhira // RKS_3.75 //",
  "GP12skprevku:440": "prāpnuyād aśvamedhasya phalam etac chivoditam /",
  "GP12skprevku:441": "narmadātoyapānasya snānasya prekṣaṇasya ca // RKS_3.76 //",
  "GP12skprevku:442": "api cāndrāyaṇaśata tulyaṃ bhavati vā na vā /",
  "GP12skprevku:443": "narmadā kīrtayed yas tu prātar utthāya mānavaḥ // RKS_3.77 //",
  "GP12skprevku:444": "saptajanmakṛtaṃ pāpaṃ tatkṣaṇād eva naśyati /",
  "GP12skprevku:445": "saṅgamena samāyuktā narmadāliṅgasaṅgatā /",
  "GP12skprevku:446": "hayamedhaphalaṃ tatra snātvā śivapuraṃ vrajet // RKS_3.78 //",
  "GP12skprevku:447": "iti śrīskandapurāṇe revākhaṇḍe revādvitīyā 'vatārakathanaṃ nāma tṛtīyo 'dhyāyaḥ //",
  "GP12skprevku:448": "RKS adhyāya 4",
  "GP12skprevku:449": "yudhiṣṭhira uvāca:",
  "GP12skprevku:450": "hiraṇyatejasā pūrva rājñā vai narmadā kathaṃ /",
  "GP12skprevku:451": "martye 'vatāritā devī tat sarvaṃ vaktum arhasi // RKS_4.1 //",
  "GP12skprevku:452": "mārkaṇḍeya uvāca:",
  "GP12skprevku:453": "hiraṇyatejā rājarṣiḥ somavaṃśe mahīpate /",
  "GP12skprevku:454": "sarvadharmabhṛtāṃ śreṣṭhaḥ prajāpatisamo 'bhavat // RKS_4.2 //",
  "GP12skprevku:455": "ekachatrāṃ śaśāsorvīṃ saśailavanakānanām /",
  "GP12skprevku:456": "khyātā candrapurī tasya śakrasyevāmarāvatī // RKS_4.3 //",
  "GP12skprevku:457": "nirābādhāḥ prajās tatra bhayadāridryavarjitāḥ /",
  "GP12skprevku:458": "cirāyuṣo narās tatra samālakṣaṃ tu jīvinaḥ // RKS_4.4 //",
  "GP12skprevku:459": "svayaṃ kāmadughā dhenur dharaṇī sasyaśālinī /",
  "GP12skprevku:460": "kauśeyapaṭṭavastrāś ca vṛkṣe vṛkṣe samudbhavā // RKS_4.5 //",
  "GP12skprevku:461": "etasminn antare prāpte hy amāvāsyāṃ ravigrahe /",
  "GP12skprevku:462": "satkāro 'trāsti devānāṃ pitṝṇāṃ ca viśeṣataḥ // RKS_4.6 //",
  "GP12skprevku:463": "vāpīkūpasaro divyaṃ jambūdvīpaḥ prakīrtitaḥ /",
  "GP12skprevku:464": "sravantī nimnagā kācit tasmin dvīpe na vidyate // RKS_4.7 //",
  "GP12skprevku:465": "gavāṃ śatasahasrāṇi hemaratnaṃ maṇīṃs tathā /",
  "GP12skprevku:466": "kośaṃ hayān asaṃkhyātān mattāṃś ca varadantinaḥ // RKS_4.8 //",
  "GP12skprevku:467": "graste ca rāhuṇā sūrye brāhmaṇān pradadau nṛpaḥ /",
  "GP12skprevku:468": "puro dharmasahasrāṇi hemaratnamaṇīṃs tathā // RKS_4.9 //",
  "GP12skprevku:469": "atarpayat pitṝṃś cāpi havyakavyena bhārata /",
  "GP12skprevku:470": "kaśmalaṃ jalapānaṃ cāpaśyat pitṛjugupsitam // RKS_4.10 //",
  "GP12skprevku:471": "kṣutkṣāmakaṇṭhatālvoṣṭhān kaśmalāṃśca mṛdambhasā /",
  "GP12skprevku:472": "nagnān malinavastrāṃś ca śataśo 'tha sahasraśaḥ // RKS_4.11 //",
  "GP12skprevku:473": "hiraṇyatejā rājarṣiḥ paśyati sma tadā pitṝn /",
  "GP12skprevku:474": "hiraṇyatejā uvāca:",
  "GP12skprevku:475": "ke yūyaṃ vikṛtākārāḥ pretabhūtā bubhukṣitāḥ // RKS_4.12 //",
  "GP12skprevku:476": "majjante narake ghore raurave lomaharṣaṇe /",
  "GP12skprevku:477": "kathayadhvaṃ yathānyāyaṃ karmmaṇā kena pāvitāḥ // RKS_4.13 //",
  "GP12skprevku:478": "pitara ūcuḥ:",
  "GP12skprevku:479": "śṛṇu rājan mahābhāga kathyamānaṃ nibodha ca /",
  "GP12skprevku:480": "sarid dhīnam idaṃ dvīpaṃ dharmakarmavināśitam // RKS_4.14 //",
  "GP12skprevku:481": "na devāstṛptim āyānti pitaro vā kathañcana /",
  "GP12skprevku:482": "pitṝn mocayitum śaktā durārādhyā surair api // RKS_4.15 //",
  "GP12skprevku:483": "āgamiṣyati dvīpe 'smin revā muktir bhaviṣyati /",
  "GP12skprevku:484": "etat te kathita rājan yatheṣṭaṃ kartum arhasi // RKS_4.16 //",
  "GP12skprevku:485": "hiraṇyatejā uvāca:",
  "GP12skprevku:486": "pitṝṇāṃ mokṣaṇaṃ kāryaṃ yathā yānti parāṅgatim /",
  "GP12skprevku:487": "mayā rājyena kiṃ kāryaṃ jīvitaś ca nirarthakam // RKS_4.17 //",
  "GP12skprevku:488": "evam uktvā yayau rājā hyudayaṃ siddhiparvatam /",
  "GP12skprevku:489": "kandamūlaphalāhāraḥ śivadhyānaparāyaṇaḥ // RKS_4.18 //",
  "GP12skprevku:490": "divyaṃ varṣasahasraṃ tu ugre tapasi saṃsthita /",
  "GP12skprevku:491": "rājñas tu paramāṃ bhaktiṃ jñātvā vai tatra tryambakaḥ // RKS_4.19 //",
  "GP12skprevku:492": "vṛṣārūḍhas trinetraś ca devadevo maheśvara /",
  "GP12skprevku:493": "pratyakṣa tasya rājñaś ca tad ātmānam adarśayat // RKS_4.20 //",
  "GP12skprevku:494": "sa dṛṣṭvā tādṛśaṃ rūpaṃ devadevasya bhārata /",
  "GP12skprevku:495": "triḥ pradakṣiṇamāvṛtya sāṣṭāṅgaṃ praṇipatya ca // RKS_4.21 //",
  "GP12skprevku:496": "stotraṃ cakāra devasya śambhor amitatejasaḥ /",
  "GP12skprevku:497": "namaste 'stu sureśāna śūlapāṇe namo 'stu te // RKS_4.22 //",
  "GP12skprevku:498": "pṛthivyāpaś ca tejaś ca vāyur ākāśam eva ca /",
  "GP12skprevku:499": "śabdaṃ sparśaś ca rūpaś ca raso gandhaś ca pañcamaḥ // RKS_4.23 //",
  "GP12skprevku:500": "buddhir manas tv ahaṅkāraḥ prakṛtiś ca gaṇāstrayaḥ /",
  "GP12skprevku:501": "sarvākṣaḥ sarvago devasakalo niṣkalo 'vyaya // RKS_4.24 //",
  "GP12skprevku:502": "jihvācāpalyabhāvena kleśito 'si mayā prabho /",
  "GP12skprevku:503": "brahmaviṣṇvādi devaiś ca tavādyanta na labhyate // RKS_4.25 //",
  "GP12skprevku:504": "kathaṃ tu mānuṣā pāpāḥ stotuṃ śaktā umādhavam /",
  "GP12skprevku:505": "hiraṇyatejasaḥ stotraṃ śrutvā devo jagatpatiḥ // RKS_4.26 //",
  "GP12skprevku:506": "varaṃ vṛṇu mahābhāga yat te manasi rocate /",
  "GP12skprevku:507": "uvāca vacanaṃ rājā śūlapāṇiṃ maheśvaram // RKS_4.27 //",
  "GP12skprevku:508": "yadi tuṣṭo 'si deveśa varaṃ dātuṃ mamecchasi /",
  "GP12skprevku:509": "saptakalpavahāṃ devīṃ narmadām avatāraya // RKS_4.28 //",
  "GP12skprevku:510": "pitṝṇāṃ majjatāṃ ghore narake dāruṇe bhṛśam /",
  "GP12skprevku:511": "mucyante te yathā pretās tṛptā yānti parāṅgātim // RKS_4.29 //",
  "GP12skprevku:512": "evaṃ varam ahaṃ manye tvat prasādād umāpate /",
  "GP12skprevku:513": "īśvara uvāca:",
  "GP12skprevku:514": "ayācyaṃ yācitaṃ tāta brahmaviṣṇusurāsuraiḥ // RKS_4.30 //",
  "GP12skprevku:515": "nāvatārayituṃ śakyā tathānyair alpajīvibhiḥ /",
  "GP12skprevku:516": "anyaṃ yācasva bhadraṃ te varaṃ dāsye 'dhunā tava // RKS_4.31 //",
  "GP12skprevku:517": "rājovāca:",
  "GP12skprevku:518": "tato rājā mahābhāgaḥ provāca śaśibhūṣaṇam /",
  "GP12skprevku:519": "tvayi tuṣṭe mahādeve lokanāthe jagadgurau // RKS_4.32 //",
  "GP12skprevku:520": "sādhyāsādhyaṃ na vaktavyaṃ triṣu lokeṣu kiṃcana /",
  "GP12skprevku:521": "janmāntarasahasreṇa vara nānya vṛṇomyaham // RKS_4.33 //",
  "GP12skprevku:522": "tyaktvā caiva saricchreṣṭhāṃ narmadāṃ saptakalpagām /",
  "GP12skprevku:523": "dīyatāṃ mama deveśa bhṛtyabhṛtyo 'smi śādhi mām // RKS_4.34 //",
  "GP12skprevku:524": "hiraṇyatejaso jñātvā niścayaṃ mānasaṃ tadā /",
  "GP12skprevku:525": "āhūtā ca tato devī narmadā lokapāvanī // RKS_4.35 //",
  "GP12skprevku:526": "makarāsanamārūḍhā divyābharaṇabhūṣitā /",
  "GP12skprevku:527": "śyāmavarṇā mahātejā śivasyāgre vyavasthitā // RKS_4.36 //",
  "GP12skprevku:528": "umāmaheśvarau natvā pādagrahaṇapūrvakam /",
  "GP12skprevku:529": "uvāca vacanaṃ devīṃ kim arthaṃ deva saṃsmṛtā // RKS_4.37 //",
  "GP12skprevku:530": "ādeśaṃ deva me dehi tvad ādeśe sthitā hy aham /",
  "GP12skprevku:531": "īśvara uvāca:",
  "GP12skprevku:532": "hiraṇyatejā nṛpatis tyaktvā rājya ca narmade // RKS_4.38 //",
  "GP12skprevku:533": "caturdaśaṃ tapas tepe ghorarūpaṃ sudāruṇam /",
  "GP12skprevku:534": "divyaṃ varṣasahasraṃ tu ugre tapasi saṃsthitaḥ // RKS_4.39 //",
  "GP12skprevku:535": "kandamūlaphalāhāraḥ śivadhyānaparāyaṇaḥ /",
  "GP12skprevku:536": "jambūdvīpe 'vatāraṃ tvaṃ kuruṣva dharaṇītale // RKS_4.40 //",
  "GP12skprevku:537": "kṣipraṃ yāhi varārohe saṃsārārṇavatāriṇi /",
  "GP12skprevku:538": "pretarūpān pitṝn sarvān narakasthān samuddhara // RKS_4.41 //",
  "GP12skprevku:539": "mucyante yena cāghaughād dhūtapāpā yathepsitam /",
  "GP12skprevku:540": "narmadovācā:",
  "GP12skprevku:541": "maheśvaraṃ śūlapāṇim evam astviti cābravīt // RKS_4.42 //",
  "GP12skprevku:542": "nirādhārā kathaṃ deva jambūdvīpe samāśraye /",
  "GP12skprevku:543": "āhūtās te tatas tatra parvatāś ca kulākulāḥ // RKS_4.43 //",
  "GP12skprevku:544": "kṣaṇamātraṃ tu tiṣṭhadhvaṃ yena yāti saridvarā /",
  "GP12skprevku:545": "ūcuś ca parvatāstaṃ ca aśaktā dhāraṇe vayam // RKS_4.44 //",
  "GP12skprevku:546": "narmadovācā:",
  "GP12skprevku:547": "aśaktān dhāraṇe cainān prapaśyāmi jagatpate /",
  "GP12skprevku:548": "mama toyaughapātena kallolapravaṇāvṛtāḥ // RKS_4.45 //",
  "GP12skprevku:549": "śatadhā bhedam āyānti girayo vajradāritāḥ /",
  "GP12skprevku:550": "teṣāṃ madhye samutthāya prābravīd udayācalaḥ // RKS_4.46 //",
  "GP12skprevku:551": "śivaprasādasampanno hy ahaṃ dhārayituṃ kṣamaḥ /",
  "GP12skprevku:552": "tataḥ pracalitā devī dattvā pādaṃ nagopari // RKS_4.47 //",
  "GP12skprevku:553": "gaganāt pracyutā devī papāta dharaṇītale /",
  "GP12skprevku:554": "vāyuvegā punar bhūtvā vāruṇīṃ diśam āśritā // RKS_4.48 //",
  "GP12skprevku:555": "akālapīḍite loke jambūdvīpe carācare /",
  "GP12skprevku:556": "hāhākāro mahānāsīt triṣu lokeṣu bhārata // RKS_4.49 //",
  "GP12skprevku:557": "śrutvā ca kalkalāśabdaṃ bhīṣaṇaṃ lomaharṣaṇam /",
  "GP12skprevku:558": "pātālād utthitaṃ liṅgaṃ jvalitaṃ dīptatejasam // RKS_4.50 //",
  "GP12skprevku:559": "huṅkāreṇaiva tad bhadre narmadām abravīd vaca /",
  "GP12skprevku:560": "sarvapāpahare devi maryādāṃ vaha suvrate // RKS_4.51 //",
  "GP12skprevku:561": "tvad dhāraṇārtham īśena nisṛṣṭāḥ parvatāstrayaḥ /",
  "GP12skprevku:562": "vindhyaś caturthakas tatra śreṣṭhaḥ sarvamahībhṛtām // RKS_4.52 //",
  "GP12skprevku:563": "meruśca himavāṃs tatra kailāsaś ca tṛtīyakaḥ /",
  "GP12skprevku:564": "tadā bhittvā triśūlena kīlitā vasudhātale // RKS_4.53 //",
  "GP12skprevku:565": "dvātriṃśat tu sahasrāṇi pravāha pūrvapaścime /",
  "GP12skprevku:566": "sahasrārddhaś ca vistāraṃ dakṣiṇottaramānataḥ // RKS_4.54 //",
  "GP12skprevku:567": "nṛtyanti devatās sarvāḥ śaṅkhavāditranisvanaiḥ /",
  "GP12skprevku:568": "siddhā vidyādharā yakṣā gandharvā kinnarā narāḥ // RKS_4.55 //",
  "GP12skprevku:569": "ādityā vasavo rudrā viśvedevā marudgaṇāḥ /",
  "GP12skprevku:570": "stuvanti parayā bhaktyā narmadāṃ saptakalpagām // RKS_4.56 //",
  "GP12skprevku:571": "hiraṇyatejā rājarṣir narmadāṃ cedam abravīt /",
  "GP12skprevku:572": "anugrahaḥ kṛto devi pitṝṇāṃ tāraṇāya me // RKS_4.57 //",
  "GP12skprevku:573": "uvāca kalpagā rājaṃs tvatto 'nyaḥ ko nu vai bhuvi /",
  "GP12skprevku:574": "prabhāva īdṛśo yasya rājñaś cāmitatejasaḥ // RKS_4.58 //",
  "GP12skprevku:575": "tapastaptvā maheśasya mamārthaṃ tvaṃ yato 'nagha /",
  "GP12skprevku:576": "mātṛkāḥ paitṛkā ye ye sāntaḥ puraparigrahāḥ // RKS_4.59 //",
  "GP12skprevku:577": "mama prabhāvāt nṛpate umāmāheśvaraṃ puram /",
  "GP12skprevku:578": "namaskṛtya suraśreṣṭhāṃ putro 'haṃ te varānane // RKS_4.60 //",
  "GP12skprevku:579": "snānaṃ kṛtvā ca vidhivat pitṝndevāṃś ca tarpayan /",
  "GP12skprevku:580": "śrāddhaṃ piṇḍapradānaṃ ca tatra sarvamakalpayat // RKS_4.61 //",
  "GP12skprevku:581": "narakāduddhṛtās sarve devayānapathe sthitāḥ /",
  "GP12skprevku:582": "kṛmikīṭapataṅgāś ca pakṣiṇaścāṇḍajāś ca ye // RKS_4.62 //",
  "GP12skprevku:583": "bhūtagrāmaḥ samagraś ca reje vidyādhare pure /",
  "GP12skprevku:584": "etat te kathitaṃ rājann ādisargāvakalpanam // RKS_4.63 //",
  "GP12skprevku:585": "kīrtitāni mayā revāvatārāṇi viśāmpate /",
  "GP12skprevku:586": "āgatā yena mārgeṇa lokānugrahakāmyayā // RKS_4.64 //",
  "GP12skprevku:587": "eṣo 'vatāraḥ prathama ādikalpe kṛte yuge /",
  "GP12skprevku:588": "dvitīyas tu tathā skandadakṣasāvarṇike 'ntare // RKS_4.65 //",
  "GP12skprevku:589": "tṛtīyaḥ purūravasā tathā vaiṣṇavake 'ntare /",
  "GP12skprevku:590": "etat te kathitaṃ rājan yathā dṛṣṭaṃ purātanam // RKS_4.66 //",
  "GP12skprevku:591": "snānāvagāhanāt pānāt smaraṇāt kīrtanād api /",
  "GP12skprevku:592": "anekabhāvikaṃ ghoramaghaṃ naśyati tatkṣaṇāt // RKS_4.67 //",
  "GP12skprevku:593": "yudhiṣṭhira uvāca:",
  "GP12skprevku:594": "kailāso himavān meruḥ kena kāryyeṇa suvrata /",
  "GP12skprevku:595": "narmadātīram āsādya nikṣiptāḥ parvatāstrayaḥ // RKS_4.68 //",
  "GP12skprevku:596": "mārkaṇḍeya uvāca:",
  "GP12skprevku:597": "unmārgagāminīṃ revāṃ vindhyo vai dhartum akṣamaḥ /",
  "GP12skprevku:598": "āpagā toyapūreṇa plāvitaṃ jagatītalam // RKS_4.69 //",
  "GP12skprevku:599": "kṛtvā vrajantīṃ dṛṣṭvā vai śaṅkaro lokaśaṅkaraḥ /",
  "GP12skprevku:600": "bhittvā bhūmi triśūlena kīlitāḥ parvatāstrayaḥ // RKS_4.70 //",
  "GP12skprevku:601": "atrāntare ca vaidūryyagirau vai paryakalpata /",
  "GP12skprevku:602": "etat sarvaṃ samāsena śaṃsitaṃ ca mayānagha // RKS_4.71 //",
  "GP12skprevku:603": "kathayiṣye tathaivānyad yad yad icchasi bhārata // RKS_4.72 //",
  "GP12skprevku:604": "iti śrīskandapurāṇe revākhaṇḍe caturtho 'dhyāyaḥ //",
  "GP12skprevku:605": "RKS adhyāya 5",
  "GP12skprevku:606": "yudhiṣṭhira uvāca:",
  "GP12skprevku:607": "rājñā 'vatāritā revā kathaṃ vai purukutsunā /",
  "GP12skprevku:608": "tat sarva śrotum icchāmi tvat to brahmavidāṃ vara // RKS_5.1 //",
  "GP12skprevku:609": "mārkaṇḍeya uvāca:",
  "GP12skprevku:610": "śṛṇu rājan kathāṃ divyāṃ purā skandasya kīrtitām /",
  "GP12skprevku:611": "tat te 'haṃ kathayiṣyāmi śivenoktaṃ śrutaṃ mayā // RKS_5.2 //",
  "GP12skprevku:612": "kṣatriyasya kulotpannaḥ purukutsur mahāyaśāḥ /",
  "GP12skprevku:613": "tena varṣasahasraṃ vai pūrvamārādhito haraḥ // RKS_5.3 //",
  "GP12skprevku:614": "tapasā ca bhavenoktaṃ kas tvayā prārthito varaḥ /",
  "GP12skprevku:615": "dadāmi te varaṃ hy etad yena tvaṃ sukhamedhase // RKS_5.4 //",
  "GP12skprevku:616": "evam uktas tadā rājā prārthaye 'haṃ tavājñayā /",
  "GP12skprevku:617": "yadi tuṣṭo 'si me deva kāryaṃ tat kathayāmy aham // RKS_5.5 //",
  "GP12skprevku:618": "āste nadī mahābhāgā narmadā nāma viśrutā /",
  "GP12skprevku:619": "avatārayatāṃ śambho kumārīṃ divyarūpiṇīm // RKS_5.6 //",
  "GP12skprevku:620": "tasya tad vacanaṃ śrutvā śambhur vismayam āgataḥ /",
  "GP12skprevku:621": "suciraṃ kliśyamānena kṣatriyeṇa mahātmanā // RKS_5.7 //",
  "GP12skprevku:622": "aprārthyaṃ prārthitaṃ skanda duḥsādhyaṃ tridaśair api /",
  "GP12skprevku:623": "uktāśayaḥ sa rājarṣiḥ sādhyaṃ kiṃcin niṣevaya // RKS_5.8 //",
  "GP12skprevku:624": "mama vākyaṃ tu tac chrutvā kṣatriyas tu sa vihvalaḥ /",
  "GP12skprevku:625": "apatat sa mahābhāgo mūrchito dharaṇītale // RKS_5.9 //",
  "GP12skprevku:626": "āśvāsito mayā tatra svastho bhava viśāmpate /",
  "GP12skprevku:627": "martyaloke saricchreṣṭhāṃ narmadām avatāraye // RKS_5.10 //",
  "GP12skprevku:628": "tasyās tv āgamanaṃ śrutvā trastā devāḥ savāsavāḥ /",
  "GP12skprevku:629": "kaḥ śaknuyād imaṃ bhāraṃ soḍhuṃ vegaś ca nārmadam // RKS_5.11 //",
  "GP12skprevku:630": "dharaṇī bhārabhūtā ca naṣṭā bhraṣṭāś ca parvatāḥ /",
  "GP12skprevku:631": "aśaktās toyavarṣasya dhāraṇe saritas tathā // RKS_5.12 //",
  "GP12skprevku:632": "asti siddho mahāpuṇyaḥ paryaṅko nāma parvataḥ /",
  "GP12skprevku:633": "sa saheta mahābhāraṃ voḍhuṃ vegaśca nārmadam // RKS_5.13 //",
  "GP12skprevku:634": "sarve devā 'gatās tatra prārthituṃ taṃ nagottamam /",
  "GP12skprevku:635": "pṛṣṭās tu parvatendreṇa kena kāryyeṇa cāgatā // RKS_5.14 //",
  "GP12skprevku:636": "devā ūcuḥ:",
  "GP12skprevku:637": "ikṣvākuvaṃśasambhūtaḥ purukutsur narādhipaḥ /",
  "GP12skprevku:638": "tenāvatāritā puṇyā nadī nāmā tu narmadā // RKS_5.15 //",
  "GP12skprevku:639": "tejaḥ śabdam ca bhāraṃ ca tasyāḥ pātaṃ rayaṃ tathā /",
  "GP12skprevku:640": "asamarthā nagā voḍhuṃ tvāmṛte girisattama // RKS_5.16 //",
  "GP12skprevku:641": "paryaṅka uvāca:",
  "GP12skprevku:642": "āgacchatu mahādevī dhārayāmi na saṃśayaḥ /",
  "GP12skprevku:643": "āgacchantīṃ mahāpuṇyāṃ dhārayāmi ca sāmpratam // RKS_5.17 //",
  "GP12skprevku:644": "calitā narmadā śīghraṃ vegena samupasthitā /",
  "GP12skprevku:645": "kṛtvā tasyottamāṅgeṣu paryaṅkasyaiva bhūbhṛtaḥ // RKS_5.18 //",
  "GP12skprevku:646": "rājñā tu sahitā devī tridaśair api saṃyutā /",
  "GP12skprevku:647": "vainyena tu purā ceṣṭam aśvamedhena bhūbhujā // RKS_5.19 //",
  "GP12skprevku:648": "makhasthāne ca vainyasya veṇastambo mahānabhūt /",
  "GP12skprevku:649": "yaṃ dṛṣṭvā vismayaṃ prāptās sarve devās savāsavāḥ // RKS_5.20 //",
  "GP12skprevku:650": "veṇostasyaiva mūlāt tu nirgatā sā mahānadī /",
  "GP12skprevku:651": "kṛtāñjalipuṭā devāsthitāḥ sarve 'tra saṃsthitāḥ // RKS_5.21 //",
  "GP12skprevku:652": "jaya śabdaṃ prakurvantas tridaśā brahmavādinaḥ /",
  "GP12skprevku:653": "gaṇagandharvayakṣāś ca marutaś ca tathā 'śvinau // RKS_5.22 //",
  "GP12skprevku:654": "piśācā rākṣasā nāgā ṛṣayaś ca tapodhanāḥ /",
  "GP12skprevku:655": "sarve pādyena cārdhyeṇa bhītās te kiṅkarā iva // RKS_5.23 //",
  "GP12skprevku:656": "pādyopasaṃgrahaṃ kṛtvā narmadāṃ śaraṇaṃ gatāḥ /",
  "GP12skprevku:657": "adyaḥ naḥ saphalaṃ janma tapo 'dya saphalaś ca naḥ // RKS_5.24 //",
  "GP12skprevku:658": "kṛtārthā devatāḥ sarvā devi tvad darśanād iha /",
  "GP12skprevku:659": "tam eva puruṣaṃ manye yenaiṣā hy avatāritā // RKS_5.25 //",
  "GP12skprevku:660": "vadanti devatās sarvā martyalokaḥ paraṃ gataḥ /",
  "GP12skprevku:661": "ṛṣibhir daivataiḥ proktā spṛśa hastena devatāḥ // RKS_5.26 //",
  "GP12skprevku:662": "yena pūtatvam āyānti narmade naṣṭakilviṣāḥ /",
  "GP12skprevku:663": "narmadā tu vadatyevaṃ na spṛśāmi surān gaṇān // RKS_5.27 //",
  "GP12skprevku:664": "kumārī hy aham adyā 'pi mama bhartā na vidyate /",
  "GP12skprevku:665": "aho kaṣṭaṃ tu devāś ca cintayā vihvalīkṛtāḥ // RKS_5.28 //",
  "GP12skprevku:666": "tvatulyo rūpasampannaḥ kutaḥ prāpyo varottamaḥ /",
  "GP12skprevku:667": "yena tvaṃ darśitā loke sa te bhartā bhaviṣyati // RKS_5.29 //",
  "GP12skprevku:668": "brahmaṇas tu purā śāpāt samudraḥ purukutsukaḥ /",
  "GP12skprevku:669": "gato martye mahābāhurikṣvākukulanandanaḥ // RKS_5.30 //",
  "GP12skprevku:670": "purukutsur varas te 'stu kṣatriyo devasannibhaḥ /",
  "GP12skprevku:671": "udvāhitā tadā tena kṣatriyeṇa tu narmadā // RKS_5.31 //",
  "GP12skprevku:672": "uvāca vacanaṃ devān narmadā saptakalpagā /",
  "GP12skprevku:673": "devatvam īdṛśa yasya prajā dharme vyavasthitāḥ // RKS_5.32 //",
  "GP12skprevku:674": "kim anyat tasya vācyaṃ syāt purukutsor mahātmanaḥ /",
  "GP12skprevku:675": "svayambhuvo yathā putro mānasaḥ parikīrtitaḥ // RKS_5.33 //",
  "GP12skprevku:676": "purukutsus tathā cā 'yaṃ sarvadharmaparāyaṇaḥ /",
  "GP12skprevku:677": "uvāca vacanaṃ rājā purukutsuś ca narmadām // RKS_5.34 //",
  "GP12skprevku:678": "narmade devakanyā tvaṃ prasādaḥ kriyatāṃ mayi /",
  "GP12skprevku:679": "yāntu me pitaraḥ svargaṃ mama cā 'stu mahadyaśaḥ // RKS_5.35 //",
  "GP12skprevku:680": "narmadovāca:",
  "GP12skprevku:681": "eva bhavatu rājendra mattastvaṃ yadyadicchasi /",
  "GP12skprevku:682": "tat sarvaṃ bhavataś cādya matprasādād bhaviṣyati // RKS_5.36 //",
  "GP12skprevku:683": "evam uktvā yayau devī vāruṇīṃ ca diśāṃ tadā /",
  "GP12skprevku:684": "niṣkrāntā parvatāt tasmāt paryaṅkāt saritāṃ varā // RKS_5.37 //",
  "GP12skprevku:685": "yāti vegāt tathā devī dhanur muktaḥ śaro yathā /",
  "GP12skprevku:686": "vidārya medinīṃ sarvā parvatāṃ chikharāṇi ca // RKS_5.38 //",
  "GP12skprevku:687": "cūrṇayitvā ca tān sarvān vajrāśanihatān iva /",
  "GP12skprevku:688": "yatra yatra gatā vindhye tatra tatrāvagāhyate // RKS_5.39 //",
  "GP12skprevku:689": "tatra gaṅgāsahasrasya phala syāt tīrthavarjite /",
  "GP12skprevku:690": "tadā stutā mahādevī narmadā lokapāvanī // RKS_5.40 //",
  "GP12skprevku:691": "ṛṣibhir vaidikaiḥ sarvaiḥ sukhasantānakārikā /",
  "GP12skprevku:692": "vedā dharmasya mūlāni smṛtipuṣpaphalāni ca // RKS_5.41 //",
  "GP12skprevku:693": "bhakṣayanti dvijāḥ puṇyā agnihotraparāyaṇāḥ /",
  "GP12skprevku:694": "sevante narmadā te 'pi svargasopānapaddhatim // RKS_5.42 //",
  "GP12skprevku:695": "yatra yatra gatā skanda tatra tatraiva durlabhā /",
  "GP12skprevku:696": "darśane narmadāyās tu agniṣṭomaphala labhet // RKS_5.43 //",
  "GP12skprevku:697": "ye tu saṃsnānti sevante narmadām apy akāmataḥ /",
  "GP12skprevku:698": "phalaṃ bahu suvarṇasya te 'pi prāpsyanti mānavāḥ // RKS_5.44 //",
  "GP12skprevku:699": "yatra yatra gatā puṇyā śivasyāyatane śubhe /",
  "GP12skprevku:700": "gaṅgāsnānasya lakṣeṇa tatra snāne sama bhavet // RKS_5.45 //",
  "GP12skprevku:701": "agnihotreṇa yatpuṇya pitṛśrāddhena yatphalam /",
  "GP12skprevku:702": "sarvaṃ sampadyate tasya narmadāyā jalena tu // RKS_5.46 //",
  "GP12skprevku:703": "yatkiṃcid vaidikaṃ karmma brāhmaṇāḥ kurvate sadā /",
  "GP12skprevku:704": "narmadāyās taṭe śūddhir nātra kāryyā vicāraṇā // RKS_5.47 //",
  "GP12skprevku:705": "narmadāsaṅgamo yatra śivakṣetraṃ vinirdiśet /",
  "GP12skprevku:706": "gaṅgāyā lakṣamātreṇa tatsthānan tu viśiṣyate // RKS_5.48 //",
  "GP12skprevku:707": "kīrtanaṃ narmadāyās tu dānaṃ tīrthasya saṅgame /",
  "GP12skprevku:708": "na tena sadṛśaṃ rājan satyam etad bravīmyaham // RKS_5.49 //",
  "GP12skprevku:709": "narmadāṃ prātar utthāya ye smaranti vicakṣaṇāḥ /",
  "GP12skprevku:710": "pūrvajanmakṛtaṃ pāpamaihikaś ca vinaśyati // RKS_5.50 //",
  "GP12skprevku:711": "narmadāṃ mānavaḥ kaścit tatra yatrāvagāhate /",
  "GP12skprevku:712": "śatajanmārjitaṃ pāpaṃ tatkṣaṇāt naśyati dhruvam // RKS_5.51 //",
  "GP12skprevku:713": "narmadāyās taṭe caiva prāṇāṃstyajati mānavaḥ /",
  "GP12skprevku:714": "kalpakoṭisahasrāṇi svargaloke mahīyate // RKS_5.52 //",
  "GP12skprevku:715": "ye 'py adharmaparādhīnā narmadāyāṃ kathañcana /",
  "GP12skprevku:716": "te 'pi rudratvam āyānti satyam etad bravīmy aham // RKS_5.53 //",
  "GP12skprevku:717": "prāyaścittāni dīyante yatra revā na vidyate /",
  "GP12skprevku:718": "revātoye tu saṃprāpte prāyaścittaṃ na vidyate // RKS_5.54 //",
  "GP12skprevku:719": "narmadāṃ ca mahāpuṇyāṃ saptakalpādhivāsinīm /",
  "GP12skprevku:720": "satataṃ yaḥ smared bhaktyā sa śivaḥ parikīrtitaḥ // RKS_5.55 //",
  "GP12skprevku:721": "tatra vaiṇyeśvaraṃ devaṃ veṇumūle vyavasthitam /",
  "GP12skprevku:722": "svargadaṃ mokṣadaṃ viddhilokānāṃ pāpanāśanam // RKS_5.56 //",
  "GP12skprevku:723": "vindhyasyaiva tathā cāṣṭau mānasāḥ parikīrtitāḥ /",
  "GP12skprevku:724": "paryaṅkaḥ prathamo jñeyaḥ śreṣṭhaḥ sarvamahībhṛtām // RKS_5.57 //",
  "GP12skprevku:725": "asitāṅgo varāṅgaś ca tathā 'nye cāpi parvatāḥ /",
  "GP12skprevku:726": "pāvako jātavedāś ca kadambaḥ suranāyakaḥ // RKS_5.58 //",
  "GP12skprevku:727": "arcitās tair mahābhāgair dharmakarmaparāyaṇaiḥ /",
  "GP12skprevku:728": "udgamāt nirgamaṃ yāvad vāruṇīṃ diśamāsthitāḥ // RKS_5.59 //",
  "GP12skprevku:729": "sārddham ekaśataṃ tasyāḥ pravāhāḥ parikīrtitāḥ /",
  "GP12skprevku:730": "krośārddhasya tribhāgaśca vistāraḥ parikīrtitaḥ // RKS_5.60 //",
  "GP12skprevku:731": "śivasya vartate cātra brahmaviṣṇuṃ viḍaujasām /",
  "GP12skprevku:732": "koṭibhis tridaśānāntukā 'nyā dhartuṃ praśakyate // RKS_5.61 //",
  "GP12skprevku:733": "ātmānam ātmanā sā tu babhāra parameśvarī /",
  "GP12skprevku:734": "tridaśānāṃ hitārthāya mānavānāṃ ca bhārata // RKS_5.62 //",
  "GP12skprevku:735": "lakṣayojanaparyyantaṃ jambūdvīpaṃ pracakṣate /",
  "GP12skprevku:736": "dviguṇaḥ pariveṣas tu lavaṇodas tu bhārata // RKS_5.63 //",
  "GP12skprevku:737": "sahasrayojanaṃ viddhikanyādvīpañca bhārata /",
  "GP12skprevku:738": "tasyāḥ pañcaśatī gamyā tvagamyā ca tathā 'parā // RKS_5.64 //",
  "GP12skprevku:739": "śubhāśubhaphalaṃ cātra puṇyapāpavibhāgayoḥ /",
  "GP12skprevku:740": "prathamaṃ mānuṣo bhūtvā devatvamupapadyate // RKS_5.65 //",
  "GP12skprevku:741": "kṣīṇe puṇye punaryāti mānuṣatvaṃ pṛthak pṛthak /",
  "GP12skprevku:742": "karmmabhūmim imāṃ viddhi viditaṃ tava bhārata // RKS_5.66 //",
  "GP12skprevku:743": "dharmeṇa karmmaṇā svargaḥ syād eva sukṛte kṛte /",
  "GP12skprevku:744": "nadyāḥ pravāhe bhūbhāge kalpagāyā vyavasthitiḥ // RKS_5.67 //",
  "GP12skprevku:745": "lokānāṃ tāraṇārthāya avatīrṇā saridvarā /",
  "GP12skprevku:746": "atra svargaś ca mokṣaś ca narmadātīramāśritau // RKS_5.68 //",
  "GP12skprevku:747": "etat te kathitaṃ rājan yathā vṛṣṭaṃ surottamaiḥ // RKS_5.69 //",
  "GP12skprevku:748": "iti śrīskandapurāṇe revākhaṇḍe narmadāyāś caturthāvatāre pañcamo 'dhyāyaḥ //",
  "GP12skprevku:749": "RKS adhyāya 6",
  "GP12skprevku:750": "yudhiṣṭhira uvāca:",
  "GP12skprevku:751": "mune mekalakanyāyā avatāraḥ śruto mayā /",
  "GP12skprevku:752": "idānīṃ śrotum icchāmi tīrthāni ca yathākramam // RKS_6.1 //",
  "GP12skprevku:753": "mārkaṇḍeya uvāca:",
  "GP12skprevku:754": "śṛṇu rājan mahābhāga kathyamānaṃ nibodha me /",
  "GP12skprevku:755": "vatsagulmāt samārabhya yāvad vai bhṛgukacchakaḥ // RKS_6.2 //",
  "GP12skprevku:756": "atrāntare 'pi tīrthānāṃ saṃkhyā kena tu śakyate /",
  "GP12skprevku:757": "tathāpi te pravakṣyāmi yathā vṛṣṭaṃ viśāmpate // RKS_6.3 //",
  "GP12skprevku:758": "narmadā saumyabhāge tu anantapuramavyayam /",
  "GP12skprevku:759": "anantasiddhiliṅgaṃ ca sarvapāpaharaṃ param // RKS_6.4 //",
  "GP12skprevku:760": "tīrthaṃ vaiśravaṇaṃ nāma kauberaṃ dhanadaṃ tathā /",
  "GP12skprevku:761": "maṇibhadraṃ tathā yajñaṃ tat tīrthasya prabhāvataḥ // RKS_6.5 //",
  "GP12skprevku:762": "mokṣadaṃ kāmadaṃ puṇyaṃ sarvalokavyavasthitam /",
  "GP12skprevku:763": "ṛṣīṇāmāśramaṃ puṇyaṃ sarvadevam ayaṃ śubham // RKS_6.6 //",
  "GP12skprevku:764": "sāvarṇiḥ kauśikaś caiva muniś caivāghamarṣaṇaḥ /",
  "GP12skprevku:765": "śākalyaśca kuśākarṇiḥ śarabhaṅgo 'gnirbhagaḥ // RKS_6.7 //",
  "GP12skprevku:766": "ete cānye ca bahavo munayaḥ śaṃsitavratāḥ /",
  "GP12skprevku:767": "asya tīrthasya māhātmyāt tapas taptvā divaṅgatāḥ // RKS_6.8 //",
  "GP12skprevku:768": "vālmīkir ṛṣivaryo vai naiṣādīṃ yonimāśritaḥ /",
  "GP12skprevku:769": "prabhāvāt tasya tīrthasya brahmatejo vapurdharaḥ // RKS_6.9 //",
  "GP12skprevku:770": "ikṣvākuḥ kuvalayāśvo dilīpo nahuṣas tathā /",
  "GP12skprevku:771": "veṇur yayātī rājā ca ajapālasma haihayaḥ // RKS_6.10 //",
  "GP12skprevku:772": "ete cānye ca rājāno hy anantapuravāsinaḥ /",
  "GP12skprevku:773": "atrāntare maheśānaṃ mekalātīramāśritam // RKS_6.11 //",
  "GP12skprevku:774": "tam abhyarcya vidhānena sarve te tridivaṅgatāḥ /",
  "GP12skprevku:775": "akhilair anyatīrthaiś ca cirakālaphalapradaiḥ // RKS_6.12 //",
  "GP12skprevku:776": "atrāste svargadaḥ śrīmān svayaṃ devo maheśvaraḥ /",
  "GP12skprevku:777": "tīrthaṃ saptaṛṣir nāma saptasārasvataṃ nṛpa // RKS_6.13 //",
  "GP12skprevku:778": "amartyasambhavaṃ liṅgaṃ tathaivāraṇyakeśvaram /",
  "GP12skprevku:779": "aghaughanāśanaṃ tīrthaṃ tathānyat kalmaṣāpaham // RKS_6.14 //",
  "GP12skprevku:780": "pañcabrahmam ayaṃ tīrthaṃ sahasraśirasaṃ haram /",
  "GP12skprevku:781": "vārāhaṃ vāmanaṃ tīrthaṃ yamatīrthaṃ mahotkaṭam // RKS_6.15 //",
  "GP12skprevku:782": "saurabhaṅgaṃ sahasraṃ tu aśvamedhaṃ mahāmakham /",
  "GP12skprevku:783": "hiraṇyagarbhaṃ sāvitryāṃ cāturvedaṃ ca pāvanam // RKS_6.16 //",
  "GP12skprevku:784": "etat sarva vijānīhi lokānāṃ pāvanaṃ param /",
  "GP12skprevku:785": "tathā 'nantapuraṃ yāvat paryaṅkāt paścime śubham // RKS_6.17 //",
  "GP12skprevku:786": "atrāntare mṛtā ye ca dānadharmavivarjitāḥ /",
  "GP12skprevku:787": "te 'pi svarge mahīyante yāvad indrāś caturdaśa // RKS_6.18 //",
  "GP12skprevku:788": "tato dvīpeśvaraṃ nāma vyāsatīrthamanuttamam /",
  "GP12skprevku:789": "tatra snātvā tu labhate hayamedhaphalaṃ naraḥ // RKS_6.19 //",
  "GP12skprevku:790": "kāmikaṃ tatparaṃ tīrthaṃ na bhūtaṃ na bhaviṣyati /",
  "GP12skprevku:791": "pradakṣiṇāṃ ca yaḥ kuryād vyāsatīrthasya bhārata // RKS_6.20 //",
  "GP12skprevku:792": "pradakṣiṇīkṛtā tena saptadvīpā vasundharā /",
  "GP12skprevku:793": "naro vā yadi vā nārī śivaloke mahīyate // RKS_6.21 //",
  "GP12skprevku:794": "dvīpeśvare tatas snātvā vṛṣabhaṃ yaḥ prayacchati /",
  "GP12skprevku:795": "kāñcanena vimānena rudraloke mahīyate // RKS_6.22 //",
  "GP12skprevku:796": "kārtikasya caturdaśyāṃ kṛṣṇapakṣe jitendriyaḥ /",
  "GP12skprevku:797": "snāpayed yaḥ śivaṃ tatra hy upavāsaparāyaṇaḥ // RKS_6.23 //",
  "GP12skprevku:798": "sarvapāpavinirmukto rudraloke mahīyate /",
  "GP12skprevku:799": "vyāsatīrthaṃ tu vai gatvā sarve brahmādayaḥ surāḥ // RKS_6.24 //",
  "GP12skprevku:800": "stuvanti bhāvitātmānaṃ ṛṣayaś ca tapodhanāḥ /",
  "GP12skprevku:801": "ye cānye siddhagandharvakinnaroragarākṣasāḥ // RKS_6.25 //",
  "GP12skprevku:802": "narmadātaṭamāśritya modante gatakalmaṣāḥ /",
  "GP12skprevku:803": "stuvanti vividhaiḥ stotrair māṅgalyastuti saṃskṛtaiḥ // RKS_6.26 //",
  "GP12skprevku:804": "yasyāsti śaktirasaśaktir iha pravīraḥ prordhvī karotu yadi vā 'vanatiṃ karotu /",
  "GP12skprevku:805": "yaḥ pūjitaḥ suravaraḥ śaśiśekhareṇa nā 'rādhitaḥ sapadi bhūtapati surair vā // RKS_6.27 //",
  "GP12skprevku:806": "kiṃ vā na vṛṣṭaṃ hi pitāmahena na vā surair vā madhusūdanena /",
  "GP12skprevku:807": "kṣīrodamanthodbhavakālakūṭaṃ kaṇṭhe vṛtaṃ kena haraṃ vihāya // RKS_6.28 //",
  "GP12skprevku:808": "ekena dagdhaṃ tripuraṃ śareṇa kāmo lalāṭākṣinirīkṣaṇena /",
  "GP12skprevku:809": "bhinno 'ndhakaḥ śūlavareṇa yena kas tena sārddhaṃ kurute virodham // RKS_6.29 //",
  "GP12skprevku:810": "jalaughakallolataraṅgabhaṅgā gaṅgā dhṛtā yena jaṭāgrabhāge",
  "GP12skprevku:811": "pādāmbujāṅguṣṭhanipīḍanena papāta laṅkādhipatir visaṃjñaḥ // RKS_6.30 //",
  "GP12skprevku:812": "surāsurāṇāmiha yat samakṣaṃ vidhvaṃsito dakṣamakhaḥ kṣaṇena",
  "GP12skprevku:813": "praṇamya dakṣaḥ kṣayakārakasya lebhe varaṃ tārakamārakasya // RKS_6.31 //",
  "GP12skprevku:814": "sarvasya pūjyaṃ hi varottamāṅgaṃ sampūjyate liṅgavaraṃ harasya",
  "GP12skprevku:815": "anena paryāptam atīva mūḍhaḥ prāptuṃ padaṃ yacchati yat karoti // RKS_6.32 //",
  "GP12skprevku:816": "brahmātra vṛddho harir atra liṅgaṃ surā 'surāś caiva samarcayanti",
  "GP12skprevku:817": "tathāpi nūnaṃ suvicārayānti ko vā 'dhiko vā 'sti samo hareṇa // RKS_6.33 //",
  "GP12skprevku:818": "tenaiva cakrāṅkasaroruhāṅkau liṅgāṅkitaṃ yasya jagad bhagāṅkam",
  "GP12skprevku:819": "haste prabaddhe navakaṅkaṇe vai paśyanti mūḍhāḥ khalu darpaṇena // RKS_6.34 //",
  "GP12skprevku:820": "puṇyaṃ pavitraṃ stavanaṃ vyāsenoktaṃ mahātmanā /",
  "GP12skprevku:821": "kṛtaṃ devādhināthasya sarvakalmaṣanāśanam // RKS_6.35 //",
  "GP12skprevku:822": "pratipūjya yathā nyāyam arghapādyair anukramāt /",
  "GP12skprevku:823": "uvāca madhuraṃ vākyaṃ prasādaḥ kriyatāṃ mayi // RKS_6.36 //",
  "GP12skprevku:824": "deyaṃ tasya phalaṃ deva yaḥ pumān chraddhayā 'rcati /",
  "GP12skprevku:825": "iti stutvā maheśānaṃ ṛṣayaḥ śaṃsitavratāḥ // RKS_6.37 //",
  "GP12skprevku:826": "narmadādakṣiṇe kūle prayātās te yathātatham /",
  "GP12skprevku:827": "anye ca ṛṣayo devā dvaipāyanam athābruvan // RKS_6.38 //",
  "GP12skprevku:828": "āśramas te mahābhāga vāyasair ākulīkṛtaḥ /",
  "GP12skprevku:829": "yathā na vāyasāḥ ke 'pi praviśanti tapovanam // RKS_6.39 //",
  "GP12skprevku:830": "mriyante te sadā sarve mūrdhā teṣāṃ viśīryate /",
  "GP12skprevku:831": "vyāsena śaptās te sarve vāyasā mahato bhayāt // RKS_6.40 //",
  "GP12skprevku:832": "tasmiṃs tīrthe mahārāja praviśanti na karhicit /",
  "GP12skprevku:833": "ṛṣayo vacanaṃ śrutvā vyāsasya tu mahātmanaḥ // RKS_6.41 //",
  "GP12skprevku:834": "narmadā dakṣiṇe kūle sarvameva kṛtaṃ kṣaṇāt /",
  "GP12skprevku:835": "tiṣṭhanti munayaḥ sarve devasyārādhane ratāḥ // RKS_6.42 //",
  "GP12skprevku:836": "ārādhya vidhinā devam astuvan parameśvaram /",
  "GP12skprevku:837": "yasyāsti śaktir ityādi vyāsastutiparāyaṇāḥ // RKS_6.43 //",
  "GP12skprevku:838": "stotraṃ tad etat tridaśeśvarasya vyāsena bhaktyā kṛtamīśvarasya /",
  "GP12skprevku:839": "prātaḥ paṭhed yaḥ smarati prayatnāt kāle sa jāto 'nucaro harasya // RKS_6.44 //",
  "GP12skprevku:840": "vyāsāṣṭakam idaṃ puṇyaṃ yaḥ paṭhecchivasannidhau /",
  "GP12skprevku:841": "vyāsas tasya bhavet prīto narmadā ca prasīdati // RKS_6.45 //",
  "GP12skprevku:842": "evaṃ stuto mahādevo vyāsena tu mahātmanā /",
  "GP12skprevku:843": "śivo vyāsasya santuṣṭa idaṃ vacanamabravīt // RKS_6.46 //",
  "GP12skprevku:844": "kiṃ karomi sthito vipra varaṃ brūhi yathepsitam /",
  "GP12skprevku:845": "varaṃ dadāmi te prīto yena tvaṃ sukhamedhase // RKS_6.47 //",
  "GP12skprevku:846": "vyāsa uvāca:",
  "GP12skprevku:847": "narmadādakṣiṇe kūle tiṣṭha tvaṃ cottare śiva /",
  "GP12skprevku:848": "āśramās te bhaviṣyanti sarve puṇyatamāḥ smṛtāḥ // RKS_6.48 //",
  "GP12skprevku:849": "evam uktvā tato vyāsaṃ tatraivāntara dhīyata /",
  "GP12skprevku:850": "vyāso 'pi cātra vatsyāmi dakṣiṇaṃ narmade vraja // RKS_6.49 //",
  "GP12skprevku:851": "tataś ca daṇḍakāṣṭhena cālayāmāsa narmadām /",
  "GP12skprevku:852": "narmadā cābravīd vākyaṃ pūrvamārgeṇa sā gatā // RKS_6.50 //",
  "GP12skprevku:853": "tato vyāsas tu saṃkruddho yugāntāgnir ivābhavat /",
  "GP12skprevku:854": "vyāsas tu kupito rājan santīrṇo dvijasattamaḥ // RKS_6.51 //",
  "GP12skprevku:855": "huṃkāritā ca sā devī nāgatā tatra narmadā /",
  "GP12skprevku:856": "nāhaṃ kopavata vipra pralayaṃ yāmi karhicit // RKS_6.52 //",
  "GP12skprevku:857": "saptakalpakṣaye vṛtte na mṛtā 'smīti narmadā /",
  "GP12skprevku:858": "tato dvijas tu saṃjāto dakṣiṇena tato gatā // RKS_6.53 //",
  "GP12skprevku:859": "na vāritā ca sā 'nena vyāsabhītā mahānadī /",
  "GP12skprevku:860": "uttare munayaḥ sarve kūle tiṣṭhanty anekaśaḥ // RKS_6.54 //",
  "GP12skprevku:861": "tataste hṛṣṭamanaso munayaḥ śaṃsitavratāḥ /",
  "GP12skprevku:862": "vyāsena cārjitaṃ śrāddhaṃ tathā 'nyair munipuṅgavaiḥ // RKS_6.55 //",
  "GP12skprevku:863": "pitaro dvādaśābdāni tārpitās te narādhipa // RKS_6.56 //",
  "GP12skprevku:864": "iti revākhaṇḍe narmadāmāhātye ṣaṣṭho 'dhyāyaḥ //",
  "GP12skprevku:865": "RKS adhyāya 7",
  "GP12skprevku:866": "mārkaṇḍeya uvāca:",
  "GP12skprevku:867": "anyattīrthaṃ mahāpuṇyaṃ sarvapāpapraṇāśanam /",
  "GP12skprevku:868": "aśvamedhasamudbhūtā nadī yatra varāṅganā // RKS_7.1 //",
  "GP12skprevku:869": "snātvā ca saṅgame yatra hayamedhaphalaṃ labhet /",
  "GP12skprevku:870": "vyādhibhir mucyate yatra nārī vā yadi vānaraḥ // RKS_7.2 //",
  "GP12skprevku:871": "śrāddhaṃ tatra prakurvantaḥ pitṝṇāṃ prītivardhanam /",
  "GP12skprevku:872": "tripuryāṃ pūrvabhāge tu diśi yāmyāṃ śivaḥ sthitaḥ // RKS_7.3 //",
  "GP12skprevku:873": "anugrahārthaṃ lokānāṃ śaivakṣetraṃ vidurbudhāḥ /",
  "GP12skprevku:874": "pañcāśītiḥ kurukṣetre paścāśītir ivātra tu // RKS_7.4 //",
  "GP12skprevku:875": "rāhusūryasamāyoge samānaṃ kīrtitaṃ suraiḥ /",
  "GP12skprevku:876": "śrāddhe trīṇi ca lakṣāṇi purāṇe kīrtitāni vai // RKS_7.5 //",
  "GP12skprevku:877": "tīrthānāṃ tāni atraiva tiṣṭhanti nṛpasattama /",
  "GP12skprevku:878": "yatra tiṣṭhati deveśo mādhavo madhusūdanaḥ // RKS_7.6 //",
  "GP12skprevku:879": "utpalāvartanāmā ca sahasramastako hariḥ /",
  "GP12skprevku:880": "haraśca dvividhāve tau tṛtīyā caiva narmadā // RKS_7.7 //",
  "GP12skprevku:881": "tasyāḥ kiṃ varṇyate rājan devair api savāsavaiḥ /",
  "GP12skprevku:882": "tatra snātvā mahārāja sambhavo na punar bhavet // RKS_7.8 //",
  "GP12skprevku:883": "pāpayoniṃ ca na viśed yamalokaṃ na paśyati /",
  "GP12skprevku:884": "arcanād devadevasya gāṇapatyam avāpyate // RKS_7.9 //",
  "GP12skprevku:885": "utpanno hi harir yatra śaṅkhacakragadādharaḥ /",
  "GP12skprevku:886": "upāsyate suraiḥ sarvair brahmaśakrapurogamaiḥ // RKS_7.10 //",
  "GP12skprevku:887": "krośamātraṃ harikṣetraṃ kathaṃ śocanti mānavāḥ /",
  "GP12skprevku:888": "atrāntare mṛtā ye ca kṛmikīṭapataṅgamāḥ // RKS_7.11 //",
  "GP12skprevku:889": "te 'pi yānti harer lokaṃ kiṃ punarvaiṣṇavā nṛpa /",
  "GP12skprevku:890": "avaśaḥ svavaśo 'pi syāt prāṇatyāgaṃ karoti yaḥ // RKS_7.12 //",
  "GP12skprevku:891": "daśavarṣasahasrāṇi rājā vaidyādhare pure /",
  "GP12skprevku:892": "tilodakapradānena piṇḍadānena bhārata // RKS_7.13 //",
  "GP12skprevku:893": "pitaras tasya tṛpyanti tṛptā yānti parā gatim /",
  "GP12skprevku:894": "ekādaśyāṃ nirāhāro gandhapuṣpaiḥ samarcayet // RKS_7.14 //",
  "GP12skprevku:895": "rātrau jāgaraṇaṃ kṛtvā dīpamālāṃ prabodhayet /",
  "GP12skprevku:896": "dvādaśyāṃ pañcagavyaṃ tu haviṣyānnena pāraṇam // RKS_7.15 //",
  "GP12skprevku:897": "bhaktyā tu bhojayed viprān sahasraṃ ca sadakṣiṇām /",
  "GP12skprevku:898": "oṃ namo bhagavate vāsudevāya //",
  "GP12skprevku:899": "imaṃ mantraṃ japan yastu śucir bhūtvā samāhitaḥ // RKS_7.16 //",
  "GP12skprevku:900": "na tasya punarādhānaṃ janma caiva yudhiṣṭhira /",
  "GP12skprevku:901": "anekabhāvikaṃ ghoraṃ tūlarāśim ivānalaḥ // RKS_7.17 //",
  "GP12skprevku:902": "tatkṣaṇād dahate kṛtsnamedhāṃsīvahutāśanaḥ /",
  "GP12skprevku:903": "kalpakalpānugau devau nārāyaṇamaheśvarau // RKS_7.18 //",
  "GP12skprevku:904": "dakṣiṇāṃ diśamāsthāya revātīre vyavasthitau /",
  "GP12skprevku:905": "arcitau ca tau deveśau surāsuragaṇais tathā // RKS_7.19 //",
  "GP12skprevku:906": "siddhavidyādharair yakṣair gandharvaiḥ kinnarair naraiḥ /",
  "GP12skprevku:907": "sthāṇuḥ puṇyajalāvarte hyavatāra purākṛtaḥ // RKS_7.20 //",
  "GP12skprevku:908": "anugrahāya lokānāṃ devānāṃ hitakāmyayā /",
  "GP12skprevku:909": "nanāda sumahānādaṃ ghorarūpaṃ bhayānakam // RKS_7.21 //",
  "GP12skprevku:910": "pinākinā ca śūlena bhittvā caiva rasātalam /",
  "GP12skprevku:911": "samānītā ca sāvitrī svargasopānapaddhatiḥ // RKS_7.22 //",
  "GP12skprevku:912": "mānavāḥ kṣīṇapāpāś ca tathā yānti parāṃ gatim /",
  "GP12skprevku:913": "ajñānatama sā dhvastā nāvarohānti ye janāḥ // RKS_7.23 //",
  "GP12skprevku:914": "ātmānaṃ nāvamanyante pāpopahatacetasaḥ /",
  "GP12skprevku:915": "kalpagāṃ ye na sevante teṣāṃ janma nirarthakam // RKS_7.24 //",
  "GP12skprevku:916": "aṣṭāviṃśatir atraiva liṅgānāṃ tu svayambhuvām /",
  "GP12skprevku:917": "pūjane saṃsthitā rājan chivasya ca mahātmanaḥ // RKS_7.25 //",
  "GP12skprevku:918": "sthāneśvaraṃ mahādevaṃ śūlapāṇiṃ tathā param /",
  "GP12skprevku:919": "sapteśvaraṃ ca kalpeśaṃ hiraṇyaṃ jātavedasam // RKS_7.26 //",
  "GP12skprevku:920": "prājāpatyaṃ siddhanāthaṃ śaśāṅkanayanaṃ tathā /",
  "GP12skprevku:921": "anukeśaṃ tathā skandam āśvinaṃ taijasaṃ tathā // RKS_7.27 //",
  "GP12skprevku:922": "brahmeśvaraṃ cāgnigarbhaṃ śrīkaṇṭhaṃ ca umāpatim /",
  "GP12skprevku:923": "nīlakaṇṭhaṃ ca khaṭvāṅgaṃ mahākālaṃ ghaṭeśvaram // RKS_7.28 //",
  "GP12skprevku:924": "trilocanaṃ tryambakaṃ ca devadevaṃ maheśvaram /",
  "GP12skprevku:925": "etāny anyāni caiveha siddhaliṅgāni bhārata // RKS_7.29 //",
  "GP12skprevku:926": "anaṅgaṃ kāmadevaṃ ca ratiprītisamanvitam /",
  "GP12skprevku:927": "siddhamanvantaraṃ caiva yatrānaṅgatrayodaśī // RKS_7.30 //",
  "GP12skprevku:928": "rambhātṛtīya tatraiva tathā kṛṣṇāṣṭamī nṛpa /",
  "GP12skprevku:929": "vidyādharī ca tatraiva urvaśī ca tilottamā // RKS_7.31 //",
  "GP12skprevku:930": "ahalyā menakā caiva tathā 'nyāś ca varāṅganāḥ /",
  "GP12skprevku:931": "dākṣāyaṇī cānumatī campakā saṃbharāyaṇī // RKS_7.32 //",
  "GP12skprevku:932": "etāścā 'nyāśca tatraiva bahvyaḥ siddhā viśāmpate /",
  "GP12skprevku:933": "keśavasya purī ramyā puṇyā pāpaharā nṛpa // RKS_7.33 //",
  "GP12skprevku:934": "surāsurāṇāṃ sarveṣāṃ dānavānāṃ ca bhārata /",
  "GP12skprevku:935": "svargamārgapradā devī tathā hariharātmikā // RKS_7.34 //",
  "GP12skprevku:936": "etat te kīrtitaṃ rājan yathā vṛṣṭaṃ purātanam /",
  "GP12skprevku:937": "snānāvagāhanāt pānācchravaṇāt kīrtanād api // RKS_7.35 //",
  "GP12skprevku:938": "anekabhāvikaṃ ghoramaghaṃ naśyati tatkṣaṇāt /",
  "GP12skprevku:939": "tatas tasmin mahābhāga kapilātīrthamuttamam // RKS_7.36 //",
  "GP12skprevku:940": "revāyā uttare kūle sarvapāpaharaṃ param /",
  "GP12skprevku:941": "tatra snātvā naro rājan nārī vāpi jitendriyā // RKS_7.37 //",
  "GP12skprevku:942": "tarpayitvā pitṝn devān mucyate ca ṛṇatrayāt /",
  "GP12skprevku:943": "brāhmaṇān bhojayitvā tu labhate paramāṅgatim // RKS_7.38 //",
  "GP12skprevku:944": "iti śrīskandapurāṇe revākhaṇḍe vyāsatīrthamahimavarṇano nāma saptamo 'dhyāyaḥ //",
  "GP12skprevku:945": "RKS adhyāya 8",
  "GP12skprevku:946": "mārkaṇḍeya uvāca:",
  "GP12skprevku:947": "athānyat paramaṃ tīrthaṃ triṣu lokeṣu viśrutam /",
  "GP12skprevku:948": "tripurī nāma vikhyātaṃ revāyā uttaretaṭe // RKS_8.1 //",
  "GP12skprevku:949": "sapādalakṣatīrthāni yatra tiṣṭhanti bhārata /",
  "GP12skprevku:950": "śatamaṣṭottaraṃ tatra liṅgānāṃ tu svayambhuvām // RKS_8.2 //",
  "GP12skprevku:951": "tripuraḥ pātito rājan devadevena śūlinā /",
  "GP12skprevku:952": "stotavyaṃ kiṃ paraṃ tatra surāsuraniṣevitam // RKS_8.3 //",
  "GP12skprevku:953": "lokānugrahakaṃ devaṃ svayaṃ viddhi maheśvaram /",
  "GP12skprevku:954": "gokarṇaṃ nāma vikhyātaṃ bhogadaṃ mokṣadāyakam // RKS_8.4 //",
  "GP12skprevku:955": "kīrtanād devadevasya snapanenā 'rcanena ca /",
  "GP12skprevku:956": "toyena narmadāyās tu brahmahatyā praṇaśyati // RKS_8.5 //",
  "GP12skprevku:957": "gandhadhūpapradīpaiś ca tathā vibhavavistaraiḥ /",
  "GP12skprevku:958": "api varṣasahasreṇa puṇyasaṃkhyā na jñāyate // RKS_8.6 //",
  "GP12skprevku:959": "yadā tadā śive dānaṃ tasya saṃkhyā na vidyate /",
  "GP12skprevku:960": "dhanyās te mānavā rājan snātvā paśyanti ye haram // RKS_8.7 //",
  "GP12skprevku:961": "kailāse sa vasen martyas tripuryāṃ yo vasen nṛpa /",
  "GP12skprevku:962": "akāmāt kāmato vā 'pi prāṇatyāgaṃ karoti yaḥ // RKS_8.8 //",
  "GP12skprevku:963": "haṃsayuktavimānena kiṅkiṇīravaśālinā /",
  "GP12skprevku:964": "chatreṇa dhriyamāṇena sauvarṇena virājatā // RKS_8.9 //",
  "GP12skprevku:965": "jhallarītūryavādyena nṛtyagītotsavenaca /",
  "GP12skprevku:966": "surāsurair vīkṣyamāṇaḥ sarvālaṅkārabhūṣitaḥ // RKS_8.10 //",
  "GP12skprevku:967": "bhuṅkte tu vipulān bhogān yāvad icchan maheśvare /",
  "GP12skprevku:968": "evam evā 'pi cānyāni yāni kāmyāni mānuṣaiḥ // RKS_8.11 //",
  "GP12skprevku:969": "tripurāris tu deveśo yatra tiṣṭhati bhārata /",
  "GP12skprevku:970": "trayastriṃśat prasiddhānāṃ devānāṃ koṭibhiḥ śivaḥ // RKS_8.12 //",
  "GP12skprevku:971": "tripuryāṃ nivased yasmācchivakṣetramataḥ smṛtam /",
  "GP12skprevku:972": "krośadvayapramāṇaṃ tu śivakṣetra prakīrtitam // RKS_8.13 //",
  "GP12skprevku:973": "atrāntare mṛtā ye ca te prayānti śubhāṃ gatim /",
  "GP12skprevku:974": "brahmaṇā tu purā ceṣṭaṃ brahmayajñaṃ makhottamam // RKS_8.14 //",
  "GP12skprevku:975": "śakreṇa devarājena kṛtaṃ kratuśataṃ purā /",
  "GP12skprevku:976": "gokarṇaṃ ca mahādevaṃ sarvasiddhipradāyakam // RKS_8.15 //",
  "GP12skprevku:977": "vaṭeśvaraṃ tathā cānyaṃ siddhaliṅgaṃ sureśvaram /",
  "GP12skprevku:978": "īśvaraṃ caiva kāmeśamaśvibhyām arcitaṃ haram // RKS_8.16 //",
  "GP12skprevku:979": "anaṅgaṃ vāmadevaṃ ca kapoteśvaram eva ca /",
  "GP12skprevku:980": "sarveśvaraṃ somanāthaṃ ṛṇamocanam eva ca // RKS_8.17 //",
  "GP12skprevku:981": "kapālamocanaṃ devaṃ tathānyam aghanāśanam /",
  "GP12skprevku:982": "indreśvaraṃ ca brahmeśaṃ śivaṃ nārāyaṇaṃ bhavam // RKS_8.18 //",
  "GP12skprevku:983": "viśvadevaṃ siddhanātham amaraṃ cāndram eva ca /",
  "GP12skprevku:984": "siddhaṃ vidyādharaṃ yajñam atulaṃ vāsavaṃ tathā // RKS_8.19 //",
  "GP12skprevku:985": "īśānamagnigarbhaṃ ca kuberamatulaṃ tathā /",
  "GP12skprevku:986": "gāyatraṃ caiva sāvitraṃ rohiṇītīrthameva ca // RKS_8.20 //",
  "GP12skprevku:987": "dākṣāyaṇī caiva satī dakṣayajñaharā smṛtā /",
  "GP12skprevku:988": "ratnāvalī sūryapatnī sūryabhāmā ca vāruṇī // RKS_8.21 //",
  "GP12skprevku:989": "viṣṇur marīcir maitreyaṛṣyaśṛṅgo vibhāṇḍajaḥ /",
  "GP12skprevku:990": "tapasvī śaunako gargo durvāsā ugratāpasaḥ // RKS_8.22 //",
  "GP12skprevku:991": "pañcāyutāni siddhāni tripuryāṃ nṛpasattama /",
  "GP12skprevku:992": "api varṣasahasrāṇi na stotuṃ śakyate purī // RKS_8.23 //",
  "GP12skprevku:993": "tripurīkṣetramāhātmyaṃ śakreṇāpi narādhipa /",
  "GP12skprevku:994": "anekāni sahasrāṇi kṣatriyāṇāṃ yudhiṣṭhira // RKS_8.24 //",
  "GP12skprevku:995": "dīkṣāyajñavidhānena nākapṛṣṭhamupāsate /",
  "GP12skprevku:996": "itihāsaṃ pravakṣyāmi ādikalpe kṛte yuge // RKS_8.25 //",
  "GP12skprevku:997": "svāyambhuve 'ntare prāpte kāpile kālasaṃjñake /",
  "GP12skprevku:998": "manurnāma purā rājā cakravartī mahāyaśāḥ // RKS_8.26 //",
  "GP12skprevku:999": "ayodhyāṃ sa purīṃ lebhe sūryavaṃśo mahīpatiḥ /",
  "GP12skprevku:1000": "samārādhya mahādevaṃ śaṅkaraṃ madhusūdanam // RKS_8.27 //",
  "GP12skprevku:1001": "avadhyā dānavair yā tu nirmitā viśvakarmaṇā /",
  "GP12skprevku:1002": "vāpīkūpasahasreṇa parikhā 'ṭṭālakena vā // RKS_8.28 //",
  "GP12skprevku:1003": "dhanadasya purī yadvad alakā nāma viśrutā /",
  "GP12skprevku:1004": "ayodhyā śobhanā rājan chakrasyevāmarāvatī // RKS_8.29 //",
  "GP12skprevku:1005": "dhanadhānyasamākīrṇā sarvālaṅkārabhūṣitā /",
  "GP12skprevku:1006": "brahmaghoṣaninādena bhūmiṃ divam ivākarot // RKS_8.30 //",
  "GP12skprevku:1007": "sāgnihotraiś ca vidvadbhir brāhmaṇair vedapāragaiḥ /",
  "GP12skprevku:1008": "caturvarṇāś ca dharmaś ca prākṛtā itare janāḥ // RKS_8.31 //",
  "GP12skprevku:1009": "sapādalakṣavarṣāṇi prajā sarvā ca jīvati /",
  "GP12skprevku:1010": "na kārmaṇyajarārogā durbhikṣaṃ na tu mṛtyubhīḥ // RKS_8.32 //",
  "GP12skprevku:1011": "svayaṃ kāmadughā dhenuḥ pṛthivī sasyaśālinī /",
  "GP12skprevku:1012": "anyāyena ca bhūteṣu dattā hartā na vidyate // RKS_8.33 //",
  "GP12skprevku:1013": "navakhaṇḍāṃ saptadvīpāṃ saṃśailavanakānanām /",
  "GP12skprevku:1014": "śaśāsa medinīṃ sarvāṃ yathā śakras triviṣṭapam // RKS_8.34 //",
  "GP12skprevku:1015": "ekapatnīgṛhaṃ yadvad gṛhasthasya virājate /",
  "GP12skprevku:1016": "yajñadānasahasreṇa tarpitās sarvadevatāḥ // RKS_8.35 //",
  "GP12skprevku:1017": "yaṃ yaṃ prārthayate kāmaṃ taṃ tamāpa na saṃśayaḥ /",
  "GP12skprevku:1018": "eko doṣaḥ paraṃ tatra nadī naivā 'tra vidyate // RKS_8.36 //",
  "GP12skprevku:1019": "rāhusomasamāyoge devakhātaṃ samāyayau /",
  "GP12skprevku:1020": "snānaṃ kartuṃ samādhāya brāhmaṇair vaidapāragaiḥ // RKS_8.37 //",
  "GP12skprevku:1021": "vimānānāṃ sahasreṇa gatvā viśaṃ nṛpottamaḥ /",
  "GP12skprevku:1022": "śaṅkhatūryaninādena veṇuvīṇāsvanena ca // RKS_8.38 //",
  "GP12skprevku:1023": "sāntaḥ puraparīvāro vīkṣyamāṇo 'ṅganāgaṇaiḥ /",
  "GP12skprevku:1024": "nirvartya parvakāle tu dānahomavidhikriyām // RKS_8.39 //",
  "GP12skprevku:1025": "viveśa nagarīṃ puṇyām ayodhyāṃ devanirmitām /",
  "GP12skprevku:1026": "paurṇamāsyāṃ gate yāme svasthe caiva nṛpottame // RKS_8.40 //",
  "GP12skprevku:1027": "śrūyate kiṅkiṇīśabda ākāśe vyomacāriṇām /",
  "GP12skprevku:1028": "gītavāditrayuktānāṃ sahasraṃ paṅktiḥ vājinām // RKS_8.41 //",
  "GP12skprevku:1029": "manoharāṇāṃ yānānāṃ dṛṣṭvā caiva divaukasām /",
  "GP12skprevku:1030": "jagāma vismayaṃ rājā bhavanopari śobhitaḥ // RKS_8.42 //",
  "GP12skprevku:1031": "kasyaitāni vimānāni mamaiva bhavanopari /",
  "GP12skprevku:1032": "śayane śayane caiva kāmabhogavivārjitaḥ // RKS_8.43 //",
  "GP12skprevku:1033": "śokopahatacittasya cintayā vyākulīkṛtaḥ /",
  "GP12skprevku:1034": "kim idaṃ sāhasaṃ loke vimānānāṃ nabhopari // RKS_8.44 //",
  "GP12skprevku:1035": "evaṃ cintayatas tasya sā niṣkrāntā niśā nṛpa /",
  "GP12skprevku:1036": "udite ca tathā sūrye dharmakarma samāpya vai // RKS_8.45 //",
  "GP12skprevku:1037": "vaśiṣṭhaṃ prāha rājarṣir abhivādya namaskṛtam /",
  "GP12skprevku:1038": "upaviṣṭaṃ yathā nyāyam āsane devanirmite // RKS_8.46 //",
  "GP12skprevku:1039": "itihāsapurāṇādi śrāvayan vidhipūrvakam /",
  "GP12skprevku:1040": "manunā ca purā pṛṣṭo vaśiṣṭho munipuṅgavaḥ // RKS_8.47 //",
  "GP12skprevku:1041": "kasyaitāni vimānāni mamopari mahāmune /",
  "GP12skprevku:1042": "kena karmmavipākena dānena niyamena ca // RKS_8.48 //",
  "GP12skprevku:1043": "saṃśayo me mahābhāga trikālajña nivedaya /",
  "GP12skprevku:1044": "kasmin deśe kṛto yajñaḥ svargakāmaphalapradaḥ // RKS_8.49 //",
  "GP12skprevku:1045": "yena yāmya kṣayāṃl lokān nityāntaka vivārjitān /",
  "GP12skprevku:1046": "kṣatravaṃśasamutpanno yas tu vai śikṣate kṣitim // RKS_8.50 //",
  "GP12skprevku:1047": "mātṛkaṃ paitṛkaṃ vaṃśaṃ yajñam iṣṭvā divaṃ nayet /",
  "GP12skprevku:1048": "sa jāto yena bhūlokaḥ sarvathāvadyavarjitaḥ // RKS_8.51 //",
  "GP12skprevku:1049": "anye putratvam āpannāste tu kleśāya kevalam /",
  "GP12skprevku:1050": "evam ukto vaśiṣṭhas tu manunā brāhmaṇaiḥ saha /",
  "GP12skprevku:1051": "prasannas tv abravīt taṃ tu vaśiṣṭho munisattamaḥ // RKS_8.52 //",
  "GP12skprevku:1052": "śṛṇuṣva tvaṃ mahābhāga kathyamānaṃ nibodha me /",
  "GP12skprevku:1053": "brahmaṇā gaditaṃ pūrvaṃ kaśyapasya mahāmuneḥ // RKS_8.53 //",
  "GP12skprevku:1054": "dakṣasyātrer guroś caiva prajāpatir akalpayat /",
  "GP12skprevku:1055": "vedaśrutapurāṇoktaṃ tatra kṛtsnaṃ mayā śrutam // RKS_8.54 //",
  "GP12skprevku:1056": "hanta te kathayiṣyāmi yathāvadanupūrvaśaḥ /",
  "GP12skprevku:1057": "purāṇavedabāhyaṃ tu karmma yatkriyate nṛpa // RKS_8.55 //",
  "GP12skprevku:1058": "na tat santaḥ praśaṃsanti dharmahāniś ca jāyate /",
  "GP12skprevku:1059": "narmadātīramāśritya tripurī nāma viśrutā // RKS_8.56 //",
  "GP12skprevku:1060": "yair iṣṭaṃ tatra yajñais tu dānahomabalikriyā /",
  "GP12skprevku:1061": "teṣāṃ rājan vimānāni sthitāny upari veśmanaḥ // RKS_8.57 //",
  "GP12skprevku:1062": "na tāṃ laṅghayituṃ śaktāḥ sarve devās savāsavāḥ /",
  "GP12skprevku:1063": "atikrāmanti te svargaṃ śivena saha modante // RKS_8.58 //",
  "GP12skprevku:1064": "viṣādaṃ tyaja rājendra gahanā karmmaṇāṃ gatiḥ /",
  "GP12skprevku:1065": "anyakṣetre sahasraṃ tu dattaṃ taptaṃ hutaṃ tathā // RKS_8.59 //",
  "GP12skprevku:1066": "ekaṃ tu kalpagā tīre tulyaṃ bhavati vā na vā /",
  "GP12skprevku:1067": "śivena śrāvitaṃ cāsīt purāṇaṃ skandakīrtitam // RKS_8.60 //",
  "GP12skprevku:1068": "jambūdvīpe mahārāja ekā devī tu narmadā /",
  "GP12skprevku:1069": "pāpakarmadurācārān nayate sma divaukasam // RKS_8.61 //",
  "GP12skprevku:1070": "te 'pi yānti na sandehaḥ kalpagātoyadarśanāt /",
  "GP12skprevku:1071": "dharmadhvajāś ca ye martyās triṣu lokeṣu viśrutāḥ // RKS_8.62 //",
  "GP12skprevku:1072": "saṃsārārṇavamagnānāṃ pāpopahatacetasām /",
  "GP12skprevku:1073": "yānarūpāvarārohā trailokye sacarācare // RKS_8.63 //",
  "GP12skprevku:1074": "ekavaktras tu tat puṇyaṃ na guṇān stotumarhati /",
  "GP12skprevku:1075": "tyaktvā caiva mahābhāga brahmaviṣṇumaheśvarān // RKS_8.64 //",
  "GP12skprevku:1076": "saṃkhyāṃ kartuṃ na śaknoti tapaso dānakarmmaṇām /",
  "GP12skprevku:1077": "na gaṅgāyamunā cāpi nadī caiva sarasvatī // RKS_8.65 //",
  "GP12skprevku:1078": "irāvatī vitastā ca vipāśā kapilā tathā /",
  "GP12skprevku:1079": "śoṇaś ca ghargharaś caiva sāraṅgā badarī tathā // RKS_8.66 //",
  "GP12skprevku:1080": "puṇyā mahānadī tāpī gaṇḍakī ca payoṣṇikā /",
  "GP12skprevku:1081": "tuṅgabhadrā mahāpuṇyā bhīmarathyā mahānadī // RKS_8.67 //",
  "GP12skprevku:1082": "tīrthāni sāgarāṇāṃ hi jambūdvīpe vasanti hi /",
  "GP12skprevku:1083": "devakhātataḍāgeṣu garteṣu ca saritsu ca // RKS_8.68 //",
  "GP12skprevku:1084": "kiṃ phalaṃ labhate martya iṣṭvā yajñair nṛpottama /",
  "GP12skprevku:1085": "anyakṣetre kṛtaṃ pāpaṃ puṇyakṣetre vinaśyati // RKS_8.69 //",
  "GP12skprevku:1086": "puṇyakṣetre kṛtaṃ pāpaṃ vajralepo bhaviṣyati /",
  "GP12skprevku:1087": "ayaṃ yathā tathā dharmaḥ samaṃ bhārata vartate // RKS_8.70 //",
  "GP12skprevku:1088": "tasmāt pāpaṃ na kurvīta cañcale jīvite sati /",
  "GP12skprevku:1089": "śrutvākhyānam idaṃ rājā narmadākīrtanaṃ śubham // RKS_8.71 //",
  "GP12skprevku:1090": "ādideśa tato 'mātyān bhṛtyāṃś caiva sahasraśaḥ /",
  "GP12skprevku:1091": "rājopaskaram ādāya yūyaṃ gacchatamāciram // RKS_8.72 //",
  "GP12skprevku:1092": "dhenūnāṃ pañcalakṣāṇi savatsānāṃ ca bhārata /",
  "GP12skprevku:1093": "śyāmakarṇahayānāṃ ca lakṣamekaṃ śitatviṣām // RKS_8.73 //",
  "GP12skprevku:1094": "ayutaṃ ca karīndrāṇāṃ ghaṇṭābharaṇasaṃyujām // RKS_8.74 //",
  "GP12skprevku:1095": "hiraṇyakoṭīḥ pañcāśat sarvāsṛṅmaṇayas tathā /",
  "GP12skprevku:1096": "sumuhūrte sunakṣatre candre caikādaśe śubhe // RKS_8.75 //",
  "GP12skprevku:1097": "nānādeśanṛpaiḥ sārddhaṃ gītavāditramaṅgalaiḥ /",
  "GP12skprevku:1098": "divyayānasamārūḍhaḥ stūyamāno muhur muhuḥ // RKS_8.76 //",
  "GP12skprevku:1099": "brāhmaṇair vedavidbhiś ca prāyācca tripurīṃ nṛpaḥ /",
  "GP12skprevku:1100": "saptakalpavahāṃ puṇyāṃ surāsuranamaskṛtām // RKS_8.77 //",
  "GP12skprevku:1101": "ājanmarūḍhais tu pāpaiḥ sāntaḥ puraparicchadaḥ /",
  "GP12skprevku:1102": "vimuktaḥ pṛthivīpālaḥ kalpagā toyadarśanāt // RKS_8.78 //",
  "GP12skprevku:1103": "pṛthivyāṃ yāni tīrthāni āsamudrāntagocare /",
  "GP12skprevku:1104": "mekalātoyasaṃsparśāt pavitrāṇīha tāny api // RKS_8.79 //",
  "GP12skprevku:1105": "snānaṃ kṛtvā yathā nyāyaṃ pitṝn devāṃś ca tarpayan /",
  "GP12skprevku:1106": "arcayitvā maheśānaṃ gandhapuṣpavilepanaiḥ // RKS_8.80 //",
  "GP12skprevku:1107": "daśayojanaparyyantaṃ yajñarūpaṃ ca maṇḍapam /",
  "GP12skprevku:1108": "akārayan mahābāhuḥ sarvadharmaparāyaṇaḥ // RKS_8.81 //",
  "GP12skprevku:1109": "hemarūpyam ayaṃ sarvaṃ yac cānyad bhojyabhājanam /",
  "GP12skprevku:1110": "agastyo gautamo gargo viṣṇuḥ śātātapas tathā // RKS_8.82 //",
  "GP12skprevku:1111": "atriś caiva vaśiṣṭhaś ca pulastyaḥ pulahaḥ kratuḥ /",
  "GP12skprevku:1112": "bhṛgur agnirmarīciś ca kaśyapo 'tha manus tathā // RKS_8.83 //",
  "GP12skprevku:1113": "durvāsā yājñavalkyaś ca bharadvājo 'tha bhallukaḥ /",
  "GP12skprevku:1114": "viśvāmitro jamadagnī ṛṣyaśṛṅgo vibhāṇḍakaḥ // RKS_8.84 //",
  "GP12skprevku:1115": "dakṣaḥ parāśaro vyāsaḥ kāṣāyaṇabṛhaspatī /",
  "GP12skprevku:1116": "ete cānye ca bahava ṛṣayaḥ śaṃsitavratāḥ // RKS_8.85 //",
  "GP12skprevku:1117": "caturvidyāvedavido yajñakarmmaviśāradāḥ /",
  "GP12skprevku:1118": "tīrthaṃ vai puṣkaraṃ yadvad brahmaviṣṇuśivātmakam // RKS_8.86 //",
  "GP12skprevku:1119": "tatra prāvartayad yajñaṃ hayamedhamanuttamam /",
  "GP12skprevku:1120": "āhūtā devatāḥ sarvā devendraḥ pākaśāsanaḥ // RKS_8.87 //",
  "GP12skprevku:1121": "tarpitā arghapādyaiś ca madhuparkaiś ca viṣṭaraiḥ /",
  "GP12skprevku:1122": "tato nivartito yajño yathokto vedakarmmaṇā // RKS_8.88 //",
  "GP12skprevku:1123": "tarpitā brāhmaṇās sarve yathā vibhavavistaraiḥ /",
  "GP12skprevku:1124": "hārakeyūrakaṭakaiḥ kaṇṭhābharaṇabhūṣaṇaiḥ // RKS_8.89 //",
  "GP12skprevku:1125": "kecit kuṅjaram ārūḍhās tathā ca hayasaṃsthitāḥ /",
  "GP12skprevku:1126": "divyayānasamārūḍhā divyamālāvalambinaḥ // RKS_8.90 //",
  "GP12skprevku:1127": "vayāṃsi pakṣiṇo yatra tathā 'nye vanacāriṇaḥ /",
  "GP12skprevku:1128": "yajñocchiṣṭeṣu lulitā jātāḥ sarve hiraṇmayāḥ // RKS_8.91 //",
  "GP12skprevku:1129": "yaṃ yaṃ kāmaṃ prārthayate taṃ taṃ prāpnotyasaṃśayam /",
  "GP12skprevku:1130": "ghoṣaṇā kriyatāṃ rāṣṭre daṇḍahastais tu kiṅkaraiḥ // RKS_8.92 //",
  "GP12skprevku:1131": "pitṛdevamanuṣyāś ca tṛptā yānti parāṃ gatim /",
  "GP12skprevku:1132": "brahmaviṣṇumaheśānā varaṃ dattvā divaṃ yayuḥ // RKS_8.93 //",
  "GP12skprevku:1133": "atra yajñas tapodānaṃ sarvaṃ bhavati cākṣayam /",
  "GP12skprevku:1134": "evaṃ nivartito yajño rājñaścāmitatejasaḥ // RKS_8.94 //",
  "GP12skprevku:1135": "kṛtāñjalipuṭo bhūtvā manurity āha kalpagām /",
  "GP12skprevku:1136": "cāndrāyaṇasahasrasya somayāgaśatasya ca // RKS_8.95 //",
  "GP12skprevku:1137": "tvat toyapānamātreṇa samam bhavati vā na vā /",
  "GP12skprevku:1138": "lokānāṃ tāraṇārthāya avatīrṇā mahānadī // RKS_8.96 //",
  "GP12skprevku:1139": "tvayā vyāptaṃ jagatkṛtsnaṃ lokāścaiva carācarāḥ /",
  "GP12skprevku:1140": "snānāvagāhanāt pānāt smaraṇāt kīrtanād api // RKS_8.97 //",
  "GP12skprevku:1141": "anekabhāvikaṃ pāpaṃ tūlarāśim ivānalaḥ /",
  "GP12skprevku:1142": "dahaty evaṃ hi toyaṃ te nātra kāryyā vicāraṇā // RKS_8.98 //",
  "GP12skprevku:1143": "svargasopānabhūtā 'si pitṝṇāṃ hitakāmyayā /",
  "GP12skprevku:1144": "divaṃ naya varārohe bhūtagrāmaṃ caturvidham // RKS_8.99 //",
  "GP12skprevku:1145": "yāḥ kāścit sarito loke tīrthāni vividhāni ca /",
  "GP12skprevku:1146": "teṣāṃ tvaṃ jananī devi pitṝṇāṃ tāriṇī parā // RKS_8.100 //",
  "GP12skprevku:1147": "tvayā vinā tu yat tīrthaṃ dharmakarmaśubhodayam /",
  "GP12skprevku:1148": "sūryeṇaiva vihīnaṃ hi nirālokaṃ jagad yathā // RKS_8.101 //",
  "GP12skprevku:1149": "sūryācandramasorbhāvaḥ sāmānyaḥ sarvajantuṣu /",
  "GP12skprevku:1150": "samaṃ varṣati parjanyaḥ sasyeṣu ca tṛṇeṣu ca // RKS_8.102 //",
  "GP12skprevku:1151": "tathā tvaṃ sarvalokānāṃ mātā caiva garīyasī /",
  "GP12skprevku:1152": "api varṣasahasreṇa guṇān kīrtayituṃ śubhe // RKS_8.103 //",
  "GP12skprevku:1153": "brahmā bṛhaspatiś caiva na śakto 'pi varānane /",
  "GP12skprevku:1154": "stotraṃ śrutvā mahābhāgā manoramitatejasaḥ // RKS_8.104 //",
  "GP12skprevku:1155": "pratyuvāca varārohā makarāsanasaṃsthitā /",
  "GP12skprevku:1156": "sarvābharaṇaśobhāḍhyā candrakāntinibhānanā // RKS_8.105 //",
  "GP12skprevku:1157": "varaṃ vṛṇu mahābhāga tuṣṭā 'smi manasīpsitam /",
  "GP12skprevku:1158": "namaskṛtya mahādevīṃ rājā vacanamabravīt // RKS_8.106 //",
  "GP12skprevku:1159": "yadi tuṣṭā varārohe varaṃ dātuṃ mamecchasi /",
  "GP12skprevku:1160": "tīrthabhūtaṃ jagat sarvaṃ kuruṣva varavarṇini // RKS_8.107 //",
  "GP12skprevku:1161": "ayodhyāviṣaye deśe sravantyaḥ sambhavantviti /",
  "GP12skprevku:1162": "nānāvidhās tu sarito gaṅgādyās tu surālaye // RKS_8.108 //",
  "GP12skprevku:1163": "yathā ca patitās sarvās tathā tvaṃ kalpage kuru // RKS_8.109 //",
  "GP12skprevku:1164": "iti śrīskandapurāṇe revākhaṇḍe tripurīvarṇano nāmāṣṭamo 'dhyāyaḥ //",
  "GP12skprevku:1165": "RKS adhyāya 9",
  "GP12skprevku:1166": "narmadovāca:",
  "GP12skprevku:1167": "tretāyāṃ prathame pāde tava vaṃśe nṛpottama /",
  "GP12skprevku:1168": "bhagīratha iti khyātaḥ sa gaṅgā mānayiṣyati // RKS_9.1 //",
  "GP12skprevku:1169": "sagarāḥ ṣaṣṭisāhasrā alābujasamudbhavāḥ /",
  "GP12skprevku:1170": "kapilasya tu mārgeṇa haye pātālagāmini // RKS_9.2 //",
  "GP12skprevku:1171": "piturājñā 'vasāne tu vidārya dharaṇīṃ tataḥ /",
  "GP12skprevku:1172": "hayaṃ tu vāsudevena sāgarās te vidurbudhāḥ // RKS_9.3 //",
  "GP12skprevku:1173": "praviṣṭāḥ sāgarās te tu rasātalatalaṃ gatāḥ /",
  "GP12skprevku:1174": "tān ahaṃ pūrayiṣyāmi ātmatoyena suvrata // RKS_9.4 //",
  "GP12skprevku:1175": "evaṃ vṛto varas tāvac cheṣaṃ vṛṇu nareśvara /",
  "GP12skprevku:1176": "pāde dvitīye tretāyāḥ kālindī ca sarasvatī // RKS_9.5 //",
  "GP12skprevku:1177": "sarayūr gaṇḍakī nāma mahābhāgā viniḥsṛtāḥ /",
  "GP12skprevku:1178": "bhagīratha iti khyātas tava vaṃśe bhaviṣyati // RKS_9.6 //",
  "GP12skprevku:1179": "bhāgīrathī ca vikhyātā bhaviṣyati saridvarā /",
  "GP12skprevku:1180": "gaṅgā ca jāhnavī caiva samabhāgā prakīrtitā // RKS_9.7 //",
  "GP12skprevku:1181": "khyātiṃ yāsyanti tās sarvāḥ kanyādvīpe na saṃśayaḥ /",
  "GP12skprevku:1182": "āgacchantī tu sā gaṅgā jahnunā ca maharṣiṇā // RKS_9.8 //",
  "GP12skprevku:1183": "hastenākṛṣya sā pītā yathānyat prākṛtaṃ jalam /",
  "GP12skprevku:1184": "divyaṃ varṣasahasraṃ tu udare ca visarpitā // RKS_9.9 //",
  "GP12skprevku:1185": "viṣaṇṇavadano rājā tadāsīt sa bhagīrathaḥ /",
  "GP12skprevku:1186": "niṣkalaṃ me tapas taptaṃ śivasevā ca niṣkalā // RKS_9.10 //",
  "GP12skprevku:1187": "mayā tu sevitaṃ hyetaj jagat sarvaṃ carācaram /",
  "GP12skprevku:1188": "kiṃ karomīti niścitya maheśaṃ śaraṇaṃ gataḥ // RKS_9.11 //",
  "GP12skprevku:1189": "śivājñā sayuto bhūtvā lokānāṃ hitakāmayā /",
  "GP12skprevku:1190": "āgataśca punarmohāt tāṃ gaṅgāṃ sa mahāyaśāḥ // RKS_9.12 //",
  "GP12skprevku:1191": "uvāca vacanaṃ rājan ṛṣiḥ krodhasamanvitaḥ /",
  "GP12skprevku:1192": "gaṅgāyā mokṣaṇaṃ kartuṃ yo mām ārādhayiṣyati // RKS_9.13 //",
  "GP12skprevku:1193": "gaṅgāyā mokṣaṇaṃ tatra kartavya nā 'tra saṃśayaḥ /",
  "GP12skprevku:1194": "tasya tad vacanaṃ śrutvā jahnoramitatejasaḥ // RKS_9.14 //",
  "GP12skprevku:1195": "tam evārāthayāmāsa tapasogreṇa bhārata /",
  "GP12skprevku:1196": "tatas tuṣṭas tu bhagavān mumocottaravāhinīm // RKS_9.15 //",
  "GP12skprevku:1197": "tataḥ prabhṛti loke 'smiñ jāhnavīti prakīrtitā /",
  "GP12skprevku:1198": "etat te kathitaṃ rājaṃs tretāyāṃ yad bhaviṣyati // RKS_9.16 //",
  "GP12skprevku:1199": "tatraivā 'nyaṃ pravakṣyāmi markaṭītīrthamuttamam /",
  "GP12skprevku:1200": "yatra snātvā mahārāja kāmato 'kāmato 'pi vā // RKS_9.17 //",
  "GP12skprevku:1201": "cāndrāyaṇaśatasyoktaṃ yat puṇyaṃ tad avāpnuyāt /",
  "GP12skprevku:1202": "yudhiṣṭhira uvāca:",
  "GP12skprevku:1203": "saṃkṣepācchrutam etaddhi vistareṇa tapodhana // RKS_9.18 //",
  "GP12skprevku:1204": "kathaṃ tu markaṭītīrthaṃ tan me kathaya suvrata /",
  "GP12skprevku:1205": "mārkaṇḍeya uvāca:",
  "GP12skprevku:1206": "āsīt tretāyuge rājā satyaseno mahātapāḥ // RKS_9.19 //",
  "GP12skprevku:1207": "rājñī tasya priyā cāsīn nāmnā śṛṅgāravallarī /",
  "GP12skprevku:1208": "jātismarā tu subhagā kevalaṃ markaṭānanā // RKS_9.20 //",
  "GP12skprevku:1209": "kadācit sa mahīpālo mṛgayā priyayā saha /",
  "GP12skprevku:1210": "jagāma narmadātīraṃ nānādrumalatāyutam // RKS_9.21 //",
  "GP12skprevku:1211": "sthāpayitvā tu tāṃ devīṃ vanāntaram agāt tataḥ /",
  "GP12skprevku:1212": "krīḍamānā ca sā tatra vaṃśagulme svakaṃ śiraḥ // RKS_9.22 //",
  "GP12skprevku:1213": "vṛṣṭvā vismayamāpannā pārśvasthaṃ kaṃcid abravīt /",
  "GP12skprevku:1214": "gṛhītvaitacchiraḥ śīghraṃ narmadāyā jale kṣipa // RKS_9.23 //",
  "GP12skprevku:1215": "nikṣiptamātre śirasi rājñī candrānanā 'bhavat /",
  "GP12skprevku:1216": "etasminn antare rājā prāptas tatra priyā 'ntikam // RKS_9.24 //",
  "GP12skprevku:1217": "sa dṛṣṭvā tādṛśaṃ tasyā mukhaṃ pūrṇaśaśiprabham /",
  "GP12skprevku:1218": "pṛcchati sma priyāṃ rājā vismayāviṣṭacetanaḥ // RKS_9.25 //",
  "GP12skprevku:1219": "kathayāmāsa vṛttāntaṃ pūrvajanmasamudbhavam /",
  "GP12skprevku:1220": "atrāhaṃ markaṭīvāsaṃ tīre vai nārmade śūbhe // RKS_9.26 //",
  "GP12skprevku:1221": "kadācit krīḍamānā 'haṃ vaṃśaṃ bhittvā hyakāmataḥ /",
  "GP12skprevku:1222": "tataḥ kālavaśāj jīrṇaṃ śarīraṃ patitaṃ jale // RKS_9.27 //",
  "GP12skprevku:1223": "śiras tatraiva saṃlagnaṃ kapivaktrā 'smi tena vai /",
  "GP12skprevku:1224": "idānīṃ narmadātoye nikṣipte śirasi priya // RKS_9.28 //",
  "GP12skprevku:1225": "mukhaṃ me tīrthamāhātmyāc candrabimbasamaprabham /",
  "GP12skprevku:1226": "śrutvā sa tīrthamāhātmyaṃ vismayotphullalocanaḥ // RKS_9.29 //",
  "GP12skprevku:1227": "purohitaṃ samāhūya snātuṃ tatra pracakrame /",
  "GP12skprevku:1228": "snātvā tatra vidhānena hemakoṭiśataṃ dadau // RKS_9.30 //",
  "GP12skprevku:1229": "tadā prabhṛti rājendra markaṭītīrthamucyate /",
  "GP12skprevku:1230": "pūrvabhāgasthitaṃ tasya bhṛgutīrthamanuttamam // RKS_9.31 //",
  "GP12skprevku:1231": "tatra snātvā tu kārtikyāṃ nara pāpāt pramucyate /",
  "GP12skprevku:1232": "svargado mokṣadaś caiva devas tu narakeśvaraḥ // RKS_9.32 //",
  "GP12skprevku:1233": "devasya cāgre vaṃśo vai sammukho yatra dṛśyate /",
  "GP12skprevku:1234": "pūrvabhāge sthitaṃ tatra tasmin vaṃśe tu nirmale // RKS_9.33 //",
  "GP12skprevku:1235": "trilocana iti khyātaṃ tathaiva bhrukuṭisthitam /",
  "GP12skprevku:1236": "tṛtīyaṃ locanaṃ dṛṣṭvā bhṛgus tu munisattama // RKS_9.34 //",
  "GP12skprevku:1237": "praṇamya daṇḍavadbhūmau stotuṃ samupacakrame /",
  "GP12skprevku:1238": "bhṛgur uvāca:",
  "GP12skprevku:1239": "praṇamāmi jane saṃsthaṃ bhūteśaṃ bhūtidaṃ haram // RKS_9.35 //",
  "GP12skprevku:1240": "bhāvyaṃ bhargaṃ paśupatiṃ bhuvaneśvaram eva ca /",
  "GP12skprevku:1241": "doṣamātravihīnaṃ ca nityavijñānavigraham // RKS_9.36 //",
  "GP12skprevku:1242": "paradravyāpaharaṇāt paradāraniṣevaṇāt /",
  "GP12skprevku:1243": "parābhavāt parābhūtaṃ rakṣa māṃ kalmaṣāt prabho // RKS_9.37 //",
  "GP12skprevku:1244": "ātmābhimānam uditaṃ kṣaṇabhaṅgurake tathā /",
  "GP12skprevku:1245": "kupathābhimukhaṃ dīnaṃ trāhi māṃ parameśvara // RKS_9.38 //",
  "GP12skprevku:1246": "dīnadvijavarasyārthe prajñāne parito bhava /",
  "GP12skprevku:1247": "vṛṣṭvā sadā śaṅkarastvaṃ mūḍhaṃ māṃ kiṃ vilambase // RKS_9.39 //",
  "GP12skprevku:1248": "tṛṣṇāṃ hara harātyarthaṃ lakṣmīṃ me dehi niścalām // RKS_9.40 //",
  "GP12skprevku:1249": "nityaṃ chinatti mohaṃ pāpaṃ hanti tāraṇaṃ vidadhāti /",
  "GP12skprevku:1250": "tava tīrthamātragamanaṃ tad api na saṃcitaṃ maheśāna // RKS_9.41 //",
  "GP12skprevku:1251": "bhūtimūlavibhūḍhasya vibhāgaṃ tan nirarthakam /",
  "GP12skprevku:1252": "karuṇāhṛdayaṃ nāma stotram etad bhṛgūditam // RKS_9.42 //",
  "GP12skprevku:1253": "yaḥ paṭhet prātarutthāya sa yāti paramāṃ gatim /",
  "GP12skprevku:1254": "stotreṇānena santuṣṭaḥ śivaḥ provāca taṃ bhṛgum // RKS_9.43 //",
  "GP12skprevku:1255": "sarvaṃ dāsyāmi te vipravaraṃ yan manasīpsitam /",
  "GP12skprevku:1256": "siddhiṃ caiva punaḥ ślāghyāṃ yat surair api durlabhām // RKS_9.44 //",
  "GP12skprevku:1257": "bhṛguruvāca:",
  "GP12skprevku:1258": "yadi tuṣṭo 'si deveśa varaṃ dātum ihecchasi /",
  "GP12skprevku:1259": "mama nāmnā 'sya tīrthasya khyātir bhavati bhūtale // RKS_9.45 //",
  "GP12skprevku:1260": "avatāraya cātmānaṃ bhṛgukṣetre maheśvara /",
  "GP12skprevku:1261": "śaṅkara uvāca:",
  "GP12skprevku:1262": "evaṃ bhavatu viprendra tava nāmnā bhaviṣyati // RKS_9.46 //",
  "GP12skprevku:1263": "kṣetraṃ pāpaharaṃ puṇyaṃ devānām api durlabham /",
  "GP12skprevku:1264": "pitṛputravisaṃvādaḥ krodhājjātaḥ kathañcana // RKS_9.47 //",
  "GP12skprevku:1265": "asya tīrthasya māhātmyāt sa tu śāntiṃ gamiṣyati /",
  "GP12skprevku:1266": "tataḥ prabhṛti ye devā brahmādyāḥ kinnarā narāḥ // RKS_9.48 //",
  "GP12skprevku:1267": "upāsate bhṛgukṣetraṃ yatra tuṣṭo maheśvaraḥ /",
  "GP12skprevku:1268": "darśanāt sparśanāt tasya mucyate brahmahatyayā // RKS_9.49 //",
  "GP12skprevku:1269": "snānaṃ yaḥ kurute tatra mucyate sa ṛṇatrayāt /",
  "GP12skprevku:1270": "avatāraḥ kṛto rājan yuge tatra svayambhuvā // RKS_9.50 //",
  "GP12skprevku:1271": "tatra kṣetre naraśreṣṭha aṣṭau rudrāḥ prakīrtitāḥ /",
  "GP12skprevku:1272": "bhṛguś caiva tathā śūlī vedaścandramukhas tathā // RKS_9.51 //",
  "GP12skprevku:1273": "aṭṭahāsas tathā kālaḥ karālī cāṣṭamas tathā /",
  "GP12skprevku:1274": "aṣṭau rudrās samutpannās tasmin kṣetre yudhiṣṭhira // RKS_9.52 //",
  "GP12skprevku:1275": "tena ramyaṃ ca dhanyaṃ ca bhṛgukṣetram udāhṛtam /",
  "GP12skprevku:1276": "ayane viṣuve caiva saṃkrāntau grahaṇeṣu ca // RKS_9.53 //",
  "GP12skprevku:1277": "vyatīpāte dinacchede chāyāyāṃ tu gajasya ca /",
  "GP12skprevku:1278": "snānaṃ dānaṃ tathā homaṃ tarpaṇaṃ devatārcanam // RKS_9.54 //",
  "GP12skprevku:1279": "sarvaṃ tad akṣayaṃ rājaṃs tasmin kṣetre na saṃśayaḥ /",
  "GP12skprevku:1280": "snātasya ca bhṛgukṣetre ekarātroṣitasya ca // RKS_9.55 //",
  "GP12skprevku:1281": "yat puṇyaṃ jāyate puṃso na tatkratuśatair api /",
  "GP12skprevku:1282": "darśe bhādrapade māse śuklapakṣe viśeṣataḥ // RKS_9.56 //",
  "GP12skprevku:1283": "naraḥ pradakṣiṇāṃ kṛtvā bhṛgutīrthasya saṃyataḥ /",
  "GP12skprevku:1284": "tatkṣaṇād virajo bhūtvā śivaloke mahīyate // RKS_9.57 //",
  "GP12skprevku:1285": "asya tīrthasya māhātmyān mucyate sarvapātakaiḥ /",
  "GP12skprevku:1286": "markaṭyāḥ paścime bhāge hy arkatīrtham udāhṛtam // RKS_9.58 //",
  "GP12skprevku:1287": "tatra nityaṃ sthito bhānuḥ sarvadevanamaskṛtaḥ /",
  "GP12skprevku:1288": "naraḥ pradakṣiṇāṃ kṛtvā sarvapāpaiḥ pramucyate // RKS_9.59 //",
  "GP12skprevku:1289": "māhātmyaṃ tasya devasya śṛṇu rājan samāsataḥ /",
  "GP12skprevku:1290": "purā gandharvarājas tu mohano nāma nāmataḥ // RKS_9.60 //",
  "GP12skprevku:1291": "brahmaṇas tu sabhāṃ prāptas tadārādhanatatparaḥ /",
  "GP12skprevku:1292": "tatra durvāsasaṃ dṛṣṭvā rūpeṇānena garvitaḥ // RKS_9.61 //",
  "GP12skprevku:1293": "ajñānenā 'vamānena sa jahāsa muniṃ nṛpa /",
  "GP12skprevku:1294": "smerānanaṃ samālokya taṃ śaśāpa munis tadā // RKS_9.62 //",
  "GP12skprevku:1295": "citrakuṣṭhī durācāro bhava tvaṃ rūpagarvitaḥ /",
  "GP12skprevku:1296": "sa tu śāpabhayāt prāha muniṃ gandharvarāṭ tataḥ // RKS_9.63 //",
  "GP12skprevku:1297": "śāpāntaṃ kuru me vipra bāliśasya prasādataḥ /",
  "GP12skprevku:1298": "durvāsā uvāca:",
  "GP12skprevku:1299": "gaccha gandharvarāja tvaṃ tripuryāṃ narmadātaṭam // RKS_9.64 //",
  "GP12skprevku:1300": "yasmin nāste svayaṃ devaḥ samagrabhayanāśanaḥ /",
  "GP12skprevku:1301": "bhāsate bhāskaraṃ nāma vikhyātaṃ cottare taṭe // RKS_9.65 //",
  "GP12skprevku:1302": "tatra snānān mahārāja śāpāntas te bhaviṣyati /",
  "GP12skprevku:1303": "sa jagāma punar natvā tato vai narmadātaṭam // RKS_9.66 //",
  "GP12skprevku:1304": "tatra snātvā vidhānena pūjayāmāsa bhāskaram /",
  "GP12skprevku:1305": "trirātryārādhito bhānuḥ prātaḥ provāca taṃ nṛpa // RKS_9.67 //",
  "GP12skprevku:1306": "varaṃ vṛṇu mahābhāga yat te manasi vartate /",
  "GP12skprevku:1307": "gandharva uvāca:",
  "GP12skprevku:1308": "yadi tuṣṭo 'si deveśa varaṃ dātumihecchasi // RKS_9.68 //",
  "GP12skprevku:1309": "citrakuṣṭhaṃ vinaśyeta tvat prasādena me prabho /",
  "GP12skprevku:1310": "evam astviti taṃ prāha gandharvādhipatiṃ tadā // RKS_9.69 //",
  "GP12skprevku:1311": "śāpān mukto jagāmātha svapuram prati bhārata /",
  "GP12skprevku:1312": "etat te kathitaṃ rājan chivena parikīrtitam // RKS_9.70 //",
  "GP12skprevku:1313": "sāvitryārādhanaṃ tatra putrārthaṃ kila bhārata /",
  "GP12skprevku:1314": "tasmiṃs tīrthe naraḥ snātvā samabhyarcya ca bhāskaram // RKS_9.71 //",
  "GP12skprevku:1315": "putravān vyādhim uktaśca jāyate nā 'tra saṃśayaḥ /",
  "GP12skprevku:1316": "koṭīśvaraṃ tu tatraiva viddhidakṣiṇabhāgataḥ // RKS_9.72 //",
  "GP12skprevku:1317": "tam abhyarcya vidhānena koṭiliṅgārcanāt phalam /",
  "GP12skprevku:1318": "naraḥ prāpnoti rājendra satyaṃ satyaṃ vadāmyaham // RKS_9.73 //",
  "GP12skprevku:1319": "koṭitīrthe naraḥ snātvā mucyate sarvakilbiṣaiḥ /",
  "GP12skprevku:1320": "tatra yaḥ santyajet prāṇānavaśaḥ svavaśo 'pivā // RKS_9.74 //",
  "GP12skprevku:1321": "sarvapāpavinirmuktaḥ śivaloke mahīyate // RKS_9.75 //",
  "GP12skprevku:1322": "iti śrīskandapurāṇe revākhaṇḍe 'rkatīrthamāhātmye navamo 'dhyāyaḥ //",
  "GP12skprevku:1323": "RKS adhyāya 10",
  "GP12skprevku:1324": "mārkaṇḍeya uvāca:",
  "GP12skprevku:1325": "dakṣiṇe tasya tīrthasya kalpagātīramāśritam /",
  "GP12skprevku:1326": "somenārādhitaṃ tīrthaṃ bhuktimuktiphalapradam // RKS_10.1 //",
  "GP12skprevku:1327": "tatra snātvā divaṃ yānti mṛtās te na punarbhavāḥ /",
  "GP12skprevku:1328": "dakṣiṇe tasya devasya sthitaḥ śakreśvaraḥ śivaḥ // RKS_10.2 //",
  "GP12skprevku:1329": "śakreṇārādhitaḥ pūrvaṃ sarvakāmasamṛddhaye /",
  "GP12skprevku:1330": "anyat tīrthaṃ pravakṣyāmi brahmakuṇḍam iti smṛtam // RKS_10.3 //",
  "GP12skprevku:1331": "yatrāste bhagavān viṣṇū revā cottaravāhinī /",
  "GP12skprevku:1332": "tatra snātvā mahārāja vaiṣṇavaṃ lokam āpnuyāt // RKS_10.4 //",
  "GP12skprevku:1333": "darśe caiva vyatīpāte tilatoyapradānataḥ /",
  "GP12skprevku:1334": "śrāddhasya karaṇāt tatra pitṝṇāṃ tṛptirakṣayā // RKS_10.5 //",
  "GP12skprevku:1335": "udīcī narmadā yatra pratīcī yatra jāhnavī /",
  "GP12skprevku:1336": "kṣetraṃ gaccha nṛpaśreṣṭha prācī yatra sarasvatī // RKS_10.6 //",
  "GP12skprevku:1337": "brahmakuṇḍottare bhāge viddhi devaṃ sanātanam /",
  "GP12skprevku:1338": "ambarīṣam iti khyātaṃ mādhavaṃ madhusūdanam // RKS_10.7 //",
  "GP12skprevku:1339": "ekādaśyāṃ samabhyarcya snātvā yas tu narādhipa /",
  "GP12skprevku:1340": "mucyate sarvapāpebhyo viṣṇulokaṃ sa gacchati // RKS_10.8 //",
  "GP12skprevku:1341": "tasyaiva paścime bhāge haṃsatīrthaṃ narādhipa /",
  "GP12skprevku:1342": "tatra snātvā purā rājan haṃsā vai tridivaṅgatāḥ // RKS_10.9 //",
  "GP12skprevku:1343": "tatrāpi kurute śrāddhaṃ dānaṃ caiva narādhipa /",
  "GP12skprevku:1344": "haṃsatīrthaprabhāveṇa tiryag yonau na jāyate // RKS_10.10 //",
  "GP12skprevku:1345": "paścime tasya bhāge tu liṅgaṃ paramasiddhidam /",
  "GP12skprevku:1346": "mahākālam iti khyātaṃ yan mayārādhitaṃ purā // RKS_10.11 //",
  "GP12skprevku:1347": "tam abhyarcya vidhānena śivalokam avāpnuyāt /",
  "GP12skprevku:1348": "athānyat saṃpravakṣyāmi tīrtharājam anuttamam // RKS_10.12 //",
  "GP12skprevku:1349": "mātṛtīrtham iti khyātaṃ liṅgaṃ ca mātṛkeśvaram /",
  "GP12skprevku:1350": "tatra snātasya rājendra hayamedhaphalaṃ bhavet // RKS_10.13 //",
  "GP12skprevku:1351": "tat pravāham atikramya yad vā revottaraṃ mahat /",
  "GP12skprevku:1352": "saptaviṃśodbhavaḥ śivas tatra lokeṣu gīyate // RKS_10.14 //",
  "GP12skprevku:1353": "tatra snātvā pitṛbhyaś ca toyapiṇḍapradānataḥ /",
  "GP12skprevku:1354": "sarvakāmasamṛddhātmā śivaloke mahīyate // RKS_10.15 //",
  "GP12skprevku:1355": "tatra yad dīyate dānaṃ kiṃcidvāpi yudhiṣṭhira /",
  "GP12skprevku:1356": "tasya saṃkhyā na vidyate ity āha bhagavān chivaḥ // RKS_10.16 //",
  "GP12skprevku:1357": "tata pratīcyāṃ liṅgan tu brahmeśvaram iti śrutam /",
  "GP12skprevku:1358": "brahmaṇā sādhitaṃ sadyaḥ sarvakāmaphalapradam // RKS_10.17 //",
  "GP12skprevku:1359": "darśanāt tasya devasya sarvapāpaiḥ pramucyate /",
  "GP12skprevku:1360": "aṅgāre vā caturdaśyāṃ tad abhyarcya vidhānataḥ // RKS_10.18 //",
  "GP12skprevku:1361": "śivabhaktiparo martyaḥ śivaloke mahīyate /",
  "GP12skprevku:1362": "anyat tīrthaṃ pravakṣyāmi svargadvāram anuttamam // RKS_10.19 //",
  "GP12skprevku:1363": "tatra snāto naravyāghra svargaloke mahīyate /",
  "GP12skprevku:1364": "tatra paścimabhāge tu liṅgaṃ siddheśvaraṃ param // RKS_10.20 //",
  "GP12skprevku:1365": "tatra siddheśvaraṃ caiva tīrthaṃ pāpapraṇāśanam /",
  "GP12skprevku:1366": "tatra snātvā divaṃ yānti ye mṛtā na punarbhavāḥ // RKS_10.21 //",
  "GP12skprevku:1367": "pauṣe māsi sitāṣṭamyāṃ tamabhyarcya vidhānataḥ /",
  "GP12skprevku:1368": "dattvā tu kapilāṃ dhenuṃ svargaloke mahīyate // RKS_10.22 //",
  "GP12skprevku:1369": "tasmād uttarato viddhi saṅgamaṃ lokaviśrutam /",
  "GP12skprevku:1370": "gaṅgāyamunayor nityaṃ revāyāś ca narādhipa // RKS_10.23 //",
  "GP12skprevku:1371": "tatra snātasya rājendra aśvamedhaphalaṃ bhavet /",
  "GP12skprevku:1372": "śrāddhaṃ tatra prakurvīta pitṝṇāṃ prītivarddhanam // RKS_10.24 //",
  "GP12skprevku:1373": "rājovāca:",
  "GP12skprevku:1374": "gaṅgā ca yamunā cātra samāyāte kathaṃ mune /",
  "GP12skprevku:1375": "etad vistarataḥ sarvaṃ prabrūhi munipuṅgava // RKS_10.25 //",
  "GP12skprevku:1376": "mārkaṇḍeya uvāca:",
  "GP12skprevku:1377": "śṛṇu rājan mahābhāga kathyamānaṃ nibodha me /",
  "GP12skprevku:1378": "mataṅgo nāma rājarṣir āsīd dharmaparāyaṇaḥ // RKS_10.26 //",
  "GP12skprevku:1379": "śivabhakto mahāyogī tripuryāṃ vedavittamaḥ /",
  "GP12skprevku:1380": "ṣaṇmāsabhojī dharmātmā hatvā karivaraṃ svayam // RKS_10.27 //",
  "GP12skprevku:1381": "ṣaṣṭhe māse tu saṃprāpte yathāvad vidhipūrvakam /",
  "GP12skprevku:1382": "pitṛyajñaṃ tu nirvartya śeṣaṃ bhuṅkte narādhipa // RKS_10.28 //",
  "GP12skprevku:1383": "evaṃ tapasi tapte tu kālena mahatā tataḥ /",
  "GP12skprevku:1384": "saptarṣayaḥ samāyātās tena mārgeṇa bhārata // RKS_10.29 //",
  "GP12skprevku:1385": "sa tān dṛṣṭvā namaskṛtya arghapādyair apūjayat /",
  "GP12skprevku:1386": "kuśāsanopaviṣṭāṃs tu provāca munisattamaḥ // RKS_10.30 //",
  "GP12skprevku:1387": "dhanyo 'smi pitṛmedhe yatsaṃprāptā me bhavādṛśāḥ /",
  "GP12skprevku:1388": "tat tasya vacanaṃ śrutvā mataṅgasya mahāmune // RKS_10.31 //",
  "GP12skprevku:1389": "ṛṣayaś cintayāmāsuranyo 'nyaṃ vai tadā nṛpa /",
  "GP12skprevku:1390": "māṃsena pitṛmedho 'sya kathaṃ tyājyo bhaved iti // RKS_10.32 //",
  "GP12skprevku:1391": "cintāviṣṭān munīn dṛṣṭvā vaśiṣṭhaḥ prāha taṃ munim /",
  "GP12skprevku:1392": "gaṅgāyamunayor yoge snānaṃ kṛtvā mahāmune // RKS_10.33 //",
  "GP12skprevku:1393": "bhokṣāmahe vayaṃ sarve nātra kāryā vicāraṇā /",
  "GP12skprevku:1394": "tasya tadvacanaṃ śrutvā mataṅgaḥ prāha tān hasan // RKS_10.34 //",
  "GP12skprevku:1395": "gaṅgāyamunayor yoge snānaṃ cātra bhaviṣyati /",
  "GP12skprevku:1396": "ity uktvā dhyānamāsthāya sa gaṅgāṃ yamunāṃ tathā // RKS_10.35 //",
  "GP12skprevku:1397": "samāhvayat muniśreṣṭhaḥ samāyāte tu tatkṣaṇāt /",
  "GP12skprevku:1398": "snānaṃ kurudhvaṃ munayo gaṅgāyamunasaṅgame // RKS_10.36 //",
  "GP12skprevku:1399": "te dṛṣṭvā tādṛśaṃ karmma munes tasya mahātmanaḥ /",
  "GP12skprevku:1400": "vismayāviṣṭahṛdayāḥ praśaśaṃsuś ca taṃ munim // RKS_10.37 //",
  "GP12skprevku:1401": "tatas tu munayaḥ sarve snānaṃ kṛtvā yathāvidhi /",
  "GP12skprevku:1402": "pitṛyajñaṃ tu nirvartya mataṅgasya yayurdivam // RKS_10.38 //",
  "GP12skprevku:1403": "gaṅgā ca yamunā caiva praviṣṭe sapta kalpagāṃ /",
  "GP12skprevku:1404": "itthaṃ sa saṅgamo jātaḥ sarvapāpaharaḥ paraḥ // RKS_10.39 //",
  "GP12skprevku:1405": "amāsomasamāyoge snānaṃ yaḥ kurute naraḥ /",
  "GP12skprevku:1406": "sarvadharmasusampannaḥ śivabhaktiparāyaṇaḥ // RKS_10.40 //",
  "GP12skprevku:1407": "uddhṛtya pūrvajān saptacaivāparāṃs tathā /",
  "GP12skprevku:1408": "divyadehasamāpanno divyābharaṇabhūṣitaḥ // RKS_10.41 //",
  "GP12skprevku:1409": "divyayāna samārūḍhaḥ stūyamāno 'psarogaṇaiḥ /",
  "GP12skprevku:1410": "tatkṣaṇād virajo bhūtvā svargaloke mahīyate // RKS_10.42 //",
  "GP12skprevku:1411": "asya tīrthasya māhātmyān mucyate sarvapātakaiḥ /",
  "GP12skprevku:1412": "nairantaryeṇa ṣaṇmāsāj jitakrodho jitendriyaḥ // RKS_10.43 //",
  "GP12skprevku:1413": "snānaṃ yaḥ kurute tatra pūjayec ca maheśvaram /",
  "GP12skprevku:1414": "pathikaḥ kāraṇād vāpi mlecchadeśe 'pi vā kvacit // RKS_10.44 //",
  "GP12skprevku:1415": "yatra tatra mṛtaḥ so 'pi prāpnuyāc chivasannidhim /",
  "GP12skprevku:1416": "snānaṃ dāna tapo homaḥ saṃyoge caiva parvaṇi // RKS_10.45 //",
  "GP12skprevku:1417": "yad atra kriyate tasya puṇyasaṃkhyā na vidyate /",
  "GP12skprevku:1418": "etat te me kṛtaṃ rājaṃs tripurīkṣetravarṇanam // RKS_10.46 //",
  "GP12skprevku:1419": "śravaṇaṃ yasya rājendra daivatair api durlabham /",
  "GP12skprevku:1420": "etac chrutvā mahārāja narmadākīrtanaṃ śubham // RKS_10.47 //",
  "GP12skprevku:1421": "namaskṛtya varārohāṃ kāmikaṃ yānamāsthitaḥ /",
  "GP12skprevku:1422": "viveśa nagarīṃ puṇyām ayodhyāṃ devanirmitām // RKS_10.48 //",
  "GP12skprevku:1423": "mudā paramayā yukto yathā pūrvaṃ tathaiva saḥ /",
  "GP12skprevku:1424": "etat te kīrtitaṃ rājan yathāvad anupūrvaśaḥ // RKS_10.49 //",
  "GP12skprevku:1425": "śivena kathitaṃ pūrvaṃ skandasya tu mahātmanaḥ /",
  "GP12skprevku:1426": "śravaṇāt kīrtanāt caiva śivaloke mahīyate // RKS_10.50 //",
  "GP12skprevku:1427": "iti śrīskandapurāṇe revākhaṇḍe mātaṅgākhyānaṃ nāma daśamo 'dhyāyaḥ //",
  "GP12skprevku:1428": "RKS adhyāya 11",
  "GP12skprevku:1429": "athānyat paramaṃ tīrthaṃ surāsuranamaskṛtam /",
  "GP12skprevku:1430": "yogatīrtham iti khyātaṃ sarvapāpapraṇāśanam // RKS_11.1 //",
  "GP12skprevku:1431": "yogī snātvā vidhānena yogānte tridivaṃ gataḥ /",
  "GP12skprevku:1432": "tatra snātvā naro rājaṃs tiryag yonau na gacchati // RKS_11.2 //",
  "GP12skprevku:1433": "sarvapāpavinirmukto viṣṇuloke mahīyate /",
  "GP12skprevku:1434": "athānyat paramaṃ tīrthaṃ dhruvo yatra prakāśate // RKS_11.3 //",
  "GP12skprevku:1435": "dhruvatīrthe naraḥ snātvā sarvakāmaphalodaye /",
  "GP12skprevku:1436": "dhruveśvaraṃ mahādevaṃ bhaktyā yas tu prapūjayet // RKS_11.4 //",
  "GP12skprevku:1437": "daśāyutāni rājā vai pure vaidyādhare śubhe /",
  "GP12skprevku:1438": "nākṣatraṃ nāma tīrthaṃ tu narmadātīram āśritam // RKS_11.5 //",
  "GP12skprevku:1439": "yatra ṛkṣeśvaro devaḥ sarvapāpapraṇāśanaḥ /",
  "GP12skprevku:1440": "saptaviṃśatisaṃsiddhiṃ nakṣatrāṇi gatāni vai // RKS_11.6 //",
  "GP12skprevku:1441": "tasya tīrthasya māhātmyād divi dīvyantidevatāḥ /",
  "GP12skprevku:1442": "tatra snātvā divaṃ yānti ye mṛtā na punarbhavāḥ // RKS_11.7 //",
  "GP12skprevku:1443": "athānyat paramaṃ tīrthaṃ vārāhaṃ nāma viśrutam // RKS_11.8 //",
  "GP12skprevku:1444": "mahāśūkararūpeṇa dhātrī yatra samuddhṛtā /",
  "GP12skprevku:1445": "ekādaśyāṃ naraḥ snātvā kṛtvā caiva yathoditam // RKS_11.9 //",
  "GP12skprevku:1446": "upavāsaparo bhūtvā dvādaśyāṃ tu yudhiṣṭhira /",
  "GP12skprevku:1447": "vaiṣṇavas tu śucir bhūtvā vārāhaṃ ca samarcayet // RKS_11.10 //",
  "GP12skprevku:1448": "puṣpopahāradhūpaiś ca gandhadīpavilepanaiḥ /",
  "GP12skprevku:1449": "varṣalakṣaṃ tu sāgraṃ vai loke krīḍati vaiṣṇave // RKS_11.11 //",
  "GP12skprevku:1450": "brahmacārī jitakrodho viṣṇudharmaparāyaṇaḥ /",
  "GP12skprevku:1451": "bhaktyā bhojayate yas tu viprān vaiṣṇavakāṃs tathā // RKS_11.12 //",
  "GP12skprevku:1452": "lekhayitvā viṣṇudharmān vastrālaṅkārabhūṣitān /",
  "GP12skprevku:1453": "nivedayed brāhmaṇāya śrotriyāya viśeṣataḥ // RKS_11.13 //",
  "GP12skprevku:1454": "purāṇaṃ narmadākhyānaṃ śrāvayec ca samāhitaḥ /",
  "GP12skprevku:1455": "varadāś ca trayo devā brahmaviṣṇumaheśvarāḥ // RKS_11.14 //",
  "GP12skprevku:1456": "bhavanti tasya satyaṃ vai nā 'tra kāryyā vicāraṇā /",
  "GP12skprevku:1457": "yāvad akṣarasaṃkhyānaṃ yāvat patrasamuccayaḥ // RKS_11.15 //",
  "GP12skprevku:1458": "tāvad yugasahasrāṇi svargaloke mahīyate /",
  "GP12skprevku:1459": "vidyādānāt paraṃ dānaṃ nānya lokeṣu gīyate // RKS_11.16 //",
  "GP12skprevku:1460": "adīpā ca yathā rātrir anādityaṃ yathā nabhaḥ /",
  "GP12skprevku:1461": "vidyāhīnaṃ tathā sarvamandhe tamasi majjati // RKS_11.17 //",
  "GP12skprevku:1462": "etatte kathitaṃ sarvaṃ vidyādānasya yat phalam /",
  "GP12skprevku:1463": "sarvadānaphalaṃ tasya vidyādānaprabhāvataḥ // RKS_11.18 //",
  "GP12skprevku:1464": "athānyat paramaṃ tīrthaṃ cāndrāyaṇam iti smṛtam /",
  "GP12skprevku:1465": "śaśāṅke rohiṇīyukte paurṇamāsyāṃ mahotsave // RKS_11.19 //",
  "GP12skprevku:1466": "śaśāṅkabhūṣaṇaṃ devaṃ sarvasiddhipradāyakam /",
  "GP12skprevku:1467": "arcayitvā vidhānena svargaloke mahīyate // RKS_11.20 //",
  "GP12skprevku:1468": "paurṇamāsyāṃ tu kurute rāhusūryasamāgame /",
  "GP12skprevku:1469": "tilodakaṃ piṇḍadānaṃ putraḥ paramadhārmikaḥ // RKS_11.21 //",
  "GP12skprevku:1470": "pitaras tasya tṛpyanti pāpopahatacetasaḥ /",
  "GP12skprevku:1471": "sarvaṃ pākhaṇḍayuktaṃ ca āvṛtaṃ kalinā tathā // RKS_11.22 //",
  "GP12skprevku:1472": "purāṇavedadharmāś ca dānaṃ yajñas tapas tathā /",
  "GP12skprevku:1473": "ācchāditam idaṃ puṇyaṃ hetukaiḥ pāpakarmabhiḥ // RKS_11.23 //",
  "GP12skprevku:1474": "nagnair malinadīnaiś ca kalau loke digambaraiḥ /",
  "GP12skprevku:1475": "tasmād dharmaparair nityam upāsyā narmadā nadī // RKS_11.24 //",
  "GP12skprevku:1476": "saumye tu dvādaśādityaṃ tīrthaṃ puṇyavivardhanam /",
  "GP12skprevku:1477": "tatra snātvā naro rājann arcayitvā tu bhāskaram // RKS_11.25 //",
  "GP12skprevku:1478": "saṃkrāntau viṣuve caiva sūryaloke mahīyate /",
  "GP12skprevku:1479": "ekasmin bhojite vipre lakṣaṃ bhavati bhojitam // RKS_11.26 //",
  "GP12skprevku:1480": "tilānnaṃ ca hiraṇyaṃ ca yathā śaktyā dadāti yaḥ /",
  "GP12skprevku:1481": "śuklapakṣasya māghasya śubhā ṣaṣṭhī ca saptamī // RKS_11.27 //",
  "GP12skprevku:1482": "tasyāṃ dānaprabhāveṇa hy upavāsaparāyaṇaḥ /",
  "GP12skprevku:1483": "daśavarṣasahasrāṇi sūryaloke mahīyate // RKS_11.28 //",
  "GP12skprevku:1484": "tīrtham āpsarasaṃ nāma yāmyāṃ diśi samāśritam /",
  "GP12skprevku:1485": "campakā sīmapā nāmā keśinī bhāminī tathā // RKS_11.29 //",
  "GP12skprevku:1486": "kaumudī suprabhā caiva utpalā ca mahodayā /",
  "GP12skprevku:1487": "niṣādayoniṃ saṃprāptāḥ pūrvajanmani bhārata // RKS_11.30 //",
  "GP12skprevku:1488": "etā āpsarasaṃ devaṃ gaurī caiva sureśvarī /",
  "GP12skprevku:1489": "māghe māsi tṛtīyāyāṃ nirāhārāś ca nirjalāḥ // RKS_11.31 //",
  "GP12skprevku:1490": "udakaiḥ snāpayitvā tu bilvapatrair apūjayan /",
  "GP12skprevku:1491": "daśavarṣasahasrāṇi sāvadhānās tu nārmadaiḥ // RKS_11.32 //",
  "GP12skprevku:1492": "sarvakāmasamṛddhāstā apsarobhiḥ supūjitāḥ /",
  "GP12skprevku:1493": "sarvālaṅkāraśobhāḍhyā nānāvasanabhūṣitāḥ // RKS_11.33 //",
  "GP12skprevku:1494": "tasya tīrthasya māhātmyāt saṃsiddhiṃ paramāṃ gatāḥ /",
  "GP12skprevku:1495": "athānyat kathayiṣyāmi puṇyatīrtham anuttamam // RKS_11.34 //",
  "GP12skprevku:1496": "yatra snātasya vidhivat kanyādānaphalaṃ bhavet /",
  "GP12skprevku:1497": "śaṅkaraṃ nāma liṅgaṃ tu uttarasyāṃ diśi smṛtam // RKS_11.35 //",
  "GP12skprevku:1498": "arcayitvā tu taṃ devaṃ darśe caiva narādhipa /",
  "GP12skprevku:1499": "sarvapāpavinirmukto brahmaloke mahīyate // RKS_11.36 //",
  "GP12skprevku:1500": "athātaḥ saṃpravakṣyāmi saṅgamaṃ lokaviśrutam /",
  "GP12skprevku:1501": "dattātreyā nadī yatra saṅgatā saha revayā // RKS_11.37 //",
  "GP12skprevku:1502": "saumyabhāge varārohāsurāsuranamaskṛtā /",
  "GP12skprevku:1503": "tatra snātvā ca dattvā ca arcayitvā tu keśavam // RKS_11.38 //",
  "GP12skprevku:1504": "pāpiṣṭhā ye durācārā dharmakarmabahiṣkṛtāḥ /",
  "GP12skprevku:1505": "prabhāvāt tasya tīrthasya te 'pi yānti hareḥ puram // RKS_11.39 //",
  "GP12skprevku:1506": "medhātithiḥ karaḥ skandaḥ sāvarṇiḥ kauśiko manuḥ /",
  "GP12skprevku:1507": "kāśyapo gālavaś caiva maitreyas tapasāṃ nidhiḥ // RKS_11.40 //",
  "GP12skprevku:1508": "ete cānye 'pi bahavo ṛṣayaḥ saṃśitavratāḥ /",
  "GP12skprevku:1509": "tīrthasyā 'sya prabhāveṇa śaṃsiddhiṃ paramāṃ gatāḥ // RKS_11.41 //",
  "GP12skprevku:1510": "iti śrīskandapurāṇe revākhaṇḍe tīrthamahimavarṇano nāmaikādaśo 'dhyāyaḥ //",
  "GP12skprevku:1511": "RKS adhyāya 12",
  "GP12skprevku:1512": "mārkaṇḍeya uvāca:",
  "GP12skprevku:1513": "atha śṛṇuṣva rājendra dakṣiṇāṃ diśamāśritam /",
  "GP12skprevku:1514": "śaivaṃ gāñjālabhedaṃ ca saṃgamaṃ surapūjitam // RKS_12.1 //",
  "GP12skprevku:1515": "tatra snātvā divaṃ yānti ye mṛtā na punarbhavāḥ /",
  "GP12skprevku:1516": "yaḥ kuryāt pitṛdevānāṃ tarpaṇaṃ piṇḍapātanam // RKS_12.2 //",
  "GP12skprevku:1517": "pitaras tasya tṛpyanti yāvac candrārkatārakam /",
  "GP12skprevku:1518": "mahotsave ca kaumudyāṃ kārttikyāṃ caiva parvaṇi // RKS_12.3 //",
  "GP12skprevku:1519": "gāñjāleśvaraliṅgaṃ ca arcayet siddhidāyakam /",
  "GP12skprevku:1520": "harikeśaścakravartī kanyāpurapatiḥ purā // RKS_12.4 //",
  "GP12skprevku:1521": "tīrthasyā 'sya prabhāveṇa mukto bhūd vatsagovadhāt /",
  "GP12skprevku:1522": "mārkaṇḍeya uvāca:",
  "GP12skprevku:1523": "mamāsti saṃśayas tāta sumahāṃllomaharṣaṇaḥ // RKS_12.5 //",
  "GP12skprevku:1524": "kathaṃ rājani gohatyā kathaṃ muktaś ca govadhāt /",
  "GP12skprevku:1525": "mārkaṇḍeya uvāca:",
  "GP12skprevku:1526": "śṛṇu rājan kathāṃ divyām itihāsaṃ purātanam // RKS_12.6 //",
  "GP12skprevku:1527": "somavaṃśe nṛpaścāsīt satyadharmavrate sthitaḥ /",
  "GP12skprevku:1528": "devānīka iti khyāto harikeśas tadātmajaḥ // RKS_12.7 //",
  "GP12skprevku:1529": "sarvalakṣaṇasampūrṇaś cakravartī mahābalaḥ /",
  "GP12skprevku:1530": "anekāś ca makhās tena rājan niṣṭā mahātmanā // RKS_12.8 //",
  "GP12skprevku:1531": "khyātaṃ kanyāpuraṃ tasya dhanadasyālakā yathā /",
  "GP12skprevku:1532": "cirāyuṣaḥ prajāḥ sarvā dhanadhānyasamanvitāḥ // RKS_12.9 //",
  "GP12skprevku:1533": "tuṅgabhadreti vikhyātā śrīśaile tripurāntike /",
  "GP12skprevku:1534": "uktā pātālagaṅgeti mallikārjunadarśanāt // RKS_12.10 //",
  "GP12skprevku:1535": "pūrvabhāge tatas tasya śrīdhāmaṃ nāma kheṭakam /",
  "GP12skprevku:1536": "nānā munisamākīrṇaṃ devakoṭisamāvṛtam // RKS_12.11 //",
  "GP12skprevku:1537": "lalitodvāhitā tatra śivena paramātmanā /",
  "GP12skprevku:1538": "purā tvasyāyuṣā nāma prajāpatirakalpayat // RKS_12.12 //",
  "GP12skprevku:1539": "suprabhā nāma tasyās tu vikhyātam abhavat tathā /",
  "GP12skprevku:1540": "devyāḥ pūrvāvatāro 'yaṃ kathitas te viśāmpate // RKS_12.13 //",
  "GP12skprevku:1541": "dvitīye himavatputrī pārvatī ca umā tathā /",
  "GP12skprevku:1542": "tṛtīye dakṣaduhitā nāmnā gaurīti viśrutā // RKS_12.14 //",
  "GP12skprevku:1543": "puṇyatīrthe ca kṣetre 'smin harikeśaḥ pratāpavān /",
  "GP12skprevku:1544": "suprabhā nikaṭe nāma suprabho rājasattama // RKS_12.15 //",
  "GP12skprevku:1545": "śaśāsa medinīṃ rājā sarvadharmaparāyaṇaḥ /",
  "GP12skprevku:1546": "lakṣam ekaṃ tu dogdhrīṇāṃ rāhusūryasamāgame // RKS_12.16 //",
  "GP12skprevku:1547": "niṣkāṇāṃ tu sahasraṃ vai pratigaṅgāmakalpayat /",
  "GP12skprevku:1548": "sarvābharaṇaśobhāḍhyām ekāṃ gāṃ copaveśayat // RKS_12.17 //",
  "GP12skprevku:1549": "brāhmaṇāṃś ca samāhūya vedavidyābahuśrutān /",
  "GP12skprevku:1550": "pañcabhirdivasaiḥ pūrvaṃ rāhusūryasamāgame // RKS_12.18 //",
  "GP12skprevku:1551": "prayāge tatra yoge vā ityuktaṃ vedapāragaiḥ /",
  "GP12skprevku:1552": "daivopakṛtayogena pūrvakarmmakṛtena ca // RKS_12.19 //",
  "GP12skprevku:1553": "āgneyī hūyate ceṣṭī rājñā 'nalasamāgame /",
  "GP12skprevku:1554": "agnāvāhavanīye 'tra raudrairmantraiḥ sutejasaiḥ // RKS_12.20 //",
  "GP12skprevku:1555": "pātālād utthito vahṇir yugāntāgnisamaprabhaḥ /",
  "GP12skprevku:1556": "dagdhaṃ gomaṇḍalaṃ kṛtsnam ayutaṃ brahmacāriṇām // RKS_12.21 //",
  "GP12skprevku:1557": "bhasmībhūtaṃ ca tatsarvaṃ maṇḍapaṃ puram eva hi /",
  "GP12skprevku:1558": "harikeśo viṣaṇṇātmā praveṣṭuṃ vai hutāśanam // RKS_12.22 //",
  "GP12skprevku:1559": "āsanād utthito rājā sāntaḥ puraparicchadaḥ /",
  "GP12skprevku:1560": "amātyaiḥ saṃvṛtas tāvat samayajñair balottaraiḥ // RKS_12.23 //",
  "GP12skprevku:1561": "hāhākāro mahānāsīt triṣu lokeṣu bhārata /",
  "GP12skprevku:1562": "uvāca vacanaṃ rājā brāhmaṇān vedapāragān // RKS_12.24 //",
  "GP12skprevku:1563": "brāhmaṇasyaiva hatyāyā gavāṃ caiva viśeṣataḥ /",
  "GP12skprevku:1564": "api varṣasahasreṇa niṣkṛtir na vidhīyate // RKS_12.25 //",
  "GP12skprevku:1565": "dhenūnāṃ caiva vatsānāṃ brāhmaṇānāṃ yathāgatiḥ /",
  "GP12skprevku:1566": "sā gatir me bhaven nityaṃ satyam etad bravīmy aham // RKS_12.26 //",
  "GP12skprevku:1567": "brāhmaṇa uvāca:",
  "GP12skprevku:1568": "gaccha tvaṃ mahābhāga kalpagrāmaṃ purottamam /",
  "GP12skprevku:1569": "agastir bhagavān yatra kaśyapo bhṛgur eva ca // RKS_12.27 //",
  "GP12skprevku:1570": "bhāradvājo 'trigargau ca gautamo manur eva ca /",
  "GP12skprevku:1571": "yājñavalkyo vaśiṣṭhaś ca ṛṣayaḥ śaṃsitavratāḥ // RKS_12.28 //",
  "GP12skprevku:1572": "tatra gatvā mahārāja prāyaścittaṃ pragṛhyatām /",
  "GP12skprevku:1573": "maharṣīṇāṃ matenaiva vedaśāstrārthadarśinām // RKS_12.29 //",
  "GP12skprevku:1574": "evam ukto yayau rājā pādacārī dvijaiḥ saha /",
  "GP12skprevku:1575": "viveśa nagarīṃ puṇyāṃ brahmalokasamāṃ nṛpaḥ // RKS_12.30 //",
  "GP12skprevku:1576": "maharṣīṃs tatra tān dṛṣṭvā so 'bhivādya praṇamya ca /",
  "GP12skprevku:1577": "niścayaṃ cirakālaṃ tu teṣāmevāgrata sthitaḥ // RKS_12.31 //",
  "GP12skprevku:1578": "ṛṣaya ūcuḥ:",
  "GP12skprevku:1579": "svāgataṃ te nṛpaśreṣṭha phalaṃ karmasahasraśaḥ /",
  "GP12skprevku:1580": "kimāgamanakāryaṃ ca satyametad vadasva naḥ // RKS_12.32 //",
  "GP12skprevku:1581": "teṣāṃ tadvacanaṃ śrutvā ṛṣīṇām ūrddhvaretasām /",
  "GP12skprevku:1582": "kṛtāñjalipuṭo bhūtvā vṛttāntaṃ svaṃ nyavedayat // RKS_12.33 //",
  "GP12skprevku:1583": "daivād vipadyate kāryaṃ saṃsiddhamapi bho dvijāḥ /",
  "GP12skprevku:1584": "daśā 'yutaṃ gavāṃ dagdhaṃ dvijānām ayutaṃ tathā // RKS_12.34 //",
  "GP12skprevku:1585": "anugrahaṃ bahu manye prāyaścittamathoditam /",
  "GP12skprevku:1586": "brāhmaṇā ūcuḥ:",
  "GP12skprevku:1587": "daśalakṣāṇi gāyatryās tīrthe tīrthe japaṃ kuruṃ // RKS_12.35 //",
  "GP12skprevku:1588": "ayutaṃ tu gavāṃ dattvā sahiraṇyaṃ nṛpottama /",
  "GP12skprevku:1589": "koṭihomaṃ tu kurvīta sahasraśatadakṣiṇam // RKS_12.36 //",
  "GP12skprevku:1590": "prayāgaṃ ca mahātīrthaṃ gacched vārāṇasīṃ śubhām /",
  "GP12skprevku:1591": "kedāraṃ ca tatheśānaṃ gaṅgāsāgarasaṅgamam // RKS_12.37 //",
  "GP12skprevku:1592": "pitṛtīrthaṃ gayāṃ caiva naimiṣaṃ puṣkaraṃ tathā /",
  "GP12skprevku:1593": "māyāpurīṃ harikṣetraṃ gaṅgādvāraṃ mahāphalam // RKS_12.38 //",
  "GP12skprevku:1594": "tīrtheṣveteṣu cānyeṣu yāvad dvādaśavatsarān // RKS_12.39 //",
  "GP12skprevku:1595": "anena kramayogena śuddhis te nātra saṃśaya /",
  "GP12skprevku:1596": "muktis te bhavitā rājan brāhmaṇānāṃ prabhāvataḥ // RKS_12.40 //",
  "GP12skprevku:1597": "dattaṃ te śrutivākyena prāyaścittaṃ dvijottamaiḥ /",
  "GP12skprevku:1598": "pādapūjā dvijendrāṇāṃ kartavyā ca vidhānataḥ // RKS_12.41 //",
  "GP12skprevku:1599": "kurukṣetraṃ jagāmātha kartuṃ somasavaṃ nṛpaḥ /",
  "GP12skprevku:1600": "vicintyaivaṃ svāghanyāsaṃ sarasvatyāṃ samāśrayat // RKS_12.42 //",
  "GP12skprevku:1601": "japati sma śivastotraṃ haraṃ viṣṇuṃ sarasvatīm /",
  "GP12skprevku:1602": "kurukṣetraṃ gamiṣyāmi kurukṣetre vasāmyaham // RKS_12.43 //",
  "GP12skprevku:1603": "kurukṣetrasya nāmnā 'pi naraḥ pāpāt pramucyate /",
  "GP12skprevku:1604": "akhilaśabdam ahauṣadhaprakṣālitasakalābhūtakalaṅkā /",
  "GP12skprevku:1605": "munibhirupāsitatīrthā sarasvatīha haratu me duritam // RKS_12.44 //",
  "GP12skprevku:1606": "rājñas tad vacanaṃ śrutvā prāha pāpaharā nadī /",
  "GP12skprevku:1607": "viṣādaṃ tyaja rājendra śṛṇu me vacanaṃ param // RKS_12.45 //",
  "GP12skprevku:1608": "upadeśaṃ pradāsyāmi sthātuṃ tava nṛpottama /",
  "GP12skprevku:1609": "anekabhāvikaṃ ghoraṃ smaraṇād eva naśyati // RKS_12.46 //",
  "GP12skprevku:1610": "brahmahatyā sahasraṃ tu gohatyālakṣam eva ca /",
  "GP12skprevku:1611": "na ca mocayituṃ śaktā gaṅgā caiva saridvarā // RKS_12.47 //",
  "GP12skprevku:1612": "carācare 'sya loke 'smin kartrī tiṣṭhati kalpagā /",
  "GP12skprevku:1613": "dīpādityādibhir vīkṣya yathāndhatva praṇaśyati // RKS_12.48 //",
  "GP12skprevku:1614": "tathā nāśayate pāpaṃ kalpagā saritāṃ varā /",
  "GP12skprevku:1615": "dānair dagdhā purā cāhaṃ kṣatriyāṇām anekadhā // RKS_12.49 //",
  "GP12skprevku:1616": "grastā 'haṃ tena pāpena nṛpadakṣiṇayā tataḥ /",
  "GP12skprevku:1617": "śuklataḥ kṛṣṇatāṃ cāhaṃ prāptā bho pṛthivīpate // RKS_12.50 //",
  "GP12skprevku:1618": "dvādaśā 'bde caturviṃśe snānaṃ kartuṃ samāgamam /",
  "GP12skprevku:1619": "graste vai rāhuṇā sūrye koṭitīrthe narādhipaḥ // RKS_12.51 //",
  "GP12skprevku:1620": "pratyakṣaṃ me śarīraṃ tvaṃ paśya tejaḥ samujjvalam /",
  "GP12skprevku:1621": "snātvā tu śivamabhyarcya bahu svarṇaṃ makhottamam // RKS_12.52 //",
  "GP12skprevku:1622": "kuru tatra nṛpaśreṣṭha tena te niṣkṛtir bhavet /",
  "GP12skprevku:1623": "ye mṛtā brāhmaṇā gāvas teṣām asthipravāhanam // RKS_12.53 //",
  "GP12skprevku:1624": "narmadodakasamparkād divi devatvamāpyate /",
  "GP12skprevku:1625": "tilodakapradānena teṣāṃ muktiḥ parā bhavet // RKS_12.54 //",
  "GP12skprevku:1626": "śrutvaitat kathitaṃ vākyaṃ sarasvatyā nṛpaśca tām /",
  "GP12skprevku:1627": "namaskṛtya samutthāya kanyāpuramagāt tataḥ // RKS_12.55 //",
  "GP12skprevku:1628": "sāntaḥ puraparīvāro mudā paramayā nṛpaḥ /",
  "GP12skprevku:1629": "tenājñaptās tato bhṛtyāḥ sarvasambhārasabhṛtāḥ // RKS_12.56 //",
  "GP12skprevku:1630": "yajñopaskaram ādāya mekalā yatra gacchata /",
  "GP12skprevku:1631": "asthi bhasma yathānyāyaṃ nītaṃ karmakarais tataḥ // RKS_12.57 //",
  "GP12skprevku:1632": "prāvāhayat kalpagāyāṃ mantrayuktena vāriṇā /",
  "GP12skprevku:1633": "asthyādi pūjayitvā ca yathā vidham anuttamam // RKS_12.58 //",
  "GP12skprevku:1634": "devāṃś ca brāhmaṇāṃs tatra tarpayitvā kṛtāñjaliḥ /",
  "GP12skprevku:1635": "pravāho nirgatas tatra narmadāyāṃ samāviśat // RKS_12.59 //",
  "GP12skprevku:1636": "sa gāñjāleti vikhyāto narmadā saṅgamo nṛpa /",
  "GP12skprevku:1637": "gāñjālasiddhaliṅgaṃ ca sūryakoṭisamaprabham // RKS_12.60 //",
  "GP12skprevku:1638": "divyayānasamārūḍhā dagdhāḥ kālāgninā tu ye /",
  "GP12skprevku:1639": "āśīrvādaparās sarve harikeśaṃ pratuṣṭuvuḥ // RKS_12.61 //",
  "GP12skprevku:1640": "tvat prasādān mahābhāga divi devatvam āgatāḥ /",
  "GP12skprevku:1641": "devadundubhinirghoṣair veṇuvīṇāravais tathā // RKS_12.62 //",
  "GP12skprevku:1642": "divyayānasamārūḍhā gatās te vaiṣṇavaṃ padam /",
  "GP12skprevku:1643": "harikeśo nṛpaśreṣṭhaḥ parayā ca mudāyutaḥ // RKS_12.63 //",
  "GP12skprevku:1644": "saptakalpavahāṃ devīṃ narmadā lokapāvanīm /",
  "GP12skprevku:1645": "namaskṛtya saricchreṣṭhāṃ stutiṃ cakre samāhitaḥ // RKS_12.64 //",
  "GP12skprevku:1646": "namaste 'stu saricchreṣṭhe saptakalpanivāsini /",
  "GP12skprevku:1647": "yatra tatra naraḥ snātvā mukto bhavati kalmaṣāt // RKS_12.65 //",
  "GP12skprevku:1648": "na tasya punarāvṛttirghore saṃsārasāgare /",
  "GP12skprevku:1649": "janmāntarasahasreṇa na tvāṃ stambhayate balī // RKS_12.66 //",
  "GP12skprevku:1650": "jahnunā hi purā pītā karatoyena jāhnavī /",
  "GP12skprevku:1651": "tvayā ca pūritaṃ sarvaṃ viśvaṃ caiva carācaram // RKS_12.67 //",
  "GP12skprevku:1652": "tvat prasādāt mahādevi muktiścāpi bhavārṇavāt /",
  "GP12skprevku:1653": "pratyakṣā kalpagaitacca stotraṃ śrutvā nṛpoditam // RKS_12.68 //",
  "GP12skprevku:1654": "narmadovāca:",
  "GP12skprevku:1655": "varaṃ vṛṇu mahābhāga yat te manasi vartate /",
  "GP12skprevku:1656": "tasyās tad vacanaṃ śrutvā harikeśo 'bravīd idam // RKS_12.69 //",
  "GP12skprevku:1657": "yadi me varadādevi pūtaṃ māṃ parikalpaya /",
  "GP12skprevku:1658": "snānāvagāhanāt pānāt smaraṇāt kīrtanād api // RKS_12.70 //",
  "GP12skprevku:1659": "saptajanmakṛtaṃ pāpaṃ sadya eva praṇaśyatu /",
  "GP12skprevku:1660": "revovāca:",
  "GP12skprevku:1661": "evam astu nṛpaśreṣṭha matprasādād bhaviṣyati // RKS_12.71 //",
  "GP12skprevku:1662": "evamuktvā tato devī tatraivāntara dhīyata /",
  "GP12skprevku:1663": "harikeśaścakravartī sāṣṭāṅgaṃ praṇipatya ca // RKS_12.72 //",
  "GP12skprevku:1664": "kāmikaṃ yānamāruhya sarvālaṅkārabhūṣitaḥ /",
  "GP12skprevku:1665": "viveśa nagaraṃ puṇyaṃ yathāśakro 'marāvatīm // RKS_12.73 //",
  "GP12skprevku:1666": "kālāntare tataḥ prāpte rājyaṃ kṛtvā surālaye /",
  "GP12skprevku:1667": "sāntaḥ puraparīvāro bhogān bhuṅkte sma puṣkalān // RKS_12.74 //",
  "GP12skprevku:1668": "etatte kathitaṃ rājan mahābhāga viśāmpate /",
  "GP12skprevku:1669": "dvāparaṃ vaṃśam aikṣvākaṃ brāhmaṃ vaivasvataṃ tathā // RKS_12.75 //",
  "GP12skprevku:1670": "kāpilaṃ puṣkaraṃ ceti saptakalpān vidurbudhāḥ /",
  "GP12skprevku:1671": "kāpilaṃ prathamaṃ viddhi prājāpatyaṃ dvitīyakam // RKS_12.76 //",
  "GP12skprevku:1672": "brāhmaṃ raucaṃ ca sāvitraṃ bārhaspatyaṃ prabhāsakam /",
  "GP12skprevku:1673": "mahendram agnikalpaṃ vaijayantaṃ mārutaṃ tathā // RKS_12.77 //",
  "GP12skprevku:1674": "vaiṣṇavaṃ brahmarūpaṃ ca jyotiṣaṃ ca caturdaśam /",
  "GP12skprevku:1675": "ete kalpās tu saṃkhyātā na mṛtā yeṣu narmadā // RKS_12.78 //",
  "GP12skprevku:1676": "etat te kathitaṃ rājannitihāsaṃ purātanam /",
  "GP12skprevku:1677": "dhanyaṃ yaśasyam āyuṣyaṃ mahatāṃ kīrtivarddhanam // RKS_12.79 //",
  "GP12skprevku:1678": "śravaṇāt kīrtanād vāpi mucyate sarvakilviṣāt // RKS_12.80 //",
  "GP12skprevku:1679": "iti śrīskandapurāṇe revākhaṇḍe narmadāmāhātmye gāñjālatīrthavarṇano nāma dvādaśo 'dhyāyaḥ //",
  "GP12skprevku:1680": "RKS adhyāya 13",
  "GP12skprevku:1681": "mārkaṇḍeya uvāca:",
  "GP12skprevku:1682": "athānyat paramaṃ tīrthaṃ sarvapāpavināśanam /",
  "GP12skprevku:1683": "diśi yāmyāṃ samākhyātaṃ nāmnā vai bālukeśvaram // RKS_13.1 //",
  "GP12skprevku:1684": "puṇyaṃ prakīrtitaṃ tatra liṅgam paramasiddhidam /",
  "GP12skprevku:1685": "tatra snātvā yathānyāyaṃ hemabhāraphalaṃ labhet // RKS_13.2 //",
  "GP12skprevku:1686": "śaṅkukarṇa iti khyāto yakṣaḥ paramasiddhidaḥ /",
  "GP12skprevku:1687": "uttarāyaṇam āsādya kanyā revāsamāgame // RKS_13.3 //",
  "GP12skprevku:1688": "saṃjagāma nṛpaśreṣṭha śivasaṃsaktamānasaḥ /",
  "GP12skprevku:1689": "maṇimāṇikyaratnāni brāhmaṇārthamakalpayat // RKS_13.4 //",
  "GP12skprevku:1690": "tāvan nṛpas tu taṃ sthānāt sthāṇuṃ caiva maheśvaram /",
  "GP12skprevku:1691": "cālayāmāsa yakṣas tu tataḥ kruddho maheśvaraḥ // RKS_13.5 //",
  "GP12skprevku:1692": "dadāha hastau yakṣasya vismayāviṣṭacetasaḥ /",
  "GP12skprevku:1693": "ākāśavacasā proktaṃ viṣādaṃ tyaja putraka // RKS_13.6 //",
  "GP12skprevku:1694": "surasaṅghāstrayastriṃśat nainaṃ cālayituṃ kṣamāḥ /",
  "GP12skprevku:1695": "surāsuragurūn devaṃ sthāṇubhūtaṃ svayambhuvam // RKS_13.7 //",
  "GP12skprevku:1696": "kiṃ punardānavā yakṣamānuṣāścālpacetasaḥ /",
  "GP12skprevku:1697": "kṣamayitvā tu deveśaṃ śaṅkukarṇo maheśvaram // RKS_13.8 //",
  "GP12skprevku:1698": "sūryakoṭisamaprakhyaṃ jvalantaṃ dīptatejasam /",
  "GP12skprevku:1699": "ajñānāt kṛtam etat tu kṣantavyaṃ mayi putrake // RKS_13.9 //",
  "GP12skprevku:1700": "uvāca vacanaṃ devaṃ varaṃ dehi maheśvara /",
  "GP12skprevku:1701": "prasādya cābravīd yakṣas tava bhṛtyaṃ vaśaṃ gatam // RKS_13.10 //",
  "GP12skprevku:1702": "gaṇatvaṃ gaṇamadhye tu dehi he surasattama /",
  "GP12skprevku:1703": "yakṣatīrtham iti khyātaṃ liṅgaṃ vai bālukeśvaram // RKS_13.11 //",
  "GP12skprevku:1704": "kartum arhasi deveśa tīrthe 'smin sacarācaraiḥ /",
  "GP12skprevku:1705": "ayane cottare hy atra snānadānamanuttamam // RKS_13.12 //",
  "GP12skprevku:1706": "imaṃ varam ahaṃ manye yadi tuṣṭo 'si śaṅkara /",
  "GP12skprevku:1707": "śaṅkara uvāca:",
  "GP12skprevku:1708": "sarvakābhaphalāvāptir matprasādād bhaviṣyati // RKS_13.13 //",
  "GP12skprevku:1709": "evam uktvā maheśānas tatraivāntara dhīyata /",
  "GP12skprevku:1710": "śaṅkukarṇo mahātejās tīrthasyāsya prabhāvataḥ // RKS_13.14 //",
  "GP12skprevku:1711": "divyayānaṃ samāruhya yayau māheśvaraṃ puram /",
  "GP12skprevku:1712": "athānyat paramaṃ tīrthaṃ sarvapāpapraṇāśanam // RKS_13.15 //",
  "GP12skprevku:1713": "diśi yāmyāṃ samākhyātaṃ nāmnā pūrṇamanoratham /",
  "GP12skprevku:1714": "puṇyakīrtanaliṅgaṃ tu brahmahatyāpraṇāśanam // RKS_13.16 //",
  "GP12skprevku:1715": "tatra snātvā mahārāja gosahasraphalaṃ labhet /",
  "GP12skprevku:1716": "harivarmā purā cāsīd virāṭnagarādhipaḥ // RKS_13.17 //",
  "GP12skprevku:1717": "sarvadharmaguṇopeto yajñayājī mahāyaśāḥ /",
  "GP12skprevku:1718": "iṣṭas tatra mahāyajño yena vai kalpagātaṭe // RKS_13.18 //",
  "GP12skprevku:1719": "golakṣaṃ tatra dattaṃ ca hemabhārapariṣkṛtam /",
  "GP12skprevku:1720": "devāś ca tārpitās tatra brahmāviṣṇur bṛhaspatiḥ // RKS_13.19 //",
  "GP12skprevku:1721": "brāhmaṇāḥ pūjitā bhaktyā nānāratnavibhūṣitāḥ /",
  "GP12skprevku:1722": "praśaśaṃsuśca nṛpatiṃ surāḥ pūrṇamanorathāḥ // RKS_13.20 //",
  "GP12skprevku:1723": "athānyat kathayiṣyāmi tīrthāt tīrthamanuttamam /",
  "GP12skprevku:1724": "revāmatsyāsamāyoge surāsuranamaskṛtam // RKS_13.21 //",
  "GP12skprevku:1725": "nābhāgasya ca saṃvādam āpastambasya cānagha /",
  "GP12skprevku:1726": "manvantare cākṣuṣe vai saṃprāpte dvāpare yuge // RKS_13.22 //",
  "GP12skprevku:1727": "nāmnā matsyeśvaraṃ liṅgaṃ jalamadhye vyavasthitam /",
  "GP12skprevku:1728": "pūjyate nāgakanyābhir na taṃ paśyanti mānuṣāḥ // RKS_13.23 //",
  "GP12skprevku:1729": "mahātejo maṇimayaṃ candrabimbasamaprabham /",
  "GP12skprevku:1730": "smaraṇād yasya devasya brahmahatyā praṇaśyati // RKS_13.24 //",
  "GP12skprevku:1731": "yudhiṣṭhira uvāca:",
  "GP12skprevku:1732": "sādhubhiḥ saha saṃvāsāt ke guṇāḥ parikīrtitāḥ /",
  "GP12skprevku:1733": "kāḥ kathāḥ kāni puṇyāni saṅgame sāptakalpage // RKS_13.25 //",
  "GP12skprevku:1734": "mārkaṇḍeya uvāca:",
  "GP12skprevku:1735": "atraivodāharantīmam itihāsaṃ purātanam /",
  "GP12skprevku:1736": "nābhāgasya ca saṃvādam āpastamba taponidheḥ // RKS_13.26 //",
  "GP12skprevku:1737": "maharṣiścātmavān pūrvam āpastambo dvijottamaḥ /",
  "GP12skprevku:1738": "upavāsakṛtārambho babhūva bhagavāṃs tathā // RKS_13.27 //",
  "GP12skprevku:1739": "nityam krodhaṃ ca kāmañca lobhaṃ mohaṃ visṛjya ca /",
  "GP12skprevku:1740": "revāmatsyāsamāyoge viveśa salilāśaye // RKS_13.28 //",
  "GP12skprevku:1741": "sa matsyaiḥ salilāvarte saritaścānugais tadā /",
  "GP12skprevku:1742": "tatrānyotpatitair jālaiḥ samānīto mahāyaśāḥ // RKS_13.29 //",
  "GP12skprevku:1743": "tasmād uttārayām āsuḥ salilād brahmanandanam /",
  "GP12skprevku:1744": "taṃ dṛṣṭvā tapasā dīptaṃ kaivartā bhayavihvalāḥ // RKS_13.30 //",
  "GP12skprevku:1745": "śirobhiḥ praṇipatyoccair idaṃ vacanamabruvan /",
  "GP12skprevku:1746": "ajñānāt kriyamāṇānāmasmākaṃ kṣantum arhasi // RKS_13.31 //",
  "GP12skprevku:1747": "kiṃ vā kiṃ ca priyaṃ te 'dya tadājñāpaya suvrata /",
  "GP12skprevku:1748": "sa munistan mahad dṛṣṭvā matsyānāṃ kadanaṃ kṛtam // RKS_13.32 //",
  "GP12skprevku:1749": "kṛpayā parayāviṣṭo dāśān provāca duḥkhitaḥ /",
  "GP12skprevku:1750": "duḥkhitānīha bhūtāni yo na bhūtaiḥ pṛthag vidhaiḥ // RKS_13.33 //",
  "GP12skprevku:1751": "kevalātma sukhecchāto 'ven nṛśaṃsataro 'sti kaḥ /",
  "GP12skprevku:1752": "aho 'svastheṣvakāruṇyaṃ svaārthe caiva balirvṛthā // RKS_13.34 //",
  "GP12skprevku:1753": "jñāninām api ced yas tu kevalātmahite rataḥ /",
  "GP12skprevku:1754": "jñānino hi yathā svārtham āśritya dhyānam āśritāḥ // RKS_13.35 //",
  "GP12skprevku:1755": "duḥkhārtānīha bhūtāni prayānti śaraṇaṃ tataḥ /",
  "GP12skprevku:1756": "yo 'bhivāñchati bhoktuṃ vai sukhānyekān tato janaḥ // RKS_13.36 //",
  "GP12skprevku:1757": "pāpāt parataraṃ taṃ hi pravadanti mumukṣavaḥ /",
  "GP12skprevku:1758": "ko nu me syād upāyo hi yenāhaṃ duḥkhitātmanām // RKS_13.37 //",
  "GP12skprevku:1759": "antaḥpraviśya bhūtānāṃ bhaveyaṃ sarvaduḥkhabhuk /",
  "GP12skprevku:1760": "yanmamāsti śubhaṃ kiṃcit tad dīnān upagacchatu // RKS_13.38 //",
  "GP12skprevku:1761": "yat kṛtaṃ duṣkṛtaṃ taiśca tadaśeṣamupaitu mām /",
  "GP12skprevku:1762": "dṛṣṭvā tān kṛpaṇān vyaṅgān anaṅgān rogiṇas tathā // RKS_13.39 //",
  "GP12skprevku:1763": "dayā na jāyate yasya sa rakṣa iti me matiḥ /",
  "GP12skprevku:1764": "prāṇasaṃśayamāpannān prāṇino bhayavihvalān // RKS_13.40 //",
  "GP12skprevku:1765": "yo na rakṣati śasto 'pi sa tatpāpaṃ samaśnute /",
  "GP12skprevku:1766": "āhūtānāṃ nayārtānāṃ sukhaṃ yad upajāyate // RKS_13.41 //",
  "GP12skprevku:1767": "tasya svargāpavargau ca kalāṃ nārhanti ṣoḍaśīm /",
  "GP12skprevku:1768": "tasmāccaitān ahaṃ dīnāṃ chaktuṃ mīnān suduḥkhitān // RKS_13.42 //",
  "GP12skprevku:1769": "yādṛṅmātraṃ na paśyāmi kiṃ punas tridaśālayam /",
  "GP12skprevku:1770": "niśamyaitan muner vākyaṃ dāśāste jātasaṃbhramāḥ // RKS_13.43 //",
  "GP12skprevku:1771": "yathārthaṃ tu tathā sarvaṃ nābhāgāya nyavedayan /",
  "GP12skprevku:1772": "nābhāgo 'pi tataḥ śrutvā taṃ draṣṭuṃ brahmanandanam // RKS_13.44 //",
  "GP12skprevku:1773": "tvaritaḥ prayayau tatra sāmātyaḥ sapurohitaḥ /",
  "GP12skprevku:1774": "sa samyak pūjayitvā tu devakalpaṃ nṛpas tataḥ // RKS_13.45 //",
  "GP12skprevku:1775": "provāca bhagavan vidvan kiṃ karomi tavājñayā /",
  "GP12skprevku:1776": "āpastamba uvāca:",
  "GP12skprevku:1777": "śrameṇa mahatāviṣṭāḥ kaivartā duḥkhajīvinaḥ // RKS_13.46 //",
  "GP12skprevku:1778": "mama mūlyaṃ prayaccheti yad yogyaṃ manyase nṛpa /",
  "GP12skprevku:1779": "nābhāga uvāca:",
  "GP12skprevku:1780": "sahasrāṇi śataṃ mūlyaṃ niṣādebhyo dadāmy aham // RKS_13.47 //",
  "GP12skprevku:1781": "niṣkrayārthaṃ hi bhagavan nītaṃ te brahmanandana /",
  "GP12skprevku:1782": "āpastamba uvāca:",
  "GP12skprevku:1783": "nāhaṃ śatasahasreṇa niyamyaḥ pārthiva tvayā // RKS_13.48 //",
  "GP12skprevku:1784": "sadṛśaṃ dīyatāṃ mūlyam amātyaiḥ saha cintaya /",
  "GP12skprevku:1785": "nābhāga uvāca:",
  "GP12skprevku:1786": "koṭiṃ pradīyatāṃ mūlyaṃ niṣādebhyo dvijottama // RKS_13.49 //",
  "GP12skprevku:1787": "yady etad api yogyaṃ no tato bhūyaḥ pradīyatām /",
  "GP12skprevku:1788": "āpastamba uvāca:",
  "GP12skprevku:1789": "rājannārhā vayaṃ koṭimadhikaṃ cāpi pārthiva // RKS_13.50 //",
  "GP12skprevku:1790": "sadṛśaṃ dīyatāṃ mūlyaṃ brāhmaṇaiḥ saha saṃvada /",
  "GP12skprevku:1791": "rājovāca:",
  "GP12skprevku:1792": "arddhaṃ rājyaṃ samastaṃ vā niṣādebhyaḥ pradīyate // RKS_13.51 //",
  "GP12skprevku:1793": "etan mūlyam ahaṃ manye kiṃ vālaṃ manyase dvija /",
  "GP12skprevku:1794": "āpastamba uvāca:",
  "GP12skprevku:1795": "arddhaṃ rājyaṃ samastaṃ vā nāham arhāmi vai nṛpa // RKS_13.52 //",
  "GP12skprevku:1796": "sadṛśaṃ dīyatāṃ mahyaṃ ṛṣibhiḥ saha cintaya /",
  "GP12skprevku:1797": "maharṣes tadvacaḥ śrutvā nābhāgas tu vivādayan // RKS_13.53 //",
  "GP12skprevku:1798": "cintayāmāsa dharmātmā sāmātyaḥ sapurohitaḥ /",
  "GP12skprevku:1799": "tataḥ kaścid ṛṣis tatra lomaśastu mahātapāḥ // RKS_13.54 //",
  "GP12skprevku:1800": "nābhāgam abravīt mābhaiḥ toṣayiṣyāmi taṃ munim /",
  "GP12skprevku:1801": "rājovāca:",
  "GP12skprevku:1802": "brūhi mūlyaṃ mahābhāga me jñātikulabāndhavān // RKS_13.55 //",
  "GP12skprevku:1803": "nirdagdhavān ṛṣiḥ kruddhas trailokyaṃ sacarācaram /",
  "GP12skprevku:1804": "kiṃ punar mānavaṃ dīnam atyalpaṃ viṣayātmakam // RKS_13.56 //",
  "GP12skprevku:1805": "lomaśa uvāca:",
  "GP12skprevku:1806": "tvaṃ samartho mahārāja jagatpūjyā dvijottamāḥ /",
  "GP12skprevku:1807": "gāvaśca divyāstasmād vai mūlyam asmai pradīyatām // RKS_13.57 //",
  "GP12skprevku:1808": "tataḥ śrutvā tu vacanaṃ sa sāmātyapurohitaḥ /",
  "GP12skprevku:1809": "harṣeṇa mahatāviṣṭaḥ provācedaṃ vaco munim // RKS_13.58 //",
  "GP12skprevku:1810": "uttiṣṭhottiṣṭha bhagavan kṛtameva na saṃśayaḥ /",
  "GP12skprevku:1811": "etad yogyataṃ mūlyaṃ bhavato munisattama // RKS_13.59 //",
  "GP12skprevku:1812": "āpastamba uvāca:",
  "GP12skprevku:1813": "uttiṣṭhāmy eva saṃprītyā samyak krīto 'smi pārthiva /",
  "GP12skprevku:1814": "gobhyo mūlyaṃ na paśyāmi pavitraṃ pāpanāśanam // RKS_13.60 //",
  "GP12skprevku:1815": "gāvaḥ pradakṣiṇī kāryyā vandanīyā hi nityaśaḥ /",
  "GP12skprevku:1816": "maṅgalāyatana divyās sṛṣṭās tvetāḥ svayambhuvā // RKS_13.61 //",
  "GP12skprevku:1817": "apyāgārāṇi viprāṇāṃ devatāyatanāni ca /",
  "GP12skprevku:1818": "yadgomayena śuddhyanti kiṃ brūmo hyadhikaṃ tataḥ // RKS_13.62 //",
  "GP12skprevku:1819": "gomūtraṃ gomayaṃ kṣīraṃ dadhi sarpis tathaiva ca /",
  "GP12skprevku:1820": "gavāṃ pañca pavitrāṇi punanti sakalaṃ jagat // RKS_13.63 //",
  "GP12skprevku:1821": "gāvo me cāgrato nityaṃ gāvaḥ pṛṣṭhata eva ca /",
  "GP12skprevku:1822": "gāvo me hṛdaye caiva gavāṃ madhye vasāmyaham // RKS_13.64 //",
  "GP12skprevku:1823": "eva yaḥ paṭhate nityaṃ trisandhyaṃ niyataḥ śuciḥ /",
  "GP12skprevku:1824": "mucyate sarvapāpebhyaḥ svargalokaṃ sa gacchati // RKS_13.65 //",
  "GP12skprevku:1825": "agre grāsaparo bhāvaḥ kartavyo bhaktito 'nvaham /",
  "GP12skprevku:1826": "akṛtvā svayamāhāraṃ kurvannāpnoti durgatim // RKS_13.66 //",
  "GP12skprevku:1827": "tenāgnayo hutās samyak pitaraś cāpi tārpitāḥ /",
  "GP12skprevku:1828": "devāśca pūjitās tena yo dadāti gavāhnikam // RKS_13.67 //",
  "GP12skprevku:1829": "mantraḥ",
  "GP12skprevku:1830": "saurabheyī jagatpūjyā nitya viṣṇupade sthitā /",
  "GP12skprevku:1831": "sarvadevamayī grāsaṃ mayā dattaṃ pratīkṣatām // RKS_13.68 //",
  "GP12skprevku:1832": "rakṣaṇād brahmaputrāṇāṃ gavāṃ kaṇḍūyanāt tathā /",
  "GP12skprevku:1833": "kṣīṇārtarakṣaṇāc caiva tataḥ svarge mahīyate // RKS_13.69 //",
  "GP12skprevku:1834": "ādirhi gāvo yajñasya madhyaṃ cāntyaṃ prakīrtitāḥ /",
  "GP12skprevku:1835": "kṣaranti tās tu sakalaṃ kṣīrājyamamṛtaṃ tathā // RKS_13.70 //",
  "GP12skprevku:1836": "tasmād gāvaḥ pradātavyāḥ pūjanīyā hi nityaśaḥ /",
  "GP12skprevku:1837": "svargasya saṅgamāyaitās sopānaṃ hi vinirmitāḥ // RKS_13.71 //",
  "GP12skprevku:1838": "etacchrutvā niṣādāste gavāṃ māhātmyam uttamam /",
  "GP12skprevku:1839": "praṇipatya mahābhāgam āpastambam athābruvan // RKS_13.72 //",
  "GP12skprevku:1840": "niṣādā ūcuḥ:",
  "GP12skprevku:1841": "sambhāṣā darśanasparśavarṇanaṃ kīrtanaṃ tathā /",
  "GP12skprevku:1842": "pāvanāni samastāni sādhūnām iti naḥ śrutam // RKS_13.73 //",
  "GP12skprevku:1843": "sambhāṣā darśanaṃ caivam ihāsmābhiḥ kṛtaṃ dvija /",
  "GP12skprevku:1844": "kuruṣvānugrahaṃ tasmāt tvāṃ vayaṃ śaraṇaṃ gatāḥ // RKS_13.74 //",
  "GP12skprevku:1845": "āpastamba uvāca:",
  "GP12skprevku:1846": "etāṃ gāṃ pratigṛhṇantu tatas te muktakilbiṣāḥ /",
  "GP12skprevku:1847": "niṣādāśca gatāḥ svargaṃ saha matsyair jalodbhavaiḥ // RKS_13.75 //",
  "GP12skprevku:1848": "prāṇināṃ prītimutpādya ninditenā 'pi karmaṇā /",
  "GP12skprevku:1849": "narakaṃ yadi paśyāmi vatsyāmi svargam eva vā // RKS_13.76 //",
  "GP12skprevku:1850": "yanmayā sukṛtaṃ kiṃcin manovākkāyakarmabhiḥ /",
  "GP12skprevku:1851": "kṛta tenāpi duḥkhārtāḥ sarve yāntu śubhāṃ gatim // RKS_13.77 //",
  "GP12skprevku:1852": "tatas tasya prasādena maharṣer bhāvitātmanaḥ /",
  "GP12skprevku:1853": "niṣādās tena vākyena saha matsyā divaṃ gatāḥ // RKS_13.78 //",
  "GP12skprevku:1854": "tān dṛṣṭvā atha gatān svargaṃ samatsyān matsyajīvinaḥ /",
  "GP12skprevku:1855": "sāmātyabhṛtyo nṛpatir vismayād idam abravīt // RKS_13.79 //",
  "GP12skprevku:1856": "sevyāḥ śreyo 'rthibhiḥ santaḥ tīrthaṃ puṇyaṃ jalottamam /",
  "GP12skprevku:1857": "kṣaṇopāsanamapyatra na teṣāṃ niṣkalaṃ bhavet // RKS_13.80 //",
  "GP12skprevku:1858": "sadbhissaha samāsīta sadbhiḥ kurvīta satkathām /",
  "GP12skprevku:1859": "āpastambo munis tatra lomaśaśca mahātapā // RKS_13.81 //",
  "GP12skprevku:1860": "padais tu vividhair iṣṭair bodhayāmāsa tu nṛpam /",
  "GP12skprevku:1861": "tataḥ saṃdhārayāmāsa dharmabuddhiṃ sudurlabhām // RKS_13.82 //",
  "GP12skprevku:1862": "tatheti kṛtvā coktvā ca nṛpaṃ taṃ praśaśaṃsatuḥ /",
  "GP12skprevku:1863": "aho dhanyo 'si rājendra yat te dharmaparāmatiḥ // RKS_13.83 //",
  "GP12skprevku:1864": "dharmaḥ sudurlabhaḥ puṃsāṃ viśeṣeṇa mahīkṣitām /",
  "GP12skprevku:1865": "yadi rājyamadāviṣṭaḥ svadharmaṃ na parityajet // RKS_13.84 //",
  "GP12skprevku:1866": "tato jagati kas tasmāt punar abhyadhiko bhavet /",
  "GP12skprevku:1867": "dhruvaṃ dharmaśca rājyaṃ vai mohaścaiva sadā dhruvaḥ // RKS_13.85 //",
  "GP12skprevku:1868": "mahādhruvaśca narako rājyaṃ nindanti te budhāḥ /",
  "GP12skprevku:1869": "rājyaṃ hi manyate mūḍho naro viṣayalolupaḥ // RKS_13.86 //",
  "GP12skprevku:1870": "manīṣiṇas tu paśyanti sadaiva narakopamam /",
  "GP12skprevku:1871": "tasmācchokaśca mohaśca na kartavyo madas tvayā // RKS_13.87 //",
  "GP12skprevku:1872": "yadīcchasi mahārāja śāśvatīṃ gatimātmanaḥ /",
  "GP12skprevku:1873": "mārkaṇḍeya uvāca:",
  "GP12skprevku:1874": "ityuktvā mahātmānau jagmatuḥ svaṃ svamāśramam // RKS_13.88 //",
  "GP12skprevku:1875": "nābhāgo 'pi varaṃ labdhvā prahṛṣṭastvaviśat puram /",
  "GP12skprevku:1876": "etat te kathitaṃ rājan ye gaṇāḥ satsamāgame // RKS_13.89 //",
  "GP12skprevku:1877": "māhātmyaṃ vai gavāṃ tadvat kiṃ bhūyaḥ śrotum icchasi /",
  "GP12skprevku:1878": "revāmatsyāsamāyoge gavāṃ māhātmyamuttamam // RKS_13.90 //",
  "GP12skprevku:1879": "tatra snātvā mahārāja matsyeśvaramathā 'rcaya /",
  "GP12skprevku:1880": "āpastambo mahābhāgo niṣādā matsyajīvinaḥ // RKS_13.91 //",
  "GP12skprevku:1881": "matsyaiḥ saha gatāḥ svargaṃ tīrthasyāsya prabhāvataḥ /",
  "GP12skprevku:1882": "divyakāntidharāḥ sarve loke krīḍanti vaiṣṇave // RKS_13.92 //",
  "GP12skprevku:1883": "iti śrīskandapurāṇe revākhaṇḍe matsyeśvaratīrthavarṇanonāma trayodaśo 'dhyāyaḥ //",
  "GP12skprevku:1884": "RKS adhyāya 14",
  "GP12skprevku:1885": "mārkaṇḍeya uvāca:",
  "GP12skprevku:1886": "athānyat kathayiṣyāmi tīrthaṃ pāpavimokṣaṇam /",
  "GP12skprevku:1887": "matsyāyāḥ śubhatāpyāśca saṅgame surasevitam // RKS_14.1 //",
  "GP12skprevku:1888": "devo matsyeśvaro nāma nāgakanyābhirarcitaḥ /",
  "GP12skprevku:1889": "tatra snātvā divaṃ yānti ye mṛtā na punarbhavāḥ // RKS_14.2 //",
  "GP12skprevku:1890": "pañcavaktrāstrinetrāśca matsyatīrthaprabhāvataḥ /",
  "GP12skprevku:1891": "kalahaṃsa iti khyāto devarṣir dhyānatatparaḥ // RKS_14.3 //",
  "GP12skprevku:1892": "tasyāśramaṃ paraṃ ramyaṃ brahmarṣi viniṣevitam /",
  "GP12skprevku:1893": "śākamūlaphalāhāro japadhyānaparāyaṇaḥ // RKS_14.4 //",
  "GP12skprevku:1894": "so 'tiṣṭhad ayutaṃ sārddham ekapādena bhārata /",
  "GP12skprevku:1895": "śivadhyānaparo bhūtvā sarvabhūtahite rataḥ // RKS_14.5 //",
  "GP12skprevku:1896": "tatas tu dhyānayogena tasya devaḥ śatakratuḥ /",
  "GP12skprevku:1897": "cakampe tapasā cāsau devarājo bhaviṣyati // RKS_14.6 //",
  "GP12skprevku:1898": "hariṣyati na sandeho purīṃ caivāmarāvatīm /",
  "GP12skprevku:1899": "brāhmaṇaśca sureśānaḥ kubjo vāmanarūpadhṛk // RKS_14.7 //",
  "GP12skprevku:1900": "jagāma vṛddharūpeṇa kalahaṃsāśramam prati /",
  "GP12skprevku:1901": "uvāca vacanaṃ śakro brāhmaṇaṃ tapasi sthitam // RKS_14.8 //",
  "GP12skprevku:1902": "kimarthaṃ tapase śīghraṃ kāmam etad bravīhi me /",
  "GP12skprevku:1903": "ārādhayasi kaṃ devaṃ satyam etat tapodhana // RKS_14.9 //",
  "GP12skprevku:1904": "saṃhṛtya tapasā yogaṃ prahasannabravīd vacaḥ /",
  "GP12skprevku:1905": "jānāmi tvāṃ mahābhāga śakras tvaṃ tridaśeśvaraḥ // RKS_14.10 //",
  "GP12skprevku:1906": "na kāmaye 'ham indratvaṃ rājyaṃ kuru yathepsitam /",
  "GP12skprevku:1907": "ārādhayāmyahaṃ devaṃ nānyaṃ devaṃ kathañcana // RKS_14.11 //",
  "GP12skprevku:1908": "etacchrutvā vacas tasya maharṣer abravīd vṛṣaḥ /",
  "GP12skprevku:1909": "varaṃ vṛṇu mahābhāga yathā drakṣyasi śaṅkaram // RKS_14.12 //",
  "GP12skprevku:1910": "kalahaṃsa uvāca:",
  "GP12skprevku:1911": "vinā 'haṃ tryambakaṃ yāce nānyād devādaho varam /",
  "GP12skprevku:1912": "vijayī bhava śakra tvaṃ nānyaṃ vṛṇe varaṃ tvaham // RKS_14.13 //",
  "GP12skprevku:1913": "evamukto yayau śakraḥ sarvakāmasamanvitaḥ /",
  "GP12skprevku:1914": "jñātvā tasya parāṃ bhaktiṃ devadevo maheśvaraḥ // RKS_14.14 //",
  "GP12skprevku:1915": "adarśayad athātmānaṃ nīlakaṇṭhaṃ trilocanam /",
  "GP12skprevku:1916": "dṛṣṭvā rūpaṃ maheśasya sāṣṭāṅgaṃ praṇipatya ca // RKS_14.15 //",
  "GP12skprevku:1917": "kalahaṃso muniśreṣṭhaḥ stotuṃ samupacakrame /",
  "GP12skprevku:1918": "namo 'stu te mahādeva nīlakaṇṭhatrilocana // RKS_14.16 //",
  "GP12skprevku:1919": "namaḥ śivāya śāntāya śūlahasta namo 'stu te /",
  "GP12skprevku:1920": "namaḥ śivāya śambhavāyā 'nāthāya namo namaḥ // RKS_14.17 //",
  "GP12skprevku:1921": "tryambakāya mahādevetyādi nāmādibhiḥstuta oṃ namo devāya śambhavāya bhūrbhuvaḥ svaḥ /",
  "GP12skprevku:1922": "somarudradhvāntasūryāya namo rudrāgnaye namaḥ // RKS_14.18 //",
  "GP12skprevku:1923": "namaḥ śambho pañcavaktra mahāśiva namo 'stu te /",
  "GP12skprevku:1924": "svayambhūvana pātāla nīlakaṇṭha namo 'stu te // RKS_14.19 //",
  "GP12skprevku:1925": "brahmaśarvasureśānahariharāya namo namaḥ /",
  "GP12skprevku:1926": "jñānaśaktikriyāśakticarācara namo 'stu te // RKS_14.20 //",
  "GP12skprevku:1927": "hāṭakāya namas tubhyam umānātha namo 'stu te /",
  "GP12skprevku:1928": "brahmaviṣṇumaheśāya sarvajñāya namo namaḥ // RKS_14.21 //",
  "GP12skprevku:1929": "sadyojātas tathā ghoras tat puruṣāya namo namaḥ /",
  "GP12skprevku:1930": "tvayā vyāptam idaṃ sarvaṃ trailokyaṃ sacarācaram // RKS_14.22 //",
  "GP12skprevku:1931": "ādimadhyāntarūpāya kalikāla namo 'stu te /",
  "GP12skprevku:1932": "umākāntārdhadehāya śrīkaṇṭhoragabhūṣaṇa // RKS_14.23 //",
  "GP12skprevku:1933": "anantagaṇarūpāya nāgayajñopavītine /",
  "GP12skprevku:1934": "śabdaḥ sparśaś ca gandhaśca raso rūpaṃ ca pañcamam // RKS_14.24 //",
  "GP12skprevku:1935": "buddhir manastv ahaṅkāro hy aṣṭamūrte namo 'stu te /",
  "GP12skprevku:1936": "sūryo 'ryamā bhagas tvaṣṭā pūṣārkaḥ savitā raviḥ // RKS_14.25 //",
  "GP12skprevku:1937": "gabhastimāṃś ca tvaṃ kālo mṛtyur dhātā prakāśakaḥ /",
  "GP12skprevku:1938": "pṛthivyāpas tathā tejo vāyurākāśam eva ca // RKS_14.26 //",
  "GP12skprevku:1939": "somo bṛhaspatiḥ śukro budho 'ṅgāraka eva ca /",
  "GP12skprevku:1940": "indro vivasvān dīptāṃśuḥ śuciḥ śaurirjaneśvaraḥ // RKS_14.27 //",
  "GP12skprevku:1941": "kalāste viṣṇubrahmādyā vedo vaiśravaṇo yamaḥ /",
  "GP12skprevku:1942": "kalākāṣṭhāmuhūrtāś ca pakṣamāsartavas tathā // RKS_14.28 //",
  "GP12skprevku:1943": "saṃvatsaras tvam evāsi kālacakro vibhāvasuḥ /",
  "GP12skprevku:1944": "puruṣaḥ śāśvato yogo vyaktāvyaktaḥ sanātanaḥ // RKS_14.29 //",
  "GP12skprevku:1945": "lokādhyakṣaḥ surādhyakṣo viśvakarmā tamonudaḥ /",
  "GP12skprevku:1946": "varuṇaḥ śītabhāraś ca jīmūto jīvano 'rihā // RKS_14.30 //",
  "GP12skprevku:1947": "bhūto yajño bhūtapatir lokapālair niṣevitaḥ /",
  "GP12skprevku:1948": "manaḥ suparṇo bhūtādiḥ sadāśiva namo 'stu te // RKS_14.31 //",
  "GP12skprevku:1949": "jihvācāpalyabhāvena khedito 'si mayā prabho /",
  "GP12skprevku:1950": "brahmaviṣṇvādibhir devair yasyānto naiva labhyate // RKS_14.32 //",
  "GP12skprevku:1951": "bhavasāgaramagnānāṃ kaḥ stotuṃ śaktimān bhavet /",
  "GP12skprevku:1952": "ajñānāñjñānato vā 'pi śūlapāṇe kṣamasva tat // RKS_14.33 //",
  "GP12skprevku:1953": "mārkaṇḍeya uvāca:",
  "GP12skprevku:1954": "śrutvā stotram idaṃ devaḥ kalahaṃsasya bhārata /",
  "GP12skprevku:1955": "varaṃ vṛṇu mahāprājñaprītaḥ stotreṇa te 'nagha // RKS_14.34 //",
  "GP12skprevku:1956": "kalahaṃsa uvāca:",
  "GP12skprevku:1957": "yadi tuṣṭo 'si me deva varaṃ dātum ihecchasi /",
  "GP12skprevku:1958": "kalahaṃseśvaraṃ nāma tīrthaliṅgaṃ sureśvara // RKS_14.35 //",
  "GP12skprevku:1959": "akṣayā devadevā 'tra homadānabalikriyāḥ /",
  "GP12skprevku:1960": "atrākṣayaṃ kṛtaṃ sarvaṃ tvat prasādāt maheśvara // RKS_14.36 //",
  "GP12skprevku:1961": "śivājñā vartate te 'tra naraḥ svargamavāpnuyāt /",
  "GP12skprevku:1962": "utkrāntiṃ kurute yas tu avaśaḥ svavaśo 'pi vā // RKS_14.37 //",
  "GP12skprevku:1963": "stavenānena ya stautiyastvā stoṣyati śaṅkara /",
  "GP12skprevku:1964": "brahmahā vā surāpo vā steyī ca gurutalpagaḥ // RKS_14.38 //",
  "GP12skprevku:1965": "tīrthasyāsya prabhāveṇa sarve yāntu śivālayam /",
  "GP12skprevku:1966": "idaṃ varamahaṃ manye sarvakāmasamṛddhaye // RKS_14.39 //",
  "GP12skprevku:1967": "īśvara uvāca:",
  "GP12skprevku:1968": "yaṃ yaṃ kāmayate kāmaṃ trailokye sacarācare /",
  "GP12skprevku:1969": "matprasādān na sandeha sarvam etad bhaviṣyati // RKS_14.40 //",
  "GP12skprevku:1970": "evamuktvā yayau devaḥ kailāsanilayaṃ nṛpa /",
  "GP12skprevku:1971": "kalahaṃso 'tha munibhir brahmiṣṭhaiḥ sajitendriyaḥ // RKS_14.41 //",
  "GP12skprevku:1972": "varṣāyutāni sāgrāṇi bhuṅkte bhogāñchivālaye /",
  "GP12skprevku:1973": "divyayānasamārūḍhaḥ stūyamāno 'psarogaṇaiḥ // RKS_14.42 //",
  "GP12skprevku:1974": "veṇuvīṇāninādena sarvālaṅkārabhūṣitaḥ /",
  "GP12skprevku:1975": "daśa varṣasahasrāṇi tathaiva śivasannidhau // RKS_14.43 //",
  "GP12skprevku:1976": "dakṣiṇottaradigbhāgapañcakrośapramāṇataḥ /",
  "GP12skprevku:1977": "snānāt tatra divaṃ yāti mriyate vibudho bhavet // RKS_14.44 //",
  "GP12skprevku:1978": "etat te kathitaṃ rājan kalahaṃsasya kīrtanam /",
  "GP12skprevku:1979": "svārociṣe 'ntare prāpte ādikalpe kṛte yuge // RKS_14.45 //",
  "GP12skprevku:1980": "kalahaṃsasya cākhyānān na sīdanti kalau janāḥ /",
  "GP12skprevku:1981": "putradārāvṛtānāgha māyāmohasamanvitāḥ /",
  "GP12skprevku:1982": "ākhyānasahitaṃ devaṃ karmaṇā manasā girā // RKS_14.46 //",
  "GP12skprevku:1983": "iti śrīskandapurāṇe revākhaṇḍe śivamahimavarṇano nāma caturdaśo 'dhyāyaḥ //",
  "GP12skprevku:1984": "RKS adhyāya 15",
  "GP12skprevku:1985": "yudhiṣṭhira uvāca:",
  "GP12skprevku:1986": "bhūyaś cecchāmyahaṃ śrotuṃ narmadākīrtanaṃ śubham /",
  "GP12skprevku:1987": "ākhyānasahitaṃ deva viditaṃ vada sāmpratam // RKS_15.1 //",
  "GP12skprevku:1988": "mārkaṇḍeya uvāca:",
  "GP12skprevku:1989": "śṛṇu rājendra tīrthaṃ vai śivena kathitaṃ purā /",
  "GP12skprevku:1990": "kāmadaṃ mokṣadaṃ caiva yajñadānaprabhāvataḥ // RKS_15.2 //",
  "GP12skprevku:1991": "revāyā uttare kūle kapilāsaṃgamāt param /",
  "GP12skprevku:1992": "vaidūryāt paścime bhāge vikhyātaṃ narmadāpuram // RKS_15.3 //",
  "GP12skprevku:1993": "ardhakoṭis tu tīrthānāṃ mahādevena bhārata /",
  "GP12skprevku:1994": "śatamaṣṭottara tatra liṅgānāṃ parikīrtitam // RKS_15.4 //",
  "GP12skprevku:1995": "yatra vai vasurudraiśca brahmād yaiś ca surāsuraiḥ /",
  "GP12skprevku:1996": "siddhagandharvayakṣaiś ca vidyādharamahoragaiḥ // RKS_15.5 //",
  "GP12skprevku:1997": "vedadhvani ninādena vyāptamasti carācaram /",
  "GP12skprevku:1998": "yatrāgnir huta homena tridivaṃ paryapūrayat // RKS_15.6 //",
  "GP12skprevku:1999": "devarṣayo mahārāja tathā brahmarṣayaḥ pare /",
  "GP12skprevku:2000": "āsan rājarṣayas tatra tāpasā vyavasāyinaḥ // RKS_15.7 //",
  "GP12skprevku:2001": "brāhmaṇāś ca vasanti sma manasā brahmacintanāḥ /",
  "GP12skprevku:2002": "āśramaṃ jamadagneś ca ṛṣikoṭisamāvṛtam // RKS_15.8 //",
  "GP12skprevku:2003": "kaśyapo gālavo gargo bādarāyaṇaśākaṭau /",
  "GP12skprevku:2004": "atriś caiva vaśiṣṭhaśca pulastya pulahaḥ kratuḥ // RKS_15.9 //",
  "GP12skprevku:2005": "bhṛguś caiva marīciś ca bhāradvājo mahātapāḥ /",
  "GP12skprevku:2006": "śākalya ṛṣyaśṛṅgaś ca manur viṣṇur yamo 'ṅgirāḥ // RKS_15.10 //",
  "GP12skprevku:2007": "vāśiṣṭhadakṣau saṃvartaḥ śātātapaparāśarau /",
  "GP12skprevku:2008": "āpastambaḥ śuko vyāsāḥ kātyāyanabṛhaspatī // RKS_15.11 //",
  "GP12skprevku:2009": "hārītaḥ śaṅkhalikhitau yājñavalkyo 'tha gautamaḥ /",
  "GP12skprevku:2010": "agastyaḥ pāvakākhyaś ca durvāsā ugratāpasaḥ // RKS_15.12 //",
  "GP12skprevku:2011": "śatānandas tathā jahnur vaiśampāyanajaiminī /",
  "GP12skprevku:2012": "lomaśaś ca vihaṅgaś ca śaunako harir eva ca // RKS_15.13 //",
  "GP12skprevku:2013": "ete cānye 'pi munayo bahavaḥ saṃśitavratāḥ /",
  "GP12skprevku:2014": "jvalantas tapasā tatra sūryatejaḥ samaprabhāḥ // RKS_15.14 //",
  "GP12skprevku:2015": "caturvidyāvedavidaḥ śrutismṛtiviśāradāḥ /",
  "GP12skprevku:2016": "saṃvatsarakṛtāhārā apāhārakarās tathā // RKS_15.15 //",
  "GP12skprevku:2017": "māsopavāsinaś cānye tathā pakṣopavāsinaḥ /",
  "GP12skprevku:2018": "śākāhārānirāhārāḥ tathā 'nye mārutāśanāḥ // RKS_15.16 //",
  "GP12skprevku:2019": "kandamūlaphalāhārā mahātmānas tathā pare /",
  "GP12skprevku:2020": "itihāsapurāṇādi nānāśāstravicintakāḥ // RKS_15.17 //",
  "GP12skprevku:2021": "mokṣopāyadhṛtātmāno maunikāś ca na maunikāḥ /",
  "GP12skprevku:2022": "ekapādārddhapādāś ca bhūmau kāraṇabhojinaḥ // RKS_15.18 //",
  "GP12skprevku:2023": "ākhyānaṃ kathayiṣyāmi narmadāpuravāsinām /",
  "GP12skprevku:2024": "jamadagnis tu nivasan muniḥ śivaparāyaṇaḥ // RKS_15.19 //",
  "GP12skprevku:2025": "narmadāsaṅgame snātvā tatrābhyarcyamaheśvaram /",
  "GP12skprevku:2026": "vividhair gandhapuṣpaiśca tathā 'gurumanoharaiḥ // RKS_15.20 //",
  "GP12skprevku:2027": "dakṣiṇāmūrtim āśritya japannāsīt tathā muneḥ /",
  "GP12skprevku:2028": "māsaṃ ca japatas tasya devadevo maheśvaraḥ // RKS_15.21 //",
  "GP12skprevku:2029": "siddheśvaraṃ nāma liṅgaṃ siddhā yatra surāsurāḥ /",
  "GP12skprevku:2030": "uvāca vacanaṃ devo brāhmaṇaṃ prati bhārata // RKS_15.22 //",
  "GP12skprevku:2031": "tuṣṭo 'haṃ tava bhaktyā tu rudrajāpyena toṣitaḥ /",
  "GP12skprevku:2032": "jamadagniruvāca:",
  "GP12skprevku:2033": "yadi tuṣṭo mahādeva varaṃ dātuṃ mamecchasi // RKS_15.23 //",
  "GP12skprevku:2034": "homārthaṃ caiva dhenuṃ me dadasva parameśvara /",
  "GP12skprevku:2035": "dharmakarmaśubhārtheṣu śivapūjāsu tarpaṇe // RKS_15.24 //",
  "GP12skprevku:2036": "pitṛkārye devakārye gāvaḥ puṇyatamāḥ smṛtāḥ /",
  "GP12skprevku:2037": "etasmāt kāraṇād īśa homadhenuṃ prayaccha me // RKS_15.25 //",
  "GP12skprevku:2038": "dattā caiva mahābhāga sarvakāmasamṛddhaye /",
  "GP12skprevku:2039": "evam uktvā dadau rājaṃs tatraivāntaradhīyata // RKS_15.26 //",
  "GP12skprevku:2040": "yān yān prārthayate kāmāṃs tāṃs tān prāpnoty asau tataḥ /",
  "GP12skprevku:2041": "ṛṣīṇāṃ ca sahasrāṇi kāmair bhojayate dvijaḥ // RKS_15.27 //",
  "GP12skprevku:2042": "hiraṇmayaiḥ svarṇapātrair nānābhakṣyair yathecchayā /",
  "GP12skprevku:2043": "kīrtir brahmarṣibhir mānyaiḥ sarvaiḥ suragaṇais tathā // RKS_15.28 //",
  "GP12skprevku:2044": "jamadagner munīndrasya āśrame copavṛṃhitā /",
  "GP12skprevku:2045": "etāvati gate kāle kārtavīryo nṛpottamaḥ // RKS_15.29 //",
  "GP12skprevku:2046": "māhiṣmatīṃ parityajya svargasopānam uttamam /",
  "GP12skprevku:2047": "ekasmin divase rājā mṛgayāṃ ca samāśritaḥ // RKS_15.30 //",
  "GP12skprevku:2048": "vindhyaṃ girimanuprāpto revātīraṃ samāśritaḥ /",
  "GP12skprevku:2049": "hatvā paśusahasrāṇi jamadagnyāśramaṃ gataḥ // RKS_15.31 //",
  "GP12skprevku:2050": "dehyetāṃ māṃ nijāyogyāṃ gāṃ jagāda muniṃ prati /",
  "GP12skprevku:2051": "kārtavīryavacaḥ śrutvā jamadagnir bhayākulaḥ /",
  "GP12skprevku:2052": "cintayāmāsa suciraṃ kimetad iti vismitaḥ // RKS_15.32 //",
  "GP12skprevku:2053": "dharmo hy adharmarūpeṇa karmabhiḥ puṇyasaṃcitaiḥ /",
  "GP12skprevku:2054": "adharmo dharmaphalado gahanā karmaṇo gatiḥ // RKS_15.33 //",
  "GP12skprevku:2055": "iti cintayatas tasye na kiṃcid bruvato muneḥ /",
  "GP12skprevku:2056": "apahṛtya balād dhenuṃ ghātayitvā ca taṃ munim // RKS_15.34 //",
  "GP12skprevku:2057": "sthānān niragamat tasmāt kārtavīryo nṛpādhamaḥ /",
  "GP12skprevku:2058": "kaśādibhis tāḍitā tu homadhenur muhurmuhuḥ // RKS_15.35 //",
  "GP12skprevku:2059": "śāpaṃ dattvā tatas tasya punar dhenur divaṅgatā /",
  "GP12skprevku:2060": "kariṣyate kulāntaṃ ca raiṇukeyo nṛpādhama // RKS_15.36 //",
  "GP12skprevku:2061": "hāhākāro mahānāsīlokānāṃ ca yudhiṣṭhira /",
  "GP12skprevku:2062": "durācāras tataḥ ko 'yaṃ brāhmaṇānāṃ ca kopakṛt // RKS_15.37 //",
  "GP12skprevku:2063": "atha śrutvā mahādevo bhārgavaḥ pitṛsūtakam /",
  "GP12skprevku:2064": "sahasaivāgataḥ kopāt samidho 'gniriva jvalan // RKS_15.38 //",
  "GP12skprevku:2065": "nihataṃ pitaraṃ dṛṣṭvā kopād dviguṇavikramaḥ /",
  "GP12skprevku:2066": "jagāma sahasotthāya purīṃ māhiṣmatīṃ prati // RKS_15.39 //",
  "GP12skprevku:2067": "kārtavīryārjunaṃ dṛṣṭvā kruddhaḥ provāca bhārgavaḥ /",
  "GP12skprevku:2068": "tiṣṭha tiṣṭha kva gantāsi nihatya pitaraṃ mama // RKS_15.40 //",
  "GP12skprevku:2069": "ityuktvā 'dāya paraśuṃ ciccheda ca bhujāvanam /",
  "GP12skprevku:2070": "śirasaiva samaṃ kopāt kṣatriyāntakaro muniḥ // RKS_15.41 //",
  "GP12skprevku:2071": "hate tasmin mahāvīrye kārtavīrye durātmani /",
  "GP12skprevku:2072": "devadundubhayoneduḥ puṣpavṛṣṭiḥ papāta ca // RKS_15.42 //",
  "GP12skprevku:2073": "tat kopād akarot sarvāṃ niḥkṣatrāṃ pṛthivīṃ tadā /",
  "GP12skprevku:2074": "pratijñāṃ saphalīkṛtya sa jagāma tam āśramam // RKS_15.43 //",
  "GP12skprevku:2075": "mātaraṃ ca namaskṛtya tataś cānyān munīśvarān /",
  "GP12skprevku:2076": "devaṃ paraśurāmeśaṃ saṃsthāpya vidhipūrvakam // RKS_15.44 //",
  "GP12skprevku:2077": "viśokairaṇḍikā caiva tṛtīyā pāvanī tathā /",
  "GP12skprevku:2078": "pituścakāra tatraiva sahasaivottarāṃ kriyām // RKS_15.45 //",
  "GP12skprevku:2079": "devadroṇīti vikhyātā tatrāste kapilā śilā /",
  "GP12skprevku:2080": "tatra piṇḍapradānena divaṃ gacchanti pūrvajāḥ // RKS_15.46 //",
  "GP12skprevku:2081": "etat te kathitaṃ rājan narmadāpuram uttamam /",
  "GP12skprevku:2082": "śravaṇāt kīrtanāt tasya divi devatvam āpyate // RKS_15.47 //",
  "GP12skprevku:2083": "iti śrīskandapurāṇe revākhaṇḍe kārtavīryākhyāne pañcadaśo 'dhyāyaḥ //",
  "GP12skprevku:2084": "RKS adhyāya 16",
  "GP12skprevku:2085": "mārkaṇḍeya uvāca:",
  "GP12skprevku:2086": "athānyaṃ saṃpravakṣyāmi saṅgamaṃ lokaviśrutam /",
  "GP12skprevku:2087": "bṛhatyā narmadāyās tu surāsuraniṣevitam // RKS_16.1 //",
  "GP12skprevku:2088": "nānādrumalatākīrṇaṃ vindhyaparvatasevitam /",
  "GP12skprevku:2089": "campakair bakulair yuktamaśokaiḥ stabakair api // RKS_16.2 //",
  "GP12skprevku:2090": "punnāgaiḥ kiṅkirātaiś ca sugandhair nāgakeśaraiḥ /",
  "GP12skprevku:2091": "mallikotpalajātībhiḥ pāṭalaiḥ pārijātakaiḥ // RKS_16.3 //",
  "GP12skprevku:2092": "āmrajambūkapitthaiś ca śrīphalaiḥ panasais tathā /",
  "GP12skprevku:2093": "kharjūrair badarībhiś ca dāḍimair bījapūrakaiḥ // RKS_16.4 //",
  "GP12skprevku:2094": "aruṣkaraiḥ kṣīravṛkṣair nāraṅgair upaśobhitaiḥ /",
  "GP12skprevku:2095": "bharaṇāyātmavargasya saṃvidhāya vanecaraḥ // RKS_16.5 //",
  "GP12skprevku:2096": "mukhagaṇḍūṣasalilaṃ śivāya sa samāharat /",
  "GP12skprevku:2097": "ajñānabhaktigarbhas tu snāpayitvā phalaṃ dadau // RKS_16.6 //",
  "GP12skprevku:2098": "vāsare vāsare caiva niṣādo dharmatatparaḥ /",
  "GP12skprevku:2099": "saumyāyane ca cakṣur vai dattvā saumyaṃ tathātmanaḥ // RKS_16.7 //",
  "GP12skprevku:2100": "evaṃ sampūjayāmāsa tryambakaṃ vidhipūrvakam /",
  "GP12skprevku:2101": "etat te kathitaṃ rājan kalpagā netrasaṅgamam // RKS_16.8 //",
  "GP12skprevku:2102": "yudhiṣṭhira uvāca:",
  "GP12skprevku:2103": "bhagavan chrotum icchāmi mahākautūhalaṃ hi me /",
  "GP12skprevku:2104": "saṃjāto muniśārdūla sa kathaṃ netrasaṅgamaḥ // RKS_16.9 //",
  "GP12skprevku:2105": "mārkaṇḍeya uvāca:",
  "GP12skprevku:2106": "ekasmin vāsare prāpte vyatīpāte ca saṃkrame /",
  "GP12skprevku:2107": "sa puṣpabhāramādāya praviveśa śivālaye // RKS_16.10 //",
  "GP12skprevku:2108": "tṛtīyam īkṣaṇaṃ tatra devasya ca na paśyati /",
  "GP12skprevku:2109": "tadā tu cintayāmāsa vismayāviṣṭa cetanaḥ // RKS_16.11 //",
  "GP12skprevku:2110": "kenāpahṛtam etasya netraṃ devasya pāpmanā /",
  "GP12skprevku:2111": "ity uktvā ca svakaṃ netraṃ tīkṣṇabāṇena bhārata // RKS_16.12 //",
  "GP12skprevku:2112": "lalāṭe devadevasya utkṛtya saṃnyaveśayat /",
  "GP12skprevku:2113": "na kampo na ca kārpaṇyaṃ nā 'nyathā tasya mānasam // RKS_16.13 //",
  "GP12skprevku:2114": "tatas tuṣṭaḥ sureśāno niṣādaṃ prati bhārata /",
  "GP12skprevku:2115": "prahasan na bravīd devo varaṃ vṛṇu yathepsitam // RKS_16.14 //",
  "GP12skprevku:2116": "śivaprasādasampannā buddhir anyā pracakrame /",
  "GP12skprevku:2117": "mārkaṇḍeya uvāca:",
  "GP12skprevku:2118": "śrutvā tu vacanaṃ śambhoḥ sāṣṭāṅgaṃ praṇipatya saḥ // RKS_16.15 //",
  "GP12skprevku:2119": "yadi tuṣṭo 'si deveśa varaṃ dātuṃ mamecchasi /",
  "GP12skprevku:2120": "niṣādāsta ime sarve mṛgapakṣigaṇaiḥ saha // RKS_16.16 //",
  "GP12skprevku:2121": "saputradārapaśavo ye cānye pāpayonayaḥ /",
  "GP12skprevku:2122": "tvat prasādān maheśāna śivalokaṃ prayāntu te // RKS_16.17 //",
  "GP12skprevku:2123": "etad varam ahaṃ manye bhūtānāṃ hitakāmyayā /",
  "GP12skprevku:2124": "etacchrutvā vacas tasya niṣādādhipateḥ śivaḥ // RKS_16.18 //",
  "GP12skprevku:2125": "uvāca sarvakāmāptiṃ matprasādāt tvamāpsyasi /",
  "GP12skprevku:2126": "evam uktvā śivo rājaṃs tatraivāntaradhīyata // RKS_16.19 //",
  "GP12skprevku:2127": "divyayānasamārūḍho niṣādo 'nucaraiḥ saha /",
  "GP12skprevku:2128": "dhṛtasvarṇātapatraṃ tu vījyamāno 'psarogaṇaiḥ // RKS_16.20 //",
  "GP12skprevku:2129": "divyābharaṇaśobhāḍhyaḥ sarvālaṅkārabhūṣitaḥ /",
  "GP12skprevku:2130": "divyavastraparīdhāno divyagandhānulepanaḥ // RKS_16.21 //",
  "GP12skprevku:2131": "surāsuraiḥ stūyamāno veṇuvīṇāpuras saraḥ /",
  "GP12skprevku:2132": "prāyācchivapuraṃ kṣipraṃ tīrthasyāsya prabhāvataḥ // RKS_16.22 //",
  "GP12skprevku:2133": "etat te kathitaṃ rājan chivanetrahradāśritam /",
  "GP12skprevku:2134": "anekaśatasaṃkhyātāḥ pāpayoniratā narāḥ // RKS_16.23 //",
  "GP12skprevku:2135": "narmadāśivasaṃyoge saṃsiddhiṃ paramāṃ gatāḥ /",
  "GP12skprevku:2136": "avaśa svavaśo vā 'pi yas tu prāṇān parityajet // RKS_16.24 //",
  "GP12skprevku:2137": "vased varṣasahasrāṇi umāmāheśvare pure /",
  "GP12skprevku:2138": "śravaṇāt kīrtanāc cāpi mucyate bhavabandhanāt // RKS_16.25 //",
  "GP12skprevku:2139": "dhanyās te puruṣā rājan ye mriyante śivāyane /",
  "GP12skprevku:2140": "na teṣāṃ garbhabhūtiś ca janma caiva yudhiṣṭhira // RKS_16.26 //",
  "GP12skprevku:2141": "putradāraparigrastā mohajālasamāvṛtāḥ /",
  "GP12skprevku:2142": "kalpagāṃ tu na paśyanti pāpopahatacetasaḥ // RKS_16.27 //",
  "GP12skprevku:2143": "iti śrīskandapurāṇe revākhaṇḍe narmadāmāhātmye hradākhyānaṃ nāma ṣoḍaśo 'dhyāyaḥ //",
  "GP12skprevku:2144": "RKS adhyāya 17",
  "GP12skprevku:2145": "mārkaṇḍeya uvāca:",
  "GP12skprevku:2146": "athānyat paramaṃ tīrthaṃ kathyamānaṃ nibodha me /",
  "GP12skprevku:2147": "sahasrayajñaṃ vikhyātaṃ triṣu lokeṣu viśrutam // RKS_17.1 //",
  "GP12skprevku:2148": "tatra snātvā ca japtvā ca pūjayitvā maheśvaram /",
  "GP12skprevku:2149": "na tasya punarāvṛttir ghore saṃsārasāgare // RKS_17.2 //",
  "GP12skprevku:2150": "kathayāmi tavākhyānam itihāsaṃ purātanam /",
  "GP12skprevku:2151": "tārābalirnāma nāgaḥ kambalāśvatarau tathā // RKS_17.3 //",
  "GP12skprevku:2152": "śvetoragās tathā cānye bhujaṅgāś ca tathā 'pare /",
  "GP12skprevku:2153": "nāgeśvaraṃ te 'rcayanti nānāpuṣpavilepanaiḥ // RKS_17.4 //",
  "GP12skprevku:2154": "nāgapūgāḥ samāsādya pūjayanti maheśvaram /",
  "GP12skprevku:2155": "gargo 'ghamarṣaṇaś caiva cyavanaḥ śaunako 'ṅgirāḥ // RKS_17.5 //",
  "GP12skprevku:2156": "ete cānye 'pi bahavo brahmavidyāṅgapāragāḥ /",
  "GP12skprevku:2157": "nāgānāṃ cāśramaṃ hartuṃ tatra sarve hy upasthitāḥ // RKS_17.6 //",
  "GP12skprevku:2158": "tatastaiḥ kupitair nāgair daṣṭāś caiva dvijottamāḥ /",
  "GP12skprevku:2159": "viṣāghrātān munīn dṛṣṭvā kupitaś cāghamarṣaṇaḥ // RKS_17.7 //",
  "GP12skprevku:2160": "vāhanaṃ vāsudevasya pakṣirājaṃ samāhvayat /",
  "GP12skprevku:2161": "tatkṣaṇād āgataḥ pakṣī garuḍaḥ krodhamūrchitaḥ // RKS_17.8 //",
  "GP12skprevku:2162": "kṛtāñjalipuṭo bhūtvā brāhmaṇaṃ cedamabravīt /",
  "GP12skprevku:2163": "bhujaṅgān bhakṣayiṣyāmi brāhmaṇā nirviṣās tataḥ // RKS_17.9 //",
  "GP12skprevku:2164": "brahmaśāpabhayārtena garuḍena viṣolbaṇāḥ /",
  "GP12skprevku:2165": "bhakṣitāḥ pannagāḥ sarve mocitā munayo viṣāt // RKS_17.10 //",
  "GP12skprevku:2166": "pakṣīndre ca gate sthāne bhakṣayitvā bhujaṅgamān /",
  "GP12skprevku:2167": "avaśiṣṭās tu ye nāgā viviśuste rasātalam // RKS_17.11 //",
  "GP12skprevku:2168": "āplave ca susaṃprāpte pravāho nārmadaḥ kṣaṇāt /",
  "GP12skprevku:2169": "asthīni srāvayāmāsa tato nāgā divaṃ yayuḥ // RKS_17.12 //",
  "GP12skprevku:2170": "sarpayoniṃ parityajya loke krīḍanti śāmbhave /",
  "GP12skprevku:2171": "nāgeśvarasya revāyāḥ samparkāt pāpamokṣaṇam // RKS_17.13 //",
  "GP12skprevku:2172": "tatra nāgahradaś cāste triṣu lokeṣu viśrutaḥ /",
  "GP12skprevku:2173": "tatra snāto divaṃ yāti yo nāgeśvaramarcayet // RKS_17.14 //",
  "GP12skprevku:2174": "ayaṃ te kathito rājannitihāsaḥ purātanaḥ /",
  "GP12skprevku:2175": "śravaṇāt kīrtanād vā 'pi mucyate bhavabandhanāt // RKS_17.15 //",
  "GP12skprevku:2176": "iti śrīskandapurāṇe revākhaṇḍe nāgeśvarākhyānaṃ nāma saptadaśo 'dhyāyaḥ //",
  "GP12skprevku:2177": "RKS adhyāya 18",
  "GP12skprevku:2178": "mārkaṇḍeya uvāca:",
  "GP12skprevku:2179": "athānyat kathayiṣyāmi tīrthaṃ ca janakottamam /",
  "GP12skprevku:2180": "revāyā uttare kūle sarvasiddhipradāyakam // RKS_18.1 //",
  "GP12skprevku:2181": "aśvamedhaṃ tu tatraiva śatamedhaṃ tathāparam /",
  "GP12skprevku:2182": "sahasramedhaṃ vijñeyaṃ surāsuranamaskṛtam // RKS_18.2 //",
  "GP12skprevku:2183": "lakṣamedhaṃ tathā cānyaṃ śivena parikīrtitam /",
  "GP12skprevku:2184": "janako nāma rājarṣir yatreṣṭvā tridivaṃ yayau // RKS_18.3 //",
  "GP12skprevku:2185": "svārociṣe 'ntare prāpte tretāyāṃ ca narādhipa /",
  "GP12skprevku:2186": "purodhasaṃ yājñavalkyaṃ brahmarṣiṃ brahmavittamam // RKS_18.4 //",
  "GP12skprevku:2187": "kaśyapasyāśramaṃ puṇyaṃ brahmarṣigaṇasevitam /",
  "GP12skprevku:2188": "siddhagandharvagītāḍhyaṃ vedadhvaninināditam // RKS_18.5 //",
  "GP12skprevku:2189": "yuktaṃ kāmaphalair vṛkṣaiḥ puṣpitaiḥ phalitaiḥ śubham /",
  "GP12skprevku:2190": "dhanadasya purī yadvad alakā devanirmitā // RKS_18.6 //",
  "GP12skprevku:2191": "tadvac ca śobhitaṃ nānāmuni vṛnda niṣevitam /",
  "GP12skprevku:2192": "kāmadhenūs tathā divyāḥ śatasaṃkhyāḥ payasvinīḥ // RKS_18.7 //",
  "GP12skprevku:2193": "yājñikānṛtvijaś caiva kratuṃ kartuṃ yathāvidhi /",
  "GP12skprevku:2194": "yajñopaskarasaṃbhāraṃ sarvamādāya gacchati // RKS_18.8 //",
  "GP12skprevku:2195": "ādideśa tato martyān bhṛtyāṃś caiva sahasraśaḥ /",
  "GP12skprevku:2196": "bhakṣabhojyādi saṃbhārasaṃkhyāṃ kartuṃ na śakyate // RKS_18.9 //",
  "GP12skprevku:2197": "evaṃ pravartitas tatra lakṣamedhaḥ kratūttamaḥ /",
  "GP12skprevku:2198": "jagṛhur yajñabhāgaṃ ca śakrādyāḥ surasattamāḥ // RKS_18.10 //",
  "GP12skprevku:2199": "nivartitas tato yajño harir brahmā śatakratuḥ /",
  "GP12skprevku:2200": "nānavidhais tathā ratnair vāsoyugmaiś ca tārpitāḥ // RKS_18.11 //",
  "GP12skprevku:2201": "svaṃ svaṃ yānaṃ samārūḍhā jagmurdevāstriviṣṭapam /",
  "GP12skprevku:2202": "narmadāvabhṛthaṃ snātvā putradāropaśobhitaḥ // RKS_18.12 //",
  "GP12skprevku:2203": "haraṃ hariṃ cā'rcayitvā varadānaprabhāvataḥ /",
  "GP12skprevku:2204": "divyaṃ yānaṃ samārūḍho yathā śakro 'maraiḥ saha // RKS_18.13 //",
  "GP12skprevku:2205": "dhṛtasvarṇātapatras tu bījyamāno 'psarogaṇaiḥ /",
  "GP12skprevku:2206": "gīyamāno 'psarobhiś ca nānālaṅkārabhūṣitaḥ // RKS_18.14 //",
  "GP12skprevku:2207": "dṛṣṭo janakarājā 'taḥ dharmarājaḥ samutthitaḥ /",
  "GP12skprevku:2208": "yānasyā 'gre pādacārī arghapādyādisaṃyutaḥ // RKS_18.15 //",
  "GP12skprevku:2209": "kṛtāñjalipuṭo bhūtvā vacanaṃ cedamabravīt /",
  "GP12skprevku:2210": "tapasā dhyānayogena dānadevārcanair api // RKS_18.16 //",
  "GP12skprevku:2211": "śivarevāprasādena jitā lokāstvayākhilāḥ /",
  "GP12skprevku:2212": "uvāca janako rājā dharmarājaṃ yaśasvinam // RKS_18.17 //",
  "GP12skprevku:2213": "tathaiva tava mūrtiś ca yathā bhānuḥ prabhākaraḥ /",
  "GP12skprevku:2214": "brahmāviṣṇus tathā śambhuḥ sākṣī sakalakarmaṇām // RKS_18.18 //",
  "GP12skprevku:2215": "evaṃ janakasaṃvāde dharmādharmavicāraṇāt /",
  "GP12skprevku:2216": "etasminn antare prāptaḥ kiṅkiṇījālamaṇḍitam // RKS_18.19 //",
  "GP12skprevku:2217": "veṇuvīṇāninādāḍhyam apsarogaṇasevitam /",
  "GP12skprevku:2218": "vimānaṃ divyam ārūḍho devarājaḥ śatakratuḥ // RKS_18.20 //",
  "GP12skprevku:2219": "nāradaḥ parvataś caiva tathānye munisattamāḥ /",
  "GP12skprevku:2220": "dharmarājapuraṃ prāptāḥ śrutvā janakamāgatam // RKS_18.21 //",
  "GP12skprevku:2221": "adhyāsus tam akrudhyantam āsanāni mahānti ca /",
  "GP12skprevku:2222": "prasamīkṣya yathārhantu pūjitāś ca pṛthak pṛthak // RKS_18.22 //",
  "GP12skprevku:2223": "teṣāṃ madhye mahārāja nārado dharmam abravīt /",
  "GP12skprevku:2224": "ke deśāḥ parvatāḥ puṇyāḥ kā nadyaś cāśramāś ca ke // RKS_18.23 //",
  "GP12skprevku:2225": "kāni tīrthāni loke 'smin yatra dattaṃ hutaṃ tapaḥ /",
  "GP12skprevku:2226": "na kṣīyate manuṣyāṇāṃ tanme kathaya tattvataḥ // RKS_18.24 //",
  "GP12skprevku:2227": "jānāmi tvāṃ mahārāja sūryaputro bravīhi me /",
  "GP12skprevku:2228": "svarūpamadya sarveṣāṃ yathā vadanupūrvaśaḥ // RKS_18.25 //",
  "GP12skprevku:2229": "dharma uvāca:",
  "GP12skprevku:2230": "śrūyatāṃ muniśārdūlaśivaloke yathā śrutam /",
  "GP12skprevku:2231": "kalmāṣapādo vikhyāto mathurāyāṃ narādhipaḥ // RKS_18.26 //",
  "GP12skprevku:2232": "nābhāgo nāma rājarṣir ayodhyādhipatis tathā /",
  "GP12skprevku:2233": "yānaṃ copari rājarṣer nābhāgasya mahātmanaḥ // RKS_18.27 //",
  "GP12skprevku:2234": "adhaḥ kalmāṣapādasya dṛśyate sarvadaivataiḥ /",
  "GP12skprevku:2235": "śivaloke vivādo 'bhūt tayos tatra mahātmanoḥ // RKS_18.28 //",
  "GP12skprevku:2236": "kalmāṣapāda uvāca:",
  "GP12skprevku:2237": "puṣkare daśayajñāś ca mayā ceṣṭā vidhānataḥ /",
  "GP12skprevku:2238": "gaṅgāyāṃ naimiṣāraṇye prabhāse śaśibhūṣaṇe // RKS_18.29 //",
  "GP12skprevku:2239": "gaṅgāyamunayor yoge vārāṇasyāṃ tathaiva ca /",
  "GP12skprevku:2240": "iṣṭaṃ yajñaśataṃ sāgraṃ mayā tatra maheśvara // RKS_18.30 //",
  "GP12skprevku:2241": "adhobhāge vimāno me nābhāgasya mamopari /",
  "GP12skprevku:2242": "kalpagāṃ varjayitvā tu tīrthe tīrthe makhottamāḥ // RKS_18.31 //",
  "GP12skprevku:2243": "kṛtā mayā mahādeva vimānaṃ me tathā 'pyadhaḥ /",
  "GP12skprevku:2244": "īśvara uvāca:",
  "GP12skprevku:2245": "śṛṇu rājan mahābhāga kathyamānaṃ nibodha me // RKS_18.32 //",
  "GP12skprevku:2246": "lakṣamedhaṃ nāma tīrthaṃ revāyā uttare taṭe /",
  "GP12skprevku:2247": "lakṣamedheśvaraṃ nāmnā liṅgaṃ tatra paraṃ smṛtam // RKS_18.33 //",
  "GP12skprevku:2248": "cakāra tatra nābhāgo yajñamekaṃ yathoditam /",
  "GP12skprevku:2249": "tattīrthayajñamāhātmyād yānamasyopari sthitam // RKS_18.34 //",
  "GP12skprevku:2250": "asaṃkhyeṣv api tīrtheṣu tvayeṣṭaṃ rājasattama /",
  "GP12skprevku:2251": "vihāya kalpagāṃ tena tava yānamadhaḥ sthitam // RKS_18.35 //",
  "GP12skprevku:2252": "dharma uvāca:",
  "GP12skprevku:2253": "na śaṅkarāt paro devo na revāyāḥ parā nadī /",
  "GP12skprevku:2254": "na satyāt paro dharmo kāruṇyaṃ sarvajantuṣu // RKS_18.36 //",
  "GP12skprevku:2255": "mayā śrutaṃ sūryeloke sūryeṇāpi maheśvarāt /",
  "GP12skprevku:2256": "etat te sarvamākhyātaṃ yathādṛṣṭaṃ purātanam // RKS_18.37 //",
  "GP12skprevku:2257": "vāsīyo narmadātīre śivadhyānaparāyaṇaḥ /",
  "GP12skprevku:2258": "na tasya vai yamaḥ śāstā yamalokaṃ na paśyati // RKS_18.38 //",
  "GP12skprevku:2259": "brahmā viṣṇuḥ śivaḥ śāstā satyameva yathoditam /",
  "GP12skprevku:2260": "dharmarājñā samagraṃ tu nāradādyāmaharṣayaḥ // RKS_18.39 //",
  "GP12skprevku:2261": "dharmākhyānam idaṃ śrutvā mudāparamayāyutāḥ /",
  "GP12skprevku:2262": "svaṃ svaṃ yānaṃ samāruhya śakrādyās tridivaṃ yayuḥ // RKS_18.40 //",
  "GP12skprevku:2263": "dharmākhyānam idaṃ puṇyam itihāsaṃ purātanam /",
  "GP12skprevku:2264": "kathitaṃ tava yatnena videhādyā narādhipāḥ // RKS_18.41 //",
  "GP12skprevku:2265": "dānayajñaprabhāveṇa tridivaṃ varamāyayuḥ // RKS_18.42 //",
  "GP12skprevku:2266": "iti śrīskandapurāṇe revākhaṇḍe janakayajño nāmāṣṭādaśo 'dhyāyaḥ //",
  "GP12skprevku:2267": "RKS adhyāya 19",
  "GP12skprevku:2268": "yudhiṣṭhira uvāca:",
  "GP12skprevku:2269": "saptasārasvataṃ tīrtha śaṃsa me 'tra mahāmune /",
  "GP12skprevku:2270": "utpattiṃ cāsya tīrthasya kathayasva yathārthataḥ // RKS_19.1 //",
  "GP12skprevku:2271": "mārkaṇḍeya uvāca:",
  "GP12skprevku:2272": "saptasārasvato nāma gandharvaḥ śivagāyanaḥ /",
  "GP12skprevku:2273": "vīṇāveṇuprekṣaṇīya yantragītaviśāradaḥ // RKS_19.2 //",
  "GP12skprevku:2274": "maṇibhadrā subhadrā ca hemagarbhā tathā parā /",
  "GP12skprevku:2275": "ābhirvarāpsarobhiś ca cikrīḍe prativāsaram // RKS_19.3 //",
  "GP12skprevku:2276": "madirā naṣṭacaitanyaḥ kāmārtaḥ kāmamohitaḥ /",
  "GP12skprevku:2277": "vihāya śāṅkarīṃ pūjāṃ bhakṣyabhojyarato 'bhavat // RKS_19.4 //",
  "GP12skprevku:2278": "kiyatyapi gate kāle yayau draṣṭum umāpatim /",
  "GP12skprevku:2279": "gītanṛtyaiś ca tuṣṭāva kailāse taṃ nagottame // RKS_19.5 //",
  "GP12skprevku:2280": "gandharvaṃ taṃ samālokya cirakāle samāgatam /",
  "GP12skprevku:2281": "śaśāpa nandī kopena śivabhaktiparāṅmukham // RKS_19.6 //",
  "GP12skprevku:2282": "cāṇḍālayoniṃ gaccha tvaṃ pāpasyāsya prabhāvataḥ /",
  "GP12skprevku:2283": "kṣutkṣāmastvaṃ nirāhāro martyaloke cariṣyasi // RKS_19.7 //",
  "GP12skprevku:2284": "prasādya nandinaṃ so 'tha gandharvo vākyam abravīt /",
  "GP12skprevku:2285": "śāpasyāntaṃ mahābhāga dātuṃ me tvamihārhasi // RKS_19.8 //",
  "GP12skprevku:2286": "nandyuvāca:",
  "GP12skprevku:2287": "narmadāyāṃ vyatīpāte snātvā 'bhyarcya maheśvaram /",
  "GP12skprevku:2288": "antaṃ śāpasya saṃprāpya punastvaṃ cāgamiṣyasi // RKS_19.9 //",
  "GP12skprevku:2289": "evaṃ tad vacanaṃ śrutvā cāṇḍālīṃ yonim āśritaḥ /",
  "GP12skprevku:2290": "jātismaratvaṃ saṃprāpya saśailavanakānanām // RKS_19.10 //",
  "GP12skprevku:2291": "babhrāma dharaṇīṃ sarvāṃ tīrthayātrāprasaṅgataḥ /",
  "GP12skprevku:2292": "atha cakrāṅgayogena narmadā tīramāgataḥ // RKS_19.11 //",
  "GP12skprevku:2293": "śaṅkarasthaṇḍile yāgaṃ tatra gatvā cakāra saḥ /",
  "GP12skprevku:2294": "puṣpopahārair vividhair vīṇāvādyair manoharaiḥ // RKS_19.12 //",
  "GP12skprevku:2295": "gandharvabhaktiṃ vijñāya pratyakṣo 'bhūt maheśvaraḥ /",
  "GP12skprevku:2296": "sthaṇḍilādutthitaṃ liṅgaṃ mahāpāvanamambhasi // RKS_19.13 //",
  "GP12skprevku:2297": "uvāca taṃ mahādevo gītavāditratoṣitaḥ /",
  "GP12skprevku:2298": "varaṃ vṛṇu mahābhāga yatte manasi vartate // RKS_19.14 //",
  "GP12skprevku:2299": "kalpagātoyasaṃsparśāt prāpnoṣi paramāṃ gatim /",
  "GP12skprevku:2300": "gandharva uvāca:",
  "GP12skprevku:2301": "yadi tuṣṭo maheśāna varaṃ dātumihecchasi // RKS_19.15 //",
  "GP12skprevku:2302": "saptasārasvataṃ tīrthaṃ liṅgaṃ sārasvataṃ tathā /",
  "GP12skprevku:2303": "khyātiṃ yātu mahādeva tvatprasādāt mahītale // RKS_19.16 //",
  "GP12skprevku:2304": "tiryag yonigatāḥ pāpāś cāṇḍālāś ca narādhamāḥ /",
  "GP12skprevku:2305": "sarve te tridivaṃ yāntu tīrthasyāsya prabhāvataḥ // RKS_19.17 //",
  "GP12skprevku:2306": "evam astviti taṃ coktvā maheśo 'ntaradhīyata /",
  "GP12skprevku:2307": "divyayāna samārūḍhaḥ sarvālaṅkārabhūṣitaḥ // RKS_19.18 //",
  "GP12skprevku:2308": "śivalokam avāpyaivaṃ yathāpūrvaṃ tathaiva saḥ /",
  "GP12skprevku:2309": "saptasārasvate snātvā arcayitvā vṛṣadhvajam // RKS_19.19 //",
  "GP12skprevku:2310": "kulaikaviṃśam uddhṛtya svargaloke mahīyate /",
  "GP12skprevku:2311": "tatra snātvā divaṃ yānti ye mṛtā na punarbhavāḥ // RKS_19.20 //",
  "GP12skprevku:2312": "śivājñā vartate rājaṃs tatra yastridivaṃ jayet /",
  "GP12skprevku:2313": "yudhiṣṭhira uvāca:",
  "GP12skprevku:2314": "kaḥ sraṣṭā cāsya jagato hartā dhartā ca bho mune // RKS_19.21 //",
  "GP12skprevku:2315": "yathārtham etad ācakṣva vistareṇa tapodhana /",
  "GP12skprevku:2316": "tvatto 'haṃ śrotumicchāmi sarvam etan mudāyutaḥ // RKS_19.22 //",
  "GP12skprevku:2317": "mārkaṇḍeya uvāca:",
  "GP12skprevku:2318": "yathā śrutaṃ mayā pūrvaṃ purāṇaṃ skandakīrtitam /",
  "GP12skprevku:2319": "tathā te kathayiṣyāmi śṛṇu rājan yathārthataḥ // RKS_19.23 //",
  "GP12skprevku:2320": "skandena tu purā pṛṣṭo haraḥ kalpāntakārakaḥ /",
  "GP12skprevku:2321": "carācaram idaṃ sarvaṃ kathaṃ gacchati saṃlayam // RKS_19.24 //",
  "GP12skprevku:2322": "kutra gacchantyamī devāḥ kathaṃ caiṣāṃ sthitir bhavet /",
  "GP12skprevku:2323": "kvaca gacchati vai brahmā kutra gacchati keśavaḥ // RKS_19.25 //",
  "GP12skprevku:2324": "vedās tu kutra gacchanti saṣaḍaṅgapadakramāḥ /",
  "GP12skprevku:2325": "agnayaḥ parvatāḥ sarve samudradvīpasaṃyutāḥ // RKS_19.26 //",
  "GP12skprevku:2326": "siddhāḥ sarve sanakṣatrāḥ sūryādyāś ca tathā grahāḥ /",
  "GP12skprevku:2327": "pātālabhuvanādīni devalokāś ca śāśvatāḥ // RKS_19.27 //",
  "GP12skprevku:2328": "kalpānte ca suraśreṣṭha kva līyante ca devatāḥ /",
  "GP12skprevku:2329": "hara uvāca:",
  "GP12skprevku:2330": "kathayāmi paraṃ guhyaṃ sṛṣṭisaṃhārakārakam // RKS_19.28 //",
  "GP12skprevku:2331": "pralaye sarvabhūtāni sthāvarāṇi carāṇi ca /",
  "GP12skprevku:2332": "śivaliṅge vilīyante naṣṭe jagati śāśvate // RKS_19.29 //",
  "GP12skprevku:2333": "śūnyaṃ caitaj jagat sarvaṃ trailokyaṃ sacarācaram /",
  "GP12skprevku:2334": "ātiṣṭhati yadā vahṇir visphuran sarvatomukhaḥ // RKS_19.30 //",
  "GP12skprevku:2335": "tato bṛhaspatir gāyan vedatrayasamanvitam /",
  "GP12skprevku:2336": "tadaivātibalo devaḥ kūrmarūpo mahādyutiḥ // RKS_19.31 //",
  "GP12skprevku:2337": "narakāṃścādahat sarvās tataḥ prajvalito mahān /",
  "GP12skprevku:2338": "sarvaṃ dagdhaṃ tu pātālaṃ nāgānāṃ bhuvanāni ca // RKS_19.32 //",
  "GP12skprevku:2339": "kālarūpeṇa dagdhāni bhuvanāni caturdaśa /",
  "GP12skprevku:2340": "jvālāmālākulībhūte vāṅmaye sacarācare // RKS_19.33 //",
  "GP12skprevku:2341": "naṣṭe triviṣṭape sarve saśailavanakānane /",
  "GP12skprevku:2342": "māyāmaye tu sarve 'smiṃs traiguṇye pralayaṃ gate // RKS_19.34 //",
  "GP12skprevku:2343": "vinaśyati tato brahmā sahitaḥ sarvadaivataiḥ /",
  "GP12skprevku:2344": "nāśayitvā ca bhūtāni brahmāṇḍaiḥ saha daivataiḥ // RKS_19.35 //",
  "GP12skprevku:2345": "sthitā tu narmadā caikā sutīrthā surapūjitā /",
  "GP12skprevku:2346": "narmadāyā 'vatāro 'yaṃ martyaloke vyavasthitaḥ // RKS_19.36 //",
  "GP12skprevku:2347": "gatamindrasahasraṃ tu yāvad vai daśapañca ca /",
  "GP12skprevku:2348": "atītaṃ brahmaṇaḥ ṣaṭkaṃ saptamo 'yaṃ prajāpatiḥ // RKS_19.37 //",
  "GP12skprevku:2349": "tad evam agnimadhyasthaṃ tena sarvam acetanam /",
  "GP12skprevku:2350": "avyakte sarvabhūtānām īśe jāgarti jāgrati // RKS_19.38 //",
  "GP12skprevku:2351": "yadā svapiti śāntātmā tadā sarvaṃ nimīlitam /",
  "GP12skprevku:2352": "sa viṣṇuḥ sṛṣṭikartā ca hartā ca jagataḥ prabhuḥ // RKS_19.39 //",
  "GP12skprevku:2353": "ekībhūteṣu bhūteṣu vyapāsyan sarvatejasām /",
  "GP12skprevku:2354": "punaḥ sṛṣṭiṃ prakurute devadevaḥ sadāśivaḥ // RKS_19.40 //",
  "GP12skprevku:2355": "brahmā bhūtvā 'sṛjallokaṃ viṣṇur bhūtvā hyapālayat /",
  "GP12skprevku:2356": "rudraḥ kālāgnirūpeṇa haratyante sa eva hi // RKS_19.41 //",
  "GP12skprevku:2357": "tanmayā kathitaṃ sarvaṃ kim anyat paripṛcchasi /",
  "GP12skprevku:2358": "iḍā nāma kalā hyeṣā śambhor vai saptakalpagā // RKS_19.42 //",
  "GP12skprevku:2359": "akṣayā tena loke /#",
  "GP12skprevku:2360": "aṣṭau yugasahasrāṇi ahorātraṃ prajāpateḥ // RKS_19.43 //",
  "GP12skprevku:2361": "anenaiva tu mānena śataṃ brahmā sa jīvati /",
  "GP12skprevku:2362": "pitāmahaśatenaiva viṣṇor mānaṃ vidhīyate // RKS_19.44 //",
  "GP12skprevku:2363": "nimeṣārddhaṃ ca śambhos tu sahasrāṇi caturdaśa /",
  "GP12skprevku:2364": "etāvati vinaśyanti hy asaṃkhyātāḥ pitāmahāḥ // RKS_19.45 //",
  "GP12skprevku:2365": "tatra dvādaśasāhasraṃ daivataṃ yugam ucyate /",
  "GP12skprevku:2366": "tad ekasaptatiyugaṃ manvantaram ihocyate // RKS_19.46 //",
  "GP12skprevku:2367": "etac caturdaśaguṇaṃ kalpam āhur manīṣiṇaḥ /",
  "GP12skprevku:2368": "harārkacandramanavaḥ śakrasyāyuḥ prakīrtitam // RKS_19.47 //",
  "GP12skprevku:2369": "lokapālādayo devāḥ sādhyāś caiva marudgaṇāḥ /",
  "GP12skprevku:2370": "aṣṭāviṃśatiparyanta yugānāṃ santi te 'pi ca // RKS_19.48 //",
  "GP12skprevku:2371": "etat te kalpagā kālamānaṃ nigaditaṃ mayā /",
  "GP12skprevku:2372": "ye mṛtāḥ kalpagātīre dānayajñatapaḥ sthitāḥ // RKS_19.49 //",
  "GP12skprevku:2373": "durgamaṃ yamalokaṃ ca na paśyanti kadācana /",
  "GP12skprevku:2374": "tapasā dhyānayogena brahmārcanaparāyaṇāḥ // RKS_19.50 //",
  "GP12skprevku:2375": "narmadātīramāsādya ye 'tra prāsādakārakāḥ /",
  "GP12skprevku:2376": "dāruṇaṃ narakaṃ ghoraṃ nāśrayante yamālayam // RKS_19.51 //",
  "GP12skprevku:2377": "narmadāṃ tu niṣevante vārddhakye tu subuddhayaḥ /",
  "GP12skprevku:2378": "etad eva paraṃ dhyānaṃ śeṣam anyan nirarthakam // RKS_19.52 //",
  "GP12skprevku:2379": "narmadādakṣiṇe tīre aśokavanikāsu ca /",
  "GP12skprevku:2380": "aśokajananaṃ nāma tīrtha tatra vyavasthitam // RKS_19.53 //",
  "GP12skprevku:2381": "aśokeśvaraliṅgaṃ tu sarvapāpapraṇāśanam /",
  "GP12skprevku:2382": "tatra golakṣadānena yatphalaṃ tatra gacchataḥ // RKS_19.54 //",
  "GP12skprevku:2383": "saptasārasvataṃ liṅgaṃ tathā liṅgaṃ surārcitam /",
  "GP12skprevku:2384": "sāptarṣaṃ nāma liṅgaṃ ca liṅgaṃ yogeśvaraṃ tathā // RKS_19.55 //",
  "GP12skprevku:2385": "candrakāntaṃ tathā liṅgaṃ varuṇeśvaram eva ca /",
  "GP12skprevku:2386": "abhyarcya parayā bhaktyā yamalokaṃ na paśyati // RKS_19.56 //",
  "GP12skprevku:2387": "tilodakapradānena piṇḍapātena bhārata /",
  "GP12skprevku:2388": "pitṝn samuddharatyāśughorāt pūrvaṃ paraṃ śatam // RKS_19.57 //",
  "GP12skprevku:2389": "tatra dattaṃ hutaṃ yac ca tasya saṃkhyā na vidyate /",
  "GP12skprevku:2390": "purā devagaṇāḥ sarve tīrthasyāsya prabhāvataḥ // RKS_19.58 //",
  "GP12skprevku:2391": "saṃsiddhiṃ paramāṃ prāpya divi devatvam āyayuḥ /",
  "GP12skprevku:2392": "saṃsārasāgare rājan sañcaranti na dāruṇe // RKS_19.59 //",
  "GP12skprevku:2393": "yudhiṣṭhira uvāca:",
  "GP12skprevku:2394": "liṅgāni kīrtitānīha tathā tīrthāni yāni ca /",
  "GP12skprevku:2395": "nānākhyānasametāni prasādāt kathayasva me // RKS_19.60 //",
  "GP12skprevku:2396": "mārkaṇḍeya uvāca:",
  "GP12skprevku:2397": "śṛṇu rājan mahābhāga itihāsaṃ purātanam /",
  "GP12skprevku:2398": "nāgeśvaraṃ siddhaliṅgaṃ sthitaṃ nāgahrade śubhe // RKS_19.61 //",
  "GP12skprevku:2399": "siddhidaṃ sarvalokānāṃ nāgakanyābhirarcitam /",
  "GP12skprevku:2400": "brahmatejovapuḥ śrīmān nāmnā caivāghamarṣaṇaḥ // RKS_19.62 //",
  "GP12skprevku:2401": "dvādaśādityasaṃkāśo dīpyamāna ivānalaḥ /",
  "GP12skprevku:2402": "āpastambo 'tha maitreyaḥ saṃvartaścātrir eva ca // RKS_19.63 //",
  "GP12skprevku:2403": "ete cānye 'pi bahava ṛṣayaḥ saṃśitavratāḥ /",
  "GP12skprevku:2404": "ayutāni munīndrāṇām aṣṭau tatrāśrame nṛpa // RKS_19.64 //",
  "GP12skprevku:2405": "kandamūlaphalāhārāḥ śākāhārās tathā 'pare /",
  "GP12skprevku:2406": "jalāhārās tathaivā 'nye kecid gomayabhakṣiṇaḥ // RKS_19.65 //",
  "GP12skprevku:2407": "cāndrāyaṇaparāścā 'nye śrutismṛtiviśāradāḥ /",
  "GP12skprevku:2408": "mokṣopāyaṃ vicinvanti brahmiṣṭhā brahmavittamā // RKS_19.66 //",
  "GP12skprevku:2409": "aghamarṣā 'śramapadaṃ brahmalokasamaṃnṛpa /",
  "GP12skprevku:2410": "dharmas tu vaiśyarūpeṇa jijñāsārthaṃ samāgamat /",
  "GP12skprevku:2411": "saptasārasvate tīrthe so 'rcitvā vṛṣabhadhvajam // RKS_19.67 //",
  "GP12skprevku:2412": "gandhapuṣpais tathā dīpair upahārair manoramaiḥ /",
  "GP12skprevku:2413": "varteran ṛṣayas tatra śatamaṣṭottaraṃ tathā // RKS_19.68 //",
  "GP12skprevku:2414": "bhikṣā ca bhikṣave dattā kaupīnaṃ mṛgacarma ca /",
  "GP12skprevku:2415": "sāṣṭāṅgaṃ ca namaskṛtya tān devarṣigaṇān munīn // RKS_19.69 //",
  "GP12skprevku:2416": "māsopavāsanirato nāśikāraṇyam āgamat /",
  "GP12skprevku:2417": "putradārasnuṣās tasya nityaṃ tad gātagamānasāḥ // RKS_19.70 //",
  "GP12skprevku:2418": "māse māse tvatikrānte ravisaṃkramaṇe nṛpa /",
  "GP12skprevku:2419": "ṛtavaḥ ṣaḍatikrāntā nirāhāraṃ tapasyata // RKS_19.71 //",
  "GP12skprevku:2420": "na bhogo na ca kārpaṇyaṃ na māno na ca matsaraḥ /",
  "GP12skprevku:2421": "na kāmakrodhalobhāś ca nirjitās tena bhārata // RKS_19.72 //",
  "GP12skprevku:2422": "vedārthe brāhmaṇārthe ca mama vittasya cārjanam /",
  "GP12skprevku:2423": "viṣṇudharmaparo nityaṃ viṣṇvārāthana tat paraḥ // RKS_19.73 //",
  "GP12skprevku:2424": "uttare cāyane māse saptasārasvate tathā /",
  "GP12skprevku:2425": "snātvā devaṃ samabhyarcya liṅgarūpaṃ janārdanam // RKS_19.74 //",
  "GP12skprevku:2426": "yathā vibhavayogena bhikṣāṃ dattvā yathā purā /",
  "GP12skprevku:2427": "hara uvāca:",
  "GP12skprevku:2428": "varaṃ brūhi mahābhāga siddhastvaṃ dharmato yataḥ // RKS_19.75 //",
  "GP12skprevku:2429": "mahārāja mahābhāga yat te manasi vartate /",
  "GP12skprevku:2430": "idaṃ vimānam āruhya divyabhogasukhaṃ kuru // RKS_19.76 //",
  "GP12skprevku:2431": "putradārasnuṣopeto viṣṇulokamito vraja /",
  "GP12skprevku:2432": "śārṅga uvāca:",
  "GP12skprevku:2433": "yadi tuṣṭo 'si me deva varaṃ dātuṃ yathepsitam // RKS_19.77 //",
  "GP12skprevku:2434": "varaṃ daśasahasrāṇi lokaṃ yāntu dvijottamāḥ /",
  "GP12skprevku:2435": "idaṃ varamahaṃ manye harer nānyaṃ kadācana // RKS_19.78 //",
  "GP12skprevku:2436": "ṛṣaya ūcuḥ:",
  "GP12skprevku:2437": "vaiśyaḥ pāpo durācāro mahatāṃ lāghavaṃ yataḥ /",
  "GP12skprevku:2438": "sarveṣām eva varṇānāṃ brāhmaṇo gurur ucyate // RKS_19.79 //",
  "GP12skprevku:2439": "trīn varṇān yājayitvā ca tvaṃ yadā divamānayeḥ /",
  "GP12skprevku:2440": "na dṛṣṭaṃ na śrutaṃ cāsīd evaṃ śrutipurāṇayoḥ // RKS_19.80 //",
  "GP12skprevku:2441": "brāhmaṇasyāpamānena dharmo vai jāyate kvacit /",
  "GP12skprevku:2442": "tapasā dhyānadharmābhyāṃ na yāsyasi divamune // RKS_19.81 //",
  "GP12skprevku:2443": "api varṣasahasreṇa durgamaste surālayaḥ /",
  "GP12skprevku:2444": "vraja tvaṃ vaiśyadharmeṇa svagṛhaṃ prati sāmpratam // RKS_19.82 //",
  "GP12skprevku:2445": "sa evam ukto vipraistān sāṣṭāṅgaṃ praṇipatya ca /",
  "GP12skprevku:2446": "uvāca vacanaṃ vaiśyo vimuktaṃ munipuṅgavam // RKS_19.83 //",
  "GP12skprevku:2447": "ajñānāñjñānato vā 'pi kopaṃ kartuṃ na yujyate /",
  "GP12skprevku:2448": "ajñātaṃ tvāṃ na gṛhṇīyāc chraddhāhīnaṃ ca devatā // RKS_19.84 //",
  "GP12skprevku:2449": "sakrodhena tapas taptaṃ sarvaṃ bhavati niṣphalam /",
  "GP12skprevku:2450": "daivatair api durjñeyā gahanā karmaṇo gatiḥ // RKS_19.85 //",
  "GP12skprevku:2451": "satyena dhriyate dharmas tataḥ svargaḥ prajāyate /",
  "GP12skprevku:2452": "svakarmanirataṃ caivam uddharantaṃ tathā dvijam // RKS_19.86 //",
  "GP12skprevku:2453": "vaiśyaṃ brāhmaṇam ityāhur brāhmaṇaṃ vaiśyameva ca /",
  "GP12skprevku:2454": "niṣṭhuraṃ nirghṛṇaṃ krūraṃ kṛtaghnaṃ dīrghakopinam // RKS_19.87 //",
  "GP12skprevku:2455": "dvijaṃ vācālarūpaṃ tu dūrataḥ parivarjayet /",
  "GP12skprevku:2456": "brāhmaṇā ūcuḥ:",
  "GP12skprevku:2457": "ko bhavān vaiśyarūpeṇa brahmā śakro janārdanaḥ // RKS_19.88 //",
  "GP12skprevku:2458": "sāṅgopāṅgās tathā vedās tvayi dharmaḥ pratiṣṭhitaḥ /",
  "GP12skprevku:2459": "śārṅga uvāca:",
  "GP12skprevku:2460": "dharmo 'haṃ vaiśyarūpeṇa jijñāsā 'rtham ihāgataḥ // RKS_19.89 //",
  "GP12skprevku:2461": "idaṃ vimānamāruhya gamyatāṃ vaiṣṇavaṃ padam /",
  "GP12skprevku:2462": "ete vimānam āruhya samprāptās tridaśālayam // RKS_19.90 //",
  "GP12skprevku:2463": "saptasārasvataṃ natvā tīrthaṃ devaṃ haraṃ harim /",
  "GP12skprevku:2464": "vaiśyaḥ putrādibhir yukto prāpa lokaṃ tu vaiṣṇavam // RKS_19.91 //",
  "GP12skprevku:2465": "etat te kathitaṃ rājan narmadātīrthamuttamam // RKS_19.92 //",
  "GP12skprevku:2466": "iti śrīskandapurāṇe revākhaṇḍe sṛṣṭisaṃhārasārasvatatīrthakathanaṃ nāmaikonaviṃśo 'dhyāyaḥ //",
  "GP12skprevku:2467": "RKS adhyāya 20",
  "GP12skprevku:2468": "mārkaṇḍeya uvāca:",
  "GP12skprevku:2469": "śāṇḍilyākalpagāyogaḥ sarvapāpaharaḥ paraḥ /",
  "GP12skprevku:2470": "śāṇḍilyeśvaraliṅgaṃ ca sarvapāpaharaṃ param // RKS_20.1 //",
  "GP12skprevku:2471": "snātamātro naras tasminn arcayitvā maheśvaram /",
  "GP12skprevku:2472": "karmabhūmiṃ na labhate harasya vacanaṃ yathā // RKS_20.2 //",
  "GP12skprevku:2473": "tilodakapradānena haviṣā piṇḍapātanāt /",
  "GP12skprevku:2474": "tṛpyanti pitaras tasya yāvad indrāś caturdaśa // RKS_20.3 //",
  "GP12skprevku:2475": "rāhusomasamāyoge kurukṣetre mahāphalam /",
  "GP12skprevku:2476": "tatraiva janma rājarṣeḥ kārtavīryanṛpasya ca // RKS_20.4 //",
  "GP12skprevku:2477": "snātvābhyarcya mahādevaṃ gandhapuṣpādyupaskaraiḥ /",
  "GP12skprevku:2478": "sūryācandramasau yāvadumāmāheśvare pure // RKS_20.5 //",
  "GP12skprevku:2479": "bhuṅkte sa vividhān bhogāṃs tāvad vai śivasannidhau /",
  "GP12skprevku:2480": "tatra śāṇḍilyakauṇḍinyau māṇḍavyo munimattamaḥ // RKS_20.6 //",
  "GP12skprevku:2481": "kauśikaś ca mahātejāḥ kaśyapo bhṛgur eva ca /",
  "GP12skprevku:2482": "ete cānye 'pi bahavo japadhyānaparāyaṇāḥ // RKS_20.7 //",
  "GP12skprevku:2483": "munīnāṃ ṣaṣṭisāhasraṃ tapasyugre vyavasthitam /",
  "GP12skprevku:2484": "tasyāśramapadaṃ ramyaṃ śāṇḍilyākalpagāyuji // RKS_20.8 //",
  "GP12skprevku:2485": "śāṇḍilyapuram ityeva brahmarṣi viniṣevitam /",
  "GP12skprevku:2486": "dvādaśādityatīrthaṃ ca narmadādakṣiṇe taṭe // RKS_20.9 //",
  "GP12skprevku:2487": "devadāru tathā tīrtham anyad devavanaṃ tathā /",
  "GP12skprevku:2488": "daśalakṣāṇi tīrthāni tatra tiṣṭhanti saṃgame // RKS_20.10 //",
  "GP12skprevku:2489": "dvādaśārkam idaṃ nāma tīrthaṃ pāpapraṇāśanam /",
  "GP12skprevku:2490": "anyāni yāni liṅgāni kathitāni tavā 'nagha // RKS_20.11 //",
  "GP12skprevku:2491": "mūṣakaśca tathā tīrthe mārjāreṇaiva bhakṣitaḥ /",
  "GP12skprevku:2492": "niśāyāṃ mūṣakaḥ kaścidaṭamāna itas tataḥ // RKS_20.12 //",
  "GP12skprevku:2493": "mārjareṇa tataḥ so 'pi bhakṣitaś ca dhṛtaḥ purā /",
  "GP12skprevku:2494": "tato meghāgame kāle pravāhas tatra nirgataḥ // RKS_20.13 //",
  "GP12skprevku:2495": "asthipravahaṇaṃ tasya nimagnaṃ tatra saṅgame /",
  "GP12skprevku:2496": "tīrthasyāsya prabhāveṇa yakṣarājo 'bhavat nṛpa // RKS_20.14 //",
  "GP12skprevku:2497": "bṛhadvṛndaḥ samākhyāto yakṣāyutasamāvṛtaḥ /",
  "GP12skprevku:2498": "haṃsayuktavimānena yakṣaloke mahīyate // RKS_20.15 //",
  "GP12skprevku:2499": "athānyat kathayiṣyāmi śāṇḍilyānarmadāśritam /",
  "GP12skprevku:2500": "nāmnā cāpsarasaṃ liṅgaṃ muktāścāpsaraso yataḥ // RKS_20.16 //",
  "GP12skprevku:2501": "jñānarūpamayaṃ devaṃ siddhaliṅgaṃ prakīrtitam /",
  "GP12skprevku:2502": "yudhiṣṭhira uvāca:",
  "GP12skprevku:2503": "kasmādapsarasaḥ śaptāḥ kathaṃ yātāś ca saṅgamam // RKS_20.17 //",
  "GP12skprevku:2504": "kathaṃ ca mokṣaṇaṃ śāpād viditaṃ kuru sāmpratam /",
  "GP12skprevku:2505": "mārkaṇḍeya uvāca:",
  "GP12skprevku:2506": "śṛṇu rājan yathā nyāyaṃ kathayāmi tavā 'nagha // RKS_20.18 //",
  "GP12skprevku:2507": "madhūtsavaṃ śivasyāgre vihāyendrotsavaṃ gatāḥ /",
  "GP12skprevku:2508": "urvaśī ca tathā rambhā ahalyā ca tilottamā // RKS_20.19 //",
  "GP12skprevku:2509": "ghṛtācī menakā caiva citrarekhā ca śālinī /",
  "GP12skprevku:2510": "etāś cāpsaraso bahvyaḥ sarvā vai deva nirmitāḥ // RKS_20.20 //",
  "GP12skprevku:2511": "vasante tā viśanti sma śakralokaṃ suraiḥ saha /",
  "GP12skprevku:2512": "madirānandapānena mohitāḥ kāmapīḍitāḥ // RKS_20.21 //",
  "GP12skprevku:2513": "samatīte vasante tu umāmāheśvaraṃ puram /",
  "GP12skprevku:2514": "kailāsanilayaṃ devaṃ samārādhayituṃ gatāḥ // RKS_20.22 //",
  "GP12skprevku:2515": "śāpasya bhayabhītās tā devedevasya suvratāḥ /",
  "GP12skprevku:2516": "sāṣṭāṅgaṃ praṇipatyātha mantragītena tuṣṭuvuḥ // RKS_20.23 //",
  "GP12skprevku:2517": "tāś caivāpsaraso gaurī jñātvā tatra parāṅmukhī /",
  "GP12skprevku:2518": "gauryāḥ paramacittajñāḥ sarvābharaṇabhūṣitāḥ // RKS_20.24 //",
  "GP12skprevku:2519": "anaṅgakusumā cānyā rūpayauvanaśālinī /",
  "GP12skprevku:2520": "dhanapālī tathā cānyā vyomarekhā tathāparā // RKS_20.25 //",
  "GP12skprevku:2521": "cāmaragrāhiṇī cānyā gāndharvī ca tathā 'parā /",
  "GP12skprevku:2522": "hemadaṇḍā pratīhārā ūcurapsarasaḥ prati // RKS_20.26 //",
  "GP12skprevku:2523": "umāmāheśvaraṃ nāma bhavatyo na samāgatāḥ /",
  "GP12skprevku:2524": "aparādho 'yam evādya bhavatīnāṃ suduḥsahaḥ // RKS_20.27 //",
  "GP12skprevku:2525": "anenaivāparādhena ajā martye bhaviṣyatha /",
  "GP12skprevku:2526": "divyaṃ varṣaśataṃ sāgram evaṃ bhavata duḥkhitāḥ // RKS_20.28 //",
  "GP12skprevku:2527": "apsarasa ūcuḥ:",
  "GP12skprevku:2528": "śāpāntaṃ no varārohe dātumarhasi pārvati /",
  "GP12skprevku:2529": "iti tāsāṃ vacaḥ śrutvā devī vacanam abravīt // RKS_20.29 //",
  "GP12skprevku:2530": "śāṇḍilyākalpagāyoge narmadādakṣiṇe taṭe /",
  "GP12skprevku:2531": "tatra snātvā divaṃ yānti śāṇḍilyeśvarapūjanāt // RKS_20.30 //",
  "GP12skprevku:2532": "gaurītīrthaṃ tu tatraiva jñātuṃ yogyaṃ hi kalpagām /",
  "GP12skprevku:2533": "uttīrṇā tena mārgeṇa lagnā skandasya pṛṣṭhataḥ // RKS_20.31 //",
  "GP12skprevku:2534": "tatra snātvā śivaṃ natvā kailāsaṃ cā gamiṣyatha /",
  "GP12skprevku:2535": "śāpabhraṣṭās tu tās sarvāḥ kṣmāṃ gatvā atiduḥkhitāḥ // RKS_20.32 //",
  "GP12skprevku:2536": "śāpāvasāne samprāpte kalpagātīramāśritāḥ /",
  "GP12skprevku:2537": "tatra snātvā tu śāṇḍilyaṃ pūjayitvā vidhānata // RKS_20.33 //",
  "GP12skprevku:2538": "ajārūpadharās sarvās tasminnapsarasaḥ kṣaṇāt /",
  "GP12skprevku:2539": "divyayānasamārūḍhās sarvālaṃkārabhūṣitāḥ // RKS_20.34 //",
  "GP12skprevku:2540": "gaurītīrthaṃ tathaivāpur yathāpūrvaṃ tathaiva tu /",
  "GP12skprevku:2541": "ajātīrtham iti khyātaṃ devaścājeśvaras tathā // RKS_20.35 //",
  "GP12skprevku:2542": "sarvapāpaharaṃ caiva liṅgamāpsarasaṃ tathā /",
  "GP12skprevku:2543": "tatra snātvā vyatīpāte nārī vā yadi vā naraḥ // RKS_20.36 //",
  "GP12skprevku:2544": "avaśaḥ svavaśo vā 'pi prāṇatyāgaṃ karoti yaḥ /",
  "GP12skprevku:2545": "daśavarṣasahasrāṇi rājā vidyādhare pure // RKS_20.37 //",
  "GP12skprevku:2546": "kanakeśvaramanyat tu kanakāmokṣadaṃ śubham /",
  "GP12skprevku:2547": "jvareśvaraṃ tatra liṅgaṃ jvaro yatra na vidyate // RKS_20.38 //",
  "GP12skprevku:2548": "jvaritā ṛṣayo yatra babhūvur jvaravarjitāḥ /",
  "GP12skprevku:2549": "pañcabrahmeśvaraṃ nāma liṅgaṃ pāpavimocanam // RKS_20.39 //",
  "GP12skprevku:2550": "asuro malaketuś ca śakrasyaiva bhayena tu /",
  "GP12skprevku:2551": "pañcabrahmātmakair mantraiḥ sthaṇḍilasthaṃ tu śaṅkaram // RKS_20.40 //",
  "GP12skprevku:2552": "nānāvidhaiḥ puṣpadhūpaiḥ sampūjya svapuraṃ yayau /",
  "GP12skprevku:2553": "aparāhṇe 'tha saṃsmāra sa pāpo liṅgamaiśakam // RKS_20.41 //",
  "GP12skprevku:2554": "namaskṛtvā 'tha nirmālyaṃ yāvad uddhartum icchati /",
  "GP12skprevku:2555": "tāvat tat sthāṇubhūtaṃ vai liṅgaṃ dṛṣṭvā mahāsuraḥ // RKS_20.42 //",
  "GP12skprevku:2556": "viṣasādamahābāhuḥ kim etad iti vismitaḥ /",
  "GP12skprevku:2557": "ākāśavācācoktaṃ vai viṣādaṃ tyajaputraka // RKS_20.43 //",
  "GP12skprevku:2558": "pañcabrahmeśvaraṃ nāma liṅgam etat mahāsura /",
  "GP12skprevku:2559": "ākāśavacanaṃ śrutvā namaskṛtya divaṃ yayau // RKS_20.44 //",
  "GP12skprevku:2560": "pañcabrahmeśvaraṃ liṅgaṃ liṅgaṃ puṣpeśvaraṃ tathā /",
  "GP12skprevku:2561": "tṛtīyaṃ tu tathā viddhi liṅgaṃ vai sthaṇḍileśvaram // RKS_20.45 //",
  "GP12skprevku:2562": "nitye naimittike kārye grahaṇe candrasūryayoḥ /",
  "GP12skprevku:2563": "śraddhayā saṅgame snātvā liṅgatritayapūjanāt // RKS_20.46 //",
  "GP12skprevku:2564": "gacchanti pitaraḥ svargaṃ havirdānādibhir yathā /",
  "GP12skprevku:2565": "manvantaraśataṃ yāvan modate brahmaṇaḥ pure // RKS_20.47 //",
  "GP12skprevku:2566": "narmadāyāpyabhāge tu gopyaliṅgaṃ vyavasthitam /",
  "GP12skprevku:2567": "brahmahatyādikaṃ pāpaṃ saptarātreṇa naśyati // RKS_20.48 //",
  "GP12skprevku:2568": "tvaṣṭā pūṣeti vikhyātau balinau brahmarākṣasau /",
  "GP12skprevku:2569": "vajreṇa svena śakreṇa hatau tau sindhucāriṇau // RKS_20.49 //",
  "GP12skprevku:2570": "buddhvā brahmādibhirdevair brahmahā tveṣa vāsavaḥ /",
  "GP12skprevku:2571": "indrāṇyā caiva saṃtyaktaḥ sarvaiḥ suragaṇais tathā // RKS_20.50 //",
  "GP12skprevku:2572": "brahmahatyā samāyuktaḥ samprāpto vai himālayam /",
  "GP12skprevku:2573": "candrahīnā yathā rātrir anādityaṃ yathā nabhaḥ // RKS_20.51 //",
  "GP12skprevku:2574": "iyamābhāti vai tadvac chakrahīnā 'marāvatī /",
  "GP12skprevku:2575": "tato devagaṇaiḥ sarvaiḥ preṣito havyavāhanaḥ // RKS_20.52 //",
  "GP12skprevku:2576": "śakrasyānveṣaṇārthāya kṛśāno gamyatāṃ tvayā /",
  "GP12skprevku:2577": "jale dṛṣṭvā nivartyā 'tha devatās saṃnyavedayat // RKS_20.53 //",
  "GP12skprevku:2578": "tatas saṃpreṣito devaiḥ sarvavyāpī prabhañjanaḥ /",
  "GP12skprevku:2579": "sa taṃ praveśayāmāsa provāca tridaśeśvaram // RKS_20.54 //",
  "GP12skprevku:2580": "devānāṃ śāsanād eva samāgacchaṃ ca tvatkṛte /",
  "GP12skprevku:2581": "tamānīya puraṃ divyaṃ brahmaviṣṇupurasmarāḥ // RKS_20.55 //",
  "GP12skprevku:2582": "tato devagaṇāḥ sarve śakreṇa sahitā gatāḥ /",
  "GP12skprevku:2583": "īśāno bhagavān yatra kailāse parvatottame // RKS_20.56 //",
  "GP12skprevku:2584": "namaskṛtya mahādevaṃ surāsuranamaskṛtam /",
  "GP12skprevku:2585": "praviṣṭāṃs tu yathānyāyaṃ papraccha bhagavān haraḥ // RKS_20.57 //",
  "GP12skprevku:2586": "kimāgamanakāryaṃ vaḥ kuto vo bhayamāgatam /",
  "GP12skprevku:2587": "devā ūcuḥ:",
  "GP12skprevku:2588": "eṣa tvāṃ prati saṃpraṣṭuṃ devarājaḥ śatakratuḥ // RKS_20.58 //",
  "GP12skprevku:2589": "mokṣaṇaṃ brahmahatyāyāḥ syād yathā vai tathā kuru /",
  "GP12skprevku:2590": "īśvara uvāca:",
  "GP12skprevku:2591": "vārāṇasyāṃ kratuṃ ceṣṭvā hayamedhaṃ yathā vidhi // RKS_20.59 //",
  "GP12skprevku:2592": "tīrthayātrākrameṇaiva brahmahatyā praṇaśyati /",
  "GP12skprevku:2593": "namaskṛtya tato devaṃ surāḥ kāśīpuraṃ yayuḥ // RKS_20.60 //",
  "GP12skprevku:2594": "yajñopaskaramādāya tatra ceṣṭo makhottamaḥ /",
  "GP12skprevku:2595": "pauṣkaraṃ naimiṣāraṇyaṃ kurukṣetraṃ tathā punaḥ // RKS_20.61 //",
  "GP12skprevku:2596": "kedāraṃ bhairavaṃ tīrthaṃ gaṅgāsāgarasaṅgamam /",
  "GP12skprevku:2597": "oghatīrthaṃ prayāgaṃ ca prabhāsaṃ śaśibhūṣaṇam // RKS_20.62 //",
  "GP12skprevku:2598": "babhramuḥ sarvatīrthāni pṛthivyāṃ yāni kāni ca /",
  "GP12skprevku:2599": "kṛṣṇamasya śarīrārddhamarddhaṃ gauraṃ nirīkṣya ca // RKS_20.63 //",
  "GP12skprevku:2600": "vismayaṃ paramaṃ jagmuḥ sarve devagaṇās tathā /",
  "GP12skprevku:2601": "vārāṇasīṃ purīṃ gatvā surā vijñāpayanti tam // RKS_20.64 //",
  "GP12skprevku:2602": "antarikṣe purī khyātā vārāṇasyasamā tathā /",
  "GP12skprevku:2603": "pañcakrośāntare tasyā brahmahatyā na sarpati // RKS_20.65 //",
  "GP12skprevku:2604": "purāṇe śrūyate deva devarāja śatakrato /",
  "GP12skprevku:2605": "yāvat tiṣṭhati gaṅgāyāṃ vārāṇasyāṃ samāgame // RKS_20.66 //",
  "GP12skprevku:2606": "na tāvad brahmahatyā tu nirgame punarāviśet /",
  "GP12skprevku:2607": "kāśyuvāca:",
  "GP12skprevku:2608": "nāhaṃ samarthā haraṇe muktvā kācit tu kalpagām // RKS_20.67 //",
  "GP12skprevku:2609": "brahmahatyā yathā naśyed upadeśaṃ dadāmi te /",
  "GP12skprevku:2610": "śāṇḍilyā narmadāyoge yāmye bhāge tu nārmade // RKS_20.68 //",
  "GP12skprevku:2611": "tatra snātvā mahārāja trīṇi liṅgāni cārcayet /",
  "GP12skprevku:2612": "pañcabrahmeśvaraṃ devaṃ puṣpeśvaram athāparam // RKS_20.69 //",
  "GP12skprevku:2613": "tṛtīyaṃ tu tathā śakraliṅgaṃ caiva sthaṇḍileśvaram /",
  "GP12skprevku:2614": "śivena kīrtitaṃ pūrvaṃ pārvatyāḥ ṣaṇmukhasya ca // RKS_20.70 //",
  "GP12skprevku:2615": "kāśīpuryā vacaḥ śrutvā devadevaḥ śatakratuḥ /",
  "GP12skprevku:2616": "taṃ deśaṃ samanuprāpya sarvaṃ snānādikaṃ vyadhāt // RKS_20.71 //",
  "GP12skprevku:2617": "tat kṣaṇād divyadehaś ca sūryasaṃkramaṇaṃ yayau /",
  "GP12skprevku:2618": "śarīrāt tasya nirgatya brahmahatyā ha vāsavam // RKS_20.72 //",
  "GP12skprevku:2619": "asya tīrthasya māhātmyād ekahatyā tavaiva kā /",
  "GP12skprevku:2620": "brahmahatyāsahasraṃ hi tamaḥ sūryodaye yathā // RKS_20.73 //",
  "GP12skprevku:2621": "tīrthe 'smin na viśeddhatyā yojanāni caturdaśa /",
  "GP12skprevku:2622": "etasminn antare śakraṃ pratyakṣaṃ prāha kalpagā // RKS_20.74 //",
  "GP12skprevku:2623": "śivam astu mahārāja svagṛhaṃ yāhi sāmpratam /",
  "GP12skprevku:2624": "iti tasyā vacaḥ śrutvā namaskṛtya tu narmadām // RKS_20.75 //",
  "GP12skprevku:2625": "divyaṃ yānaṃ samārūḍho mudā paramayā yutaḥ /",
  "GP12skprevku:2626": "apsarogaṇasaṃkīrṇaṃ siddhagandharvasevitam // RKS_20.76 //",
  "GP12skprevku:2627": "tatrārūḍhaḥ surapatir yathāpūrvaṃ tathaiva ca /",
  "GP12skprevku:2628": "dhṛtadivyātapatras tu vījyamāno 'psarogaṇaiḥ // RKS_20.77 //",
  "GP12skprevku:2629": "stūyamānaḥ suragaṇaiḥ praviveśāmarāvatīm /",
  "GP12skprevku:2630": "śivena kathitaṃ hy etat pārvatyāḥ ṣaṇmukhasya ca // RKS_20.78 //",
  "GP12skprevku:2631": "mayā tu kathitaṃ rājaṃs tava brahmarṣipūrvakam // RKS_20.79 //",
  "GP12skprevku:2632": "iti śrīskandapurāṇe revākhaṇḍe brahmahatyāchedano nāma viṃśo 'dhyāyaḥ //",
  "GP12skprevku:2633": "RKS adhyāya 21",
  "GP12skprevku:2634": "yudhiṣṭhira uvāca:",
  "GP12skprevku:2635": "bhūyaścecchāmy ahaṃ śrotuṃ narmadātīrthakīrtanam /",
  "GP12skprevku:2636": "tṛptiṃ naivādhigacchāmi śṛṇvannapi mahāmune // RKS_21.1 //",
  "GP12skprevku:2637": "idānīṃ śrotum icchāmi revākubjāsamāgamam /",
  "GP12skprevku:2638": "ākhyānasahitaṃ brahman kathayasva prasādataḥ // RKS_21.2 //",
  "GP12skprevku:2639": "kubjikā karmaṇā kena triṣu lokeṣu viśrutā /",
  "GP12skprevku:2640": "etannastvaṃ paraṃ brahman saṃśayaṃ chettumarhasi // RKS_21.3 //",
  "GP12skprevku:2641": "mārkaṇḍeya uvāca:",
  "GP12skprevku:2642": "śṛṇu rājan kathāṃ divyāṃ sarvapāpapraṇāśinīm /",
  "GP12skprevku:2643": "kathitāmīśvareṇaiva pārvatyāḥ ṣaṇmukhasya me // RKS_21.4 //",
  "GP12skprevku:2644": "ṛṣīṇāṃ brahmamukhyānāṃ gaṇānāṃ cānucāriṇām /",
  "GP12skprevku:2645": "nānāṛkṣāṇi sūryasya jagadudyotakāriṇaḥ // RKS_21.5 //",
  "GP12skprevku:2646": "śaśisūryopagamane tārā bhānti nabhastale /",
  "GP12skprevku:2647": "nānyā payasvinī śaktā saṃsārārṇavatāraṇe // RKS_21.6 //",
  "GP12skprevku:2648": "pitṛdevamanuṣyāṇāṃ muktvā caiva tu kalpagām /",
  "GP12skprevku:2649": "tatra snātā divaṃ yānti ye mṛtā na punarbhavāḥ // RKS_21.7 //",
  "GP12skprevku:2650": "cāndrāyaṇasahasraṃ ca brahmakūrcāyutaṃ tathā /",
  "GP12skprevku:2651": "narmadātoyapānena tulyaṃ bhavati vā na vā // RKS_21.8 //",
  "GP12skprevku:2652": "tilodakapradānena pitṝṇāṃ prītirakṣayā /",
  "GP12skprevku:2653": "gāyanti pitaro gāthā tathaiva ca pitāmahāḥ // RKS_21.9 //",
  "GP12skprevku:2654": "mātāmahādyāḥ satataṃ sarva eva parasparam /",
  "GP12skprevku:2655": "api syāt svakule 'smākaṃ putraḥ paramadhārmikaḥ // RKS_21.10 //",
  "GP12skprevku:2656": "havis tilayutaṃ dadyād yo revāsalilārcitam /",
  "GP12skprevku:2657": "varṣalakṣaṃ tathā tena tṛptā yāmaḥ parāṃ gatim // RKS_21.11 //",
  "GP12skprevku:2658": "yajñakriyā kṛtā tena samagrā bhūridakṣiṇā /",
  "GP12skprevku:2659": "etat te kathitaṃ rājaṃ śivenokta yathā purā // RKS_21.12 //",
  "GP12skprevku:2660": "svārociṣe 'ntare prāpte ādikalpe kṛte yuge /",
  "GP12skprevku:2661": "mā gayāṃ gaccha kaunteya mā gaṅgāṃ mā sarasvatīm // RKS_21.13 //",
  "GP12skprevku:2662": "tatra gaccha nṛpaśreṣṭha yatra kubjā sanarmadā /",
  "GP12skprevku:2663": "vārāṇasīṃ prayāgaṃ ca gaṅgāsāgarasaṅgamam // RKS_21.14 //",
  "GP12skprevku:2664": "kedāraṃ kanakhalaṃ ca prabhāsaṃ śaśibhūṣaṇam /",
  "GP12skprevku:2665": "hariścandrapuraṃ cāndraṃ śrīśailaṃ tripurāntakam // RKS_21.15 //",
  "GP12skprevku:2666": "māhendra malayaṃ caiva gokarṇaṃ ca mahābalam /",
  "GP12skprevku:2667": "kālañjaraṃ nīlakaṇṭhaṃ tryambakaṃ dhūtakilbiṣam // RKS_21.16 //",
  "GP12skprevku:2668": "rudrakoṭiṃ himasthānaṃ bhairavaṃ ca mahāpatham /",
  "GP12skprevku:2669": "tīrthāny etāni cānyāni kalāṃ nārhanti ṣoḍaśīm // RKS_21.17 //",
  "GP12skprevku:2670": "nānātīrthasahasrāṇi purāṇe kīrtitāni ca /",
  "GP12skprevku:2671": "brahmaviṣṇuśivoktaṃ hi tatpramāṇaṃ hi siddhaye // RKS_21.18 //",
  "GP12skprevku:2672": "some prasiddhā 'māvāsyā revākubjāsamāgame /",
  "GP12skprevku:2673": "eraṇḍyāṃ caṇḍavegāyāṃ revayā saha saṃgame // RKS_21.19 //",
  "GP12skprevku:2674": "rājan darśe yadā somaḥ saṃviśed ravimaṇḍale /",
  "GP12skprevku:2675": "vyatīpāte ca saṃkrāntau vaidhṛtau viṣuve tathā // RKS_21.20 //",
  "GP12skprevku:2676": "dakṣottarāyaṇe caiva ṣaḍaśītimukhe tathā /",
  "GP12skprevku:2677": "darśe syād viṃśatiguṇaṃ vyatīpāte samāṃ śataḥ // RKS_21.21 //",
  "GP12skprevku:2678": "saṃkrame vaidhṛtau rājaṃ chatārdhaṃ parikīrtitam /",
  "GP12skprevku:2679": "amāsomasamāyoge rāhusomasamāgame // RKS_21.22 //",
  "GP12skprevku:2680": "kurukṣetrāc chataguṇaṃ puṇyam āha śivaḥ svayam /",
  "GP12skprevku:2681": "bilvāmrakaṃ siddhaliṅgaṃ brahmahatyāvyapohanam // RKS_21.23 //",
  "GP12skprevku:2682": "darśanāt sparśanāt tasya śivaloke mahīyate /",
  "GP12skprevku:2683": "kubjeśvaraṃ tathaivānyat na tat paśyanti mānavāḥ // RKS_21.24 //",
  "GP12skprevku:2684": "narmadākubjikāmadhye nāgakanyābhir arcyate /",
  "GP12skprevku:2685": "svārociṣe 'ntare prāpte ādikalpe kṛte yuge // RKS_21.25 //",
  "GP12skprevku:2686": "kālāgnirudrasaṃkāśaṃ bhittvā pātālasaṅgamam /",
  "GP12skprevku:2687": "sūryakoṭisamaprakhyaṃ pradīptajvalanaprabham // RKS_21.26 //",
  "GP12skprevku:2688": "utthitaṃ kalpagāmadhye devā 'vāhanakāmyayā /",
  "GP12skprevku:2689": "oṃkārasya yavaikena hīnaṃ liṅgaṃ nṛpottama // RKS_21.27 //",
  "GP12skprevku:2690": "pṛthivyāṃ yāni tīrthāni loke 'smin sacarācare /",
  "GP12skprevku:2691": "hīnān yasmād yavārddhena satyam etac chivoditam // RKS_21.28 //",
  "GP12skprevku:2692": "tatra yas tyajati prāṇānamāsomasamāgame /",
  "GP12skprevku:2693": "divyayānasamārūḍhaḥ stūyamāno 'psarogaṇaiḥ // RKS_21.29 //",
  "GP12skprevku:2694": "dhṛtadivyātapatras tu sarvālaṅkārabhūṣitaḥ /",
  "GP12skprevku:2695": "triṃśacchatasahasrāṇi vasec chivapure śubhe // RKS_21.30 //",
  "GP12skprevku:2696": "tyajeddhi tatra yaḥ prāṇān na vaśaḥ svavaśo 'pi vā /",
  "GP12skprevku:2697": "daśavarṣasahasrāṇi rājā vidyādhare pure // RKS_21.31 //",
  "GP12skprevku:2698": "rantidevaś cakravartī śakratulyo mahīpatiḥ /",
  "GP12skprevku:2699": "ayodhyādhipatiḥ śrīmān sarvadharmabhṛtāṃ varaḥ // RKS_21.32 //",
  "GP12skprevku:2700": "kaṇvāśramapade ramye surāsuraniṣevite /",
  "GP12skprevku:2701": "ākhyānasahitaṃ rājaṃ chṛṇu veda yathākramam // RKS_21.33 //",
  "GP12skprevku:2702": "tīrthasaṃkhyāpramāṇaṃ ca itihāsaṃ purātanam /",
  "GP12skprevku:2703": "haranti ke ca kārttikyāṃ kailāse parvatottame // RKS_21.34 //",
  "GP12skprevku:2704": "brahmādayo gatās tatra viṣṇuśakrapurogamāḥ /",
  "GP12skprevku:2705": "umayā sahito rudro gaṇakoṭisamanvitaḥ // RKS_21.35 //",
  "GP12skprevku:2706": "nandiskandamahākālasurāsuraniṣevitaḥ /",
  "GP12skprevku:2707": "saritaḥ sāgarāḥ śailās tīrthānāṃ koṭayas tathā // RKS_21.36 //",
  "GP12skprevku:2708": "teṣāṃ madhye samutthāya skando vacanam abravīt /",
  "GP12skprevku:2709": "kasyaitāni vimānāni dīvyante divi śaṅkara // RKS_21.37 //",
  "GP12skprevku:2710": "sāptabhaumā gṛhā ramyā hemaprākāratoraṇāḥ /",
  "GP12skprevku:2711": "gītanṛtyaninādena kāminīnāṃ manoharāḥ // RKS_21.38 //",
  "GP12skprevku:2712": "īśvara uvāca:",
  "GP12skprevku:2713": "śṛṇu skanda mahābhāga kathyamānaṃ yathoditam /",
  "GP12skprevku:2714": "tīrthadānaprabhāveṇa tīrthajyeṣṭhakrameṇa tu // RKS_21.39 //",
  "GP12skprevku:2715": "ye mṛtā narmadātīre parvate 'marakaṇṭake /",
  "GP12skprevku:2716": "māheśvarāditīrtheṣu bhṛgukacchāvasānataḥ // RKS_21.40 //",
  "GP12skprevku:2717": "imāni yāni tīrthāni liṅgamūrtidharāṇi ca /",
  "GP12skprevku:2718": "saritaścāpi gaṅgādyās tāsu dānaprabhāvataḥ // RKS_21.41 //",
  "GP12skprevku:2719": "etat te kathitaṃ skanda harmyās santi samuddhṛtāḥ /",
  "GP12skprevku:2720": "mārkaṇḍeya uvāca:",
  "GP12skprevku:2721": "evaṃ purā mahārāja kailāse parvatottame // RKS_21.42 //",
  "GP12skprevku:2722": "brahmā papraccha tīrthānāṃ śaṅkaraṃ vidhipūrvakam /",
  "GP12skprevku:2723": "devakhātāni sarvāṇi saritaḥ sāgarās tathā // RKS_21.43 //",
  "GP12skprevku:2724": "nadyaḥ sarvāś ca bhūpṛṣṭhe gaṅgādyā girisambhavāḥ /",
  "GP12skprevku:2725": "uttamāḥ katicid deva kathayasva prasādataḥ // RKS_21.44 //",
  "GP12skprevku:2726": "hara uvāca:",
  "GP12skprevku:2727": "kathayāmi paraṃ tīrthaṃ pavitraṃ pāpanāśanam /",
  "GP12skprevku:2728": "kautukena tvayā pṛṣṭā nadīnāmuttamā nadī // RKS_21.45 //",
  "GP12skprevku:2729": "sarvāsāṃ saritāṃ madhya uttamā saptakalpagā /",
  "GP12skprevku:2730": "sarveṣāṃ jananī ceha nadī trailokyasundarī // RKS_21.46 //",
  "GP12skprevku:2731": "brahmovāca:",
  "GP12skprevku:2732": "surasindhuṃ parityajya narmadā varṇyate katham /",
  "GP12skprevku:2733": "viruddhaṃ sarvalokānāṃ devānāṃ ca viśeṣataḥ // RKS_21.47 //",
  "GP12skprevku:2734": "brahmaṇas tu vacaḥ śrutvā agastyo vākyam abravīt /",
  "GP12skprevku:2735": "madhye pade niyuktaś ca vaktum eva na yujyate // RKS_21.48 //",
  "GP12skprevku:2736": "dharmāḥ sarve vedamūlā brāhmaṇā vedasambhavāḥ /",
  "GP12skprevku:2737": "vedahīnā na sidhyanti yajñadānavidhikriyāḥ // RKS_21.49 //",
  "GP12skprevku:2738": "svayambhūr bhagavāṃ chambhuḥ śambhuś ca bhagavān hariḥ /",
  "GP12skprevku:2739": "vedāś ca bhagavāṃ chambhuḥ kalpagā śambhusambhavā // RKS_21.50 //",
  "GP12skprevku:2740": "avyaktāvyaktarūpeṇa jagataḥ kāraṇecchayā /",
  "GP12skprevku:2741": "saṃhārasṛṣṭirūpeṇa pralayotpattikāriṇī // RKS_21.51 //",
  "GP12skprevku:2742": "bhagīrathaneminītā hariṇā 'trāvatāritā /",
  "GP12skprevku:2743": "gaṅgā sā jahnunā pītā muninā culukena ca // RKS_21.52 //",
  "GP12skprevku:2744": "kruddhaḥ pītvā munistāṃ tu sthito dhyānaparāyaṇaḥ /",
  "GP12skprevku:2745": "divyaṃ varṣasahasraṃ tu sā tu tasyodare sthitā // RKS_21.53 //",
  "GP12skprevku:2746": "vismayo devatānāṃ hi samāpede kutūhalam /",
  "GP12skprevku:2747": "brahmādyā devatāḥ sarvā gatvā tasyāśramaṃ prati // RKS_21.54 //",
  "GP12skprevku:2748": "śāpaśaṅkākulātmāno muniṃ vijñāpayanti te /",
  "GP12skprevku:2749": "mahānadīṃ mune muñca pavitrāṃ pāpanāśinīm // RKS_21.55 //",
  "GP12skprevku:2750": "martye vahatu sā nityaṃ lokasantāpahāriṇī /",
  "GP12skprevku:2751": "devatā ṛṣiproktena muktā tena mahānadī // RKS_21.56 //",
  "GP12skprevku:2752": "muktā tu jahnunā tatra tena sā jāhnavī smṛtā /",
  "GP12skprevku:2753": "sā tu kiṃ varṇyate brahman pītāyā jahnunā purā // RKS_21.57 //",
  "GP12skprevku:2754": "mayā culukamātreṇa śoṣitāḥ saptasāgarāḥ /",
  "GP12skprevku:2755": "hariś ca bhagavān śambhuś śambhuś ca bhagavān iti // RKS_21.58 //",
  "GP12skprevku:2756": "vindhyaḥ saptaśailarājo narmadāyāḥ prabhāvataḥ /",
  "GP12skprevku:2757": "tenoddhatā devamārgā vartamānāni vāritāḥ // RKS_21.59 //",
  "GP12skprevku:2758": "yajñaparvataparyaṅkāvubhau vindhyastau purā /",
  "GP12skprevku:2759": "mayā nivāritau buddhyā devamārga pravṛttaye // RKS_21.60 //",
  "GP12skprevku:2760": "evaṃ vigarhito brahmā saṃvādena parasparam /",
  "GP12skprevku:2761": "tatas tuṣṭāḥ surāḥ sarve hy agastyaṃ prati bhārata // RKS_21.61 //",
  "GP12skprevku:2762": "devadundubhayo neduḥ puṣpavṛṣṭiḥ papāta ca /",
  "GP12skprevku:2763": "iti te kathito rājann itihāsaḥ purātanaḥ // RKS_21.62 //",
  "GP12skprevku:2764": "iti śrīskandapurāṇe revākhaṇḍe kubjāmāhātmya ekaviṃśo 'dhyāyaḥ //",
  "GP12skprevku:2765": "RKS adhyāya 22",
  "GP12skprevku:2766": "yudhiṣṭhira uvāca:",
  "GP12skprevku:2767": "kathaṃ nivartito yajño rantidevasya dhīmataḥ /",
  "GP12skprevku:2768": "kaṇvāśramapade ramye revākubjāsamāgame // RKS_22.1 //",
  "GP12skprevku:2769": "nikhilaṃ śrotumicchāmi kathayasva śivoditam /",
  "GP12skprevku:2770": "mārkaṇḍeya uvāca:",
  "GP12skprevku:2771": "śṛṇvantu munayaḥ sarve śrotukāmās samāgamam // RKS_22.2 //",
  "GP12skprevku:2772": "mayā khyātam idaṃ puṇyam itihāsaṃ purātanam /",
  "GP12skprevku:2773": "śaṇḍāmarko 'tha rājarṣir mānaso brahmaṇaḥ sutaḥ // RKS_22.3 //",
  "GP12skprevku:2774": "sūryatejaḥ samaprakhyas tejasā prajvalann iva /",
  "GP12skprevku:2775": "brahmiṣṭhaḥ satyavādī ca vedavedāṅgapāragaḥ // RKS_22.4 //",
  "GP12skprevku:2776": "brahmacārī jitakrodhaḥ sarvabhūtahite rataḥ /",
  "GP12skprevku:2777": "ṣaḍaśītisahasrāṇi munīnāṃ dīptatejasām // RKS_22.5 //",
  "GP12skprevku:2778": "tapastatraiva tapyante mokṣopāyavicintakāḥ /",
  "GP12skprevku:2779": "kandamūlaphalāhārā jalāhārās tathā pare // RKS_22.6 //",
  "GP12skprevku:2780": "māsopavāsinaś cānye tathā pakṣopavāsinaḥ /",
  "GP12skprevku:2781": "caranti ke sāntapanaṃ prājāpatyaṃ tathaiva ca // RKS_22.7 //",
  "GP12skprevku:2782": "cāndrāyaṇaparāś cānye brahmakūrcās tathāpare /",
  "GP12skprevku:2783": "śaṇḍāmarkāśritāḥ sarve sarveṣāṃ gurur eva ca // RKS_22.8 //",
  "GP12skprevku:2784": "vedadhvanitanirghoṣair divaṃ bhūmiṃ vyanādayan /",
  "GP12skprevku:2785": "nirdhūmo jvalanas tatra hūyamāno hutāśanaḥ // RKS_22.9 //",
  "GP12skprevku:2786": "kāmakrodhavinirmuktair brahmacārijitendriyaiḥ /",
  "GP12skprevku:2787": "śaṇḍāmarkāśramaṃ divyaṃ yuktaṃ brahmasamadvijaiḥ // RKS_22.10 //",
  "GP12skprevku:2788": "tathākāmaphalair vṛkṣaiḥ puṣpitais tvatiśobhitam /",
  "GP12skprevku:2789": "sarvāśramaguruś cāsīd rantidevo mahīpatiḥ // RKS_22.11 //",
  "GP12skprevku:2790": "śāsitā dharaṇī tena saśailavanakānanā /",
  "GP12skprevku:2791": "na narāḥ śokamātsaryarogadāridryaduḥkhitāḥ // RKS_22.12 //",
  "GP12skprevku:2792": "cirāyuṣaḥ prajāḥ sarvā dhanadhānyasamākulāḥ /",
  "GP12skprevku:2793": "svayaṃ kāmadughā gāvaḥ pṛthivī sasyaśālinī // RKS_22.13 //",
  "GP12skprevku:2794": "kauśeyaṃ paṭṭasūtraṃ ca sarveṣāṃ vimalaṃ citam /",
  "GP12skprevku:2795": "parjanyaḥ kāmavarṣī ca kāle kāle ṛtāvṛtau // RKS_22.14 //",
  "GP12skprevku:2796": "nānā purāṇi ramyāṇi hemaratnānvitāni ca /",
  "GP12skprevku:2797": "nānā cāmaramālā ca hemaratnāvagaṇṭhitā // RKS_22.15 //",
  "GP12skprevku:2798": "kiṅkiṇījālasaṃchannā maṇimālāvilambitā /",
  "GP12skprevku:2799": "budbudair ardhacandraiś ca pārijātakadambakaiḥ // RKS_22.16 //",
  "GP12skprevku:2800": "gopuraiś ca mahādivyair nānānakanināditā /",
  "GP12skprevku:2801": "nāṭyaharmyaiś ca saṅgītair vicitrakusumāvṛtaiḥ // RKS_22.17 //",
  "GP12skprevku:2802": "bhūmir hemamayī caiva cārcitā yatra saṃcitaiḥ /",
  "GP12skprevku:2803": "prāsādaś ca mahāratnair devadevasya śūlinaḥ // RKS_22.18 //",
  "GP12skprevku:2804": "merumandarakailāse yādṛśaś ca virājate /",
  "GP12skprevku:2805": "nānāratnaśilābhiś ca anekaśikharotkaraiḥ // RKS_22.19 //",
  "GP12skprevku:2806": "candraśālāgavākṣaiś ca ratnamālāvibhūṣitaiḥ /",
  "GP12skprevku:2807": "śatārdhasāptabhaumaiś ca tathaivāyutabhūmikaiḥ // RKS_22.20 //",
  "GP12skprevku:2808": "candrānanapatākābhir yajñaiś cāpi virājitā /",
  "GP12skprevku:2809": "evaṃ vidhā nṛpaśreṣṭha sarvaśobhā samanvitā // RKS_22.21 //",
  "GP12skprevku:2810": "rantidevasya rājarṣer ayodhyānagarī śubhā /",
  "GP12skprevku:2811": "itthaṃ śaśāsa dharaṇīṃ yathā śakrastriviṣṭapam // RKS_22.22 //",
  "GP12skprevku:2812": "nṛpo yāgasahasraiś ca bhūmipṛṣṭhaṃ dadāha saḥ /",
  "GP12skprevku:2813": "purodhasaṃ vaśiṣṭhaṃ ca papraccha munisattamam // RKS_22.23 //",
  "GP12skprevku:2814": "kasmiṃs tīrthe tu nirvighnā yajñasiddhir mahāmune /",
  "GP12skprevku:2815": "iti tasya vacaḥ śrutvā rājarṣer munisattamaḥ // RKS_22.24 //",
  "GP12skprevku:2816": "uvāca rantidevaṃ ca vaśiṣṭho brahmavittamaḥ /",
  "GP12skprevku:2817": "durvāsāḥ kaśyapo gargo nāradaḥ parvataḥ kratuḥ // RKS_22.25 //",
  "GP12skprevku:2818": "agniś ca śaunakaś caiva bṛhaspatir athāṅgirāḥ /",
  "GP12skprevku:2819": "bhṛgur atris tathā vatsyaḥ pulastyaḥ pulahastathā // RKS_22.26 //",
  "GP12skprevku:2820": "kāśyapo gālavaś caiva ṛṣyaśṛṅgo vibhāṇḍakaḥ /",
  "GP12skprevku:2821": "ahaṃ ca munayaś caite munayo brahmavarcasaḥ // RKS_22.27 //",
  "GP12skprevku:2822": "sarveṣāṃ matamevaṃ vai mama caiva narādhipa /",
  "GP12skprevku:2823": "anyatīrthāt paraṃ tīrthaṃ purāṇe parikīrtitam // RKS_22.28 //",
  "GP12skprevku:2824": "koṭikoṭiguṇaṃ puṇyaṃ kalpagā yatra vartate /",
  "GP12skprevku:2825": "evam eveti taṃ brūyāt satyam etat tvayoditam // RKS_22.29 //",
  "GP12skprevku:2826": "tataścājñāpayām āsa bhṛtyāmātyapurodhasaḥ /",
  "GP12skprevku:2827": "yajñopaskarasambhāraḥ śīghram eva vidhīyatām // RKS_22.30 //",
  "GP12skprevku:2828": "ādideśa tato dūtān nānādeśeṣu satvarān /",
  "GP12skprevku:2829": "ghoṣaṇā kriyatāṃ rāṣṭre samāgacchantu bhūmipāḥ // RKS_22.31 //",
  "GP12skprevku:2830": "āgatās te tataḥ sarve rantidevasya śāsanāt /",
  "GP12skprevku:2831": "yathā vibhavaśobhāḍhyāḥ śakratulyā mahībhṛtaḥ // RKS_22.32 //",
  "GP12skprevku:2832": "gāvaś ca daśalakṣāṇi savatsāś ca payasvinīḥ /",
  "GP12skprevku:2833": "hemabhārairbhūṣitāś ca kāmadhenupayasvinīḥ // RKS_22.33 //",
  "GP12skprevku:2834": "lakṣamekaṃ hayānāṃ tu ayutaṃ dantināṃ tathā /",
  "GP12skprevku:2835": "maṇimāṇikyaratnānāṃ tatra saṃkhyā na vidyate // RKS_22.34 //",
  "GP12skprevku:2836": "anekāni sahasrāṇi karabhānāṃ ca bhārata /",
  "GP12skprevku:2837": "divyayānaṃ samāruhya sāntaḥpuraparicchadaḥ // RKS_22.35 //",
  "GP12skprevku:2838": "nānātūryair gītavādyair mekalātīram āgataḥ /",
  "GP12skprevku:2839": "tatra maṇḍapakuṇḍāni yajñayūpā hiraṇmayāḥ // RKS_22.36 //",
  "GP12skprevku:2840": "nānābhakṣāṇi bhojyāni pakvāni vividhāni ca /",
  "GP12skprevku:2841": "nānābharaṇaratnaiś ca brāhmaṇāḥ samalaṃkṛtāḥ // RKS_22.37 //",
  "GP12skprevku:2842": "yajñadīkṣāṃ ca jagrāha patnyā saha narādhipaḥ /",
  "GP12skprevku:2843": "tataḥ pravartito yajño revātīre suśobhane // RKS_22.38 //",
  "GP12skprevku:2844": "tatra jvalati nirdhūmaḥ pratyakṣo havyavāhanaḥ /",
  "GP12skprevku:2845": "brahmaśakrādayo devā lokapālā marudgaṇāḥ // RKS_22.39 //",
  "GP12skprevku:2846": "viśvedevāś ca sādhyāś ca vasavaścandrabhāskarau /",
  "GP12skprevku:2847": "saritaḥ sāgarāḥ śailāḥ sarvatīrthāni cāpagā // RKS_22.40 //",
  "GP12skprevku:2848": "mātaraḥ siddhagandharvāḥ sayakṣoragarākṣasāḥ /",
  "GP12skprevku:2849": "umayā sahito rudro viṣṇuś caiva sureśvaraḥ // RKS_22.41 //",
  "GP12skprevku:2850": "sarveṣā yajñabhāgāṃś ca pṛthak pṛthag akalpayat /",
  "GP12skprevku:2851": "etasminn antare rājan vedadhvani niveditam // RKS_22.42 //",
  "GP12skprevku:2852": "vismitā hyabhavan sarve śrutvā smṛtibhayānakam /",
  "GP12skprevku:2853": "dānavā balavanto 'dya te krauñcapuravāsinaḥ // RKS_22.43 //",
  "GP12skprevku:2854": "mahābāhuḥ subāhuś ca daityakoṭisamāvṛtāḥ /",
  "GP12skprevku:2855": "āgatā narmadā tīre sabhṛtyabalavāhanāḥ // RKS_22.44 //",
  "GP12skprevku:2856": "dakṣiṇāṃ diśamāśritya yajñavighnaṃ vicakrire /",
  "GP12skprevku:2857": "brahmādyā munayaḥ sarve bhayatrastāś ca kampire // RKS_22.45 //",
  "GP12skprevku:2858": "uvāca vacanaṃ brahmā devatulyaṃ purodhasam /",
  "GP12skprevku:2859": "mayā vidhir vismṛtaś ca mantrādīnāṃ mahābhayāt // RKS_22.46 //",
  "GP12skprevku:2860": "uvāca rantidevaṃ ca yajñadhvaṃsaṃ nivāraya /",
  "GP12skprevku:2861": "brahmiṣṭhas tad vacaḥ śrutvā rantidevo mahīpatiḥ // RKS_22.47 //",
  "GP12skprevku:2862": "yadi me vidyate satyaṃ śivabhaktiparā matiḥ /",
  "GP12skprevku:2863": "daityarākṣasaduṣṭāś ca ye cānye vighnakārakāḥ // RKS_22.48 //",
  "GP12skprevku:2864": "sarve te vilayaṃ yānti tamaḥ sūryodaye yathā /",
  "GP12skprevku:2865": "paśyantu mama sāmarthyaṃ devā vigatakalmaṣāḥ // RKS_22.49 //",
  "GP12skprevku:2866": "evamuktvā tato rājan kuśāgreṇa tu nārmadaḥ /",
  "GP12skprevku:2867": "pravāho duṣṭarakṣārthaṃ dakṣiṇasyāṃ prakalpitaḥ // RKS_22.50 //",
  "GP12skprevku:2868": "viṣṇuś caiva smṛtas tatra śaṅkhacakragadādharaḥ /",
  "GP12skprevku:2869": "uttare devayānasya pravāhaḥ parikalpitaḥ // RKS_22.51 //",
  "GP12skprevku:2870": "evaṃ kṛtvā tu ghoreṇa devamantreṇa suvrataḥ /",
  "GP12skprevku:2871": "juhāvāhavanīye tu kuṇḍe bilvāmravetasam // RKS_22.52 //",
  "GP12skprevku:2872": "tasmāt samutthitaṃ liṅgaṃ jvalat kālānalaprabham /",
  "GP12skprevku:2873": "nānto nādir na madhyaṃ ca tasya liṅgasya bhārata // RKS_22.53 //",
  "GP12skprevku:2874": "tataḥ surāsurāḥ sarve cakruḥ stotram idaṃ puraḥ /",
  "GP12skprevku:2875": "oṃ namo bhuvaneśāya ādideva namo 'stu te // RKS_22.54 //",
  "GP12skprevku:2876": "carācarakhyāpakāya sṛṣṭisaṃhārakāriṇe /",
  "GP12skprevku:2877": "stotraṃ śrutvā mahādevaḥ śāntarūpo jagat patiḥ // RKS_22.55 //",
  "GP12skprevku:2878": "babhūva paramaprītaś carācaragurus tadā /",
  "GP12skprevku:2879": "tad dṛṣṭvā tādṛśaṃ karma rantidevasya dhīmataḥ // RKS_22.56 //",
  "GP12skprevku:2880": "āgatya dānavādhīśo rantidevamapūjayat /",
  "GP12skprevku:2881": "ādeśo dīyatāṃ mahyaṃ kiṃ karomīti cābravīt // RKS_22.57 //",
  "GP12skprevku:2882": "uvāca vacanaṃ rājā prahasann iva bhārata /",
  "GP12skprevku:2883": "ātithyakāle samprāpte yajñabhāgaṃ vadāmi te // RKS_22.58 //",
  "GP12skprevku:2884": "devānāṃ yajñabhāṃgaṃ ca dānavānāṃ ca sarvaśaḥ /",
  "GP12skprevku:2885": "parikalpya yathānyāyaṃ mudā paramayā yutaḥ // RKS_22.59 //",
  "GP12skprevku:2886": "svaṃ svaṃ yānaṃ samāruhya dānavās te ca sarvaśaḥ /",
  "GP12skprevku:2887": "liṅgaṃ bilvāmrakaṃ nāma juṣṭaṃ daivair jagat pateḥ // RKS_22.60 //",
  "GP12skprevku:2888": "namaskṛtya mahādevaṃ rantidevaṃ pratuṣṭuvuḥ /",
  "GP12skprevku:2889": "tataḥ pramuditā devā rantidevam apūjayan // RKS_22.61 //",
  "GP12skprevku:2890": "umayā saha deveśaṃ gaṇakoṭisamanvitam /",
  "GP12skprevku:2891": "brahmā viṣṇuś ca devāś ca varaṃ dattvā divaṃ yayuḥ // RKS_22.62 //",
  "GP12skprevku:2892": "gateṣu teṣu deveṣu rantidevaḥ puraṃ yayau /",
  "GP12skprevku:2893": "kadācid vṛtrahā tatra brahmahatyāsamāvṛtaḥ // RKS_22.63 //",
  "GP12skprevku:2894": "revākubjāsamāyoge sarvaṃ snānādikaṃ vyadhāt /",
  "GP12skprevku:2895": "tatkṣaṇād divyadehas tu sūryasaṃkāśatejasaḥ // RKS_22.64 //",
  "GP12skprevku:2896": "śarīrāt tasya nirgatya brahmahatyāha vāsavam /",
  "GP12skprevku:2897": "asya tīrthasya māhātmyād ekahatyā tavaiva kā // RKS_22.65 //",
  "GP12skprevku:2898": "brahmahatyāsahasraṃ hi tamaḥ sūryodaye yathā /",
  "GP12skprevku:2899": "tīrthe 'smin vinaśed yāvad yojanāni caturdaśa // RKS_22.66 //",
  "GP12skprevku:2900": "etasminn antare śakraṃ pratyakṣaṃ prāha kalpagā /",
  "GP12skprevku:2901": "śāntis te 'stu mahābhāga yatheṣṭaṃ gaccha sāmpratam // RKS_22.67 //",
  "GP12skprevku:2902": "iti tasyā vacaḥ śrutvā tāṃ namaskṛtya kalpagām /",
  "GP12skprevku:2903": "divyayānaṃ samāruhya mudā paramayā yutaḥ // RKS_22.68 //",
  "GP12skprevku:2904": "apsarogaṇasaṃyuktaṃ divyagandharvanāditam /",
  "GP12skprevku:2905": "tatrārūḍhaḥ surapatir yathā pūrvaṃ tathaiva saḥ // RKS_22.69 //",
  "GP12skprevku:2906": "dhṛtadivyātapatras tu vījyamāno 'psarogaṇaiḥ /",
  "GP12skprevku:2907": "stūyamānaḥ suragaṇaiḥ praviveśāmarāvatīm // RKS_22.70 //",
  "GP12skprevku:2908": "śivena kathitaṃ pūrvaṃ pārvatyāḥ ṣaṇmukhasya ca /",
  "GP12skprevku:2909": "mayā ca kathitaṃ rājaṃs tava brahmarṣipūrvakam // RKS_22.71 //",
  "GP12skprevku:2910": "iti śrīskandapurāṇe revākhaṇḍe bilvāmrakotpattivarṇano nāma dvāviṃśo 'dhyāyaḥ //",
  "GP12skprevku:2911": "RKS adhyāya 23",
  "GP12skprevku:2912": "mārkaṇḍeya uvāca:",
  "GP12skprevku:2913": "harikeśa iti khyātaḥ śālagrāme dvijottamaḥ /",
  "GP12skprevku:2914": "śiloñchavṛttirdharmātmā satyavrataparāyaṇaḥ // RKS_23.1 //",
  "GP12skprevku:2915": "brāhmaṇī suvratā tasya dharmapatnī yaśasvinī /",
  "GP12skprevku:2916": "pativratā mahābhāgā patiśuśrūṣaṇe ratā // RKS_23.2 //",
  "GP12skprevku:2917": "kāle ṛtumatī sā tu ṛtugāmī ca sa dvijaḥ /",
  "GP12skprevku:2918": "tasya putraśataṃ jajñe kapilāpuram āśritam // RKS_23.3 //",
  "GP12skprevku:2919": "śiloñchavṛttiyogena prasthamekamupārjayat /",
  "GP12skprevku:2920": "kṣutkṣāmāḥ te ca śiśavo rudanti karuṇaṃ tataḥ // RKS_23.4 //",
  "GP12skprevku:2921": "śiśūn bubhukṣitān dṛṣṭvā mātā śokārtivihvalā /",
  "GP12skprevku:2922": "garhayantī suduḥkhārtā brāhmaṇī patim abravīt // RKS_23.5 //",
  "GP12skprevku:2923": "vṛddhau ca mātāpitarau sādhvī bhāryā sutaḥ śiśuḥ /",
  "GP12skprevku:2924": "bharaṇīyāḥ prayatnena eṣa dharmaḥ sanātanaḥ // RKS_23.6 //",
  "GP12skprevku:2925": "bharaṇaṃ poṣyavargasya putrāṇāṃ ca viśeṣataḥ /",
  "GP12skprevku:2926": "etac chrutvā tu vacanaṃ brāhmaṇyāḥ śokavihvalaḥ // RKS_23.7 //",
  "GP12skprevku:2927": "harikeśo 'bravīd vākyaṃ brāhmaṇīṃ prati bhārata /",
  "GP12skprevku:2928": "na mayā saṃcitaṃ dhānyaṃ na vittaṃ gṛhamedhinā // RKS_23.8 //",
  "GP12skprevku:2929": "grāme grāme bhikṣayitvā savibhāgaṃ pṛthak pṛthak /",
  "GP12skprevku:2930": "dadāmi paramaṃ dhānyaṃ nānyāṃ vṛttiṃ tu kāraye // RKS_23.9 //",
  "GP12skprevku:2931": "brāhmaṇy uvāca:",
  "GP12skprevku:2932": "bālahatyāsamaṃ pāpaṃ bāle vṛddhe kṣudhārdite /",
  "GP12skprevku:2933": "tasmāt pratigrahaṃ kṛtvā bhartavyā mama putrakāḥ // RKS_23.10 //",
  "GP12skprevku:2934": "putreṇa lokaṃ jayati putreṇa sukhamedhate /",
  "GP12skprevku:2935": "putreṇa svargam āpnoti pitṝṇāṃ paramā gatiḥ // RKS_23.11 //",
  "GP12skprevku:2936": "ambarīṣasya nṛpater ayodhyādhipateḥ kila /",
  "GP12skprevku:2937": "vartamāne mahāyajñe kurukṣetre dvijottamāḥ // RKS_23.12 //",
  "GP12skprevku:2938": "gatāś ca brāhmaṇās tatra pratigrahajighṛkṣayā /",
  "GP12skprevku:2939": "gāḥ kāṃcanaṃ dhanaṃ prāpya śālagrāmanivāsinaḥ // RKS_23.13 //",
  "GP12skprevku:2940": "nānābharaṇaśobhāḍhyā āgatāḥ samalaṃkṛtāḥ /",
  "GP12skprevku:2941": "yāhi yatra dvijāḥ sarve śālagrāmanivāsinaḥ // RKS_23.14 //",
  "GP12skprevku:2942": "sutārthaṃ harikeśo 'tha rakṣite kurujāṅgale /",
  "GP12skprevku:2943": "ambarīṣasya nṛpater vartamāne mahāmakhe // RKS_23.15 //",
  "GP12skprevku:2944": "gṛhītvā brāhmaṇīṃ putrān kurukṣetraṃ jagāma ha /",
  "GP12skprevku:2945": "praviṣṭaścādhvare tasmin yatra te santi ṛtvijaḥ // RKS_23.16 //",
  "GP12skprevku:2946": "brahmaghoṣasvareṇaiva sa dṛṣṭvā divi devatāḥ /",
  "GP12skprevku:2947": "yamo 'ṅgirāmunir viṣṇurvaśiṣṭho dakṣa eva ca // RKS_23.17 //",
  "GP12skprevku:2948": "bṛhadviṣṇuḥ prasannātmā śātātapaparāśarau /",
  "GP12skprevku:2949": "āpastambośanovyāsāḥ kātyāyanabṛhaspatī // RKS_23.18 //",
  "GP12skprevku:2950": "hārītaḥ śaṅkhalikhitau yājñavalkyo 'tha gautamaḥ /",
  "GP12skprevku:2951": "durvāsāḥ kāśyapo gargo bhāradvājo 'trireva ca // RKS_23.19 //",
  "GP12skprevku:2952": "nāradaḥ parvataś caiva pulastyaḥ pulahaḥ kratuḥ /",
  "GP12skprevku:2953": "vibhāṇḍako bhṛguś caiva śākaṭo bādarāyaṇaḥ // RKS_23.20 //",
  "GP12skprevku:2954": "bālakhilyā brahmaputrā brahmatejo vapurdharāḥ /",
  "GP12skprevku:2955": "aṣṭāśītisahasrāṇi brahmadaṇḍaṃ samāruhan // RKS_23.21 //",
  "GP12skprevku:2956": "ambarīṣo mahārāja dṛṣṭvā brāhmaṇapuṅgavam /",
  "GP12skprevku:2957": "brahmarṣīṃs tān namaskṛtya arghapādyair apūjayat // RKS_23.22 //",
  "GP12skprevku:2958": "kimarthamāgato viprasabhāryaḥ sahaputrakaiḥ /",
  "GP12skprevku:2959": "anugraham imaṃ manye yanmāṃ vadasi suvrata // RKS_23.23 //",
  "GP12skprevku:2960": "ātithyakāle samprāpto yācayasva yathocitam /",
  "GP12skprevku:2961": "brāhmaṇa uvāca:",
  "GP12skprevku:2962": "vittaṃ varṣaśataṃ yāvadekaikāya sutāya me // RKS_23.24 //",
  "GP12skprevku:2963": "tvaṃ dehi jīvanāyāśa homadhenuṃ tathottamām /",
  "GP12skprevku:2964": "ayutaṃ tu gavāṃ bhūpa hemabhārapariṣkṛtam // RKS_23.25 //",
  "GP12skprevku:2965": "koṭimekāṃ hiraṇyasya vastrabhūṣaṇamuttamam /",
  "GP12skprevku:2966": "iti tasya vacaḥ śrutvā dvijasya pṛthivīpatiḥ // RKS_23.26 //",
  "GP12skprevku:2967": "śraddhayā parayā yuktaḥ sarvaṃ dattvā yathoditam /",
  "GP12skprevku:2968": "śālagrāmapadaṃ yānaiḥ śīghraṃ prāveśayat tataḥ // RKS_23.27 //",
  "GP12skprevku:2969": "kratum iṣṭvā sa rājarṣir mumude devavac ciram /",
  "GP12skprevku:2970": "nānāvidhān sa bhuktvā 'tha bhogān patnīsutaiḥ saha // RKS_23.28 //",
  "GP12skprevku:2971": "kālāntare tataḥ prāpte ṛṣir mṛtyuvaśaṃ gataḥ /",
  "GP12skprevku:2972": "marudeśe nirudake brahmarakṣastvamāgataḥ // RKS_23.29 //",
  "GP12skprevku:2973": "rājapratigrahād duṣṭāt punarjanma na vidyate /",
  "GP12skprevku:2974": "brāhmaṇyaṃ yaḥ parityajya dravyalobhena mohitaḥ // RKS_23.30 //",
  "GP12skprevku:2975": "viṣayāmiṣalubdhas tu kuryād rāja pratigraham /",
  "GP12skprevku:2976": "narake raurave ghore tasyeha patanaṃ dhruvam // RKS_23.31 //",
  "GP12skprevku:2977": "vṛkṣādāvāgninā dagdhāḥ prarohanti vanāgame /",
  "GP12skprevku:2978": "rājapratigrahād dagdhā na prarohanti karhicit // RKS_23.32 //",
  "GP12skprevku:2979": "śocanti pūrva janmāni anyajanmakṛtāni ca /",
  "GP12skprevku:2980": "bhāryāputrakṛtenaiva gato 'haṃ narakārṇavam // RKS_23.33 //",
  "GP12skprevku:2981": "evam uktvā kurukṣetraṃ putradārādibhiḥ saha /",
  "GP12skprevku:2982": "tatra dvādaśavarṣāṇi uṣitvā sububhukṣitaḥ // RKS_23.34 //",
  "GP12skprevku:2983": "ucchiṣṭaṃ kaśmalaṃ bhuṅkte rākṣasīṃ yonimāśritaḥ /",
  "GP12skprevku:2984": "vārāṇasīṃ prayāgaṃ tu puṣkaraṃ naimiṣaṃ tathā // RKS_23.35 //",
  "GP12skprevku:2985": "gaṅgāsāgarasam bhedaṃ kṣetraṃ kanakhalaṃ tathā /",
  "GP12skprevku:2986": "kedāraṃ ca mahāpuṇyaṃ prabhāsaṃ śaśibhūṣaṇam // RKS_23.36 //",
  "GP12skprevku:2987": "aṭitvā sarvatīrthāni pāpayonirato nṛpa /",
  "GP12skprevku:2988": "cintayāmāsa dehaṃ me na nivṛttaṃ kathaṃcana // RKS_23.37 //",
  "GP12skprevku:2989": "tasmāt pāpaviśaddhyarthaṃ praviśāmi hutāśanam /",
  "GP12skprevku:2990": "bhāryā tasya saputrā vai bhartāraṃ suvratā 'bravīt // RKS_23.38 //",
  "GP12skprevku:2991": "kiṃcid vijñāpayāmi tvāṃ yadi māṃ manyase vibho /",
  "GP12skprevku:2992": "kṣaṇamātreṇa duḥkhena sādhayāmi sukhaṃ bahu // RKS_23.39 //",
  "GP12skprevku:2993": "brāhmaṇasya hi dharmo 'yaṃ sarvas tad vahṇisādhanena /",
  "GP12skprevku:2994": "tatsamāhṛtya dārūṇi pradīpya ca hutāśanam // RKS_23.40 //",
  "GP12skprevku:2995": "ahaṃ viśāmyavidhavā bhartāraṃ prathamaṃ drutam /",
  "GP12skprevku:2996": "na paśyāmi patantaṃ vai jvalane dāruṇe bhṛśam // RKS_23.41 //",
  "GP12skprevku:2997": "uktā sā 'kāśavāṇyā ca mā te mṛtyubhayaṃ śubhe /",
  "GP12skprevku:2998": "śrūyatāṃ mama vākyaṃ hi yathā dharmo na hīyate // RKS_23.42 //",
  "GP12skprevku:2999": "kubjārevāsamāyoge brahmarakṣovimokṣaṇam /",
  "GP12skprevku:3000": "tatra snātvā divaṃ yāti bilvāmrakam arcanāt // RKS_23.43 //",
  "GP12skprevku:3001": "labhate brahmalokaṃ ca rakṣoyoneś ca mokṣaṇam /",
  "GP12skprevku:3002": "brahmarākṣasa uvāca:",
  "GP12skprevku:3003": "kā 'si tvaṃ ca varārohe kasya cāsi yaśasvini // RKS_23.44 //",
  "GP12skprevku:3004": "anugrahārthaṃ bhūtānāṃ pūrvajanma kṛtaiḥ śubhaiḥ /",
  "GP12skprevku:3005": "ākāśavāṇy uvāca:",
  "GP12skprevku:3006": "dhanyā 'haṃ sarvabhūtānāmavyaktāvyaktarūpiṇī // RKS_23.45 //",
  "GP12skprevku:3007": "evamustvā tu sā devī tatraivāntaradhīyata /",
  "GP12skprevku:3008": "putradārānvito natvā harikeśaḥ sureśvaram // RKS_23.46 //",
  "GP12skprevku:3009": "samprāpta sumudāyuktaḥ kubjārevāsamāgamam /",
  "GP12skprevku:3010": "tatra snātvā yathānyāyam arcayitvā maheśvaram // RKS_23.47 //",
  "GP12skprevku:3011": "hutāśanaṃ praviviśuḥ smṛtvā devaṃ hāriṃ haram /",
  "GP12skprevku:3012": "svīyaṃ gṛhamivākleśāḥ kāmakrodhavivarjitāḥ // RKS_23.48 //",
  "GP12skprevku:3013": "tatkṣaṇād divyadehās tu brahmatejovapurdharāḥ /",
  "GP12skprevku:3014": "divyayānaṃ samāruhya brahmalokam avāpnuyuḥ // RKS_23.49 //",
  "GP12skprevku:3015": "putradārasamāyukto harikeśo nṛpottama /",
  "GP12skprevku:3016": "tasya tīrthasya māhātmyād divi dīvyati devavat // RKS_23.50 //",
  "GP12skprevku:3017": "śatamaṣṭottaraṃ tatra liṅgānāṃ puṇyasaṅgame /",
  "GP12skprevku:3018": "mārkaṇḍeśvaram ityekaṃ madhureśvaram eva ca // RKS_23.51 //",
  "GP12skprevku:3019": "śūlapāṇiṃ tathaivānyam agastyeśvaram eva ca /",
  "GP12skprevku:3020": "etāny anyāni caiveha siddhaliṅgāni santi vai // RKS_23.52 //",
  "GP12skprevku:3021": "etat sarvaṃ yathā nyāyaṃ kathitaṃ tava suvrata /",
  "GP12skprevku:3022": "kubjārevāsamāyogaṃ surāsuraniṣevitam // RKS_23.53 //",
  "GP12skprevku:3023": "prātaryaḥ kīrtayed bhaktyā narmadāṃ saptakalpagām /",
  "GP12skprevku:3024": "sarvapāpavinirmuktaḥ sa śaivaṃ labhate puram // RKS_23.54 //",
  "GP12skprevku:3025": "iti śrīskandapurāṇe revākhaṇḍe kubjāmāhātmye trayoviṃśo 'dhyāyaḥ //",
  "GP12skprevku:3026": "RKS adhyāya 24",
  "GP12skprevku:3027": "yudhiṣṭhira uvāca:",
  "GP12skprevku:3028": "samutpattiṃ ca kubjāyā yasyāṃ vimalamānasāḥ /",
  "GP12skprevku:3029": "sarvapāpavinirmuktā gandharvo ragarākṣasāḥ // RKS_24.1 //",
  "GP12skprevku:3030": "etad vai śrotum icchāmi vistareṇa mahāmune /",
  "GP12skprevku:3031": "kathyatāṃ muniśārdūla samākhyānaṃ purātanam // RKS_24.2 //",
  "GP12skprevku:3032": "mārkaṇḍeya uvāca:",
  "GP12skprevku:3033": "śṛṇu rājan kathāṃ divyāṃ sarvapāpapraṇāśinīm /",
  "GP12skprevku:3034": "citrāṅgadaḥ śakrasuto gandharvaḥ kāmamohitaḥ // RKS_24.3 //",
  "GP12skprevku:3035": "samālambya kumārīṇāṃ daśalakṣāṇi bhārata /",
  "GP12skprevku:3036": "reme yathecchayā so 'pi paścān muktaś ca kilviṣāt // RKS_24.4 //",
  "GP12skprevku:3037": "ākhyānaṃ kathayiṣyāmi yathāvṛtta purātanam /",
  "GP12skprevku:3038": "suvarṇo nāma gandharvas tasya bhāryā yaśasvinī // RKS_24.5 //",
  "GP12skprevku:3039": "hemagarbheti vikhyātā śakrasyaiva yathā śacī /",
  "GP12skprevku:3040": "sutā tasyāḥ sukāmeti viditānaṅgamohinī // RKS_24.6 //",
  "GP12skprevku:3041": "rūpayauvanasampannā ūḍhā vai dhanadena sā /",
  "GP12skprevku:3042": "gauryārādhanayogena tasyāḥ putro 'py ajāyata // RKS_24.7 //",
  "GP12skprevku:3043": "ketumāla iti khyāto rājā vaidyādhare pure /",
  "GP12skprevku:3044": "śaśirekhā priyā tasya bhārvyā vai rūpaśālinī // RKS_24.8 //",
  "GP12skprevku:3045": "dve kanye janayāmāsa ratiḥ prītirmanorame /",
  "GP12skprevku:3046": "dadau sa kāmadevāya pāṇigrahaṇapūrvakam // RKS_24.9 //",
  "GP12skprevku:3047": "kanyānāṃ daśalakṣāṇi bhūṣaṇair bhūṣitāni ca /",
  "GP12skprevku:3048": "tās tu yānasamārūḍhāḥ kāmarūpā manoramāḥ // RKS_24.10 //",
  "GP12skprevku:3049": "vicitravastrābharaṇā gauryārādhana tat parā /",
  "GP12skprevku:3050": "tāvanna bhujyate tābhis tāmbūlaṃ bhojanādikam // RKS_24.11 //",
  "GP12skprevku:3051": "yāvanna kāryam asmābhir iti saṅkalpamādadhuḥ /",
  "GP12skprevku:3052": "nityaṃ tairyatrikaṃ tās tu cakruḥ sarvā samāhitā // RKS_24.12 //",
  "GP12skprevku:3053": "vasante samanuprāpte draṣṭuṃ prekṣaṇakaṃ purā /",
  "GP12skprevku:3054": "puṣpakeṇa vimānena jagmus tā indramandiram // RKS_24.13 //",
  "GP12skprevku:3055": "krīḍayitvā yathā nyāyaṃ madirāmadavihvalāḥ /",
  "GP12skprevku:3056": "adṛṣṭvaiva bhavānīṃ tāś cakre tāmbūlabhakṣaṇam // RKS_24.14 //",
  "GP12skprevku:3057": "citrāṅgadasya cāpāraṃ rūpaṃ dṛṣṭvā varāṅganāḥ /",
  "GP12skprevku:3058": "mohitā nā 'bhijānanti madironmattamānasāḥ // RKS_24.15 //",
  "GP12skprevku:3059": "taiś cāpi kāmitāḥ sarvā gandharvyo muditānanāḥ /",
  "GP12skprevku:3060": "nānāvidhais tathā kāryaiś cikrīḍurmanmathād divi // RKS_24.16 //",
  "GP12skprevku:3061": "atīte vatsare tās tu gandharvapuramāgatāḥ /",
  "GP12skprevku:3062": "gaurīṃ draṣṭuṃ samājagmur umā māheśvaraṃ puram // RKS_24.17 //",
  "GP12skprevku:3063": "namaskṛtya tato devīm idaṃ vacanam abruvan /",
  "GP12skprevku:3064": "rakṣasvāsmākamīśāni cyutānāṃ niyamāt svakāt // RKS_24.18 //",
  "GP12skprevku:3065": "tataś cukopa devī tān pāpakarmaratān prati /",
  "GP12skprevku:3066": "vratādikaṃ hatā ye ye paradārāvidūṣakāḥ // RKS_24.19 //",
  "GP12skprevku:3067": "apatrapā durācārāḥ sarvalokabahiṣkṛtāḥ /",
  "GP12skprevku:3068": "tad adharmasya pāpasyāniṣkṛtir dharaṇītale // RKS_24.20 //",
  "GP12skprevku:3069": "kumārīṃ kāmayed yas tu kāmalobhena mohitaḥ /",
  "GP12skprevku:3070": "ṣaṣṭivarṣasahasrāṇi viṣṭhāyāṃ jāyate kṛmiḥ // RKS_24.21 //",
  "GP12skprevku:3071": "etasminn antare rājaṃs tataścaitrāṅgadaḥ stuvan /",
  "GP12skprevku:3072": "praṇamya śirasā devīm idaṃ vacanam abravīt // RKS_24.22 //",
  "GP12skprevku:3073": "śāpasya sa bhayād bhūri vilalāpa narādhipa /",
  "GP12skprevku:3074": "akāryaṃ kṛtam asmābhir gandharvatanayānvitaiḥ // RKS_24.23 //",
  "GP12skprevku:3075": "prāyaścittaṃ kim asyādya pāpasya gada niṣkṛtim /",
  "GP12skprevku:3076": "uvāca vacanaṃ devī gandharvaṃ kāmamohitam // RKS_24.24 //",
  "GP12skprevku:3077": "dharmakriyāviluptasya svargalokacyutasya ca /",
  "GP12skprevku:3078": "kumārīdūṣaṇe pāpaṃ mahatāṃ lomaharṣaṇam // RKS_24.25 //",
  "GP12skprevku:3079": "kumārīdūṣaṇe pāpe niṣkṛtir na vidhīyate /",
  "GP12skprevku:3080": "mama gandharvakanyāś ca madhupānair viḍambitāḥ // RKS_24.26 //",
  "GP12skprevku:3081": "yūyaṃ tv anena pāpena gandharvāḥ kāmamohitāḥ /",
  "GP12skprevku:3082": "kubjāvāmanahīnāṅgā bhaviṣyatha sahasraśaḥ // RKS_24.27 //",
  "GP12skprevku:3083": "divyavarṣasahasraṃ tu martyaloke cariṣyatha /",
  "GP12skprevku:3084": "kanyāvikṛtadoṣeṇa kubjāmarkaṭakānanāḥ // RKS_24.28 //",
  "GP12skprevku:3085": "svakarmakṛtadoṣeṇa pāpaṃ bhuñjantu bhūtale /",
  "GP12skprevku:3086": "eva śaptās tu te devyā sarve martya samāgaman // RKS_24.29 //",
  "GP12skprevku:3087": "śocantaḥ svāni karmāṇi pūrvajanmakṛtāni ca /",
  "GP12skprevku:3088": "babhramuḥ sarvatīrthāni loke caiva carācare // RKS_24.30 //",
  "GP12skprevku:3089": "viṣaṇṇavadanās sarve pāpenā 'nena kārṣitāḥ /",
  "GP12skprevku:3090": "śāpasyā 'ntaṃ na vindanti sarvatīrthān bhramantyapi // RKS_24.31 //",
  "GP12skprevku:3091": "ekaviṃśatilakṣāṇi gandharvāṇi tathā 'nagha /",
  "GP12skprevku:3092": "na devā na ca tīrthāni pāpasyā 'sya viśuddhaye // RKS_24.32 //",
  "GP12skprevku:3093": "nānyad vā yujyate karma muktvā caiva hutāśanam /",
  "GP12skprevku:3094": "karmaṇāṃ doṣadāhena muñcāmaḥ pāpakarmaṇaḥ // RKS_24.33 //",
  "GP12skprevku:3095": "datto 'smākaṃ mahāśāpo pāpamārganivartakaḥ /",
  "GP12skprevku:3096": "etasminn antare prāptaḥ sakuberaḥ purādhipaḥ // RKS_24.34 //",
  "GP12skprevku:3097": "samprāpto naimiṣāraṇye yatra citrāṅgadādayaḥ /",
  "GP12skprevku:3098": "tān dṛṣṭvā so 'bravīd devaḥ kṣaṇamātraṃ pratīkṣata // RKS_24.35 //",
  "GP12skprevku:3099": "umāmāheśvare yāvad vacmi gatvā yathoditam /",
  "GP12skprevku:3100": "evam uktvā yayau devaḥ kailāsaṃ parvatottamam // RKS_24.36 //",
  "GP12skprevku:3101": "sāṣṭāṅgaṃ ca namaskṛtya umayā sahitaṃ haram /",
  "GP12skprevku:3102": "jaya devi sureśāni saṃsārārṇavatāriṇi // RKS_24.37 //",
  "GP12skprevku:3103": "tvayā sṛṣṭam idaṃ sarvaṃ trailokyaṃ sacarācaram /",
  "GP12skprevku:3104": "vyāpinī śaktirūpeṇa sarveṣāṃ prāṇinām api // RKS_24.38 //",
  "GP12skprevku:3105": "ityevam ādibhir vākyair devīṃ tuṣṭāva vāsavaḥ /",
  "GP12skprevku:3106": "stotraiḥ stutā mahādevī śakraṃ vacanam abravīt // RKS_24.39 //",
  "GP12skprevku:3107": "ārtiḥ kā te samutpannā yathārthaṃ kathayasva me /",
  "GP12skprevku:3108": "uvāca vacanaṃ śakraḥ pārvatīṃ prati bhārata // RKS_24.40 //",
  "GP12skprevku:3109": "varadā yadi me devi varaṃ dātuṃ tvam icchasi /",
  "GP12skprevku:3110": "citrāṅgadādipāpasya mokṣaṇaṃ kriyatāṃ śubhe // RKS_24.41 //",
  "GP12skprevku:3111": "devyuvāca:",
  "GP12skprevku:3112": "śivājñā vartate loke pāpasyāsya viśuddhaye /",
  "GP12skprevku:3113": "tasmāt pāpaviśuddhyarthaṃ triṣu lokeṣu viśrutam // RKS_24.42 //",
  "GP12skprevku:3114": "devadevaṃ mahādevaṃ yācasva parameśvaram /",
  "GP12skprevku:3115": "evaṃ devyā vacaḥ śrutvā śakraḥ provāca śaṅkaram // RKS_24.43 //",
  "GP12skprevku:3116": "niṣkṛtis tv asya pāpasya kriyatāṃ vacanāt mama /",
  "GP12skprevku:3117": "śaṅkara uvāca:",
  "GP12skprevku:3118": "yajñapākāśramaṃ gatvā mekalātīram āśritam // RKS_24.44 //",
  "GP12skprevku:3119": "yajñaparvatamāsādya vindhyasyaiva sutottamam /",
  "GP12skprevku:3120": "tatra yajñeśvaraṃ devaṃ liṅgaṃ paramasiddhidam // RKS_24.45 //",
  "GP12skprevku:3121": "bilvāmrakaṃ tathā cānyat kalpagā tīram āśritam /",
  "GP12skprevku:3122": "puṇyasthāne tu tatrāsya śāpasyānto bhaviṣyati // RKS_24.46 //",
  "GP12skprevku:3123": "ekaviṃśatilakṣāṇi tatra muktāni saṅgame /",
  "GP12skprevku:3124": "gandharvāṇāṃ mahārāja kubjabhāvam upeyuṣām // RKS_24.47 //",
  "GP12skprevku:3125": "mahānadī nṛpaśreṣṭha kubjā tena prakīrtitā /",
  "GP12skprevku:3126": "divyayānasamārūḍhāḥ stūyamānā marudgaṇaiḥ // RKS_24.48 //",
  "GP12skprevku:3127": "mudā paramayā yuktā gāndharvaṃ lokam āpnuyuḥ /",
  "GP12skprevku:3128": "bilvāmrakaṃ pūjayitvā gandharvā gatakilbiṣāḥ // RKS_24.49 //",
  "GP12skprevku:3129": "yathā pūrvaṃ tathedānī tīrthasyā 'sya prabhāvataḥ /",
  "GP12skprevku:3130": "harṣeṇa mahatā yuktaḥ śakro 'pi tridivālayam // RKS_24.50 //",
  "GP12skprevku:3131": "jagāma tridaśaiḥ sārdhaṃ paripūrṇamanorathaḥ /",
  "GP12skprevku:3132": "ṣaḍasya cottare bhāge ṣaḍasya dakṣiṇe tathā // RKS_24.51 //",
  "GP12skprevku:3133": "evaṃ te kathito rājan revākubjāsamāgamaḥ /",
  "GP12skprevku:3134": "aneke yasya māhātmyāt saṃsiddhiṃ paramāṃ gatāḥ // RKS_24.52 //",
  "GP12skprevku:3135": "śravaṇāt kīrtanād vā 'pi mucyate bhavabandhanāt // RKS_24.53 //",
  "GP12skprevku:3136": "iti śrīskandapurāṇe revākhaṇḍe kubjāmāhātmye citrāṅgadaśāpamocano nāma caturviṃśo 'dhyāyaḥ //",
  "GP12skprevku:3137": "RKS adhyāya 25",
  "GP12skprevku:3138": "mārkaṇḍeya uvāca:",
  "GP12skprevku:3139": "athānyat kathayiṣyāmi tīrthānāṃ tīrthamuttamam /",
  "GP12skprevku:3140": "sarvapāpaharaṃ divyaṃ svargasopānasannibham // RKS_25.1 //",
  "GP12skprevku:3141": "sapādakoṭitīrthāni pure māheśvare nṛpa /",
  "GP12skprevku:3142": "raudraṃ vāruṇam āsādya krośamātrapramāṇataḥ // RKS_25.2 //",
  "GP12skprevku:3143": "atrāntare mahārāja śivakṣetramudāhṛtam /",
  "GP12skprevku:3144": "prāṇatyāgaṃ ca yaḥ kuryāc chivaloke ca modate // RKS_25.3 //",
  "GP12skprevku:3145": "tiryagyonigatāḥ pāpāḥ kīṭapakṣimṛgādayaḥ /",
  "GP12skprevku:3146": "te 'pi yānti śivasthānaṃ yatra devo maheśvaraḥ // RKS_25.4 //",
  "GP12skprevku:3147": "tilodakapradānena mātṛkāḥ pitṛkās tathā /",
  "GP12skprevku:3148": "pitaras tasya tṛpyanti yāvad ābhūtasamplavam // RKS_25.5 //",
  "GP12skprevku:3149": "tatreṣṭā brahmaṇā pūrvamasaṃkhyeyāṃ makhottamāḥ /",
  "GP12skprevku:3150": "śakraśca devarājratvaṃ tatreṣṭvā samavāptavān // RKS_25.6 //",
  "GP12skprevku:3151": "kārtavīryeṇa tatraiva kṛtaṃ yajñaśataṃ purā /",
  "GP12skprevku:3152": "ayodhyāyāṃ purā rājan yajñadānaparāyaṇaḥ // RKS_25.7 //",
  "GP12skprevku:3153": "ādityasya sutaścāsīt sūryavaṃśe mahīpatiḥ /",
  "GP12skprevku:3154": "jitvā 'surāṃs tathā daityān rakṣogaṇasamanvitān // RKS_25.8 //",
  "GP12skprevku:3155": "manurnāmnā cakravartī śakrādīśād guṇottamaḥ /",
  "GP12skprevku:3156": "purottame na sarpanti mṛtyurogajarās tathā // RKS_25.9 //",
  "GP12skprevku:3157": "śatārddhasāptabhaumaiś ca gṛhair hemamayaiḥ śubhaiḥ /",
  "GP12skprevku:3158": "vāpīkūpataḍāgānāṃ dīrghikānāṃ śatair yutā // RKS_25.10 //",
  "GP12skprevku:3159": "suśobhitā prekṣaṇīyair nānārūpair vilāsibhiḥ /",
  "GP12skprevku:3160": "veṇuvīṇādhvaniyutā nānāvādyaiḥ sahasraśaḥ // RKS_25.11 //",
  "GP12skprevku:3161": "alakeva kuberasya śakrasyevāmarāvatī /",
  "GP12skprevku:3162": "purī virājate tadvad ayodhyā devanirmitā // RKS_25.12 //",
  "GP12skprevku:3163": "lakṣāṇi dve ca sārdhāṇi prajā jīvanti tatra ca /",
  "GP12skprevku:3164": "tatraiva vaṃśe rājarṣīr abhūt paramadhārmikaḥ // RKS_25.13 //",
  "GP12skprevku:3165": "nānāmakhasahasrair yo dadāha pṛthivīm imām /",
  "GP12skprevku:3166": "na tad deśo na tat tīrthaṃ na tad rāṣṭaṃ na cāśramaḥ // RKS_25.14 //",
  "GP12skprevku:3167": "neṣṭaṃ yatra mahāyajñaiḥ sālaṅkāyanabhūbhṛtā /",
  "GP12skprevku:3168": "sasyamālādhṛtā pṛthvī dhanadhānyasamanvitā // RKS_25.15 //",
  "GP12skprevku:3169": "svayaṃ kāmadughā gāvaḥ paṭṭavastramahīruhāḥ /",
  "GP12skprevku:3170": "yajñaiḥ sarvair vivāhaiś ca vedair māṅgalyamaṅgalaiḥ // RKS_25.16 //",
  "GP12skprevku:3171": "evaṃ tu satataṃ dhātrī kālena mahatā tataḥ /",
  "GP12skprevku:3172": "anāvṛṣṭirabhūd rāṣṭre purā dvādaśavārṣikī // RKS_25.17 //",
  "GP12skprevku:3173": "mṛtā jānapadāḥ sarve dvipadāś ca catuṣpadāḥ /",
  "GP12skprevku:3174": "tṛṇagulmalatāvalyo bhūtagrāmaṃ caturvidham // RKS_25.18 //",
  "GP12skprevku:3175": "hāhākāromahānāsīd devāsuranṛṇāṃ tathā /",
  "GP12skprevku:3176": "sālaṅkāyanarājarṣiḥ cintayāmāsa bhārata // RKS_25.19 //",
  "GP12skprevku:3177": "janmaprabhṛti me pāpaṃ kiṃcid eva na vidyate /",
  "GP12skprevku:3178": "pūjayāmi hariṃ devaṃ saṃsārārṇavatāraṇam // RKS_25.20 //",
  "GP12skprevku:3179": "brāhmaṇāṃś ca munīṃś caiva tarpayāmāsa cecchayā /",
  "GP12skprevku:3180": "bṛhaspatisamaṃ buddhyā vaśiṣṭhaṃ brahmavādinam // RKS_25.21 //",
  "GP12skprevku:3181": "papraccha nṛpatir bhaktyā sāṣṭāṅgaṃ praṇipatya ca /",
  "GP12skprevku:3182": "anāvṛṣṭir abhūd vipra kathaṃ dvādaśavārṣikī // RKS_25.22 //",
  "GP12skprevku:3183": "nā 'parādho mayā kaścit kṛto brāhmaṇadevayoḥ /",
  "GP12skprevku:3184": "saṃśayo me mahāstatra vedānugrahatatpara // RKS_25.23 //",
  "GP12skprevku:3185": "vaśiṣṭha uvāca:",
  "GP12skprevku:3186": "śṛṇu rājan mahābāho anāvṛṣṭeś ca kāraṇam /",
  "GP12skprevku:3187": "purā sāṃvatsare yajñe vṛddhāś ca munayo 'vadan // RKS_25.24 //",
  "GP12skprevku:3188": "teṣāṃ ca vacanaṃ śrutvā kartavyaṃ janasaṃsadi /",
  "GP12skprevku:3189": "tāvad eva muniścātriḥ pulastyaḥ pulahaḥ kratuḥ // RKS_25.25 //",
  "GP12skprevku:3190": "bhṛguragnir marīciś ca kaśyapo 'tha vibhāṇḍakaḥ /",
  "GP12skprevku:3191": "jamadagniś ca māṇḍavyo yamo viṣṇus tathāṅgirāḥ // RKS_25.26 //",
  "GP12skprevku:3192": "bṛhaspatis tathā dakṣaḥ śātātapaparāśarau /",
  "GP12skprevku:3193": "uśanā gautamaś caiva vyāsaḥ kātyāyanas tathā // RKS_25.27 //",
  "GP12skprevku:3194": "viśvāmitro 'tha śāṇḍilyaḥ kakṣaḥ kātyāyanis tathā /",
  "GP12skprevku:3195": "hārītaḥ śaṅkhalikhitau yājñavalkyo 'tha gālavaḥ // RKS_25.28 //",
  "GP12skprevku:3196": "ātreyaḥ śaunako gargo jahnur uddālakas tathā /",
  "GP12skprevku:3197": "kauśiko bhārgavo 'gastyo durvāsāścyavanas tathā // RKS_25.29 //",
  "GP12skprevku:3198": "ete cānye 'pi bahavo ṛṣayaḥ sūryavarcasaḥ // RKS_25.30 //",
  "GP12skprevku:3199": "dharmāṇāmupadeṣṭāro vedaśāstrānuyāyinaḥ /",
  "GP12skprevku:3200": "anāvṛṣṭiṃ tu vai jñātvā pratyayodhyāṃ pratasthire // RKS_25.31 //",
  "GP12skprevku:3201": "āgatān sa munīn dṛṣṭvā rājā paramadhārmikaḥ /",
  "GP12skprevku:3202": "udatiṣṭhan mahābhāga divi śakra iva 'paraḥ // RKS_25.32 //",
  "GP12skprevku:3203": "tān abhyarcya yathā nyāyam arghapādyādibhiḥ svayam /",
  "GP12skprevku:3204": "upaviṣṭān yathā nyāyam āsane śubhadarśane // RKS_25.33 //",
  "GP12skprevku:3205": "sa kāraṇam anāvṛṣṭeḥ tān papraccha mahātmanaḥ /",
  "GP12skprevku:3206": "abruvan munayo vākyaṃ sālaṅkāyanabhūpatim // RKS_25.34 //",
  "GP12skprevku:3207": "bhaviṣyabhūtatattvajñaṃ saptakalpāntavāsinam /",
  "GP12skprevku:3208": "mārkaṇḍeyaṃ mahātmānaṃ sarveṣāṃ gurum arcaya // RKS_25.35 //",
  "GP12skprevku:3209": "tasyāśramapadaṃ gatvā brāhmaṇaiḥ saha cintaya /",
  "GP12skprevku:3210": "yaṃ yaṃ dharmaṃ sa vadati taṃ taṃ kartum ihārhasi // RKS_25.36 //",
  "GP12skprevku:3211": "evamukto dvijaiḥ sarvaiḥ sālaṅkāyanabhūpatiḥ /",
  "GP12skprevku:3212": "uvāca vacanaṃ sarvān munīndrāṃ chaṃsitavratān // RKS_25.37 //",
  "GP12skprevku:3213": "anugraham imaṃ manye prasādaṃ munisattamāḥ /",
  "GP12skprevku:3214": "ādideśa tato rājā bhrātarau dvārapālakau // RKS_25.38 //",
  "GP12skprevku:3215": "sudhanvavīradhanvānau pratīhārau mahābalau /",
  "GP12skprevku:3216": "rathe hayāni yujyantāṃ brāhmaṇārohaṇaṃ prati // RKS_25.39 //",
  "GP12skprevku:3217": "brahmaśarmā devaśarmā mantriṇau tattvadarśinau /",
  "GP12skprevku:3218": "papraccha gamanārthāya kartavyaṃ ca yathā 'diśat // RKS_25.40 //",
  "GP12skprevku:3219": "mantriṇāvūcatuḥ:",
  "GP12skprevku:3220": "samayajño mahābāho tvam eva vihitaṃ kuru /",
  "GP12skprevku:3221": "rājā tadvacanaṃ śrutvā dharmaśāstraviśāradaḥ // RKS_25.41 //",
  "GP12skprevku:3222": "uvāca ślakṣṇāyā vācā harṣagadgadamānasaḥ /",
  "GP12skprevku:3223": "gantavyaṃ brāhmaṇaiḥ sārddhaṃ yatra kalpāntago muniḥ // RKS_25.42 //",
  "GP12skprevku:3224": "evamuktvā yayau rājā brāhmaṇaiḥ saha bhārata /",
  "GP12skprevku:3225": "divyayānasamārūḍhaḥ samprāptaḥ kalpagātaṭam // RKS_25.43 //",
  "GP12skprevku:3226": "dharmāraṇyaṃ samāsādya mārkaṇḍaṃ munibhiḥ saha /",
  "GP12skprevku:3227": "sa samīpe samāsīnaṃ praṇamya praṇatikṣamam // RKS_25.44 //",
  "GP12skprevku:3228": "āpṛṣṭaḥ kuśalaṃ tena tadā vai brahmavādinā /",
  "GP12skprevku:3229": "uvāca vacanaṃ rājā mārkaṇḍaṃ jñānacakṣuṣam // RKS_25.45 //",
  "GP12skprevku:3230": "adya me kuśalaṃ brahmaṃs tvatpādāmbujadarśanāt /",
  "GP12skprevku:3231": "kiṃtu māṃ bādhate nityaṃ bhaviṣyaṃ caiva tattvavit // RKS_25.46 //",
  "GP12skprevku:3232": "mārkaṇḍeya uvāca:",
  "GP12skprevku:3233": "apamārgeṇa prajānāṃ deva brāhmaṇahiṃsayā /",
  "GP12skprevku:3234": "varṇāśramavilopena adharmo dharmabādhakaḥ // RKS_25.47 //",
  "GP12skprevku:3235": "śambhur na pūjyate yatra rudrabhāgo na dīyate /",
  "GP12skprevku:3236": "deśe tasmin anāvṛṣṭir durbhikṣaṃ maraṇaṃ dhruvam // RKS_25.48 //",
  "GP12skprevku:3237": "vinaśyanti prajā rāṣṭre alpāyur nṛpatir bhavet /",
  "GP12skprevku:3238": "abrahmaṇyā brāhmaṇāś ca śūdrā vai brahmavādinaḥ // RKS_25.49 //",
  "GP12skprevku:3239": "śivajapaṃ yajñasūtraṃ śūdro dhārayate yadā /",
  "GP12skprevku:3240": "aliṅgino liṅginaś ca avratā vratadhāriṇaḥ // RKS_25.50 //",
  "GP12skprevku:3241": "svapāpaṃ kṛtavantaś ca tān svarāṣṭre pravāsinaḥ /",
  "GP12skprevku:3242": "savyāṅge brahmasūtraṃ ca vahṇisūtraṃ ca kārayet // RKS_25.51 //",
  "GP12skprevku:3243": "gardabhārohaṇaṃ tasya kārayel lokagārhitam /",
  "GP12skprevku:3244": "etat te kathitaṃ rājann anāvṛṣṭeś ca kāraṇam // RKS_25.52 //",
  "GP12skprevku:3245": "anāvṛṣṭyā sasyahānis tatkṣayān mriyate prajā /",
  "GP12skprevku:3246": "prajākṣayād vedahānis taddhānau yajñasaṃkṣayaḥ // RKS_25.53 //",
  "GP12skprevku:3247": "tatkṣayād dharmahāniś ca taddhānau varṇasaṅkaraḥ /",
  "GP12skprevku:3248": "tatsaṅkarāt karmalopaḥ patanaṃ narake dhruvam // RKS_25.54 //",
  "GP12skprevku:3249": "gaṅgāsāgarasambhede cāṇḍālāḥ saptasāmpratam /",
  "GP12skprevku:3250": "kaṇadhūmaṃ pibantyāśu ūrdhvapādā hyadhaḥ śirāḥ // RKS_25.55 //",
  "GP12skprevku:3251": "cakampire surāḥ sarve siddhagandharvakinnarāḥ /",
  "GP12skprevku:3252": "devarājaḥ suraiḥ sārdhamāsanāc calito nṛpa // RKS_25.56 //",
  "GP12skprevku:3253": "tapasas tu prabhāvo 'yam api dṛṣṭo narādhipa /",
  "GP12skprevku:3254": "naimiṣe ca mahāraṇye surāsuranamaskṛte // RKS_25.57 //",
  "GP12skprevku:3255": "śatamaṣṭottaraṃ sarve tāpasāḥ śūdrajanmanaḥ /",
  "GP12skprevku:3256": "brahmakarma samāsādya sthitā dharmaparāyaṇāḥ // RKS_25.58 //",
  "GP12skprevku:3257": "adharmacāriṇāṃ puṃsāṃ rājā pāpena lipyate /",
  "GP12skprevku:3258": "ayajñayājakasthāne anāvṛṣṭir bhavet sadā // RKS_25.59 //",
  "GP12skprevku:3259": "apūjanāt tathā nityaṃ devedevasya śūlinaḥ /",
  "GP12skprevku:3260": "na svargo nāpavargaś ca na bhogāś cāpi puṣkalāḥ // RKS_25.60 //",
  "GP12skprevku:3261": "brahmaviṣṇusurendrād yā arcayanti maheśvaram /",
  "GP12skprevku:3262": "kiṃ punar mānuṣāḥ pāpā rājānaḥ pāpajīvinaḥ // RKS_25.61 //",
  "GP12skprevku:3263": "nārcayanti maheśaṃ ye te narāḥ pāpabhāginaḥ /",
  "GP12skprevku:3264": "na ca svargasya mokṣasya phalaṃ bhogam avāpnuyuḥ // RKS_25.62 //",
  "GP12skprevku:3265": "tasmān nṛpa tvaṃ śreyāṃsi brāhmaṇaiḥ saha cintaya /",
  "GP12skprevku:3266": "narmadātīramāsādya rudrayajñaṃ samārabha // RKS_25.63 //",
  "GP12skprevku:3267": "teṣāṃ śirāṃsi home 'smin pātaya tvaṃ yathāvidhi /",
  "GP12skprevku:3268": "samarcaya sureśānaṃ tataḥ śāntir bhaviṣyati // RKS_25.64 //",
  "GP12skprevku:3269": "kāmavarṣī ca parjanyaḥ punaḥ sṛṣṭiḥ pravartate /",
  "GP12skprevku:3270": "mucyatāṃ pāpadoṣeṇa rājyaṃ svargamavāpsyasi // RKS_25.65 //",
  "GP12skprevku:3271": "tavaitat kathitaṃ rājan yathādṛṣṭaṃ mayā 'nagha /",
  "GP12skprevku:3272": "tasya tad vacanaṃ śrutvā rājā paramadhārmikaḥ // RKS_25.66 //",
  "GP12skprevku:3273": "namaskṛtya muniśreṣṭham ṛṣibhiḥ saha bhārata /",
  "GP12skprevku:3274": "anugraham imaṃ manye tvatprasādād yathoditam // RKS_25.67 //",
  "GP12skprevku:3275": "ādideśa pratīhārān yajñasambhārasiddhaye /",
  "GP12skprevku:3276": "gatvā 'yodhyāṃ purīṃ ramyāmādeśaṃ makhasambhavam // RKS_25.68 //",
  "GP12skprevku:3277": "yajñopaskaramādāya sarvair āgamya tām iti /",
  "GP12skprevku:3278": "rājñīnāṃ ca kumārāṇāṃ sahasraṃ sāṣṭakaṃ tathā // RKS_25.69 //",
  "GP12skprevku:3279": "sarvāṃś caiva mahīpālān nānādeśasamudbhavān /",
  "GP12skprevku:3280": "saptarātrābhyantarato yathā yajñaḥ pravartate // RKS_25.70 //",
  "GP12skprevku:3281": "namaskṛtya gatau tau tu pratīhārau puraṃ prati /",
  "GP12skprevku:3282": "kathayāmāsatustatra yathoddiṣṭaṃ nṛpeṇa tu // RKS_25.71 //",
  "GP12skprevku:3283": "aṣṭottarasahasraṃ tu rājñīnāṃ divyavāsasām /",
  "GP12skprevku:3284": "kumārā ye ca rājāno ye cānye gṛhakarmiṇaḥ // RKS_25.72 //",
  "GP12skprevku:3285": "asūtākṣatayonīnāṃ lakṣam ekaṃ tu yoṣitām /",
  "GP12skprevku:3286": "rambhorvaśīsamānānāṃ rūpeṇāpratimatviṣām // RKS_25.73 //",
  "GP12skprevku:3287": "mahoraskandhagātrāṇāṃ vāhānāmayutāni ṣaṭ /",
  "GP12skprevku:3288": "suvarṇāratnapūrṇānāṃ mudrāṇāmayutaṃ tathā // RKS_25.74 //",
  "GP12skprevku:3289": "savasānāṃ ca dhenūnāṃ triṃśal lakṣāṇi yantritaḥ /",
  "GP12skprevku:3290": "pāṇḍurāṇāṃ hayānāṃ tu ayutāni daśaiva tu // RKS_25.75 //",
  "GP12skprevku:3291": "ghaṇṭābharaṇaśobhānāṃ dantināmayutaṃ tathā /",
  "GP12skprevku:3292": "yajñopaskaramādāya sarvasambhārasambhṛtam // RKS_25.76 //",
  "GP12skprevku:3293": "prasthitau narmadāṃ rājñe sanniveśayatāṃ puraḥ /",
  "GP12skprevku:3294": "praṇamya cābravīd rājā saptakalpāntavāsinam // RKS_25.77 //",
  "GP12skprevku:3295": "ādeśo dīyatāṃ mahyaṃ makhaṃ yatra pravartate /",
  "GP12skprevku:3296": "mārkaṇḍeya uvāca:",
  "GP12skprevku:3297": "vaidūryasya ca vāruṇyāṃ yajñayūpāṃś ca maṇḍapān // RKS_25.78 //",
  "GP12skprevku:3298": "anyāṃś ca yajñasambhārān sarvāṃs tatraiva kāraya /",
  "GP12skprevku:3299": "vaśiṣṭhaṃ vāmadevaṃ ca bhṛgumaṅgirasaṃ tathā // RKS_25.79 //",
  "GP12skprevku:3300": "pulastyaṃ pulahaṃ caiva bhāradvājaṃ ca kaśyapam /",
  "GP12skprevku:3301": "yājñavalkyaṃ muniṃ caiva muniṃ durvāsasaṃ tathā // RKS_25.80 //",
  "GP12skprevku:3302": "vibhāṇḍakaṃ parvataṃ ca viśvāmitraṃ ca nāradam /",
  "GP12skprevku:3303": "śaunakaṃ caiva gargaṃ ca saṃvartaṃ ca parāśaram // RKS_25.81 //",
  "GP12skprevku:3304": "āpastambośano vyāsān sakātyāyanagautamam /",
  "GP12skprevku:3305": "hārītaṃ śaṅkhalikhitau ṛṣyaśṛṅgaṃ ca somapam // RKS_25.82 //",
  "GP12skprevku:3306": "aṣṭāśītisahasrāṇi vālakhilyān munīṃs tathā /",
  "GP12skprevku:3307": "sarvadevanamaskāryo yajñaparvatasaṃjñitaḥ // RKS_25.83 //",
  "GP12skprevku:3308": "hiraṇmayā mahāstambhā yādṛśair upaśobhitāḥ /",
  "GP12skprevku:3309": "bahudhā yatra śobhante tathokte yajñamaṇḍape // RKS_25.84 //",
  "GP12skprevku:3310": "kuṇḍasthalīḥ sruvās sarvāḥ kṛtvā hemamayā nṛpaḥ /",
  "GP12skprevku:3311": "nānāvidhair bhakṣyabhojyai rasaiś ca vividhais tathā // RKS_25.85 //",
  "GP12skprevku:3312": "saritaḥ sāgarāṃ śailāṃs tīrtharājaṃ ca sarvaśaḥ /",
  "GP12skprevku:3313": "lokapālān mahābāhurasurān daityadānavān // RKS_25.86 //",
  "GP12skprevku:3314": "candrādityau grahaiḥ sārdhaṃ nakṣatradhruvamaṇḍalam /",
  "GP12skprevku:3315": "brahmādyāṃś ca surāṃs tatra maruto devatās tathā // RKS_25.87 //",
  "GP12skprevku:3316": "viṣṇuṃ caiva sureśānaṃ yajñe tatpuruṣaṃ svayam /",
  "GP12skprevku:3317": "āvāhayan mahādevaṃ gaṇakoṭisamanvitam // RKS_25.88 //",
  "GP12skprevku:3318": "āvāhitas tataś cāgnir brāhmaṇair vedapāragaiḥ /",
  "GP12skprevku:3319": "nirdhūmaḥ prajvalaṃś caiva sūryakoṭisamaprabhaḥ // RKS_25.89 //",
  "GP12skprevku:3320": "vedadhvanitanirghoṣair divaṃ bhūmiṃ ca nādayan /",
  "GP12skprevku:3321": "kaṇadhūmakṛtāhārāṃś cāṇḍālān saptavānaya // RKS_25.90 //",
  "GP12skprevku:3322": "tān ānaya tathā śūdrān naimiṣāraṇyavāsinaḥ /",
  "GP12skprevku:3323": "vaśiṣṭha uvāca:",
  "GP12skprevku:3324": "anugraham imaṃ manye yanmāṃ vadasi pārthiva // RKS_25.91 //",
  "GP12skprevku:3325": "kuśāgreṇa tato rājā teṣāṃ mūrdhno nyapātayat /",
  "GP12skprevku:3326": "taṃ dṛṣṭvā mānuṣaṃ homaṃ sāmiṣaṃ pretarūpiṇam // RKS_25.92 //",
  "GP12skprevku:3327": "praṇaṣṭatoyā revā tu vihāya tridivaṃ gatā /",
  "GP12skprevku:3328": "homāvasāne samprāpte snānārthaṃ narmadāṃ yayuḥ // RKS_25.93 //",
  "GP12skprevku:3329": "śuṣkatoyāṃ tato 'paśyan narmadāṃ śaṃsitavratāḥ /",
  "GP12skprevku:3330": "vismayaṃ paramaṃ prāptaḥ prāha durvāsasaṃ nṛpaḥ // RKS_25.94 //",
  "GP12skprevku:3331": "cukopa rājā vipreṣu pāpakarmā durāsadaḥ /",
  "GP12skprevku:3332": "parjanyārthaṃ vṛṣṭikāmaiḥ kṛto yajño nirarthakaḥ // RKS_25.95 //",
  "GP12skprevku:3333": "payaḥ purātanaṃ naṣṭaṃ na jātaṃ varṣaṇaṃ kvacit /",
  "GP12skprevku:3334": "rājñas tu vacanaṃ śrutvā durvāsāścā 'bravīt nṛpam // RKS_25.96 //",
  "GP12skprevku:3335": "munīṃś ca sarvāṃs tatrasthān dharmatattvaviśāradān /",
  "GP12skprevku:3336": "udakaṃ sarvalokānām īpsitaṃ ca na saṃśayaḥ // RKS_25.97 //",
  "GP12skprevku:3337": "brāhmaṇānāṃ tapo homo vedamantrā vaśe sthitāḥ /",
  "GP12skprevku:3338": "dakṣiṇā yajñarakṣā ca yajamānavaśe nṛpa // RKS_25.98 //",
  "GP12skprevku:3339": "yajñopaskaraṇaṃ kiṃcid yaccānyad vedasammitam /",
  "GP12skprevku:3340": "tatsarvaṃ yajamānena vedamūlaṃ dvijottamāḥ // RKS_25.99 //",
  "GP12skprevku:3341": "vitoyā narmadā jātā parjanyo naiva varṣati /",
  "GP12skprevku:3342": "tatsarvaṃ kṛtam evaṃ tu śrutir eṣā sanātanī // RKS_25.100 //",
  "GP12skprevku:3343": "yā yayau tāṃ pratīkṣasva narmadāmāpagottamām /",
  "GP12skprevku:3344": "tasya tadvacanaṃ śrutvā kṣamasvety abravīt nṛpaḥ // RKS_25.101 //",
  "GP12skprevku:3345": "vaśiṣṭho vāmadevaśca vadatyevaṃ yudhiṣṭhira /",
  "GP12skprevku:3346": "kāśīpuryāṃ prayāge vā gaṅgāyamunasaṅgame // RKS_25.102 //",
  "GP12skprevku:3347": "tatraiva vartate yajñaḥ satyameva tapodhanāḥ /",
  "GP12skprevku:3348": "kecid āhuḥ kurukṣetraṃ sthāne yatra sarasvatī // RKS_25.103 //",
  "GP12skprevku:3349": "samuddiṣṭāni tīrthāni munibhis tu pṛthakpṛthak /",
  "GP12skprevku:3350": "abravīt sahasā rājan durvāsā raudratāpasaḥ // RKS_25.104 //",
  "GP12skprevku:3351": "nārado 'pi muniśreṣṭhaḥ tāpaso gatakilbiṣaḥ /",
  "GP12skprevku:3352": "sarasvatyāṃ mahārāja tatra toyaṃ na vidyate // RKS_25.105 //",
  "GP12skprevku:3353": "teṣāṃ tadvacanaṃ śrutvā sālaṅkāyanabhūpatiḥ /",
  "GP12skprevku:3354": "abravīc ca tato vākyaṃ sarvān ṛṣigaṇān prati // RKS_25.106 //",
  "GP12skprevku:3355": "kṣaṇamekaṃ pratīkṣadhvaṃ yāvad vahati kalpagā /",
  "GP12skprevku:3356": "ityuktvā sa nṛpaśreṣṭhaḥ tatastuṣṭāva kalpagām // RKS_25.107 //",
  "GP12skprevku:3357": "namaste 'stu sureśāni namaste śaṅkarātmaje /",
  "GP12skprevku:3358": "iḍā ca piṅgalā caiva umā gaṅgā sarasvatī // RKS_25.108 //",
  "GP12skprevku:3359": "gāyatrī vedamātā ca sāvitrī ca sarasvatī /",
  "GP12skprevku:3360": "brāhmī ca vaiṣṇavī gaurī lokamātā yaśasvinī // RKS_25.109 //",
  "GP12skprevku:3361": "samuddiṣṭāni tīrthāni pṛthivyāṃ yāni kāni ca /",
  "GP12skprevku:3362": "tvayā 'vṛtāni sarvāṇi jagac ca sacarācaram // RKS_25.110 //",
  "GP12skprevku:3363": "na tat paśyāmi tvadvārā 'vṛtaṃ yanna pradṛśyate /",
  "GP12skprevku:3364": "tvattoyasnānamātreṇa tṛptā yānti parāṃ gatim // RKS_25.111 //",
  "GP12skprevku:3365": "śrutvā stotram idaṃ devī rājñaś cāmitatejasaḥ /",
  "GP12skprevku:3366": "makarāsanamārūḍhā pratyakṣā saptakalpagā // RKS_25.112 //",
  "GP12skprevku:3367": "prāha brūhi varaṃ rājan yat te manasi vartate /",
  "GP12skprevku:3368": "rājovāca:",
  "GP12skprevku:3369": "pūrvān sapta parān sapta pravāhān akṣayān kuru // RKS_25.113 //",
  "GP12skprevku:3370": "varam etam ahaṃ manye saptakalpāntavāsini /",
  "GP12skprevku:3371": "narmadovāca:",
  "GP12skprevku:3372": "datto varo mayā hyeṣa satyaṃ tava narādhipa // RKS_25.114 //",
  "GP12skprevku:3373": "evamuktvā saric chreṣṭhā jalaughena pariplutā /",
  "GP12skprevku:3374": "pravāhair vistṛtais tatra vahantī sā vyavasthitā // RKS_25.115 //",
  "GP12skprevku:3375": "taṃ dṛṣṭvā tādṛśaṃ karma sālaṅkāyanabhūpateḥ /",
  "GP12skprevku:3376": "tuṣṭuvur munayaḥ sarve satyadharmaparāyaṇāḥ // RKS_25.116 //",
  "GP12skprevku:3377": "snānāvagāhanaṃ pānaṃ cakrus te pitṛtarpaṇam /",
  "GP12skprevku:3378": "tato nirvatito yajño vipraiḥ sarvasvadakṣiṇaiḥ // RKS_25.117 //",
  "GP12skprevku:3379": "yo yatkāmayate kāmaṃ tattasmai pratipāditam /",
  "GP12skprevku:3380": "vastrālaṅkāradānaiś ca divyayānaiḥ suśobhanaiḥ // RKS_25.118 //",
  "GP12skprevku:3381": "ṛtvijaḥ pūjitāḥ sarve sālaṅkāyanabhūbhṛtā /",
  "GP12skprevku:3382": "yugapat pūjitāḥ sarve brahmaviṣṇumaheśvarāḥ // RKS_25.119 //",
  "GP12skprevku:3383": "tataḥ śivālayaṃ gatvā liṅgaṃ tridaśapūjitam /",
  "GP12skprevku:3384": "nāmnā māheśvarākhyātaṃ sarvakāmaphalapradam // RKS_25.120 //",
  "GP12skprevku:3385": "umayā sahitaṃ śambhuṃ bhuktimuktipradāyakam /",
  "GP12skprevku:3386": "oṃ maheśvarāya devāya śambhavāya namo namaḥ // RKS_25.121 //",
  "GP12skprevku:3387": "ityādinā tu mantreṇa samabhyarcya vidhānataḥ /",
  "GP12skprevku:3388": "kṛtāñjalipuṭo bhūtvā sthitas tatraiva pārthivaḥ // RKS_25.122 //",
  "GP12skprevku:3389": "tato vinirgatā devī padamūlena śūlinaḥ /",
  "GP12skprevku:3390": "pravāho narmadā bhede nārmadaḥ surapūjitaḥ // RKS_25.123 //",
  "GP12skprevku:3391": "īśvarādyās tathā devāḥ sarve tuṣṭās tu bhārata /",
  "GP12skprevku:3392": "varaṃ yācasva bhūpāla yatheṣṭaṃ manasepsitam // RKS_25.124 //",
  "GP12skprevku:3393": "uvāca vacanaṃ devān rājā paramadhārmikaḥ /",
  "GP12skprevku:3394": "yadi me varadā yūyaṃ kāmadāś ca prasādataḥ // RKS_25.125 //",
  "GP12skprevku:3395": "idaṃ sthānaṃ tu na tyājyam īśvarād yaiḥ surair api /",
  "GP12skprevku:3396": "yāntu rāṣṭre prajāvṛddhim anāvṛṣṭyā prapīḍitāḥ // RKS_25.126 //",
  "GP12skprevku:3397": "idaṃ varam ahaṃ manye pāpā yāntu triviṣṭapam /",
  "GP12skprevku:3398": "agniś cāhavanīyo 'tra svayaṃ tiṣṭhati sarvadā // RKS_25.127 //",
  "GP12skprevku:3399": "devā ūcuḥ:",
  "GP12skprevku:3400": "yat tvayā bhāṣitaṃ rājaṃs tat sarvaṃ tu bhaved iti /",
  "GP12skprevku:3401": "evam uktvā yayuḥ sarve hy antardhānaṃ ca khecarāḥ // RKS_25.128 //",
  "GP12skprevku:3402": "punaḥ pravardhitaṃ rāṣṭraṃ kāmavarṣī ca vāsavaḥ /",
  "GP12skprevku:3403": "yajñaṃ nivartayitvā tu divyāmātyaiḥ samāvṛtaḥ // RKS_25.129 //",
  "GP12skprevku:3404": "mahīpālasahasrais tu sāntaḥpuraparicchadaḥ /",
  "GP12skprevku:3405": "viveśa nagarīṃ ramyām ayodhyāṃ devanirmitām // RKS_25.130 //",
  "GP12skprevku:3406": "etat te kathitaṃ rājann umāmāheśvaraṃ prati /",
  "GP12skprevku:3407": "tiryag yonigatāḥ pāpā mṛgapakṣisarīsṛpāḥ // RKS_25.131 //",
  "GP12skprevku:3408": "avaśaḥ svavaśo vā 'pi śivalokamavāpnuyāt // RKS_25.132 //",
  "GP12skprevku:3409": "iti śrīskandapurāṇe revākhaṇḍe pañcaviṃśo 'dhyāyaḥ //",
  "GP12skprevku:3410": "RKS adhyāya 26",
  "GP12skprevku:3411": "mārkaṇḍeya uvāca:",
  "GP12skprevku:3412": "athānyat kathayiṣyāmi maṇḍapeśvaram uttamam /",
  "GP12skprevku:3413": "snātamātro naras tatra na viśed yonisaṅkaṭam // RKS_26.1 //",
  "GP12skprevku:3414": "daśalakṣāṇi tīrthāni tasmiṃs tiṣṭhanti bhārata /",
  "GP12skprevku:3415": "maṇḍapeśvaratīrthasya kūrmavṛddhivadarcanam // RKS_26.2 //",
  "GP12skprevku:3416": "surāsuragaṇair iṣṭaṃ tasmiṃs tīrthe narādhipa /",
  "GP12skprevku:3417": "anekabhāvikaṃ pāpaṃ tatkṣaṇād eva naśyati // RKS_26.3 //",
  "GP12skprevku:3418": "tilodakapradānena piṇḍapātena bhārata /",
  "GP12skprevku:3419": "tṛpyanti pitaraḥ sarve yāvat tiṣṭhati kalpagā // RKS_26.4 //",
  "GP12skprevku:3420": "tatra yas tyajati prāṇān avaśasvavaśo 'pi vā /",
  "GP12skprevku:3421": "daśavarṣasahasrāṇi rājā vaidyādhare pure // RKS_26.5 //",
  "GP12skprevku:3422": "mānasau brahmaṇaḥ putrau bādarāyaṇa śākaṭau /",
  "GP12skprevku:3423": "agastyasyāśramaṃ puṇyaṃ maharṣigaṇasevitam // RKS_26.6 //",
  "GP12skprevku:3424": "kandamūlaphalaiḥ śākaiḥ śivabhaktiparāyaṇaiḥ /",
  "GP12skprevku:3425": "ekadā 'vasare prāpte ajāpālo nṛpātmajaḥ // RKS_26.7 //",
  "GP12skprevku:3426": "ayodhyādhipatiḥ śrīmān cakratulyaparākramaḥ /",
  "GP12skprevku:3427": "aṣṭottaraṃ śataṃ vyāghrānajāḥ kṛtvā rarakṣa ca // RKS_26.8 //",
  "GP12skprevku:3428": "sapādalakṣaṃ jīvanti prajāstasmin mahīpatau /",
  "GP12skprevku:3429": "dhanāḍhyā dhanadasyeva praśaśāsa purīṃ tathā // RKS_26.9 //",
  "GP12skprevku:3430": "sa kadācit mahābhāgaḥ sasainyo mṛgayāṃ gataḥ /",
  "GP12skprevku:3431": "mahīpālasahasreṇa mudā paramayā yutaḥ // RKS_26.10 //",
  "GP12skprevku:3432": "so 'paśyat parvatasyāgre merutulye mahīpatiḥ /",
  "GP12skprevku:3433": "puṣpārāmasahasrāṇi harmyāṇi vividhāni ca // RKS_26.11 //",
  "GP12skprevku:3434": "tatraiva śatasāhasraṃ yatīnām ūrdhvaretasām /",
  "GP12skprevku:3435": "bhaktyā 'bhyarcya vidhānena deveśaṃ ca munīṃs tathā // RKS_26.12 //",
  "GP12skprevku:3436": "praṇamyovāca madhuraṃ bādarāyaṇaśākaṭau /",
  "GP12skprevku:3437": "pitṝṇāṃ tāraṇārthāya śrāddhakālatvasiddhaye // RKS_26.13 //",
  "GP12skprevku:3438": "mahānayaṃ bhavadbhiś ca prasāda kriyatāṃ mayi /",
  "GP12skprevku:3439": "abhyarcya tān munīn sarvān praṇipatya sthitas tataḥ // RKS_26.14 //",
  "GP12skprevku:3440": "tasya tadvacanaṃ śrutvā ajāpālasya bhūbhṛtaḥ /",
  "GP12skprevku:3441": "ṛṣīṇāṃ tāpasau vṛddhau bādarāyaṇaśākaṭau // RKS_26.15 //",
  "GP12skprevku:3442": "ūcatustau tu vacanam ajāpālaṃ narādhipam /",
  "GP12skprevku:3443": "na rājagrāhakāḥ sarve munayaḥ śaṃsitavratāḥ // RKS_26.16 //",
  "GP12skprevku:3444": "rājapratigraho ghoro raudraḥ pāpo bhayāvahaḥ /",
  "GP12skprevku:3445": "narake yātanāṃ ghorāṃ kaḥ soḍhuṃ śaktimān bhavet // RKS_26.17 //",
  "GP12skprevku:3446": "svasti te 'stu nṛpaśreṣṭha panthānaḥ santu te śivāḥ /",
  "GP12skprevku:3447": "evam uktvā tu cakrus te munayo vākyasaṃyamam // RKS_26.18 //",
  "GP12skprevku:3448": "brahmaśāpabhayādbhīto nṛpastūṣṇīṃ babhūva ha /",
  "GP12skprevku:3449": "gajānāṃ daśasāhasraṃ ghaṇṭābharaṇabhūṣitam // RKS_26.19 //",
  "GP12skprevku:3450": "prādād viprāya saṃkalpya maṭhaṃ hemamayaṃ śubham /",
  "GP12skprevku:3451": "kālañjaragiriṃ rājā triścakāra pradakṣiṇām // RKS_26.20 //",
  "GP12skprevku:3452": "namaskṛtvā maheśānaṃ bhaktiyuktaḥ suhṛdvṛtaḥ /",
  "GP12skprevku:3453": "jagāma svapuraṃ rājā yathā śakro 'marāvatīm // RKS_26.21 //",
  "GP12skprevku:3454": "gate tasmin mahīpāle ṛṣayaḥ kāmamohitāḥ /",
  "GP12skprevku:3455": "kecid gajasamārūḍhā nānāratnasamanvitāḥ // RKS_26.22 //",
  "GP12skprevku:3456": "kecid aśvasamārūḍhā vījyamānāś ca cāmaraiḥ /",
  "GP12skprevku:3457": "labhante vividhān bhogāṃs te brahmarṣitapodhanāḥ // RKS_26.23 //",
  "GP12skprevku:3458": "devasvabhakṣakāḥ sarve strīlobhavaśavartinaḥ /",
  "GP12skprevku:3459": "sukhaṃ ca paramaṃ prāptā devadravyena rājasāḥ // RKS_26.24 //",
  "GP12skprevku:3460": "kālāntare tataḥ prāpte sarve mṛtyuvaśaṃ gatāḥ /",
  "GP12skprevku:3461": "varjayitvā tu viprau dvau bādarāyaṇaśākaṭau // RKS_26.25 //",
  "GP12skprevku:3462": "śvayoniṃ samanuprāptāḥ sarve te munipuṅgavāḥ /",
  "GP12skprevku:3463": "amedhyabhakṣakāḥ pāpā devanirmālyabhakṣaṇāt // RKS_26.26 //",
  "GP12skprevku:3464": "teṣāṃ samparkabhāvena śvavaktrau dvāv upasthitau /",
  "GP12skprevku:3465": "śocantaḥ svāni karmāṇi vyāharantaḥ svakāṃ giram // RKS_26.27 //",
  "GP12skprevku:3466": "papracchatuḥ śvayonīṃs tau bādarāyaṇaśākaṭau /",
  "GP12skprevku:3467": "karmaṇā kena yūyaṃ vai śvayoniṃ samupāgatāḥ // RKS_26.28 //",
  "GP12skprevku:3468": "ṛṣaya ūcuḥ:",
  "GP12skprevku:3469": "devadravye gurudravye dravye caṇḍīśvarasya ca /",
  "GP12skprevku:3470": "trividhaṃ pātakaṃ dṛṣṭaṃ dānabhakṣaṇalaṅghanāt // RKS_26.29 //",
  "GP12skprevku:3471": "tasmāt samparkadoṣeṇa sārameyatvam āgatāḥ /",
  "GP12skprevku:3472": "babhramuḥ sarvatīrthāni divyaṃ varṣaśataṃ tathā // RKS_26.30 //",
  "GP12skprevku:3473": "naimiṣāraṇyam āsādya yathā yogaṃ vyavasthitāḥ /",
  "GP12skprevku:3474": "teṣāṃ tadvacanaṃ śrutvā bādarāyaṇaśākaṭau // RKS_26.31 //",
  "GP12skprevku:3475": "jagmatur brahmalokaṃ tau brahmaputrau yaśasvinau /",
  "GP12skprevku:3476": "abhivādya yathānyāyaṃ brahmāṇaṃ jagatāṃ patim // RKS_26.32 //",
  "GP12skprevku:3477": "ūcatuś ca svavṛttāntaṃ pitaraṃ tattvadarśinam /",
  "GP12skprevku:3478": "atyantau muniśārdūlau dṛṣṭvā tau vikṛtānanau // RKS_26.33 //",
  "GP12skprevku:3479": "uvāca vacanaṃ śrīmān brahmālokapitāmahaḥ /",
  "GP12skprevku:3480": "devadravyāpahāreṇa duṣkṛtaṃ svargagarhitam // RKS_26.34 //",
  "GP12skprevku:3481": "surāsuragaṇair yattu laṅghituṃ naiva śakyate /",
  "GP12skprevku:3482": "kiṃ punar mānuṣaiḥ kṣudrair devadravyopajīvikaiḥ // RKS_26.35 //",
  "GP12skprevku:3483": "teṣāṃ tu niyataṃ ghore narake patanaṃ smṛtam /",
  "GP12skprevku:3484": "niṣkṛtirnarmadā teṣāṃ vihitā lokapāvanī // RKS_26.36 //",
  "GP12skprevku:3485": "snātvā tu kalpagā toye 'bhyarcayitvā vṛṣadhvajam /",
  "GP12skprevku:3486": "mucyate sarvapāpebhyaḥ satyametat mayoditam // RKS_26.37 //",
  "GP12skprevku:3487": "pitāmahavacaḥ śrutvā bādarāyaṇaśākaṭau /",
  "GP12skprevku:3488": "ṛṣibhiḥ saha tatraiva narmadātīramāśritau // RKS_26.38 //",
  "GP12skprevku:3489": "sarinnānyā 'sti loke 'sminpāpasyāsya viśuddhaye /",
  "GP12skprevku:3490": "tatas te munayaḥ sarve smarantaḥ pūrvaduṣkṛtam // RKS_26.39 //",
  "GP12skprevku:3491": "ṣaṇmāsā 'bhyantare rājan chivadhyānaparāyaṇāḥ /",
  "GP12skprevku:3492": "niṣkalmaṣāḥ babhūvus te tīrthasyāsya prabhāvataḥ // RKS_26.40 //",
  "GP12skprevku:3493": "balyādyā munayaḥ sarve śatakratupurogamāḥ /",
  "GP12skprevku:3494": "dadṛśus te kratuvaraṃ śivenaiva yathoditam // RKS_26.41 //",
  "GP12skprevku:3495": "gṛhītvā 'tha munīn sarve brahmādyāś ca surāsurāḥ /",
  "GP12skprevku:3496": "suprabhās tāṃs tu devatvaṃ maṇḍapeśvaradarśanāt // RKS_26.42 //",
  "GP12skprevku:3497": "tena liṅgaṃ tu vikhyātaṃ loke 'smin maṇḍapeśvaram /",
  "GP12skprevku:3498": "svārociṣe 'ntare prāpte tretāyāṃ tu nṛpottama // RKS_26.43 //",
  "GP12skprevku:3499": "kṣatriyāṇāṃ sahasrāṇi tatra siddhāni bhārata /",
  "GP12skprevku:3500": "etat sarvaṃ samākhyātaṃ samāsena mayā 'nagha // RKS_26.44 //",
  "GP12skprevku:3501": "śravaṇāt kīrtanād rājan hayamedhaphalaṃ labhet // RKS_26.45 //",
  "GP12skprevku:3502": "yudhiṣṭhira uvāca:",
  "GP12skprevku:3503": "amareśvarapūrveṇa paryaṅkāt paścime tathā // RKS_26.46 //",
  "GP12skprevku:3504": "tīrthasaṃkhyāṃ krameṇaiva kathayasva tapodhana // RKS_26.47 //",
  "GP12skprevku:3505": "mārkaṇḍeya uvāca:",
  "GP12skprevku:3506": "śṛṇu rājan mahābhāga pūrvabhāge vyavasthitam // RKS_26.48 //",
  "GP12skprevku:3507": "śvetakiṃśukanāmānaṃ tīrthaṃ pāpapraṇāśanam /",
  "GP12skprevku:3508": "narāḥ sukhena rūpeṇa yatra snātā divaṃ gatāḥ // RKS_26.49 //",
  "GP12skprevku:3509": "śvetakiṃśukanāmāsti liṅgaṃ paramasiddhidam /",
  "GP12skprevku:3510": "tāṭakeśvaradevaś ca tatra svargaphalapradaḥ // RKS_26.50 //",
  "GP12skprevku:3511": "anyat tu varṇanāmeti tīrthaṃ pāpapraṇāśanam /",
  "GP12skprevku:3512": "tryambakas tu mahādevo yatraloke varapradaḥ // RKS_26.51 //",
  "GP12skprevku:3513": "tasya tīrthasya māhātmyād gaṇḍeśas tridivaṃ gataḥ /",
  "GP12skprevku:3514": "gaṇḍakeśvaraliṅgaṃ tu liṅgaṃ śukleśvaraṃ tathā // RKS_26.52 //",
  "GP12skprevku:3515": "narmadādantivanikāsaṅgamo lokaviśrutaḥ /",
  "GP12skprevku:3516": "tatra liṅgeśvaraṃ liṅgaṃ sarvasiddhipradāyakam // RKS_26.53 //",
  "GP12skprevku:3517": "bālakeśvaraliṅgaṃ tu tathā 'nyat pūrṇakeśvaram /",
  "GP12skprevku:3518": "revāyā uttare kūle narmadāpuramuttamam // RKS_26.54 //",
  "GP12skprevku:3519": "tīrthaṃ kapiśilā nāma sarvānarthavidūṣaṇam /",
  "GP12skprevku:3520": "liṅgaṃ siddheśvaraṃ nāma tathā 'nyannāḍakeśvaram // RKS_26.55 //",
  "GP12skprevku:3521": "atrāntare nṛpaśreṣṭha daśalakṣāṇi nāmataḥ /",
  "GP12skprevku:3522": "tīrthāni daśalakṣāṇi kīrtitāni yathākramam // RKS_26.56 //",
  "GP12skprevku:3523": "tato gacchen nṛpaśreṣṭha vaidūryāt paścimāṃ diśam /",
  "GP12skprevku:3524": "śaśabhīnarmadāyogaṃ sarvapāpapraṇāśanam // RKS_26.57 //",
  "GP12skprevku:3525": "bhuktidaṃ muktida caiva liṅgaṃ vai śaśabheśvaram /",
  "GP12skprevku:3526": "triṣu lokeṣu vikhyātaṃ gardabhīyonimokṣaṇam // RKS_26.58 //",
  "GP12skprevku:3527": "maṇḍaleśvaranāmeha tīrthaṃ liṅgaṃ narādhipa /",
  "GP12skprevku:3528": "yatra māṇḍalikāḥ siddhā ajāpālo manus tathā // RKS_26.59 //",
  "GP12skprevku:3529": "tatra ceṣṭvā tu manujaḥ sambhaven na punarbhave /",
  "GP12skprevku:3530": "tilodakapradānena piṇḍapātena bhārata // RKS_26.60 //",
  "GP12skprevku:3531": "pitaras tasya tṛpyanti yāvac candradivākarau /",
  "GP12skprevku:3532": "tatra pradīyate dānaṃ tasya saṃkhyā na vidyate // RKS_26.61 //",
  "GP12skprevku:3533": "kāntārakaṃ tato gacchet sarvatīrthavaraṃ śubham /",
  "GP12skprevku:3534": "tatra snātā divaṃ yānti ye mṛtā na punarbhavāḥ // RKS_26.62 //",
  "GP12skprevku:3535": "sapādalakṣamadhikaṃ tīrthānāṃ maṇḍaleśvare /",
  "GP12skprevku:3536": "kīrtite tava rājendra yathādṛṣṭaṃ yathāśrutam // RKS_26.63 //",
  "GP12skprevku:3537": "tretāyāṃ raghuvaṃśe tu kumārau rāmalakṣaṇau /",
  "GP12skprevku:3538": "maithilyā saha rājendra uttīrṇo yatra kalpagām // RKS_26.64 //",
  "GP12skprevku:3539": "jagmatuḥ piturājñāṃ vai kurvantau viṣṇurūpiṇau /",
  "GP12skprevku:3540": "snātvā tīrthavare tatra bhaktyā 'bhyarcya maheśvaram // RKS_26.65 //",
  "GP12skprevku:3541": "rājatīrthaṃ tu tadgopyaṃ liṅgaṃ vai lakṣaṇeśvaram /",
  "GP12skprevku:3542": "sīteśvaraṃ tathā liṅgaṃ surāsuranamaskṛtam // RKS_26.66 //",
  "GP12skprevku:3543": "tatra snātvā 'rcayitvā tu śūlapāṇiṃ maheśvaram /",
  "GP12skprevku:3544": "sarvapāpavinirmukto gāṇapatyam avāpnuyāt // RKS_26.67 //",
  "GP12skprevku:3545": "tatogacchet nṛpaśreṣṭha puṇyatīrthaṃ śivālayam /",
  "GP12skprevku:3546": "māhiṣmatīṃ purīṃ ramyāṃ tāṃ dṛṣṭvā na cyutaḥ kvacit // RKS_26.68 //",
  "GP12skprevku:3547": "yatra kālāgnirudro 'sti prajvalann iva hetubhiḥ /",
  "GP12skprevku:3548": "trayastriṃśat tu tiṣṭhantu liṅgānāṃ koṭayas tathā // RKS_26.69 //",
  "GP12skprevku:3549": "tataḥ koṭīśvaraṃ liṅgaṃ koṭitīrthe narādhipa /",
  "GP12skprevku:3550": "yajñakoṭiphalaṃ tatra tasya liṅgasya pūjanāt // RKS_26.70 //",
  "GP12skprevku:3551": "tatra dattasya dānasya koṭisaṃkhyā tu vidyate /",
  "GP12skprevku:3552": "daśāśvamedhatīrthaṃ tu bhuktimuktiphalapradam // RKS_26.71 //",
  "GP12skprevku:3553": "tilodakapradānena pitṝṇāṃ gatiruttamā /",
  "GP12skprevku:3554": "snātamātro naras tatra sūryateja samaprabhaḥ // RKS_26.72 //",
  "GP12skprevku:3555": "purāṇi pañcasāmānyāc chambhunā kīrtitāni vai /",
  "GP12skprevku:3556": "prabhāsaś ca kurukṣetraṃ tathā māyāpurī śubhā // RKS_26.73 //",
  "GP12skprevku:3557": "avantī ca mahākālaṃ tathā māheśvaraṃ puram /",
  "GP12skprevku:3558": "eteṣu ca samagreṣu viddhi liṅgānyanukramāt // RKS_26.74 //",
  "GP12skprevku:3559": "atra dattaṃ hutaṃ veṣṭam akṣayād api cākṣayam /",
  "GP12skprevku:3560": "avaśaḥ svavaśo vā 'pi prāṇatyāgaṃ karoti ya // RKS_26.75 //",
  "GP12skprevku:3561": "sa yāti paramaṃ sthānaṃ yatra devo maheśvaraḥ /",
  "GP12skprevku:3562": "kīrtayet prātarutthāya puṇyāny etāni yo naraḥ // RKS_26.76 //",
  "GP12skprevku:3563": "na sa pāpena lipyeta yamalokaṃ na paśyati /",
  "GP12skprevku:3564": "tīrthaṃ pipīlikā nāma gatā yatra pipīlikāḥ // RKS_26.77 //",
  "GP12skprevku:3565": "śivalokaṃ mahābhāga sarvalokottamottamam /",
  "GP12skprevku:3566": "bandhyārevāsamāyogaṃ surāsuranamaskṛtam // RKS_26.78 //",
  "GP12skprevku:3567": "saṅgame yatra rājendra liṅgaṃ vai munakeśvaram /",
  "GP12skprevku:3568": "yoginas tat tu paśyanti na tat paśyanti mānuṣāḥ // RKS_26.79 //",
  "GP12skprevku:3569": "vikhyātaṃ tat tu nagaraṃ narmadādakṣiṇe tate /",
  "GP12skprevku:3570": "ayuta yatra liṅgānāṃ tīrthānāṃ ca narādhipa // RKS_26.80 //",
  "GP12skprevku:3571": "liṅgaṃ caṇḍīśvaraṃ nāma tathaivoḍugaṇeśvaram /",
  "GP12skprevku:3572": "vakeśvaraṃ tatra viddhi vakā yatra divaṃ gatāḥ // RKS_26.81 //",
  "GP12skprevku:3573": "tīrthaṃ gaṅgāvahaṃ nāma liṅgaṃ vai sarvasiddhidam /",
  "GP12skprevku:3574": "aṅgāreśam iti jñeyaṃ vimalaṃ tatra bhārata // RKS_26.82 //",
  "GP12skprevku:3575": "somatīrthamiti jñeyaṃ śuklatīrtham ataḥ param /",
  "GP12skprevku:3576": "tīrthānāṃ nirasaṃ nāma dhruvatīrthaṃ narādhipa // RKS_26.83 //",
  "GP12skprevku:3577": "anekāni sahasrāṇi tīrthānāṃ caiva bhārata /",
  "GP12skprevku:3578": "tīrthaṃ pipīlikā nāma bhuktimuktipradāyakam // RKS_26.84 //",
  "GP12skprevku:3579": "krośamātraṃ tu vijñeyaṃ pūrvapaścimatas tathā /",
  "GP12skprevku:3580": "tīrthānām ayutaṃ sārddhaṃ ṛṣidevaniṣevitam // RKS_26.85 //",
  "GP12skprevku:3581": "tatra dattaṃ hutaṃ caiva tasya saṃkhyā na vidyate /",
  "GP12skprevku:3582": "tatra yaḥ santyajet prāṇānavaśaḥ svavaśo 'pi vā // RKS_26.86 //",
  "GP12skprevku:3583": "sarvapāpavinirmukta umāmāheśvare pure /",
  "GP12skprevku:3584": "modate sarvakāmais tu yāvad indrāś caturdaśa // RKS_26.87 //",
  "GP12skprevku:3585": "yasmād eva śivaṃ tasmādarcayec chāntamānasaḥ /",
  "GP12skprevku:3586": "maitraḥ kāruṇiko nityaṃ prāpnoti paramaṃ padam // RKS_26.88 //",
  "GP12skprevku:3587": "kṣaṇamātreṇa yatpuṇyaṃ tataḥ kuryān narādhipa /",
  "GP12skprevku:3588": "na tad varṣaśatenā 'pi na tu yajñaśatair api // RKS_26.89 //",
  "GP12skprevku:3589": "śakyaṃ sādhayituṃ rājaṃs tathā tīrthaśatair api /",
  "GP12skprevku:3590": "sarvaprāṇiṣu kāruṇyaṃ dīnānātheṣu bhāvayan // RKS_26.90 //",
  "GP12skprevku:3591": "maitrī ca muditā rājan puṇyaśīleṣu sarvadā /",
  "GP12skprevku:3592": "puṇyavatsukhamāpekṣyaṃ sarvaprāṇiṣu yatnataḥ // RKS_26.91 //",
  "GP12skprevku:3593": "akṣetre tu kṛtaṃ puṇyaṃ samaṃ bhavati bhārata /",
  "GP12skprevku:3594": "narmadāsaṅgamo yatra tatra saṃkhyā na vidyate // RKS_26.92 //",
  "GP12skprevku:3595": "anyadeśe kṛtaṃ pāpaṃ puṇyakṣetre vinaśyati /",
  "GP12skprevku:3596": "puṇyakṣetre kṛtaṃ pāpaṃ vajralepo bhaviṣyati // RKS_26.93 //",
  "GP12skprevku:3597": "uttīrṇo narmadāṃ yatra kārttikeyo mahābalaḥ /",
  "GP12skprevku:3598": "liṅgaṃ tatra ca vijñeyaṃ siddhidaṃ kārttikeśvaram // RKS_26.94 //",
  "GP12skprevku:3599": "candreśvaraṃ tathā liṅgaṃ liṅgaṃ caiva śikhīśvaram /",
  "GP12skprevku:3600": "śaktīśvaraṃ tathā cānyat sarvapāpapraṇāśanam // RKS_26.95 //",
  "GP12skprevku:3601": "teṣāñ caiva liṅgānām arcanaṃ bhaktibhāvataḥ /",
  "GP12skprevku:3602": "brahmahatyādikāt pāpān mucyate nātra saṃśayaḥ // RKS_26.96 //",
  "GP12skprevku:3603": "śivalokamavāpnoti pitṝṇāṃ svargatis tathā // RKS_26.97 //",
  "GP12skprevku:3604": "yudhiṣṭhira uvāca:",
  "GP12skprevku:3605": "bhagavān chrotum icchāmi māhiṣmatyās tu paścime // RKS_26.98 //",
  "GP12skprevku:3606": "sannidhau ca tileśasya sarvapāpapraṇāśanam /",
  "GP12skprevku:3607": "rāsabhīnarmadābhedaṃ surāsuranamaskṛtam // RKS_26.99 //",
  "GP12skprevku:3608": "mārkaṇḍeya uvāca:",
  "GP12skprevku:3609": "śṛṇu rājan mahābhāga itihāsaṃ purātanam /",
  "GP12skprevku:3610": "narmadāgardabhībhedaṃ tiryagyonivimokṣaṇam // RKS_26.100 //",
  "GP12skprevku:3611": "yasmiṃs tīrthe mahārāja satejāharikeśayoḥ /",
  "GP12skprevku:3612": "apārādrāsabhatvāc ca muktiḥ kalmaṣanāśane // RKS_26.101 //",
  "GP12skprevku:3613": "havirdhānas tu rājarṣirāsīt kalpo yudhiṣṭhira /",
  "GP12skprevku:3614": "ātreyasya sutaś cāsīd brahmarṣirbrahmavittamaḥ // RKS_26.102 //",
  "GP12skprevku:3615": "pāvakasya sutāyā tu pāṇigrahaṇadharmataḥ /",
  "GP12skprevku:3616": "havirdhānāya sā dattā sutejā nāma nāmataḥ // RKS_26.103 //",
  "GP12skprevku:3617": "kuśavalkaparīdhānā kandamūlaphalāśinī /",
  "GP12skprevku:3618": "rūpayauvanasampannā pārvatīva manoharā // RKS_26.104 //",
  "GP12skprevku:3619": "havirdhānas tu rājarṣirṛtuṃ buddhvā gatas tu tām /",
  "GP12skprevku:3620": "āgato 'sau yuvā tatra sarvaśāstraviśāradaḥ // RKS_26.105 //",
  "GP12skprevku:3621": "maharṣiṃ tvāgataṃ jñātvā sutejā kāmituṃ gatā /",
  "GP12skprevku:3622": "sahasā 'laṃkṛtāṃ tāṃ tu karaṃ jagrāha sa dvijaḥ // RKS_26.106 //",
  "GP12skprevku:3623": "tena sā dharṣitā tatra yatheṣṭaṃ kāmapīḍitā /",
  "GP12skprevku:3624": "agnihotrasya śālāyāṃ dāmpatyaṃ kāmasaṃyutam // RKS_26.107 //",
  "GP12skprevku:3625": "dadṛśe sa mahātmā vai dharmādharmaviśāradaḥ /",
  "GP12skprevku:3626": "āsīd viṣaṇṇavadano dṛṣṭvā tāṃ pāvakātmajām // RKS_26.108 //",
  "GP12skprevku:3627": "avadhyo brāhmaṇo duṣṭaḥ pāpātmā pāpakarmakṛt /",
  "GP12skprevku:3628": "iyaṃ ca patnī duṣṭā me na vadhyā strīsvabhāvataḥ // RKS_26.109 //",
  "GP12skprevku:3629": "tamuvāca vicāryaivaṃ brāhmaṇaṃ dārakarṣakam /",
  "GP12skprevku:3630": "mātaraṃ gurupatnīṃ ca svasāraṃ duhitaraṃ tathā // RKS_26.110 //",
  "GP12skprevku:3631": "gatvā tu praviśed agniṃ tataḥ śuddhyeta mānavaḥ /",
  "GP12skprevku:3632": "gardabhas tvaṃ bhaved vipra gardabhī ca tathā vidhiḥ // RKS_26.111 //",
  "GP12skprevku:3633": "divyaṃ varṣasahasraṃ tu amedhyaṃ bhakṣayiṣyathaḥ /",
  "GP12skprevku:3634": "sutejāharikeśau tu havirdhānaḥ śaśāpa tau // RKS_26.112 //",
  "GP12skprevku:3635": "pīḍitau karmaṇā tena gatau dvau badrikāśramam /",
  "GP12skprevku:3636": "himasthānaṃ ca kedāraṃ bhairavaṃ naimiṣaṃ tathā // RKS_26.113 //",
  "GP12skprevku:3637": "sūryākṣaṃ ca gayātīrthaṃ gaṅgāsāgarasaṅgamam /",
  "GP12skprevku:3638": "vārāṇasīṃ prayāgaṃ ca oghatīrthaṃ ca puṣkaram // RKS_26.114 //",
  "GP12skprevku:3639": "yogīśvaraṃ rudrakoṭiṃ mahendraṃ brahmasambhavam /",
  "GP12skprevku:3640": "prabhāsaṃ ca kurukṣetraṃ tīrthaṃ saumyeśvaraṃ tathā // RKS_26.115 //",
  "GP12skprevku:3641": "anekāni ca tīrthāni pṛthivyāṃ yāni kāni ca /",
  "GP12skprevku:3642": "sārddhaṃ tayā tapasvinyā havirdhānasya śāpataḥ // RKS_26.116 //",
  "GP12skprevku:3643": "anekaduḥkhasampanno harikeśo bhraman mahīm /",
  "GP12skprevku:3644": "kharayoniniyuktas tu paradārābhikarṣakaḥ // RKS_26.117 //",
  "GP12skprevku:3645": "kālena bhūyasā tatra harikeśas tayā saha /",
  "GP12skprevku:3646": "tenaiva khararūpeṇa agastyaṃ ca mahāmunim // RKS_26.118 //",
  "GP12skprevku:3647": "namaskṛtya muniṃ tatra sāṣṭāṅgaṃ praṇipatya ca /",
  "GP12skprevku:3648": "gurutalpagapāpasya paradārābhigaminaḥ // RKS_26.119 //",
  "GP12skprevku:3649": "prāyaścittaṃ vidhānena dīyatām me dvijottama /",
  "GP12skprevku:3650": "mocaya tvamimāṃ yoniṃ brahmalokapadasthitaḥ // RKS_26.120 //",
  "GP12skprevku:3651": "havirdhānāntikaṃ yāhi tato 'gastya uvāca tam /",
  "GP12skprevku:3652": "tasya tadvacanaṃ śrutvā munīnāmūrdhvaretasām /",
  "GP12skprevku:3653": "harikeśo 'bravīd vākyaṃ sutejā saha saṅgataḥ // RKS_26.121 //",
  "GP12skprevku:3654": "anugraham imaṃ manye brāhmaṇānāṃ na saṃśayaḥ /",
  "GP12skprevku:3655": "tato gatau tu taṃ rājan havirdhānasya cāśramam // RKS_26.122 //",
  "GP12skprevku:3656": "namaskṛtya muniśreṣṭhaṃ harikeśo 'bravīd vacaḥ /",
  "GP12skprevku:3657": "gurutalpagapāpo 'haṃ kṣamasva mayi putrake // RKS_26.123 //",
  "GP12skprevku:3658": "śāpāntaṃ ca varaṃ manye dātum arhasi suvrata /",
  "GP12skprevku:3659": "tasya tad vacanaṃ śrutvā harikeśasya durmateḥ // RKS_26.124 //",
  "GP12skprevku:3660": "uvāca vacanaṃ vipras taṃ vai gardabharūpiṇam /",
  "GP12skprevku:3661": "svakarmaṇā tanuṃ tvaṃ hi gārdabhīṃ prāptavānasi // RKS_26.125 //",
  "GP12skprevku:3662": "janmāntarakṛtaiś caiva karmabhiḥ karmakāribhiḥ /",
  "GP12skprevku:3663": "śubhaṃ vāpy aśubhaṃ vāpi prāpyate nātra saṃśayaḥ // RKS_26.126 //",
  "GP12skprevku:3664": "karmaṇāṃ ca vipāko 'yamapi devaiḥ savāsavaiḥ /",
  "GP12skprevku:3665": "jñātuṃ na śakyate vipra gāhanā karmaṇāṃ gatiḥ // RKS_26.127 //",
  "GP12skprevku:3666": "doṣo na vidyate caiva tad brāhmaṇa kathaṃcana /",
  "GP12skprevku:3667": "kiṃtu janmāntare yena karmaṇā tatkṛtaṃ tava // RKS_26.128 //",
  "GP12skprevku:3668": "tasmādviśa hutāśaṃ tvamanayā mekalātaṭe /",
  "GP12skprevku:3669": "śaṅkarād varamāsādya tāvat prāpsyasi sadgatim // RKS_26.129 //",
  "GP12skprevku:3670": "evamukto yayau rājan harikeśas tayā saha /",
  "GP12skprevku:3671": "harikeśaḥ sutejā ca narmadātīrasannidhau // RKS_26.130 //",
  "GP12skprevku:3672": "dārūṇi ca samāhṛtya praviṣṭau ca hutāśanam /",
  "GP12skprevku:3673": "tatkṣaṇād divyadehau tu snātvā spṛṣṭvā hyubhāv api // RKS_26.131 //",
  "GP12skprevku:3674": "kāmikaṃ yānamārūḍhau sarvālaṅkārabhūṣitau /",
  "GP12skprevku:3675": "asya tīrthasya māhātmyād yathā lakṣmījanārdanau // RKS_26.132 //",
  "GP12skprevku:3676": "bhuñjantau vividhān bhogān gatau māheśvaraṃ purum /",
  "GP12skprevku:3677": "tenā 'sau saṅgamaḥ puṇyastiryagyonivimokṣaṇaḥ // RKS_26.133 //",
  "GP12skprevku:3678": "harikeśeśvaraṃ liṅgaṃ sutejānirmitaṃ tathā /",
  "GP12skprevku:3679": "havirdhāneśvaraṃ nāma caturtho 'gastyanirmitam // RKS_26.134 //",
  "GP12skprevku:3680": "catvāri puṇyaliṅgāni kāmamokṣapradāni tu /",
  "GP12skprevku:3681": "tilodakapradānena tasmiṃs tīrthe narādhipa // RKS_26.135 //",
  "GP12skprevku:3682": "mātṛkaṃ paitṛkaṃ caiva narakād uddharet pitṝn /",
  "GP12skprevku:3683": "tatra snātā divaṃ yānti ye mṛtā na punarbhavāḥ // RKS_26.136 //",
  "GP12skprevku:3684": "etat te kathitaṃ rājann ākhyānaṃ ca purātanam // RKS_26.137 //",
  "GP12skprevku:3685": "iti śrīskandapurāṇe revākhaṇḍe gardabhītīrthavarṇano nāma ṣaḍviṃśo 'dhyāyaḥ //",
  "GP12skprevku:3686": "RKS adhyāya 27",
  "GP12skprevku:3687": "mārkaṇḍeya uvāca:",
  "GP12skprevku:3688": "gaurīkhaṇḍaṃ tato gacchet sarvadevanamaskṛtam /",
  "GP12skprevku:3689": "tatra snānena labhate sarvatīrthaphalaṃ naraḥ // RKS_27.1 //",
  "GP12skprevku:3690": "tilodakapradānena pitṝṇāṃ tṛptirakṣayā /",
  "GP12skprevku:3691": "jāyate ca nṛpaśreṣṭha nātra kāryā vicāraṇā // RKS_27.2 //",
  "GP12skprevku:3692": "gaurīkhaṇḍeśvaraṃ nāma liṅgaṃ pāpaharaṃ param /",
  "GP12skprevku:3693": "tatrajñeyaṃ maṇimayaṃ jalamadhye vyavasthitam // RKS_27.3 //",
  "GP12skprevku:3694": "na tat paśyanti manujāḥ sarvair devais tu pūjitam /",
  "GP12skprevku:3695": "yudhiṣṭhira uvāca:",
  "GP12skprevku:3696": "gaurīkhaṇḍeśvaraṃ nāma tasmiṃs tīrthe kathaṃ mune // RKS_27.4 //",
  "GP12skprevku:3697": "kathyatāṃ ca yathā nyāyaṃ viditaṃ yat tu sāmpratam /",
  "GP12skprevku:3698": "mārkaṇḍeya uvāca:",
  "GP12skprevku:3699": "purādevagaṇaiḥ sarvaiḥ kumāraḥ śaṅkarātmaja // RKS_27.5 //",
  "GP12skprevku:3700": "saināpatye niyuktaś ca tārakasya vadhaṃ prati /",
  "GP12skprevku:3701": "kāmitās tena tatraiva sarvās tāḥ surayoṣitaḥ // RKS_27.6 //",
  "GP12skprevku:3702": "upālabdhās tataḥ sarvā umāmāheśvare pure /",
  "GP12skprevku:3703": "upālabdhaṃ tu taṃ śrutvā viṣaṇṇā caiva pārvatī // RKS_27.7 //",
  "GP12skprevku:3704": "kāmitaṃ yatra yatraiva tatra tatreśvareśvarī // RKS_27.8 //",
  "GP12skprevku:3705": "dṛṣṭvā 'tha lajjitaḥ so 'pi pakṣiṇā 'sau samāyayau /",
  "GP12skprevku:3706": "devaiḥ parivṛtaḥ śrīmān mayūrastho mahābalaḥ // RKS_27.9 //",
  "GP12skprevku:3707": "pṛṣṭhato 'nugatā mātā rudatīva sureśvarī /",
  "GP12skprevku:3708": "uttīrṇā kalpagāṃ devī pūjayitvā maheśvaram // RKS_27.10 //",
  "GP12skprevku:3709": "gaurīkhaṇḍaṃ tu vikhyātaṃ triṣu lokeṣu tena tat /",
  "GP12skprevku:3710": "liṅgaṃ pratiṣṭhitaṃ tatra kumāreśvarasaṃjñitam // RKS_27.11 //",
  "GP12skprevku:3711": "mayūreśvaraliṅgaṃ tu bhuktimuktiphalapradam /",
  "GP12skprevku:3712": "yasya devasya māhātmyāt mayūrās tridivaṅgatāḥ // RKS_27.12 //",
  "GP12skprevku:3713": "arcanāt tasya devasya tiryagyonirna jāyate /",
  "GP12skprevku:3714": "tato gacchet mahārāja karamardāsamāgamam // RKS_27.13 //",
  "GP12skprevku:3715": "tatra snāto mahārāja sa bhave na punar bhavet /",
  "GP12skprevku:3716": "karamardeśvaraṃ liṅgaṃ pūjayet tatra bhārata // RKS_27.14 //",
  "GP12skprevku:3717": "pitṝṇāṃ tarpaṇāt tatra svargaṃ prāpnoti mānavaḥ /",
  "GP12skprevku:3718": "yudhiṣṭhira uvāca:",
  "GP12skprevku:3719": "kathayasva mahābhāga karamardāsamudbhavam // RKS_27.15 //",
  "GP12skprevku:3720": "bhāviṣyabhūtatattvajñas trikālajñas trivedavit /",
  "GP12skprevku:3721": "mārkaṇḍeya uvāca:",
  "GP12skprevku:3722": "kathayāmi yathādṛṣṭaṃ śṛṇu caikamanā nṛpa // RKS_27.16 //",
  "GP12skprevku:3723": "maitreyasyāśramaṃ puṇyaṃ ṛṣibhis tu niṣevitam /",
  "GP12skprevku:3724": "munīnāṃ tu sahasrāṇi kandāmūlaphalāśinām // RKS_27.17 //",
  "GP12skprevku:3725": "nivasanti yadā tatra tapaḥ kartuṃ nirantaram /",
  "GP12skprevku:3726": "kasmiṃścid anyakāle tu tasmin munivarāśrame // RKS_27.18 //",
  "GP12skprevku:3727": "rājā kuśadhvajo nāma ekacchatrādhipo nṛpa /",
  "GP12skprevku:3728": "āgamat kalātīraṃ rāhusūryasamāgame // RKS_27.19 //",
  "GP12skprevku:3729": "avatīrṇān munīnsarvān yathārhaṃ praṇipatya ca /",
  "GP12skprevku:3730": "pitṝṇāṃ śrāddhakālo 'dya prasādaḥ kriyatāṃ mayi // RKS_27.20 //",
  "GP12skprevku:3731": "ṛṣaya ūcuḥ:",
  "GP12skprevku:3732": "gavāṃ daśāyutānyekaprasūtānāṃ payomucām /",
  "GP12skprevku:3733": "savatsānāṃ suvarṇānāṃ ghaṇṭābharaṇaśobhinām // RKS_27.21 //",
  "GP12skprevku:3734": "yadi śaknoṣi dātuṃ tvaṃ homārthe pitṛdevayoḥ /",
  "GP12skprevku:3735": "tatra pravartatāṃ śrāddhaṃ satyam etat tavoditam // RKS_27.22 //",
  "GP12skprevku:3736": "teṣāṃ tadvacanaṃ śrutvā munīnāmūrdhvaretasām /",
  "GP12skprevku:3737": "kuśadhvajo 'bravīd vākyaṃ brāhmaṇāṃs tān yathārthataḥ // RKS_27.23 //",
  "GP12skprevku:3738": "anugrahamimaṃ manye yathoktaṃ brahmacāribhiḥ /",
  "GP12skprevku:3739": "dadāmyahaṃ na sandeha ihaiva munipuṅgavāḥ // RKS_27.24 //",
  "GP12skprevku:3740": "bhojayitvā tataḥ śrāddhe brāhmaṇāṃs tān nṛpottamaḥ /",
  "GP12skprevku:3741": "sakuśaṃ jalam ādāya tebhyo dattā tu gās tadā // RKS_27.25 //",
  "GP12skprevku:3742": "dattvā dāna mudāyuktaḥ sa jagāma svakaṃ puram /",
  "GP12skprevku:3743": "sthitās tu brāhmaṇās tatra homakāryārthasiddhaye // RKS_27.26 //",
  "GP12skprevku:3744": "ekasmin vāsare prāptā rākṣasā ghorarūpiṇaḥ /",
  "GP12skprevku:3745": "bubhukṣitā mahādaṃṣṭrā vikṛtāsyā bhayānakāḥ // RKS_27.27 //",
  "GP12skprevku:3746": "brāhmaṇānāṃ tadā gā vai bhakṣituṃ samupāgatān /",
  "GP12skprevku:3747": "dṛṣṭvā tān vikṛtākārāṃs tīvranādaparāyaṇān // RKS_27.28 //",
  "GP12skprevku:3748": "praṇaṣṭās tu tataḥ sthānān narmadājalam āviśan /",
  "GP12skprevku:3749": "tatkṣaṇād divyalokasthāḥ sarvās tāḥ kāmadhenavaḥ // RKS_27.29 //",
  "GP12skprevku:3750": "tatas te kṣudhitās sarve brāhmaṇān bhakṣituṃ gatāḥ /",
  "GP12skprevku:3751": "hariṃ smaranti te sarve brāhmaṇāḥ śaṃsitavratāḥ // RKS_27.30 //",
  "GP12skprevku:3752": "revājalaṃ praviṣṭā vai rākṣasaiḥ paripīḍitāḥ /",
  "GP12skprevku:3753": "viṣṇoḥ prasvedajas tatra pravāho narmadāṃ gataḥ // RKS_27.31 //",
  "GP12skprevku:3754": "gopadaṃ dṛśyate tatra sarvāmaranamaskṛtam /",
  "GP12skprevku:3755": "karamardeśvaraṃ liṅgaṃ viṣṇucakrād viniḥsṛtam // RKS_27.32 //",
  "GP12skprevku:3756": "pratiṣṭhitaṃ ca tatraiva viṣṇunā prabhaviṣṇunā /",
  "GP12skprevku:3757": "gāvaś ca brāhmaṇāś caiva satyam etad bravīmi te // RKS_27.33 //",
  "GP12skprevku:3758": "brahmalokaṃ gatāḥ sarve tīrthasyāsya prabhāvataḥ /",
  "GP12skprevku:3759": "karamardeśvaraṃ tīrthaṃ sarvapāpapraṇāśanam /",
  "GP12skprevku:3760": "kīrtitaṃ karmaṇā tena mahyām amitatejasā // RKS_27.34 //",
  "GP12skprevku:3761": "tatra snātā divaṃ yānti ye mṛtā na punarbhavāḥ /",
  "GP12skprevku:3762": "śravaṇāt kīrtanād asya gosahasraphalaṃ labhet // RKS_27.35 //",
  "GP12skprevku:3763": "iti śrīskandapurāṇe revākhaṇḍe karamardeśvarīkīrtanaṃ nāma saptaviṃśo 'dhyāyaḥ //",
  "GP12skprevku:3764": "RKS adhyāya 28",
  "GP12skprevku:3765": "yudhiṣṭhira uvāca:",
  "GP12skprevku:3766": "māndhātā rājaśārdūlas triṣu lokeṣu viśrutaḥ /",
  "GP12skprevku:3767": "etad icchāmy ahaṃ śrotuṃ caritaṃ tasya dhīmataḥ // RKS_28.1 //",
  "GP12skprevku:3768": "mārkaṇḍeya uvāca:",
  "GP12skprevku:3769": "śṛṇu rājan mahābhāga yan māṃ tvaṃ paripṛcchasi /",
  "GP12skprevku:3770": "ikṣvākuvaṃśasambhūto yuvanāśvo mahīpatiḥ // RKS_28.2 //",
  "GP12skprevku:3771": "so 'yajat pṛthivīpālaḥ kratubhir bhūridakṣiṇaiḥ /",
  "GP12skprevku:3772": "anapatyas tu rājarṣiḥ sa mahātmā dṛḍhavrataḥ // RKS_28.3 //",
  "GP12skprevku:3773": "mantriṣvādhāya tadrājyaṃ vananiṣṭho mahīpatiḥ /",
  "GP12skprevku:3774": "śāstradṛṣṭena vidhinā saṃyamyātmānam ātmanā // RKS_28.4 //",
  "GP12skprevku:3775": "phalamūlānubhakṣaś ca sa cacāra mahattapaḥ /",
  "GP12skprevku:3776": "śuṣkakaṇṭhaḥ pipāsārtaḥ pānīyārthe bhṛśaḥ nṛpaḥ // RKS_28.5 //",
  "GP12skprevku:3777": "sampraviśyāśramasyāntaḥ pānīyaṃ so 'bhyayācata /",
  "GP12skprevku:3778": "tasya śuṣkeṇa kaṇṭhena krośatas tu tadā bhṛśam // RKS_28.6 //",
  "GP12skprevku:3779": "nā 'śrauṣīd vacanaṃ tatra cātakasyaiva vāsavaḥ /",
  "GP12skprevku:3780": "bhagavāṃs tu tadā kaścid ṛṣis tasya mahīpateḥ // RKS_28.7 //",
  "GP12skprevku:3781": "putrīyamagrataḥ kṛtvā mantraiścāpy abhimantritam /",
  "GP12skprevku:3782": "rātrau ca kalaśaṃ tatra jalapūrṇaṃ pipāsitaḥ // RKS_28.8 //",
  "GP12skprevku:3783": "abhyadravat sa vegena pītvāpas tatra cāsvapat /",
  "GP12skprevku:3784": "sa pītvā śītalaṃ toyaṃ pipāsārto mahīpatiḥ // RKS_28.9 //",
  "GP12skprevku:3785": "agnir nivartitas tasya sukhī caivā 'bhavat tadā /",
  "GP12skprevku:3786": "tatas te 'cāpyabudhyanta munayaḥ śaṃsitavratāḥ // RKS_28.10 //",
  "GP12skprevku:3787": "kasyedaṃ karma kupitāḥ papracchus taṃ nṛpaṃ tadā /",
  "GP12skprevku:3788": "yuvanāśvo mametyevaṃ satyaṃ samabhipadyate // RKS_28.11 //",
  "GP12skprevku:3789": "yuvanāśvam idaṃ prāha bhagavān bhārgavas tadā /",
  "GP12skprevku:3790": "sutārthaṃ sthāpitaṃ hy etat tapasā caiva sambhṛtam // RKS_28.12 //",
  "GP12skprevku:3791": "mayā karma kṛtaṃ caitat tapa āsthāya dāruṇam /",
  "GP12skprevku:3792": "putrārthaṃ tava rājendra yena te balavān bhavet // RKS_28.13 //",
  "GP12skprevku:3793": "mahābalo mahāvīryas tapobalasamanvitaḥ /",
  "GP12skprevku:3794": "sutaḥ śakrasamo 'tyarthaṃ sarvadharmaparāyaṇaḥ // RKS_28.14 //",
  "GP12skprevku:3795": "vidhinā mantrayuktena mayaitad upapāditam /",
  "GP12skprevku:3796": "abhakṣaṇaṃ tvayā rājan yuktaṃ na kṛtam atra vai // RKS_28.15 //",
  "GP12skprevku:3797": "nūnaṃ daivakṛtaṃ tvadya yat tat tvaṃ kṛtavān asi /",
  "GP12skprevku:3798": "pipāsunā ca yatpītaṃ vidhimantrapuraskṛtam // RKS_28.16 //",
  "GP12skprevku:3799": "jalaṃ tvayā mahārāja tena tvaṃ vīryavān asi /",
  "GP12skprevku:3800": "anvahaṃ karma kṛtvā 'pi mahāntaṃ sukhamāpsyasi // RKS_28.17 //",
  "GP12skprevku:3801": "vidhāsyāmo vayaṃ cātra putreṣṭiṃ paramāṃ tadā /",
  "GP12skprevku:3802": "vīryeṇa śakratulyaṃ tvaṃ putraṃ vai janayiṣyasi // RKS_28.18 //",
  "GP12skprevku:3803": "tato varṣaśate pūrṇe tasya rājño mahātmanaḥ /",
  "GP12skprevku:3804": "vāmapārśvaṃ vinirbhidya sutaḥ sūrya ivāparaḥ // RKS_28.19 //",
  "GP12skprevku:3805": "niścakrāma mahātejā na ca taṃ mṛtyur āviśat /",
  "GP12skprevku:3806": "yuvanāśvasya nṛpates tadadbhutam ivābhavat // RKS_28.20 //",
  "GP12skprevku:3807": "taṃ draṣṭuṃ samupāgataḥ śakraṃ pṛcchanti taṃ devāḥ /",
  "GP12skprevku:3808": "sutaḥ kiṃ dhāsyatītyayam .... .... // RKS_28.21 //",
  "GP12skprevku:3809": "eṣa māṃ dhāsyatītyevaṃ śakraḥ provāca tān surān /",
  "GP12skprevku:3810": "pradeśinīṃ ca tasyāsye tataḥ śakraḥ samādadhau // RKS_28.22 //",
  "GP12skprevku:3811": "sa tāṃ bālas tato hṛṣṭaḥ papau tasya pradeśinīm /",
  "GP12skprevku:3812": "māndhāteti ca nāmāsya śakraścakre yathārthavat // RKS_28.23 //",
  "GP12skprevku:3813": "avāpya sa śiśus tatra śakradattāṃ pradeśinīm /",
  "GP12skprevku:3814": "avardhat mahīpālaḥ kiṃtu ṣoḍaśikāḥ samāḥ // RKS_28.24 //",
  "GP12skprevku:3815": "āyurvedādiśāstrāṇi divyaśāstrāṇi sarvaśaḥ /",
  "GP12skprevku:3816": "upatasthur mahārājaṃ dhyānamātreṇa taṃ tadā // RKS_28.25 //",
  "GP12skprevku:3817": "dhanurājagavaṃ nāma śarāśśṛṅgodbhavāś ca ye /",
  "GP12skprevku:3818": "abhedyaṃ kavacaṃ caiva sadyastam upatasthire // RKS_28.26 //",
  "GP12skprevku:3819": "so 'bhiṣikto maghavatā devaiḥ sārddhaṃ ca bhārata /",
  "GP12skprevku:3820": "dharmeṇa cākramal lokān sarvān viṣṇur iva kramaiḥ // RKS_28.27 //",
  "GP12skprevku:3821": "tasyā 'pratihataṃ cakraṃ pracacāra mahātmanaḥ /",
  "GP12skprevku:3822": "śatāni caiva rājānaḥ svayamevopatasthire // RKS_28.28 //",
  "GP12skprevku:3823": "tasyaivam abhavat pūrvaṃ vasudhā vasudhāpate /",
  "GP12skprevku:3824": "teneṣṭaṃ vividhair yajñair bahubhiś cāptadakṣiṇaiḥ // RKS_28.29 //",
  "GP12skprevku:3825": "hṛṣṭamanā mahātejāḥ svadharmaṃ prāpya puṣkalam /",
  "GP12skprevku:3826": "śakrasyārdhāsanaṃ dhīmān labdhavān amitadyutiḥ // RKS_28.30 //",
  "GP12skprevku:3827": "āpālitā ca pṛthivī tena dharmeṇa dhīmatā /",
  "GP12skprevku:3828": "nirjitā śāsanād eva saratnākarapattanā // RKS_28.31 //",
  "GP12skprevku:3829": "tatkṛtānāṃ mahārāja kratūnāṃ dakṣiṇāvatām /",
  "GP12skprevku:3830": "caturantā mahī vyāptā nāsīt kiṃcid anāvṛtam // RKS_28.32 //",
  "GP12skprevku:3831": "daśalakṣasahasrāṇi rājyaṃ tasya mahātmanaḥ /",
  "GP12skprevku:3832": "tena dvādaśavārṣikyām anāvṛṣṭyāṃ mahātmanā // RKS_28.33 //",
  "GP12skprevku:3833": "vṛṣṭiṃ ca sasyavṛddhyarthaṃ miṣatā vajrapāṇinā /",
  "GP12skprevku:3834": "tena somakulotpanno gandharvādhipatirmahān // RKS_28.34 //",
  "GP12skprevku:3835": "gatvā samānayan meghaṃ pramathyābhihitaḥ śaraiḥ /",
  "GP12skprevku:3836": "prajāś caturvidhās tena dhṛtās tatra mahātmanā // RKS_28.35 //",
  "GP12skprevku:3837": "tenāptās tapasā lokāḥ sthāpitāḥ svena tejasā /",
  "GP12skprevku:3838": "tasyaiva devavasatisthānam ādityatejasaḥ // RKS_28.36 //",
  "GP12skprevku:3839": "yasya puṇyatame deśe dṛśyate 'marakaṇṭakaḥ /",
  "GP12skprevku:3840": "iṣṭvā tatra kratuśatam oṅkārasyaiva cāgrataḥ // RKS_28.37 //",
  "GP12skprevku:3841": "rājñā ca parvate tasmin stotram etad udāhṛtam /",
  "GP12skprevku:3842": "namaste kālameghāya kālātmaka namo 'stu te // RKS_28.38 //",
  "GP12skprevku:3843": "kālādhipaṃ namaste 'stu kālarūpaḥ pravartase /",
  "GP12skprevku:3844": "kālātmā kālarūpeṇa viśvātmā viśvarūpadhṛk // RKS_28.39 //",
  "GP12skprevku:3845": "viśveśvara namaste 'stu kālatyāge pravartakaḥ /",
  "GP12skprevku:3846": "bhavāya bhavanāśāya bhavodbhava namo 'stu te // RKS_28.40 //",
  "GP12skprevku:3847": "oṃ namo mahādevāya śambhavāya bhavāya ca /",
  "GP12skprevku:3848": "ajapāya ajātāya ajāyatanamīḍhuṣe // RKS_28.41 //",
  "GP12skprevku:3849": "prabhavāya śivatarāya akṣamāya namo namaḥ /",
  "GP12skprevku:3850": "tryambakāya trimūrtāya trilokeśāya te namaḥ // RKS_28.42 //",
  "GP12skprevku:3851": "akālāya ajarāya amarāya namo namaḥ /",
  "GP12skprevku:3852": "oṃkāramādidevaṃ ca ye vai dhyāyanti nityaśaḥ // RKS_28.43 //",
  "GP12skprevku:3853": "na teṣāṃ punarāvṛttir ghore saṃsārasāgare /",
  "GP12skprevku:3854": "śrutvā stotram idaṃ devaḥ oṃkāraḥ kālarūpadhṛk // RKS_28.44 //",
  "GP12skprevku:3855": "pratyuvāca mahīpālaṃ devadeva umāpatiḥ /",
  "GP12skprevku:3856": "varaṃ vṛṇīṣva bhadraṃ te stotreṇānena suvrata // RKS_28.45 //",
  "GP12skprevku:3857": "tuṣṭo 'smīti na sandeho yatheṣṭaṃ tad dadāmyaham /",
  "GP12skprevku:3858": "māndhātovāca:",
  "GP12skprevku:3859": "yadi tuṣṭo 'si deveśa varaṃ dātuṃ tvamicchasi // RKS_28.46 //",
  "GP12skprevku:3860": "vaidūryo nāma śailendro māndhātākhyānamarhati /",
  "GP12skprevku:3861": "devasthānam idaṃ deva tvat prasādād bhaviṣyati // RKS_28.47 //",
  "GP12skprevku:3862": "atra dānaṃ tapaḥ pūjā tathā prāṇavisarjanam /",
  "GP12skprevku:3863": "ye kurvanti narās teṣāṃ śivaloke nivāsitā // RKS_28.48 //",
  "GP12skprevku:3864": "tasya tadvacanaṃ śrutvā māndhātuḥ parameśvaraḥ /",
  "GP12skprevku:3865": "uvāca vacanaṃ devo māndhātāraṃ mahīpatim // RKS_28.49 //",
  "GP12skprevku:3866": "sarvametat nṛpaśreṣṭha matprasādād bhaviṣyati /",
  "GP12skprevku:3867": "evam astv iti taṃ coktvā varaṃ labdhvā mahīpati // RKS_28.50 //",
  "GP12skprevku:3868": "jagāma svāṃ purīṃ śīghraṃ yathā śakro 'marāvatīm /",
  "GP12skprevku:3869": "etat te sarvamākhyātaṃ māndhātuś caritaṃ mahat // RKS_28.51 //",
  "GP12skprevku:3870": "yo mamāgre mahīpāla dṛṣṭo 'drir vai tvayānagha /",
  "GP12skprevku:3871": "tadā prabhṛti māndhātā vaidūryo gīyate giriḥ // RKS_28.52 //",
  "GP12skprevku:3872": "asya tīrthasya māhātmyāt māndhātṛpramukhā nṛpāḥ /",
  "GP12skprevku:3873": "sarvakāmasamudyuktā loke krīḍanti vaiṣṇave // RKS_28.53 //",
  "GP12skprevku:3874": "śravaṇāt kīrtanād vā 'pi hayamedhaphalaṃ labhet // RKS_28.54 //",
  "GP12skprevku:3875": "iti śrīskandapurāṇe revākhaṇḍe māndhāturupākhyāne 'ṣṭāviṃśo 'dhyāya",
  "GP12skprevku:3876": "RKS adhyāya 29",
  "GP12skprevku:3877": "mārkaṇḍeya uvāca:",
  "GP12skprevku:3878": "kṛte yuge 'tha samprāpte balir nāma mahāsuraḥ /",
  "GP12skprevku:3879": "tasya putro mahāvīryaḥ sahasrabhujaviśrutaḥ // RKS_29.1 //",
  "GP12skprevku:3880": "divyaṃ varṣasahasraṃ tu tena cārādhito haraḥ /",
  "GP12skprevku:3881": "tuṣṭena tena samproktaḥ prārthayasva varaṃ vara // RKS_29.2 //",
  "GP12skprevku:3882": "yatkiṃcid vai varaṃ proktaṃ tad dāsyāmi na saṃśayaḥ /",
  "GP12skprevku:3883": "bāṇāsuro vadaty evaṃ yadi tuṣṭo 'si me prabho // RKS_29.3 //",
  "GP12skprevku:3884": "puraṃ bhavatu me divyamajeyaṃ sarvadaivataiḥ /",
  "GP12skprevku:3885": "tvām eva varjayitvā tu duṣprāpyaṃ sarvadaivataiḥ // RKS_29.4 //",
  "GP12skprevku:3886": "mayi tiṣṭhati yat tiṣṭhet mayi gacchati gacchatu /",
  "GP12skprevku:3887": "kāmikaṃ bhavanaṃ deva pura bhavatu me tadā // RKS_29.5 //",
  "GP12skprevku:3888": "ukto bāṇāsuras tena baliputro mahāyaśāḥ /",
  "GP12skprevku:3889": "viṣṇunābhihitaś cāsau kiṃ tvayā prārthito haraḥ // RKS_29.6 //",
  "GP12skprevku:3890": "bāṇa uvāca:",
  "GP12skprevku:3891": "mahyaṃ dattaṃ maheśena puram puravarottamam /",
  "GP12skprevku:3892": "ajeyaṃ sarvadevānām asurāṇāṃ ca durlabham // RKS_29.7 //",
  "GP12skprevku:3893": "yadi dattaṃ maheśena puraṃ tubhyaṃ yathepsitam /",
  "GP12skprevku:3894": "mayā 'pi te pradattaṃ ca dvitīyaṃ tādṛśaṃ puram // RKS_29.8 //",
  "GP12skprevku:3895": "viṣṇunā 'pi puraṃ dattaṃ dvitīyaṃ ca manoramam /",
  "GP12skprevku:3896": "ekībhūtau tu tau devāyūcatus tau baleḥ sutam // RKS_29.9 //",
  "GP12skprevku:3897": "gaccha bāṇāsura kṣipraṃ yatrāste kamalāsanaḥ /",
  "GP12skprevku:3898": "gatas tatra baleḥ putro yatrātiṣṭhat pitāmahaḥ // RKS_29.10 //",
  "GP12skprevku:3899": "pariṣvajya svahastena pṛṣṭaś caiva svayambhuvā /",
  "GP12skprevku:3900": "bahuvarṣasahasraṃ tu tapo ghoraṃ tvayā kṛtam // RKS_29.11 //",
  "GP12skprevku:3901": "varas tu kastvayā prāptas tapasārādhya śaṅkaram /",
  "GP12skprevku:3902": "brahmaṇo vacanaṃ śrutvā pratyuvāca mahāsuraḥ // RKS_29.12 //",
  "GP12skprevku:3903": "mayā tu prārthito rudro dattas tena prasādataḥ /",
  "GP12skprevku:3904": "kāmarūpaṃ puraṃ prāptaṃ manoramyaṃ manoramam // RKS_29.13 //",
  "GP12skprevku:3905": "tādṛśaṃ tu puraṃ dattaṃ dvitīyaṃ viṣṇunā punaḥ /",
  "GP12skprevku:3906": "bāṇāsuravacaḥ śrutvā pratyuvāca mahāsuram // RKS_29.14 //",
  "GP12skprevku:3907": "tvayā tu prārthito rudro dattaṃ tena mahātmanā /",
  "GP12skprevku:3908": "mayā 'pi te puraṃ dattaṃ tenāsau tripuraḥ smṛtaḥ /",
  "GP12skprevku:3909": "evaṃ prāptavaro rājan mahābalaparākramaḥ // RKS_29.15 //",
  "GP12skprevku:3910": "sahasrabhujavistīrṇas tvavadhyaḥ sarvadaivataiḥ /",
  "GP12skprevku:3911": "purāṇi dānavānāṃ tu amarāṇāṃ tu yāni ca // RKS_29.16 //",
  "GP12skprevku:3912": "yakṣavidyādharāṇāṃ tu gandharvāṇāṃ ca rakṣasām /",
  "GP12skprevku:3913": "bhagnāni tāni sarvāṇi sthaṇḍilāni hṛtāni ca // RKS_29.17 //",
  "GP12skprevku:3914": "bhagnāmarāvatī tena purā śakrasya bhārata /",
  "GP12skprevku:3915": "tripuraṃ hyabhavat sarvaṃ kailāsaḥ kevalaṃ pṛthak // RKS_29.18 //",
  "GP12skprevku:3916": "udvignamānasā devā harapārśvam upāyayuḥ /",
  "GP12skprevku:3917": "varo dattas tvayā tasmai brahmaṇā viṣṇunāpi ca // RKS_29.19 //",
  "GP12skprevku:3918": "tena sārdhaṃ tu saṃgrāme śaktir nāstīti kasyacit /",
  "GP12skprevku:3919": "yas tasya puratas tiṣṭhet tam asau bhasmatāṃ nayet // RKS_29.20 //",
  "GP12skprevku:3920": "evaṃ śrutvā śivo vākyaṃ paraṃ kautūhalaṃ tataḥ /",
  "GP12skprevku:3921": "saṃpreṣitās tadā devā brahmaviṣṇupurogamāḥ // RKS_29.21 //",
  "GP12skprevku:3922": "sametya gamyatāṃ devās triṃśatkoṭyo mahābalāḥ /",
  "GP12skprevku:3923": "vināśayata yatnena tripuraṃ purasaṃsthitam // RKS_29.22 //",
  "GP12skprevku:3924": "tato gatāḥ surāḥ sarve baddhavairāḥ sahasraśaḥ /",
  "GP12skprevku:3925": "vāṇāsurapuraṃ yatra sutīkṣṇaniśitāyudhāḥ // RKS_29.23 //",
  "GP12skprevku:3926": "suyuddhabalasampannāḥ sarve te balaśālinaḥ /",
  "GP12skprevku:3927": "mārgaṃ puraṃ ca deśaṃ ca chādayanto ghanā iva // RKS_29.24 //",
  "GP12skprevku:3928": "saṃkṣiptenaiva kālena manasā cintitena ca /",
  "GP12skprevku:3929": "sarve te tripuraṃ prāptā dhanuḥ kṣiptāḥ śarā iva // RKS_29.25 //",
  "GP12skprevku:3930": "draṣṭuṃ daśa diśas tena preṣitā ye ca kiṅkarāḥ /",
  "GP12skprevku:3931": "ūcur bāṇāsuraṃ te tu niścintas tvaṃ kathaṃ prabho // RKS_29.26 //",
  "GP12skprevku:3932": "uktaṃ bāṇāsureṇā 'pi varo 'dya saphalo mama /",
  "GP12skprevku:3933": "samīhitaphalaṃ prāptaṃ kuto gacchanti te surāḥ // RKS_29.27 //",
  "GP12skprevku:3934": "tena te kṣaṇamātreṇa sarve devā jitās tadā /",
  "GP12skprevku:3935": "hṛtāni ca tato 'strāṇi pātra bhojanaṃ yathā // RKS_29.28 //",
  "GP12skprevku:3936": "indrasyāpi hṛtaṃ vajraṃ cakraṃ vai keśavasya tu /",
  "GP12skprevku:3937": "jalaṃ pitāmahasyāpi pāśaṃ ca varuṇasya ca // RKS_29.29 //",
  "GP12skprevku:3938": "kubaresya gadāṃ caiva marutaścāṅkuśaṃ tathā /",
  "GP12skprevku:3939": "yamasyāpahṛto daṇḍaḥ śaktir vaiśvānarasya ca // RKS_29.30 //",
  "GP12skprevku:3940": "kāmarūpaṃ puraṃ tasya haradattaṃ prasādataḥ /",
  "GP12skprevku:3941": "na śakyate suraiḥ sarvair brahmaviṣṇupurogamaiḥ // RKS_29.31 //",
  "GP12skprevku:3942": "bādhituṃ daityarājasya samantān militair api /",
  "GP12skprevku:3943": "surā bāṇāsureṇaiva tato yuddhe parājitāḥ // RKS_29.32 //",
  "GP12skprevku:3944": "bhagnāstūtsāharahitā harapārśvam upāgatāḥ /",
  "GP12skprevku:3945": "śivenoktās tu te sarve tatra gatvā tu kiṃ kṛtam // RKS_29.33 //",
  "GP12skprevku:3946": "saṃgrāmaḥ kīdṛśas tena bhavadbhiḥ saha nirmitaḥ /",
  "GP12skprevku:3947": "tataḥ kiṃ kathyate deva na śaktās tasya karmaṇi // RKS_29.34 //",
  "GP12skprevku:3948": "na tena saha saṃgrāme sammukhaṃ kenacit kṛtam /",
  "GP12skprevku:3949": "devatāvacanaṃ śrutvā kruddhaḥ provāca śaṅkaraḥ // RKS_29.35 //",
  "GP12skprevku:3950": "tripuraṃ ca mahāduṣṭām imaṃ vyāpādayāmyaham /",
  "GP12skprevku:3951": "athavā cāpam ākṛṣya hy asuraṃ pradahāmy aham // RKS_29.36 //",
  "GP12skprevku:3952": "yena jīvan naro yas tu surāṇāṃ kiṅkaro bhavet /",
  "GP12skprevku:3953": "pativratā prasādenā tripuraṃ ca surāsuraiḥ // RKS_29.37 //",
  "GP12skprevku:3954": "na śakyaṃ dharṣituṃ tasmān nāradaṃ preṣayāmy aham /",
  "GP12skprevku:3955": "nāradaḥ preṣitas tatra kṣobhaya tvaṃ pativratāḥ // RKS_29.38 //",
  "GP12skprevku:3956": "evam uktas tu devarṣir bāṇāsurapuraṃ yayau /",
  "GP12skprevku:3957": "tvaritaṃ puramadhye tu yatra bāṇāsuro nṛpaḥ // RKS_29.39 //",
  "GP12skprevku:3958": "taṃ tu deva ṛṣiṃ dṛṣṭvā hyasuro vākyam abravīt /",
  "GP12skprevku:3959": "namaskṛtya ca sāṣṭāṅgam arghapādyaiḥ prapūjya ca // RKS_29.40 //",
  "GP12skprevku:3960": "kuto 'trāgamanaṃ te 'dya kiṃ vā kāryaṃ mahāmune /",
  "GP12skprevku:3961": "tasya tadvacanaṃ śrutvā muniḥ provāca taṃ tadā // RKS_29.41 //",
  "GP12skprevku:3962": "kuśalaṃ te baleḥ putrasādaraṃ tu punaḥ punaḥ /",
  "GP12skprevku:3963": "bāṇāsuro 'bravīd vākyaṃ kuśalaṃ tava darśanāt // RKS_29.42 //",
  "GP12skprevku:3964": "devarṣir upaviṣṭas tu divyāsanasuśobhitaḥ /",
  "GP12skprevku:3965": "rājñī cābhyarcayat tatra sa tasyai nāradas tadā // RKS_29.43 //",
  "GP12skprevku:3966": "purāṇavedabāhyāni vṛttānyādeśayan muniḥ /",
  "GP12skprevku:3967": "nārīṇāṃ calitaṃ cittaṃ kṛtvā devamunis tadā // RKS_29.44 //",
  "GP12skprevku:3968": "āgato nāradaḥ śrīmān kailāsaṃ parvatottamam /",
  "GP12skprevku:3969": "namaskṛtya mahādevaṃ vṛttāntaṃ saṃnyavedayat // RKS_29.45 //",
  "GP12skprevku:3970": "ghātaya tripuraṃ deva sapuraṃ surakaṇṭakam /",
  "GP12skprevku:3971": "nirgatas tu haras tasmāt kailāsanilayāt prabhuḥ // RKS_29.46 //",
  "GP12skprevku:3972": "svakīyenaiva mārgeṇa yatra 'sau tripura 'suraḥ /",
  "GP12skprevku:3973": "devī caṇḍeśvaro nandī mahākālo maheśvaraḥ // RKS_29.47 //",
  "GP12skprevku:3974": "vṛṣo bhṛṅgiriṭiś caiva vighneśaḥ skanda eva ca /",
  "GP12skprevku:3975": "puṣpadanto mahāvīro ghaṇṭākarṇo mahodaraḥ // RKS_29.48 //",
  "GP12skprevku:3976": "gomukho hastikarṇaś ca sthūlajaṅgho vṛkodaraḥ /",
  "GP12skprevku:3977": "gaṇāḥ pañcadaśa tv ete haratulyaparākramāḥ // RKS_29.49 //",
  "GP12skprevku:3978": "asti siddho mahākṣetraṃ śrīśailo nāmaparvataḥ /",
  "GP12skprevku:3979": "tatra sthitvā mahādevo hantavyas tripuraḥ priye // RKS_29.50 //",
  "GP12skprevku:3980": "sthānaṃ māheśvaraṃ cakre vyāpī tatra pinākadhṛk /",
  "GP12skprevku:3981": "ekapādena brahmāṇḍaṃ pātālaṃ cāpareṇa ca // RKS_29.51 //",
  "GP12skprevku:3982": "himavantaṃ dhanuḥ kṛtvā guṇaṃ kṛtvā tu vāsukim /",
  "GP12skprevku:3983": "śaraṃ vaiśvānaraṃ kṛtvā tasyā 'graṃ kālam eva tu // RKS_29.52 //",
  "GP12skprevku:3984": "rathaṃ bhūmaṇḍalaṃ kṛtvā vedān kṛtvā hayāṃs tathā /",
  "GP12skprevku:3985": "raśmīṃstakṣakakarkoṭau brahmāṇaṃ sārathiṃ svayam // RKS_29.53 //",
  "GP12skprevku:3986": "cakrarakṣaṃ vāsudevamaghoraṃ mantrasaptakam /",
  "GP12skprevku:3987": "tathā pāśupataṃ caiva mantrarājaṃ tathaiva ca // RKS_29.54 //",
  "GP12skprevku:3988": "divyaṃ varṣasahasraṃ tu sthānaṃ kṛtvā sthito 'bhavat /",
  "GP12skprevku:3989": "tiṣṭhato mama tatraiva kālena mahatā priye // RKS_29.55 //",
  "GP12skprevku:3990": "lakṣyālakṣye tanū kṛtvā gaṇeśo vighnamācarat /",
  "GP12skprevku:3991": "vāmapādanakhāgreṇa calitaḥ sthānakād aham // RKS_29.56 //",
  "GP12skprevku:3992": "tato mayā hato nā 'sau rakṣituṃ tripuraṃ katham /",
  "GP12skprevku:3993": "pravṛtto 'si gaṇādhīśa jagadvidhvaṃsakārakam // RKS_29.57 //",
  "GP12skprevku:3994": "iti tasya vacaḥ śrutvā vighneśo vākyam abravīt /",
  "GP12skprevku:3995": "ahaṃ na vighnaye tvāṃ cet katham anye 'rcayanti mām // RKS_29.58 //",
  "GP12skprevku:3996": "apūjite mayi vibho yaḥ kāryaṃ kartum icchati /",
  "GP12skprevku:3997": "tasmai vighnaṃ pradāsyāmi surāsuragaṇeṣvapi // RKS_29.59 //",
  "GP12skprevku:3998": "evam astv iti taṃ prāha śaṅkaraḥ tad anantaram /",
  "GP12skprevku:3999": "vadhyaṃ caiva gato lakṣyaṃ saṃśaktas tripuraṃ prati // RKS_29.60 //",
  "GP12skprevku:4000": "tāpaso 'yaṃ durācāro daityaḥ parapuraṃ jayaḥ /",
  "GP12skprevku:4001": "vināśāyā 'sya duṣṭasya kaṃcāhaṃ preṣaye śaram // RKS_29.61 //",
  "GP12skprevku:4002": "tripurasya vadhārthāya kṣipraṃ pāśupataṃ mahat /",
  "GP12skprevku:4003": "astram anyad vidhāsyāmīty uktvā devo haraḥ puram // RKS_29.62 //",
  "GP12skprevku:4004": "aghorāstreṇa tad dagdhaṃ trikhaṇḍaṃ jarjarīkṛtam /",
  "GP12skprevku:4005": "pātitaṃ tu jale tatra tato māṃ śaraṇaṃ gatāḥ // RKS_29.63 //",
  "GP12skprevku:4006": "bhavāni dānavaiḥ sārddhaṃ teṣāṃ patnyaḥ sutekṣaṇāḥ /",
  "GP12skprevku:4007": "āpatanti rudantyas tāḥ śataśo 'tha sahasraśaḥ // RKS_29.64 //",
  "GP12skprevku:4008": "sarvāsāṃ nirdayo vahṇiḥ sa dadāha patīṃs tathā /",
  "GP12skprevku:4009": "śrīśaile patitaṃ caikam anyac cāmarakaṇṭake // RKS_29.65 //",
  "GP12skprevku:4010": "gaṅgāsāgarasambhede tṛtīyaṃ ca tathā priye /",
  "GP12skprevku:4011": "putrapautrakalatrāṇi maṇihemapurāṇi ca // RKS_29.66 //",
  "GP12skprevku:4012": "vināśaṃ yānti tān yatra liṅgamekaṃ na naśyati /",
  "GP12skprevku:4013": "liṅgānāṃ navakoṭīnāṃ yadyekam api dahyate // RKS_29.67 //",
  "GP12skprevku:4014": "prāṇatyāgaṃ kariṣyāmi hutāśe 'smiṃs tadā dhruvam /",
  "GP12skprevku:4015": "dagdhaṃ tu tripuraṃ kṛtsnam aghorāstreṇa dāruṇam // RKS_29.68 //",
  "GP12skprevku:4016": "pātitaṃ narmadā madhye jvalatkālānalaprabham /",
  "GP12skprevku:4017": "tad bhittvā saptapātālaṃ rasātalatalaṃ yayau // RKS_29.69 //",
  "GP12skprevku:4018": "tena jāleśvaraṃ tīrthaṃ triṣu lokeṣu viśrutam /",
  "GP12skprevku:4019": "arcanāt tasya devasya mucyate brahmahatyayā // RKS_29.70 //",
  "GP12skprevku:4020": "kalpakoṭisahasrāṇi vasec chivapure sukhī /",
  "GP12skprevku:4021": "tatra snātvā divaṃ yānti ye mṛtā na punarbhavāḥ // RKS_29.71 //",
  "GP12skprevku:4022": "tilodakapradānena piṇḍapātena bhārata /",
  "GP12skprevku:4023": "pitaras tasya tṛpyanti śivo yāvac ca kalpagā // RKS_29.72 //",
  "GP12skprevku:4024": "sārddhakoṭiś ca liṅgānāṃ gaṅgāsāgarasaṅgame /",
  "GP12skprevku:4025": "sārddhakoṭiś ca patitā liṅgānāṃ puravardhane // RKS_29.73 //",
  "GP12skprevku:4026": "daśārdhakoṭiḥ patitā śrīśaile tripurāntike /",
  "GP12skprevku:4027": "tisraḥ koṭyārdhakoṭī ca patitāmarakaṇṭake // RKS_29.74 //",
  "GP12skprevku:4028": "etāni bāṇaliṅgāni bhuktimuktipradāni tu /",
  "GP12skprevku:4029": "tripuraghnam aghorāstraṃ jvalatkālāgnirudravat // RKS_29.75 //",
  "GP12skprevku:4030": "kalpagāṃ varjayitvā tu kānyā dhārayituṃ kṣamā /",
  "GP12skprevku:4031": "etādṛśaṃ tu patitaṃ tadastraṃ kalpagājale // RKS_29.76 //",
  "GP12skprevku:4032": "jāleśvaraṃ tu kathitaṃ tripuraghnam idaṃ tava /",
  "GP12skprevku:4033": "etat tīrthaṃ na jānanti lokāśca sacarācarāḥ // RKS_29.77 //",
  "GP12skprevku:4034": "dahantaṃ tripuraṃ dṛṣṭvā devā vismayamāgatāḥ /",
  "GP12skprevku:4035": "brahmādyā devatā yena saṃgrāmeṣu parājitāḥ // RKS_29.78 //",
  "GP12skprevku:4036": "śareṇaikena tadvīryaṃ kṛtaṃ bhasmaikapuñjavat /",
  "GP12skprevku:4037": "bāṇāsuraḥ pure dagdhe bhītaḥ stotramidaṃ jagau // RKS_29.79 //",
  "GP12skprevku:4038": "oṃ namo 'nādideveśa vighneśvara maheśvara /",
  "GP12skprevku:4039": "sarvajñājñānahṛj jñānapradānaika namo 'stu te // RKS_29.80 //",
  "GP12skprevku:4040": "anantaguṇaratnāya pareśāya namo 'stu te /",
  "GP12skprevku:4041": "parātpara parātīta utpattisthānakāraka // RKS_29.81 //",
  "GP12skprevku:4042": "sarvārthasādhanopāya viśveśvara namo 'stu te /",
  "GP12skprevku:4043": "nirañjana nirādhāra svabhāva nirupadrava // RKS_29.82 //",
  "GP12skprevku:4044": "prasannaparameśāna yogeśvara namo 'stu te /",
  "GP12skprevku:4045": "asuraghna piśācaghna bhūtavetālanāśana // RKS_29.83 //",
  "GP12skprevku:4046": "bhūtanātha jagannātha sarvādhāra namo 'stu te /",
  "GP12skprevku:4047": "sṛṣṭisaṃhāra nirvāṇasaptapātālasaṃśraya // RKS_29.84 //",
  "GP12skprevku:4048": "śrīkaṇṭha nīlakaṇṭheśa mahākaṇṭha namo 'stu te /",
  "GP12skprevku:4049": "tryambakāya triśūlāya trilokāya ca te namaḥ // RKS_29.85 //",
  "GP12skprevku:4050": "kapāline kapālaiś ca baddhāṅga śaśiśekhara /",
  "GP12skprevku:4051": "umākāntārdhadehāya surāsuranamaskṛta // RKS_29.86 //",
  "GP12skprevku:4052": "yatra tvaṃ rūpasaṃsthaṃ calamacalatanuṃ vyāpakaṃ lakṣyahīnaṃ tejo 'bhyantar marālaṃ ghanam aghanam ajaṃ sphāṭikaṃ sphāṭikābham /",
  "GP12skprevku:4053": "raktaṃ nīlaṃ ca pītaṃ sitam asitamanekālparūpaṃ prayuktaṃ madhyāntādivyapetaṃ sphuṭatanur ahitaṃ liṅgarūpaṃ namāmi // RKS_29.87 //",
  "GP12skprevku:4054": "madhyāhne lakṣyayogena hṛdayakamale dhāraṇīśe na haṃse nākāśe vāyutattve 'naladharaṇijale vidyate naiva śakyam /",
  "GP12skprevku:4055": "no nāde naiva vindau na karaṇanilaye nādimadhyāvasāne sthāneṣveṣu prabuddho na ca niyamayituṃ yaṃ sadādyaṃ namāmi // RKS_29.88 //",
  "GP12skprevku:4056": "jihvācāpalyabhāvena varṇitaṃ me mahāprabho /",
  "GP12skprevku:4057": "kṣantavyaṃ tatsureśāna kastvāṃ varṇayituṃ kṣamaḥ // RKS_29.89 //",
  "GP12skprevku:4058": "mārkaṇḍeya uvāca:",
  "GP12skprevku:4059": "śrutvā stutiṃ ca bāṇasya tuṣṭo 'sau bhagavān haraḥ /",
  "GP12skprevku:4060": "uvāca vacanaṃ śambhur asuraṃ prati bhārata // RKS_29.90 //",
  "GP12skprevku:4061": "sevāparādhajo hy eṣa kṣāntaste daityanāyaka /",
  "GP12skprevku:4062": "varaṃ vṛṇīṣva bhadraṃ te yat te manasi vartate // RKS_29.91 //",
  "GP12skprevku:4063": "śivasya vacanaṃ śrutvā bāṇo daityapatis tadā /",
  "GP12skprevku:4064": "praṇamya cābravīd vākyaṃ surāsuranamaskṛtam // RKS_29.92 //",
  "GP12skprevku:4065": "yadi tuṣṭo 'si me deva varaṃ dātuṃ tvamicchasi /",
  "GP12skprevku:4066": "anenaiva śarīreṇa sāntaḥ puraparicchadaḥ // RKS_29.93 //",
  "GP12skprevku:4067": "tava lokaṃ gamiṣyāmi yatra janma na vidyate /",
  "GP12skprevku:4068": "atrotpattivipattibhyāṃ nirviṇṇo 'surayoniṣu // RKS_29.94 //",
  "GP12skprevku:4069": "tribhir devaiḥ puraṃ dattaṃ bhinnaṃ tat puraṃ tvayā /",
  "GP12skprevku:4070": "kathaṃ tat patitaṃ bhūmau gahanā karmaṇāṃ gatiḥ // RKS_29.95 //",
  "GP12skprevku:4071": "dātābaliḥ prārthayitā ca viṣṇurdānaṃ mahī vājimakhasya kālaḥ /",
  "GP12skprevku:4072": "āsīt phalaṃ bandhanam eva tasya namo 'stu tasyai bhavitavyatāyai // RKS_29.96 //",
  "GP12skprevku:4073": "svargo durgaḥ surāḥ sainyaṃ gajāścairāvatādayaḥ /",
  "GP12skprevku:4074": "śastraṃ vajram avāpyāste yatra devo bṛhaspatiḥ // RKS_29.97 //",
  "GP12skprevku:4075": "nirjito meghanādena daśānanasutena ca /",
  "GP12skprevku:4076": "sarvamātmavaśaṃ nītaṃ daivaṃ hi balavattaram // RKS_29.98 //",
  "GP12skprevku:4077": "bāṇāsuravacaḥ śrutvā devadevo varapradaḥ /",
  "GP12skprevku:4078": "mama bhaktiprasādena madantikam avāpsyasi // RKS_29.99 //",
  "GP12skprevku:4079": "tato bāṇāsuraḥ śrīmān devadevaprasādataḥ /",
  "GP12skprevku:4080": "divyayānasamārūḍhaḥ surāsuranamaskṛtaḥ // RKS_29.100 //",
  "GP12skprevku:4081": "prāyāc chivapuraṃ yatra devadevo maheśvaraḥ /",
  "GP12skprevku:4082": "narmadā sā 'bravīd vākyaṃ śambhuṃ prati viśāmpate // RKS_29.101 //",
  "GP12skprevku:4083": "bindumātraṃ na me dagdham aghorāstreṇa śaṅkara /",
  "GP12skprevku:4084": "dadāha tripuraṃ kṛtsnaṃ jvalatkālānalaprabham // RKS_29.102 //",
  "GP12skprevku:4085": "śāntaṃ ca mama toyena rasātalatalaṃ yayau /",
  "GP12skprevku:4086": "īśvara uvāca:",
  "GP12skprevku:4087": "puraṃ tu nikhilaṃ dagdham aghorāstraṃ sudussaham // RKS_29.103 //",
  "GP12skprevku:4088": "sūryakoṭisamaprakhyaṃ madhyadeśe tavāmbhasaḥ /",
  "GP12skprevku:4089": "agamat saumyarūpatvaṃ prabhāvāt tava narmade // RKS_29.104 //",
  "GP12skprevku:4090": "saritaḥ sāgarāḥ śailā gaṅgādyāś ca sahasraśaḥ /",
  "GP12skprevku:4091": "gopyaṃ tatkṣaṇamātreṇa bhasmapuñjo yathā jalam // RKS_29.105 //",
  "GP12skprevku:4092": "soḍhuṃ kā 'nyā saricchreṣṭhā tvāṃ vinā bhuvi kalpage /",
  "GP12skprevku:4093": "evam uktvā yayau devaḥ surāsuranamaskṛtaḥ // RKS_29.106 //",
  "GP12skprevku:4094": "etat te kathitaṃ bhūpa ākhyānaṃ śrutisammitam /",
  "GP12skprevku:4095": "jāleśvarasya tīrthasya samāsena yudhiṣṭhira // RKS_29.107 //",
  "GP12skprevku:4096": "sevyate tena kāryeṇa narmadā saptakalpagā /",
  "GP12skprevku:4097": "śravaṇāt kīrtanāt tasya rudrasyānucaro bhavet // RKS_29.108 //",
  "GP12skprevku:4098": "iti śrīskandapurāṇe revākhaṇḍe 'mareśvaramāhātye ekonatriṃśo 'dhyāyaḥ //",
  "GP12skprevku:4099": "RKS adhyāya 30",
  "GP12skprevku:4100": "mārkaṇḍeya uvāca:",
  "GP12skprevku:4101": "ṛṣīṇāmayutaṃ rājan naimiṣāraṇyavāsinām /",
  "GP12skprevku:4102": "gargaś ca śaunako dakṣaḥ sarveṣāṃ dharmataḥ pitā // RKS_30.1 //",
  "GP12skprevku:4103": "teṣāṃ nivasatāṃ tatra āścaryam abhavat nṛpa /",
  "GP12skprevku:4104": "hiraṇyā nāma nagarī dṛṣṭā vā yadi vā śrutā // RKS_30.2 //",
  "GP12skprevku:4105": "hiraṇyavegā nāmnī tu nadīpuṣpaphaladrumā /",
  "GP12skprevku:4106": "dhanadasya purī ramyā dhanāḍhyā ca yathā sthitā // RKS_30.3 //",
  "GP12skprevku:4107": "sāptabhaumair gṛhair ramyair hemaprākāratoraṇaiḥ /",
  "GP12skprevku:4108": "veṇuvīṇāninādaughair gandharvair nāditāyutaiḥ // RKS_30.4 //",
  "GP12skprevku:4109": "nāgarāḥ pūjitāḥ sarve 'trādhiṣṭhitadhanānvitāḥ /",
  "GP12skprevku:4110": "agnihotraiś ca vidvadbhir brāhmaṇair vedapāragaiḥ // RKS_30.5 //",
  "GP12skprevku:4111": "evaṃ vidhā purī ramyā sarvotsavasamanvitā /",
  "GP12skprevku:4112": "akāle mriyate yas tu sa rājñā gṛhyate punaḥ // RKS_30.6 //",
  "GP12skprevku:4113": "mudā paramayā yukto vitteśo dhanado yathā /",
  "GP12skprevku:4114": "prajāpatiṃ saṃpapraccha brahmaṇo mānasaṃ sutam // RKS_30.7 //",
  "GP12skprevku:4115": "praṇipatya namaskṛtya dakṣaṃ taṃ munipuṅgavam /",
  "GP12skprevku:4116": "anekāni sahasrāṇi munīnāṃ brahmavarcasām // RKS_30.8 //",
  "GP12skprevku:4117": "sautrāmaṇiḥ somasaṃsthā kasmin deśe ca siddhyati /",
  "GP12skprevku:4118": "ācakṣva muniśārdūla yataḥ tvaṃ sarvadharmavit // RKS_30.9 //",
  "GP12skprevku:4119": "hiraṇyabāhuṃ provāca dakṣo vaivasvataṃ tadā /",
  "GP12skprevku:4120": "tīrthaṃ hi puṣkaraṃ nāma triṣu lokeṣu viśrutam // RKS_30.10 //",
  "GP12skprevku:4121": "tasminn iṣṭaṃ hutaṃ rājan sarvaṃ koṭiguṇaṃ bhavet /",
  "GP12skprevku:4122": "brāhmaṇānāṃ prasādena nā 'tra kāryā vicāraṇā // RKS_30.11 //",
  "GP12skprevku:4123": "tasya tad vacanaṃ śrutvā rājā provāca taṃ munim /",
  "GP12skprevku:4124": "niṣpādyatāṃ ca yajño me bhagavan puṣkare śubhe // RKS_30.12 //",
  "GP12skprevku:4125": "mānasaṃ brahmaṇaḥ putraṃ sarvavedaviśāradam /",
  "GP12skprevku:4126": "tvāmṛte dīkṣituṃ kasya śaktir asmin mahītale // RKS_30.13 //",
  "GP12skprevku:4127": "evam astv iti taṃ prāha dakṣo rājarṣisattamam /",
  "GP12skprevku:4128": "tato jagāma rājarṣiḥ puṣkaraṃ sarvasambhṛtaḥ // RKS_30.14 //",
  "GP12skprevku:4129": "gavāṃ ca daśalakṣāṇi sārddhaṃ lakṣaṃ tu vājinām /",
  "GP12skprevku:4130": "dvipañcāśat sahasrāṇi gajendrāṇāṃ rathāyutam // RKS_30.15 //",
  "GP12skprevku:4131": "maṇimāṇikyaratnāni vastrāṇy ābharaṇāni ca /",
  "GP12skprevku:4132": "teṣāṃ saṃkhyā na vidyeta kuberasya dhanaṃ yathā // RKS_30.16 //",
  "GP12skprevku:4133": "tato bhakṣāṇi bhojyāni pānāni vividhāni ca /",
  "GP12skprevku:4134": "evaṃ pravartito yajñaḥ pavitre śreṣṭhapuṣkare // RKS_30.17 //",
  "GP12skprevku:4135": "āhūtaś ca tato brahmā śakraś cāpi sureśvaraḥ /",
  "GP12skprevku:4136": "anyadevaiś ca kiṃ kāryaṃ tābhyāṃ sarvaṃ prapūjitam // RKS_30.18 //",
  "GP12skprevku:4137": "na rudro yajñabhāgārho vāsudevaḥ tvayājakaḥ /",
  "GP12skprevku:4138": "na cādityo na varuṇo na devā na ca candramāḥ // RKS_30.19 //",
  "GP12skprevku:4139": "vedamūlo yato yajño rājñaś cāmitatejasaḥ /",
  "GP12skprevku:4140": "vedanirghoṣaśabdena yajñadhūmena bhārata // RKS_30.20 //",
  "GP12skprevku:4141": "rodasyanantaraṃ rājan sarvam eva prapūritam /",
  "GP12skprevku:4142": "etasminn antare yajñacchidrānveṣaṇatatparāḥ // RKS_30.21 //",
  "GP12skprevku:4143": "samprāptā rājaśārdūla balena balavattarāḥ /",
  "GP12skprevku:4144": "parājayaṃ ca devānām asurāṇāṃ jayaṃ tathā // RKS_30.22 //",
  "GP12skprevku:4145": "kartuṃ prasthāpitāḥ sarve hy asurā devakaṇṭakāḥ /",
  "GP12skprevku:4146": "tebhyo niketunā proktaṃ daityānām īśvareṇa hi // RKS_30.23 //",
  "GP12skprevku:4147": "na rudro 'sti na viṣṇur vā brahmāste sa tu pūjakaḥ /",
  "GP12skprevku:4148": "na kartavyaṃ bhayaṃ teṣāṃ brāhmaṇā jñānadurbalāḥ // RKS_30.24 //",
  "GP12skprevku:4149": "gacchantu dānavā daityā bhūtavetālarākṣasāḥ /",
  "GP12skprevku:4150": "pibantu somaṃ yajñāṅgaṃ bhakṣayantu tathā dvijān // RKS_30.25 //",
  "GP12skprevku:4151": "vidhvaṃsitas tato yajño brāhmaṇāś caiva bhakṣitāḥ /",
  "GP12skprevku:4152": "agnirvināśito yajñayūpaś ca yajñamaṇḍapaḥ // RKS_30.26 //",
  "GP12skprevku:4153": "ṛṣīṇāṃ dharṣitāḥ patnyo nagnarūpais tathā balāt /",
  "GP12skprevku:4154": "kumārā ṛṣayaś caiva bhayārtāḥ prāṇapīḍitāḥ // RKS_30.27 //",
  "GP12skprevku:4155": "praṇaṣṭaś ca tato brahmā śakro devagaṇaiḥ saha /",
  "GP12skprevku:4156": "evaṃ yajñe ca vidhvaste cakravartī nṛpottamaḥ // RKS_30.28 //",
  "GP12skprevku:4157": "hiraṇyabāhuḥ kupito brāhmaṇān prati bhārata /",
  "GP12skprevku:4158": "pāpiṣṭhāś ca durācārā gatās te bhikṣukā dvijāḥ // RKS_30.29 //",
  "GP12skprevku:4159": "svasthānaṃ ca gatā daityā gṛhītvā yajñasambhṛtim /",
  "GP12skprevku:4160": "ekākī hayamāruhya saha patnyā vrajāmy aham // RKS_30.30 //",
  "GP12skprevku:4161": "na pauruṣasya kālo 'yaṃ kopasya ca kathaṃcana /",
  "GP12skprevku:4162": "śambhurna devatā yatra śaṅkhacakragadādharaḥ // RKS_30.31 //",
  "GP12skprevku:4163": "kathaṃ siddhyati yajñau 'sau na sūryo naiva candramāḥ /",
  "GP12skprevku:4164": "lolupā brāhmaṇāḥ pāpāḥ tvaśaktā yajñarakṣaṇe // RKS_30.32 //",
  "GP12skprevku:4165": "yadi me vidyate satyaṃ bhavantu brahmarākṣasāḥ /",
  "GP12skprevku:4166": "sakaṇṭake nirudake pradeśe naṣṭacetanāḥ // RKS_30.33 //",
  "GP12skprevku:4167": "dakṣādyair brāhmaṇaiḥ sarvaiḥ so 'bhiśapto mahīpatiḥ /",
  "GP12skprevku:4168": "arakṣitā tvaṃ yajñasya kṣatriyāṇāṃ tathā 'dhamaḥ // RKS_30.34 //",
  "GP12skprevku:4169": "kharo dvādaśavarṣāṇi bhaviṣyasi na saṃśayaḥ /",
  "GP12skprevku:4170": "śāpād babhūvuranyo 'nyaṃ te kharabrahmarākṣasāḥ // RKS_30.35 //",
  "GP12skprevku:4171": "etat te kathitaṃ vṛttaṃ na haro na hariḥ prabhuḥ /",
  "GP12skprevku:4172": "na yajño na ca tad dānaṃ na tapo 'dhyayanaṃ na ca // RKS_30.36 //",
  "GP12skprevku:4173": "vedoktaṃ karma na brāhmyaṃ na dharmaṃ na triviṣṭapam /",
  "GP12skprevku:4174": "na vrataṃ vaṣaṭkāraḥ sarvapāpapraṇāśanaḥ // RKS_30.37 //",
  "GP12skprevku:4175": "etasminn antare rājan devarṣir nāradas tadā /",
  "GP12skprevku:4176": "ājagāma kratuṃ draṣṭuṃ puṣkaraṃ prati bhārata // RKS_30.38 //",
  "GP12skprevku:4177": "tato viplāvite yajñe daityair duṣkṛtikāribhiḥ /",
  "GP12skprevku:4178": "hiraṇyabāhuś ca paraṃ brāhmaṇaṃ brahmapāragam // RKS_30.39 //",
  "GP12skprevku:4179": "uvāca vacanaṃ rājā devarṣir nāradaṃ tadā /",
  "GP12skprevku:4180": "nāśito brāhmaṇair yajñaḥ kṣudrair me munipuṅgava // RKS_30.40 //",
  "GP12skprevku:4181": "yajñadharmavidhau śakto ghātayāmyadhvarāntakam /",
  "GP12skprevku:4182": "śakto 'smi trijagaj jetuṃ kim punar daitya dānavān // RKS_30.41 //",
  "GP12skprevku:4183": "mayā cāpi kṛto yajño hariśaṅkaravarjanāt /",
  "GP12skprevku:4184": "brahmaśāpavaśād bhīto gārdabhaṃ yonimāśritaḥ // RKS_30.42 //",
  "GP12skprevku:4185": "kenopāyena devarṣe trikālajña trivedavit /",
  "GP12skprevku:4186": "svargalokaṃ gamiṣyāmi ṛtvigbhir brāhmaṇaiḥ saha // RKS_30.43 //",
  "GP12skprevku:4187": "anugraham imaṃ manye yan māṃ prāpto 'si nārada /",
  "GP12skprevku:4188": "nārada uvāca:",
  "GP12skprevku:4189": "śṛṇu rājan mahābhāga kathyamānaṃ nibodha me // RKS_30.44 //",
  "GP12skprevku:4190": "revācarukasambhedaṃ pañcaliṅgāni bhūmipa /",
  "GP12skprevku:4191": "tatra snātā divaṃ yānti ye mṛtā na punarbhavāḥ // RKS_30.45 //",
  "GP12skprevku:4192": "tatra gaccha naraśreṣṭha brāhmaṇair brahmarākṣasaiḥ /",
  "GP12skprevku:4193": "na yajño na tapodānaṃ śivadhyānaparo bhava // RKS_30.46 //",
  "GP12skprevku:4194": "sadyaḥ pramucyate pāpād brāhmaṇaiḥ śāpadūṣitaiḥ /",
  "GP12skprevku:4195": "yatrāsuras tu nihato bhairavaṃ rūpamāśritaḥ // RKS_30.47 //",
  "GP12skprevku:4196": "pāpapraṇāśanaṃ liṅgaṃ ṛṇamocanam eva ca /",
  "GP12skprevku:4197": "catuṣkeśvaram aparaṃ tathā siddheśvaraṃ param // RKS_30.48 //",
  "GP12skprevku:4198": "pañcamaṃ vāruṇaṃ liṅgaṃ siddhaṃ tatra pratiṣṭhitam /",
  "GP12skprevku:4199": "evaṃ tu nāradaḥ prāha bhagavantaṃ nṛpottamam // RKS_30.49 //",
  "GP12skprevku:4200": "yudhiṣṭhira uvāca:",
  "GP12skprevku:4201": "bhagavan kīdṛśaṃ rūpaṃ yadā nṛtyati bhairavaḥ /",
  "GP12skprevku:4202": "etad ācakṣva me sarvaṃ prasādaḥ kriyatāṃ prabho // RKS_30.50 //",
  "GP12skprevku:4203": "mārkaṇḍeya uvāca:",
  "GP12skprevku:4204": "gauryāpṛṣṭaḥ purā rājan kautukena sureśvaraḥ /",
  "GP12skprevku:4205": "nṛtyarūpaṃ samākhyāhi kim anyaiḥ kathitair mama // RKS_30.51 //",
  "GP12skprevku:4206": "śāntarūpaṃ tatas tyaktvā kṛtaṃ rūpaṃ sudāruṇam /",
  "GP12skprevku:4207": "sthitaś caikena pādena prapīḍya vasudhātalam // RKS_30.52 //",
  "GP12skprevku:4208": "dvitīyena ca pādena brahmāṇḍaṃ sacarācaram /",
  "GP12skprevku:4209": "khyātaṃ dāruvanaṃ nāma pañcaliṅgasamanvitam // RKS_30.53 //",
  "GP12skprevku:4210": "nihatya cāsuraṃ tatra punarnṛtyaṃ mayā priye /",
  "GP12skprevku:4211": "tasmin dāruvane caṇḍi rudraṃ bhuvanadāruṇam // RKS_30.54 //",
  "GP12skprevku:4212": "etat te kathitaṃ rājan purāṇaṃ skandakīrtitam /",
  "GP12skprevku:4213": "śivena kathitaṃ pūrvaṃ pārvatyāḥ ṣaṇmukhasya ca // RKS_30.55 //",
  "GP12skprevku:4214": "gaccha gaccha nṛpa sthānaṃ narmadācārusaṅgamam /",
  "GP12skprevku:4215": "tatra te snātamātrasya śāpasyānto bhaviṣyati // RKS_30.56 //",
  "GP12skprevku:4216": "evam uktvā yayau rājan devarṣir nāradas tadā /",
  "GP12skprevku:4217": "hiraṇyabāhur nṛpatiḥ sāntaḥ puraparicchadaḥ // RKS_30.57 //",
  "GP12skprevku:4218": "dakṣaśaunakagargādyaiḥ śāpabhraṣṭaiḥ samanvitaḥ /",
  "GP12skprevku:4219": "ājagāma tataḥ śīghraṃ narmadācarusaṅgamam // RKS_30.58 //",
  "GP12skprevku:4220": "tatra snātvā sa rājarṣir dattvā caiva tilodakam /",
  "GP12skprevku:4221": "pañcaliṅgāni cābhyarcya tasmin dāruvane tadā // RKS_30.59 //",
  "GP12skprevku:4222": "siddheśvaraṃ caruliṅgaṃ ṛṇamocanam eva ca /",
  "GP12skprevku:4223": "pāpapraṇāśanaṃ cānyac caṇḍikeśvaram uttamam // RKS_30.60 //",
  "GP12skprevku:4224": "pūjayitvā yathā nyāyaṃ bhuktimuktiphalapradam /",
  "GP12skprevku:4225": "stotrais tuṣṭāva vividhaiḥ śivabhaktiparāyaṇaḥ // RKS_30.61 //",
  "GP12skprevku:4226": "tvayā vinā tapodānaṃ na yajñaṃ na ca yājanam /",
  "GP12skprevku:4227": "na svargaṃ na ca mokṣaṃ ca kāmayeya maheśvara // RKS_30.62 //",
  "GP12skprevku:4228": "na haro na harir yatra sarva tan niṣkalaṃ bhavet /",
  "GP12skprevku:4229": "tatas tuṣṭaḥ sureśāno varaṃ vṛṇvity uvāca tam // RKS_30.63 //",
  "GP12skprevku:4230": "hiraṇyabāhū rājarṣiḥ prasādya śivam abravīt /",
  "GP12skprevku:4231": "yadi tuṣṭo 'si me deva varaṃ dātuṃ tvam icchasi // RKS_30.64 //",
  "GP12skprevku:4232": "tadāsyāḥ kharayoner māṃ mahādevavimocaya /",
  "GP12skprevku:4233": "tyajanti cātra ye prāṇān pāpā api narādhamāḥ // RKS_30.65 //",
  "GP12skprevku:4234": "te 'pi yānti tava sthānaṃ satyam etad vaco mama /",
  "GP12skprevku:4235": "nirvighnā yajñasiddhiś ca śreyo dānaṃ tapas tathā // RKS_30.66 //",
  "GP12skprevku:4236": "evam astv iti taṃ proktvā śivas tv antaradhīyata /",
  "GP12skprevku:4237": "śāpān muktaḥ sa dharmātmā divyakāntivapurdharaḥ // RKS_30.67 //",
  "GP12skprevku:4238": "kāmikaṃ yānam āruhya sāntaḥpuraparicchadaḥ /",
  "GP12skprevku:4239": "dhriyamāṇātapatraś ca stūyamānaś ca māgadhaiḥ // RKS_30.68 //",
  "GP12skprevku:4240": "mudā paramayā yukto hiraṇyapuramāviśat /",
  "GP12skprevku:4241": "anyaṃ yājakam anveṣṭuṃ yajñārthaṃ brahmavādinam // RKS_30.69 //",
  "GP12skprevku:4242": "etasminn antare prāpte nāradaḥ puram abhyagāt // RKS_30.70 //",
  "GP12skprevku:4243": "iti śrīskandapurāṇe revākhaṇḍe revācarusaṅgamavarṇano nāma triṃśo 'dhyāyaḥ //",
  "GP12skprevku:4244": "RKS adhyāya 31",
  "GP12skprevku:4245": "yudhiṣṭhira uvāca:",
  "GP12skprevku:4246": "hiraṇyabāhuḥ śāpānte nagarīṃ prāpya nirvṛtaḥ /",
  "GP12skprevku:4247": "dakṣādayaḥ kathaṃ muktās tasmāc chāpāc ca kathyatām // RKS_31.1 //",
  "GP12skprevku:4248": "mārkaṇḍeya uvāca:",
  "GP12skprevku:4249": "śṛṇu rājan mahābāho kathyamānaṃ nibodha me /",
  "GP12skprevku:4250": "hiraṇyabāhunā śaptā yāvan muktā dvijottamāḥ // RKS_31.2 //",
  "GP12skprevku:4251": "babhramuḥ sarvatīrthāni āsamudrānta gocare /",
  "GP12skprevku:4252": "teṣāṃ brahmādayaḥ śāpaṃ na nivartayituṃ kṣamāḥ // RKS_31.3 //",
  "GP12skprevku:4253": "vārāṇasīṃ mahāpuṇyāṃ gaṅgāsāgarasaṅgamam /",
  "GP12skprevku:4254": "himavantaṃ ca kedāramaurvatīrthaṃ ca bhārata // RKS_31.4 //",
  "GP12skprevku:4255": "gaṅgā ca naimiṣāraṇyaṃ bhairavaṃ puṣkaraṃ tathā /",
  "GP12skprevku:4256": "māyāpurīṃ tathā ramyām ugraṃ kanakhalaṃ tathā // RKS_31.5 //",
  "GP12skprevku:4257": "raudraṃ caiva tatheśānaṃ surāsuranamaskṛtam /",
  "GP12skprevku:4258": "gaṅgādvāraṃ himasthānaṃ prabhāsaṃ śaśibhūṣaṇam // RKS_31.6 //",
  "GP12skprevku:4259": "rudrakoṭisamāyogaṃ gaṅgābhedaṃ sarasvatīm /",
  "GP12skprevku:4260": "sthāneśvaraṃ tathā puṇyaṃ kurukṣetraṃ tathaiva ca // RKS_31.7 //",
  "GP12skprevku:4261": "kurukṣetraṃ gamiṣyāmi kurukṣetre vasāmyaham /",
  "GP12skprevku:4262": "kurukṣetrasya nāmnāpi naraḥ pāpaiḥ pramucyate // RKS_31.8 //",
  "GP12skprevku:4263": "bhrameṇaivaṃ viṣaṇṇāste śāpasyānta na lebhire /",
  "GP12skprevku:4264": "ninditāni ca tīrthāni pāpakarmaratais tataḥ // RKS_31.9 //",
  "GP12skprevku:4265": "ākāśavacanaṃ śrutvā mahātīrthāni nindata /",
  "GP12skprevku:4266": "haraṃ hariṃ ca yo dveṣṭi nābhinandati yaḥ surān // RKS_31.10 //",
  "GP12skprevku:4267": "sa yāti yatra yatraiva duḥkhaṃ prāpnoty asaṃśayaḥ /",
  "GP12skprevku:4268": "etasminn antare prāpto nārado devapūjitaḥ // RKS_31.11 //",
  "GP12skprevku:4269": "dakṣaśaunakagargādīn sarvāṃstān munisattamān /",
  "GP12skprevku:4270": "brahmarakṣastanūn dṛṣṭvā nārado vākyam abravīt // RKS_31.12 //",
  "GP12skprevku:4271": "bhavantaḥ karmaṇā kena sañjātā brahmarākṣasāḥ /",
  "GP12skprevku:4272": "tasyātha vacanaṃ śrutvā nāradasya mahāmuneḥ // RKS_31.13 //",
  "GP12skprevku:4273": "so 'bhivādya namaskṛtya dakṣo vacanam abravīt /",
  "GP12skprevku:4274": "yathotsavaṃ kṛtaṃ karma brahmalokahitāya yat // RKS_31.14 //",
  "GP12skprevku:4275": "tadviparyāsamāpannaṃ gahanā karmaṇo gatiḥ /",
  "GP12skprevku:4276": "karmopadiśa me kiṃcid yena muñcāpi duṣkṛtam // RKS_31.15 //",
  "GP12skprevku:4277": "yatra yatra ca gacchāmo jalamannaṃ na vidyate /",
  "GP12skprevku:4278": "anāvṛṣṭirabhūd ghorā tatra tatraiva nārada // RKS_31.16 //",
  "GP12skprevku:4279": "nārada uvāca:",
  "GP12skprevku:4280": "prasādyatāṃ muniśreṣṭhāḥ śāpasyāntaṃ kariṣyati /",
  "GP12skprevku:4281": "hiraṇyabāhur dharmātmā hiraṇyapuramāsthitaḥ // RKS_31.17 //",
  "GP12skprevku:4282": "yajñaṃ kartuṃ samāyāto revācarukasaṅgame /",
  "GP12skprevku:4283": "pañcaliṅgāni cābhyarcya śāpāntaṃ ca kariṣyati // RKS_31.18 //",
  "GP12skprevku:4284": "evamuktvā sa devarṣir brāhmaṇaiḥ śāpakarṣitaiḥ /",
  "GP12skprevku:4285": "ājagāma tato divyāṃ hiraṇyanagarīṃ śubhām // RKS_31.19 //",
  "GP12skprevku:4286": "hiraṇyabāhur nṛpatir vaśiṣṭhaś ca mahāmuniḥ /",
  "GP12skprevku:4287": "vilokya tān munīn sarvān sa devarṣipurogamān // RKS_31.20 //",
  "GP12skprevku:4288": "abhivādya yathā nyāyam arghapādyair apūjayat /",
  "GP12skprevku:4289": "nāradas tu tato vākyaṃ rājānam idam abravīt // RKS_31.21 //",
  "GP12skprevku:4290": "kuśalaṃ te nṛpaśreṣṭha sukhaṃ tiṣṭhasi suvrata /",
  "GP12skprevku:4291": "nāradasya vacaḥ śrutvā sarvadharmaparāyaṇaḥ // RKS_31.22 //",
  "GP12skprevku:4292": "uvāca vacanaṃ rājā nāradaṃ ślakṣṇayā girā /",
  "GP12skprevku:4293": "adya me kuśalaṃ brahmaṃstavapādābjadarśanāt // RKS_31.23 //",
  "GP12skprevku:4294": "kiṃ kartavyaṃ mayā te 'dya brahman me 'nugrahaṃ kuru /",
  "GP12skprevku:4295": "nārada uvāca:",
  "GP12skprevku:4296": "kuru brahmamunīnāṃ tvaṃ śāpāntaṃ rājadarśanāt // RKS_31.24 //",
  "GP12skprevku:4297": "nipātaya mahāduṣṭān daityān duṣkṛtakāriṇaḥ /",
  "GP12skprevku:4298": "bandhanasthā hi moktavyā brāhmaṇās tu viśeṣataḥ // RKS_31.25 //",
  "GP12skprevku:4299": "rājovāca:",
  "GP12skprevku:4300": "vedaṃ paṭhanti ye 'jñānād vadantyarthaṃ na tasya ca /",
  "GP12skprevku:4301": "pramāṇaṃ bhūtalokasya tadvat karma ca kurvataḥ // RKS_31.26 //",
  "GP12skprevku:4302": "brahman vedena vidhivat te tu svargaṃ prayānti vai /",
  "GP12skprevku:4303": "ahaṃkaravimūḍhāś ca mithyadānena yājakāḥ // RKS_31.27 //",
  "GP12skprevku:4304": "patanti narake viṣṇuśaṅkaradveṣaṇe ratāḥ /",
  "GP12skprevku:4305": "agastyaṃ ca vaśiṣṭhaṃ ca kṛtvā tau yājakau mune // RKS_31.28 //",
  "GP12skprevku:4306": "kratumiṣṭvā vidhānena revācarukasaṅgame /",
  "GP12skprevku:4307": "mocayiṣyāmyahaṃ śāpāt pañcaliṅgārcanād dvija // RKS_31.29 //",
  "GP12skprevku:4308": "vedamantrahutaṃ tatra svayaṃ viṣṇur grahīṣyati /",
  "GP12skprevku:4309": "rudraḥ kālāgnirūpeṇa grāhakaś ca bhaviṣyati // RKS_31.30 //",
  "GP12skprevku:4310": "evaṃ yajñe tu sampūrṇe tuṣṭe nārāyaṇe śive /",
  "GP12skprevku:4311": "dvijānāṃ mokṣaṇaṃ tatra bhaviṣyati na saṃśayaḥ // RKS_31.31 //",
  "GP12skprevku:4312": "na mune devatā yatra śaṅkhacakragadādharaḥ /",
  "GP12skprevku:4313": "ihaloke pare caiva gatis tasya na vidyate // RKS_31.32 //",
  "GP12skprevku:4314": "evam uktvā yayau rājā sarvasaṃbhārasaṃbhṛtaḥ /",
  "GP12skprevku:4315": "yajñopaskaram ādāya brāhmaṇair vedapāragaiḥ // RKS_31.33 //",
  "GP12skprevku:4316": "revācarukasaṃbhede yajñamiṣṭvā vidhānataḥ /",
  "GP12skprevku:4317": "vihāya pāpaṃ śaptāṃs tān mocayāmāsa sa dvijān // RKS_31.34 //",
  "GP12skprevku:4318": "pañcaliṅgasamāyoge tīrthasyāsya prabhāvataḥ /",
  "GP12skprevku:4319": "brahmayānasamārūḍho vījyamāno 'psarogaṇaiḥ // RKS_31.35 //",
  "GP12skprevku:4320": "dhriyamāṇātapatrastu stūyamānaś ca vandibhiḥ /",
  "GP12skprevku:4321": "prāyācchivapuraṃ divyamumāmāheśvaraṃ nṛpa // RKS_31.36 //",
  "GP12skprevku:4322": "etat te kathitaṃ rājan purāṇākhyānam uttamam /",
  "GP12skprevku:4323": "śrutvākhyānām idaṃ puṇyaṃ pañcaliṅgasamāgamam // RKS_31.37 //",
  "GP12skprevku:4324": "yamalokaṃ na paśyed vai pāpayoniṃ na gacchati /",
  "GP12skprevku:4325": "hayamedhaphalaṃ prāpya śivaloke mahīyate // RKS_31.38 //",
  "GP12skprevku:4326": "pāpagrasto vimūḍhātmā viṣṇumāyāvimohitaḥ /",
  "GP12skprevku:4327": "kathaṃ prayāti tat tīrthaṃ kālagrahavaśīkṛtaḥ // RKS_31.39 //",
  "GP12skprevku:4328": "śravaṇāt kīrtanād asya mucyate bhavabandhanāt // RKS_31.40 //",
  "GP12skprevku:4329": "iti śrīskandapurāṇe revākhaṇḍe pañcaliṅgamāhātmye ekatriṃśo 'dhyāyaḥ //",
  "GP12skprevku:4330": "RKS adhyāya 32",
  "GP12skprevku:4331": "mārkaṇḍeya uvāca:",
  "GP12skprevku:4332": "guhyātiguhyarūpāṇi pavitrāṇi yudhiṣṭhira /",
  "GP12skprevku:4333": "śrāddhakāryasya siddhāni tīrthānīha nibodha me // RKS_32.1 //",
  "GP12skprevku:4334": "atiguhyasya puṇyasya sarvato 'marakaṇṭake /",
  "GP12skprevku:4335": "tam ārabhya giriśreṣṭhaṃ sarvaṃ puṇyataraṃ smṛtam // RKS_32.2 //",
  "GP12skprevku:4336": "yāvat sā narmadā madhye puṇyasrotā mahānadī /",
  "GP12skprevku:4337": "nāsti tasmāt paraṃ puṇyaṃ triṣu lokeṣu bhārata // RKS_32.3 //",
  "GP12skprevku:4338": "tasyottaravibhāge 'sti nāmato yajñaparvataḥ /",
  "GP12skprevku:4339": "kaniṣṭho vindhyaputras tu bhrātā paryaṅkabhūbhṛtaḥ // RKS_32.4 //",
  "GP12skprevku:4340": "svayaṃbhuvā purā tasminn iṣṭaḥ sautrāmaṇirmakhaḥ /",
  "GP12skprevku:4341": "tatraiveṣṭaṃ maghavatā hayamedhena bhārata // RKS_32.5 //",
  "GP12skprevku:4342": "dadhīcinā 'tha devaiś ca tatraiveṣṭaṃ mahāmakhaiḥ /",
  "GP12skprevku:4343": "niśkrāntā parvatāt tasmāc caturnāmā mahānadī // RKS_32.6 //",
  "GP12skprevku:4344": "patitā narmadāyāṃ tu saṅgamo lokaviśrutaḥ /",
  "GP12skprevku:4345": "tasyās tīre tu ye darbhāḥ pītavarṇāḥ kṣitiṃ gatāḥ // RKS_32.7 //",
  "GP12skprevku:4346": "te śrāddhakaraṇe bhūpa pitṝṇāṃ mokṣadāyakāḥ /",
  "GP12skprevku:4347": "sa yāvat saṅgamo nadyāḥ sa yāvad yajñaparvataḥ // RKS_32.8 //",
  "GP12skprevku:4348": "etasminn antare rājan śrāddhaṃ yaḥ parikalpayet /",
  "GP12skprevku:4349": "pitaras tasya tṛpyanti snānaṃ kuryāt pradakṣiṇam // RKS_32.9 //",
  "GP12skprevku:4350": "siddheśvaraṃ nāmaliṅgaṃ catuṣkeśvaram eva ca /",
  "GP12skprevku:4351": "saṃkhyā na bhūyo lokeṣu khyātamātraṃ mayā 'nagha // RKS_32.10 //",
  "GP12skprevku:4352": "saṅgame vidyate devo na taṃ paśyanti mānavāḥ /",
  "GP12skprevku:4353": "pūjyate nāgakanyābhiḥ sadevāsurasattamaiḥ // RKS_32.11 //",
  "GP12skprevku:4354": "kathayāmi tavākhyānam itihāsaṃ purātanam /",
  "GP12skprevku:4355": "ṛṣiḥ suparṇo yatrāsīd brahmayonir jitendriyaḥ // RKS_32.12 //",
  "GP12skprevku:4356": "puruhūtā tasya bhāryā dharmapatnī pativratā /",
  "GP12skprevku:4357": "naimiṣāraṇyavāsasya kandamūlaphalāśinaḥ // RKS_32.13 //",
  "GP12skprevku:4358": "kṛṣṇājinaparīdhānavalkalādikavāsasaḥ /",
  "GP12skprevku:4359": "trikālavahṇihotāro vedādhyayanatatparāḥ // RKS_32.14 //",
  "GP12skprevku:4360": "vedasmṛtipurāṇoktamokṣopāyavicintakāḥ /",
  "GP12skprevku:4361": "ṛṣayo daśalakṣāṇi naimiṣāraṇyavāsinaḥ // RKS_32.15 //",
  "GP12skprevku:4362": "bālakhilyāś ca tatraiva brahmaṇo mānasāḥ sutāḥ /",
  "GP12skprevku:4363": "brahmadaṇḍaṃ samāruhya devalokaṃ prayānti te // RKS_32.16 //",
  "GP12skprevku:4364": "māsopavāsinas tatra jalāhārās tathāpare /",
  "GP12skprevku:4365": "tiṣṭhanti bahavaḥ kecid ekapādena cāpare // RKS_32.17 //",
  "GP12skprevku:4366": "tasmiṃs tapovane ramye siddhagandharvasevite /",
  "GP12skprevku:4367": "prasādya cābravīd vākyaṃ puruhūtā nijaṃ patim // RKS_32.18 //",
  "GP12skprevku:4368": "ṛtukāle tu parvaṇi māṃbhajasva mahāmune /",
  "GP12skprevku:4369": "jāyate me yathā putraḥ sarvasantānapāvanaḥ // RKS_32.19 //",
  "GP12skprevku:4370": "putreṇa lokān jayate tṛpyanti pitṛdevatāḥ /",
  "GP12skprevku:4371": "aputrasya gatir nāsti tasmāt putram ajījanaḥ // RKS_32.20 //",
  "GP12skprevku:4372": "brāhmaṇa uvāca:",
  "GP12skprevku:4373": "amāvāsyādya gotre 'smin maithunaṃ varjitaṃ priye /",
  "GP12skprevku:4374": "akartavyam idaṃ bhadre pitṝṇāṃ vārjitaṃ dhruvam // RKS_32.21 //",
  "GP12skprevku:4375": "pitarastasya tan māṃsaṃ bhuñjate ṛtugāminaḥ /",
  "GP12skprevku:4376": "divyaṃ varṣasahasraṃ tu taptaṃ me duṣkaraṃ tapaḥ // RKS_32.22 //",
  "GP12skprevku:4377": "snātvā tatkṣaṇamātreṇa cāṇḍālas tridivaṅgataḥ /",
  "GP12skprevku:4378": "dhik dhik dhig īritaṃ sarvaṃ na vedo na ca yājanam // RKS_32.23 //",
  "GP12skprevku:4379": "prahasya cābravīd vākyaṃ niṣādī taṃ muniṃ prati /",
  "GP12skprevku:4380": "viṣādaṃ tyaja viprarṣe satyam etad bravīmy aham // RKS_32.24 //",
  "GP12skprevku:4381": "ahaṃkāravimūḍhātmā tvat samo nāsti tāpasaḥ /",
  "GP12skprevku:4382": "na snānaṃ na japo homo na svādhyāyaḥ śivārcanam // RKS_32.25 //",
  "GP12skprevku:4383": "niṣkalaṃ kleśamāpanno vāyubhakṣo nirāśrayaḥ /",
  "GP12skprevku:4384": "tvat tapo dhyānayogaś ca svargaprāptiś ca tat katham // RKS_32.26 //",
  "GP12skprevku:4385": "jābālir uvāca:",
  "GP12skprevku:4386": "kā 'si tvaṃ ca varārohe niṣādī rūpamāśritā /",
  "GP12skprevku:4387": "umā sarasvatī gaṅgā māṃ jijñāsitum āgatā // RKS_32.27 //",
  "GP12skprevku:4388": "anugraham imaṃ manye dharmaṃ brūhi śucismite /",
  "GP12skprevku:4389": "niṣādo naimiṣāraṇye mamāsīt munipuṃgava // RKS_32.28 //",
  "GP12skprevku:4390": "kāmārtayā mayā darśe bhartā putrāya yācitaḥ /",
  "GP12skprevku:4391": "akāle yācamānā 'haṃ tena śaptā mahātmanā // RKS_32.29 //",
  "GP12skprevku:4392": "sa ca bhartā mayā śaptastato 'nyo 'nyaṃ samāgate /",
  "GP12skprevku:4393": "asya tīrthasya mahātmyādāvāṃ muktau tu kilbiṣāt // RKS_32.30 //",
  "GP12skprevku:4394": "tasmāt tvaṃ hi muniśreṣṭha śivārādhanatatparaḥ /",
  "GP12skprevku:4395": "madarthaṃ kuru karmāṇi homajāpyādikaṃ muhuḥ // RKS_32.31 //",
  "GP12skprevku:4396": "yāsyase tvaṃ same deśe satyam etad bravīmy aham /",
  "GP12skprevku:4397": "ity uktvā sā yayau svargaṃ nijabhartrā samanvitā // RKS_32.32 //",
  "GP12skprevku:4398": "tyaktvā svakalpaṃ jābāliḥ śivārādhanatatparaḥ /",
  "GP12skprevku:4399": "acireṇaiva kālena brahmalokam upāgataḥ // RKS_32.33 //",
  "GP12skprevku:4400": "iti śrīskandapurāṇe revākhaṇḍe brāhmaṇasya bhāryayā saha svargārohaṇaṃ nāma dvātriṃśo 'dhyāyaḥ //",
  "GP12skprevku:4401": "RKS adhyāya 33",
  "GP12skprevku:4402": "mārkaṇḍeya uvāca:",
  "GP12skprevku:4403": "paścime nīlagaṅgāyā narmadottarakūlataḥ /",
  "GP12skprevku:4404": "vyatīpāteśvaraṃ nāma liṅgaṃ paramasiddhidam // RKS_33.1 //",
  "GP12skprevku:4405": "somanāthaṃ svayaṃ viddhi somamūrtiṃ jagatpatim /",
  "GP12skprevku:4406": "sāvitryā ca tapas taptaṃ tatra saptarṣibhis tathā // RKS_33.2 //",
  "GP12skprevku:4407": "sāvitrīkuṇḍam ityetad vikhyātaṃ narmadātaṭaḥ /",
  "GP12skprevku:4408": "narasya snānamātrasya kanyādānaphalaṃ bhavet // RKS_33.3 //",
  "GP12skprevku:4409": "tilodakapradānena cānnadānena bhārata /",
  "GP12skprevku:4410": "pitaras tasya tṛpyanti sāvitrīlokam āśritāḥ // RKS_33.4 //",
  "GP12skprevku:4411": "dakṣasya duhitā cāsīt kumudā nāma viśrutā /",
  "GP12skprevku:4412": "somāya dattvā tāṃ dakṣo mudā paramayā yutaḥ // RKS_33.5 //",
  "GP12skprevku:4413": "tasyā sa janayāmāsa himāṃśuḥ putram adbhutam /",
  "GP12skprevku:4414": "jñātvā 'mṛtamayaṃ taṃ tu surā yajñaphalārthinaḥ // RKS_33.6 //",
  "GP12skprevku:4415": "himāṃśuṃ somaputraṃ ca te yayuś ca mudānvitāḥ /",
  "GP12skprevku:4416": "anyā somasya paramā kalā yā ṣoḍaśī smṛtā // RKS_33.7 //",
  "GP12skprevku:4417": "adhyāste sā candramasaṃ pitṛṇāṃ tāraṇāya ca /",
  "GP12skprevku:4418": "vanaspatau gate some gavāṃ kṣīre haviḥṣu ca // RKS_33.8 //",
  "GP12skprevku:4419": "somapāne mahāyajñe darśe diviṣadāṃ tadā /",
  "GP12skprevku:4420": "pītaṃ śrutvā 'surāḥ sarve himāṃśuṃ pātum udyatāḥ // RKS_33.9 //",
  "GP12skprevku:4421": "asurāṇāṃ bhayād vindhyaṃ himāṃśur girimāśrayat /",
  "GP12skprevku:4422": "śrutvā te giridurgastham asurāḥ svabhayāt tadā // RKS_33.10 //",
  "GP12skprevku:4423": "graste te rāhuṇā sūrye himāṃśuṃ prati bhārata /",
  "GP12skprevku:4424": "kāyātikāyapramukhāḥ samprāptā dānavās tataḥ // RKS_33.11 //",
  "GP12skprevku:4425": "rāhos tu bhrātaraḥ sarve saiṃhikeyā mahābalāḥ /",
  "GP12skprevku:4426": "samāhṛtya himāṃśus taiḥ sudhārthe cirajīvibhiḥ // RKS_33.12 //",
  "GP12skprevku:4427": "bhūtale pātitaḥ pāpaiḥ krandanti sma surās tadā /",
  "GP12skprevku:4428": "uvāca sa patan bhūmau himāṃśuḥ somanandana // RKS_33.13 //",
  "GP12skprevku:4429": "pātu māṃ deva īśāno dānavānāṃ bhayaṃkaraḥ /",
  "GP12skprevku:4430": "etasminn antare bhūpa himāṃśo rakṣaṇāya vai // RKS_33.14 //",
  "GP12skprevku:4431": "pātālād utthitaṃ liṅgaṃ jvalatkālānalaprabham /",
  "GP12skprevku:4432": "tena bāṇena raudreṇa huṅkāreṇa mahāsurāḥ // RKS_33.15 //",
  "GP12skprevku:4433": "bhasmīkṛtās tu tatraiva devadevena śūlinā /",
  "GP12skprevku:4434": "tatas tam abravīd devo bhayamāsurajaṃ tyaja // RKS_33.16 //",
  "GP12skprevku:4435": "śivabhaktiparo bhūtvā nirbhayas tiṣṭha putraka /",
  "GP12skprevku:4436": "atha somaḥ suraiḥ sārddhaṃ gatvā brahmaniketanam // RKS_33.17 //",
  "GP12skprevku:4437": "vṛttāntaṃ kathayāmāsa tatas tad vacanāt tu tāḥ /",
  "GP12skprevku:4438": "brahmādyā devatāḥ sarvā jagmuḥ somapurogamāḥ // RKS_33.18 //",
  "GP12skprevku:4439": "oṃkāraḥ kalpagātīre yatra tiṣṭhati bhārata /",
  "GP12skprevku:4440": "dṛṣṭvā tu tryambakaṃ devaṃ ṣaṣṭisaṃhārakārakam // RKS_33.19 //",
  "GP12skprevku:4441": "uvāca vacanaṃ devo brahmā lokapitāmahaḥ /",
  "GP12skprevku:4442": "śrīmān amṛtarūpo 'yaṃ himāṃśuḥ somanandanaḥ // RKS_33.20 //",
  "GP12skprevku:4443": "rakṣaṇīyas tvayā nātha devadānavaśaṅkayā /",
  "GP12skprevku:4444": "saptaviṃśatiyogānāṃ gatiḥ proktā tu candramāḥ // RKS_33.21 //",
  "GP12skprevku:4445": "tvaṃ gatiḥ sarvalokānāṃ tasmāt tvaṃ trātum arhasi /",
  "GP12skprevku:4446": "teṣāṃ tad vacanaṃ śrutvā śiva ūce yathocitam // RKS_33.22 //",
  "GP12skprevku:4447": "pūjayitvā tu deveśaṃ somanāthaṃ jagatpatim /",
  "GP12skprevku:4448": "pātāleśvaranāmānaṃ gatāḥ sarve triviṣṭapam // RKS_33.23 //",
  "GP12skprevku:4449": "tadā prabhṛti tatsthānaṃ triṣu lokeṣu viśrutam /",
  "GP12skprevku:4450": "sāvitrīkuṇḍatoyena snānaṃ kṛtvā tamarcayet // RKS_33.24 //",
  "GP12skprevku:4451": "na tasya punar āvṛttiḥ satyam etacchivoditam /",
  "GP12skprevku:4452": "prabhāse yatphalaṃ rājan dṛṣṭaṃ ca śaśibhūṣaṇe // RKS_33.25 //",
  "GP12skprevku:4453": "tatphalaṃ nṛpaśārdūla bhaved eva na saṃśayaḥ /",
  "GP12skprevku:4454": "kālātikramaṇaṃ kuryāt tatra yo bhaikṣamāśritaḥ // RKS_33.26 //",
  "GP12skprevku:4455": "na tasya punar āvṛttiḥ satyam etad bravīmyaham /",
  "GP12skprevku:4456": "tilodakapradānena piṇḍapātena bhārata // RKS_33.27 //",
  "GP12skprevku:4457": "patitānuddharej jatūn narakān nātra saṃśayaḥ /",
  "GP12skprevku:4458": "śravaṇāt kīrtanād asya somaloke mahīyate // RKS_33.28 //",
  "GP12skprevku:4459": "iti śrīskandapurāṇe revākhaṇḍe pātāleśvaramāhātmyaṃ nāma trayastriṃśo 'dhyāyaḥ //",
  "GP12skprevku:4460": "RKS adhyāya 34",
  "GP12skprevku:4461": "mārkaṇḍeya uvāca:",
  "GP12skprevku:4462": "kathayāmi tavākhyānam indradyumnasya bhārata /",
  "GP12skprevku:4463": "ayodhyādhipatiḥ śrīmān sūryavaṃśe mahīpatiḥ // RKS_34.1 //",
  "GP12skprevku:4464": "bubhuje sa mahīṃ sarvāṃ saśailavanakānanām /",
  "GP12skprevku:4465": "cakravartī nṛpaśreṣṭhaḥ satyasaṃdho dṛḍhavrataḥ // RKS_34.2 //",
  "GP12skprevku:4466": "sa śaśāsa mahīṃ sarvāṃ yathā śakro 'marāvatīm /",
  "GP12skprevku:4467": "yajñahomasahasrais tu dadāha vasudhām imām // RKS_34.3 //",
  "GP12skprevku:4468": "yajñotsavavivāhais tu vedamaṅgalamaṅgalaiḥ /",
  "GP12skprevku:4469": "cāturvarṇyaṃ svadharmasthaṃ prākṛtā itare janāḥ // RKS_34.4 //",
  "GP12skprevku:4470": "kāmaṃ kāmadughā dhenur dharaṇī sasyaśālinī /",
  "GP12skprevku:4471": "papraccha sa tu rājarṣir vaśiṣṭhaṃ brahmavittamam // RKS_34.5 //",
  "GP12skprevku:4472": "śakraś cāṅgirasaṃ yadvad ayodhyādhipatis tathā /",
  "GP12skprevku:4473": "somasūryānvayasyaikaṃ tāraṇaṃ ca purodhasam // RKS_34.6 //",
  "GP12skprevku:4474": "hayamedhaṃ mahāyajñaṃ kasmiṃs tīrthe yajāmy aham /",
  "GP12skprevku:4475": "kathaya tvaṃ prasādena yathā dṛṣṭaṃ yathā śrutam // RKS_34.7 //",
  "GP12skprevku:4476": "vaśiṣṭha uvāca:",
  "GP12skprevku:4477": "brahmarṣayo vedavido yathā te cābruvan nṛpa /",
  "GP12skprevku:4478": "yajño nivartitavyas tu ṛtvigbhir brāhmaṇais tava // RKS_34.8 //",
  "GP12skprevku:4479": "marīciḥ kaśyapaś cāpi aṅgirā gautamas tathā /",
  "GP12skprevku:4480": "durvāsāś cyavano dhūmraḥ kaṇvaś caiva mahāmuniḥ // RKS_34.9 //",
  "GP12skprevku:4481": "ete cānye ca nṛpate munīndrāḥ śaṃsitavratāḥ /",
  "GP12skprevku:4482": "papraccha tān mahārāja indradyumno mahīpatiḥ // RKS_34.10 //",
  "GP12skprevku:4483": "kasmiṃs tīrthe kṛto yajñaḥ kāmabhogaphalapradaḥ /",
  "GP12skprevku:4484": "etat sarvaṃ yathārthaṃ me vadantu munipuṃgavāḥ // RKS_34.11 //",
  "GP12skprevku:4485": "ṛṣaya ūcuḥ:",
  "GP12skprevku:4486": "kecid vārāṇasīṃ bhūpa prayāgaṃ ca tathā pare // RKS_34.12 //",
  "GP12skprevku:4487": "anye vai naimiṣaṃ tīrthaṃ puṣkaraṃ ca tathāpare /",
  "GP12skprevku:4488": "kubjāmrakaṃ tathā cānye gaṅgādvāramathāpare // RKS_34.13 //",
  "GP12skprevku:4489": "māyāpurīṃ tathā cānye sarvadevanamaskṛtām /",
  "GP12skprevku:4490": "vadanty anye himasthānaṃ bilvakaṃ nīlaparvatam // RKS_34.14 //",
  "GP12skprevku:4491": "kuśāvartaṃ tathaivā 'nye tathā rudramahālayam /",
  "GP12skprevku:4492": "īśānaṃ caiva kedāraṃ sarvatīrtham ayaṃ śubham // RKS_34.15 //",
  "GP12skprevku:4493": "aurvatīrthaṃ vadanty anye tathā badarikāśramam /",
  "GP12skprevku:4494": "kālañjaraṃ nīlakaṇṭhaṃ devadāruvanaṃ tathā // RKS_34.16 //",
  "GP12skprevku:4495": "hemakūṭaṃ virūpākṣam anye caṇḍīśvaraṃ tathā /",
  "GP12skprevku:4496": "bhūteśvaraṃ bhasmagātraṃ prabhāsaṃ śaśibhūṣaṇam // RKS_34.17 //",
  "GP12skprevku:4497": "tīrthāny etāni cānyāni kathitāni tavānagha /",
  "GP12skprevku:4498": "matāntaraṃ munīnāṃ ca vividhaṃ parikīrtitam // RKS_34.18 //",
  "GP12skprevku:4499": "durvāsāś cābravīd vākyaṃ prahasann iva taṃ nṛpam /",
  "GP12skprevku:4500": "viprāṇāṃ jñānato jyaiṣṭhyaṃ kṣatriyāṇāṃ tu vīryataḥ // RKS_34.19 //",
  "GP12skprevku:4501": "vaiśyānāṃ dhānyadhanataḥ śūdrāṇāṃ caiva janmataḥ /",
  "GP12skprevku:4502": "mārkaṇḍeye vidyamāne saptakalpānuvartini // RKS_34.20 //",
  "GP12skprevku:4503": "bhaviṣyabhūtatattvajñe trikālajñe trayīvidi /",
  "GP12skprevku:4504": "brahmaviṣṇumaheśānapramāṇajñe tapodhane // RKS_34.21 //",
  "GP12skprevku:4505": "kasyāsti dharmakathane sāmarthyaṃ dharmaniścaye /",
  "GP12skprevku:4506": "dharmāraṇye mahārāja gamyatāṃ kalpagātaṭe // RKS_34.22 //",
  "GP12skprevku:4507": "mārkaṇḍeyo vakṣyate yat tatra yajñaḥ pravartyatām /",
  "GP12skprevku:4508": "indradyumna uvāca:",
  "GP12skprevku:4509": "yathā vadasi devarṣe tathā kāryaṃ mayānagha // RKS_34.23 //",
  "GP12skprevku:4510": "ityuktvā munibhiḥ sārddhaṃ gantuṃ mārkaṇḍamāśramam /",
  "GP12skprevku:4511": "uvāca vacanaṃ rājā pratīhāraṃ suvarcasam // RKS_34.24 //",
  "GP12skprevku:4512": "mantriṇaṃ devagarbhaṃ ca bṛhaspatisamaṃ nṛpa /",
  "GP12skprevku:4513": "yajñopaskarasambhāraṃ sarvamādāya satvaram // RKS_34.25 //",
  "GP12skprevku:4514": "āgacchantu bhavanto 'tra mamādeśaparāyaṇāḥ /",
  "GP12skprevku:4515": "sāgnibhir brāhmaṇaiḥ sārddhaṃ yāsyāmaḥ kalpagātaṭam // RKS_34.26 //",
  "GP12skprevku:4516": "śīghraṃ sampādyatāṃ sarvaṃ yathā yajñaḥ pravartyatām /",
  "GP12skprevku:4517": "sarveṣām eva viprāṇāṃ yānam eṣāṃ pṛthak pṛthak // RKS_34.27 //",
  "GP12skprevku:4518": "śatāni cāṣṭau rājñīnāṃ yānamāsāṃ prakalpaya /",
  "GP12skprevku:4519": "navakhaṇḍakṣitīśānāṃ samudradvīpavāsinām // RKS_34.28 //",
  "GP12skprevku:4520": "nānānṛpasahasrāṇāṃ ghoṣaṇā kriyatāṃ muhuḥ /",
  "GP12skprevku:4521": "candradvīpaṃ ca setuṃ ca tāmrapātraṃ śilāṣṭakam // RKS_34.29 //",
  "GP12skprevku:4522": "bhogadvīpaṃ ca saumyaṃ ca gāndharvavāruṇaṃ tathā /",
  "GP12skprevku:4523": "kumārikākhyaṃ navamaṃ navabhedaṃ pravartitam // RKS_34.30 //",
  "GP12skprevku:4524": "jambūśākakuśakrauñcaśālmaliplakṣapuṣkarāḥ /",
  "GP12skprevku:4525": "saptadvīpāḥ samākhyātāḥ samudrāś ca nibodha me // RKS_34.31 //",
  "GP12skprevku:4526": "kṣārasarpir dadhikṣīramadirekṣujalātmakāḥ /",
  "GP12skprevku:4527": "samudrāḥ parikhākārāḥ pṛthivīmānakīrtitāḥ // RKS_34.32 //",
  "GP12skprevku:4528": "eteṣāṃ ghoṣaṇāṃ kāryāṃ mamādeśānuvartinām /",
  "GP12skprevku:4529": "gavāṃ ca trīṇi lakṣāṇi savatsānāṃ payomucām // RKS_34.33 //",
  "GP12skprevku:4530": "aśvānāṃ śyāmakarṇānāṃ sapādaṃ lakṣam eva ca /",
  "GP12skprevku:4531": "dantināmayutaṃ caiva ghaṇṭābharaṇabhūṣitam // RKS_34.34 //",
  "GP12skprevku:4532": "sahasrāṇi ca catvāri yānānāṃ kāmacāriṇām /",
  "GP12skprevku:4533": "lakṣaṃ tu karabhāṇāṃ vai maṇimāṇikyam eva ca // RKS_34.35 //",
  "GP12skprevku:4534": "agniśaucāni vastrāṇi brāhmaṇārthe tathaiva ca /",
  "GP12skprevku:4535": "nānābhakṣāṇi bhojyāni pānāni vividhāni ca // RKS_34.36 //",
  "GP12skprevku:4536": "lakṣaṃ karmakarāṇāṃ tu tiladarbhādikaṃ tathā /",
  "GP12skprevku:4537": "devagarbhaṃ samādiśya mantriṇaṃ vadatāṃ varaḥ // RKS_34.37 //",
  "GP12skprevku:4538": "tatrasthair brāhmaṇaiḥ sārddhaṃ divyaṃ yānaṃ samāśritaḥ /",
  "GP12skprevku:4539": "mudā paramayā yuktaḥ sāntaḥ puraparicchadaḥ // RKS_34.38 //",
  "GP12skprevku:4540": "dharmāraṇyaṃ tataḥ prāpto yatrāste saptakalpagaḥ /",
  "GP12skprevku:4541": "oṃkāraṃ kalpagāṃ dṛṣṭvā vaidūryaṃ parvataṃ tathā // RKS_34.39 //",
  "GP12skprevku:4542": "mukto 'smi kilbiṣādadya saptajanmakṛtād api /",
  "GP12skprevku:4543": "evam uktvopaviṣṭo 'sau sāṣṭāṅgaṃ praṇipatya ca // RKS_34.40 //",
  "GP12skprevku:4544": "yathārthaṃ pūjayāmāsa tam ṛṣiṃ sa nṛpottamaḥ /",
  "GP12skprevku:4545": "dṛṣṭvā taṃ nṛpatiṃ prāha mārkaṇḍeyo mahāmuniḥ // RKS_34.41 //",
  "GP12skprevku:4546": "kuśalaṃ nṛpaśārdūla ciraṃ dṛṣṭo 'si suvrata /",
  "GP12skprevku:4547": "kim āgamanakāryaṃ te brāhmaṇair munipuṃgavaiḥ // RKS_34.42 //",
  "GP12skprevku:4548": "indradyumna uvāca:",
  "GP12skprevku:4549": "yajñaṃ kartuṃ samāyātaḥ kasmiṃs tīrthe dvijottama /",
  "GP12skprevku:4550": "śivena kathitaṃ yatte purāṇaṃ skandakīrtitam // RKS_34.43 //",
  "GP12skprevku:4551": "tadahaṃ śrotum icchāmi yajñakṣetraphalaṃ mahat // RKS_34.44 //",
  "GP12skprevku:4552": "mārkaṇḍeya uvāca:",
  "GP12skprevku:4553": "pṛthivyāṃ yāni tīrthāni āsamudrāntagocare // RKS_34.45 //",
  "GP12skprevku:4554": "snānaṃ kartuṃ samāyānti narmadāyāṃ narādhipā /",
  "GP12skprevku:4555": "uttare yāni liṅgāni yāni tīrthāni dakṣiṇe // RKS_34.46 //",
  "GP12skprevku:4556": "līyante koṭitīrtheṣu koṭitīrthaṃ tataḥ smṛtam /",
  "GP12skprevku:4557": "śivena kathitaṃ pūrvaṃ pārvatyāḥ ṣaṇmukhasya ca // RKS_34.47 //",
  "GP12skprevku:4558": "brahmaviṣṇvādidevānāṃ śakrasyāpi prakīrtitam /",
  "GP12skprevku:4559": "tan mayā kathitaṃ rājan yathoddiṣṭaṃ tu śambhunā // RKS_34.48 //",
  "GP12skprevku:4560": "oṃkārasannidhau revākoṭitīrthaṃ prakīrtitam /",
  "GP12skprevku:4561": "atra dattaṃ hutaṃ ceṣṭaṃ tapas taptaṃ suduṣkaram // RKS_34.49 //",
  "GP12skprevku:4562": "tasyānto naiva vidyate maheśvaravaco yathā /",
  "GP12skprevku:4563": "rāhusomasamāyoge kurukṣetraṃ praśasyate // RKS_34.50 //",
  "GP12skprevku:4564": "sarvadā sarvakāryeṣu narmadā puṇyadāyinī /",
  "GP12skprevku:4565": "trayodaśaguṇaṃ viddhi tīrtham āhur manīṣiṇaḥ // RKS_34.51 //",
  "GP12skprevku:4566": "śatakoṭiguṇaṃ tat tu koṭitīrthaṃ pracakṣate // RKS_34.52 //",
  "GP12skprevku:4567": "candrasūryoparāge tu viśeṣeṇa narādhipa /",
  "GP12skprevku:4568": "yaja tvaṃ koṭitīrtheṣu yadi svargam abhīpsasi // RKS_34.53 //",
  "GP12skprevku:4569": "tasya tad vacanaṃ śrutvā rājā paramadhārmikaḥ /",
  "GP12skprevku:4570": "pādau jagrāha tatraiva muner amitatejasaḥ // RKS_34.54 //",
  "GP12skprevku:4571": "anugraham imaṃ manye yat tvayā kathitaṃ mama /",
  "GP12skprevku:4572": "etasminn antare prāpte yajñayūpān upaskarān // RKS_34.55 //",
  "GP12skprevku:4573": "nānādeśān kṣatriyāṃś ca gāś cāśvāṃś ca gajāṃs tathā /",
  "GP12skprevku:4574": "tatkṣaṇād devagarbhaś ca pratīhāraḥ samārpayat // RKS_34.56 //",
  "GP12skprevku:4575": "triṃśadyojanaparyantaṃ yajñayūpāṃś ca maṇḍapam /",
  "GP12skprevku:4576": "cakāra svapramāṇāni kuṇḍāni vividhāni ca // RKS_34.57 //",
  "GP12skprevku:4577": "vedadhvanitanirghoṣā divaṃ bhūmiṃ samaspṛśan /",
  "GP12skprevku:4578": "nirdhūmaś cābhavad vahṇiḥ sūryakoṭisamaprabhaḥ // RKS_34.58 //",
  "GP12skprevku:4579": "brahmāṇaṃ ca tathā viṣṇuṃ rudraṃ caiva samāhvayat /",
  "GP12skprevku:4580": "rudrā ekādaśa tatra tathādityāś ca dvādaśa // RKS_34.59 //",
  "GP12skprevku:4581": "viśvedevās tathāsādhyā marutaś ca tathā vasuḥ /",
  "GP12skprevku:4582": "lokapālās tathā cāṣṭau samudrāḥ saritas tathā // RKS_34.60 //",
  "GP12skprevku:4583": "vanaspatayas tathā śailās tīrthāni vividhāni ca /",
  "GP12skprevku:4584": "dikpālā bhūtapālāś ca siddhagandharvakinnarāḥ // RKS_34.61 //",
  "GP12skprevku:4585": "pitaraḥ somapāḥ sarve bhuktimuktiphalapradāḥ /",
  "GP12skprevku:4586": "rākṣasā guhyakā bhūtā uragāś ca yathā tathā // RKS_34.62 //",
  "GP12skprevku:4587": "sadmavātās tathākāśavāsinaś ca tathotsave /",
  "GP12skprevku:4588": "ghṛtakṣīravahā nadyo dadhipāyasakardamāḥ // RKS_34.63 //",
  "GP12skprevku:4589": "babhūva nṛpates tasya tasmin yajñe mahotsave /",
  "GP12skprevku:4590": "bhakṣabhojyaiś ca vividhaiḥ kāmyayānadibhis tathā // RKS_34.64 //",
  "GP12skprevku:4591": "tṛptā devāś ca munayo bhūtagrāmaṃ caturvidham /",
  "GP12skprevku:4592": "evaṃ nivartito yajño brāhmaṇair bhūridakṣiṇaiḥ // RKS_34.65 //",
  "GP12skprevku:4593": "surāsurais tathā divyair indradyumnaḥ stutas tadā /",
  "GP12skprevku:4594": "yajñabhāgāṃś ca devānāṃ pṛthak pṛthag akalpayat // RKS_34.66 //",
  "GP12skprevku:4595": "tathā bhāgo hi rudrāṇāṃ yathā sṛṣṭasvayambhuvā /",
  "GP12skprevku:4596": "yudhiṣṭhira uvāca:",
  "GP12skprevku:4597": "rudrādityavasūtāṃ ca viśvedevahavirbhujām // RKS_34.67 //",
  "GP12skprevku:4598": "pramāṇaṃ nāma gotrāṃś ca kathayasva mahāmune /",
  "GP12skprevku:4599": "mārkaṇḍeya uvāca:",
  "GP12skprevku:4600": "atriścāṅgirasaḥ sarpirmarutaś ca bṛhaspatiḥ // RKS_34.68 //",
  "GP12skprevku:4601": "dhruvo dhūmraś ca ketuś ca dharo dhātā haras tathā /",
  "GP12skprevku:4602": "ekādaśa smṛtā rudrāḥ sarve kāmaphalapradāḥ // RKS_34.69 //",
  "GP12skprevku:4603": "aryamā varuṇaś cendra pūṣā caiva gabhastimān /",
  "GP12skprevku:4604": "mitraś caiva samākhyāto jaghanyo jalakṛt tathā // RKS_34.70 //",
  "GP12skprevku:4605": "vivasvāṃś caiva parjanyo dhātā vai dvādaśa smṛtāḥ /",
  "GP12skprevku:4606": "kaśyapasyāśrame jātās tejonidhaya utthitā // RKS_34.71 //",
  "GP12skprevku:4607": "māsāvaraprayogeṇa saṃcaranti parecchayā /",
  "GP12skprevku:4608": "ahorātramime sarve svarlokaṃ ca samantataḥ // RKS_34.72 //",
  "GP12skprevku:4609": "vasūnaṣṭau mahārāja kathyamānāṃ śṛṇuṣva vai /",
  "GP12skprevku:4610": "dhruvo dharaś ca somaś ca sāvitro hyanilo 'nala // RKS_34.73 //",
  "GP12skprevku:4611": "pratyūṣaś caiva kalpaś ca aṣṭau te vasavaḥ smṛtāḥ /",
  "GP12skprevku:4612": "viśvāyāś ca tathā putrā viśvedevāḥ prakīrtitāḥ // RKS_34.74 //",
  "GP12skprevku:4613": "kraturdakṣas tathā satyaḥ kālaḥ kāmo ghnanis tathā /",
  "GP12skprevku:4614": "purūravomārdravasau rocamānaś ca te daśa // RKS_34.75 //",
  "GP12skprevku:4615": "muhūrtāyās tathā putrāḥ sādhyā devāḥ prakīrtitā /",
  "GP12skprevku:4616": "ekahīnās tu pañcāśat marutaś caiva kīrtitāḥ // RKS_34.76 //",
  "GP12skprevku:4617": "eṣāṃ nāmāni sarveṣāṃ khyātāny eva yudhiṣṭhira /",
  "GP12skprevku:4618": "etatte kathitaṃ sarvaṃ yatpṛṣṭo 'haṃ tvayā 'nagha // RKS_34.77 //",
  "GP12skprevku:4619": "tato dhruvaṃ visṛjyātha munīṃś ca brahmanandanān /",
  "GP12skprevku:4620": "oṃkāraṃ ca tato jñātvā rājā pūjāṃ cakāra ha // RKS_34.78 //",
  "GP12skprevku:4621": "maṇimāṇikyaratnaiś ca liṅgasyābharaṇaṃ kṛtam /",
  "GP12skprevku:4622": "gandhadhūpaiś ca vividhaiḥ karpūrāgarucandanaiḥ // RKS_34.79 //",
  "GP12skprevku:4623": "dhvajachatravitānaiś ca vyajanair divyacāmaraiḥ /",
  "GP12skprevku:4624": "pūjayitvā vidhānena stotraṃ me tad udāhṛtam // RKS_34.80 //",
  "GP12skprevku:4625": "oṃkāraṃ bindusaṃyuktaṃ nityaṃ dhyāyanti yoginaḥ /",
  "GP12skprevku:4626": "kāmado mokṣadaś caiva oṃkārāya namo namaḥ // RKS_34.81 //",
  "GP12skprevku:4627": "brahmaviṣṇvindravarada sarvadeva namo 'stu te /",
  "GP12skprevku:4628": "kadrudāya pracetase sahasrākṣāyamīḍhuṣe // RKS_34.82 //",
  "GP12skprevku:4629": "yā te rudra śivā tanūraghorā pāpakāśinī /",
  "GP12skprevku:4630": "sarvānanaśirogrīva sarvabhūtaśivāya ca // RKS_34.83 //",
  "GP12skprevku:4631": "sarvavyāpī ca bhagavāṃs tasmai sarvagate namaḥ /",
  "GP12skprevku:4632": "sarvataḥ pāṇipādāntaḥ sarvato 'kṣiśiromukhaḥ // RKS_34.84 //",
  "GP12skprevku:4633": "sarvataḥ śrutimāṃl loke sarvamāvṛtya tiṣṭhati // RKS_34.85 //",
  "GP12skprevku:4634": "jihvācāpalyabhāvena khedito 'si maheśvara /",
  "GP12skprevku:4635": "kṛtaṃ stotram idaṃ devasyendradyumnena bhārata // RKS_34.86 //",
  "GP12skprevku:4636": "liṅgamadhye paraṃ liṅgaṃ jvalatkālānalaprabham /",
  "GP12skprevku:4637": "yad dṛṣṭaṃ taduvācainaṃ rājānaṃ prati bhārata // RKS_34.87 //",
  "GP12skprevku:4638": "varaṃ vṛṇīṣva bhadraṃ te yat te manasi vartate // RKS_34.88 //",
  "GP12skprevku:4639": "indradyumna uvāca:",
  "GP12skprevku:4640": "yadi tuṣṭo 'si me deva varaṃ dātuṃ mamecchasi // RKS_34.89 //",
  "GP12skprevku:4641": "atratvamumayā sārdhaṃ devadroṇyāṃ samarcitaḥ /",
  "GP12skprevku:4642": "āvāsaṃ kuru deveśa sarvadā yajñaparvate // RKS_34.90 //",
  "GP12skprevku:4643": "avaśaḥ svavaśo vāpi prāṇatyāgaṃ karoti yaḥ /",
  "GP12skprevku:4644": "tīrthe 'smin devadeveśa śivalokaṃ prayātu saḥ // RKS_34.91 //",
  "GP12skprevku:4645": "sahasrayājī dharmajño dānayajñādhipas tathā /",
  "GP12skprevku:4646": "andhāś ca vāmanāś caiva tiryagyonigatānarāḥ // RKS_34.92 //",
  "GP12skprevku:4647": "maraṇād ubhayoḥ sāmyaṃ bhaved atra maheśvara /",
  "GP12skprevku:4648": "parvataṃ veṣṭayed yas tu sūtreṇaikena parvaṇi // RKS_34.93 //",
  "GP12skprevku:4649": "pṛthivī veṣṭitā tena saśailavanakānanā /",
  "GP12skprevku:4650": "sarvatīrthaphalāvāptiḥ śivaloke prayāty asau // RKS_34.94 //",
  "GP12skprevku:4651": "oṃkāra uvāca:",
  "GP12skprevku:4652": "sarvam etat nṛpaśreṣṭha kāmaḥ sampadyatāṃ tava // RKS_34.95 //",
  "GP12skprevku:4653": "evamuktvā tato devaḥ tatraivāntaradhīyata /",
  "GP12skprevku:4654": "surāsurairathādityaiḥ sādhyaiḥ sārddhaṃ yudhiṣṭhira /",
  "GP12skprevku:4655": "svakīyaṃ yānamāruhya kailāsanilayaṃ yayau // RKS_34.96 //",
  "GP12skprevku:4656": "rājā 'pi śrāvayāmāsa bhūtagrāmaṃ caturvidham /",
  "GP12skprevku:4657": "mama yajñaprabhāveṇa sarve santu nirāmayāḥ // RKS_34.97 //",
  "GP12skprevku:4658": "sarve tu tṛptim āyāntu mama yajñaprabhāvataḥ /",
  "GP12skprevku:4659": "indradyumnas tu brahmāṇaṃ tatas tuṣṭāva bhārata // RKS_34.98 //",
  "GP12skprevku:4660": "tuṣṭaḥ provāca dhātā taṃ varaṃ vṛṇu viśāmpate /",
  "GP12skprevku:4661": "rājovāca:",
  "GP12skprevku:4662": "tuṣṭo 'si yadi me deva varaṃ dātum ihecchasi // RKS_34.99 //",
  "GP12skprevku:4663": "narmadādakṣiṇe kūle liṅgamūrtidharo bhava /",
  "GP12skprevku:4664": "imaṃ varam ahaṃ manye yadi tuṣṭo 'si me prabho // RKS_34.100 //",
  "GP12skprevku:4665": "prāṇatyāge kṛte tatra brahmalokaṃ prayātu vai /",
  "GP12skprevku:4666": "evaṃ bhavatu rājendra brahmā provāca satvaram // RKS_34.101 //",
  "GP12skprevku:4667": "evamuktvā yayau brahmā rudralokaṃ suraiḥ saha /",
  "GP12skprevku:4668": "viṣṇuṃ caiva tato rājā sāṣṭāṅgaṃ ca yudhiṣṭhira // RKS_34.102 //",
  "GP12skprevku:4669": "keśavaṃ mādhavaṃ viṣṇuṃ govindaṃ madhusūdanam /",
  "GP12skprevku:4670": "padmanābhaṃ hṛṣīkeśaṃ śrīdharaṃ ca trivikramam // RKS_34.103 //",
  "GP12skprevku:4671": "dāmodaraṃ vāsudevaṃ hariṃ ca praṇamāmy aham /",
  "GP12skprevku:4672": "śaṅkhacakragadāśārṅgavanamālāvibhūṣaṇam // RKS_34.104 //",
  "GP12skprevku:4673": "lokanāthaṃ jagannāthaṃ śrīnāthaṃ sarvavittamam /",
  "GP12skprevku:4674": "śrīkāntaṃ śrīdharaṃ śrīśaṃ śrīnivāsaṃ namāmyaham // RKS_34.105 //",
  "GP12skprevku:4675": "acyutānantayajñeśa yajñādhipa namo 'stu te /",
  "GP12skprevku:4676": "ṛksāmātharvarūpāya yajñarūpāya te namaḥ // RKS_34.106 //",
  "GP12skprevku:4677": "nṛsiṃhamatsyavārāhakūrmarūpāya te namaḥ /",
  "GP12skprevku:4678": "tīrthayānasamārūḍha garuḍadhvaja te namaḥ // RKS_34.107 //",
  "GP12skprevku:4679": "sahasraśirasaṃ devaṃ sakalaṃ niṣkalaṃ param /",
  "GP12skprevku:4680": "vedyaṃ puruṣamadhyakṣamādyaṃ nārāyaṇaṃ prabhum // RKS_34.108 //",
  "GP12skprevku:4681": "praṇato 'smi sadā devaṃ daityāntakaraṇaṃ harim /",
  "GP12skprevku:4682": "hiraṇyagarbhaṃ bhūgarbhaṃ yajñagarbhāmṛtodbhavam // RKS_34.109 //",
  "GP12skprevku:4683": "śrīgarbhajñānagarbhāya vāsudeva namo 'stu te /",
  "GP12skprevku:4684": "tvayā sṛṣṭaṃ jagatsarvaṃ carācaram idaṃ prabho // RKS_34.110 //",
  "GP12skprevku:4685": "sraṣṭā pālayitā tvaṃ vai hartā tvaṃ ca yuge yuge /",
  "GP12skprevku:4686": "viśvataścakṣuravyakto vijñeyo viśvato mukhaḥ // RKS_34.111 //",
  "GP12skprevku:4687": "viśvātmā viśvato devo vāsudevo namo 'stu te /",
  "GP12skprevku:4688": "tvamādityaś ca vāyuś ca tvamagnis tvaṃ ca candramāḥ // RKS_34.112 //",
  "GP12skprevku:4689": "tvaṃ dhātā devadeveśa tvam indras tvaṃ prajāpatiḥ /",
  "GP12skprevku:4690": "tvatprasādāt suraśreṣṭha yajñasiddhir mamābhavat // RKS_34.113 //",
  "GP12skprevku:4691": "śrutvā stotram idaṃ devaḥ śaṅkhacakragadādharaḥ // RKS_34.114 //",
  "GP12skprevku:4692": "uvāca vacanaṃ satyaṃ varaṃ vṛṇu viśāmpate /",
  "GP12skprevku:4693": "dadāmi te na saṃdeho yajñasiddhim avāpsyasi // RKS_34.115 //",
  "GP12skprevku:4694": "rājovāca:",
  "GP12skprevku:4695": "oṃkārasaumyabhāge tu liṅgarūpī janārdanaḥ /",
  "GP12skprevku:4696": "vaidūryaśikharasyāgre bhava tvaṃ lokapāvanaḥ // RKS_34.116 //",
  "GP12skprevku:4697": "imaṃ varam ahaṃ manye yadi dātum ihecchasi /",
  "GP12skprevku:4698": "yāsyanti vaiṣṇavaṃ sthānam ihābhyarcya vidhānataḥ // RKS_34.117 //",
  "GP12skprevku:4699": "tiryagyoniṃ na gacchanti yamalokaṃ tathā narāḥ /",
  "GP12skprevku:4700": "prāṇatyāge kṛte tatra narā gacchanti te padam // RKS_34.118 //",
  "GP12skprevku:4701": "pitṝṇām annadānena pitaro vaiṣṇavaṃ padam /",
  "GP12skprevku:4702": "prasādātte ca gacchantu satyaṃ satyaṃ vadāmy aham // RKS_34.119 //",
  "GP12skprevku:4703": "tasya tadvacanaṃ śrutvā rājñaścāmitatejasaḥ /",
  "GP12skprevku:4704": "uvāca vacanaṃ viṣṇur indradyumnaṃ viśāmpate // RKS_34.120 //",
  "GP12skprevku:4705": "avatāraṃ kariṣyāmi ihaiva nṛpasattama /",
  "GP12skprevku:4706": "sarvameva nṛpaśreṣṭha matprasādād bhaviṣyati // RKS_34.121 //",
  "GP12skprevku:4707": "evamuktvā yayau devaḥ śaṅkhacakragadādharaḥ /",
  "GP12skprevku:4708": "surāsuraiḥ stūyamānas tridivaṃ prati bhārata // RKS_34.122 //",
  "GP12skprevku:4709": "eṣa te kathito rājann indradyumna mahādhvaraḥ /",
  "GP12skprevku:4710": "tenāsau parvataḥ puṇyaḥ sarvalokeṣu viśrutaḥ // RKS_34.123 //",
  "GP12skprevku:4711": "siddheśvaraṃ ca brahmāṇaṃ viddhi nārāyaṇaṃ harim /",
  "GP12skprevku:4712": "śravaṇāt kīrtanād asya viṣṇuloke mahīyate // RKS_34.124 //",
  "GP12skprevku:4713": "tatas tuṣṭāva tīrthāni rājā satyavrate sthitaḥ /",
  "GP12skprevku:4714": "pitṛṇāṃ tāraṇārthāya tīrthebhyaś ca namo namaḥ // RKS_34.125 //",
  "GP12skprevku:4715": "tīrthāny ūcuḥ:",
  "GP12skprevku:4716": "varaṃ vṛṇu mahābhāga yatte manasi vartate /",
  "GP12skprevku:4717": "tīrthānāṃ vacanaṃ śrutvā indradyumna uvāca ha // RKS_34.126 //",
  "GP12skprevku:4718": "oṃkārasannidhau tīrthe sthātavyaṃ madanugrahāt /",
  "GP12skprevku:4719": "evam astv iti rājānam uktvā cakruḥ saritstutim // RKS_34.127 //",
  "GP12skprevku:4720": "kalpagāṃ tvāṃ namaskurmo harasya paramāṃ kalām /",
  "GP12skprevku:4721": "atīva sarvalokānāṃ bhuvi khyātāṃ saridvarām // RKS_34.128 //",
  "GP12skprevku:4722": "nāsmat prabhāvataḥ pūtā kiṃtu pūtā svabhāvataḥ /",
  "GP12skprevku:4723": "yadvatsūryaprabhā puṇyā vahṇeś cāpi prabhā yathā // RKS_34.129 //",
  "GP12skprevku:4724": "himāṃśoś caiva rājendra tathaiveyaṃ mahānadī /",
  "GP12skprevku:4725": "ityuktvā taṃ ca rājānaṃ tīrthāny antardadhustadā // RKS_34.130 //",
  "GP12skprevku:4726": "tatastuṣṭāva gaṅgāṃ vā arghaṃ dattvā nṛpottamaḥ /",
  "GP12skprevku:4727": "gaṅgā bhāgīrathī devī tathā bhogavatī śubhā // RKS_34.131 //",
  "GP12skprevku:4728": "jāhnavī mokṣadā bhadrā tāriṇī pāpanāśinī /",
  "GP12skprevku:4729": "svarge mandākinī caiva devadevanamaskṛtā // RKS_34.132 //",
  "GP12skprevku:4730": "gāyatrī vedamātā tvam umā kātyāyanī tathā /",
  "GP12skprevku:4731": "kim anyad api te devi hareṇa śirasā dhṛtā // RKS_34.133 //",
  "GP12skprevku:4732": "kasyāsti śaktiḥ stotuṃ tvāmṛte candrārdhaśekharāt /",
  "GP12skprevku:4733": "gaṅgovāca:",
  "GP12skprevku:4734": "tuṣṭā 'smi te mahārāja varaṃ yācasva suvrata // RKS_34.134 //",
  "GP12skprevku:4735": "gaṅgāyā vacanaṃ śrutvā rājā tāṃ pratyuvāca ha /",
  "GP12skprevku:4736": "rājovāca:",
  "GP12skprevku:4737": "yadi tuṣṭā 'si deveśi varaṃ dātum ihecchasi // RKS_34.135 //",
  "GP12skprevku:4738": "ihaiva kriyatāṃ vāso vara eṣa pradīyatām // RKS_34.136 //",
  "GP12skprevku:4739": "gaṅgovāca:",
  "GP12skprevku:4740": "evaṃ bhavatu rājendra bhāgenaiva vahāmy aham // RKS_34.137 //",
  "GP12skprevku:4741": "tatas tuṣṭāva gaṅgā tu kalpagāṃ saritāṃ varām /",
  "GP12skprevku:4742": "śreṣṭhā tvaṃ kalpage devi namaskārye cirāyuṣi // RKS_34.138 //",
  "GP12skprevku:4743": "tvat toyasya prabhāveṇa pāvitryam abhavac ca me /",
  "GP12skprevku:4744": "kalpānte tu kṣayaṃ yānti saritaḥ sāgarādayaḥ // RKS_34.139 //",
  "GP12skprevku:4745": "tīrthāni caiva sarvāṇi tvam evātraiva tiṣṭhasi /",
  "GP12skprevku:4746": "pūjyā tridaśavandyā ca subhage ciragaminī // RKS_34.140 //",
  "GP12skprevku:4747": "gaurīsamā jaṭāgre vai haramūrtir bhaviṣyasi /",
  "GP12skprevku:4748": "evam uktvā tato gaṅgā namaskṛtya ca mekalām // RKS_34.141 //",
  "GP12skprevku:4749": "divyayānasamārūḍhā stūyamānāpsarogaṇaiḥ /",
  "GP12skprevku:4750": "sarasvaty uvāca:",
  "GP12skprevku:4751": "duhitā 'haṃ tava hyeṣā dharmataḥ paripālitā // RKS_34.142 //",
  "GP12skprevku:4752": "saptakalpavahe dhanye tvacchuśrūṣāparāyaṇā /",
  "GP12skprevku:4753": "āgatāhaṃ mahābhāge tvat pādābjadidṛkṣayā // RKS_34.143 //",
  "GP12skprevku:4754": "snānaṃ kartuṃ tathā devi caturviṃśativatsaraiḥ /",
  "GP12skprevku:4755": "kiṃ na vetsi mahābhāge māṃ dhareśvari vāhini // RKS_34.144 //",
  "GP12skprevku:4756": "kariṇīrūpam āsthāya koṭitīrthe samāgatā /",
  "GP12skprevku:4757": "sapādakoṭitīrthāni candrasūrye same grahe // RKS_34.145 //",
  "GP12skprevku:4758": "snānārthaṃ kalpage devi ādiṣṭā viṣṇunā svayam /",
  "GP12skprevku:4759": "dvāparasya caturthāṃśe kurupāṇḍavasenayoḥ // RKS_34.146 //",
  "GP12skprevku:4760": "yuddhārthaṃ samitau puñjaṃ sarvatīrthamaye śubhe /",
  "GP12skprevku:4761": "tatra yad dīyate dānaṃ tapyate 'tha tapas tathā // RKS_34.147 //",
  "GP12skprevku:4762": "sarvaṃ śataguṇaṃ taddhi tvat toye kalpage punaḥ /",
  "GP12skprevku:4763": "tad eva koṭiguṇitaṃ rāhugraste divākare // RKS_34.148 //",
  "GP12skprevku:4764": "evam uktvā mahārāja kalpagāṃ ca sarasvatī /",
  "GP12skprevku:4765": "indradyumnaṃ ca rājānaṃ svasthānaṃ cābhyagāt punaḥ // RKS_34.149 //",
  "GP12skprevku:4766": "indradyumnas tato rājā svayaṃ tuṣṭāva bhārata /",
  "GP12skprevku:4767": "tvat toyasya prabhāveṇa pitṛdevāś ca tārpitāḥ // RKS_34.150 //",
  "GP12skprevku:4768": "pavitraṃ ca tvayā devi trailokyaṃ sacarācaram /",
  "GP12skprevku:4769": "tvaṃ mātā sarvabhūtānāṃ nṛṇāṃ saṃsāratāriṇī // RKS_34.151 //",
  "GP12skprevku:4770": "mekalāsi mahādevi kalpagā narmadā tathā /",
  "GP12skprevku:4771": "jalapūrṇeti vikhyātā vindhyaparvatabhūṣaṇam // RKS_34.152 //",
  "GP12skprevku:4772": "api varṣasahasreṇa kaḥ stotuṃ ca kṣamaḥ śubhe /",
  "GP12skprevku:4773": "śrutvā stotram idaṃ devī nṛpasyāsya tadā 'bravīt // RKS_34.153 //",
  "GP12skprevku:4774": "kṣatriyāṇāṃ sahasrais tu kṛto yajño 'tra pārthiva /",
  "GP12skprevku:4775": "sadṛśas te mahārāja na bhūto na bhaviṣyati // RKS_34.154 //",
  "GP12skprevku:4776": "varaṃ dadāmi te rājan yena siddhim avāpsyasi /",
  "GP12skprevku:4777": "tasyās tad vacanaṃ śrutvā kalpagāyā yudhiṣṭhira // RKS_34.155 //",
  "GP12skprevku:4778": "prahasann abravīd rājā brāhmaṇaiḥ sahitas tadā /",
  "GP12skprevku:4779": "śivabhaktiparo nityaṃ saptakalpavahe śubhe // RKS_34.156 //",
  "GP12skprevku:4780": "yadi tuṣṭā 'si me devi varaṃ dātuṃ tvamicchasi /",
  "GP12skprevku:4781": "pravāhān kuru sapta tvaṃ dakṣiṇottarakūlayoḥ // RKS_34.157 //",
  "GP12skprevku:4782": "sarvataḥ sarvage devi yadi māṃ bahu manyase /",
  "GP12skprevku:4783": "imaṃ varam ahaṃ manye yadi tuṣṭā 'si suvrate // RKS_34.158 //",
  "GP12skprevku:4784": "tasya tad vacanaṃ śrutvā indradyumnasya bhārata /",
  "GP12skprevku:4785": "narmadā cābravīd vākyam indradyumnaṃ narādhipa // RKS_34.159 //",
  "GP12skprevku:4786": "sarvam etat prabhāveṇa matprasādād bhaviṣyati /",
  "GP12skprevku:4787": "atrāntare ca yad dānaṃ dīyate nā 'tra saṃśayaḥ // RKS_34.160 //",
  "GP12skprevku:4788": "tasya saṃkhyā na vidyate satyam etad bravīmi te /",
  "GP12skprevku:4789": "na teṣāṃ punar āvṛttir ity āha bhagavān nṛpa // RKS_34.161 //",
  "GP12skprevku:4790": "antyajāḥ śvapacā vāpi mṛgāś caiva sarīsṛpāḥ /",
  "GP12skprevku:4791": "sarve te tridivaṃ yānti nīlagaṅgāsamāgame // RKS_34.162 //",
  "GP12skprevku:4792": "yajñam iṣṭvā nṛpaśreṣṭha indradyumno viśāmpate /",
  "GP12skprevku:4793": "narmadāṃ ca namaskṛtya oṃkāraṃ caiva bhārata // RKS_34.163 //",
  "GP12skprevku:4794": "svakīyaṃ yānam āruhya satyadharmaparāyaṇaḥ /",
  "GP12skprevku:4795": "vṛto nṛpa sahasreṇa stūyamāno 'psarogaṇaiḥ // RKS_34.164 //",
  "GP12skprevku:4796": "viveśa nagarīṃ puṇyām ayodhyāṃ devanirmitām /",
  "GP12skprevku:4797": "etat te kathitaṃ rājann itihāsaṃ purātanam // RKS_34.165 //",
  "GP12skprevku:4798": "tataḥ kālena mahatā rājyaṃ kṛtvā mahābalaḥ /",
  "GP12skprevku:4799": "ayutaṃ sāgram eveha sa rājā tridivaṃ gataḥ // RKS_34.166 //",
  "GP12skprevku:4800": "śravaṇāt kīrtanād asya gosahasraphalaṃ labhet /",
  "GP12skprevku:4801": "yamalokaṃ na paśyec ca pāpayoniṃ na gacchati // RKS_34.167 //",
  "GP12skprevku:4802": "iti śrīskandapurāṇe revākhaṇḍe indradyumnayajñanīlagaṅgāvatāro nāma catustriṃśo 'dhyāyaḥ //",
  "GP12skprevku:4803": "RKS adhyāya 35",
  "GP12skprevku:4804": "yudhiṣṭhira uvāca:",
  "GP12skprevku:4805": "vaidūryaparvataṃ ramyaṃ surasiddhaniṣevitam /",
  "GP12skprevku:4806": "māndhātā kena kāryeṇa gato vai saptakalpagām // RKS_35.1 //",
  "GP12skprevku:4807": "tathā pāśupatāstreṇa hatvā vai tripuraṃ haraḥ /",
  "GP12skprevku:4808": "pātālaṃ bhedayitvā tu rasātalatalaṃ yayau // RKS_35.2 //",
  "GP12skprevku:4809": "jāleśvaraṃ tathā liṅgam utthitaṃ kena hetunā /",
  "GP12skprevku:4810": "nīlagaṅgā kathaṃ tatra kalpagā bhedamāgatā // RKS_35.3 //",
  "GP12skprevku:4811": "bāṇāsuraḥ śive bhaktaḥ śivalabdhavaraḥ śuciḥ /",
  "GP12skprevku:4812": "liṅgāni tāni teneha pūjitāni mahāmune // RKS_35.4 //",
  "GP12skprevku:4813": "saṃkhyayā navakoṭyas tu tāni kṣiptāni tatra vai /",
  "GP12skprevku:4814": "etat sarvaṃ samāsena kathayasva mahāmune // RKS_35.5 //",
  "GP12skprevku:4815": "yathāśrutaṃ purākalpe purāṇe skandakīrtite /",
  "GP12skprevku:4816": "brahmaviṣṇvādidevānāṃ pārvatyāḥ ṣaṇmukhasya ca // RKS_35.6 //",
  "GP12skprevku:4817": "tathā tu kathyatāṃ tāta yathoddiṣṭaṃ śivena tu /",
  "GP12skprevku:4818": "mārkaṇḍeya uvāca:",
  "GP12skprevku:4819": "śṛṇu rājan mahābāho kathyamānaṃ nibodha me // RKS_35.7 //",
  "GP12skprevku:4820": "svārociṣe 'ntare prāpte ādikalpe kṛte yuge /",
  "GP12skprevku:4821": "devānāṃ saṅgamaṃ yatra kailāse parvatottame // RKS_35.8 //",
  "GP12skprevku:4822": "kārttikyāṃ ca surāḥ sarve haraṃ draṣṭum upāgatāḥ /",
  "GP12skprevku:4823": "tatra devagaṇān sarvān skando vacanam abravīt // RKS_35.9 //",
  "GP12skprevku:4824": "mayā śrutaṃ ca dṛṣṭaṃ ca śivena kathitaṃ purā /",
  "GP12skprevku:4825": "aṣṭalakṣāṇi sārdhāni granthe 'smin kīrtitāni ca // RKS_35.10 //",
  "GP12skprevku:4826": "śivaloke śivenaiva nibaddhāni yathā yathā /",
  "GP12skprevku:4827": "tad ardhaṃ vaiṣṇave loke tad arddhaṃ brahmaṇaḥ pure // RKS_35.11 //",
  "GP12skprevku:4828": "sapādalakṣaṃ sūryasya loke caiva vyavasthitam // RKS_35.12 //",
  "GP12skprevku:4829": "caturbhiradhikāśītisahasrāṇi tathā kramam /",
  "GP12skprevku:4830": "khyātāni martyaloke ca nātra kāryā vicāraṇā // RKS_35.13 //",
  "GP12skprevku:4831": "sūtaḥ saṃgrahakartā ca saṃhitās tatra eva ca /",
  "GP12skprevku:4832": "kalpaskando mahāskandaḥ purāṇaṃ saptadhā viduḥ // RKS_35.14 //",
  "GP12skprevku:4833": "sargaś ca pratisargaś ca vaṃśo manvantarāṇi ca /",
  "GP12skprevku:4834": "vaṃśānucaritaṃ ceti purāṇaṃ pañcalakṣaṇam // RKS_35.15 //",
  "GP12skprevku:4835": "aśaktā mānuṣā loke alpajīvena jīvikāḥ /",
  "GP12skprevku:4836": "yuddhihīnā durācārā bhaviṣyanti kalau yuge // RKS_35.16 //",
  "GP12skprevku:4837": "na svādhyāyo vaṣaṭkāro na tapo na ca yājanam /",
  "GP12skprevku:4838": "strīkāmā lolupā viprāḥ kāmyakṛtyās tu yācakāḥ // RKS_35.17 //",
  "GP12skprevku:4839": "pratigrahaparā nityaṃ kuṭumbabharaṇārthinaḥ /",
  "GP12skprevku:4840": "ātmānaṃ naiva budhyante strīṇāṃ snehavaśaṃgatā // RKS_35.18 //",
  "GP12skprevku:4841": "kukarmāṇi kariṣyanti dharmiṣṭhāstāpasās tathā /",
  "GP12skprevku:4842": "kalau yuge tathā prāpte kāle kaulā digambarāḥ // RKS_35.19 //",
  "GP12skprevku:4843": "ekavarṇāḥ prajāḥ sarvā rājā mleccho bhaviṣyati /",
  "GP12skprevku:4844": "hīne yuge tathā prāpte bauddhasthe caiva keśave // RKS_35.20 //",
  "GP12skprevku:4845": "alpāyuṣaś caiva martyā alpavīryaparākramāḥ /",
  "GP12skprevku:4846": "nānādeśopadravāś ca bhaviṣyanti mahāmune // RKS_35.21 //",
  "GP12skprevku:4847": "vedān vai prārpayiṣyanti dvijāś cāṇḍālavaṃśinaḥ /",
  "GP12skprevku:4848": "vedāveśaṃ kariṣyanti vedavikrayaṇaṃ tathā // RKS_35.22 //",
  "GP12skprevku:4849": "rājadvāre gamiṣyanti dhanaprāptisamīhayā /",
  "GP12skprevku:4850": "vikrayaṃ cāgnihotrāṇāṃ kanyānāṃ vikrayaṃ tathā // RKS_35.23 //",
  "GP12skprevku:4851": "kariṣyanti dvijāḥ sarve śrotriyā vratavarjitāḥ /",
  "GP12skprevku:4852": "pūrṇe tu dvādaśe varṣe narāḥ palitayauvanāḥ // RKS_35.24 //",
  "GP12skprevku:4853": "daśa dvādaśavarṣā tu nārī garbhadharā bhavet /",
  "GP12skprevku:4854": "nārī na puruṣaṃ manyet na mātāpitarau sutaḥ // RKS_35.25 //",
  "GP12skprevku:4855": "nasnuṣā manyate śvaśrūṃ duhitā mātaraṃ tathā /",
  "GP12skprevku:4856": "etad uddeśataḥ proktaṃ prakṛtaṃ śṛṇu bhārata // RKS_35.26 //",
  "GP12skprevku:4857": "yajñaṃ kartuṃ mahārāja māndhātā nṛpasattamaḥ /",
  "GP12skprevku:4858": "vaidūryaparvataṃ prāptaṃ pitṝṇāṃ tāraṇāya ca // RKS_35.27 //",
  "GP12skprevku:4859": "devatānāṃ hitārthaṃ vai jaghāna tripuraṃ haraḥ /",
  "GP12skprevku:4860": "jvalat pāśupatāstreṇa tad dagdham abhavat purā // RKS_35.28 //",
  "GP12skprevku:4861": "pātālāt tena cānītaṃ liṅgaṃ jāleśvaraṃ tathā /",
  "GP12skprevku:4862": "kāmadaṃ mokṣadaṃ caiva sadādevanamaskṛtam // RKS_35.29 //",
  "GP12skprevku:4863": "lokānāṃ tāraṇārthāya nīlagaṅgā samāgatā /",
  "GP12skprevku:4864": "megharājasamudbhūtā sarvapāpaharā parā // RKS_35.30 //",
  "GP12skprevku:4865": "tasyāṃ śrāddhaṃ prakurvīta pitṝṇām akṣayecchayā /",
  "GP12skprevku:4866": "bāṇāsurasya liṅgāni koṭitīrthe śivālaye // RKS_35.31 //",
  "GP12skprevku:4867": "patitāni jale caiva narmadāyā narādhipa /",
  "GP12skprevku:4868": "pūjitāni pavitrāṇi bhuktimuktipradāni tu // RKS_35.32 //",
  "GP12skprevku:4869": "bāṇaliṅgāni rājendra khyātāni bhuvanatraye /",
  "GP12skprevku:4870": "na pratiṣṭhā na saṃskāraḥ teṣāmāvāhanādi ca // RKS_35.33 //",
  "GP12skprevku:4871": "evam eva prapūjyāni śivarūpāṇi bhārata /",
  "GP12skprevku:4872": "etat te kathitaṃ sarvaṃ yatpṛṣṭo 'haṃ tvayā 'nagha // RKS_35.34 //",
  "GP12skprevku:4873": "śṛṇu rājan kathāṃ divyām anyāṃ pāpapraṇāśinīm /",
  "GP12skprevku:4874": "aghaghnī yā pratītā me kīrtayiṣyāmi te 'nagha // RKS_35.35 //",
  "GP12skprevku:4875": "astīha parvataḥ śrīmān vaidūryo nāma nāmataḥ /",
  "GP12skprevku:4876": "tatra puṇyāni tīrthāni tiṣṭhantyāyatanāni ca // RKS_35.36 //",
  "GP12skprevku:4877": "kāmaṃ kāmaphalair vṛkṣaiḥ puṣpitaiḥ phalitais tathā /",
  "GP12skprevku:4878": "divyapakṣininādaiś ca vānīravanarājibhiḥ // RKS_35.37 //",
  "GP12skprevku:4879": "śālais tālaiś ca saralais tamālair upaśobhitā /",
  "GP12skprevku:4880": "nadī pāpaharā puṇyā narmadā tatra bhārata // RKS_35.38 //",
  "GP12skprevku:4881": "trailokye yāni tīrthāni puṇyānyāyatanāni ca /",
  "GP12skprevku:4882": "saritaḥ sāgarāḥ śailādevāś ca sapitāmahāḥ // RKS_35.39 //",
  "GP12skprevku:4883": "narmadāyāṃ nṛpaśreṣṭha siddhagandharvacāraṇāḥ /",
  "GP12skprevku:4884": "snātum āyānti te sarve sarvasiddhis tu bhārata // RKS_35.40 //",
  "GP12skprevku:4885": "kiṃ tatra parvate rājan yatra viśvāvasurmuniḥ /",
  "GP12skprevku:4886": "na yakṣādhipatir yatra kubero naravāhanaḥ // RKS_35.41 //",
  "GP12skprevku:4887": "vaidūryaśikhare puṇye tatra sākṣād vivasvataḥ /",
  "GP12skprevku:4888": "nityaṃ puṣpaphalā yatra pādapā haritacchadāḥ // RKS_35.42 //",
  "GP12skprevku:4889": "bahvāścaryaṃ tathā tatra dṛśyate parvatottame /",
  "GP12skprevku:4890": "puṇye svargopame divye nityaṃ devarṣisevite // RKS_35.43 //",
  "GP12skprevku:4891": "hlādinī puṇyatīrthānāṃ rājarṣe tatra vai sarit /",
  "GP12skprevku:4892": "vaivasvatāntare prāpte rājannādikṛte yuge // RKS_35.44 //",
  "GP12skprevku:4893": "oṃkārasyāvatāreṇa savaidūryamayo giriḥ /",
  "GP12skprevku:4894": "tretāyuge maṇimayo dvāpare haimarūpakaḥ // RKS_35.45 //",
  "GP12skprevku:4895": "kalau pāpaharaḥ prokto yathā devas tathā giriḥ /",
  "GP12skprevku:4896": "etat te sarvamākhyātaṃ yathādṛṣṭaṃ purātanam // RKS_35.46 //",
  "GP12skprevku:4897": "iti śrīskandapurāṇe revākhaṇḍe vaidūryaparvatavarṇanaṃ nāma pañcatriṃśo 'dhyāyaḥ //",
  "GP12skprevku:4898": "RKS adhyāya 36",
  "GP12skprevku:4899": "mārkaṇḍeya uvāca:",
  "GP12skprevku:4900": "vasudānas tu rājarṣiś cakravartī purā 'bhavat /",
  "GP12skprevku:4901": "ayodhyādhipatiḥ śrīmān chakratulyaparākramaḥ // RKS_36.1 //",
  "GP12skprevku:4902": "bubhuje pṛthivī sarvāṃ grāmam ekam ivātha saḥ /",
  "GP12skprevku:4903": "īje yāgasahasreṇa hayamedhakṛtena ca // RKS_36.2 //",
  "GP12skprevku:4904": "sapādalakṣamadhikaṃ sarvā jīvanti ca prajāḥ /",
  "GP12skprevku:4905": "na tatra dīno duḥkhī vā daridro vā 'pi kaścana // RKS_36.3 //",
  "GP12skprevku:4906": "svayaṃ kāmadughā dhenuḥ pṛthivī sasyaśālinī /",
  "GP12skprevku:4907": "eva pālayatas tasya pṛthivīṃ pṛthivīpate // RKS_36.4 //",
  "GP12skprevku:4908": "narmadādakṣiṇe kūle daityās tridaśakaṇṭakāḥ /",
  "GP12skprevku:4909": "ketumālī suketuś ca sumukho dundubhis tathā // RKS_36.5 //",
  "GP12skprevku:4910": "dharmavighnaṃ ca kartāraḥ samudbhūtāḥ surālaye /",
  "GP12skprevku:4911": "ke 'pi no śaknuvantīha yajñaṃ kartuṃ bhayāt tadā // RKS_36.6 //",
  "GP12skprevku:4912": "vasudāno 'bravīd vākyaṃ vaśiṣṭhaṃ brahmavittamam /",
  "GP12skprevku:4913": "kasmiṃs tīrthe hi nirvighno hayamedho vidhīyate // RKS_36.7 //",
  "GP12skprevku:4914": "yajñavidyā vidhānena nirdiśya mama kathyatām /",
  "GP12skprevku:4915": "tasya tad vacanaṃ śrutvā vasudānasya dhīmataḥ // RKS_36.8 //",
  "GP12skprevku:4916": "vaśiṣṭhaś cābravīd vākyaṃ rājānaṃ prati bhārata /",
  "GP12skprevku:4917": "na śakyate mukhaḥ kartuṃ hayamedho viśeṣataḥ // RKS_36.9 //",
  "GP12skprevku:4918": "amareśvarasya mūrtir vai dakṣiṇāśāmukhe sthitā /",
  "GP12skprevku:4919": "dānavair nirjitās tatra sarve devāḥ savāsavāḥ // RKS_36.10 //",
  "GP12skprevku:4920": "yajñabhāgaṃ grahītuṃ na śaknuvanti kadācana /",
  "GP12skprevku:4921": "etasmāt kāraṇād rājan satyam etat tavoditam // RKS_36.11 //",
  "GP12skprevku:4922": "tasya tadvacanaṃ śrutvā vaśiṣṭhasya mahātmanaḥ /",
  "GP12skprevku:4923": "cukopa vasudānaś ca pratyāha ca purodhasam // RKS_36.12 //",
  "GP12skprevku:4924": "hatvaitān rākṣasān pāpānadya vai devakaṇṭakān /",
  "GP12skprevku:4925": "devānāṃ ca prasādena kariṣye yāgam uttamam // RKS_36.13 //",
  "GP12skprevku:4926": "evamuktvā yayau rājā sarvasambhārasaṃvṛtaḥ /",
  "GP12skprevku:4927": "brāhmaṇaiḥ sahito vidvān ṛtvigbhir vedapāragaiḥ // RKS_36.14 //",
  "GP12skprevku:4928": "gavāṃ ca pañcalakṣāṇi savatsānāṃ payomucām /",
  "GP12skprevku:4929": "sapādalakṣamaśvānāṃ dantinām ayutaṃ tathā // RKS_36.15 //",
  "GP12skprevku:4930": "maṇimāṇikyaratnāni hemarūpyavasūni ca /",
  "GP12skprevku:4931": "vividhaṃ bhakṣyabhojyaṃ ca ājyaṃ vrīhitilāṃs tathā // RKS_36.16 //",
  "GP12skprevku:4932": "maṇḍapān yajñayūpāṃś ca samādāya nṛpottamaḥ /",
  "GP12skprevku:4933": "evaṃ pravartite yajñe nirvighnena tu bhārata // RKS_36.17 //",
  "GP12skprevku:4934": "āvabhṛtyodakaiḥ klinnā vasudhā hemanirmitā /",
  "GP12skprevku:4935": "babhūvur lulitā ye tu kardame mṛgapakṣiṇaḥ // RKS_36.18 //",
  "GP12skprevku:4936": "te hemavarṇakāḥ sarve babhūvus tatra bhārata /",
  "GP12skprevku:4937": "yugapat pūjitā yatra brahmaviṣṇumaheśvarāḥ // RKS_36.19 //",
  "GP12skprevku:4938": "homāc ca pṛthak kṣīrājyapravāhās tatra nirgatāḥ /",
  "GP12skprevku:4939": "gavāṃ mūtrapravāhaś ca tatrābhūt nṛpasattama // RKS_36.20 //",
  "GP12skprevku:4940": "snānodakaṃ ca devānām ṛṣibhir vedapāragaiḥ /",
  "GP12skprevku:4941": "yat kṛtaṃ tat pravāhaś ca tatrāsīt nṛpasattama // RKS_36.21 //",
  "GP12skprevku:4942": "pravāheṣu ca sarveṣu militeṣu tadā nṛpa /",
  "GP12skprevku:4943": "āpagā kapilā nāma dṛṣṭā brahmarṣidaivataiḥ // RKS_36.22 //",
  "GP12skprevku:4944": "narmadāsaṅgamas tatra rudrāvartaḥ prakīrtitaḥ /",
  "GP12skprevku:4945": "tatas tu brāhmaṇāḥ sarve dakṣiṇābhiḥ prapūjitāḥ // RKS_36.23 //",
  "GP12skprevku:4946": "gajāśvarathamārūḍhā nānābharaṇabhūṣitāḥ /",
  "GP12skprevku:4947": "tuṣṭā devagaṇāḥ sarve ūcus taṃ pārthivaṃ tadā // RKS_36.24 //",
  "GP12skprevku:4948": "varaṃ vṛṇu mahābhāga yajñenānena suvrata /",
  "GP12skprevku:4949": "vasudāna uvāca:",
  "GP12skprevku:4950": "revākapilasambhede snātvā 'bhyarcya maheśvaram // RKS_36.25 //",
  "GP12skprevku:4951": "vimānais tridivaṃ yāntu ye mṛtā na punarbhavāḥ /",
  "GP12skprevku:4952": "imaṃ varam ahaṃ manye dīyatāṃ madanugrahāt // RKS_36.26 //",
  "GP12skprevku:4953": "devā ūcuḥ:",
  "GP12skprevku:4954": "kāmaṃ kāmaṃ phaliṣyanti cintitās te manorathāḥ /",
  "GP12skprevku:4955": "varaṃ dattvā ca bho rājan prītā vai devatās tataḥ // RKS_36.27 //",
  "GP12skprevku:4956": "svaṃ svaṃ vimānam āruhya muditās tridivaṃ yayuḥ /",
  "GP12skprevku:4957": "vasudāno 'pi rājarṣir brāhmaṇair vedapāragaiḥ // RKS_36.28 //",
  "GP12skprevku:4958": "mudā paramayā yukto hyayodhyām āyayau tadā /",
  "GP12skprevku:4959": "tīrthasyāsya prabhāveṇa sāntaḥ puraparicchadaḥ // RKS_36.29 //",
  "GP12skprevku:4960": "bhogāṃś ca puṣkalān bhuktvā gato māheśvaraṃ puram /",
  "GP12skprevku:4961": "etat te kathitaṃ sarvaṃ revākapilasaṅgamam // RKS_36.30 //",
  "GP12skprevku:4962": "śravaṇāt kīrtanād asya mucyate bhavabandhanāt // RKS_36.31 //",
  "GP12skprevku:4963": "iti śrīskandapurāṇe revākhaṇḍe kapilāvatāro nāma ṣaṭtriṃśo 'dhyāyaḥ //",
  "GP12skprevku:4964": "RKS adhyāya 37",
  "GP12skprevku:4965": "mārkaṇḍeya uvāca:",
  "GP12skprevku:4966": "svāyambhuve 'ntare prāpte ādikalpe kṛte yuge /",
  "GP12skprevku:4967": "arundhatīprasūtāyā dākṣāyaṇyās suto 'bhavat // RKS_37.1 //",
  "GP12skprevku:4968": "viśravāṃ nāma rājā 'bhūc chakratulyaparākramaḥ /",
  "GP12skprevku:4969": "mathurādhipatiḥ śrīmāṃś cakravartī mahābalaḥ // RKS_37.2 //",
  "GP12skprevku:4970": "nirjitā 'maradaityāś ca sa rājā maghavā tviva /",
  "GP12skprevku:4971": "sarvakāmasamṛddhāś ca brāhmaṇāś cetare janāḥ // RKS_37.3 //",
  "GP12skprevku:4972": "evaṃ śāsayataḥ pṛthvīṃ dhanadhānyasamākulām /",
  "GP12skprevku:4973": "na durbhikṣaṃ na dāridryaṃ kvacid astiṃ mahītale // RKS_37.4 //",
  "GP12skprevku:4974": "etasminn antare prāpte prasthito 'marakaṇṭakam /",
  "GP12skprevku:4975": "snātvā ca koṭitīrthe vai samabhyarcya maheśvaram // RKS_37.5 //",
  "GP12skprevku:4976": "dakṣiṇāṃ mūrtim āśritya tasya devasya bhārata /",
  "GP12skprevku:4977": "samādhistho bhaved yāvat sa rājā dharmavatsalaḥ // RKS_37.6 //",
  "GP12skprevku:4978": "tāvat paśyati madhyāhne pratīcyādityamaṇḍalāt /",
  "GP12skprevku:4979": "dvau sūryau pūrvadigbhāge gatau dvau dākṣiṇāṃ diśam // RKS_37.7 //",
  "GP12skprevku:4980": "dvau pātālaṃ tathā corddhvaṃ dvau sūryau caṇḍarūpiṇau /",
  "GP12skprevku:4981": "kālaḥ saṃvartako vahniḥ prajajvāla tadā nṛpa // RKS_37.8 //",
  "GP12skprevku:4982": "raudrāś ca dāruṇā vātā vavuḥ pralayakāriṇaḥ /",
  "GP12skprevku:4983": "digdāho bhūmikampaś ca utkāpātāś ca dāruṇāḥ // RKS_37.9 //",
  "GP12skprevku:4984": "patitās siddhagandharvā devalokāt sakinnarāḥ /",
  "GP12skprevku:4985": "vidyādharās tathā yakṣāḥ karmacchedādiva vyutāḥ // RKS_37.10 //",
  "GP12skprevku:4986": "vidyādharyo rudantyaś ca tathaivāpsarasas tathā /",
  "GP12skprevku:4987": "prajajvāla mahāvahṇiḥ saśailavanakānanām // RKS_37.11 //",
  "GP12skprevku:4988": "bhasmīkṛtya dharāṃ sarvāṃ revākūlam ivāgamat /",
  "GP12skprevku:4989": "tṛṣārto dāhasantaptas tadābhūt nṛpasattamaḥ // RKS_37.12 //",
  "GP12skprevku:4990": "samudyataḥ payaḥ pātuṃ yāvat paśyati mekalām /",
  "GP12skprevku:4991": "tāvat tan madhyamārge tu vāri kiṃcin na vidyate // RKS_37.13 //",
  "GP12skprevku:4992": "pravāho reṇubhūtaś ca dṛśyate na tu narmadā /",
  "GP12skprevku:4993": "saritaḥ sāgarān chailān babhrāma sa sarāṃsi ca // RKS_37.14 //",
  "GP12skprevku:4994": "jalaṃ pātuṃ na kutrāpi labdhavān sa nṛpottamaḥ /",
  "GP12skprevku:4995": "apaśyat narmadāṃ devīṃ vindhyaṃ girivarottamam // RKS_37.15 //",
  "GP12skprevku:4996": "praviṣṭo narmadāmadhye nṛpaś cintākulo 'bhavat /",
  "GP12skprevku:4997": "jalaṃ vinādya maraṇaṃ niyataṃ me na saṃśaya // RKS_37.16 //",
  "GP12skprevku:4998": "antarhitaṃ jagat kṛtsnaṃ na ca kiṃcij jalaṃ vinā /",
  "GP12skprevku:4999": "cintayitvā nṛpaśreṣṭha oṃkāraṃ ca samāśrayat // RKS_37.17 //",
  "GP12skprevku:5000": "parvatārohaṇaṃ yāvat tṛṣārtaḥ kartum icchati /",
  "GP12skprevku:5001": "tāvat paśyati rājāsau tatra vai kalpaśākhinam // RKS_37.18 //",
  "GP12skprevku:5002": "phalitaṃ puṣpitaṃ ramyaṃ śākhābhir upaśobhitam /",
  "GP12skprevku:5003": "taṃ dṛṣṭvā śayito rājā chāyāṃ prāpya suśītalām // RKS_37.19 //",
  "GP12skprevku:5004": "śarīram amṛtaṃ bhūtaṃ jīvitāśābhavat tadā /",
  "GP12skprevku:5005": "apaśyat puruṣaṃ tatra śayānaṃ dīptatejasam // RKS_37.20 //",
  "GP12skprevku:5006": "tad ucchvāsena lokā vai kampitāś corddhvaśas tadā /",
  "GP12skprevku:5007": "pātālāni tathā sapta niḥśvāsena yudhiṣṭhira // RKS_37.21 //",
  "GP12skprevku:5008": "kumbhāḥ pārśve ca catvāras tasya tiṣṭhanti sodakāḥ /",
  "GP12skprevku:5009": "tān dṛṣṭvā cintayāmāsa tṛṣārto nṛpasattamaḥ // RKS_37.22 //",
  "GP12skprevku:5010": "bodhaye sukhasuptaṃ no nādattaṃ ca pibāmy aham /",
  "GP12skprevku:5011": "kiṃ karomītī saṃcintya taṃ praṇamya sthito nṛpaḥ // RKS_37.23 //",
  "GP12skprevku:5012": "mānuṣīṃ tanum āśritya sthito 'yaṃ puruṣottamaḥ /",
  "GP12skprevku:5013": "svayaṃ prajāpatir devo hartā kartā jagatprabhuḥ // RKS_37.24 //",
  "GP12skprevku:5014": "tato 'paśyad dvitīyaṃ ca puruṣaṃ dīptatejasam /",
  "GP12skprevku:5015": "vṛṣārūḍhaṃ trinetraṃ ca śūlapāṇipinākinam // RKS_37.25 //",
  "GP12skprevku:5016": "bhasmojjvalitagātraṃ ca jaṭāmukuṭadhāriṇam /",
  "GP12skprevku:5017": "kapālamālābharaṇaṃ taḍijjyotiḥsamaprabham // RKS_37.26 //",
  "GP12skprevku:5018": "daṃṣṭrākarālaṃ puruṣaṃ piṅgākṣaṃ śaśiśekharam /",
  "GP12skprevku:5019": "taṃ dṛṣṭvā tādṛśaṃ rūpaṃ sarveṣāṃ lomaharṣaṇam // RKS_37.27 //",
  "GP12skprevku:5020": "rājā tuṣṭāva deveśaṃ sarvadevanamaskṛtam /",
  "GP12skprevku:5021": "jaya deva mahādeva ādideva namo 'stu te // RKS_37.28 //",
  "GP12skprevku:5022": "tṛṣā māṃ bādhate deva śūlapāṇe śṛṇuṣva tat /",
  "GP12skprevku:5023": "prayaccha śītalaṃ toyaṃ yena jīvāmi śaṅkara // RKS_37.29 //",
  "GP12skprevku:5024": "tasya tadvacanaṃ śrutvā prahasann abravīc chivaḥ /",
  "GP12skprevku:5025": "jalpatas tasya devasya cāsye dṛṣṭāḥ samantataḥ // RKS_37.30 //",
  "GP12skprevku:5026": "surā brahmarṣayo lokāḥ sapta caiva carācarāḥ /",
  "GP12skprevku:5027": "pātālāni ca bhūtāni gandharvoragarākṣasāḥ // RKS_37.31 //",
  "GP12skprevku:5028": "tato dadarśa nārīṃ ca samudvignāṃ samāgatām /",
  "GP12skprevku:5029": "rajo guṇṭhita sarvāṅgīṃ rudhireṇa pariplutām // RKS_37.32 //",
  "GP12skprevku:5030": "anantadīptatejaskāṃ mārutoddhūtamūrdhajām /",
  "GP12skprevku:5031": "bālaṃ nidhāya vāmorau kanyāṃ caiva stanāntare // RKS_37.33 //",
  "GP12skprevku:5032": "brahmasūtratridaṇḍābhyāṃ kuṇḍalābhyāṃ alaṃkṛtām /",
  "GP12skprevku:5033": "dṛṣṭvā tāṃ sa tato rājā provāca vacanaṃ tadā // RKS_37.34 //",
  "GP12skprevku:5034": "jaya devi mahādevi lokānugrahakāriṇi /",
  "GP12skprevku:5035": "tṛṣayāplutadeho 'haṃ jalaṃ pāyaya mām iha // RKS_37.35 //",
  "GP12skprevku:5036": "tasya tadvacanaṃ śrutvā taṃ prāha parameśvarī /",
  "GP12skprevku:5037": "stanyaṃ piba mahīpa tvaṃ yadi tvāṃ vādhate tṛṣā // RKS_37.36 //",
  "GP12skprevku:5038": "tasyās tadvacanaṃ śrutvā cintayāmāsa pārthivaḥ /",
  "GP12skprevku:5039": "stanaṃ pāsyāmi deveśi nārī vacanam abravīt // RKS_37.37 //",
  "GP12skprevku:5040": "pratijñātaṃ mayā pūrvaṃ sutejas te nṛpottama /",
  "GP12skprevku:5041": "agre nyasya stanaṃ tvāṃ vai paścād dāsyāmi bālakam // RKS_37.38 //",
  "GP12skprevku:5042": "tasmāt piba mahābhāga stanyaṃ me nāsti pātakam /",
  "GP12skprevku:5043": "tata provāca nṛpatis tāṃ nārīṃ kāmarūpiṇīm // RKS_37.39 //",
  "GP12skprevku:5044": "akāryam etat sarveṣāṃ mādṛśānāṃ kutaḥ kathā /",
  "GP12skprevku:5045": "anyo 'nyaṃ jalpatāṃ teṣāṃ sā tatrāntaradhīyata // RKS_37.40 //",
  "GP12skprevku:5046": "kva gatā 'si mahādevīty uktvā vismayam āgataḥ /",
  "GP12skprevku:5047": "svapnalabdhā yathā vārtā niṣkalā pratibhāsate // RKS_37.41 //",
  "GP12skprevku:5048": "indrajālam ayaṃ yadvan mṛgatṛṣṇājalaṃ yathā /",
  "GP12skprevku:5049": "evaṃ cintayatas tasya punaragre vyavasthitā // RKS_37.42 //",
  "GP12skprevku:5050": "tāṃ dṛṣṭvaiva tato rājā sāṣṭāṅgaṃ praṇipatya ca /",
  "GP12skprevku:5051": "kāsi tvaṃ hi varārohe satyam etad bravīhi me // RKS_37.43 //",
  "GP12skprevku:5052": "umā kātyāyanī gaṅgā vedamātā sarasvatī /",
  "GP12skprevku:5053": "brahmāṇī ca mahālakṣmīḥ kathayasva prasādataḥ // RKS_37.44 //",
  "GP12skprevku:5054": "samānaḥ puruṣaḥ ko 'yaṃ kumbhāś catvāra eva ke /",
  "GP12skprevku:5055": "vṛṣārūḍhastrinetraś ca ko 'yaṃ śūlapinākadhṛk // RKS_37.45 //",
  "GP12skprevku:5056": "utsaṅge nihitaḥ ko 'yaṃ bālakaḥ kā ca kanyakā /",
  "GP12skprevku:5057": "mūrkho 'haṃ nābhijānāmi jananaṃ maraṇaṃ yathā // RKS_37.46 //",
  "GP12skprevku:5058": "stry uvāca:",
  "GP12skprevku:5059": "pṛthivīṃ viddhi māṃ rājan saptadvīpairalaṃkṛtām /",
  "GP12skprevku:5060": "saptapātālalokaiś ca saśailavanakānanām // RKS_37.47 //",
  "GP12skprevku:5061": "saritaḥ sāgarāḥ śailāmamodaranivāsinaḥ /",
  "GP12skprevku:5062": "vyāptaṃ mayā jagat sarvaṃ trailokyaṃ sacarācaram // RKS_37.48 //",
  "GP12skprevku:5063": "paryaṅkaśāyinaṃ devaṃ śaṅkhacakragadādharam /",
  "GP12skprevku:5064": "jagadyoniṃ hariṃ viddhi saṃsārārṇavatāraṇam // RKS_37.49 //",
  "GP12skprevku:5065": "trinetraṃ śūlapāṇiṃ ca viddhi devaṃ maheśvaram /",
  "GP12skprevku:5066": "vṛṣārūḍhaṃ mahādevaṃ lokanāthaṃ jagatpatim // RKS_37.50 //",
  "GP12skprevku:5067": "utsaṅgasthaṃ śiśuṃ viddhi brahmāṇaṃ sṛṣṭikārakam /",
  "GP12skprevku:5068": "tribhir vyāptaṃ jagatsarvaṃ brahmaviṣṇumaheśvaraiḥ // RKS_37.51 //",
  "GP12skprevku:5069": "jagatsṛṣṭikaro brahmā svayaṃ pālayitā hariḥ /",
  "GP12skprevku:5070": "saṃhārakārako rudras tribhir vyāptaṃ jagat tataḥ // RKS_37.52 //",
  "GP12skprevku:5071": "kalaśāṃś caturo viddhi samudrān parvatasthitān /",
  "GP12skprevku:5072": "stanamadhye gatāṃ kanyāṃ narmadāṃ viddhipāvanīm // RKS_37.53 //",
  "GP12skprevku:5073": "etac chrutvā vaco rājā vismayaṃ paramaṃ gataḥ /",
  "GP12skprevku:5074": "tataḥ kālena mahatā punaḥ sṛṣṭiḥ pravartate // RKS_37.54 //",
  "GP12skprevku:5075": "sarvalokahitārthāya brahmaviṣṇumaheśvarāḥ /",
  "GP12skprevku:5076": "kalpe kalpe mayā dṛṣṭam etat sarvaṃ yudhiṣṭhira // RKS_37.55 //",
  "GP12skprevku:5077": "nyagrodhaḥ kalpavṛkṣaś ca oṃkāraḥ saptakalpagā /",
  "GP12skprevku:5078": "ahaṃ vaidūryaśailaś ca paraliṅgāni bhārata // RKS_37.56 //",
  "GP12skprevku:5079": "akṣayaṃ vā 'vyayaṃ caitat sarvaṃ jānīhi tattvataḥ /",
  "GP12skprevku:5080": "etat te kathitaṃ rājan yat pṛṣṭo 'haṃ tvayā 'nagha // RKS_37.57 //",
  "GP12skprevku:5081": "bhaktastvaṃ śravaṇe śraddhā purāṇānāṃ na saṃśayaḥ /",
  "GP12skprevku:5082": "śravaṇāt kīrtanād asya mucyate bhavabandhanāt // RKS_37.58 //",
  "GP12skprevku:5083": "iti śrīskandapurāṇe revākhaṇḍe kalpāntadarśanaṃ nāma saptatriṃśo 'dhyāyaḥ //",
  "GP12skprevku:5084": "RKS adhyāya 38",
  "GP12skprevku:5085": "yudhiṣṭhira uvāca:",
  "GP12skprevku:5086": "īdṛśaṃ yasya māhātmyaṃ tīrthasya ca paraṃtapa /",
  "GP12skprevku:5087": "tṛptiṃ naivādhigacchāmi śṛṇvan vedavidāṃ vara // RKS_38.1 //",
  "GP12skprevku:5088": "samarthaiḥ sarvakāryeṣu brāhmaṇair vedapāragaiḥ /",
  "GP12skprevku:5089": "bhūyas tīrthasya māhātmyaṃ nivedaya mahāmate // RKS_38.2 //",
  "GP12skprevku:5090": "mārkaṇḍeya uvāca:",
  "GP12skprevku:5091": "asti tīrthaṃ mahārāja liṅgam anyaṃ yameśvaram /",
  "GP12skprevku:5092": "darśanāt pūjanād asya yamalokaṃ na paśyati // RKS_38.3 //",
  "GP12skprevku:5093": "narmadādakṣiṇe tīre kapilāyāś ca paścime /",
  "GP12skprevku:5094": "viṣṇos tatra purī ramyā śakrasyevāmarāvatī // RKS_38.4 //",
  "GP12skprevku:5095": "kalpakoṭiyugaṃ cāpi tasyāṃ tiṣṭhati mādhavaḥ /",
  "GP12skprevku:5096": "purā devāsure yuddhe dānavair devakaṇṭakaiḥ // RKS_38.5 //",
  "GP12skprevku:5097": "nirjitā devatāḥ sarvās tadāsīc ca dharārditā /",
  "GP12skprevku:5098": "brahmādyā devatāḥ sarvā kṣīrodarṇavaśāyinam // RKS_38.6 //",
  "GP12skprevku:5099": "tuṣṭuvuḥ praṇipatyainaṃ stutyaṃ cāntaḥstham avyayam /",
  "GP12skprevku:5100": "jaya deva jagannātha daityāntaka janārdana // RKS_38.7 //",
  "GP12skprevku:5101": "vārāharūpamāsthāya proddhṛtā vasudhā tvayā /",
  "GP12skprevku:5102": "uddhṛtā matsyarūpeṇa vedāḥ sāgaramadhyataḥ // RKS_38.8 //",
  "GP12skprevku:5103": "kūrmaśeṣādirūpaiś ca devānāmārtināśanam /",
  "GP12skprevku:5104": "balir vāmanarūpeṇa tvayā baddho 'surāriṇā // RKS_38.9 //",
  "GP12skprevku:5105": "hiraṇyakaśipur daityaḥ sarvalokabhayaṃkaraḥ /",
  "GP12skprevku:5106": "tvayā nṛsiṃharūpeṇa nihato devakaṇṭakaḥ // RKS_38.10 //",
  "GP12skprevku:5107": "vedamūla jagannātha rakṣa naḥ śaraṇāgatān /",
  "GP12skprevku:5108": "śrutvā stotram idaṃ devo brahmāṇaṃ vākyam abravīt // RKS_38.11 //",
  "GP12skprevku:5109": "kim arthaṃ ca tvayā brahman kṣīrode 'haṃ prabodhita // RKS_38.12 //",
  "GP12skprevku:5110": "brahmovāca:",
  "GP12skprevku:5111": "tvayā vinā jagan nātha kṣoṇī channā surāribhiḥ // RKS_38.13 //",
  "GP12skprevku:5112": "sūryeṇa ca vihīnaṃ hi nirālokaṃ jagadyathā // RKS_38.14 //",
  "GP12skprevku:5113": "viṣṇur uvāca:",
  "GP12skprevku:5114": "brahman bhayaṃ tyajāśūtvaṃ dānavo 'yaṃ durāsadaḥ /",
  "GP12skprevku:5115": "acireṇaiva kālena ghātayāmi ca dānavam // RKS_38.15 //",
  "GP12skprevku:5116": "evamuktvā suraiḥ sārddhamājagāma janārdanaḥ /",
  "GP12skprevku:5117": "sudarśanena cakreṇa dānavānāṃ śirāṃsi ca // RKS_38.16 //",
  "GP12skprevku:5118": "cakarta bhagavān viṣṇuḥ sarvalokahitāya vai /",
  "GP12skprevku:5119": "bhayārtā dānavāḥ sarve palāyanaparāyaṇāḥ // RKS_38.17 //",
  "GP12skprevku:5120": "viṣṇos trāsāt tu te sarve rasātalatalaṃ yayuḥ /",
  "GP12skprevku:5121": "punaḥ pravartito yajño dvijadevatapasvinām // RKS_38.18 //",
  "GP12skprevku:5122": "tasyāṃ puryāṃ mahābhāga devo 'bhūd daityasūdanaḥ /",
  "GP12skprevku:5123": "tatra yas tyajati prāṇān avaśaḥ svavaśo 'pi vā // RKS_38.19 //",
  "GP12skprevku:5124": "vaiṣṇavena vimānena viṣṇuloke mahīyate /",
  "GP12skprevku:5125": "kapilā paścimāyāṃ tu nīlagaṅgāsamāgatā // RKS_38.20 //",
  "GP12skprevku:5126": "aṣṭāyutāni tīrthāni viṣṇunā preritāni vai /",
  "GP12skprevku:5127": "cakratīrthaṃ vāmanaṃ ca koṭitīrthaṃ yugaṃdharam // RKS_38.21 //",
  "GP12skprevku:5128": "tatra snātvā naro rājan koṭitīrthaphalaṃ labhet /",
  "GP12skprevku:5129": "sudarśanaṃ nāma tīrthaṃ daityasūdanam eva ca // RKS_38.22 //",
  "GP12skprevku:5130": "viṣṇvāvartaṃ śivāvartaṃ lakṣmyāvartaṃ tathaiva ca /",
  "GP12skprevku:5131": "tatra yad dīyate dānaṃ tasya saṃkhyā na vidyate // RKS_38.23 //",
  "GP12skprevku:5132": "viṣṇos tu prīṇanaṃ kṛtvā anantaphalam aśnute /",
  "GP12skprevku:5133": "krośamātrapramāṇaṃ hi viṣṇukṣetraṃ prakīrtitam // RKS_38.24 //",
  "GP12skprevku:5134": "na viśed brahmahatyā ca satyam etacchivoditam /",
  "GP12skprevku:5135": "māsopavāsaṃ yaḥ kuryād agnihotraṃ tathaiva ca // RKS_38.25 //",
  "GP12skprevku:5136": "pativratā tvaṃ satyaṃ ca svādhyāyaṃ yajñakarma ca /",
  "GP12skprevku:5137": "cāndrāyaṇaṃ parākaṃ ca pitṝṇāṃ ca tilodakam // RKS_38.26 //",
  "GP12skprevku:5138": "pitaras tasya tṛpyanti loke krīḍanti vaiṣṇave /",
  "GP12skprevku:5139": "ekarātraṃ trirātraṃ ca kṛcchraṃ sāntapanaṃ tathā // RKS_38.27 //",
  "GP12skprevku:5140": "atikṛcchraṃ parṇakṛcchraṃ tathā 'nyad vaiṣṇavaṃ vratam /",
  "GP12skprevku:5141": "ekādaśyāṃ na bhuṅkte yaḥ pakṣayor ubhayor api // RKS_38.28 //",
  "GP12skprevku:5142": "sa gacchati paraṃ sthānaṃ yatrāste bhagavān hariḥ /",
  "GP12skprevku:5143": "anyakṣetrāt koṭiguṇaṃ phalaṃ vai keśavo 'bravīt // RKS_38.29 //",
  "GP12skprevku:5144": "tatra japtaṃ tapas taptaṃ sarvaṃ bhavatu cākṣayam /",
  "GP12skprevku:5145": "śravaṇe dvādaśī puṇyā rohiṇyām aṣṭamī śubhā // RKS_38.30 //",
  "GP12skprevku:5146": "tatropoṣya mahārāja viṣṇuloke mahīyate /",
  "GP12skprevku:5147": "cāṇḍālaḥ śvapaco vā 'pi tiryagyonigato 'pi vā // RKS_38.31 //",
  "GP12skprevku:5148": "atra yas tyajati prāṇān viṣṇulokaṃ sa gacchati /",
  "GP12skprevku:5149": "kārttike caiva vaiśākha upavāsaṃ karoti yaḥ // RKS_38.32 //",
  "GP12skprevku:5150": "daśakoṭy upavāsānāṃ phalaṃ prāpnoti mānavaḥ /",
  "GP12skprevku:5151": "śaṅkareṇa purā gītaṃ purāṇe skandakīrtite // RKS_38.33 //",
  "GP12skprevku:5152": "māsopavāsino dṛṣṭvā tatraiva ca pativratāḥ /",
  "GP12skprevku:5153": "dharmarājaḥ svayaṃ gatvā arghaṃ tebhyo nivedayet // RKS_38.34 //",
  "GP12skprevku:5154": "ṣaṣṭiyānasahasrais tu āgato bhagavān prabhuḥ /",
  "GP12skprevku:5155": "sahasrayojanaṃ yāvad āyāti bhagavān yamaḥ // RKS_38.35 //",
  "GP12skprevku:5156": "śuklavastraparīdhāno dharmatejo vapur dharaḥ /",
  "GP12skprevku:5157": "sthitvā yānasya caivāgre bhaktyā pādau ca vandate // RKS_38.36 //",
  "GP12skprevku:5158": "pradṛśya vaiṣṇavaṃ lokaṃ tato gatvā nivartate /",
  "GP12skprevku:5159": "pratyāgateṣu yāneṣu apṛcchan svecchayā yamam // RKS_38.37 //",
  "GP12skprevku:5160": "brahmaṇo mānasāḥ putrāḥ sapta caiva maharṣayaḥ /",
  "GP12skprevku:5161": "kasmāc ca kāraṇād dharma pādacārī gataḥ svayam // RKS_38.38 //",
  "GP12skprevku:5162": "kathayasva mahābhāga paraṃ vismayam āgatāḥ /",
  "GP12skprevku:5163": "prahasya cābravīd dharmaḥ śṛṇvantu munisattamāḥ // RKS_38.39 //",
  "GP12skprevku:5164": "pativratānāṃ dīptiṃ ca dīptiṃ māsopavāsinām /",
  "GP12skprevku:5165": "aśaktā draṣṭum etāsāṃ vimānān dūrataḥ sthitān // RKS_38.40 //",
  "GP12skprevku:5166": "tābhyaḥ pratyāgatāḥ sarve mama bhṛtyā bhayaṃkarāḥ /",
  "GP12skprevku:5167": "etasmāt kāraṇād viprāḥ pādacārī gato hy aham // RKS_38.41 //",
  "GP12skprevku:5168": "mārkaṇḍeya uvāca:",
  "GP12skprevku:5169": "māhātmyāc cāmarāvatyāṃ harer amitatejasaḥ /",
  "GP12skprevku:5170": "vāsaś ca yajanaṃ tatra kīrtitaṃ kalināśanam // RKS_38.42 //",
  "GP12skprevku:5171": "athānyaḥ paramo devo brahmeśa iti viśrutaḥ /",
  "GP12skprevku:5172": "revāyā uttare kūle saṃsthitaḥ pāpanāśanaḥ // RKS_38.43 //",
  "GP12skprevku:5173": "arcanāt tasya devasya naśyetaino yudhiṣṭhira /",
  "GP12skprevku:5174": "pitaras tṛptim āyānti brahmalokam avāpnuyuḥ // RKS_38.44 //",
  "GP12skprevku:5175": "laṅkeśvarād dakṣiṇataḥ siddhaliṅgaṃ prakīrtitam /",
  "GP12skprevku:5176": "arcanāt sparśanāt tasya gāṇapatyam avāpyate // RKS_38.45 //",
  "GP12skprevku:5177": "viśveśvaraṃ mahāliṅgaṃ sarvadevam ayaṃ śubham /",
  "GP12skprevku:5178": "śuklāṣṭamyāṃ ca vaiśākhe liṅgāyutaphalaṃ labhet // RKS_38.46 //",
  "GP12skprevku:5179": "arcanāt tasya liṅgasya śivasyānucaro bhavet /",
  "GP12skprevku:5180": "tato gacchen mahārāja revāyā uttare taṭe // RKS_38.47 //",
  "GP12skprevku:5181": "pāpapraṇāśanaṃ caiva liṅgaṃ paramasiddhidam /",
  "GP12skprevku:5182": "arcanāt tarpaṇāt snānād brahmahatyāṃ vyapohati // RKS_38.48 //",
  "GP12skprevku:5183": "ṛṇānāṃ mocanaṃ caiva liṅgaṃ pāpapraṇāśanam /",
  "GP12skprevku:5184": "anekabhāvikaṃ caiva ṛṇaṃ tasya praṇaśyati // RKS_38.49 //",
  "GP12skprevku:5185": "tilodakapradānena ṛṇamocanadarśanāt /",
  "GP12skprevku:5186": "pitaras tasya tṛpyanti yāvac candrārkatārakam // RKS_38.50 //",
  "GP12skprevku:5187": "athānyat paramaṃ liṅgaṃ triṣu lokeṣu viśrutam /",
  "GP12skprevku:5188": "dāruvane siddhaliṅgaṃ kathaṃ paśyanti kaśmalāḥ // RKS_38.51 //",
  "GP12skprevku:5189": "narmadācarusambhede snānaṃ kṛtvā yathoditam /",
  "GP12skprevku:5190": "snāpayitvodakeneśaṃ bilvapatraiś ca pūjanāt // RKS_38.52 //",
  "GP12skprevku:5191": "na tasya punar āvṛttir umāmāheśvarāt purāt // RKS_38.53 //",
  "GP12skprevku:5192": "catuṣkeśvaraṃ siddhaliṅgam āmalakyāḥ pramāṇataḥ /",
  "GP12skprevku:5193": "arcitaṃ vai surair daityair na taṃ paśyanti mānavāḥ // RKS_38.54 //",
  "GP12skprevku:5194": "karoty atra tu yaḥ śrāddhaṃ putraḥ paramadhārmikaḥ /",
  "GP12skprevku:5195": "pitaras tasya tṛpyanti yāvad āhūta saṃplavam // RKS_38.55 //",
  "GP12skprevku:5196": "śākalyasyāśramaṃ puṇyaṃ yojanāyutavistaram /",
  "GP12skprevku:5197": "yajñaparvatam āsādya niḥsṛtā carukā nadī // RKS_38.56 //",
  "GP12skprevku:5198": "śakreṇeṣṭaṃ purā tatra bṛhaspatipurodhasā /",
  "GP12skprevku:5199": "etat puṇyatamaṃ loke gīyate sarvadaivataiḥ // RKS_38.57 //",
  "GP12skprevku:5200": "candrasūryoparāge tu yatphalaṃ kurujāṅgale /",
  "GP12skprevku:5201": "revācarukasaṃyoge tatphalaṃ śivakīrtitam // RKS_38.58 //",
  "GP12skprevku:5202": "tatrākhyātaṃ dāruvanaṃ bhuvi sarvair niṣevitam /",
  "GP12skprevku:5203": "munīnāṃ ṣaṣṭisāhasrais tretātapasi saṃsthitaiḥ // RKS_38.59 //",
  "GP12skprevku:5204": "kandamūlaphalāhārair agnihotraparāyaṇaiḥ /",
  "GP12skprevku:5205": "etat tīrthaprabhāveṇa gatās te brahmaṇaḥ purīm // RKS_38.60 //",
  "GP12skprevku:5206": "nihatya cāndhakaṃ tatra nanarta bhagavāñchiva /",
  "GP12skprevku:5207": "gaṇānāṃ nāyakāḥ sarve nānāvādyānavādayan // RKS_38.61 //",
  "GP12skprevku:5208": "tatra nṛtyati deveśaḥ sarvā nṛtyanti devatāḥ /",
  "GP12skprevku:5209": "tena dāruvanaṃ khyātaṃ liṅgaṃ pāpapraṇāśanam // RKS_38.62 //",
  "GP12skprevku:5210": "arcanāt tasya devasya gāṇapatyam avāpnuyāt /",
  "GP12skprevku:5211": "vimaleśvaraṃ tatra liṅgaṃ sarvadevam ayaṃ śubham // RKS_38.63 //",
  "GP12skprevku:5212": "snānāt tatra divaṃ yānti ye mṛtā na punarbhavāḥ /",
  "GP12skprevku:5213": "nirmalīkṛtadehās tu kṛtās tatra surāsurāḥ // RKS_38.64 //",
  "GP12skprevku:5214": "pinākinā mahārāja nītāḥ sarve triviṣṭapam /",
  "GP12skprevku:5215": "tilodakaiḥ piṇḍadānaiḥ pitṝn prīṇāti yo naraḥ // RKS_38.65 //",
  "GP12skprevku:5216": "sa gacchati paraṃ sthānaṃ yatra devo maheśvaraḥ /",
  "GP12skprevku:5217": "candrasūryagrahe prāpte dānasaṃkhyā na vidyate // RKS_38.66 //",
  "GP12skprevku:5218": "śivam abhyarcya tatraiva gāṇapatyam avāpnuyāt /",
  "GP12skprevku:5219": "vimaleśvaraṃ tatra liṅgaṃ svayaṃ viddhi maheśvaram // RKS_38.67 //",
  "GP12skprevku:5220": "vyāghreśvaraṃ yatra liṅgaṃ vyāghrī yatra divaṃ gatā /",
  "GP12skprevku:5221": "tilodakapradānena haviṣā piṇḍadānataḥ // RKS_38.68 //",
  "GP12skprevku:5222": "pitṝn uddharate putraḥ śatapūrvāṃs tathā parān /",
  "GP12skprevku:5223": "vaset sa vāruṇe loke yāvad indrāś caturdaśa // RKS_38.69 //",
  "GP12skprevku:5224": "arcanāt tasya devasya kīrtanāc chravaṇād api /",
  "GP12skprevku:5225": "indralokam avāpnoti satyam etan mayoditam // RKS_38.70 //",
  "GP12skprevku:5226": "iti śrīskandapurāṇe revākhaṇḍe cakrasvāmivarṇano nāmāṣṭatriṃśattamo 'dhyāyaḥ //",
  "GP12skprevku:5227": "RKS adhyāya 39",
  "GP12skprevku:5228": "yudhiṣṭhira uvāca:",
  "GP12skprevku:5229": "liṅgaṃ vyāghreśvaraṃ nāma vighnakartṛsamāgame /",
  "GP12skprevku:5230": "kathitaṃ yan mahābhāga sarvapāpavimokṣaṇam // RKS_39.1 //",
  "GP12skprevku:5231": "prabhāvaṃ vedituṃ tasya punar icchāmy ahaṃ mune /",
  "GP12skprevku:5232": "mārkaṇḍeya uvāca:",
  "GP12skprevku:5233": "śṛṇu rājan kathāṃ divyāṃ sarvapāpapraṇāśinīm // RKS_39.2 //",
  "GP12skprevku:5234": "babhrur nāma purā cāsīdrājā paramadhārmikaḥ /",
  "GP12skprevku:5235": "puṇḍravarddhanavāsī ca satyadharmaparāyaṇaḥ // RKS_39.3 //",
  "GP12skprevku:5236": "pituḥ kṣayāhe samprāpte śrāddhakāle susaṃyataḥ /",
  "GP12skprevku:5237": "nityaṃ naimittikaṃ karma pitrarthaṃ sa cakāra ha // RKS_39.4 //",
  "GP12skprevku:5238": "yajñakāle nivṛtte 'tha buddhiṃ prāpya tu bhārata /",
  "GP12skprevku:5239": "cintayāmāsa rājāsau kiṃkaromītī cābravīt // RKS_39.5 //",
  "GP12skprevku:5240": "ṛṣayo nirapekṣāśāḥ kandamūlaphalāśinaḥ /",
  "GP12skprevku:5241": "viprātithiṃ na paśyāmi kam bhojayitum utsahe // RKS_39.6 //",
  "GP12skprevku:5242": "saṃcintya viprabhojyārthaṃ pākam apsu vyanikṣipat /",
  "GP12skprevku:5243": "ṛgvedaś ca tato vākyaṃ kopāt prāha tatas tadā // RKS_39.7 //",
  "GP12skprevku:5244": "idānīṃ dvāparasyānte vartate pāpasaṃbhavaḥ /",
  "GP12skprevku:5245": "vaivasvate 'ntare prāpte brāhmaṇā labdhakāmukāḥ // RKS_39.8 //",
  "GP12skprevku:5246": "te bhuñjan kāmukāḥ sarve rājadravyaṃ sakilbiṣam /",
  "GP12skprevku:5247": "deśe kadācit puṇyāhe bhāradvājāśramaṃgataḥ // RKS_39.9 //",
  "GP12skprevku:5248": "so 'bhivādya namaskṛtya muniṃ tatra vyavasthitaḥ /",
  "GP12skprevku:5249": "bhāradvājo 'bravīd vākyaṃ tasmai dattvāsanaṃ mahat // RKS_39.10 //",
  "GP12skprevku:5250": "svāgataṃ te mahārāja kuśalaṃ saha bhāryayā /",
  "GP12skprevku:5251": "ciraṃ dṛṣṭo 'si dharmajña ekākī tvaṃ kathaṃcana // RKS_39.11 //",
  "GP12skprevku:5252": "rājovāca:",
  "GP12skprevku:5253": "adya me kuśalaṃ brahmaṃstvatpādāmbujadarśanāt /",
  "GP12skprevku:5254": "maharṣe śrāddhakālo 'yāṃ pitṝṇāṃ mama vartate // RKS_39.12 //",
  "GP12skprevku:5255": "bhojaye 'haṃ yathā vipraṃ tathā tvaṃ kartum arhasi /",
  "GP12skprevku:5256": "tasya tadvacanaṃ śrutvā bhāradvājo 'bravīd vacaḥ // RKS_39.13 //",
  "GP12skprevku:5257": "maharṣīṇāṃ sahasrāṇi tuṣṭānām ūrdhvaretasām /",
  "GP12skprevku:5258": "haṃsalomaśamukhyānāṃ yadi bhojayituṃ kṣamaḥ // RKS_39.14 //",
  "GP12skprevku:5259": "paścāt pravartate śrāddhaṃ satyam etad bravīmy aham /",
  "GP12skprevku:5260": "dadyā hemamayaṃ pīṭhaṃ dadyā dhānyaṃ tathā vasu // RKS_39.15 //",
  "GP12skprevku:5261": "madhudhenuṃ tathā divyāṃ payodhenuṃ tathaiva ca /",
  "GP12skprevku:5262": "agniśaucasya kaupīnaṃ vastrasya tu viśāmpate // RKS_39.16 //",
  "GP12skprevku:5263": "tasya tadvacanaṃ śrutvā bhāradvājasya bhūpatiḥ /",
  "GP12skprevku:5264": "evamastviti taṃ coktvā sarvaṃ patnyai nyavedayat // RKS_39.17 //",
  "GP12skprevku:5265": "mahokṣaṃ kalpayitvā pitṛkāryaṃ nivartaye /",
  "GP12skprevku:5266": "śrautasmārtādikaṃ karma āmiṣaṃ pitṛtarpaṇam // RKS_39.18 //",
  "GP12skprevku:5267": "ityādismṛtivākyāni paryālocya punaḥ punaḥ /",
  "GP12skprevku:5268": "mahokṣaṃ ca tato hatvā tarpayāmāsa tān pitṝn // RKS_39.19 //",
  "GP12skprevku:5269": "anaḍvāhaṃ paśuṃ jñātvā bhāradvājādayas tataḥ /",
  "GP12skprevku:5270": "kupitāḥ karmaṇā tena rājñīṃ rājānam eva ca // RKS_39.20 //",
  "GP12skprevku:5271": "kopasaṃbhārasaṃtaptā garhayanto 'bruvaṃs tadā /",
  "GP12skprevku:5272": "surāmāṃsādimādhvīkaṃ kṛtvā gomāṃsabhakṣaṇam // RKS_39.21 //",
  "GP12skprevku:5273": "taptakṛcchraṃ cared vipro mauñjībandhena śūddhyati /",
  "GP12skprevku:5274": "abhakṣabhakṣaṇaṃ kṛtvā karīṣāgnau viśed dvijaḥ // RKS_39.22 //",
  "GP12skprevku:5275": "ghātitāni tvayā cāṣṭau sahasrāṇi tapasvinām /",
  "GP12skprevku:5276": "havyaṃ devā na gṛhṇanti kathaṃ ca pitaraḥ punaḥ // RKS_39.23 //",
  "GP12skprevku:5277": "tvayā vai kratavaśceṣṭāste gatā vai śvayoniṣu /",
  "GP12skprevku:5278": "vyarthamāsa tapaste 'dya mūlanāśas tvayā kṛtaḥ // RKS_39.24 //",
  "GP12skprevku:5279": "babhrur uvāca:",
  "GP12skprevku:5280": "vedoktaṃ yaḥ parityajya dharmamanyaṃ samācaret /",
  "GP12skprevku:5281": "daśavarṣasahasrāṇi śvayonau jāyate dhruvam // RKS_39.25 //",
  "GP12skprevku:5282": "vedārthanindakā ye vai brāhmaṇā jñānadurbalāḥ /",
  "GP12skprevku:5283": "iha janmani śūdrāste mṛtāḥ śvāno bhavanti te // RKS_39.26 //",
  "GP12skprevku:5284": "gomedho hayamedhaś ca naramedhas tathā 'paraḥ /",
  "GP12skprevku:5285": "kṣatriyāstvatha jīvanti pūjyante devamānuṣaiḥ // RKS_39.27 //",
  "GP12skprevku:5286": "rājñas tadvacanaṃ śrutvā bhāradvājo 'śapat nṛpam /",
  "GP12skprevku:5287": "yasmān mahokṣamāṃsena tārpitā brāhmaṇās tvayā // RKS_39.28 //",
  "GP12skprevku:5288": "bhavatu anena pāpena vyāghro vyāghrī tava priyā /",
  "GP12skprevku:5289": "divyaṃ varṣasahasraṃ tu vasudhāṃ vicariṣyathaḥ // RKS_39.29 //",
  "GP12skprevku:5290": "tasya tadvacanaṃ śrutvā muner amitatejasaḥ /",
  "GP12skprevku:5291": "sudharmā cābravīd vākyaṃ rājapatnī yaśasvinī // RKS_39.30 //",
  "GP12skprevku:5292": "vedoktakarmakartā tu yataḥ śaptaḥ patir mama /",
  "GP12skprevku:5293": "pativratā ca nirdoṣā dharmiṣṭhā 'haṃ tathaiva ca // RKS_39.31 //",
  "GP12skprevku:5294": "daśavarṣasahasrāṇi tena pāpena duḥkhitāḥ /",
  "GP12skprevku:5295": "bhaviṣyatha mahāghorā yūyaṃ vai brahmarākṣasāḥ // RKS_39.32 //",
  "GP12skprevku:5296": "nirjale marudeśe ca apare kaṇṭakāvṛte /",
  "GP12skprevku:5297": "kṣudhārtāś ca tṛṣārtāś ca kākagṛdhrair anudrutāḥ // RKS_39.33 //",
  "GP12skprevku:5298": "bhāradvājaś ca rājñī ca śaptvā tatra parasparam /",
  "GP12skprevku:5299": "bhāradvājaś ca sārddhaṃ taiḥ kṛtvā puṇyaṃ tato nṛpa // RKS_39.34 //",
  "GP12skprevku:5300": "brahmalokaṃ jagāmātha brāhmaṇaiḥ saha bhārata /",
  "GP12skprevku:5301": "so 'bhivādya yathā nyāyaṃ brahmāṇaṃ surasattamam // RKS_39.35 //",
  "GP12skprevku:5302": "sarvaṃ nyavedayat tatrābhakṣabhojyaṃ ca yatkṛtam /",
  "GP12skprevku:5303": "brahmovāca:",
  "GP12skprevku:5304": "lokāpacaritaṃ karma [] kāryaṃ devavarjitam //",
  "GP12skprevku:5305": "RKS_39.36 //",
  "GP12skprevku:5306": "[Gap in Original]",
  "GP12skprevku:5307": "uktāni ca niṣiddhāni dharmādharmavicāraṇe /",
  "GP12skprevku:5308": "lokoktaṃ vihitaṃ karma trayī mārgaṃ vicāritam // RKS_39.37 //",
  "GP12skprevku:5309": "kartavyaṃ tu prayatnena svargamokṣapradāyakam /",
  "GP12skprevku:5310": "bodhitā brāhmaṇās tena brahmaṇā nṛpatis tadā // RKS_39.38 //",
  "GP12skprevku:5311": "śāpāntaḥ kathitas teṣāṃ tenaiva parameṣṭhinā /",
  "GP12skprevku:5312": "śāpasyānto mayā dṛṣṭo bhavatāṃ pāpakarmiṇām // RKS_39.39 //",
  "GP12skprevku:5313": "puṇyakṣaye ca śaptās tu samprāpte tu yugāntare /",
  "GP12skprevku:5314": "narmadātīravāsī yo mārkaṇḍeyo mahāmuniḥ // RKS_39.40 //",
  "GP12skprevku:5315": "sa dāsyaty upadeśaṃ vo yena mokṣam avāpsyatha /",
  "GP12skprevku:5316": "tataḥ kālena mahatā mārkaṇḍeyaṃ muniṃ gatāḥ // RKS_39.41 //",
  "GP12skprevku:5317": "daivayogena te sarve kalpagā tīravāsinam /",
  "GP12skprevku:5318": "abhivādya yathā nyāyaṃ tam ṛṣiṃ praṇipatya ca // RKS_39.42 //",
  "GP12skprevku:5319": "sthitāḥ svakarma tatraiva vyāharantaḥ parasparam /",
  "GP12skprevku:5320": "dṛṣṭvā tāṃś cintayāmāsa mārkaṇḍeyo mahāmuniḥ // RKS_39.43 //",
  "GP12skprevku:5321": "mithunaṃ vyāghrarūpeṇa vyāharan mānuṣīṃ giram /",
  "GP12skprevku:5322": "kena karmavipākena brāhmaṇā brahmarākṣasāḥ // RKS_39.44 //",
  "GP12skprevku:5323": "evaṃ saṃcintya mārkaṇḍo bhāradvājam athābravīt /",
  "GP12skprevku:5324": "dampatī vyāghrarūpeṇa brāhmaṇā brahmarākṣasāḥ // RKS_39.45 //",
  "GP12skprevku:5325": "yūyaṃ ca vikṛtākārāḥ kathayadhvaṃ kathaṃ ca tat /",
  "GP12skprevku:5326": "bhāradvāja uvāca:",
  "GP12skprevku:5327": "śṛṇu brahman samāsena kathyamānaṃ vaco mama // RKS_39.46 //",
  "GP12skprevku:5328": "bhaviṣyabhūtatattvajña trikālajña trivedavit /",
  "GP12skprevku:5329": "babhrur nāmā cakravartī puṇḍravardhanasaṃsthitaḥ // RKS_39.47 //",
  "GP12skprevku:5330": "sudharmā nāma tasyaiva dharmapatnī pativratā /",
  "GP12skprevku:5331": "ekadā śrāddhakāle tu nātithiṃ prāptavān dvijam // RKS_39.48 //",
  "GP12skprevku:5332": "saṃcintyātha tad ātmānam āgato hyāśramaṃ mama /",
  "GP12skprevku:5333": "pādau jagrāha śirasā tato vacanam abravīt // RKS_39.49 //",
  "GP12skprevku:5334": "pitṝṇāṃ śrāddhakālo me prasādaḥ kriyatāṃ mayi /",
  "GP12skprevku:5335": "tato mayopadiṣṭo 'sau munīṃs tvaṃ bhojayādhunā // RKS_39.50 //",
  "GP12skprevku:5336": "mahokṣaṃ śātayitvā tu bhojitās te tapodhanāḥ /",
  "GP12skprevku:5337": "śapto mayā ca śīghraṃ tvaṃ vyāghrayoniṃ gamiṣyasi // RKS_39.51 //",
  "GP12skprevku:5338": "nirbhartsya māṃ ca tatpatnī śaśāpa brahmarākṣasāḥ /",
  "GP12skprevku:5339": "yūyaṃ bhavata vai sarve marudeśe kṣudhārditāḥ // RKS_39.52 //",
  "GP12skprevku:5340": "brahmāṇaṃ ca tataḥ prāptā vivādena parasparam /",
  "GP12skprevku:5341": "brahmaṇā preṣitās te 'mī tvat sakāśam ihāgatāḥ // RKS_39.53 //",
  "GP12skprevku:5342": "etat te kathitaṃ sarvaṃ kāraṇaṃ vikṛte mahat /",
  "GP12skprevku:5343": "nānyat sthānaṃ prapaśyāmo yatrāsmākaṃ sthitir bhavet // RKS_39.54 //",
  "GP12skprevku:5344": "na divā naiva rātriś ca na sūryo na ca candramāḥ /",
  "GP12skprevku:5345": "na grahā naiva ṛkṣāṇi ṛṣayo yatra maṇḍalam // RKS_39.55 //",
  "GP12skprevku:5346": "saritaḥ sāgarāḥ śailā bhūtagrāmaṃ caturvidham /",
  "GP12skprevku:5347": "āsīd idaṃ tamo bhūtamādi madhyāntavārjitam // RKS_39.56 //",
  "GP12skprevku:5348": "mugdhā vayaṃ na jānīmo na cājñāyata kiṃcana /",
  "GP12skprevku:5349": "nyagrodhaṃ narmadāmadhye meghābhaṃ kālarūpiṇam // RKS_39.57 //",
  "GP12skprevku:5350": "tvāṃ vai sarvadvijaśreṣṭhaṃ nānya paśyāmi kiṃcana /",
  "GP12skprevku:5351": "tvaṃ pitā no guruś caiva harir dhātā svayaṃ śivaḥ // RKS_39.58 //",
  "GP12skprevku:5352": "akāmataḥ kṛtaṃ pāpaṃ svayam etad upārjitam /",
  "GP12skprevku:5353": "tvatprasādāt muniśreṣṭha muñcāmo ghorakilbiṣāt // RKS_39.59 //",
  "GP12skprevku:5354": "nābhuktaṃ kṣīyate karma kalpakoṭiśatair api /",
  "GP12skprevku:5355": "avaśyam eva bhoktavyaṃ kṛtaṃ karma śubhāśabham // RKS_39.60 //",
  "GP12skprevku:5356": "mārkaṇḍeya uvāca:",
  "GP12skprevku:5357": "śākalyasyāśramaṃ puṇyaṃ brahmarṣigaṇasevitam /",
  "GP12skprevku:5358": "vaidūryāt paścime bhāge yatra devo maheśvaraḥ // RKS_39.61 //",
  "GP12skprevku:5359": "tatra gatvā ca yūyaṃ vai tapaścograṃ kariṣyatha /",
  "GP12skprevku:5360": "japadhyānaparā nityaṃ kandamūlaphalāśinaḥ // RKS_39.62 //",
  "GP12skprevku:5361": "evaṃ dvādaśavarṣāṇi saṃtiṣṭhadhvaṃ dvijottamāḥ /",
  "GP12skprevku:5362": "yāvad vai vedamānena punaḥ sṛṣṭiḥ pravartate // RKS_39.63 //",
  "GP12skprevku:5363": "tamo bhūtam idaṃ sarvaṃ na prājñāyata kiṃcana /",
  "GP12skprevku:5364": "sarvaṃ cakāra bhagavān mahākālavapurdharaḥ // RKS_39.64 //",
  "GP12skprevku:5365": "prāṇināṃ karmaṇā hyetaj jagatkālavaśaṅgatam /",
  "GP12skprevku:5366": "vāyuragnirjalaṃ pṛthvī bhūtagrāmaś caturvidhaḥ // RKS_39.65 //",
  "GP12skprevku:5367": "kālasya bhojanaṃ sarvaṃ bhasmapuñjam ivābhavat /",
  "GP12skprevku:5368": "nāścaryam atra kartavyaṃ punaḥ sṛṣṭir bhaviṣyati // RKS_39.66 //",
  "GP12skprevku:5369": "tasya tadvacanaṃ śrutvā sarve te pāpayonayaḥ /",
  "GP12skprevku:5370": "namaskṛtya muniśreṣṭhaṃ mārkaṇḍaṃ kalpavāsinam // RKS_39.67 //",
  "GP12skprevku:5371": "rājā ca rājapatnī ca ṛṣayo vimaleśvaram /",
  "GP12skprevku:5372": "jagmuḥ kālena mahatā punaḥsṛṣṭiḥ pravartitā // RKS_39.68 //",
  "GP12skprevku:5373": "svayaṃ prajāpatir brahmā sasarja vividhāḥ prajāḥ /",
  "GP12skprevku:5374": "kalāḥ kāṣṭhā muhūrtāś ca jagatsthāvarajaṅgamam // RKS_39.69 //",
  "GP12skprevku:5375": "saritaḥ sāgarān gulmān parvatāṃ ca latās tathā /",
  "GP12skprevku:5376": "āpo 'gniṃ vai tathā vāyuṃ bhūtagrāmaṃ caturvidham // RKS_39.70 //",
  "GP12skprevku:5377": "sūryaṃ ca dakṣiṇe netre so 'sṛjat prāṇinas tathā /",
  "GP12skprevku:5378": "vāmanetre himāṃśuṃ ca sa tathā paryakalpayat // RKS_39.71 //",
  "GP12skprevku:5379": "etad ṛkṣavaraiḥ sārddhaṃ pavitraṃ dhruvamaṇḍalam /",
  "GP12skprevku:5380": "vivasvataḥ prabhāṃ caiva sarvalokaprakāśinīm // RKS_39.72 //",
  "GP12skprevku:5381": "sṛṣṭā cāndramasī jyotsnā divā rātrī tathaiva ca /",
  "GP12skprevku:5382": "apareṣu ca dvīpeṣu na sūryo naiva candramāḥ // RKS_39.73 //",
  "GP12skprevku:5383": "raudrī prabhā 'sti tatraivaṃ punaḥ sṛṣṭiḥ pravartitā /",
  "GP12skprevku:5384": "pūrṇe tu dvādaśe varṣe śāpānte samupasthite // RKS_39.74 //",
  "GP12skprevku:5385": "arcayitvā maheśānaṃ revāvyāghrasamāgame /",
  "GP12skprevku:5386": "bhāradvājādayaḥ sarve brahmalokam avāpnuyuḥ // RKS_39.75 //",
  "GP12skprevku:5387": "kāmikaṃ yānam āruhya rājā muniyutas tadā /",
  "GP12skprevku:5388": "tīrthasyāsya prabhāveṇa umāmāheśvare pure // RKS_39.76 //",
  "GP12skprevku:5389": "vyāghreśvaro vyāghrakartṛsaṅgame tridaśārcitaḥ /",
  "GP12skprevku:5390": "anyal liṅgaṃ na paśyāmi divyaṃ vai vimaleśvarāt // RKS_39.77 //",
  "GP12skprevku:5391": "arcanāt tasya liṅgasya darśanāt sparśanāt tathā /",
  "GP12skprevku:5392": "brahmahatyā praṇaśyeta pāpeṣv anyeṣu kā kathā // RKS_39.78 //",
  "GP12skprevku:5393": "tīrtheṣu śrāddhakaraṇāt pitṝṇām akṣayā gatiḥ /",
  "GP12skprevku:5394": "kalpakoṭisahasrāṇi kalpakoṭiśatāni ca // RKS_39.79 //",
  "GP12skprevku:5395": "tīrthasyāsya prabhāveṇa loke krīḍanti vaiṣṇave /",
  "GP12skprevku:5396": "etat te kathitaṃ sarvaṃ yathādṛṣṭaṃ yathāśrutam // RKS_39.80 //",
  "GP12skprevku:5397": "śravaṇāt kīrtanād asya aśvamedhaphalaṃ labhet // RKS_39.81 //",
  "GP12skprevku:5398": "iti śrīskandapurāṇe revākhaṇḍe vimaleśvaravarṇano nāmaikonacatvāriṃśo 'dhyāyaḥ //",
  "GP12skprevku:5399": "RKS adhyāya 40",
  "GP12skprevku:5400": "yudhiṣṭhira uvāca:",
  "GP12skprevku:5401": "manasā cintitaṃ yacca tad eva samupasthitam /",
  "GP12skprevku:5402": "lakṣaṇaṃ sūtrayāgasya parvatasya tu veṣṭanam // RKS_40.1 //",
  "GP12skprevku:5403": "kasmin kāle prakartavyaṃ vidhānāṃ vidhipūrvakam /",
  "GP12skprevku:5404": "tvam eva vetsi sarvaṃ vai viditaṃ kuru sāmpratam // RKS_40.2 //",
  "GP12skprevku:5405": "yena devāḥ sagandharvā mānuṣāḥ pāpayonayaḥ /",
  "GP12skprevku:5406": "tatra yāgaprabhāveṇa divi devatvam āgatāḥ // RKS_40.3 //",
  "GP12skprevku:5407": "mārkaṇḍeya uvāca:",
  "GP12skprevku:5408": "śrūyatāṃ rājaśārdūla sūtrayāgasya lakṣaṇam /",
  "GP12skprevku:5409": "candrasūryoparāge tu ṣaḍaśītimukhe tathā // RKS_40.4 //",
  "GP12skprevku:5410": "yugādau viṣuve caiva vyatīpāte ca saṃkrame /",
  "GP12skprevku:5411": "kārttikyāṃ ca tathā māghyāṃ vaiśākhyāṃ caiva bhārata // RKS_40.5 //",
  "GP12skprevku:5412": "sūryoparāgatulyāyāṃ ṣaṣṭhyāṃ hi kapilasya tu // RKS_40.6 //",
  "GP12skprevku:5413": "vaiśākhamāsasya tu yā tṛtīyā navamyathorjasya ca śuklapakṣe /",
  "GP12skprevku:5414": "māghe tvamā caiva nabhasyakṛṣṇā trayodaśī ceti yugādayas tathā // RKS_40.7 //",
  "GP12skprevku:5415": "parvasveteṣu kaunteya sūtrayāgaṃ tu kārayet /",
  "GP12skprevku:5416": "anantaphalasaṃyuktaṃ śivena kathitaṃ purā // RKS_40.8 //",
  "GP12skprevku:5417": "sūtreṇa veṣṭayed yas tu parvataṃ śivasannibham /",
  "GP12skprevku:5418": "umayā sahitaṃ devaṃ gaṇeśena tathaiva ca // RKS_40.9 //",
  "GP12skprevku:5419": "tāvad yugasahasrāṇi svargaloke mahīyate /",
  "GP12skprevku:5420": "putriṇī bhartṛsaṃyuktā nārī tadveṣṭinī bhavet // RKS_40.10 //",
  "GP12skprevku:5421": "kauśeyaṃ paṭṭasūtraṃ ca kārpāsaṃ ca mahīpate /",
  "GP12skprevku:5422": "navatantuṃ ca yaḥ kuryād daśa dvādaśatantukam // RKS_40.11 //",
  "GP12skprevku:5423": "aṣṭādaśa mahārāja caturviṃśati vā kramāt /",
  "GP12skprevku:5424": "kṣālayet koṭitīrthe tu gandhadhūpena vāsayet // RKS_40.12 //",
  "GP12skprevku:5425": "badhnīyāt puṣpamālāṃ ca dīpamālāṃ ca bodhayet /",
  "GP12skprevku:5426": "rātrau jāgaraṇaṃ kṛtvā oṃkāre vidhipūrvakam // RKS_40.13 //",
  "GP12skprevku:5427": "śivadhyānaparo bhūtvā nirāhāro niśāṃ nayet /",
  "GP12skprevku:5428": "prabhāte cotsavaṃ kuryād oṃkārābhyarcanaṃ tathā // RKS_40.14 //",
  "GP12skprevku:5429": "nyagrodhe bandhayet sūtraṃ samādhistho nareśvara /",
  "GP12skprevku:5430": "koṭitīrthaṃ tato gacchet sarvatīrthamayaṃ śubham // RKS_40.15 //",
  "GP12skprevku:5431": "ṛṇamokṣaṃ pāpanāśaṃ narakeśvaram uttamam /",
  "GP12skprevku:5432": "gandharveśvaraliṅgaṃ tu gacchet paramaśobhanam // RKS_40.16 //",
  "GP12skprevku:5433": "adṛśyaṃ sarvabhūtānāṃ nāgakanyābhirarcyate /",
  "GP12skprevku:5434": "tatra snātvā naro rājan gāndharvaṃ lokamāpnuyāt // RKS_40.17 //",
  "GP12skprevku:5435": "tato gacchen nṛpaśreṣṭha aṅgāreśvaram uttamam /",
  "GP12skprevku:5436": "darśanāt tasya liṅgasya gāṇapatyam avāpyate // RKS_40.18 //",
  "GP12skprevku:5437": "aṅgāreṇa tapastaptaṃ divyaṃ varṣaśataṃ tathā /",
  "GP12skprevku:5438": "grahatvamagamat so 'pi tīrthasya 'sya prabhāvataḥ // RKS_40.19 //",
  "GP12skprevku:5439": "brahmāvartaṃ tato gacchet sarvatīrtham ayaṃ śubham /",
  "GP12skprevku:5440": "tatra snātvā naro rājan chivalokam avāpnuyāt // RKS_40.20 //",
  "GP12skprevku:5441": "tilodakapradānena pitṝṇāṃ paramā gatiḥ /",
  "GP12skprevku:5442": "divyaṃ varṣasahasraṃ tu tapas tepe suduṣkaram // RKS_40.21 //",
  "GP12skprevku:5443": "brahmā caiva purākalpe lokānugrahakārakaḥ /",
  "GP12skprevku:5444": "liṅgaṃ madhyeśvaraṃ nāma jalamadhye vyavasthitam // RKS_40.22 //",
  "GP12skprevku:5445": "pūjyate nāgakanyābhir na tat paśyanti mānavāḥ /",
  "GP12skprevku:5446": "dārukeśvaraliṅgaṃ tu sarvapāpapraṇāśanam // RKS_40.23 //",
  "GP12skprevku:5447": "arcanāt tasya devasya naro vidyādharo bhavet /",
  "GP12skprevku:5448": "bhṛguliṅgaṃ tato gacched bhairavo yatra saṃsthitaḥ // RKS_40.24 //",
  "GP12skprevku:5449": "bhṛguṃ gatvā naraśreṣṭha mucyate brahmahatyayā /",
  "GP12skprevku:5450": "jāleśvaraṃ tato gacchet parvatīrthottamottamam // RKS_40.25 //",
  "GP12skprevku:5451": "snānamātro naras tatra sa bhave na punar bhavet /",
  "GP12skprevku:5452": "tilodakapradānena pitṝṇām akṣayā gatiḥ // RKS_40.26 //",
  "GP12skprevku:5453": "bhairavaṃ rūpamāsthāya bāṇasya ca puratrayam /",
  "GP12skprevku:5454": "pātitaṃ jalamadhye tu narmadāyā hareṇa vai // RKS_40.27 //",
  "GP12skprevku:5455": "jvalatpāśupatāstreṇa tatraiva tad anantaram /",
  "GP12skprevku:5456": "tad astrasaṅgamāc chīghraṃ pātālāc cotthitaṃ tataḥ // RKS_40.28 //",
  "GP12skprevku:5457": "liṅgaṃ jāleśvaraṃ nāma brahmahatyāṃ vyapohati /",
  "GP12skprevku:5458": "koṭitīrthaṃ tato gacchet snātvā ca vidhipūrvakam // RKS_40.29 //",
  "GP12skprevku:5459": "valakṣaṃ bandhayet sūtram oṃkārasya tu bhārata /",
  "GP12skprevku:5460": "oṃkāraṃ ca samabhyarcya dīpamālāṃ ca bodhayet // RKS_40.30 //",
  "GP12skprevku:5461": "saphalaḥ sūtrayāgas tu tvatprasādān maheśvara /",
  "GP12skprevku:5462": "yatīṃś ca bhojayet tatra dadyāc chaktyā ca dakṣiṇām // RKS_40.31 //",
  "GP12skprevku:5463": "sārddhaṃ ca bandhubhṛtyaiś ca pāraṇaṃ kriyate nṛpa /",
  "GP12skprevku:5464": "yaḥ śārīreṇa kaṣṭena paryaṭec chivaparvatam // RKS_40.32 //",
  "GP12skprevku:5465": "pade pade yajñaphala tasya syāc chaṅkaro 'bravīt /",
  "GP12skprevku:5466": "purā devagaṇaiḥ sarvaiḥ siddhagandharvakinnaraiḥ // RKS_40.33 //",
  "GP12skprevku:5467": "vidyādharais tathā yakṣair asurair daityadānavaiḥ /",
  "GP12skprevku:5468": "candrādityagrahaiś caiva nakṣatradhruvamaṇḍalaiḥ // RKS_40.34 //",
  "GP12skprevku:5469": "viśvedevaiś ca sādhyaiś ca marudbhir vasubhis tathā /",
  "GP12skprevku:5470": "devarājena cendrāṇyā sāvitryā caiva bhārata // RKS_40.35 //",
  "GP12skprevku:5471": "arundhatyā sarasvatyā gāyatryā sa ca parvataḥ /",
  "GP12skprevku:5472": "sūtreṇa veṣṭito bhaktyā phalaṃ prāptaṃ śivoditam // RKS_40.36 //",
  "GP12skprevku:5473": "ahalyā menakā rambhā ghṛtācī corvaśī tathā /",
  "GP12skprevku:5474": "tilottamā tathā cānyā saritaḥ sāgarāś ca vai // RKS_40.37 //",
  "GP12skprevku:5475": "veṣṭanāt parvatasyāsya digdevatvamavāptavān /",
  "GP12skprevku:5476": "yāvac candraś ca sūryaś ca yāvat tiṣṭhati medinī // RKS_40.38 //",
  "GP12skprevku:5477": "sūtrayāgaprabhāveṇa tāvac chivapure vaset /",
  "GP12skprevku:5478": "etat te kathitaṃ rājan sūtrayāgasya yatphalam // RKS_40.39 //",
  "GP12skprevku:5479": "śravaṇāt kīrtanād asya rudrasyānucaro bhavet // RKS_40.40 //",
  "GP12skprevku:5480": "iti śrīskandapurāṇe revākhaṇḍe sūtrayāgavarṇano nāma catvāriṃśo 'dhyāyaḥ //",
  "GP12skprevku:5481": "RKS adhyāya 41",
  "GP12skprevku:5482": "yudhiṣṭhira uvāca:",
  "GP12skprevku:5483": "kīrtanaṃ koṭitīrthasya mānasaṃkhyāpramāṇataḥ /",
  "GP12skprevku:5484": "tīrthāni cottare yāmye prākāre saṃsthitāni ca // RKS_41.1 //",
  "GP12skprevku:5485": "kathayasva prasādena tāni me munisattama /",
  "GP12skprevku:5486": "teṣāṃ tu darśanād eva pāpaṃ duṣkṛtakarmiṇām // RKS_41.2 //",
  "GP12skprevku:5487": "praṇaśyet tatkṣaṇād eva tamaḥ sūryodaye yathā /",
  "GP12skprevku:5488": "mārkaṇḍeya uvāca:",
  "GP12skprevku:5489": "uttare yāni tīrthāni yāni tīrthāni dakṣiṇe // RKS_41.3 //",
  "GP12skprevku:5490": "līyante koṭitīrthe tu sākṣāc chivapade nṛpa /",
  "GP12skprevku:5491": "pṛthivyāṃ yāni tīrthāni āsamudrāntagocare // RKS_41.4 //",
  "GP12skprevku:5492": "tāni sākṣāt koṭitīrthe līyante parame pade /",
  "GP12skprevku:5493": "kapilā 'marayor madhye narmadoṃkāramadhyataḥ // RKS_41.5 //",
  "GP12skprevku:5494": "atrāntare nṛpaśreṣṭha koṭitīrthaṃ vyavasthitam /",
  "GP12skprevku:5495": "daśāyutāni tīrthānāṃ pātālatalavāsinām // RKS_41.6 //",
  "GP12skprevku:5496": "kapilānarmadāmadhye śivena sthāpitāni ca /",
  "GP12skprevku:5497": "atrāntare mahārāja rudrāvartajalena tu // RKS_41.7 //",
  "GP12skprevku:5498": "snātvā vidhānatas te vai gacchanti śivamandiram /",
  "GP12skprevku:5499": "ye vasanty uttare kūle rudraloke vasanti te // RKS_41.8 //",
  "GP12skprevku:5500": "vasanti vāmabhāge vai te lokaṃ yānti vaiṣṇavam /",
  "GP12skprevku:5501": "ye pūrvapaścime bhāge vasanty amarakaṇṭake // RKS_41.9 //",
  "GP12skprevku:5502": "rudrasya brahmaṇo lokaṃ te prayānti ca vaiṣṇavam /",
  "GP12skprevku:5503": "jale caikādaśāgnau tu patane ṣoḍaśaiva tu // RKS_41.10 //",
  "GP12skprevku:5504": "sahasrāṇi tathāśītir maraṇād gogṛhe tathā /",
  "GP12skprevku:5505": "anaśane brahmalokaḥ sārddhaṃ lakṣamudāhṛtaḥ // RKS_41.11 //",
  "GP12skprevku:5506": "kapilānarmadātoye jalāgnī sādhayanti ye /",
  "GP12skprevku:5507": "caturyugasahasrāṇi rudraloke vasanti te // RKS_41.12 //",
  "GP12skprevku:5508": "avaśaḥ svavaśo vā 'pi mṛgapakṣisarīsṛpāḥ /",
  "GP12skprevku:5509": "tiryagyonigatāḥ pāpā mriyante ye yudhiṣṭhira // RKS_41.13 //",
  "GP12skprevku:5510": "rājānas te prajāyante śubhe vaidyādhare pure /",
  "GP12skprevku:5511": "rāhusomasamāyoge koṭitīrthe narādhipa // RKS_41.14 //",
  "GP12skprevku:5512": "puṇyaṃ yat kīrtitaṃ puṃsāṃ tasya saṃkhyā na vidyate /",
  "GP12skprevku:5513": "gayāyāṃ ca kurukṣetre puṣkare 'marakaṇṭake // RKS_41.15 //",
  "GP12skprevku:5514": "tulyaṃ phalamavāpnoti rāhugraste divākare /",
  "GP12skprevku:5515": "prācī sarasvatī yatra sthāṇuḥ sārasvataṃ jalam // RKS_41.16 //",
  "GP12skprevku:5516": "sārddhaṃ dvādaśa lakṣaṃ tu dattaṃ tatra pravartate /",
  "GP12skprevku:5517": "tat tulyaṃ tu bhavet sarvaṃ koṭitīrthe na saṃśayaḥ // RKS_41.17 //",
  "GP12skprevku:5518": "nyāyopārjitavittasya rāhugraste divākare /",
  "GP12skprevku:5519": "nānāvidhaṃ tu puṇyaṃ ca mataṃ vai parikīrtitam // RKS_41.18 //",
  "GP12skprevku:5520": "brahmaviṣṇuśivoktaṃ ca pramāṇa sarvasammatam /",
  "GP12skprevku:5521": "alpasattvā narā rājan kāle māyāvimohitāḥ // RKS_41.19 //",
  "GP12skprevku:5522": "oṃkāraṃ ye na paśyanti tathā vai saptakalpagām /",
  "GP12skprevku:5523": "gochāgayor mahārāja hemarūpye yad antaram // RKS_41.20 //",
  "GP12skprevku:5524": "śūdrabrāhmaṇayor yadvad yathā vaddadhitakrayoḥ /",
  "GP12skprevku:5525": "amareśvaratīrthaṃ hi jñeyaṃ tīrthāntaraiḥ saha // RKS_41.21 //",
  "GP12skprevku:5526": "dīyate koṭitīrthe yadguñjāmātraṃ hiraṇyakam /",
  "GP12skprevku:5527": "tasya saṃkhyā na vidyate yāvad āhūta saṃplavam // RKS_41.22 //",
  "GP12skprevku:5528": "caturhastapramāṇaṃ tu koṭitīrthaṃ na saṃśayaḥ /",
  "GP12skprevku:5529": "hastamātraṃ tathā cānye vitastiṃ ca tathā 'pare // RKS_41.23 //",
  "GP12skprevku:5530": "caturaṅgulamayaṃ ke 'pi kecid aṅgulamānataḥ /",
  "GP12skprevku:5531": "arddhāṅgulaṃ yavamātraṃ brahmasūtrapramāṇataḥ // RKS_41.24 //",
  "GP12skprevku:5532": "caturviṃśe dvādaśābde kurukṣetrāt sarasvatī /",
  "GP12skprevku:5533": "koṭitīrthe tathā snātuṃ rāhugraste divākare // RKS_41.25 //",
  "GP12skprevku:5534": "kariṇīrūpamāsthāya āyāt svapuṇyakakṣayāt /",
  "GP12skprevku:5535": "snānaṃ kṛtvā punaryāti kurukṣetraṃ na saṃśayaḥ // RKS_41.26 //",
  "GP12skprevku:5536": "kāverīsaṅgamaṃ yāvad ārabhyo dadhisaṅgamam /",
  "GP12skprevku:5537": "atrāntare mahārāja tīrthakoṭyo daśa smṛtāḥ // RKS_41.27 //",
  "GP12skprevku:5538": "koṭitīrthaṃ samārabhya nīlagaṅgāvasānataḥ /",
  "GP12skprevku:5539": "aṣṭalakṣāṇi tīrthānāṃ brahmasūtrapramāṇataḥ // RKS_41.28 //",
  "GP12skprevku:5540": "kāveryāḥ pūrvabhāge ca yāvat paryaṅkaparvataḥ /",
  "GP12skprevku:5541": "daśa lakṣāṇi tīrthānāṃ saṃkhyā ca kathitā tava // RKS_41.29 //",
  "GP12skprevku:5542": "narmadāyāṃ samāsādya jamadagner mahāśramam /",
  "GP12skprevku:5543": "śrīkaṇṭhaṃ nīlakaṇṭhaṃ ca liṅgaṃ pāpapraṇāśanam // RKS_41.30 //",
  "GP12skprevku:5544": "kanyātīrthaṃ mahāpuṇyaṃ kapileśvaram uttamam /",
  "GP12skprevku:5545": "kapilāvartasaṃjñaṃ tu tīrthaṃ pāpaharaṃ param // RKS_41.31 //",
  "GP12skprevku:5546": "tatra pūṣā ca sūryas tu śivadhyānaparāyaṇaḥ /",
  "GP12skprevku:5547": "divyaṃ varṣasahasraṃ tu tapas tepe suduṣkaram // RKS_41.32 //",
  "GP12skprevku:5548": "tatas tuṣṭaḥ sureśānas tam uvāca tadā nṛpa /",
  "GP12skprevku:5549": "varaṃ vṛṇīṣva bhadraṃ te yat te manasi vartate // RKS_41.33 //",
  "GP12skprevku:5550": "pūṣovāca:",
  "GP12skprevku:5551": "yadi tuṣṭo 'si deveśa varaṃ dātuṃ tvam icchasi /",
  "GP12skprevku:5552": "sūryapiṅgalasaṃjñaṃ tu liṅgaṃ paramasiddhidam // RKS_41.34 //",
  "GP12skprevku:5553": "ākāśe pratapadraśmisahasrāṃśu samaprabham /",
  "GP12skprevku:5554": "māse māse 'nyamitras tu saṃkramaś cānyarāśiṣu // RKS_41.35 //",
  "GP12skprevku:5555": "imaṃ varam ahaṃ manye jagad dyotanakārakam /",
  "GP12skprevku:5556": "īśvara uvāca:",
  "GP12skprevku:5557": "sarvasampatsamṛddhis te matprasādād bhaviṣyati // RKS_41.36 //",
  "GP12skprevku:5558": "kṛte yuge mahārāja mayaitad dṛṣṭam eva ca /",
  "GP12skprevku:5559": "caturdaśyāṃ tathā 'ṣṭamyāṃ piṅgaleśvarapūjanāt // RKS_41.37 //",
  "GP12skprevku:5560": "koṭiyajñaphalaṃ prāpya śivaloke mahīyate /",
  "GP12skprevku:5561": "revātīreṣu ye devāḥ krośamātraṃ svayaṃbhuvaḥ // RKS_41.38 //",
  "GP12skprevku:5562": "sarve te siddhidā jñeyāḥ kāmabhogaphalapradāḥ /",
  "GP12skprevku:5563": "kecit kūṣmāṇḍamātrā vai kecidvai puṣpamātrakāḥ // RKS_41.39 //",
  "GP12skprevku:5564": "eraṇḍaphalamātrāś ca vajramauktikamānataḥ /",
  "GP12skprevku:5565": "kṛte maṇimayāḥ proktās tretāyāṃ tu hiraṇmayāḥ // RKS_41.40 //",
  "GP12skprevku:5566": "dvāpare raupyatāmrāś ca kalau cāśmamayāḥ smṛtāḥ /",
  "GP12skprevku:5567": "brāhmaṃ kṛtayugaṃ prāhus tretāṃ vai kṣatriyaṃ tathā // RKS_41.41 //",
  "GP12skprevku:5568": "dvāparaṃ vaiśyam ity evaṃ kaliṃ śūdraṃ tathaiva ca /",
  "GP12skprevku:5569": "nāpuṇyāliṅgamāsādya mriyate 'marakaṇṭake // RKS_41.42 //",
  "GP12skprevku:5570": "ko na mucyeta kaunteya saptajanmajakilbiṣāt /",
  "GP12skprevku:5571": "yādṛśo 'yaṃ giriḥ puṇyaḥ sarvato 'marakaṇṭakaḥ // RKS_41.43 //",
  "GP12skprevku:5572": "tādṛśaṃ nānupaśyāmi triṣu lokeṣu bhārata /",
  "GP12skprevku:5573": "parvatasya samantāt tu tīrthakoṭir vyavasthitā // RKS_41.44 //",
  "GP12skprevku:5574": "svargasopānamāsādya prātyakṣaṃ śivadarśanam /",
  "GP12skprevku:5575": "supuṇyaṃ koṭitīrthaṃ vai tathā cāmarakaṇṭakam // RKS_41.45 //",
  "GP12skprevku:5576": "svargadaṃ mokṣadaṃ viddhi sarvasiddhipradāyakam /",
  "GP12skprevku:5577": "vaidūryaparvate siddho māndhātā ca kṛte yuge // RKS_41.46 //",
  "GP12skprevku:5578": "kathito nṛpaśārdūla tathānyat kathayāmi te /",
  "GP12skprevku:5579": "kāverīsaṅgamaḥ puṇyaḥ sarvalokeṣu viśrutaḥ // RKS_41.47 //",
  "GP12skprevku:5580": "tatra snātvā divaṃ yānti ye mṛtā na punarbhavāḥ /",
  "GP12skprevku:5581": "kāveryāṃ bhūtajābhaume vyatīpāto yadā bhavet // RKS_41.48 //",
  "GP12skprevku:5582": "sahasraguṇitaṃ puṇyaṃ bhavet tasyās tu saṅgame /",
  "GP12skprevku:5583": "śastreṇa nihatā ye vai tilamiśrāmbudānataḥ // RKS_41.49 //",
  "GP12skprevku:5584": "te caikoddiṣṭaśrāddhena svargalokam avāpnuyuḥ /",
  "GP12skprevku:5585": "cāṇḍālād guhakāt sarpād vidyuto brāhmaṇād api // RKS_41.50 //",
  "GP12skprevku:5586": "daṃṣṭribhyaś ca paśubhyaś ca maraṇaṃ pāpakarmiṇām /",
  "GP12skprevku:5587": "sarve te nṛpaśārdūla kāverīsaṅgame śubhe // RKS_41.51 //",
  "GP12skprevku:5588": "śrāddhasya karaṇāt satyaṃ tṛptā yānti parāṃ gatim /",
  "GP12skprevku:5589": "kubereṇa tapas taptaṃ divyaṃ varṣasahasrakam // RKS_41.52 //",
  "GP12skprevku:5590": "ārādhitaḥ pūjitaś ca lokanātha umāpatiḥ /",
  "GP12skprevku:5591": "śivaprasādasampanno lokapālatvamāptavān // RKS_41.53 //",
  "GP12skprevku:5592": "tatra yas tyajati prāṇāṃs tasya puṇyaphalaṃ śṛṇu /",
  "GP12skprevku:5593": "ṣaṣṭivarṣasahasrāṇi devarājyam avāpnuyāt // RKS_41.54 //",
  "GP12skprevku:5594": "avaśaḥ svavaśo vā 'pi prāṇatyāgaṃ karoti yaḥ /",
  "GP12skprevku:5595": "daśavarṣasahasrāṇi rājā vaidyādhare pure // RKS_41.55 //",
  "GP12skprevku:5596": "revākāverikais toyais tilair āraṇyakais tathā /",
  "GP12skprevku:5597": "pitaras tarpitās tatra tṛptā yānti parāṃ gatim // RKS_41.56 //",
  "GP12skprevku:5598": "nānāmukhasahasrais tu kāverī prathitā bhuvi /",
  "GP12skprevku:5599": "carācaraṃ yathā vyāptaṃ vāyunā sūryaraśmibhiḥ // RKS_41.57 //",
  "GP12skprevku:5600": "tathā toyena kāveryā vyāptaṃ ca vasudhātalam /",
  "GP12skprevku:5601": "narmadādakṣiṇe kūle vārāhe vindhyaparvate // RKS_41.58 //",
  "GP12skprevku:5602": "pratyakṣā sarvadevānāṃ payoṣṇī nirgatā yataḥ /",
  "GP12skprevku:5603": "somasya duhitā cāsīt himagarbhenduśītalā // RKS_41.59 //",
  "GP12skprevku:5604": "hareṇārādhitā pūrvam umāmūrtiḥ payasvinī /",
  "GP12skprevku:5605": "lokānāṃ tāraṇārthāya somagaṅgeti gīyate // RKS_41.60 //",
  "GP12skprevku:5606": "viniṣkrāntā śarīrāc ca vārāhasya yaśasvinaḥ /",
  "GP12skprevku:5607": "tatra snātvā naro rājan bhave vai na punar bhavet // RKS_41.61 //",
  "GP12skprevku:5608": "tilodakapradānena pitaras tasya bhārata /",
  "GP12skprevku:5609": "daśāyutasahasrāṇi loke krīḍanti śāṅkare // RKS_41.62 //",
  "GP12skprevku:5610": "kārttikyāṃ yatphalaṃ tasya vārāhe vindhyaparvate /",
  "GP12skprevku:5611": "saṃkhyā na śakyate snānād atra varṣaśatair api // RKS_41.63 //",
  "GP12skprevku:5612": "śivena kathitaṃ pūrvaṃ purāṇe skandakīrtite /",
  "GP12skprevku:5613": "tatra yad dīyate dānaṃ tasya saṃkhyā na vidyate // RKS_41.64 //",
  "GP12skprevku:5614": "ye cārcayanti vārāhaṃ na te prākṛtamānuṣāḥ /",
  "GP12skprevku:5615": "prāṇatyāge kṛte tatra śivalokam avāpnuyuḥ // RKS_41.65 //",
  "GP12skprevku:5616": "rāhusomasamāyoge vārāhe vindhyaparvate /",
  "GP12skprevku:5617": "kurukṣetrasamaṃ puṇyaṃ purā vai śaṅkaro 'bravīt // RKS_41.66 //",
  "GP12skprevku:5618": "girer ārabhya vārāhāt payoṣṇyāḥ saṅgamāvadhi /",
  "GP12skprevku:5619": "atrāntare nṛpaśreṣṭha tīrthakoṭir udāhṛtā // RKS_41.67 //",
  "GP12skprevku:5620": "payoṣṇīsaṅgame tatra somāvartaḥ sa ucyate /",
  "GP12skprevku:5621": "sa deśaḥ sarvataḥ puṇyaḥ satyam etat tavoditam // RKS_41.68 //",
  "GP12skprevku:5622": "payoṣṇīsaṅgame pāpahare liṅgasya darśanāt /",
  "GP12skprevku:5623": "tatra snānasya dānasya saṃkhyā kartuṃ na śakyate // RKS_41.69 //",
  "GP12skprevku:5624": "tāpīpayoṣṇīsaṃbhedaś candrasūryagrahe nṛpa /",
  "GP12skprevku:5625": "kurukṣetrācchataguṇaḥ śivena parikīrtitaḥ // RKS_41.70 //",
  "GP12skprevku:5626": "caturbhujo harir yatra śrīpatiḥ puruṣottamaḥ /",
  "GP12skprevku:5627": "viṣṇukṣetraṃ tu vijñeyaṃ krośamātraṃ tu tannṛpa // RKS_41.71 //",
  "GP12skprevku:5628": "āśvinasya tu māsasya kṛṣṇapakṣe caturdaśī /",
  "GP12skprevku:5629": "amāvāsyā sinīvālī parvāṇy etāny anukramāt // RKS_41.72 //",
  "GP12skprevku:5630": "caturdaśyāṃ caturyoge pīyūṣaṃ vahate nṛpa /",
  "GP12skprevku:5631": "pitaras tṛptim āyānti dine tasmin na saṃśayaḥ // RKS_41.73 //",
  "GP12skprevku:5632": "suryagrahe kurukṣetre yatphalaṃ parikīrtitam /",
  "GP12skprevku:5633": "tāpīpayoṣṇīsamparke tatphalaṃ parikīrtitam // RKS_41.74 //",
  "GP12skprevku:5634": "dīpotsarge tu kaumudyāṃ phalaṃ saṃkhyā na vidyate /",
  "GP12skprevku:5635": "puruṣaś cakravartī syād dīpaṃ tatra cakāra yaḥ // RKS_41.75 //",
  "GP12skprevku:5636": "kārttikyām āśvine māsi pakṣayor ubhayor api /",
  "GP12skprevku:5637": "māsam ekaṃ na bhuñjīta tasya puṇyaphalaṃ śṛṇu // RKS_41.76 //",
  "GP12skprevku:5638": "yāvac candraś ca sūryaś ca himavāṃś ca mahodadhiḥ /",
  "GP12skprevku:5639": "tāvat kālaṃ vaset svarge viṣṇuloke ca bhārata // RKS_41.77 //",
  "GP12skprevku:5640": "narmadādakṣiṇe bhittvā pātālāt tu samutthitam /",
  "GP12skprevku:5641": "kāverī kuṇḍam ity evaṃ triṣu lokeṣu viśrutam // RKS_41.78 //",
  "GP12skprevku:5642": "snātamātro naras tatra gāṇapatyam avāpnuyāt /",
  "GP12skprevku:5643": "kuṇḍeśvaraṃ siddhaliṅgaṃ surasiddhaniṣevitam // RKS_41.79 //",
  "GP12skprevku:5644": "pramādāt kurute yas tu pūtaliṅgasya pūjanam /",
  "GP12skprevku:5645": "na tatpuṇyasya saṃkhyāsti yāvac candrārkatārakam // RKS_41.80 //",
  "GP12skprevku:5646": "tilodakapradānena piṇḍapātena bhārata /",
  "GP12skprevku:5647": "asaṃkhyakālikā tṛptiḥ pitṝṇāṃ nāsti saṃśayaḥ // RKS_41.81 //",
  "GP12skprevku:5648": "kāveryās tu prabhāveṇa narmadāsaṅgamāt punaḥ /",
  "GP12skprevku:5649": "yajñāvarto 'bhavad deśaḥ satyam etacchivoditam // RKS_41.82 //",
  "GP12skprevku:5650": "svayambhuvāni liṅgāni svargamokṣapradāni tu /",
  "GP12skprevku:5651": "yatra tatra naraḥ snātvā kāveryā nṛpasattama // RKS_41.83 //",
  "GP12skprevku:5652": "aśvamedhaphalaṃ prāpya viṣṇuloke mahīyate /",
  "GP12skprevku:5653": "tyaktvā prāṇāṃs tu kauveryāṃ kauberaṃ lokam āpnuyāt // RKS_41.84 //",
  "GP12skprevku:5654": "kaubereśvaraliṅgaṃ tu sarvasiddhipradāyakam /",
  "GP12skprevku:5655": "kāverīnarmadāmadhye na tatpaśyanti mānavāḥ // RKS_41.85 //",
  "GP12skprevku:5656": "pūjyate suradaityais tu nāgakanyābhir arcyate /",
  "GP12skprevku:5657": "arcanāt tasya devasya dvādaśādityasannibhaḥ // RKS_41.86 //",
  "GP12skprevku:5658": "sarvapāpavinirmuktaḥ śivaloke mahīyate /",
  "GP12skprevku:5659": "kāverīnarmadābhede bāṇaliṅgaṃ pratiṣṭhitam // RKS_41.87 //",
  "GP12skprevku:5660": "kubereṇa purā dṛṣṭaṃ saṅgameśvaranāmataḥ /",
  "GP12skprevku:5661": "arcanāt tasya devasya lokapure vaset // RKS_41.88 //",
  "GP12skprevku:5662": "gaṅgāyamunasaṃbhede yatphalaṃ parikīrtitam /",
  "GP12skprevku:5663": "bhaume tu bhūtajāyoge vyatīpāte ca saṃkrame // RKS_41.89 //",
  "GP12skprevku:5664": "rāhusomasamāyoge tad evāṣṭaguṇaṃ smṛtam /",
  "GP12skprevku:5665": "aśītiś ca guṇāḥ proktā gaṅgāyamunasaṅgame // RKS_41.90 //",
  "GP12skprevku:5666": "kāverīnarmadāyoge bāṇā aṣṭaguṇāḥ smṛtāḥ /",
  "GP12skprevku:5667": "gaṅgāṣaṣṭisahasrais tu kṣetrapālaiḥ prapūjyate // RKS_41.91 //",
  "GP12skprevku:5668": "tadardhairanyatīrthāni rakṣante nātra saṃśayaḥ /",
  "GP12skprevku:5669": "amareśvarayāmye tu liṅgaṃ caiva jaleśvaram // RKS_41.92 //",
  "GP12skprevku:5670": "darśanāt tasya liṅgasya gāṇapatyamavāpnuyāt /",
  "GP12skprevku:5671": "lakṣaiś ca rakṣitā devair narmadā saptakalpagā // RKS_41.93 //",
  "GP12skprevku:5672": "dhanvibhiḥ ṣaṣṭipuruṣaiḥ sahasraiś ca yudhiṣṭhira /",
  "GP12skprevku:5673": "oṃkāraṃ śatasāhasryā parvato liṅgam eva ca // RKS_41.94 //",
  "GP12skprevku:5674": "anyadeśe kṛtaṃ pāpaṃ puṇyakṣetre vinaśyati /",
  "GP12skprevku:5675": "puṇyakṣetre kṛtaṃ pāpaṃ vajralepo bhaviṣyati // RKS_41.95 //",
  "GP12skprevku:5676": "kṣaṇamātreṇa duḥkhena atyantasukhamaśnute // RKS_41.96 //",
  "GP12skprevku:5677": "iti śrīskandapurāṇe revākhaṇḍe kāverīmāhātmyaṃ nāmaikacatvāriṃśo 'dhyāyaḥ //",
  "GP12skprevku:5678": "RKS adhyāya 42",
  "GP12skprevku:5679": "mārkaṇḍeya uvāca:",
  "GP12skprevku:5680": "revā bhittvā caṇḍavegā mahābhāgā viniḥsṛtā /",
  "GP12skprevku:5681": "tatra snātvā naravyāghra brahmahatyāṃ vyapohati // RKS_42.1 //",
  "GP12skprevku:5682": "tilodakaṃ tatra tīrthe haviṣā piṇḍadānataḥ /",
  "GP12skprevku:5683": "pitṝn samuddhared ghorāt narakān nātra saṃśayaḥ // RKS_42.2 //",
  "GP12skprevku:5684": "pāpamṛtyumṛtā ye tu caṇḍakarmakṛto narāḥ /",
  "GP12skprevku:5685": "mucyante tena pāpena caṇḍavegāsamāgame // RKS_42.3 //",
  "GP12skprevku:5686": "caṇḍeśvaraṃ tatra liṅgaṃ sarvadevamayaṃ śubham /",
  "GP12skprevku:5687": "darśanāt pūjanād asya puṣpagandhādidānataḥ // RKS_42.4 //",
  "GP12skprevku:5688": "brahmahatyā sahasrair hi tatkṣaṇād eva mucyate /",
  "GP12skprevku:5689": "candrasenaḥ purā cāsīd durātmā pāpakarmakṛt // RKS_42.5 //",
  "GP12skprevku:5690": "paradārarataścauro brahmaghno gurutalpagaḥ /",
  "GP12skprevku:5691": "raghuvaṃśī ca pāpātmā ṛṣipatnīṃ ca brāhmaṇīm // RKS_42.6 //",
  "GP12skprevku:5692": "anyāś ca yā vai subhagāḥ patiṃ hatvā samāharat /",
  "GP12skprevku:5693": "naimiṣāraṇyavāsī ca śāṇḍilyo brahmavittamaḥ // RKS_42.7 //",
  "GP12skprevku:5694": "saudāminī tasya bhāryā dharmapatnī yaśasvinī /",
  "GP12skprevku:5695": "rūpayauvanasampannā candrakāntisamaprabhā // RKS_42.8 //",
  "GP12skprevku:5696": "kāminī valkaladharā pīnonnatapayodharā /",
  "GP12skprevku:5697": "ākhyānaṃ kathayiṣyāmi tasyās tasya purātanam // RKS_42.9 //",
  "GP12skprevku:5698": "hayārūḍhaś candraseno naimiṣāraṇyavāsinaḥ /",
  "GP12skprevku:5699": "śāṇḍilyasyāśramaṃ prāpto vane sa mṛgayan mṛgān // RKS_42.10 //",
  "GP12skprevku:5700": "daṣṭā saudāminī tena śāṇḍilyasya priyā tadā /",
  "GP12skprevku:5701": "uvāca vacanaṃ tāṃ vai tvaṃ me rājñī bhaved iti // RKS_42.11 //",
  "GP12skprevku:5702": "valkalājinadhārī ca kuśakāśapavitrakaḥ /",
  "GP12skprevku:5703": "kandamūlaphalāśī ca brāhmaṇaś ca patis tava // RKS_42.12 //",
  "GP12skprevku:5704": "kiṃ kariṣyasi tat tena mama bhogāṃś ca puṣkalān /",
  "GP12skprevku:5705": "sarvadā matprasādena bhuṅkṣva tvaṃ varavarṇini // RKS_42.13 //",
  "GP12skprevku:5706": "tasya tad vacanaṃ śrutvā nṛpateḥ pāpakarmaṇaḥ /",
  "GP12skprevku:5707": "āha saudāminī vākyaṃ candrasenaṃ nṛpādhamam // RKS_42.14 //",
  "GP12skprevku:5708": "yācasva me patiṃ rājaṃs tasyāhaṃ vaśavārtinī /",
  "GP12skprevku:5709": "śāṇḍilyam abravīd rājā tato 'mūṃ varayāmi te // RKS_42.15 //",
  "GP12skprevku:5710": "kanyām imāṃ ca patnī te ced adya tvaṃ dadasva me /",
  "GP12skprevku:5711": "maulye dadāmi te dravyamasyāḥ śatasahasraśaḥ // RKS_42.16 //",
  "GP12skprevku:5712": "śāṇḍilya uvāca:",
  "GP12skprevku:5713": "sarvāḥ striyaḥ kaitavabaddhamūlās tāsāṃ priyo nāsti manuṣyaloke /",
  "GP12skprevku:5714": "yatheṣṭaceṣṭo bhava bhūmipāla kiṃ māṃ dvijaṃ pṛcchasi durbalaṃ ca // RKS_42.17 //",
  "GP12skprevku:5715": "kāmāndhas tu tato rājā kare jagrāha tāṃ tadā /",
  "GP12skprevku:5716": "sā nirīkṣyā hataṃ pāpaṃ jvalantī tīvrakopataḥ /",
  "GP12skprevku:5717": "rajasvalā 'haṃ māṃ spṛṣṭvā cāṇḍālas tvaṃ bhaviṣyasi // RKS_42.18 //",
  "GP12skprevku:5718": "tāṃ dṛṣṭvā tādṛśīṃ nagnāṃ bhayārtāṃ prāṇavallabhām /",
  "GP12skprevku:5719": "cāṇḍālas tat kṣaṇāj jātaḥ sarvabhūtabhayāvahaḥ // RKS_42.19 //",
  "GP12skprevku:5720": "hāhākāraṃ tataś cakruḥ sarve devāḥ samānuṣāḥ /",
  "GP12skprevku:5721": "aśvam āruhya rājā 'sāv ayodhyām āviśat purīm // RKS_42.20 //",
  "GP12skprevku:5722": "dṛṣṭvā cāṇḍālarūpaṃ taṃ brāhmaṇāḥ puravāsinaḥ /",
  "GP12skprevku:5723": "rājaputrā mahīpālasyāntaḥpuranivāsinaḥ // RKS_42.21 //",
  "GP12skprevku:5724": "babhūvur bhayabhītāś ca garhayanto mahīpatim /",
  "GP12skprevku:5725": "vaśiṣṭhaṃ śaraṇaṃ prāptaḥ śocitvā cātmanas tanum // RKS_42.22 //",
  "GP12skprevku:5726": "rājā viṣaṇṇavadana uvāca svapurohitam /",
  "GP12skprevku:5727": "jagāmāhaṃ samuddeśaṃ naimiṣāraṇyavāsinam // RKS_42.23 //",
  "GP12skprevku:5728": "śāṇḍilyaṃ ca namaskṛtya sāṣṭāṅgaṃ praṇipatya ca /",
  "GP12skprevku:5729": "abravaṃ dehi bhāryāṃ svāṃ vittena bahulena me // RKS_42.24 //",
  "GP12skprevku:5730": "śāṇḍilyasya tu patnyā vai tayā śapto 'ham antike /",
  "GP12skprevku:5731": "śrutvā tasya caritraṃ ca pāpasya bho narādhipa // RKS_42.25 //",
  "GP12skprevku:5732": "vaśiṣṭho 'py abravīd vākyaṃ candrasenaṃ narādhipam /",
  "GP12skprevku:5733": "śāṇḍilyaṃ gaccha rājendra tāpasaṃ ṛtugāminam // RKS_42.26 //",
  "GP12skprevku:5734": "saudāminīm ṛṣer bhāryāṃ jvalantīm iva tejasā /",
  "GP12skprevku:5735": "evam astv iti coktvā taṃ namaskṛtya purodhasam // RKS_42.27 //",
  "GP12skprevku:5736": "sa jagāma tam uddeśaṃ naimiṣāraṇyavāsinam /",
  "GP12skprevku:5737": "śāṇḍilyaṃ tu namaskṛtya sāṣṭāṅgaṃ ca punaḥ punaḥ // RKS_42.28 //",
  "GP12skprevku:5738": "abravīt taṃ muniśreṣṭhaṃ bhayatrasto narādhipaḥ /",
  "GP12skprevku:5739": "kṣamasva me muniśreṣṭha tvadbhāryāṃ prati kāminaḥ // RKS_42.29 //",
  "GP12skprevku:5740": "tvaṃ mātā me pitā cāsi raghuvaṃśaṃ samuddhara /",
  "GP12skprevku:5741": "mayā tv apakṛtaṃ te 'dya tasya prāptaṃ phalaṃ hi vai // RKS_42.30 //",
  "GP12skprevku:5742": "uvāca brāhmaṇaḥ prīto bhāryā caiva pativratā /",
  "GP12skprevku:5743": "mārkaṇḍeyaḥ pitā rājan chiṣyo 'haṃ tasya dhīmataḥ // RKS_42.31 //",
  "GP12skprevku:5744": "bhāryārtham iha saṃprāpto naimiṣāraṇyavāsinaḥ /",
  "GP12skprevku:5745": "tvaṃ tu gaccha nṛpaśreṣṭha caṇḍavegāsamāgamam // RKS_42.32 //",
  "GP12skprevku:5746": "caṇḍeśvaraṃ tamabhyarcya tatra snātvā nṛpottama /",
  "GP12skprevku:5747": "avāpsyasi paraṃ sthānaṃ muktaś cāsmāc ca kilbiṣāt // RKS_42.33 //",
  "GP12skprevku:5748": "tasya tad vacanaṃ śrutvā śāṇḍilyasya mahātmanaḥ /",
  "GP12skprevku:5749": "śāṇḍilyaṃ ca namaskṛtya tathā saudāminīṃ nṛpaḥ // RKS_42.34 //",
  "GP12skprevku:5750": "svasti vo 'stu gamiṣyāmi caṇḍavegāsamāgamam /",
  "GP12skprevku:5751": "evamuktvā gatas tatra samāgatya kṣamāpatiḥ // RKS_42.35 //",
  "GP12skprevku:5752": "caṇḍeśvaraṃ samabhyarcya tatra snātvā vidhānataḥ /",
  "GP12skprevku:5753": "divyayānasamārūḍhaḥ stūyamāno 'psarogaṇaiḥ // RKS_42.36 //",
  "GP12skprevku:5754": "sarvapāpavinirmuktas tīrthasyāsya prabhāvataḥ /",
  "GP12skprevku:5755": "kṣaṇāc chivapuraṃ prāptaś candraseno mahīpatiḥ // RKS_42.37 //",
  "GP12skprevku:5756": "svārociṣe 'ntare prāpte ādikalpe kṛte yuge /",
  "GP12skprevku:5757": "bhūtānāṃ ca sahasrāṇi saṃsiddhiṃ tatra cānvayuḥ // RKS_42.38 //",
  "GP12skprevku:5758": "etat te kathitaṃ rājaṃś caṇḍavegāsamāgamam /",
  "GP12skprevku:5759": "śravaṇāt kīrtanād vāpi bhrūṇahatyā praṇaśyati // RKS_42.39 //",
  "GP12skprevku:5760": "iti śrīskandapurāṇe revākhaṇḍe caṇḍavegāmāhātmyavarṇano nāma dvicatvāriṃśo 'dhyāya",
  "GP12skprevku:5761": "RKS adhyāya 43",
  "GP12skprevku:5762": "mārkaṇḍeya uvāca:",
  "GP12skprevku:5763": "eraṇḍīnarmadāyogaṃ tato gacched yudhiṣṭhira /",
  "GP12skprevku:5764": "tṛtīyā caṇḍavegā ca svargasopānapaddhatiḥ // RKS_43.1 //",
  "GP12skprevku:5765": "tatra snātvā divaṃ yānti ye mṛtā na punarbhavāḥ /",
  "GP12skprevku:5766": "tilodakapradānena piṇḍapātena bhārata // RKS_43.2 //",
  "GP12skprevku:5767": "anekakālikā tṛptiḥ pitṝṇām upajāyate /",
  "GP12skprevku:5768": "amāsomasamāyoge rāhugraste divākare // RKS_43.3 //",
  "GP12skprevku:5769": "eraṇḍīsaṅgamasthāne puṇyasaṃkhyā na vidyate /",
  "GP12skprevku:5770": "eraṇḍīśvaraliṅgaṃ tu sarvapāpapraṇāśanam // RKS_43.4 //",
  "GP12skprevku:5771": "kuṅkumena samālipya gandhadhūpaiḥ prapūjayet /",
  "GP12skprevku:5772": "divyaṃ varṣasahasraṃ tu modate śivasannidhau // RKS_43.5 //",
  "GP12skprevku:5773": "darśanāt tasya liṅgasya gāṇapatyam avāpnuyāt /",
  "GP12skprevku:5774": "bhadrarudreśvaraṃ nāma liṅgaṃ paramasiddhidam // RKS_43.6 //",
  "GP12skprevku:5775": "bhadrarudrau purākalpe gandharvau bhrātarau tathā /",
  "GP12skprevku:5776": "tam abhyarcya vidhānena gatau vaidyādharaṃ puram // RKS_43.7 //",
  "GP12skprevku:5777": "gāyanti pitaro gāthāṃ tathaiva ca pitāmahāḥ /",
  "GP12skprevku:5778": "tilodakapradānena piṇḍapātena bhārata // RKS_43.8 //",
  "GP12skprevku:5779": "vaset manvantarāṇīha rudraloke caturdaśa /",
  "GP12skprevku:5780": "astreṇa tu hatā ye vai daivāt pāpamṛtā narāḥ // RKS_43.9 //",
  "GP12skprevku:5781": "caturdaśyāṃ tu śrāddhena vṛṣotsargeṇa bhārata /",
  "GP12skprevku:5782": "vīralokam avāpyaiva tatra krīḍanti mānavāḥ // RKS_43.10 //",
  "GP12skprevku:5783": "tatra yas tyajati prāṇān avaśaḥ svavaśo 'pi vā /",
  "GP12skprevku:5784": "tīrthasyāsya prabhāveṇa sa bhave na punar bhavet // RKS_43.11 //",
  "GP12skprevku:5785": "caturyugasahasrāṇi rājā vaidyādhare pure /",
  "GP12skprevku:5786": "ākhyānaṃ kathayiṣyāmi yathādṛṣṭaṃ purā 'nagha // RKS_43.12 //",
  "GP12skprevku:5787": "cākṣuṣe cāntare prāpte ādikalpe kṛte yuge /",
  "GP12skprevku:5788": "nimirnāma purā rājā cakravartī viśāmpate // RKS_43.13 //",
  "GP12skprevku:5789": "pakṣiyonau ca saṃprāptaḥ kopād vai brāhmaṇasya ca /",
  "GP12skprevku:5790": "asya tīrthasya māhātmyād darśasomasamāgame // RKS_43.14 //",
  "GP12skprevku:5791": "snātvā saṃtyajya tāṃ yoniṃ rājyaṃ kṛtvā divaṃ gataḥ /",
  "GP12skprevku:5792": "yudhiṣṭhira uvāca:",
  "GP12skprevku:5793": "kathaṃ sa rājā saṃprāpto mānuṣīṃ ca tanuṃ punaḥ // RKS_43.15 //",
  "GP12skprevku:5794": "etad āścaryabhūtaṃ me kathayasva mahāmate /",
  "GP12skprevku:5795": "mārkaṇḍeya uvāca:",
  "GP12skprevku:5796": "sukanyāṃ nāma kanyāṃ vai yayāce cyavano nṛpam // RKS_43.16 //",
  "GP12skprevku:5797": "rājñī candravatī nāma nimerāsīt pativratā /",
  "GP12skprevku:5798": "sā putrīṃ janayāmāsa prāṇebhyo 'pi garīyasīm // RKS_43.17 //",
  "GP12skprevku:5799": "ekadā tu nṛpaśreṣṭhaḥ sukhāsīno yadṛcchayā /",
  "GP12skprevku:5800": "āgataṃ cyavanaṃ dṛṣṭvā arghapādyair apūjayat // RKS_43.18 //",
  "GP12skprevku:5801": "adya me saphalaṃ janma tvatpādāmbujadarśanāt /",
  "GP12skprevku:5802": "anugraham imaṃ manye bhojanaṃ kartum arhasi // RKS_43.19 //",
  "GP12skprevku:5803": "tasya tadvacanaṃ śrutvā provāca cyavano muniḥ /",
  "GP12skprevku:5804": "kanyāṃ dadāsi cet mahyaṃ bhāryārthaṃ dharmatatparām // RKS_43.20 //",
  "GP12skprevku:5805": "tadā bhokṣye mahīpāla no cet pāpam avāpsyasi /",
  "GP12skprevku:5806": "rājovāca:",
  "GP12skprevku:5807": "ekā me duhitā brahman rājñīṃ yācasva varṇinīm // RKS_43.21 //",
  "GP12skprevku:5808": "kanyādāne na śakto 'haṃ satyam etat tavoditam /",
  "GP12skprevku:5809": "tataḥ śrutvā vaco rājñīṃ munir vacanam abravīt // RKS_43.22 //",
  "GP12skprevku:5810": "kanyāṃ dehi ca me rājñi gṛhiṇaḥ putrakāraṇāt /",
  "GP12skprevku:5811": "prahasya cābravīd rājñī na te yogyā dvijottama // RKS_43.23 //",
  "GP12skprevku:5812": "anyadācakṣva brahmarṣe tad dadāmi na saṃśayaḥ /",
  "GP12skprevku:5813": "tataḥ kopācchaśāpaināṃ pakṣiyoniṃ tu gacchasi // RKS_43.24 //",
  "GP12skprevku:5814": "śāpaṃ śrutvā tato rājñī śaśāpātha mahāmunim /",
  "GP12skprevku:5815": "yadi me vidyate satyaṃ bhartṛbhaktiś ca niścalā // RKS_43.25 //",
  "GP12skprevku:5816": "śaptā niraparādhāhaṃ netrahīno bhaviṣyasi /",
  "GP12skprevku:5817": "parasparaṃ ca tau śaptau narmadātīramāgatau // RKS_43.26 //",
  "GP12skprevku:5818": "cacāra cyavanaś cogrameraṇḍīsaṅgame tapaḥ /",
  "GP12skprevku:5819": "divyaṃ varṣasahasraṃ tu valmīkena tu pūritaḥ // RKS_43.27 //",
  "GP12skprevku:5820": "girer vai pūrvabhāge tu madhyāraṇyam iti smṛtam /",
  "GP12skprevku:5821": "kadambavṛkṣam āsādya vane tasmiṃś ca dampatī // RKS_43.28 //",
  "GP12skprevku:5822": "puṣpite phalite ramye saṃjātau pakṣirūpiṇau /",
  "GP12skprevku:5823": "anye 'pi pakṣiṇas tatra samudbhūtāḥ sahasraśaḥ // RKS_43.29 //",
  "GP12skprevku:5824": "jātismarā vyāharanto mānuṣīṃ giramuttamām /",
  "GP12skprevku:5825": "sāraṅgāḥ pakṣiṇas te tu sarvadā hṛṣṭamānasāḥ // RKS_43.30 //",
  "GP12skprevku:5826": "jyeṣṭhe māse tu saṃprāpte dāvāgnir adahad vanam /",
  "GP12skprevku:5827": "praṇaṣṭāś cāṇḍajāḥ sarve jvālāmālākulīkṛtāḥ // RKS_43.31 //",
  "GP12skprevku:5828": "koṭare tu samālambya putraiḥ saha yathā sukham /",
  "GP12skprevku:5829": "ekadā garbhiṇī jātā pakṣiṇī tatra bhārata // RKS_43.32 //",
  "GP12skprevku:5830": "bhartāraṃ pakṣiṇī prāha kiṃ tvaṃ tiṣṭhasi nirbhayam /",
  "GP12skprevku:5831": "gatāś ca pakṣiṇaḥ sarve kiṃ tvaṃ saṃhārayiṣyasi // RKS_43.33 //",
  "GP12skprevku:5832": "tasyās tad vacanaṃ śrutvā khecaro vākyam abravīt /",
  "GP12skprevku:5833": "bhāryāṃ tyaktvā sutāṃś caiva yāmyekākī kathaṃ priye // RKS_43.34 //",
  "GP12skprevku:5834": "iti loke na vede ca dṛṣṭaṃ kenāpi kutracit /",
  "GP12skprevku:5835": "pāṇigraheṇa yā bhāryā suśīlā dharmacāriṇī // RKS_43.35 //",
  "GP12skprevku:5836": "tyaktvā gacchati tāṃ mohād bhrūṇaghnaḥ sa tu kīrtitaḥ /",
  "GP12skprevku:5837": "pakṣiṇy uvāca:",
  "GP12skprevku:5838": "ātmānaṃ rakṣa jīveśa mūlabhūtaṃ kulasya tu // RKS_43.36 //",
  "GP12skprevku:5839": "bhūyo 'nyāste bhaviṣyanti bhāryāḥ śatasahasraśaḥ /",
  "GP12skprevku:5840": "jīvamāne tu yā patyāvanyaṃ kāmayate varam // RKS_43.37 //",
  "GP12skprevku:5841": "sā pāpiṣṭhā durācārā viṣṭhāyāṃ jāyate kṛmiḥ /",
  "GP12skprevku:5842": "vidhavā bhartṛhīnā yā 'nugatā na svakaṃ patim // RKS_43.38 //",
  "GP12skprevku:5843": "jīved varṣaśataṃ yāvat sā pāpiṣṭhā prakīrtitā /",
  "GP12skprevku:5844": "patyau jīvati yā nārī mriyate bharturagrataḥ // RKS_43.39 //",
  "GP12skprevku:5845": "bhartṛdattodakaśrāddhaiḥ sā yāti paramāṃ gatim /",
  "GP12skprevku:5846": "prasādād yasya labhyeta putrālaṅkārakīrtayaḥ // RKS_43.40 //",
  "GP12skprevku:5847": "ko 'nyaḥ priyataras tasmād iha loke paratra ca /",
  "GP12skprevku:5848": "svayaṃ prāptas tu dāvāgniḥ śīghraṃ gaccha kathaṃ sutān // RKS_43.41 //",
  "GP12skprevku:5849": "tyaktvā gacchāmi jīveśa saṃhāro vartate 'dhunā /",
  "GP12skprevku:5850": "hastau pādau na vidyete pāvako naiva śāmyati // RKS_43.42 //",
  "GP12skprevku:5851": "aśaktā nīyamāne tu pakṣiṇaścāṇḍajīvinaḥ /",
  "GP12skprevku:5852": "sutāṃs tyaktvā tu yā mātā bhayārtā yāti garhitā // RKS_43.43 //",
  "GP12skprevku:5853": "sā saptajanmaparyantaṃ sarpiṇī jāyate dhruvam /",
  "GP12skprevku:5854": "evam uktvā tu tatraiva putrāṇāṃ ca parasparam // RKS_43.44 //",
  "GP12skprevku:5855": "sā saṃgṛhya prayatnena yugmaṃ yugmaṃ dampatī /",
  "GP12skprevku:5856": "saṃsthāpyairaṇḍikāyoge bhartā bhāryām uvāca ha // RKS_43.45 //",
  "GP12skprevku:5857": "daṃṣṭribhyaś ca prayatnena rakṣaṇīyāḥ sutā mama /",
  "GP12skprevku:5858": "gacchāmi ca sutān anyān ānetuṃ sāṃprataṃ priye // RKS_43.46 //",
  "GP12skprevku:5859": "evamuktvā gataḥ pakṣī kadambāśritamandiram /",
  "GP12skprevku:5860": "so 'paśyat tadā tatra mandiraṃ vahnisaṃkulam // RKS_43.47 //",
  "GP12skprevku:5861": "snehāt praviṣṭaḥ putrārthī jvālāmālāvṛtaṃ gṛham /",
  "GP12skprevku:5862": "taṃ dadāha tadā vahṇiḥ sasutaṃ sa mahīruham // RKS_43.48 //",
  "GP12skprevku:5863": "dagdhas tu vahṇinā tena vahnipuñja ivābhavat /",
  "GP12skprevku:5864": "bhasmībhūte vane tasmin prāvaṭ kālaḥ samāgataḥ // RKS_43.49 //",
  "GP12skprevku:5865": "eraṇḍyantarjale tatra sarvaṃ tatplāvitaṃ nṛpa /",
  "GP12skprevku:5866": "amāsomasamāyoge pakṣiṇas tasya cāsthi vai // RKS_43.50 //",
  "GP12skprevku:5867": "eraṇḍyāḥ saṅgame prāptaṃ daivād vai nṛpasattama /",
  "GP12skprevku:5868": "tatkṣaṇād divyadehas tu divyayānaṃ samāśritaḥ // RKS_43.51 //",
  "GP12skprevku:5869": "dhriyamāṇātapatras tu vījyamāno 'psarogaṇaiḥ /",
  "GP12skprevku:5870": "divyavastraparīdhāno divyālaṅkārabhūṣitaḥ // RKS_43.52 //",
  "GP12skprevku:5871": "uparivyāharan bhāryāṃ sa jagāmātmanaḥ purīm /",
  "GP12skprevku:5872": "āgaccha subhage śīghraṃ bhāryā tvaṃ me bhaviṣyasi // RKS_43.53 //",
  "GP12skprevku:5873": "siddhavidyādharair yakṣaiḥ sādhuvādena pūjitaḥ /",
  "GP12skprevku:5874": "puṣpavṛṣṭiḥ papātoccairdevarājopakalpitā // RKS_43.54 //",
  "GP12skprevku:5875": "etasminn antare rājan patnīṃ bhūyo 'pi cābravīt /",
  "GP12skprevku:5876": "kanyārthaṃ tvaṃ suśaptāsi cyavanena mahātmanā // RKS_43.55 //",
  "GP12skprevku:5877": "muñcātmānam avāpya tvaṃ bhavanaṃ dharmacāriṇām /",
  "GP12skprevku:5878": "smāritākāśavacasā nṛpeṇaivaṃ puraṃ gatā // RKS_43.56 //",
  "GP12skprevku:5879": "sutān pragṛhya cāgatya bhartāram idam abravīt /",
  "GP12skprevku:5880": "yā gatir mama bhartuḥ syāt sā me nityaṃ bhaviṣyati // RKS_43.57 //",
  "GP12skprevku:5881": "uvāca vacanaṃ bhartā śīghraṃ viśa hutāśanam /",
  "GP12skprevku:5882": "amāsomasamāyoge eraṇḍītīrthasaṅgame // RKS_43.58 //",
  "GP12skprevku:5883": "tatra yat patitaṃ cāsthi pāpāt tvāṃ tārayiṣyati /",
  "GP12skprevku:5884": "evam astviti taṃ coktvā pakṣiṇī satvaraṃ tadā // RKS_43.59 //",
  "GP12skprevku:5885": "āhṛtya tṛṇakāṣṭhāni sampradīpya hutāśanam /",
  "GP12skprevku:5886": "tato yānaṃ samārūḍhā bhartuḥ sā ca sutaiḥ saha // RKS_43.60 //",
  "GP12skprevku:5887": "umāmaheśvaraṃ yadvac chrīpatiṃ ca yathā ramā /",
  "GP12skprevku:5888": "tadvaccāvāpa bhartāraṃ tīrthasyāsya prabhāvataḥ // RKS_43.61 //",
  "GP12skprevku:5889": "evaṃ yānaṃ samāruhya sabhāryas tu tadā nṛpaḥ /",
  "GP12skprevku:5890": "candraseno devaseno yajñasenas tathāparaḥ // RKS_43.62 //",
  "GP12skprevku:5891": "tribhiḥ putraiḥ parivṛto dharmavṛttiparāyaṇaḥ /",
  "GP12skprevku:5892": "viveśa nagarīṃ ramyām ayodhyāṃ devanirmitām // RKS_43.63 //",
  "GP12skprevku:5893": "mudā paramayā yuktaḥ sāntaḥ puraparicchadaḥ /",
  "GP12skprevku:5894": "rājyaṃ kṛtvā varṣalakṣaṃ tataḥ prāptaḥ śivālayam // RKS_43.64 //",
  "GP12skprevku:5895": "eraṇḍīśvaram abhyarcya eraṇḍyāḥ saṅgame nṛpa /",
  "GP12skprevku:5896": "pañcāśītisahasrāṇi kṣatriyāṇāṃ mahātmanām // RKS_43.65 //",
  "GP12skprevku:5897": "gatāni tatra rājendra satyaṃ vai śāmbhavaṃ puram /",
  "GP12skprevku:5898": "etat te kathitaṃ rājann ākhyānaṃ vai purātanam // RKS_43.66 //",
  "GP12skprevku:5899": "śravaṇāt kīrtanād vā 'pi gosahasraphalaṃ labhet // RKS_43.67 //",
  "GP12skprevku:5900": "iti śrīskandapurāṇe revākhaṇḍe eraṇḍīsaṅgamamahimānuvarṇano nāma tricatvāriṃśo 'dhyāyaḥ //",
  "GP12skprevku:5901": "RKS adhyāya 44",
  "GP12skprevku:5902": "yudhiṣṭhirauvāca:",
  "GP12skprevku:5903": "sukanyārthe muniḥ śaptaś candravatyā mahāmune /",
  "GP12skprevku:5904": "valmīkāc ca kathaṃ muktaś cyavanaḥ kāmamohitaḥ // RKS_44.1 //",
  "GP12skprevku:5905": "paralokaṃ kathaṃ prāpto brāhmaṇo brahmavittamaḥ /",
  "GP12skprevku:5906": "kathayasva mahābāho paraṃ kautūhalaṃ hi me // RKS_44.2 //",
  "GP12skprevku:5907": "mārkaṇḍeya uvāca:",
  "GP12skprevku:5908": "śṛṇu tvaṃ rājaśārdūla kathyamānaṃ nibodha me /",
  "GP12skprevku:5909": "nimiḥ putraṃ ca rājye vai sūryasenaṃ niveśya ca // RKS_44.3 //",
  "GP12skprevku:5910": "ādideśātha matimāñ jyeṣṭhā vai bhaginī tathā /",
  "GP12skprevku:5911": "cyavanāya pradātavyā brāhmaṇāya na saṃśayaḥ // RKS_44.4 //",
  "GP12skprevku:5912": "eraṇḍyāḥ saṅgame ceṣṭvā hayamedhaṃ makhottamam /",
  "GP12skprevku:5913": "sarvayajñakṛtaṃ puṇyaṃ brāhmaṇāya pradāsyasi // RKS_44.5 //",
  "GP12skprevku:5914": "uktvaivaṃ sūryasenaṃ tu sa gataḥ śivamandire /",
  "GP12skprevku:5915": "evam astviti taṃ coktvā sūryasenaḥ pratāpavān // RKS_44.6 //",
  "GP12skprevku:5916": "evaṃ saṃcintya manasā sarvasaṃbhārasaṃvṛtaḥ /",
  "GP12skprevku:5917": "sa jagāma suraiḥ sārddhaṃ kanyām ādāya bhūpatiḥ // RKS_44.7 //",
  "GP12skprevku:5918": "maṇḍapāṃś caiva yūpāṃś ca pañcayojanavistarān /",
  "GP12skprevku:5919": "sa cakāra tato rājā piturājñām anusmaran // RKS_44.8 //",
  "GP12skprevku:5920": "yajñas tena samārabdhaḥ samāptavaradakṣiṇaḥ /",
  "GP12skprevku:5921": "ramamāṇā sukanyā ca kanyābhir nṛpatisvasā // RKS_44.9 //",
  "GP12skprevku:5922": "śrutvā śabdaṃ ca valmīke kartuṃ krīḍāṃ samāyayau /",
  "GP12skprevku:5923": "tatrāpaśyat mānuṣaṃ sā cakṣur hīnamadhomukham // RKS_44.10 //",
  "GP12skprevku:5924": "dṛṣṭvā sā kaṇṭakenaiva vivyādha ca gṛhaṃ gatā /",
  "GP12skprevku:5925": "hāhākāro mahānāsīt kim etad iti bhārata // RKS_44.11 //",
  "GP12skprevku:5926": "durmanāḥ sūryasenas tu brāhmaṇaiḥ saha satvaram /",
  "GP12skprevku:5927": "ājuhāva tato devāv aśvinau pākaśāsanam // RKS_44.12 //",
  "GP12skprevku:5928": "yajñaṃ nivartayāmāsa yathāvad vidhipūrvakam /",
  "GP12skprevku:5929": "nivartya ca tato yajñaṃ rājā paramadhārmikaḥ // RKS_44.13 //",
  "GP12skprevku:5930": "devān abhyarcayāmāsa cyavanāya mahātmane /",
  "GP12skprevku:5931": "divyaṃ cakṣur dadadhvaṃ hi vapuḥ kāntaṃ navaṃ vayaḥ // RKS_44.14 //",
  "GP12skprevku:5932": "evam abhyarthitair devair dattaṃ cakṣur yudhiṣṭhira /",
  "GP12skprevku:5933": "rūpayau vanasaṃpannaṃ kāmadevasamaṃ vapuḥ // RKS_44.15 //",
  "GP12skprevku:5934": "tataḥ prasādayitvā 'sau cyavanaṃ vākyam abravīt /",
  "GP12skprevku:5935": "tatkṣamasva mahābhāga yatkṛtaṃ te sukanyayā // RKS_44.16 //",
  "GP12skprevku:5936": "gṛhāṇa pāṇimasyās tvaṃ mune kopaṃ parityaja /",
  "GP12skprevku:5937": "evam abhyarthito rājñā muniromity uvāca ha // RKS_44.17 //",
  "GP12skprevku:5938": "tataś cāvabhṛthe yugmaṃ caṇḍavegāsamāgame /",
  "GP12skprevku:5939": "saṃsthāpya vidhivad rājā tasmai dattvā kratoḥ phalam // RKS_44.18 //",
  "GP12skprevku:5940": "cakāra pāṇigrahaṇaṃ sukanyāyā manoharam /",
  "GP12skprevku:5941": "divyarūpadharau tau tu lakṣmīnārāyaṇāv iva // RKS_44.19 //",
  "GP12skprevku:5942": "saṃjātau dampatī tatra harṣeṇotphullalocanau /",
  "GP12skprevku:5943": "dattvā kanyāṃ munes tatra sūryasenaḥ puraṃ yayau // RKS_44.20 //",
  "GP12skprevku:5944": "bubhuje vividhān bhogān chakratulyaparākramaḥ /",
  "GP12skprevku:5945": "sūryasenaṃ sukanyāṃ ca cyavanaṃ śakram aśvinau // RKS_44.21 //",
  "GP12skprevku:5946": "bhojanānte smared yas tu cakṣus tasya na hīyate /",
  "GP12skprevku:5947": "etat te kathitaṃ rājaṃś caṇḍairaṇḍakasaṅgamam // RKS_44.22 //",
  "GP12skprevku:5948": "tatra snāto divaṃ yāti na punargarbham āviśet /",
  "GP12skprevku:5949": "yajeta vāśvamedhena nīlaṃ vā vṛṣam utsṛjet // RKS_44.23 //",
  "GP12skprevku:5950": "ākhyānaṃ kathayiṣyāmi yathā dṛṣṭaṃ yathāśrutam /",
  "GP12skprevku:5951": "babhrāma sarvatīrthāni durvāsāś cogratāpasaḥ // RKS_44.24 //",
  "GP12skprevku:5952": "pitṛtīrthaṃ samāgamya pitṝṇāṃ hitakāmyayā /",
  "GP12skprevku:5953": "tatra snātvārcayitvā ca śūlapāṇiṃ pitāmaham // RKS_44.25 //",
  "GP12skprevku:5954": "jalāñjaliṃ kuśatilāṃ pitṛpiṇḍamavāsṛjat /",
  "GP12skprevku:5955": "dattvā piṇḍaṃ munīn prāha paraṃ vismayamāgataḥ // RKS_44.26 //",
  "GP12skprevku:5956": "kare gṛhṇanti pitaraḥ piṇḍānīha mayā śrutam /",
  "GP12skprevku:5957": "tad adya bho na paśyāmi tīrthayātrā nirarthikā // RKS_44.27 //",
  "GP12skprevku:5958": "tam ugratāpasaṃ jñātvā procuste munayas tadā /",
  "GP12skprevku:5959": "kare gṛhṇanti pitaraḥ piṇḍaṃ darśe prakalpitam // RKS_44.28 //",
  "GP12skprevku:5960": "satyam etan muniśreṣṭha nānyathā vedabhāṣitam /",
  "GP12skprevku:5961": "taddarśaṃ ca pratīkṣa tvaṃ tīrthāntaradidṛkṣayā // RKS_44.29 //",
  "GP12skprevku:5962": "cukopa vai tadā vipra ṛṣiś caivābravīd vacaḥ /",
  "GP12skprevku:5963": "atra no pātaye piṇḍaṃ snānaṃ dānaṃ karomi na // RKS_44.30 //",
  "GP12skprevku:5964": "durvāsās tu tataḥ prāha eraṇḍaṃ munipuṅgavam /",
  "GP12skprevku:5965": "kare kamaṇḍaluṃ kṛtvā jalapūrṇaṃ mahāmunim // RKS_44.31 //",
  "GP12skprevku:5966": "śarīraṃ kliśyase kasmāt tavātra niṣphalaṃ tapaḥ /",
  "GP12skprevku:5967": "oṃkāraṃ kalpagāṃ gaccha gṛhītvaikaṃ kamaṇḍalum // RKS_44.32 //",
  "GP12skprevku:5968": "ekaḥ pitāmahaḥ pūjyo gayāyāṃ prabhur avyayaḥ /",
  "GP12skprevku:5969": "uktvaivam ṛṣibhiḥ sārddhaṃ giriṃ tv amarakaṇṭakam // RKS_44.33 //",
  "GP12skprevku:5970": "ājagāma mahātejā gatvā tatra ca bhārata /",
  "GP12skprevku:5971": "oṃkārasyārcanaṃ kṛtvā stotram etad udāharat // RKS_44.34 //",
  "GP12skprevku:5972": "namaḥ kālāya devāya tridevāya trimūrtaye /",
  "GP12skprevku:5973": "avyaktāvyaktarūpāya anantānantagāmine // RKS_44.35 //",
  "GP12skprevku:5974": "ṛgyajuḥ sāmarūpāya sarvajñāya namo 'stu te /",
  "GP12skprevku:5975": "bhavodbhava jagannātha umākānta namo 'stu te // RKS_44.36 //",
  "GP12skprevku:5976": "asuraghnāya devāya tripuraghnāya te namaḥ /",
  "GP12skprevku:5977": "sadyojātas tathā ghoraḥ puruṣeśāya te namaḥ // RKS_44.37 //",
  "GP12skprevku:5978": "jayakālāgnirudrāya saṃvartāya namo namaḥ /",
  "GP12skprevku:5979": "hṛṣīkeśvararudrāya puruṣeśāya te namaḥ // RKS_44.38 //",
  "GP12skprevku:5980": "namaḥ śambhavāya mayobhavāya śaṅkarāya namo 'stu te /",
  "GP12skprevku:5981": "brahmaviṣṇvindravarada trinetrāya namo 'stu te // RKS_44.39 //",
  "GP12skprevku:5982": "śrīkaṇṭhanīlakaṇṭhāya namaḥ somārdhadhāriṇe /",
  "GP12skprevku:5983": "kapālamāline tubhyaṃ namaḥ khaṭvāṅgadhāriṇe // RKS_44.40 //",
  "GP12skprevku:5984": "namaḥ triśūlahastāya nāgābharaṇabhūṣiṇe /",
  "GP12skprevku:5985": "namaḥ pinākine tubhyaṃ mahānātha namo 'stu te // RKS_44.41 //",
  "GP12skprevku:5986": "śarvāya sarvarūpāya carācara namo 'stu te /",
  "GP12skprevku:5987": "jihvācāpalyabhāvena khedito 'si mayā prabho // RKS_44.42 //",
  "GP12skprevku:5988": "kṣamasva me sureśāna iha loke paratra ca /",
  "GP12skprevku:5989": "tvatsamo nāsti deveśa kaścid anya umāpate // RKS_44.43 //",
  "GP12skprevku:5990": "śrutvā stotram idaṃ divyaṃ śiva oṃkārarūpadhṛk /",
  "GP12skprevku:5991": "varaṃ vṛṇu mahābhāga iti vākyam uvāca ha // RKS_44.44 //",
  "GP12skprevku:5992": "durvāsā uvāca:",
  "GP12skprevku:5993": "yadi tuṣṭo 'si deveśa yadi deyo varo mama /",
  "GP12skprevku:5994": "pitṛtīrthasamaṃ tīrtham etad astv iti dehi me // RKS_44.45 //",
  "GP12skprevku:5995": "oṃkāra uvāca:",
  "GP12skprevku:5996": "etat sarvaṃ bhavatvadya matprasādāt tapodhana /",
  "GP12skprevku:5997": "asādhyam api sādhyaṃ te trailokye sacarācare // RKS_44.46 //",
  "GP12skprevku:5998": "evaṃ labdhvā varaṃ vipro girer vai pūrvabhāgataḥ /",
  "GP12skprevku:5999": "uvāsa munibhiḥ sārddhaṃ durvāsā ugra tāpasaḥ // RKS_44.47 //",
  "GP12skprevku:6000": "atrāntare nṛpaśreṣṭha brahmāṇaṃ prāha nāradaḥ /",
  "GP12skprevku:6001": "pitṛtīrthaṃ gayā naṣṭā durvāsasaḥ kopatas tataḥ // RKS_44.48 //",
  "GP12skprevku:6002": "āste sa narmadātīre oṃkāre 'marakaṇṭake /",
  "GP12skprevku:6003": "nāradasya vacaḥ śrutvā brahmā lokānukampayā // RKS_44.49 //",
  "GP12skprevku:6004": "haṃsayānaṃ samārūḍho devaiḥ saha nṛpottama /",
  "GP12skprevku:6005": "ājagāmāśramaṃ tatra durvāsā yatra saṃsthitaḥ // RKS_44.50 //",
  "GP12skprevku:6006": "dṛṣṭvā pitāmahaṃ devameraṇḍo munipuṃgavaḥ /",
  "GP12skprevku:6007": "kamaṇḍaluṃ samādāya pādamūle tu brahmaṇaḥ // RKS_44.51 //",
  "GP12skprevku:6008": "vinikṣipya yathā nyāyam arghaṃ dattvā ca tasthivān /",
  "GP12skprevku:6009": "kamaṇḍalujalodbhūtaḥ pravāho narmadāṃ gataḥ // RKS_44.52 //",
  "GP12skprevku:6010": "tataḥ saṃpūjya vidhivad durvāsās taṃ pitāmaham /",
  "GP12skprevku:6011": "brahmovāca:",
  "GP12skprevku:6012": "udbhaved yadi te tīrthamamāsomasamāgame // RKS_44.53 //",
  "GP12skprevku:6013": "idānīṃ pitṛtīrthaṃ tu janair nehopadṛśyate /",
  "GP12skprevku:6014": "anivartyas tu śāpaste tatpūrṇaṃ kuru sāṃpratam // RKS_44.54 //",
  "GP12skprevku:6015": "durvāsā uvāca:",
  "GP12skprevku:6016": "mayā nivartitaḥ śāpo vacanāt te pitāmaha /",
  "GP12skprevku:6017": "pitṝṇāṃ darśanaṃ tatra gayāpitṛvisarjinī // RKS_44.55 //",
  "GP12skprevku:6018": "bhaviṣyati prasādāt te tasmiṃs tīrthe pitāmaha /",
  "GP12skprevku:6019": "evam astv iti taṃ coktvā divaṃ brahmā yayau nṛpa // RKS_44.56 //",
  "GP12skprevku:6020": "namaskṛtya maheśānaṃ surāsuranamaskṛtam /",
  "GP12skprevku:6021": "harṣeṇa mahatāviṣṭaḥ pūjyamāno dvijottamaiḥ // RKS_44.57 //",
  "GP12skprevku:6022": "durvāsās tu muniśreṣṭhas tatraivāntaradhīyata /",
  "GP12skprevku:6023": "tena puṇyatamaṃ loke tatrairaṇḍī samāgatā // RKS_44.58 //",
  "GP12skprevku:6024": "eraṇḍīśvaraliṅgaṃ tu surāsuranamaskṛtam /",
  "GP12skprevku:6025": "puṇyakarmānupaśyed amāsomasamāgame // RKS_44.59 //",
  "GP12skprevku:6026": "dṛṣṭvā tatparamaṃ liṅgaṃ yamalokaṃ na paśyati /",
  "GP12skprevku:6027": "etat tu kathitaṃ rājan mayā tvāṃ prati bhārata // RKS_44.60 //",
  "GP12skprevku:6028": "śravaṇāt kīrtanād asya gacchet māheśvaraṃ puram // RKS_44.61 //",
  "GP12skprevku:6029": "iti śrīskandapurāṇe revākhaṇḍe durvāsaścaritre eraṇḍītīrthavarṇano nāma catuścatvāriṃśo 'dhyāyaḥ",
  "GP12skprevku:6030": "RKS adhyāya 45",
  "GP12skprevku:6031": "mārkaṇḍeya uvāca:",
  "GP12skprevku:6032": "tato gacchet mahābhāga revāśalyāviśalyayoḥ /",
  "GP12skprevku:6033": "tatra snātvā divaṃ yāti phalaṃ yajñeśvarājñayā // RKS_45.1 //",
  "GP12skprevku:6034": "tatra yajñeśvarāṃ liṅgaṃ dhūpeśvaramanuttamam /",
  "GP12skprevku:6035": "siddhidaṃ mokṣadaṃ viddhi na te paśyanti mānavāḥ // RKS_45.2 //",
  "GP12skprevku:6036": "tilodakapradānena cānnadānena bhārata /",
  "GP12skprevku:6037": "pitarastṛptim āyānti yāvac candrārkatārakam // RKS_45.3 //",
  "GP12skprevku:6038": "paurṇamāsyāṃ tu some vai vyatīpāte ca saṃkrame /",
  "GP12skprevku:6039": "dānaṃ yat kriyate tatra tasya puṇyaphalaṃ śṛṇu // RKS_45.4 //",
  "GP12skprevku:6040": "bharatena kṛtas tatra hayamedhaḥ purā yathā /",
  "GP12skprevku:6041": "tat te 'haṃ kathayiṣyāmi śṛṇu kaunteya sāmpratam // RKS_45.5 //",
  "GP12skprevku:6042": "bharato nāma rājāsīt sūryavaṃśe viśāmpate /",
  "GP12skprevku:6043": "praśaśāsa mahārāja kṛtsnaṃ vai sa mahītalam // RKS_45.6 //",
  "GP12skprevku:6044": "yāvat tṛṇaṃ vijānīyā yāvatkīrtiś ca bhāskaraḥ /",
  "GP12skprevku:6045": "tāvad vai bharatakṣetraṃ saśailavanakānanam // RKS_45.7 //",
  "GP12skprevku:6046": "ekadā sa nṛpaśreṣṭho yajñakarmaparāyaṇaḥ /",
  "GP12skprevku:6047": "bhṛgor dakṣiṇabhāge tu kuṇḍamaṇḍapamaṇḍitām // RKS_45.8 //",
  "GP12skprevku:6048": "daśayojanavistīrṇāṃ yajñabhūmiṃ cakāra ha /",
  "GP12skprevku:6049": "gavāṃ hi daśalakṣāṇi savatsānāṃ payomucām // RKS_45.9 //",
  "GP12skprevku:6050": "lakṣam ekaṃ hayānāṃ ca dantinām ayutaṃ tathā /",
  "GP12skprevku:6051": "maṇimāṇikyaratnāni vāsāṃsi vividhāni ca // RKS_45.10 //",
  "GP12skprevku:6052": "yajñopaskaram ādāya sarvasaṃbhārasaṃvṛtaḥ /",
  "GP12skprevku:6053": "vedadhvanininādena divaṃ bhūmiṃ ca saṃspṛśan // RKS_45.11 //",
  "GP12skprevku:6054": "homena devatās tṛptāḥ saptalokanivāsinaḥ /",
  "GP12skprevku:6055": "evaṃ pravartite yajñe rājñaś cāmitatejasaḥ // RKS_45.12 //",
  "GP12skprevku:6056": "yajñavidhvaṃsanārthaṃ tu rākṣasā raudrarūpiṇaḥ /",
  "GP12skprevku:6057": "mālyavāṃś ca sumālī ca sukeśī śaṅkhadūṣaṇau // RKS_45.13 //",
  "GP12skprevku:6058": "rākṣasānā sahasrāṇi samāyātāstu satvaram /",
  "GP12skprevku:6059": "bhagnāni yajñavastūni triṣu lokeṣu dāruṇaiḥ // RKS_45.14 //",
  "GP12skprevku:6060": "praṇaṣṭā devatāḥ sarvā ṛtvijaś ca nipātitāḥ /",
  "GP12skprevku:6061": "evaṃ vināśite yajñe rakṣobhiś ca tato 'nagha // RKS_45.15 //",
  "GP12skprevku:6062": "kopāj jajvāla rājāpi hutāśana ivāhutaḥ /",
  "GP12skprevku:6063": "jaghāna rākṣasān sarvān girīn vajradharo yathā // RKS_45.16 //",
  "GP12skprevku:6064": "praṇaṣṭān bhayamītāṃś ca patitān dharaṇītale /",
  "GP12skprevku:6065": "rākṣasair nihatān dṛṣṭvā brāhmaṇān ṛtvijas tathā // RKS_45.17 //",
  "GP12skprevku:6066": "śokāviṣṭas tataḥ prāha bharato devamantriṇam /",
  "GP12skprevku:6067": "gurus tvaṃ sarvadevānāṃ trikālajñas trivedavit // RKS_45.18 //",
  "GP12skprevku:6068": "brahmahatyādikaṃ pāpaṃ mamārthe devakaṇṭakaiḥ /",
  "GP12skprevku:6069": "prāyaścittaṃ mayā kāryaṃ kiṃ tvaṃ brūhi bṛhaspate // RKS_45.19 //",
  "GP12skprevku:6070": "bṛhaspatir uvāca:",
  "GP12skprevku:6071": "vidyāṃ saṃjīvanīṃ te 'haṃ dadāmi nṛpasattama /",
  "GP12skprevku:6072": "jīvitā brāhmaṇā devāḥ śaśaṃsur devamantriṇam // RKS_45.20 //",
  "GP12skprevku:6073": "tato nivartito yajñaḥ samagravaradakṣiṇaḥ /",
  "GP12skprevku:6074": "yūpamūlasamudbhūtā śalyā caiva viśalyakā // RKS_45.21 //",
  "GP12skprevku:6075": "praviveśa mahārāja narmadāṃ lokapāvanīm /",
  "GP12skprevku:6076": "tato devāḥ samāruhya svaṃ svaṃ yānaṃ divaṃ yayuḥ // RKS_45.22 //",
  "GP12skprevku:6077": "bharato 'pi dvijaiḥ sārddhaṃ praviveśa purīṃ tataḥ /",
  "GP12skprevku:6078": "tena śalyā viśalyā ca vikhyātā bhuvanatraye // RKS_45.23 //",
  "GP12skprevku:6079": "bharateśvaraliṅgaṃ ca brahmayonyāṃ samāsthitam /",
  "GP12skprevku:6080": "etat te kathitaṃ rājanyathādṛṣṭaṃ yathāśrutam // RKS_45.24 //",
  "GP12skprevku:6081": "śravaṇāt kīrtanād asya na viśed yonisaṅkaṭe // RKS_45.25 //",
  "GP12skprevku:6082": "iti śrīskandapurāṇe revākhaṇḍe śalyāviśalyāmāhātmyānuvarṇano nāma pañcacatvāriṃśo 'dhyāyaḥ //",
  "GP12skprevku:6083": "RKS adhyāya 46",
  "GP12skprevku:6084": "bhṛguṃ patanti ye śūrāḥ kāṃ gatiṃ prāpnuvanti te /",
  "GP12skprevku:6085": "śrotumicchāmyahaṃ tve tat kathayasva mahāmune // RKS_46.1 //",
  "GP12skprevku:6086": "mārkaṇḍeya uvāca:",
  "GP12skprevku:6087": "anāśakena bho rājan bhṛgugograhasaṅgaraiḥ /",
  "GP12skprevku:6088": "prāṇāṃs tyajanti ye śūrā gatiṃ teṣāṃ nibodha me // RKS_46.2 //",
  "GP12skprevku:6089": "pṛthak pṛthaṅ nivāsāṃśca teṣāṃ karmmāṇi bhārata /",
  "GP12skprevku:6090": "caturviṃśatikoṭyas tu saptaviṃśatir eva ca // RKS_46.3 //",
  "GP12skprevku:6091": "umayā tu purā jñaptā madhyamottamakanyakāḥ /",
  "GP12skprevku:6092": "anena vidhinā ye tu prāṇāṃs tyakṣyanti mānavāḥ // RKS_46.4 //",
  "GP12skprevku:6093": "tāṃśca bhuṅgdhvaṃ mayā dattā yuṣmākaṃ suprasādataḥ /",
  "GP12skprevku:6094": "amareśe pramṛtāśca bhraṃśituṃ ye patanti te // RKS_46.5 //",
  "GP12skprevku:6095": "bhṛgūn dṛṣṭvā nṛpaśreṣṭha mucyante brahmahatyayā /",
  "GP12skprevku:6096": "caturaśītibhṛgavo jambūdvīpe prakīrtitāḥ // RKS_46.6 //",
  "GP12skprevku:6097": "tathā 'nye saptanirdiṣṭāḥ svargasopānam uttamam /",
  "GP12skprevku:6098": "bhairavas tu bhṛguśreṣṭho jñeyastv amarakaṇṭake // RKS_46.7 //",
  "GP12skprevku:6099": "śūdrāśca kṣatriyā vaiśyā antyajāścādhamāstathā /",
  "GP12skprevku:6100": "ete tyajanti prāṇān vai varjayitvā dvijaṃ nṛpa // RKS_46.8 //",
  "GP12skprevku:6101": "patito brāhmaṇas tatra brahmahā cātmahā bhavet // RKS_46.9 //",
  "GP12skprevku:6102": "dvāviṃśatisahasrāṇi rāhusomasamāgame /",
  "GP12skprevku:6103": "varṣāṇāṃ jāyate rājan rājā vaidyādhare pure // RKS_46.10 //",
  "GP12skprevku:6104": "graste tu rāhuṇā sūrye dviguṇaṃ phalamaśnute /",
  "GP12skprevku:6105": "avaśaḥ svavaśo vā 'pi jalapūrānalāhataḥ // RKS_46.11 //",
  "GP12skprevku:6106": "mriyate yo bhṛguṃ prāpya sa vidyādhararāḍ bhavet /",
  "GP12skprevku:6107": "bhṛgur bhairavarūpeṇa vindhyakailāsasannibhaḥ // RKS_46.12 //",
  "GP12skprevku:6108": "garhayanti bhṛguṃ ye tu te liṅgabrahmabhedinaḥ /",
  "GP12skprevku:6109": "bhairavaḥ kṣamate teṣāṃ neti skandena kīrtitam // RKS_46.13 //",
  "GP12skprevku:6110": "manyāsācca cyuto vipro mātṛhā pitṛhā tathā /",
  "GP12skprevku:6111": "svasṛgaḥ svasnuṣāgaśca tathā svajñātigastathā // RKS_46.14 //",
  "GP12skprevku:6112": "eteṣāṃ patanaṃ śastaṃ karīṣāgnau prasādhanam /",
  "GP12skprevku:6113": "mucyate tena pāpena śivalokaṃ sagacchati // RKS_46.15 //",
  "GP12skprevku:6114": "hariścandrapure candre śrīśaile tripurāntike /",
  "GP12skprevku:6115": "traiyambake dhautapāpe vārāhe vindhyaparvate // RKS_46.16 //",
  "GP12skprevku:6116": "kāveryās tu tathā kuṇḍe patanāt svargam āpnuyāt /",
  "GP12skprevku:6117": "bhṛgor dakṣiṇabhāge tu liṅgaṃ vai capaleśvaram // RKS_46.17 //",
  "GP12skprevku:6118": "kṣetrasaṃrakṣaṇāyeha vikhyātaṃ pāpanāśanam /",
  "GP12skprevku:6119": "dhanuḥ ṣaṣṭyāṃ tataḥ kṣetraṃ vijñeyaṃ cāpaleśvaram // RKS_46.18 //",
  "GP12skprevku:6120": "ārohati giriṃ yas tu tam adṛṣṭvā tu mānavaḥ /",
  "GP12skprevku:6121": "tasya puṇyaphalaṃ sarvaṃ sa gṛhṇāti na saṃśayaḥ // RKS_46.19 //",
  "GP12skprevku:6122": "ālekhya ca paṭe sūryaṃ patākādaṇḍamaṇḍitam /",
  "GP12skprevku:6123": "valayaṃ ca kare kṛtvā vījyamānas tu cāmaraiḥ // RKS_46.20 //",
  "GP12skprevku:6124": "vīras tu patituṃ gacched ārohed bhṛguparvatam /",
  "GP12skprevku:6125": "pade pade yajñaphalaṃ tasya syācchaṅkaro 'bravīt // RKS_46.21 //",
  "GP12skprevku:6126": "pratīkṣante sarvakāle 'psarasaḥ kāmamohitāḥ /",
  "GP12skprevku:6127": "divyaṃ yānaṃ samārūḍhā divyā bharaṇabhūṣitāḥ // RKS_46.22 //",
  "GP12skprevku:6128": "vīras tu patitas tatra svaṃ ca tyaktvā kalevaram /",
  "GP12skprevku:6129": "tatkṣaṇād divyadehas tu śakratulyaparākramaḥ // RKS_46.23 //",
  "GP12skprevku:6130": "kāmadaṃ yānam āruhya vivādena parasparam /",
  "GP12skprevku:6131": "gacchecchivapuraṃ sārddham apsarobhiḥ samanvitaḥ // RKS_46.24 //",
  "GP12skprevku:6132": "klībasya sattvahīnasya uttīrṇasya bhṛgoḥ punaḥ /",
  "GP12skprevku:6133": "pade pade brahmahatyā bhavet tasya na saśayaḥ // RKS_46.25 //",
  "GP12skprevku:6134": "na cirāyur bhavet martyaḥ kasmāt mṛtyor bibhetyasau /",
  "GP12skprevku:6135": "na ko 'pi rakṣituṃ śaktaḥ kālamṛtyuvaśaṃ gatam // RKS_46.26 //",
  "GP12skprevku:6136": "sa pāpiṣṭho durācāraścāṇḍālo lokagarhitaḥ /",
  "GP12skprevku:6137": "sanyāsādikam āruhya cyavate yas tu mānavaḥ // RKS_46.27 //",
  "GP12skprevku:6138": "sanyāsāt pracyutaṃ vipraṃ dṛṣṭvā snānārkavīkṣaṇam /",
  "GP12skprevku:6139": "kuryāt sarvaprayatena sparśāccāndrāyaṇaṃ smṛtam // RKS_46.28 //",
  "GP12skprevku:6140": "ṛtān ṛtaṃ na vaktavyaṃ tena sārddhaṃ kadācana /",
  "GP12skprevku:6141": "sthātavyaṃ caiva maunena no cet pāpam avāpnuyāt // RKS_46.29 //",
  "GP12skprevku:6142": "niścite maraṇe prāpte kathaṃ mṛtyur upekṣate /",
  "GP12skprevku:6143": "jarāmṛtyuśca rogāśca saṃsārodadhi samplave // RKS_46.30 //",
  "GP12skprevku:6144": "evaṃ jñātvā nṛpaśreṣṭha hyārohed bhṛguparvatam /",
  "GP12skprevku:6145": "etat te kathitaṃ rājan bhṛgor māhātmyamuttamam // RKS_46.31 //",
  "GP12skprevku:6146": "na brūyād duṣṭabuddhīnāṃ kalau pākhaṇḍakarmmaṇām /",
  "GP12skprevku:6147": "digambaraśvetapaṭabauddhādīnāṃ viśeṣataḥ // RKS_46.32 //",
  "GP12skprevku:6148": "asaṃbhāṣyā durācārāḥ purāṇasmṛtinindakāḥ /",
  "GP12skprevku:6149": "na taiḥ saha prakartavyaḥ saṃvādo hi kadācana // RKS_46.33 //",
  "GP12skprevku:6150": "pratyekaṃ sarvadevānāṃ svayam āha vṛṣadhvajaḥ /",
  "GP12skprevku:6151": "na manyante tu ye mūḍhās tīrtharājaṃ mayoditam // RKS_46.34 //",
  "GP12skprevku:6152": "prayānti narakaṃ ghoraṃ bhṛgor ye 'vataranti te // RKS_46.35 //",
  "GP12skprevku:6153": "iti śrīskandapurāṇe revākhaṇḍe bhṛguparvatamahimā 'nuvarṇano nāma ṣaṭcatvāriṃśo 'dhyāyaḥ //",
  "GP12skprevku:6154": "RKS adhyāya 47",
  "GP12skprevku:6155": "yudhiṣṭhira uvāca:",
  "GP12skprevku:6156": "oṃkārakīrtanaṃ vipradānaṃ yajñas tapas tathā /",
  "GP12skprevku:6157": "sambhavaṃ pañcavaktrāṇāṃ liṅgānāṃ saṃbhavaṃ tathā // RKS_47.1 //",
  "GP12skprevku:6158": "yugasaṃkhyāṃ kalāṃ caiva caritaṃ ca mahāmune /",
  "GP12skprevku:6159": "kathayasva prasādena yathoddiṣṭaṃ tu śaṃbhunā // RKS_47.2 //",
  "GP12skprevku:6160": "mārkaṇḍeya uvāca:",
  "GP12skprevku:6161": "śrūyatāṃ rājarājendra purāṇaṃ skandakīrtitam /",
  "GP12skprevku:6162": "dvātriṃśatisahasrāṇi lakṣāṇyaṣṭādaśaiva ca // RKS_47.3 //",
  "GP12skprevku:6163": "eṣā kṛtayuge saṃkhyā sandhyāsandhyāṃśamānataḥ /",
  "GP12skprevku:6164": "lakṣyāṇy aṣṭau tathā cāṣṭau sahasrāṇi yudhiṣṭhira // RKS_47.4 //",
  "GP12skprevku:6165": "dvāpare bhānam icchanti sandhyāsandhyāṃśamānata /",
  "GP12skprevku:6166": "sahasrāṇi ca catvāri tathā lakṣacatuṣṭayam // RKS_47.5 //",
  "GP12skprevku:6167": "mānaṃ kaliyugasyaitat sandhyāsandhyāṃśamānataḥ /",
  "GP12skprevku:6168": "alpakṣīrapradā gāvo hy alpasasyā ca medinī // RKS_47.6 //",
  "GP12skprevku:6169": "alpodakās tathā meghāḥ svalpavidyās tathā dvijāḥ /",
  "GP12skprevku:6170": "pūrṇe tu ṣoḍaśe varṣe narāḥ palitayauvanāḥ // RKS_47.7 //",
  "GP12skprevku:6171": "daśame dvādaśe varṣe nārī garbhadharā bhavet /",
  "GP12skprevku:6172": "śūdrā dharmaparā nityaṃ kalau kāle digambarāḥ // RKS_47.8 //",
  "GP12skprevku:6173": "ekavarṇāḥ prajāḥ sarvā rājā mleccho bhaviṣyati /",
  "GP12skprevku:6174": "kalau yuge tathā prāpte kalirūpe ca mādhave // RKS_47.9 //",
  "GP12skprevku:6175": "nāgnihotraṃ na vedāś ca na dharmo na ca yājanam /",
  "GP12skprevku:6176": "na satyaṃ na tapo dānaṃ na sattvaṃ na ca devatāḥ // RKS_47.10 //",
  "GP12skprevku:6177": "vedavikrayiṇo viprā antyajānāṃ gṛhe gṛhe /",
  "GP12skprevku:6178": "vedādeśaṃ kariṣyanti vedaviplavakārakāḥ // RKS_47.11 //",
  "GP12skprevku:6179": "kanyāvikrayiṇaḥ pāpās tathā kanyopajīvinaḥ /",
  "GP12skprevku:6180": "sahasrāṃśo na dharmasya kalā caikā pravartitā // RKS_47.12 //",
  "GP12skprevku:6181": "yatra siddhas tatra tīrthaṃ jale snāsyanti mānavāḥ /",
  "GP12skprevku:6182": "śūdrā patnī dvijānāṃ tu bhaviṣyati gṛhe gṛhe // RKS_47.13 //",
  "GP12skprevku:6183": "adharottarabhāvena bhaviṣyanti kalau narāḥ /",
  "GP12skprevku:6184": "bauddhāḥ kṣapaṇakāḥ pāpā nagnā malinakaśmalāḥ // RKS_47.14 //",
  "GP12skprevku:6185": "viḍambayanti bālānāṃ mohitāḥ pāpakarmaṇām /",
  "GP12skprevku:6186": "na guruṃ manyate śiṣyaḥ putraś ca pitaraṃ tathā // RKS_47.15 //",
  "GP12skprevku:6187": "svavaṃśadravyahartāraḥ pravrajyāveṣadhāriṇaḥ /",
  "GP12skprevku:6188": "liṅgopajīvinaḥ pāpās tathā bhasmopajīvinaḥ // RKS_47.16 //",
  "GP12skprevku:6189": "vaivasvate 'ntare prāpte kalau sarvaṃ bhaviṣyati /",
  "GP12skprevku:6190": "etat te kathitaṃ rājan kalau yadyad bhaviṣyati // RKS_47.17 //",
  "GP12skprevku:6191": "oṃkārasyaiva cotpattiṃ vidhānaṃ vidhipūrvakam /",
  "GP12skprevku:6192": "kathayāmi samāsena yat pṛṣṭo 'haṃ tvayā 'nagha // RKS_47.18 //",
  "GP12skprevku:6193": "kīrtanād asya devasya mucyate bhavabandhanāt /",
  "GP12skprevku:6194": "oṃ mityekākṣara rājan vyāharan samanusmaran // RKS_47.19 //",
  "GP12skprevku:6195": "yaḥ prayāti tyajan dehaṃ sa yāti paramāṃ gatim /",
  "GP12skprevku:6196": "vedamātā ca gāyatrī oṃkāraprabhavā tathā // RKS_47.20 //",
  "GP12skprevku:6197": "oṃmityekākṣare tattve brahmaviṣṇumaheśvarāḥ /",
  "GP12skprevku:6198": "oṃkāro vedamūlaṃ tu śrutiśākhaḥ pratiṣṭhitaḥ // RKS_47.21 //",
  "GP12skprevku:6199": "phalaṃ caiva tu puṣpaṃ ca parṇāni smṛtir āgamaḥ /",
  "GP12skprevku:6200": "yathādau sarvavidyānām oṃkāraḥ paripaṭhyate // RKS_47.22 //",
  "GP12skprevku:6201": "tathādau sarvadevānām ādidevo maheśvaraḥ /",
  "GP12skprevku:6202": "sandhyātrayaṃ trikālādi oṃkāre parikīrtitam // RKS_47.23 //",
  "GP12skprevku:6203": "agnitrayaṃ trayo lokās trivargaś ca pratiṣṭhitaḥ /",
  "GP12skprevku:6204": "aṣṭaṣaṣṭiṃ ca tīrthānāṃ brahmaṇe śivakīrtitam // RKS_47.24 //",
  "GP12skprevku:6205": "ekena ca śataṃ pūrṇaṃ rudrāṇāṃ parikīrtitam /",
  "GP12skprevku:6206": "kedāre śatamekaṃ oṃkāraikottaraṃ śatam // RKS_47.25 //",
  "GP12skprevku:6207": "pañcabrahma pañcavaktram oṃkāraṃ liṅgamuttamam /",
  "GP12skprevku:6208": "pṛthivyāṃ yāni liṅgāni āsamudrāntagocare // RKS_47.26 //",
  "GP12skprevku:6209": "na teṣāṃ pañcavaktrāṇi tyaktvoṃkāraṃ yudhiṣṭhira /",
  "GP12skprevku:6210": "svāyambhuve 'ntare prāpte ādikalpe kṛte yuge // RKS_47.27 //",
  "GP12skprevku:6211": "dānavair nirjitā devā narmadātīramāśritāḥ /",
  "GP12skprevku:6212": "avadrutāḥ kaṅkolais tu kālikeyaiś ca kālakaiḥ // RKS_47.28 //",
  "GP12skprevku:6213": "te devā brahmasahitā īśvaraṃ śaraṇaṃ gatāḥ /",
  "GP12skprevku:6214": "bṛhaspatis tataḥ prāha brahmāṇaṃ prati bhārata // RKS_47.29 //",
  "GP12skprevku:6215": "iṣṭiṃ kuru mahāraudrīṃ dānavānāṃ kṣayaṃkarīm /",
  "GP12skprevku:6216": "uvāca vacanaṃ brahmā tadā taṃ devamantriṇam // RKS_47.30 //",
  "GP12skprevku:6217": "mamaiva vismṛtā mantrā dānavānāṃ bhayena ca /",
  "GP12skprevku:6218": "etasminn antare bhittvā pātālāni ca sapta ca // RKS_47.31 //",
  "GP12skprevku:6219": "oṃkārapūrvakaṃ rājan bhūrbhuvaḥsvaś ca kīrtayan /",
  "GP12skprevku:6220": "parvatād utthitaṃ liṅgaṃ jvalatkālānalaprabham // RKS_47.32 //",
  "GP12skprevku:6221": "sūryakoṭisamaprakhyaṃ jvālāmālāsamāśritam /",
  "GP12skprevku:6222": "ādimadhyāntahīnaṃ ca na dṛṣṭaṃ paramaṃ kvacit // RKS_47.33 //",
  "GP12skprevku:6223": "caturvargaiś caturvedair vedāṅganigamaiḥ svayam /",
  "GP12skprevku:6224": "uvāca vacanaṃ śambhurbrahmāṇaṃ lokabhāvanam // RKS_47.34 //",
  "GP12skprevku:6225": "saumyāṃ caiva tu bho brahmaṃl lokānāṃ śāntikāriṇīm /",
  "GP12skprevku:6226": "mayā samārpitā vedā iṣṭiṃ kuru yathepsayā // RKS_47.35 //",
  "GP12skprevku:6227": "tato brahmā cakāreṣṭiṃ raudrīṃ daityakṣayaṃkarīm /",
  "GP12skprevku:6228": "iṣṭiṃ caiva tata saumyāṃ lokānāṃ śāntikāriṇīm // RKS_47.36 //",
  "GP12skprevku:6229": "tato 'surā mahārāja dṛṣṭvā ceṣṭiṃ bhayaṃkarīm /",
  "GP12skprevku:6230": "brahmaśāpabhayodvignā gatās te tu diśo daśa // RKS_47.37 //",
  "GP12skprevku:6231": "oṃkārasya prabhāveṇa sarve devās tu nirbhayāḥ /",
  "GP12skprevku:6232": "tato 'bhyarcya sureśānaṃ devās te tridivaṃ yayuḥ // RKS_47.38 //",
  "GP12skprevku:6233": "kalpāntagaṃ mahāliṅgaṃ surāsuranamaskṛtam /",
  "GP12skprevku:6234": "kāmadaṃ mokṣadaṃ caiva oṃkāraṃ viddhi pārthiva // RKS_47.39 //",
  "GP12skprevku:6235": "tasmiṃl liṅge tu līyante kalpānte sarvadevatāḥ /",
  "GP12skprevku:6236": "amaraṃ brahma vetyāhur hariṃ siddheśvaraṃ tathā // RKS_47.40 //",
  "GP12skprevku:6237": "piṅgaleśvaram ādityaṃ somaṃ pitrīśvaraṃ tathā /",
  "GP12skprevku:6238": "yatra siddhās trayo vedāḥ saṣaḍaṅgapadakramāḥ // RKS_47.41 //",
  "GP12skprevku:6239": "tena siddheśvaraṃ viddhi sarvasiddhipradāyakam /",
  "GP12skprevku:6240": "kathitaṃ parvatasyāgre liṅgakoṭisamanvitam // RKS_47.42 //",
  "GP12skprevku:6241": "arcanāt tasya liṅgasya viṣṇuloke mahīyate /",
  "GP12skprevku:6242": "kalpe kalpe mahārāja kṣīyante sarvadevatāḥ // RKS_47.43 //",
  "GP12skprevku:6243": "muktvā tu pañcaliṅgāni mārkaṇḍaṃ nārmadaṃ nṛpa /",
  "GP12skprevku:6244": "avimuktaṃ ca kedāram oṃkāram amareśvaram // RKS_47.44 //",
  "GP12skprevku:6245": "tathaiva ca mahākālam evaṃ liṅgaṃ tu bhārata /",
  "GP12skprevku:6246": "puṇyāni pañcaliṅgāni prātar utthāya yaḥ paṭhet // RKS_47.45 //",
  "GP12skprevku:6247": "sarvatīrthaphalaṃ prāpya śivaloke mahīyate /",
  "GP12skprevku:6248": "ekā kālī mahākāle vased vai vyāpinī sadā // RKS_47.46 //",
  "GP12skprevku:6249": "sapādakoṭistīrthānāṃ mahākāle vaset nṛpa /",
  "GP12skprevku:6250": "śivalokena kāverī śivakṣetre sthitā nṛpa // RKS_47.47 //",
  "GP12skprevku:6251": "catuḥ krośābhyantarato brahmahatyā na sarpati /",
  "GP12skprevku:6252": "āgneyaṃ siddhaliṅgaṃ ca tasyās tīre samāśritam // RKS_47.48 //",
  "GP12skprevku:6253": "śivakhyātam iti khyātaṃ tīrthe tu kurunandana /",
  "GP12skprevku:6254": "snātamātro naras tatra sa bhave na punarbhavet // RKS_47.49 //",
  "GP12skprevku:6255": "kīṭapakṣipataṅgādi tiryag yonigatā narāḥ /",
  "GP12skprevku:6256": "mucyante tatra pāpena śivasya vacanaṃ yathā // RKS_47.50 //",
  "GP12skprevku:6257": "tatra yaḥ kurute śrāddhaṃ pitṝṇāṃ ca tilodakam /",
  "GP12skprevku:6258": "yugakoṭisahasraṃ tu pitaras te na tarpitāḥ // RKS_47.51 //",
  "GP12skprevku:6259": "sarveṣām eva liṅgānāṃ divyaṃ vā 'tra prakīrtitam /",
  "GP12skprevku:6260": "tatra snāto divaṃ yāti na viśed yonisaṅkaṭe // RKS_47.52 //",
  "GP12skprevku:6261": "koṭiyajñaphalaṃ prāpya śivaloke mahīyate /",
  "GP12skprevku:6262": "aṣṭakoṭis tu tīrthānāṃ kedāre kathitā nṛpa // RKS_47.53 //",
  "GP12skprevku:6263": "darśanād arcanāt tasya sparśāt mokṣaphalaṃ nṛṇām /",
  "GP12skprevku:6264": "kedārasyodake pīte punarjanma na vidyate // RKS_47.54 //",
  "GP12skprevku:6265": "ahorātroṣito bhūtvā payaḥ pānaṃ karoti yaḥ /",
  "GP12skprevku:6266": "tasyodare bhavel liṅgaṃ ṣaṇmāsād brahmacāriṇaḥ // RKS_47.55 //",
  "GP12skprevku:6267": "kedāradarśanād eva śivaloke mahīyate /",
  "GP12skprevku:6268": "vārāṇasī mahāpuṇyā triṣu lokeṣu viśrutā // RKS_47.56 //",
  "GP12skprevku:6269": "antarikṣe purī sā tu mṛtyulokasya bāhyataḥ /",
  "GP12skprevku:6270": "pañcakrośāntare yāvad brahmahatyā na sarpati // RKS_47.57 //",
  "GP12skprevku:6271": "aṣṭāviṃśatikoṭyas tu liṅgānāṃ tatra bhārata /",
  "GP12skprevku:6272": "gaṅgāvaruṇayor madhye snānaṃ kṛtvā yathoditam // RKS_47.58 //",
  "GP12skprevku:6273": "sarvapāpavinirmukto devavan modate divi /",
  "GP12skprevku:6274": "tatra yas tyajati prāṇān chivaṃ dhyātvā tu mānavaḥ // RKS_47.59 //",
  "GP12skprevku:6275": "sahasrakulamuddhṛtya śivalokaṃ sa gacchati /",
  "GP12skprevku:6276": "tatra yad dīyate dānaṃ tasya saṃkhyā na vidyate // RKS_47.60 //",
  "GP12skprevku:6277": "tilodakapradānena pitṛṇāṃ prītirakṣayā /",
  "GP12skprevku:6278": "tatra yas tyajati prāṇān avaśaḥ svavaśo 'pi vā // RKS_47.61 //",
  "GP12skprevku:6279": "trinetraḥ śūlapāṇis tu śivasyānucaro bhavet /",
  "GP12skprevku:6280": "avimuktasya liṅgasya sparśanāt muktir āpyate // RKS_47.62 //",
  "GP12skprevku:6281": "kalātrayaṃ tu tatrāste kāśīpuryāṃ na saṃśayaḥ /",
  "GP12skprevku:6282": "gaṅgāsāgarasaṃbhede catasrastu kalāḥ smṛtāḥ // RKS_47.63 //",
  "GP12skprevku:6283": "gaṅgāsahasravaktreṇa praviṣṭā yatra sāgaram /",
  "GP12skprevku:6284": "snānāvagāhanāt pānāt piṇḍadānāc ca tarpaṇāt // RKS_47.64 //",
  "GP12skprevku:6285": "gacchec chivapuraṃ tatra pitṛbhiḥ saha mānavaḥ /",
  "GP12skprevku:6286": "aparaṃ kālarudraṃ tu saptapātālavāsinam // RKS_47.65 //",
  "GP12skprevku:6287": "hāṭakaṃ viddhi taṃ devaṃ na tu paśyanti mānavāḥ /",
  "GP12skprevku:6288": "pūjyate suradaityaiś ca surasiddhaniṣevitam // RKS_47.66 //",
  "GP12skprevku:6289": "gaṅgeśvaradvitīyaṃ tu tṛtīyaṃ sāgareśvaram /",
  "GP12skprevku:6290": "caturthaṃ śūlapāṇiṃ tu catasraś ca kalā iti // RKS_47.67 //",
  "GP12skprevku:6291": "kalāpañcātmakaṃ rudram āsamudrāntagocare /",
  "GP12skprevku:6292": "varjayitvā maheśānam oṃkāraṃ kāmarūpiṇam // RKS_47.68 //",
  "GP12skprevku:6293": "pañcabrahmapañcavaktraṃ navaśaktisamanvitam /",
  "GP12skprevku:6294": "oṃkāraṃ kalpagātīre śivena kathitaṃ purā // RKS_47.69 //",
  "GP12skprevku:6295": "tena puṇyātmake loke lokatritayapūjitam /",
  "GP12skprevku:6296": "śaṅkhakundendusaṃkāśaṃ sadyovaktraṃ tu paścimam // RKS_47.70 //",
  "GP12skprevku:6297": "ṛgvedo nirgato yasmād brahmā tatrādhidevatā /",
  "GP12skprevku:6298": "uttaraṃ vāmadevaṃ tu pītābhaṃ sumanoharam // RKS_47.71 //",
  "GP12skprevku:6299": "yajurvedodbhavaṃ viddhi viṣṇus tatrādhidevatā /",
  "GP12skprevku:6300": "aghora meghavarṇābhaṃ yāmyāṃ ca diśi cāsthitam // RKS_47.72 //",
  "GP12skprevku:6301": "sāmavedodbhavaṃ viddhi sūryakālāgnidaivatam /",
  "GP12skprevku:6302": "pūrve tatpuruṣaṃ jñeyaṃ kuṅkumāruṇasannibham // RKS_47.73 //",
  "GP12skprevku:6303": "atharvaṃ nirgataṃ turyam āpas tatrādhidevatāḥ /",
  "GP12skprevku:6304": "īśānastava vaktraṃ tu pañcavarṇaṃ mahātanum // RKS_47.74 //",
  "GP12skprevku:6305": "śrutisiddhāntasaṅgītaṃ somaṃ tatrādhidevatā /",
  "GP12skprevku:6306": "ṣaṣṭhaṃ sadāśivaṃ nāma nirbhāgaṃ ca nirāmayam // RKS_47.75 //",
  "GP12skprevku:6307": "nirlakṣaṃ lakṣahīnaṃ tu jñātvā mokṣe na saṃśayaḥ /",
  "GP12skprevku:6308": "etat te kathitaṃ rājann oṃkārasya tu varṇanam // RKS_47.76 //",
  "GP12skprevku:6309": "sahasrās yasya no śaktir ekavaktrasya kā kathā /",
  "GP12skprevku:6310": "snāpayitvodakenaiva bilvapatreṇa pūjayet // RKS_47.77 //",
  "GP12skprevku:6311": "caturvarṣasahasrāṇi rudraloke mahīyate /",
  "GP12skprevku:6312": "oṃkāradakṣiṇāmūrtau prāṇatyāga karoti yaḥ // RKS_47.78 //",
  "GP12skprevku:6313": "varṣakoṭisahasrāṇi vaset māheśvare pure /",
  "GP12skprevku:6314": "prāsādaṃ ca maṭhaṃ cāpi sudhayeṣṭakasaṃyutam // RKS_47.79 //",
  "GP12skprevku:6315": "citramālekhyamūle ca patākādhvajaśobhitam /",
  "GP12skprevku:6316": "vitānāṃ kiṅkiṇīyuktaṃ netraṃ vaṃśodbhavaṃ śubham // RKS_47.80 //",
  "GP12skprevku:6317": "pañcavarṇakaśobhāḍhyam oṃkārasya tu kārayet /",
  "GP12skprevku:6318": "pañcāmṛtaiḥ snāpayitvā candanāgurukuṃkamaiḥ // RKS_47.81 //",
  "GP12skprevku:6319": "samāveṣṭya parīdhānair nānāvastraiḥ suśobhanaiḥ /",
  "GP12skprevku:6320": "hemamauktikaratnaiś ca saghṛtaṃ gugguluṃ dahet // RKS_47.82 //",
  "GP12skprevku:6321": "ghaṇṭāṃ ca dīpakaṃ caiva vidhūmārārtikaṃ ca yat /",
  "GP12skprevku:6322": "mṛdaṅgān paṭahāṃś caiva veṇuṃ vīṇāṃ ca gītakam // RKS_47.83 //",
  "GP12skprevku:6323": "kāhalī śaṅkhavādyāni kāṃsyatālādyam eva ca /",
  "GP12skprevku:6324": "vyajanaṃ geḍukaṃ chatraṃ cāmaraṃ dhvajadaṇḍakam // RKS_47.84 //",
  "GP12skprevku:6325": "hema cānnadharādīni gṛhāṃś ca grāmapattanam /",
  "GP12skprevku:6326": "yadvā tadvā nṛpaśreṣṭha oṃkārāya nivedayet // RKS_47.85 //",
  "GP12skprevku:6327": "tasya dānaphalasyeha saṃkhyā kartuṃ na śakyate /",
  "GP12skprevku:6328": "siddheśvarauṃkārayos tu candrasūryagrahagrahe // RKS_47.86 //",
  "GP12skprevku:6329": "dhvajamālākulaṃ kuryāt tasya puṇyaphalaṃ śṛṇu /",
  "GP12skprevku:6330": "yāvatī taṃ tu saṃkhyā 'sti vāyunoddhūyate punaḥ // RKS_47.87 //",
  "GP12skprevku:6331": "tāvad yugasahasrāṇi śivaloke vasen nṛpa /",
  "GP12skprevku:6332": "yugakoṭisahasrāṇi yugakoṭiśatāni ca // RKS_47.88 //",
  "GP12skprevku:6333": "sarvakāmasamṛddhātmā brahmaviṣṇuśivālaye /",
  "GP12skprevku:6334": "etat te kathitaṃ rājan oṃkārotpattilakṣaṇam // RKS_47.89 //",
  "GP12skprevku:6335": "brahmaṇā tu kṛtaṃ tasya stotraṃ tvaṃ śṛṇu sāmpratam // RKS_47.90 //",
  "GP12skprevku:6336": "iti śrīskandapurāṇe revākhaṇḍe oṃkāramahimānuvarṇano nāma saptacatvāriṃśo 'dhyāyaḥ //",
  "GP12skprevku:6337": "RKS adhyāya 48",
  "GP12skprevku:6338": "mārkaṇḍeya uvāca:",
  "GP12skprevku:6339": "brahmaṇe kathito mantra oṃkāreṇa tato 'nagha /",
  "GP12skprevku:6340": "brahmāpi tadvacaḥ śrutvā stotrametad udāharat // RKS_48.1 //",
  "GP12skprevku:6341": "oṃ vyomasaṃkhyāyite vyomaharāya sarvavyāpine /",
  "GP12skprevku:6342": "anantāya anāthāya amṛtāya dhruvāya ca // RKS_48.2 //",
  "GP12skprevku:6343": "śambhavāya śāśvatāya yogapīṭhasaṃsthitāya /",
  "GP12skprevku:6344": "nityaṃ yogayogine vyomaharāya // RKS_48.3 //",
  "GP12skprevku:6345": "oṃ namaḥ śivāya sarvaprabhavāya śivāya īśānāya // RKS_48.4 //",
  "GP12skprevku:6346": "mūrdhāya tatpuruṣāya vaktrāya aghorāya hṛdayāya vāsudevāya guhyāya sadyojātāya mūrtaye oṃkārāya namo namaḥ // RKS_48.5 //",
  "GP12skprevku:6347": "kalātīto 'vyayo buddho vajradehopamardanaḥ // RKS_48.6",
  "GP12skprevku:6348": "adhyakṣaś ca vidhuḥ śāstā pinākī tridaśādhipaḥ /",
  "GP12skprevku:6349": "agnī rudro hutāśaś ca piṅgalaḥ pāvano hara // RKS_48.7 //",
  "GP12skprevku:6350": "jvalano dahano vastur bhasmāntaś ca kṣamāntakaḥ /",
  "GP12skprevku:6351": "apamṛtyuharo dhātā vidhātā kartṛsaṃjñakaḥ // RKS_48.8 //",
  "GP12skprevku:6352": "kālo dharmapatiḥ śāstā viyoktā navamaḥ priyaḥ /",
  "GP12skprevku:6353": "nirmitto vāruṇo hantā krūradṛṣṭir bhayāvahaḥ // RKS_48.9 //",
  "GP12skprevku:6354": "ūrdhvadṛṣṭir virūpākṣo daṃṣṭrāvān dhūmralocanaḥ /",
  "GP12skprevku:6355": "vālo hyatibalaścaiva pāśahasto mahābalaḥ // RKS_48.10 //",
  "GP12skprevku:6356": "śveto virūpo rudraś ca dīrghabāhurjaḍāntakaḥ /",
  "GP12skprevku:6357": "śīghro laghurvāyuvego bhīmaś ca vaḍavāmukhaḥ // RKS_48.11 //",
  "GP12skprevku:6358": "pañcaśīrṣā kapardī ca sūkṣmastīkṣṇaḥ kṣapāntakaḥ /",
  "GP12skprevku:6359": "nidhīśo raudravān dhanvī saumyadehaḥ pramardanaḥ // RKS_48.12 //",
  "GP12skprevku:6360": "anantapālako dhāraḥ pātāleśo vṛṣadhvajaḥ /",
  "GP12skprevku:6361": "sadhūmraḥ śāśvataḥ śarvaḥ sarvapiṅgaḥ karālavān // RKS_48.13 //",
  "GP12skprevku:6362": "viṣṇur īśo mahātmā ca sukho mṛtyuvivārjitaḥ /",
  "GP12skprevku:6363": "śambhur vibhur gaṇādhyakṣas tryakṣaścaiva divaspatiḥ // RKS_48.14 //",
  "GP12skprevku:6364": "saṃvādaś ca vivādaś ca prabhaviṣṇur vivardhanaḥ /",
  "GP12skprevku:6365": "śatamekottaraṃ yāvad rudrāṇāṃ saṃkhyayā smṛtam // RKS_48.15 //",
  "GP12skprevku:6366": "śatamekottaraṃ sarvam oṃkāre ca pratiṣṭhitam /",
  "GP12skprevku:6367": "stotraṃ kṛtvā tathā brahmā devadevaṃ maheśvaram // RKS_48.16 //",
  "GP12skprevku:6368": "bhūmau praṇamya sāṣṭāṅgaṃ kṛtvā caiva pradakṣiṇam /",
  "GP12skprevku:6369": "manasā saṃsmaran devaṃ tasthau lokapitāmahaḥ // RKS_48.17 //",
  "GP12skprevku:6370": "stotraṃ śrutvā bhagavato brahmaṇo lomaharṣaṇam /",
  "GP12skprevku:6371": "devadevo 'bravīd vākyaṃ brahmāṇaṃ prati bhārata // RKS_48.18 //",
  "GP12skprevku:6372": "stotreṇānena divyena tuṣṭo 'haṃ te varaṃ vṛṇu /",
  "GP12skprevku:6373": "dadāmi te na sandeho duṣprāpyaṃ tridaśair api // RKS_48.19 //",
  "GP12skprevku:6374": "brahmovāca:",
  "GP12skprevku:6375": "yadi tuṣṭo 'si deveśa yadi deyo varo mama /",
  "GP12skprevku:6376": "pañcavaktreṣu yajanaṃ brahma nāma bhavatv iha // RKS_48.20 //",
  "GP12skprevku:6377": "hara uvāca:",
  "GP12skprevku:6378": "evam bhavatu vai brahman satyam etat tavoditam /",
  "GP12skprevku:6379": "brahmaṇo dharmapūjā vai tadā prabhṛti bhārata // RKS_48.21 //",
  "GP12skprevku:6380": "brahmovāca:",
  "GP12skprevku:6381": "paṭhiṣyanti stavaṃ raudram oṃkārasya tavāgrataḥ /",
  "GP12skprevku:6382": "brāhmaṇāḥ kṣatriyā vaiśyāḥ sadā tadgatamānasāḥ // RKS_48.22 //",
  "GP12skprevku:6383": "sarvakāmam avāpsyanti ceha loke paratra ca /",
  "GP12skprevku:6384": "yaṃ yaṃ kāmayate kāmaṃ taṃ taṃ prāpnoti mānavaḥ // RKS_48.23 //",
  "GP12skprevku:6385": "śatamekottaraṃ nityaṃ paṭhitvā ca divaṃ vrajet /",
  "GP12skprevku:6386": "evam uktvā tadā brahmā namaskṛtya maheśvaram // RKS_48.24 //",
  "GP12skprevku:6387": "divyayānasamārūḍho brahmalokaṃ mudā yayau /",
  "GP12skprevku:6388": "caturyugasahasreṇa brahmaṇo 'haḥ prakīrtitam // RKS_48.25 //",
  "GP12skprevku:6389": "anenaiva tu mānena śataṃ brahmā hi jīvati /",
  "GP12skprevku:6390": "pitāmahaśataṃ yāvad viṣṇor mānaṃ vidhīyate // RKS_48.26 //",
  "GP12skprevku:6391": "oṃkāranimiṣārdhena sahasrāṇi caturdaśa /",
  "GP12skprevku:6392": "vinaśyanti paraṃ viṣṇorasaṃkhyātāḥ pitāmahāḥ // RKS_48.27 //",
  "GP12skprevku:6393": "evaṃ brahmagatiṃ jñātvā śivam antaḥ sadārcayet /",
  "GP12skprevku:6394": "śivājñā vartate liṅge tasmāl liṅgaṃ sadārcayet // RKS_48.28 //",
  "GP12skprevku:6395": "dveṣṭi liṅgaṃ tu yo mohāt sarvadevanamaskṛtam /",
  "GP12skprevku:6396": "sa yāti narakaṃ ghoraṃ śivasya vacanaṃ yathā // RKS_48.29 //",
  "GP12skprevku:6397": "bauddhakṣapaṇapākhaṇḍā mithyātattvavicakṣaṇāḥ /",
  "GP12skprevku:6398": "naṣṭās tu nāśitā ye vai śivārādhanavārjitāḥ // RKS_48.30 //",
  "GP12skprevku:6399": "janmajanmāntarābhyāsāt te prayānti rasātalam /",
  "GP12skprevku:6400": "purāṇeṣu tathā yuddhvā śivoktaṃ dharmam ācaret // RKS_48.31 //",
  "GP12skprevku:6401": "saduṣṭaḥ pāpabuddhis tu yo 'nyaṃ dharmaṃ samācaret /",
  "GP12skprevku:6402": "etat te kathitaṃ rājan purāṇaṃ skandakīrtitam // RKS_48.32 //",
  "GP12skprevku:6403": "śravaṇāt kīrtanād asya śivaloke mahīyate // RKS_48.33 //",
  "GP12skprevku:6404": "iti śrīskandapurāṇe revākhaṇḍe pañcabrahmātmakastavo nāmāṣṭacatvāriṃśo 'dhyāyaḥ //",
  "GP12skprevku:6405": "RKS adhyāya 49",
  "GP12skprevku:6406": "mārkaṇḍeya uvāca:",
  "GP12skprevku:6407": "tato gacchet mahābhāga revākapilasaṅgamam /",
  "GP12skprevku:6408": "tatra snātā divaṃ yānti ye mṛtā na punarbhavāḥ // RKS_49.1 //",
  "GP12skprevku:6409": "tilodakapradānena pitṝṇāṃ paramā gatiḥ /",
  "GP12skprevku:6410": "dināni navasārdhāni rāhugraste niśākare // RKS_49.2 //",
  "GP12skprevku:6411": "vṛddhiṃ yāti mahārāja puṇyavṛddhyā na saṃśayaḥ /",
  "GP12skprevku:6412": "graste tu rāhuṇā sūrye dināni ca daśaiva tu // RKS_49.3 //",
  "GP12skprevku:6413": "vardhate kapilābhedas tadvad eva viśāmpate /",
  "GP12skprevku:6414": "revāyāḥ kapilāyoge vārāṇasyāḥ samāgame // RKS_49.4 //",
  "GP12skprevku:6415": "samānaṃ phalāṃ uddiṣṭaṃ tilodakenāpi vidyate /",
  "GP12skprevku:6416": "vārāṇasīsamā revā kapilāyāś ca saṅgame // RKS_49.5 //",
  "GP12skprevku:6417": "svāyambhuve 'ntare prāpte brahmalabdhavarodbhavāḥ /",
  "GP12skprevku:6418": "rudrāvartaṃ brahmāvartaṃ sūryāvartaṃ tathā 'param // RKS_49.6 //",
  "GP12skprevku:6419": "kapilānarmadāyoge jñeyam etat trayaṃ punaḥ /",
  "GP12skprevku:6420": "narmadābhedanaṃ yatra caturhastapramāṇataḥ // RKS_49.7 //",
  "GP12skprevku:6421": "revākapilayo rājaṃs tatrāvartadvayaṃ smṛtam /",
  "GP12skprevku:6422": "pippalāvāhinī tatra saptapātālavāsinī // RKS_49.8 //",
  "GP12skprevku:6423": "tatraiva kapilāvartaṃ pippalāvartam eva ca /",
  "GP12skprevku:6424": "kāmayanti hi tīrthaṃ ca pitarastṛptidāyakam // RKS_49.9 //",
  "GP12skprevku:6425": "tasmāt putraḥ prayatnena pitṛbhyaś ca yathāvidhi /",
  "GP12skprevku:6426": "jalāñjaliṃ tilairmiśraṃ dadyāt piṇḍaṃ ca yatnataḥ // RKS_49.10 //",
  "GP12skprevku:6427": "pitṝn samuddhared ghorāc chrāddhaṃ kṛtvā tu mānavaḥ /",
  "GP12skprevku:6428": "revākapilayor yoge śuciḥ snātvā tu mānavaḥ // RKS_49.11 //",
  "GP12skprevku:6429": "yaḥ paśyed amaraṃ tatra phalaṃ tasyāśvamedhikam /",
  "GP12skprevku:6430": "candrasūryoparāge tu parvakāle viśeṣataḥ // RKS_49.12 //",
  "GP12skprevku:6431": "gandhaṃ dhūpaṃ ca naivedyaṃ dīpamālāṃ ca kārayet /",
  "GP12skprevku:6432": "tilataṇḍulamiśrair yaḥ kuryāl liṅgasya cārcanam // RKS_49.13 //",
  "GP12skprevku:6433": "kuṅkumena samālipya raktavastraiḥ praveṣṭayet /",
  "GP12skprevku:6434": "puṣpamālārcanaṃ kṛtvā hemaratnādibhis tathā // RKS_49.14 //",
  "GP12skprevku:6435": "yāvac candraś ca sūryaś ca himavāṃś ca mahodadhiḥ /",
  "GP12skprevku:6436": "tāvad yugasahastrāṇi rudraloke mahīyate // RKS_49.15 //",
  "GP12skprevku:6437": "kauśeyaṃ paṭṭasūtraṃ ca kārpāsaṃ raktatāntavam /",
  "GP12skprevku:6438": "vaijayantīvitānaṃ ca kalaśopari vardhayet // RKS_49.16 //",
  "GP12skprevku:6439": "pañcaratnasamāyuktaṃ kiṅkiṇīravasaṃyutam /",
  "GP12skprevku:6440": "tattantusaṃkhyayā yāvan muhūrtam iha bhārata // RKS_49.17 //",
  "GP12skprevku:6441": "tāvatkālaṃ vaset svarga umāmāheśvare pure /",
  "GP12skprevku:6442": "īśānam aparaṃ caiva sāmānyāt kathitaṃ purā // RKS_49.18 //",
  "GP12skprevku:6443": "kapilāpūrvabhāge tu nātidūre vyavasthitam /",
  "GP12skprevku:6444": "arcanāt tasya liṅgasya gāṇapatyam avāpnuyāt // RKS_49.19 //",
  "GP12skprevku:6445": "śuklāṣṭam yāṃ kārttike tu phalaṃ śatagaṇottaram /",
  "GP12skprevku:6446": "saṃkrame ca vyatīpāte tasya saṃkhyā na vidyate // RKS_49.20 //",
  "GP12skprevku:6447": "upahārapradānena kapileśvarapūjanāt /",
  "GP12skprevku:6448": "varṣāṇāmayutaṃ sārddhaṃ loke krīḍati bhāskare // RKS_49.21 //",
  "GP12skprevku:6449": "mṛtavatsā tathā bandhyā garbhasrāvā ca yā bhavet /",
  "GP12skprevku:6450": "raktavastraiḥ pañcaratnaiḥ snānaṃ sā ca samācaret // RKS_49.22 //",
  "GP12skprevku:6451": "caturdaśyāṃ tathāṣṭamyāṃ kapilāyāṃ yudhiṣṭhira /",
  "GP12skprevku:6452": "subhagā jīvaputrā ca satyametac chivoditam // RKS_49.23 //",
  "GP12skprevku:6453": "umayā ca varo datto nārībhyaś ca prasādataḥ /",
  "GP12skprevku:6454": "kapilā nirgatā yasmāt narmadāyāṃ prasarpati // RKS_49.24 //",
  "GP12skprevku:6455": "tīrthānām aṣṭasāhasraṃ kāmabhogaphalapradam /",
  "GP12skprevku:6456": "āste tatra mahārāja śivena kathitaṃ purā // RKS_49.25 //",
  "GP12skprevku:6457": "kapilā ca tato deyā sarvābharaṇabhūṣitā /",
  "GP12skprevku:6458": "brāhmaṇān bhojayet tatra yathā vibhavavistaraiḥ // RKS_49.26 //",
  "GP12skprevku:6459": "upavāsaparo nityaṃ tārpitāḥ pitṛdevatāḥ /",
  "GP12skprevku:6460": "hemajāleśvaraṃ nāma liṅgaṃ tatraiva siddhidam // RKS_49.27 //",
  "GP12skprevku:6461": "arcanāt tasya devasya yamalokaṃ na paśyati /",
  "GP12skprevku:6462": "vasudāno dhundhumāraś cakravartī purā 'bhavat // RKS_49.28 //",
  "GP12skprevku:6463": "asya tīrthasya māhātmyād divi devatvamāptavān /",
  "GP12skprevku:6464": "anekāni sahasrāṇi saṃsiddhiṃ paramāṃ gatāḥ // RKS_49.29 //",
  "GP12skprevku:6465": "kṣatriyāṇāṃ nṛpaśreṣṭha koṭitīrthaprabhāvataḥ /",
  "GP12skprevku:6466": "ulūkaiḥ pātitān yatra koṭitīrthe śirāṃsyatha // RKS_49.30 //",
  "GP12skprevku:6467": "kākānāṃ jalamadhye tu śataśo 'tha sahasraśaḥ /",
  "GP12skprevku:6468": "tatkṣaṇād divyadehās tu te kākā yānamāśritāḥ // RKS_49.31 //",
  "GP12skprevku:6469": "vidyādharāṇāṃ rājāno mayā dṛṣṭāḥ purānagha /",
  "GP12skprevku:6470": "vṛndāś ca jambukānāṃ tu vyāghrāṇāṃ ca bhayena vai // RKS_49.32 //",
  "GP12skprevku:6471": "tathā meghāvṛte kāle narmadājalam āviśan /",
  "GP12skprevku:6472": "yakṣalokaṃ tu te prāptāḥ sarvakāmaphalodayam // RKS_49.33 //",
  "GP12skprevku:6473": "jambukeśvaram ityevaṃ tiryagyonivimokṣaṇam /",
  "GP12skprevku:6474": "pṛthivyāṃ naimiṣaṃ tīrtham antarikṣe ca puṣkaram // RKS_49.34 //",
  "GP12skprevku:6475": "vārāṇasīprayāgaṃ ca trailokye tv amareśvaram /",
  "GP12skprevku:6476": "trayastriṃśatkoṭibhis tu surāsuranamaskṛtam // RKS_49.35 //",
  "GP12skprevku:6477": "tatra snātaś ca rājendra hayamedhaphalaṃ labhet /",
  "GP12skprevku:6478": "siddhā sarasvatī tatra tīrthasyāsya prabhāvataḥ // RKS_49.36 //",
  "GP12skprevku:6479": "yaḥ kaścit kurute śrāddhaṃ pitṝṇāṃ prītivarddhanam /",
  "GP12skprevku:6480": "sa yāti paramaṃ sthānaṃ pitṛbhiḥ saha mānavaḥ // RKS_49.37 //",
  "GP12skprevku:6481": "liṅgaṃ sārasvataṃ nāma brahmahatyāvyāpohanam /",
  "GP12skprevku:6482": "ākhyānaṃ kathayiṣyāmi itihāsaṃ purātanam // RKS_49.38 //",
  "GP12skprevku:6483": "svāyambhuve 'ntare prāpte ādikalpe kṛte yuge /",
  "GP12skprevku:6484": "ayodhyādhipatiḥ śrīmāñchakratulyaparākramaḥ // RKS_49.39 //",
  "GP12skprevku:6485": "dhundhumāra iti khyātaḥ satyavādī jitendriyaḥ /",
  "GP12skprevku:6486": "yajñayājī dānaśīlo devatātithipūjakaḥ // RKS_49.40 //",
  "GP12skprevku:6487": "niravadyāḥ prajās tasya bhayadāridryavarjitāḥ /",
  "GP12skprevku:6488": "sapādalakṣavarṣāṇi prajā jīvanti bhārata // RKS_49.41 //",
  "GP12skprevku:6489": "yajñotsavavivāhaiś ca vedamaṅgalaniḥsvanaiḥ /",
  "GP12skprevku:6490": "svayaṃ kāmadughā dhenuḥ pṛthivī sasyaśālinī // RKS_49.42 //",
  "GP12skprevku:6491": "caturvarṣasahasrāṇi prākṛtā itare janāḥ /",
  "GP12skprevku:6492": "kauśeyapaṭṭaṃ vṛkṣeṣu baddhaṃ sarvatra bhārata // RKS_49.43 //",
  "GP12skprevku:6493": "yajñahomasahasrais tu sadā dohamayīṃ nṛpa /",
  "GP12skprevku:6494": "evaṃ śaśāsa pṛthivīṃ yathā śakrastriviṣṭapam // RKS_49.44 //",
  "GP12skprevku:6495": "ekasmin samaye rājā pratīhāram uvāca ha /",
  "GP12skprevku:6496": "ādeśaya nṛpān sarvān nānādeśasamudbhavān // RKS_49.45 //",
  "GP12skprevku:6497": "pratīhārasamādiṣṭāḥ samāyātās tato nṛpāḥ /",
  "GP12skprevku:6498": "mṛgayāṃ tu sa taiḥ sarvaiḥ kartuṃ vindhyaṃ jagāma ha // RKS_49.46 //",
  "GP12skprevku:6499": "vedadhvanitanirghoṣair dvijānām agnihotriṇām /",
  "GP12skprevku:6500": "nāditā triṣu lokeṣu vikhyātā saptakalpagā // RKS_49.47 //",
  "GP12skprevku:6501": "tatropaśobhitaṃ ramyaṃ vicitraṃ vanamaṇḍalam /",
  "GP12skprevku:6502": "hatvā jīvasahasrāṇi kṣatriyaiḥ saha bhārata // RKS_49.48 //",
  "GP12skprevku:6503": "viveśa ca vanaṃ sarvaṃ tataḥ paramadāruṇam /",
  "GP12skprevku:6504": "bhīmarūpaṃ mahāghoraṃ duṣprekṣyaṃ ca suduḥsaham // RKS_49.49 //",
  "GP12skprevku:6505": "meghanādena garjantaṃ sutarāṃ lomaharṣaṇam /",
  "GP12skprevku:6506": "vārāhaṃ śvetavarṇaṃ ca daṃṣṭrāyugalabhīṣaṇam // RKS_49.50 //",
  "GP12skprevku:6507": "taṃ dṛṣṭvā tādṛśaṃ tatra vārāhaṃ nṛpasattamaḥ /",
  "GP12skprevku:6508": "uvāca kṣatriyān sarvān na dṛṣṭaṃ na mayā śrutam // RKS_49.51 //",
  "GP12skprevku:6509": "etādṛśaṃ varāhasya rūpaṃ vai lomaharṣaṇam /",
  "GP12skprevku:6510": "ityuktvā pāśam ādāya yāvaddhantuṃ samudyataḥ // RKS_49.52 //",
  "GP12skprevku:6511": "tāvad vāyuvapur bhūtvā niryātaḥ prāṇapīḍitaḥ /",
  "GP12skprevku:6512": "viveśa jalamadhye ca koṭitīrthe narādhipa // RKS_49.53 //",
  "GP12skprevku:6513": "pṛṣṭhato 'nujagāma 'tha sa rājā hayavāhanaḥ /",
  "GP12skprevku:6514": "praviṣṭamātraḥ payasi varāhas tu viśāmpate // RKS_49.54 //",
  "GP12skprevku:6515": "tatkṣaṇād divyadehas tu kāmikaṃ yānamāsthitaḥ /",
  "GP12skprevku:6516": "kimidaṃ prāha taṃ rājā vārāhaṃ devarūpaṇam // RKS_49.55 //",
  "GP12skprevku:6517": "hṛdi vismayamāpanno satyam etac ca brūhi me /",
  "GP12skprevku:6518": "tasya tadvacanaṃ śrutvā vārāho devarūpadhṛk // RKS_49.56 //",
  "GP12skprevku:6519": "prahasann abravīd vākyaṃ śṛṇu rājan mahāmate /",
  "GP12skprevku:6520": "aṅgadaṃ nāma tu gaṇaṃ viddhi māṃ śaṅkarasya tu // RKS_49.57 //",
  "GP12skprevku:6521": "gaṇaiś ca devamukhyaiś ca umayā ca maheśvaraḥ /",
  "GP12skprevku:6522": "krīḍan nāste kadācit tu tasyāgre nṛpasattama // RKS_49.58 //",
  "GP12skprevku:6523": "tatra gītaṃ mayā gītaṃ ramyaṃ daṇḍakalakṣaṇam /",
  "GP12skprevku:6524": "dṛṣṭvorvaśīṃ tathā rambhāmabhūvaṃ kāmamohitaḥ // RKS_49.59 //",
  "GP12skprevku:6525": "vyāharaṃ chūkarīṃ vāṇīṃ visvaro vikṛtānanaḥ /",
  "GP12skprevku:6526": "vihvalena mayā tatra hy apsarobhis tu krīḍitam // RKS_49.60 //",
  "GP12skprevku:6527": "tādṛśaṃ māṃ tudṛṣṭvāvaikāmakrīḍāvaśagatam /",
  "GP12skprevku:6528": "śaśāpa nandī kopātmā śukaro 'medhyabhug bhava // RKS_49.61 //",
  "GP12skprevku:6529": "daśavarṣasahasrāṇi bhramiṣyasi mahītale /",
  "GP12skprevku:6530": "brahmāpi naiva śaknoti śivasya tu prakīrtitam // RKS_49.62 //",
  "GP12skprevku:6531": "tvaṃ tu gāmaṭamāno 'pi kiṅkarasyāpi kiṅkaraḥ /",
  "GP12skprevku:6532": "kupitaṃ nandinaṃ jñātvā bhayabhītāntarātmanā // RKS_49.63 //",
  "GP12skprevku:6533": "prasādito mayā nandī śāpāntaṃ varamādiśat /",
  "GP12skprevku:6534": "darśanād dhundhumārasyakoṭitīrthaprabhāvataḥ // RKS_49.64 //",
  "GP12skprevku:6535": "tyaktvā tu śūkarīṃ yoniṃ punaḥ pratyāgamiṣyasi /",
  "GP12skprevku:6536": "etat te kathitaṃ rājanvārāhīṃ yonimāśritaḥ // RKS_49.65 //",
  "GP12skprevku:6537": "yathā hi kilviṣāt muktas tīrthasyāsya prabhāvataḥ /",
  "GP12skprevku:6538": "oṃkāradarśanād rājan revātoyapariṣkṛtaḥ // RKS_49.66 //",
  "GP12skprevku:6539": "prāpto gandharvayoniṃ tu darśanāt tava suvrata /",
  "GP12skprevku:6540": "viṣādaṃ tyaja rājendra gahanā karmaṇāṃ gatiḥ // RKS_49.67 //",
  "GP12skprevku:6541": "dharme buddhiṃ samādhāya sarvabhūtahito bhava /",
  "GP12skprevku:6542": "janmato maraṇaṃ rājan maraṇāj janmasambhavaḥ // RKS_49.68 //",
  "GP12skprevku:6543": "jñātvā śubhāśubhaṃ karma tvam ātmānaṃ samuddhara /",
  "GP12skprevku:6544": "svayam evārjitaṃ karma svayam evopabhujyate // RKS_49.69 //",
  "GP12skprevku:6545": "svayaṃ kartā ca bhoktā ca śubhasyāpy aśubhasya ca /",
  "GP12skprevku:6546": "svasti vo 'sti gamiṣyāmi evam uktvā jagāma ha // RKS_49.70 //",
  "GP12skprevku:6547": "dhriyamāṇātapatras tu vījyamāno 'psarogaṇaiḥ /",
  "GP12skprevku:6548": "śivadhyānaparo bhūtvā kailāse nyavasat sukham // RKS_49.71 //",
  "GP12skprevku:6549": "iti śrīskandapurāṇe revākhaṇḍe vārāhasvargārohaṇaṃ nāmaikonapañcāśattamo 'dhyāyaḥ //",
  "GP12skprevku:6550": "RKS adhyāya 50",
  "GP12skprevku:6551": "mārkaṇḍeya uvāca:",
  "GP12skprevku:6552": "sa tasmin nṛpati śreṣṭhastṛṣitaḥ śrāntavāhanaḥ /",
  "GP12skprevku:6553": "hayaṃ mumoca rājā vai sarvopaskaram eva ca // RKS_50.1 //",
  "GP12skprevku:6554": "smaran ūrdhvagatiṃ tāvad upaviṣṭaḥ śilātale /",
  "GP12skprevku:6555": "reṇudhvastas tato 'śvo vai praviṣṭaḥ saptakalpagām // RKS_50.2 //",
  "GP12skprevku:6556": "pānasnānādikaṃ kṛtvā hyantarikṣasthito hayaḥ /",
  "GP12skprevku:6557": "brahmatejaḥ sthito bhūtvā brahmayānaṃ samāśrayat // RKS_50.3 //",
  "GP12skprevku:6558": "atyadbhutaṃ tu taṃ dṛṣṭvā paraṃ vismayam āgata /",
  "GP12skprevku:6559": "uvāca vacanaṃ rājā turaṅgaṃ taṃ dvijarṣabham // RKS_50.4 //",
  "GP12skprevku:6560": "kim etat kāraṇaṃ brahmañc chaṃsa me 'dyayathocitam /",
  "GP12skprevku:6561": "uvāca tadvacaḥ śrutvā hayarūpo dvijottamaḥ // RKS_50.5 //",
  "GP12skprevku:6562": "brahmarṣir gālavaś cāhaṃ kurukṣetre purā sthitaḥ /",
  "GP12skprevku:6563": "aśvapratigrahād dagdhas tv aśvayoniṃ samāśrita // RKS_50.6 //",
  "GP12skprevku:6564": "dāvāgninā ca yad dagdham udakāt tatprarohati /",
  "GP12skprevku:6565": "duṣṭapratigrahād dagdho na prarohet kadācana // RKS_50.7 //",
  "GP12skprevku:6566": "drumasenaḥ purā cāsīd rājā paramadhārmika /",
  "GP12skprevku:6567": "ayodhyādhipatiś cāsau cakravartī mahābalaḥ // RKS_50.8 //",
  "GP12skprevku:6568": "rāhusūryasamāyoge kurukṣetraṃ jagāma ha /",
  "GP12skprevku:6569": "gajānaśvān samādāya hiraṇyaṃ gās tathaiva ca // RKS_50.9 //",
  "GP12skprevku:6570": "māṇikyavajravaidūryavāsāṃsi vividhāni ca /",
  "GP12skprevku:6571": "brāhmaṇārthe nṛpaśreṣṭha mudā paramayā yutaḥ // RKS_50.10 //",
  "GP12skprevku:6572": "gṛhāṇi sāptabhaumāni dhūpitāni tu kāñcanaiḥ /",
  "GP12skprevku:6573": "sarvakāmasam ṛddhāni brāhmaṇebhyo yathāvidhi // RKS_50.11 //",
  "GP12skprevku:6574": "dattvā sa yācayāmāsa saktuprasthavrate sthitam /",
  "GP12skprevku:6575": "rājottamakulaṃ vipramuñchavṛttiṃ samāśritam // RKS_50.12 //",
  "GP12skprevku:6576": "śrāddhakālaḥ pitṝṇāṃ me bhojanaṃ kriyatām iti /",
  "GP12skprevku:6577": "ṛṣir uvāca:",
  "GP12skprevku:6578": "rājño hi darśanaṃ ghoraṃ medhāmathanamakṣamam // RKS_50.13 //",
  "GP12skprevku:6579": "dṛṣṭvā caiva mahīpālamādityaṃ cāvalokayet /",
  "GP12skprevku:6580": "dvijāt parataro nāsti pratigrahaparāṅmukhāt // RKS_50.14 //",
  "GP12skprevku:6581": "asat pratigrahaṃ gṛhṇan narakaṃ yāti vai dhruvam /",
  "GP12skprevku:6582": "bhāryāpratigrahagrāhī yācasvā 'nyaṃ dvijottamam // RKS_50.15 //",
  "GP12skprevku:6583": "ṛṣe rājā vacaḥ śrutvā pratīhāraṃ tathābravīt /",
  "GP12skprevku:6584": "ghoṣaṇā kriyatāṃ śīghraṃ sthāneśvaranivāsinām // RKS_50.16 //",
  "GP12skprevku:6585": "pratigrahāya yaḥ kaścit sa cāyātu iha satvaram /",
  "GP12skprevku:6586": "kṛte tu ghoṣaṇe kaścit nāsīt nṛpapratigrahī // RKS_50.17 //",
  "GP12skprevku:6587": "tatas tu kupito rājā sthānaṃ tac ca nininda ca /",
  "GP12skprevku:6588": "abrahmaṇyam idaṃ sthānaṃ na vedo na ca yājanam // RKS_50.18 //",
  "GP12skprevku:6589": "jugupsitvā tu tān sarvāṃs tūṣṇīṃ caiva babhūva ha /",
  "GP12skprevku:6590": "tasya vākyaṃ tu tacchrutvā rājānaṃ cedam abruvam // RKS_50.19 //",
  "GP12skprevku:6591": "gālavo 'haṃ dvijaśreṣṭhaś caturvedī mahātapāḥ /",
  "GP12skprevku:6592": "yajñayājī tapasvī ca sarvabhūtahite rataḥ // RKS_50.20 //",
  "GP12skprevku:6593": "anugraham imaṃ viddhi uddhariṣye bhavārṇavāt /",
  "GP12skprevku:6594": "rājovāca:",
  "GP12skprevku:6595": "dadāmi te na sandehaḥ tvam eko munisattamaḥ // RKS_50.21 //",
  "GP12skprevku:6596": "mudgalādyair dvijaiḥ sarvair vāryamāṇo 'pi cānagha /",
  "GP12skprevku:6597": "gṛhīto 'śvarathas tatra mayābharaṇabhūṣitaḥ // RKS_50.22 //",
  "GP12skprevku:6598": "tataḥ sa māṃ namaskṛtya drumaseno yayau nṛpa /",
  "GP12skprevku:6599": "mayāpi cāgnihotrādikarma tyaktvā yathāsukham // RKS_50.23 //",
  "GP12skprevku:6600": "nānāvidhāni divyāni strībhiḥ sārddhaṃ sukhāni tu /",
  "GP12skprevku:6601": "krīḍato 'pi tadarthaṃ vai yāvat me ca kṣayaṃ gatam // RKS_50.24 //",
  "GP12skprevku:6602": "evam uktvā yayau vipro brahmalokaṃ sanātanam /",
  "GP12skprevku:6603": "ekākī ca tato rājā cintayāmāsa bhārata // RKS_50.25 //",
  "GP12skprevku:6604": "ekākī yadi yāsyāmi gatāśvaś caraṇena tu /",
  "GP12skprevku:6605": "rājāno māṃ hasiṣyanti vacanaiḥ svaiḥ parasparam // RKS_50.26 //",
  "GP12skprevku:6606": "dasyubhir nihataścāsya haya ity evam ādibhiḥ /",
  "GP12skprevku:6607": "aśvopaskaram ādāya śirasā ca kathaṃ mayā // RKS_50.27 //",
  "GP12skprevku:6608": "praveṣṭavyaṃ puraṃ caitat mahālajjākaraṃ mama /",
  "GP12skprevku:6609": "adya yāvat mayā tāvad brāhmaṇārohaṇaṃ kṛtam // RKS_50.28 //",
  "GP12skprevku:6610": "pāpasyāsya viśuddhyarthaṃ pravekṣyāmi hutāśanam /",
  "GP12skprevku:6611": "evaṃ vicintayābhāsa rājā tatraiva satvaram // RKS_50.29 //",
  "GP12skprevku:6612": "dakṣiṇāṃ diśam āśritya śuṣkakāṣṭhāni cāharat /",
  "GP12skprevku:6613": "tataḥ prajvālya kāṣṭhāni kṛtvā ca triḥpradakṣiṇam // RKS_50.30 //",
  "GP12skprevku:6614": "namaskṛtya hutāśaṃ ca viveśa svagṛhaṃ yathā /",
  "GP12skprevku:6615": "nirjitya tejasā tejaḥ pāvakasya tadā nṛpaḥ // RKS_50.31 //",
  "GP12skprevku:6616": "caturbhujā trinetrā tu muktābharaṇabhūṣitā /",
  "GP12skprevku:6617": "taṃ gṛhītvā kareṇaiva idaṃ vacanam abravīt // RKS_50.32 //",
  "GP12skprevku:6618": "aprāptaṃ maraṇaṃ rājan kālo vihitas tava /",
  "GP12skprevku:6619": "akasmāt sāhasaṃ deva yuktaṃ na pratibhāti me // RKS_50.33 //",
  "GP12skprevku:6620": "kālaprāptaṃ pumāṃsaṃ tu na rakṣed īśvaraḥ svayam /",
  "GP12skprevku:6621": "rājovāca:",
  "GP12skprevku:6622": "kā 'si tvaṃ ca varārohe hyumā gaṅgā 'thavā ramā // RKS_50.34 //",
  "GP12skprevku:6623": "kathayasva mahābhāge mama tvaṃ bhaktidāyinī /",
  "GP12skprevku:6624": "stryuvāca:",
  "GP12skprevku:6625": "nāhaṃ gaṅgā na vāṇī vā kapilāṃ viddhi māṃ nṛpa // RKS_50.35 //",
  "GP12skprevku:6626": "enāṃ rudrād viniṣkrāntāṃ narmadātalavāhinīm /",
  "GP12skprevku:6627": "vasudānasya yajñe tu revākapilasaṅgamaḥ // RKS_50.36 //",
  "GP12skprevku:6628": "umā kātyāyanī gaṅgā yamunā gautamī tathā /",
  "GP12skprevku:6629": "sarasvatī tathā śiprā varaṇā ca śubhāpagā // RKS_50.37 //",
  "GP12skprevku:6630": "śatadrūś candrabhāgā ca sindhū revāmalā tathā /",
  "GP12skprevku:6631": "vitastā carmaṇā devī somāvabhṛthamadhyataḥ // RKS_50.38 //",
  "GP12skprevku:6632": "brahmaviṣṇumaheśānāṃ snānārthaṃ hṛtavāribhiḥ /",
  "GP12skprevku:6633": "tilodakair munīnāṃ tu praṇītaḥ kalaśodakaiḥ // RKS_50.39 //",
  "GP12skprevku:6634": "tathā somarasaiś caiva ghṛtakhaṇḍādimiśritaiḥ /",
  "GP12skprevku:6635": "babhūvātipravāho vai ijyājanyo mahān purā // RKS_50.40 //",
  "GP12skprevku:6636": "etad bhūtaṃ mahat puṇyam udayācalam āśritam /",
  "GP12skprevku:6637": "rudrāvartapadaṃ cātra vidyate nṛpasattama // RKS_50.41 //",
  "GP12skprevku:6638": "evam ukto yayau rājā devī cāntaradhīyata /",
  "GP12skprevku:6639": "hṛṣṭas tuṣṭaś cakravartī mārkaṇḍeyāśramaṃ yayau // RKS_50.42 //",
  "GP12skprevku:6640": "gatvā praṇamya tam ṛṣim upaviṣṭas tathāgrataḥ /",
  "GP12skprevku:6641": "mārkaṇḍeya uvāca:",
  "GP12skprevku:6642": "kuśalaṃ te nṛpaśreṣṭha dharmācāravidāṃ vara // RKS_50.43 //",
  "GP12skprevku:6643": "santyajya ca kathaṃ sainyam ekākī tvam ihāgataḥ /",
  "GP12skprevku:6644": "rājovāca:",
  "GP12skprevku:6645": "adya me saphalaṃ janma tvatpādāmbujadarśanāt // RKS_50.44 //",
  "GP12skprevku:6646": "dhundhumāras tathā rājā kathayāmāsa pūrvakam /",
  "GP12skprevku:6647": "mārkaṇḍeyas tataḥ śrutvā vṛttāntaṃ pṛthivīpateḥ // RKS_50.45 //",
  "GP12skprevku:6648": "revākapilayor yoge snātvā stotraṃ cakāra ha /",
  "GP12skprevku:6649": "tatra snātā divaṃ yānti revākapilasaṅgame // RKS_50.46 //",
  "GP12skprevku:6650": "umā kātyāyanī gaṅgā yamunā gautamī tathā /",
  "GP12skprevku:6651": "sarasvatī tathā śiprā varaṇā ca śubhāpagā // RKS_50.47 //",
  "GP12skprevku:6652": "śatadrūścandrabhāgā ca sindhū revāmalā tathā /",
  "GP12skprevku:6653": "vitastā carmaṇādevī bāhudā vāruṇī tathā // RKS_50.48 //",
  "GP12skprevku:6654": "sarayūr gaṇḍakī caiva ghargharā badarī tathā /",
  "GP12skprevku:6655": "gomatī veṇukī caiva pārā vetravatī śubhā // RKS_50.49 //",
  "GP12skprevku:6656": "vipāśā ca tathā vāhā śaṅkhinī ca payoṣṇikā /",
  "GP12skprevku:6657": "godāvarī ca kāverī bhīmā kṛṣṇā tathā śubhā // RKS_50.50 //",
  "GP12skprevku:6658": "subhadrā ca tathā bhadrā karatoyātha mālinī /",
  "GP12skprevku:6659": "etāḥ sarvās tvamevāsi sarvage tvāṃ namāmy aham // RKS_50.51 //",
  "GP12skprevku:6660": "lokatrayaṃ tvayā vyāptam apāṃ rūpeṇa suvrate /",
  "GP12skprevku:6661": "prasīda tvaṃ mahābhāge lokatritayapāvanī // RKS_50.52 //",
  "GP12skprevku:6662": "śrutvā stotram idaṃ devī mārkaṇḍeyāt tapodhanāt /",
  "GP12skprevku:6663": "puṣpakaṃ yānamāruhya sarvābharaṇabhūṣitā // RKS_50.53 //",
  "GP12skprevku:6664": "caturbhujā trinetrā ca candrabimbanibhānanā /",
  "GP12skprevku:6665": "uvāca vacanaṃ devī mārkaṇḍeyaṃ mahāmunim // RKS_50.54 //",
  "GP12skprevku:6666": "stotreṇānena tuṣṭāhaṃ varaṃ vṛṇu yathepsitam /",
  "GP12skprevku:6667": "mārkaṇḍeya uvāca:",
  "GP12skprevku:6668": "parituṣṭāsi deveśi varaṃ dātuṃ tvam icchasi // RKS_50.55 //",
  "GP12skprevku:6669": "kaluṣaṃ hara kalyāṇi lokānāṃ harasaṃbhave /",
  "GP12skprevku:6670": "snānaṃ kṛtvā stuvan toye lokānāpuḥ śivājñayā // RKS_50.56 //",
  "GP12skprevku:6671": "varaṃ dadasva devi tvaṃ dhundhumārāya sāṃpratam /",
  "GP12skprevku:6672": "rājyaṃ kṛtvā divaṃ yātu sāntaḥpuraparicchadaḥ // RKS_50.57 //",
  "GP12skprevku:6673": "yaṃ yaṃ cintayate kāmaṃ taṃ taṃ prāpnoti suvrate /",
  "GP12skprevku:6674": "evaṃ bhavatu viprendra matto yadvāñchitaṃ tvayā // RKS_50.58 //",
  "GP12skprevku:6675": "evam uktvā yayau devī kapilā lokapāvanī /",
  "GP12skprevku:6676": "mārkaṇḍeyaṃ muniṃ rājā munibhiḥ parivāritam // RKS_50.59 //",
  "GP12skprevku:6677": "praṇipatya yathā nyāyaṃ gataś ca svapuraṃ tadā /",
  "GP12skprevku:6678": "tataḥ kālena mahatārājā dharmaparāyaṇaḥ // RKS_50.60 //",
  "GP12skprevku:6679": "rājyaṃ kṛtvā kratūniṣṭvā dhundhumāro divaṃ gataḥ /",
  "GP12skprevku:6680": "etat te kathitaṃ sarvaṃ mayā dṛṣṭaṃ purānagha // RKS_50.61 //",
  "GP12skprevku:6681": "śravaṇāt kīrtanād asya mucyate bhavabandhanāt // RKS_50.62 //",
  "GP12skprevku:6682": "iti śrīskandapurāṇe revākhaṇḍe kapilāmāhātmye dhundhumārasvargārohaṇaṃ nāma pañcāśattamo 'dhyāyaḥ //",
  "GP12skprevku:6683": "RKS adhyāya 51",
  "GP12skprevku:6684": "yudhiṣṭhira uvāca:",
  "GP12skprevku:6685": "dvīpasaṃkhyā bhuvo mānaṃ sāgarāṇāṃ ca kīrtanam /",
  "GP12skprevku:6686": "pātālalokasaṃkhyānaṃ sarvato viditaṃ kuru // RKS_51.1 //",
  "GP12skprevku:6687": "narakaṃ svargamānaṃ ca yatkiṃcid anyadīdṛśam /",
  "GP12skprevku:6688": "uktānuktaṃ yatkiṃcit karmākarmaśubhāvaham // RKS_51.2 //",
  "GP12skprevku:6689": "etat sarvaṃ samāsena skandapṛṣṭena śambhunā /",
  "GP12skprevku:6690": "kathitaṃ tu purāṇaṃ vai yathāvṛttaṃ purātanam // RKS_51.3 //",
  "GP12skprevku:6691": "bhaviṣyabhūtatattvajñas trikālajñas trivedavit /",
  "GP12skprevku:6692": "tvam eva vetsi sarvaṃ ca prasādād vaktum arhasi // RKS_51.4 //",
  "GP12skprevku:6693": "mārkaṇḍeya uvāca:",
  "GP12skprevku:6694": "śṛṇu rājan mahābhāga kathyamānaṃ nibodha me /",
  "GP12skprevku:6695": "anekāni sahasrāṇi mayā dṛṣṭāni bhārata // RKS_51.5 //",
  "GP12skprevku:6696": "yuge yuge kṣatriyāṇāṃ dānayajñakriyāṇi ca /",
  "GP12skprevku:6697": "nānyas tu tvādṛśo rājā dṛṣṭas teṣāṃ tu madhyataḥ // RKS_51.6 //",
  "GP12skprevku:6698": "etat sarvaṃ samāsena skandapṛṣṭena śambhunā /",
  "GP12skprevku:6699": "kathitaṃ tu purāṇaṃ vai sarvaṃ te kathayāmy aham // RKS_51.7 //",
  "GP12skprevku:6700": "candradvīpaḥ prabhāse tu tāmraparṇir gabhastimān /",
  "GP12skprevku:6701": "nāgadvīpaś ca saumyaś ca gandharvo varuṇas tathā // RKS_51.8 //",
  "GP12skprevku:6702": "navamaḥ kumārikākhyas tu iti dvīpāḥ prakīrtitāḥ /",
  "GP12skprevku:6703": "navakhaṇḍavatī caiṣā kathitā te samāsataḥ // RKS_51.9 //",
  "GP12skprevku:6704": "khaṇḍeṣv eteṣu sarveṣu pravāho nārmadaḥ smṛtaḥ /",
  "GP12skprevku:6705": "jambūśākakuśakrauñcaśālmalyaś ca yudhiṣṭhira // RKS_51.10 //",
  "GP12skprevku:6706": "plakṣaś ca puṣkaraścaiva saptadvīpāḥ prakīrtitāḥ /",
  "GP12skprevku:6707": "kṣāraṃ kṣīraṃ dadhi sarpis tathaivekṣuraso 'pi ca // RKS_51.11 //",
  "GP12skprevku:6708": "surodo madhurodaś ca samudrāḥ saptakīrtitāḥ /",
  "GP12skprevku:6709": "bhūrlokaś ca bhuvarlokaḥ svarlokaś ca mahas tathā // RKS_51.12 //",
  "GP12skprevku:6710": "janalokas tapolokaḥ satyalokas tathā paraḥ /",
  "GP12skprevku:6711": "bhūrlokādityayor viddhi tv antarālaṃ yudhiṣṭhira // RKS_51.13 //",
  "GP12skprevku:6712": "yojanānāṃ caturlakṣa pātālaṃ yatpramāṇataḥ /",
  "GP12skprevku:6713": "rudrāś ca vasavaś cāṣṭau nivasanty atra bhārata // RKS_51.14 //",
  "GP12skprevku:6714": "kathitāś ca mayā lokāḥ pātālāni nibodha me /",
  "GP12skprevku:6715": "atalaṃ vitalaṃ caiva śarkaraṃ ca gabhastikam // RKS_51.15 //",
  "GP12skprevku:6716": "mahātalaṃ ca sutalaṃ rasātalam ataḥ param /",
  "GP12skprevku:6717": "sauvarṇamaṣṭamaṃ viddhi sarvakāmasamanvitam // RKS_51.16 //",
  "GP12skprevku:6718": "vahnerdāho hy apāṃ śaityaṃ marutāṃ vahanaṃ tathā /",
  "GP12skprevku:6719": "kāṭhinyaṃ ca tathā dhātryā gagane śuṣiraṃ tathā // RKS_51.17 //",
  "GP12skprevku:6720": "svabhāva eva bhūtānāṃ svasvabhāvānusārataḥ /",
  "GP12skprevku:6721": "prakṛtiṃ yānti bhūtāni nātra kāryā vicāraṇā // RKS_51.18 //",
  "GP12skprevku:6722": "lakṣāṇi caturaśītiryonīnāṃ pāpakarmaṇām /",
  "GP12skprevku:6723": "narakeṣu ca ghoreṣu dāruṇā yamayātanāḥ // RKS_51.19 //",
  "GP12skprevku:6724": "niruddhāḥ prāṇinaḥ sarve nītās tu yamakiṅkaraiḥ /",
  "GP12skprevku:6725": "yātanā vividhā raudrāstatrasthair anubhūyate // RKS_51.20 //",
  "GP12skprevku:6726": "svakarmaphalayogena prāpnuvanti śubhāśūbham /",
  "GP12skprevku:6727": "etad arthaṃ tapo homaṃ dānaṃ dhyānaṃ ca pāvanam // RKS_51.21 //",
  "GP12skprevku:6728": "kāruṇyaṃ sarvabhūteṣu narmadāśrayaṇaṃ tathā /",
  "GP12skprevku:6729": "revāyāḥ stavanaṃ pūjā sūryasya prabhavo yathā // RKS_51.22 //",
  "GP12skprevku:6730": "ākhyānaṃ kathayiṣyāmi yathāvṛttaṃ purātanam /",
  "GP12skprevku:6731": "mucukundasya saṃvādo dānavendrasya bhārata // RKS_51.23 //",
  "GP12skprevku:6732": "kuvalayāśvo 'tha rājarṣiś cakravartī mahāyaśāḥ /",
  "GP12skprevku:6733": "āsīt kṛtayuge rājan antare cākṣuṣe kila // RKS_51.24 //",
  "GP12skprevku:6734": "śakrādaṣṭaguṇaṃ rājyaṃ rājñaś cāmitatejasaḥ /",
  "GP12skprevku:6735": "anekāni sahasrāṇi dānāni vividhāni ca // RKS_51.25 //",
  "GP12skprevku:6736": "dattāni tena rājñā vai sarvatīrtheṣv anuttamam /",
  "GP12skprevku:6737": "iṣṭāśca kratavaś cāpi varjayitvā tu kalpagām // RKS_51.26 //",
  "GP12skprevku:6738": "dānavo mucukundaś ca sarvadharmaparāyaṇaḥ /",
  "GP12skprevku:6739": "brahmaṇyaḥ śivabhaktaś ca viṣṇubhakto jitendriyaḥ // RKS_51.27 //",
  "GP12skprevku:6740": "rāhusomasamāyoge vaidūrye siddhaparvate /",
  "GP12skprevku:6741": "oṃkāranāthasahitā yatrāste kalpagā sarit // RKS_51.28 //",
  "GP12skprevku:6742": "anyāni yāni liṅgāni loke caiva carācare /",
  "GP12skprevku:6743": "kalpānte tāni līyanta oṃkāre vai na saṃśayaḥ // RKS_51.29 //",
  "GP12skprevku:6744": "śivena kathitaṃ hy etad viṣṇoś caiva śatakratoḥ /",
  "GP12skprevku:6745": "pārvatyāḥ ṣaṇmukhasyāpi purāṇe skandakīrtite // RKS_51.30 //",
  "GP12skprevku:6746": "āgataḥ kalpagāṃ devīṃ koṭitīrthe narādhipaḥ /",
  "GP12skprevku:6747": "narmadākapilāyoge sarvasambhārasaṃvṛtaḥ // RKS_51.31 //",
  "GP12skprevku:6748": "lakṣamekaṃ tu dogdhrīṇāṃ samādāya gavāṃ nṛpa /",
  "GP12skprevku:6749": "ayutaṃ ca hayānāṃ ca sahasraṃ dantināṃ tathā // RKS_51.32 //",
  "GP12skprevku:6750": "kāmikānāṃ tu yānānāṃ sahasraṃ hemamālinām /",
  "GP12skprevku:6751": "dhanaṃ dhānya ca vāsāṃsi ratnāni vividhāni ca // RKS_51.33 //",
  "GP12skprevku:6752": "snānaṃ kṛtvā yathānyāyaṃ brāhmaṇebhyo dadau tadā /",
  "GP12skprevku:6753": "mūrtau tu dakṣiṇāṃ cāpi oṃkārasya narādhipa // RKS_51.34 //",
  "GP12skprevku:6754": "yo yaṃ kāmayate kāmaṃ taṃ tasmai sa prayacchati /",
  "GP12skprevku:6755": "rājā kuvalayāśvas tu dharmakarmaparāyaṇaḥ // RKS_51.35 //",
  "GP12skprevku:6756": "rāhusūryasamāyoge kurukṣetraṃ yayau kila /",
  "GP12skprevku:6757": "sāntaḥpuraparīvāro hy ayodhyādhipatiḥ svayam // RKS_51.36 //",
  "GP12skprevku:6758": "rājaputrasahasrais tu vṛtaḥ snānepsayā kila /",
  "GP12skprevku:6759": "lakṣamekaṃ hayānān ca dantinām ayutaṃ tathā // RKS_51.37 //",
  "GP12skprevku:6760": "hemamāṇikyaratnāni vāsāṃsi vividhāni ca /",
  "GP12skprevku:6761": "śraddhayā parayā yukto brāhmaṇebhyo dadau nṛpa // RKS_51.38 //",
  "GP12skprevku:6762": "śeṣaṃ nirvāpitaṃ kṣetre sthāne vāyanapūrvakam /",
  "GP12skprevku:6763": "kālāntare tataḥ prāpte kurukṣetraprabhāvataḥ // RKS_51.39 //",
  "GP12skprevku:6764": "nānāyānasahasrais tu sāntaḥ puraparigrahaḥ /",
  "GP12skprevku:6765": "dhriyamāṇā tapatras tu vījyamāno 'psarogaṇaiḥ // RKS_51.40 //",
  "GP12skprevku:6766": "śaṅkhavāditraghoṣeṇa nānābharaṇabhūṣitaḥ /",
  "GP12skprevku:6767": "vicacāra ca tatrastho vidyādhara ivāparaḥ // RKS_51.41 //",
  "GP12skprevku:6768": "mucukundo 'pi daityendraḥ sarvakāmasamanvitaḥ /",
  "GP12skprevku:6769": "kāmikaiś ca mahāyānair hemaratnavibhūṣaṇaiḥ // RKS_51.42 //",
  "GP12skprevku:6770": "śrutvā vādyasahasrāṇi dharmarājo viśāmpate /",
  "GP12skprevku:6771": "jagāma vismayaṃ ghoraṃ kim etad iti cābravīt // RKS_51.43 //",
  "GP12skprevku:6772": "tataḥ kuvalayāśvo 'pi tasmin ahani tatpuram /",
  "GP12skprevku:6773": "ubhau niveditau dūtairdharmarājasya dhīmataḥ // RKS_51.44 //",
  "GP12skprevku:6774": "kuvalayāśvo 'tha rājarṣir mucukundo mahābalaḥ /",
  "GP12skprevku:6775": "lokāntaram ubhāv etau vimānasthau samāgatau // RKS_51.45 //",
  "GP12skprevku:6776": "tāvad utpatitaṃ yānaṃ mucukundasya copari /",
  "GP12skprevku:6777": "yojanānāṃ sahasreṇa hyupary upari saṃsthitam // RKS_51.46 //",
  "GP12skprevku:6778": "ayodhyādhipater yānam adhobhāge vyavasthitam /",
  "GP12skprevku:6779": "papraccha dharmarājo 'pi citraguptaṃ tu lekhakam // RKS_51.47 //",
  "GP12skprevku:6780": "kiṃ tu yānaṃ samāsādya arghapādyena pūjaye /",
  "GP12skprevku:6781": "saptarṣīn ṛṣimukhyāṃś ca dharmādharmavicārakān // RKS_51.48 //",
  "GP12skprevku:6782": "citragupto 'bravīd vākyaṃ tathā saptarṣayo 'bruvan /",
  "GP12skprevku:6783": "mucukundaṃ samāsādya tvarghapādyena pūjaya // RKS_51.49 //",
  "GP12skprevku:6784": "dānena kāpilenejyo dānavendro na cāparaḥ /",
  "GP12skprevku:6785": "adhaḥ kuvalayāśvaśca mucukundas tathopari // RKS_51.50 //",
  "GP12skprevku:6786": "evamukto dharmarājo dānavendram upāśrayat /",
  "GP12skprevku:6787": "śvetavastraparīdhāno jvalatkuṇḍalabhūṣaṇaḥ // RKS_51.51 //",
  "GP12skprevku:6788": "añjaliṃ ca tato baddhvā yānasyāgre vyavasthitaḥ /",
  "GP12skprevku:6789": "kuśalaṃ te 'dya daityendra sarvadharmabhṛtāṃ vara // RKS_51.52 //",
  "GP12skprevku:6790": "nirjitāste trayo lokā dānenā 'nena suvrata /",
  "GP12skprevku:6791": "oṃkāradakṣiṇasyānte mūrtau kāpilasaṅgame // RKS_51.53 //",
  "GP12skprevku:6792": "saptakalpavahātīre dānasaṃkhyā na vidyate /",
  "GP12skprevku:6793": "mucukunda uvāca:",
  "GP12skprevku:6794": "dharmādharme tvam evādya svargadvārārgalo yataḥ // RKS_51.54 //",
  "GP12skprevku:6795": "evam ukto yamas tatra daityendreṇa mahātmanā /",
  "GP12skprevku:6796": "panthānaṃ darśayāmāsa daityendrasya yudhiṣṭhira // RKS_51.55 //",
  "GP12skprevku:6797": "tatas tu preṣitas tena mucukundo jagāma ha /",
  "GP12skprevku:6798": "mudā paramayā yukta umāmāheśvaraṃ puram // RKS_51.56 //",
  "GP12skprevku:6799": "saṃsmārayitvā vidhivad daityendraṃ dharmarāṭ tataḥ /",
  "GP12skprevku:6800": "āsādya kuvalayāśvaṃ dharmarājo 'bravīd idam // RKS_51.57 //",
  "GP12skprevku:6801": "svāgataṃ te mahārāja kuśalaṃ tava sarvadā /",
  "GP12skprevku:6802": "kuvalayāśva uvāca:",
  "GP12skprevku:6803": "parasparavirodhatvaṃ devadānavayoḥ sadā // RKS_51.58 //",
  "GP12skprevku:6804": "māṃ tyaktvā dānavendras tu pādyārgheṇa tvayārcitaḥ /",
  "GP12skprevku:6805": "viparītaṃ ca tatsarvaṃ dharmarāja kṛtaṃ katham // RKS_51.59 //",
  "GP12skprevku:6806": "yama uvāca:",
  "GP12skprevku:6807": "viṣādaṃ tyaja rājendra gahanā karmaṇāṃ gatiḥ /",
  "GP12skprevku:6808": "nāhaṃ dātā ca hartā ca śubhāśubhaphalasya vai // RKS_51.60 //",
  "GP12skprevku:6809": "karmasākṣī ca sarveṣāṃ devāsuranṛṇāṃ nṛpa /",
  "GP12skprevku:6810": "sarasvatyāṃ kurukṣetre dānaṃ dattaṃ tvayānagha // RKS_51.61 //",
  "GP12skprevku:6811": "dvāparānte tu dānaṃ vai revādānaṃ samaṃ nahi /",
  "GP12skprevku:6812": "śivena kathitaṃ cāsīd brahmaviṣṇumarudgāṇān // RKS_51.62 //",
  "GP12skprevku:6813": "kalāṃ nārhanti tīrthāni sārddhaṃ kalpagayā kvacit /",
  "GP12skprevku:6814": "anṛtaṃ na mayā coktaṃ purāṇaṃ śrutisammatam // RKS_51.63 //",
  "GP12skprevku:6815": "etasmin antare rājan dvayoḥ saṃvadatos tayoḥ /",
  "GP12skprevku:6816": "uktaḥ kuvalayāśvas tu tadākāśagirā svayam // RKS_51.64 //",
  "GP12skprevku:6817": "dharmaś cetthaṃ mahārāja mā kṛthās tvaṃ kathaṃcana /",
  "GP12skprevku:6818": "kalpagā toyasaṃspṛṣṭo daityaḥ śivam avāptavān // RKS_51.65 //",
  "GP12skprevku:6819": "sa rājā vismayāpannaḥ punarvyāvṛtya cāgataḥ /",
  "GP12skprevku:6820": "narmadāṃ snātukāmo 'pi kapilāsaṅgamaṃ prati // RKS_51.66 //",
  "GP12skprevku:6821": "tatra plutas tato rājā śivalokaṃ jagāma ha // RKS_51.67 //",
  "GP12skprevku:6822": "iti śrīskandapurāṇe revākhaṇḍe mucukundakuvalayāśvasvargārohaṇaṃ nāmaikapañcāśattamo 'dhyāyaḥ //",
  "GP12skprevku:6823": "RKS adhyāya 52",
  "GP12skprevku:6824": "yudhiṣṭhira uvāca:",
  "GP12skprevku:6825": "ke vrajanti yamaṃ vipra kīdṛśā narakās tu te /",
  "GP12skprevku:6826": "etan me sarvam ākhyāhi devalokaṃ vrajanti ke // RKS_52.1 //",
  "GP12skprevku:6827": "mārkaṇḍeya uvāca:",
  "GP12skprevku:6828": "yānti puṣpakayānena puṣparāgapradāyinaḥ /",
  "GP12skprevku:6829": "devāyatanakartāraḥ śivalokaṃ vrajanti te // RKS_52.2 //",
  "GP12skprevku:6830": "anāthamaṇḍapānāṃ tu te krīḍanti gṛhottamaiḥ /",
  "GP12skprevku:6831": "devāgniguruviprāṇāṃ mātāpitroś ca pūjakāḥ // RKS_52.3 //",
  "GP12skprevku:6832": "pūjyamānā narā yānti kāmikaiś ca yathā sukham /",
  "GP12skprevku:6833": "dyotayanto diśaḥ sarvā yānti dīpapradānataḥ // RKS_52.4 //",
  "GP12skprevku:6834": "pratiśrayapradānena sukhaṃ yānti yamālayam /",
  "GP12skprevku:6835": "sarvakāmasamṛddhena tathā gacchati toyadaḥ // RKS_52.5 //",
  "GP12skprevku:6836": "annaṃ pānaṃ prayacchanti sukhaṃ yānti nirākulāḥ /",
  "GP12skprevku:6837": "dīpamālāṃ hi yacchanti guruśuśrūṣaṇe ratāḥ // RKS_52.6 //",
  "GP12skprevku:6838": "pādābhyaṅgaṃ ca yaḥ kuryāt so 'śvapṛṣṭhena gacchati /",
  "GP12skprevku:6839": "hemaratnapradānena yānti ratnavibhūṣitāḥ // RKS_52.7 //",
  "GP12skprevku:6840": "sarvakāmasamṛddhātmā bhūmidānena gacchati /",
  "GP12skprevku:6841": "annapānapradānena piban khādaṃś ca gacchati // RKS_52.8 //",
  "GP12skprevku:6842": "ity evam ādibhir dānaiḥ sukhaṃ yānti śivālayam /",
  "GP12skprevku:6843": "svarge ca vipulān bhogān prāpnoty annapradānataḥ // RKS_52.9 //",
  "GP12skprevku:6844": "sarveṣām eva dānānāmannadānaparaṃ viduḥ /",
  "GP12skprevku:6845": "sarvaprītikaraṃ puṇyaṃ balapuṣṭivivarddhanam // RKS_52.10 //",
  "GP12skprevku:6846": "nānnadānasamaṃ dānaṃ triṣu lokeṣu viśrutam /",
  "GP12skprevku:6847": "annādānasamaṃ dānaṃ triṣu lokeṣu viśrutam /",
  "GP12skprevku:6848": "annād bhavanti bhūtāni mriyante tad abhāvataḥ // RKS_52.11 //",
  "GP12skprevku:6849": "raktaṃ māṃsaṃ majjaśukre kramād annāt pravartate /",
  "GP12skprevku:6850": "śukrād bhavanti bhūtāni tasmād annamayaṃ jagat // RKS_52.12 //",
  "GP12skprevku:6851": "hemaratnāśvanāgendranārīsrak candanādibhiḥ /",
  "GP12skprevku:6852": "nāsty āhārasamaṃ saukhyaṃ nāsti krodhasamo ripuḥ // RKS_52.13 //",
  "GP12skprevku:6853": "ata eva mahāpuṇyam annadānaṃ ca bhārata /",
  "GP12skprevku:6854": "annadaḥ prāṇadaḥ proktas tasmād annaprado bhavet // RKS_52.14 //",
  "GP12skprevku:6855": "tasmād annapradānena dattāny anyāni sarvaśaḥ /",
  "GP12skprevku:6856": "trailokye yāni dānāni bhogastrīvāhanāni ca // RKS_52.15 //",
  "GP12skprevku:6857": "annapānādi yatkiṃcid aiśvaryaṃ ca yudhiṣṭhira /",
  "GP12skprevku:6858": "annadānasya tatsarvam ihāmutra phalaṃ smṛtam // RKS_52.16 //",
  "GP12skprevku:6859": "yasmād annena puṣṭāṅgaḥ kurute dharmasaṃcayam /",
  "GP12skprevku:6860": "pavitramamṛtaṃ divyaṃ śuddhaṃ sattvaṃ rasāyanam // RKS_52.17 //",
  "GP12skprevku:6861": "annapānāśvagovatsaśayyāchatrāṇy upānahau /",
  "GP12skprevku:6862": "pretalokapraśastāni dānānyaṣṭau yudhiṣṭhira // RKS_52.18 //",
  "GP12skprevku:6863": "evaṃ dānaviśeṣeṇa dharmarājapure narāḥ /",
  "GP12skprevku:6864": "sukhenaiva tu gacchanti tasmād dharmaṃ samācaret // RKS_52.19 //",
  "GP12skprevku:6865": "annadānaṃ mahārāja jalaṃ caiva tu puṣkalam /",
  "GP12skprevku:6866": "pitṛbhyaḥ prayato dadyāt tīrthe caivāmareśvare // RKS_52.20 //",
  "GP12skprevku:6867": "tīrthāni puṇyakṣetrāṇi yāni vai kīrtitāni ca /",
  "GP12skprevku:6868": "kāmamokṣapradānīha sarvasiddhikarāṇi ca // RKS_52.21 //",
  "GP12skprevku:6869": "sarveṣām eva teṣāṃ tu mātā vai parikīrtitā /",
  "GP12skprevku:6870": "narmadā saritā śreṣṭhā saptakalpavahā śubhā // RKS_52.22 //",
  "GP12skprevku:6871": "tapaso yajñadānānāṃ saṃkhyā tīrtheṣu vidyate /",
  "GP12skprevku:6872": "narmadāyāṃ na saṃkhyāsti teṣām ity āha śaṅkaraḥ // RKS_52.23 //",
  "GP12skprevku:6873": "yathā śivas tathā revā pūjanīyā prayatnataḥ /",
  "GP12skprevku:6874": "eṣu ye tu kukarmāṇaḥ pāpā dānavivārjitāḥ // RKS_52.24 //",
  "GP12skprevku:6875": "pathā ghoreṇa te yānti dakṣiṇena yamālayam /",
  "GP12skprevku:6876": "ṣaḍaśītisahasrāṇi yojanānāṃ samantataḥ // RKS_52.25 //",
  "GP12skprevku:6877": "puraṃ jñeyaṃ mahāraudraṃ nānārūpair adhiṣṭhitam /",
  "GP12skprevku:6878": "samīpastham ivābhāti narāṇāṃ krūrakarmaṇām // RKS_52.26 //",
  "GP12skprevku:6879": "pāpinām api dūrasthaṃ pathā raudreṇa yānti te /",
  "GP12skprevku:6880": "tīvrakaṇṭakayuktena śarkarābhūṣitena ca // RKS_52.27 //",
  "GP12skprevku:6881": "kṣuradhārāvṛtais tīkṣṇaiḥ pāṣāṇair nirmitena ca /",
  "GP12skprevku:6882": "kecit tv anena mahatā dārudāraiś ca ghātakaiḥ // RKS_52.28 //",
  "GP12skprevku:6883": "lohasūcībhir ugrābhir grastena ca kvacit kvacit /",
  "GP12skprevku:6884": "latāpratānaviṣamaiḥ parvatair vṛkṣasaṃkulaiḥ // RKS_52.29 //",
  "GP12skprevku:6885": "sutaptāṅgārayuktena yānti mārgeṇa duḥkhitāḥ /",
  "GP12skprevku:6886": "kvacid viṣam agartābhis taptaloṣṭeṣṭakair api // RKS_52.30 //",
  "GP12skprevku:6887": "sutaptabālukābhiś ca tathā tīkṣṇaiś ca śaṅkubhiḥ /",
  "GP12skprevku:6888": "anekabhagnaśākhābhir āvṛtena kvacit kvacit // RKS_52.31 //",
  "GP12skprevku:6889": "kaṣṭena tamasā kecid gacchanti hi yamālayam /",
  "GP12skprevku:6890": "mārgasthāṅgārakais taptair grastā dāvāgnibhis tathā // RKS_52.32 //",
  "GP12skprevku:6891": "kvacit taptaśilābhiś ca paṅkena kaṭimānataḥ /",
  "GP12skprevku:6892": "kvacid duṣṭāmbunā vyāptaṃ duṣkarīṣāgninā kvacit // RKS_52.33 //",
  "GP12skprevku:6893": "kvacid gṛdhrair bakair vyāghrair duṣṭaiḥ kīṭaiḥ sudāruṇaiḥ /",
  "GP12skprevku:6894": "kvacin mahākulīrādyaiḥ kvacit tvajagaraiḥ punaḥ // RKS_52.34 //",
  "GP12skprevku:6895": "makṣikābhiś ca raudrābhiḥ kvacit sarpair viṣolvaṇaiḥ /",
  "GP12skprevku:6896": "mattamātaṅgayūthaiś ca samantāc ca pramāthibhiḥ // RKS_52.35 //",
  "GP12skprevku:6897": "panthānamullikhadbhiś ca tīkṣṇaśṛṅgair mahābalaiḥ /",
  "GP12skprevku:6898": "siṃhair viṣāṇamahiṣair raudrair mattaiś ca śvāpadaiḥ // RKS_52.36 //",
  "GP12skprevku:6899": "ḍākinībhiś ca raudrābhir vikarālaiś ca rākṣasaiḥ /",
  "GP12skprevku:6900": "vyādhibhiś ca mahāghoraiḥ pāvakaiś ca durāsadaiḥ // RKS_52.37 //",
  "GP12skprevku:6901": "mahānalavimiśreṇa mahācaṇḍena vāyunā /",
  "GP12skprevku:6902": "mahāpāṣāṇavarṣeṇa bhidyamānā nirāśrayāḥ // RKS_52.38 //",
  "GP12skprevku:6903": "kvacit kvacit prataptena dīpyamānā vrajanti hi /",
  "GP12skprevku:6904": "mahatā va bāṇavarṣeṇa bhidyamānāḥ samantataḥ // RKS_52.39 //",
  "GP12skprevku:6905": "patadbhirvajrasaṅghātair ulkāpātaiś ca dāruṇaiḥ /",
  "GP12skprevku:6906": "pradīptāṅgāravarṣeṇa hanyamānā vrajanti hi // RKS_52.40 //",
  "GP12skprevku:6907": "mahāghoraravair ghorair vitrasyanto muhur muhuḥ /",
  "GP12skprevku:6908": "niśitāyudhavarṣeṇa pūryamāṇāś ca sarvaśaḥ // RKS_52.41 //",
  "GP12skprevku:6909": "mahākṣarāmbudhārābhiḥ sicyamānā muhurmuhuḥ /",
  "GP12skprevku:6910": "mahāśītena raudreṇa kṣuradhārādibhis tathā // RKS_52.42 //",
  "GP12skprevku:6911": "anyair bahuvidhākāraiḥ śataśo 'tha sahasraśaḥ /",
  "GP12skprevku:6912": "itthaṃ ca taptaraudreṇa mārgeṇa viṣameṇa ca // RKS_52.43 //",
  "GP12skprevku:6913": "aviśrāntena mahatā hy avidūreṇa bhārata /",
  "GP12skprevku:6914": "avidūreṇa kaṣṭena sarvaduḥkhāśrayeṇa ca // RKS_52.44 //",
  "GP12skprevku:6915": "nīyante dehinaḥ sarve mūḍhāḥ pāpaparāyaṇāḥ /",
  "GP12skprevku:6916": "yamadūtair mahāghorair yamājñākāribhir balāt // RKS_52.45 //",
  "GP12skprevku:6917": "ekākinaḥ parādhīnā mitrabandhuvivarjitāḥ /",
  "GP12skprevku:6918": "śocantaḥ svāni karmāṇi dahyante ca muhurmuhuḥ // RKS_52.46 //",
  "GP12skprevku:6919": "pretabhūtavimiśrāś ca śuṣkakaṇṭhoṣṭhatālukāḥ /",
  "GP12skprevku:6920": "kṛśāṅgā bhītabhītāś ca dahyamānā hutāgninā // RKS_52.47 //",
  "GP12skprevku:6921": "baddhāḥ śṛṅkhalayā kecit majjantaḥ pāpino bhṛśam /",
  "GP12skprevku:6922": "kṛṣyante dahyamānās tu yamadūtair balotkaṭaiḥ // RKS_52.48 //",
  "GP12skprevku:6923": "urasyadhomukhasthāne tathaiva khalu duḥkhitāḥ /",
  "GP12skprevku:6924": "keśapāśe vibaddhāś ca kṛṣyante pāpinas tathā // RKS_52.49 //",
  "GP12skprevku:6925": "lalāṭe cāśugair biddhvā kṛṣyante dehinaḥ kvacit /",
  "GP12skprevku:6926": "uttānā duṣṭapanthānaṃ nīyante pāpakarmaṇā // RKS_52.50 //",
  "GP12skprevku:6927": "pārśvabāhuvibaddhāś ca jaṭhare paripīḍitāḥ /",
  "GP12skprevku:6928": "grīvāpāśavikṛṣyāś ca ke 'pi yānti suduḥkhitāḥ // RKS_52.51 //",
  "GP12skprevku:6929": "jihvāśaṅkupradānena samānīyakṛkāṭikāḥ /",
  "GP12skprevku:6930": "arddhacandreṇa gṛhyante kṣipyamāṇā itas tataḥ // RKS_52.52 //",
  "GP12skprevku:6931": "śiśne ca vṛṣaṇe caiva rajjvā baddhās tathā paro /",
  "GP12skprevku:6932": "vicchinnahastapādāś ca chinnakarṇoṣṭhanāsikāḥ // RKS_52.53 //",
  "GP12skprevku:6933": "vicchinnaśiśnavṛṣaṇāś chinnaśīrṣāṅgasaṃcayāḥ /",
  "GP12skprevku:6934": "aṅkuśair bhidyamānās tu khādyamānāḥ sarīsṛpaiḥ // RKS_52.54 //",
  "GP12skprevku:6935": "itaś cetaś ca dhāvanti krandamānā nirāśrayāḥ /",
  "GP12skprevku:6936": "mudgārair lohadaṇḍaiś ca hanyamānā muhur muhuḥ // RKS_52.55 //",
  "GP12skprevku:6937": "kaśābhir vividhābhiś ca ghorābhiś ca samantataḥ /",
  "GP12skprevku:6938": "bhindipālaiś ca tudyante vamantaḥ śoṇitaṃ muhuḥ // RKS_52.56 //",
  "GP12skprevku:6939": "pātyamānāś ca salile chāyāṃ vai prārthayanti ca /",
  "GP12skprevku:6940": "dānahīnāḥ prayānty evaṃ prāyaścittakṛto narāḥ // RKS_52.57 //",
  "GP12skprevku:6941": "gṛhītvā caiva pātheyaṃ sukhaṃ yāti yamālayam /",
  "GP12skprevku:6942": "evaṃ pathā nikṛṣṭena prāptā yamapuraṃ narāḥ // RKS_52.58 //",
  "GP12skprevku:6943": "prājñāpitais tathā dūtaiḥ praveśyante yamāgrataḥ /",
  "GP12skprevku:6944": "tatra ye śubhakarmāṇas tān vai saṃsmārayed yamaḥ // RKS_52.59 //",
  "GP12skprevku:6945": "svāgatāsanadānena pādyārgheṇa priyeṇa ca /",
  "GP12skprevku:6946": "dhanyā yūyaṃ mahātmānātmano hitakāriṇaḥ // RKS_52.60 //",
  "GP12skprevku:6947": "yais tu divyasukhārthaṃ hi bhavadbhiḥ sukṛtaṃ kṛtam /",
  "GP12skprevku:6948": "narmadātaṭamāśritya parvate 'marakaṇṭake // RKS_52.61 //",
  "GP12skprevku:6949": "dānaṃ dattaṃ tapastaptaṃ hutaṃ ceṣṭaṃ vidhānataḥ /",
  "GP12skprevku:6950": "vārāṇasyāṃ kurukṣetre prayāge puṣkare tathā // RKS_52.62 //",
  "GP12skprevku:6951": "gayāyāṃ naimiṣāraṇye gaṅgāsāgarasaṅgame /",
  "GP12skprevku:6952": "kedāre bharaive cāpi prabhāse śaśibhūṣaṇe // RKS_52.63 //",
  "GP12skprevku:6953": "mahākālavane ramye śrīśaile tripurāntake /",
  "GP12skprevku:6954": "traiyambake dhautapāpe nīlakaṇṭhe tathaiva ca // RKS_52.64 //",
  "GP12skprevku:6955": "gaṅgādvāre himadvāre tathā kālañjare girau /",
  "GP12skprevku:6956": "eteṣvanyeṣu tīrtheṣu kṣetreṣu ca yathākramam // RKS_52.65 //",
  "GP12skprevku:6957": "labdhaṃ janmaphalaṃ caiva bhavadbhir nātra saṃśayaḥ /",
  "GP12skprevku:6958": "idaṃ vimānam āruhya divyastrībhogabhūṣitam // RKS_52.66 //",
  "GP12skprevku:6959": "saṃgacchadhvaṃ śivaṃ svargaṃ sarvakāmasamanvitam /",
  "GP12skprevku:6960": "tatra bhuktvā mahābhogān anantān puṇyasaṃkhyayā // RKS_52.67 //",
  "GP12skprevku:6961": "yatkiṃcid anyad aśubhaṃ svalpaṃ tadapi bhokṣyatha /",
  "GP12skprevku:6962": "ākhyātaṃ tu mayā tāvat kalpagātīravāsinaḥ // RKS_52.68 //",
  "GP12skprevku:6963": "ārohanti vimānāni sarveṣāmupari sthitāḥ /",
  "GP12skprevku:6964": "sarvatīrtheṣu saṃkhyāsti hyuktaṃ brahmādibhiḥ purā // RKS_52.69 //",
  "GP12skprevku:6965": "tatra yad dīyate dānaṃ tena svarge mahīyate /",
  "GP12skprevku:6966": "mriyate tatra yaḥ kaścid vratenānaśanena ca // RKS_52.70 //",
  "GP12skprevku:6967": "divyayānaṃ samāśritya sa prayāti śivālayam /",
  "GP12skprevku:6968": "etat te kathitaṃ rājan kalpagāpuṇyamuttamam // RKS_52.71 //",
  "GP12skprevku:6969": "paśyanti puṇyakarmāṇo yamaṃ mitram ivātmanaḥ /",
  "GP12skprevku:6970": "ye punaḥ krūrakarmāṇaste paśyanti bhayānakam // RKS_52.72 //",
  "GP12skprevku:6971": "daṃṣṭrā karālavadanaṃ bhrukuṭīkuṭilekṣaṇam /",
  "GP12skprevku:6972": "ūrddhvakeśaṃ mahāśmaśruṃ sphuradoṣṭhādharottaram // RKS_52.73 //",
  "GP12skprevku:6973": "aṣṭādaśabhujaṃ krūraṃ nīlāñjanacayopamam /",
  "GP12skprevku:6974": "sarvāyudhohyatakaraṃ garjantaṃ daṇḍapāṇinam // RKS_52.74 //",
  "GP12skprevku:6975": "mahāmahiṣamārūḍhaṃ taptāgnisamalocanam /",
  "GP12skprevku:6976": "raktamālyāmbaradharaṃ mahāmerum ivotthitam // RKS_52.75 //",
  "GP12skprevku:6977": "pralayāmbudanirghoṣaṃ pibantam iva vāridhīn /",
  "GP12skprevku:6978": "grasantam iva trailokyamudgiratam ivānalam // RKS_52.76 //",
  "GP12skprevku:6979": "mṛtyus tasya samīpasthaḥ kālānalasamaprabhaḥ /",
  "GP12skprevku:6980": "kālaś cāñjanasaṃkāśaḥ kṛtāntaś ca bhayānakaḥ // RKS_52.77 //",
  "GP12skprevku:6981": "vividhā vyādhayastīkṣṇā nānārūpā bhayānakāḥ /",
  "GP12skprevku:6982": "śaktiśūlāṅkuśadharāḥ pāśacakrāsipāṇayaḥ // RKS_52.78 //",
  "GP12skprevku:6983": "vajradaṃṣṭrādharā raudrāḥ krūrāś cāñjanasannibhāḥ /",
  "GP12skprevku:6984": "sarvāyudhodyatakarā yamadūtāś ca ghātakāḥ // RKS_52.79 //",
  "GP12skprevku:6985": "evaṃ vidhaṃ yamaṃ tatra paśyanti pāpacāriṇaḥ /",
  "GP12skprevku:6986": "nirbhayo yāti cātyarthaṃ yamo vā pāpakāriṇam // RKS_52.80 //",
  "GP12skprevku:6987": "citraguptaś ca bhagavān dharmaṃ teṣāṃ prabodhayan /",
  "GP12skprevku:6988": "bho bho duṣkṛtakarmāṇaḥ paradravyāpahārakāḥ // RKS_52.81 //",
  "GP12skprevku:6989": "gārjitā rūpavīryeṇa paradāropamardakāḥ /",
  "GP12skprevku:6990": "yas tu yat kurute karma tena tad bhujyate punaḥ // RKS_52.82 //",
  "GP12skprevku:6991": "tat kim ātmopaghātārthaṃ bhavadbhir duṣkṛtaṃ kṛtam /",
  "GP12skprevku:6992": "kim arthaṃ paritapyadhvaṃ pīḍyamānāḥ svakarmabhiḥ // RKS_52.83 //",
  "GP12skprevku:6993": "bhujyante svāni karmāṇi nāsti doṣo 'tra kasyacit /",
  "GP12skprevku:6994": "ete ca pṛthivīpālāḥ saṃprāptāś ca mahīpate // RKS_52.84 //",
  "GP12skprevku:6995": "svakīyaiḥ karmabhir ghorair duṣprajñābalagarvitāḥ /",
  "GP12skprevku:6996": "bho bho nṛpā durācārāḥ prajāvidhvaṃsakāriṇaḥ // RKS_52.85 //",
  "GP12skprevku:6997": "svalpakālasya rājyasya kiṃ vai tad duṣkṛtaṃ kṛtam /",
  "GP12skprevku:6998": "bhavadbhī rājyalobhena mohenānyāyavṛttibhiḥ // RKS_52.86 //",
  "GP12skprevku:6999": "yadgṛhītaṃ phalaṃ tasya yūyaṃ bhuṅgdhvaṃ yathātatham /",
  "GP12skprevku:7000": "kutra rājyaṃ kalatraṃ vā yadartham aśubhaṃ kṛtam // RKS_52.87 //",
  "GP12skprevku:7001": "tatsarvasvaṃ parityajya yūyam ekākinas tathā /",
  "GP12skprevku:7002": "tvad bāndhavā na paśyanti yena vidhvaṃsitāḥ prajāḥ // RKS_52.88 //",
  "GP12skprevku:7003": "yamadūtaiḥ pātyamānā adhunā kīdṛśaṃ bhavet /",
  "GP12skprevku:7004": "evaṃ bahuvidhair vākyair upalabdhā yamena te // RKS_52.89 //",
  "GP12skprevku:7005": "śocanti svāni karmāṇi tūṣṇīṃ bhūtāś ca pārthiva /",
  "GP12skprevku:7006": "iti vākyaiḥ samādiśya nṛpāṃs tān dharmarāṭ tataḥ // RKS_52.90 //",
  "GP12skprevku:7007": "teṣāṃ pāpaviśuddhyarthaṃ yamo dūtān athābravīt /",
  "GP12skprevku:7008": "bho bhoś caṇḍa mahācaṇḍa gṛhītvā nṛpatīnimān // RKS_52.91 //",
  "GP12skprevku:7009": "viśodhayadhvaṃ pāpebhyaḥ krameṇa narakāgninā /",
  "GP12skprevku:7010": "tataḥ śīghraṃ samāsthāya nṛpān saṃgṛhya pādayoḥ // RKS_52.92 //",
  "GP12skprevku:7011": "bhrāmayitvā tu vegena cikṣipuryamakiṅkarāḥ /",
  "GP12skprevku:7012": "sarve vegena mahatā supratapte mahītale // RKS_52.93 //",
  "GP12skprevku:7013": "āsphālayanti mahati cāśmasāramaye drume /",
  "GP12skprevku:7014": "tatas te sarva evāśu prahārair jarjarīkṛtāḥ // RKS_52.94 //",
  "GP12skprevku:7015": "visaṃjñāś ca tadā santi niśceṣṭāś ca yudhiṣṭhira /",
  "GP12skprevku:7016": "tatas te vāyunā spṛṣṭāḥ śanais tu jīvitāḥ punaḥ // RKS_52.95 //",
  "GP12skprevku:7017": "tānānīya viśuddhyarthaṃ kṣipanti narakārṇave /",
  "GP12skprevku:7018": "aṣṭāviṃśatir evādyās tīvrānarakakoṭayaḥ // RKS_52.96 //",
  "GP12skprevku:7019": "saptamasya talasyānte ghore tamasi saṃsthitāḥ /",
  "GP12skprevku:7020": "atighorā ca raudrā ca tathā ghoratamā sthitā // RKS_52.97 //",
  "GP12skprevku:7021": "atyantaduḥkhajananī ghorarūpā ca pañcamī /",
  "GP12skprevku:7022": "ṣaṣṭhī taraṇatārākhyā saptamī ca bhayānakā // RKS_52.98 //",
  "GP12skprevku:7023": "aṣṭamī kālarātriś ca navamī ca ghaṭotkaṭā /",
  "GP12skprevku:7024": "daśamī caiva caṇḍā ca mahācaṇḍā tato 'pyadhaḥ // RKS_52.99 //",
  "GP12skprevku:7025": "caṇḍakolāhalā caiva pracaṇḍā ca parāgnikā /",
  "GP12skprevku:7026": "jaghanyā hyavarā lomā bhīṣaṇī caiva nāyikā // RKS_52.100 //",
  "GP12skprevku:7027": "karālā vikarālā ca vajraviṃśatirāśritā /",
  "GP12skprevku:7028": "astā ca pañcakoṇā ca sudīrghā parivartulā // RKS_52.101 //",
  "GP12skprevku:7029": "saptabhaumāṣṭabhaumā ca dīrghamāyetihāparā /",
  "GP12skprevku:7030": "iti tā nāmataḥ proktā ghorā narakakoṭayaḥ // RKS_52.102 //",
  "GP12skprevku:7031": "aṣṭāviṃśatiretās tu bhūtānāṃ mānataḥ smṛtāḥ /",
  "GP12skprevku:7032": "tāsāṃ krameṇa vijñeyāḥ pañcapañcaiva nāyakā // RKS_52.103 //",
  "GP12skprevku:7033": "pratyekaṃ sarvakoṭīnāṃ nāmatas tu viśāmpate /",
  "GP12skprevku:7034": "rauravaḥ prathamas teṣāṃ rudanti yatra dehinaḥ // RKS_52.104 //",
  "GP12skprevku:7035": "mahārauravapīḍābhir mahānto 'pi rudanti hi /",
  "GP12skprevku:7036": "tamaḥ śītaṃ tathā coṣṇaṃ pañcaite nāyakāḥ smṛtāḥ // RKS_52.105 //",
  "GP12skprevku:7037": "aghoraḥ prathamas tīkṣṇaḥ padmaḥ saṃjīvanaḥ śaṭhaḥ /",
  "GP12skprevku:7038": "mahāmāyo vilomaś ca kaṇṭakaḥ kaṭakaḥ smṛtaḥ // RKS_52.106 //",
  "GP12skprevku:7039": "tīvro vāmaḥ karālaś ca kiṅkarālaḥ prakampanaḥ /",
  "GP12skprevku:7040": "mahācakraḥ supadmaś ca kālasūtraḥ pragarjanaḥ // RKS_52.107 //",
  "GP12skprevku:7041": "sūcīmukhaḥ sunemiś ca khādakaḥ suprapīḍitaḥ /",
  "GP12skprevku:7042": "kumbhīpākaḥ supākaś ca krakacaś ca sudāruṇaḥ // RKS_52.108 //",
  "GP12skprevku:7043": "aṅgārarātriḥ pacanaḥ asṛkpūyabhavas tathā /",
  "GP12skprevku:7044": "sutīkṣṇāḥ śaṇḍaśakunī mahāsaṃvartakaḥ kratuḥ // RKS_52.109 //",
  "GP12skprevku:7045": "taptajantuḥ paṅkaleṣaḥ pūtimān ca hradastrapuḥ /",
  "GP12skprevku:7046": "ucchvāsaś ca nirucchvāsaḥ sudīrghaḥ krūraśālmalī // RKS_52.110 //",
  "GP12skprevku:7047": "uṣṭritastu mahānādaḥ pravāhaḥ supravāhanaḥ /",
  "GP12skprevku:7048": "vṛṣāśrayo vṛṣāśvaś ca siṃhavyāghragajānanāḥ // RKS_52.111 //",
  "GP12skprevku:7049": "śvaśūkarājamahiṣameṣamūṣakharānanāḥ /",
  "GP12skprevku:7050": "grāhakumbhīranakrāsyā mahāghorā bhayānakāḥ // RKS_52.112 //",
  "GP12skprevku:7051": "sarvabhakṣāḥ svabhakṣāś ca sarvakarmā 'śvavāyasāḥ /",
  "GP12skprevku:7052": "gṛdhrolūka ulūkaś ca śārdūlakapikacchurāḥ // RKS_52.113 //",
  "GP12skprevku:7053": "gaṇḍakaḥ pūtivaktraś ca raktāsyaḥ pūtimūtrikaḥ /",
  "GP12skprevku:7054": "kaṇadhūmras tuṣārāgniḥ kṛmimān nirayas tathā // RKS_52.114 //",
  "GP12skprevku:7055": "ātodyaś ca pratodyaś ca rudhirodyaś ca bhojanam /",
  "GP12skprevku:7056": "kālātmago 'nubhakṣaś ca sarvabhakṣaḥ sudāruṇaḥ // RKS_52.115 //",
  "GP12skprevku:7057": "karkaṭas tu viśālaś ca vikaṭaḥ kaṭapūtanaḥ /",
  "GP12skprevku:7058": "ambarīṣaḥ kaṭāhaś ca kaṣṭā vaitaraṇī nadī // RKS_52.116 //",
  "GP12skprevku:7059": "sutapto lohaśaṅkuś ca ekapādo 'śrupūraṇaḥ /",
  "GP12skprevku:7060": "asipatravanaṃ ghoram asthiliṅgaṃ pratiṣṭhitam // RKS_52.117 //",
  "GP12skprevku:7061": "tilātasīkṣuyantrāṇi kūṭapāpapramardanāḥ /",
  "GP12skprevku:7062": "mahācullī vicullī ca taptalohamayī śilā // RKS_52.118 //",
  "GP12skprevku:7063": "parvataḥ kṣuradhārākhyo mayo yamalaparvataḥ /",
  "GP12skprevku:7064": "sūcīviṣṭhāndhakūpāś ca patanaḥ pātanas tathā // RKS_52.119 //",
  "GP12skprevku:7065": "muśalī vṛṣalī caivāśivā saṅkaṭalā tathā /",
  "GP12skprevku:7066": "tālapatrāsigahanaṃ mahāmohaka eva ca // RKS_52.120 //",
  "GP12skprevku:7067": "saṃmohano 'sthibhaṅgaś ca taptācalamayo 'guṇaḥ /",
  "GP12skprevku:7068": "bahuduḥkho mahāduḥkhaḥ kaśmalo yamalas tathā // RKS_52.121 //",
  "GP12skprevku:7069": "hālāhalo virūpaś ca śvarūpaścyutamānasaḥ /",
  "GP12skprevku:7070": "ekapādastripādaś ca tīvraś ca viditas tataḥ // RKS_52.122 //",
  "GP12skprevku:7071": "aṣṭāviṃśatir ity ete kramaśaḥ pañcakāḥ smṛtāḥ // RKS_52.123 //",
  "GP12skprevku:7072": "iti śrīskandapurāṇe revākhaṇḍe narakavarṇanaṃ nāma dvipañcāśattamo 'dhyāyaḥ //",
  "GP12skprevku:7073": "RKS adhyāya 53",
  "GP12skprevku:7074": "mārkaṇḍeya uvāca:",
  "GP12skprevku:7075": "koṭī nāmanurūpāś ca pañcapañcaiva nāyakāḥ /",
  "GP12skprevku:7076": "rauravādyaṃ marīcyantaṃ narakānāṃ śataṃ smṛtam // RKS_53.1 //",
  "GP12skprevku:7077": "catvāriṃśat samadhikaṃ mahānarakamaṇḍalam /",
  "GP12skprevku:7078": "ekakramāt prabhujyante naraiḥ karmānurūpataḥ // RKS_53.2 //",
  "GP12skprevku:7079": "kāmanābhir virūpābhir akarmapracayād drutam /",
  "GP12skprevku:7080": "sugūḍhayā tato dhvānte taptaśṛṅkhalayā narāḥ // RKS_53.3 //",
  "GP12skprevku:7081": "mahāvṛkṣasya śākhāyāṃ lambyante yamakiṅkaraiḥ /",
  "GP12skprevku:7082": "tatas tān sarvataś caiva dolayanti hi kiṅkarāḥ // RKS_53.4 //",
  "GP12skprevku:7083": "dolitāś cātivegena niḥsaṃjñāṃ yānti pāpinaḥ /",
  "GP12skprevku:7084": "antarikṣe sthitānāṃ ca lohabhāraśataṃ tadā // RKS_53.5 //",
  "GP12skprevku:7085": "pādayor badhyate teṣāṃ yamadūtair balotkaṭaiḥ /",
  "GP12skprevku:7086": "tena bhāreṇa mahatā bhṛśaṃ santāpitā narāḥ // RKS_53.6 //",
  "GP12skprevku:7087": "dhyāyanti svāni karmāṇi tūṣṇīṃ tiṣṭhanti niścalāḥ /",
  "GP12skprevku:7088": "tataḥ kramād agnivarṇair lohadaṇḍaiḥ sakaṇṭakaiḥ // RKS_53.7 //",
  "GP12skprevku:7089": "nihanyante prayatnena yamadūtaiś ca mastake /",
  "GP12skprevku:7090": "viṣṭhāpūrṇe tataḥ kūpe kṛmīṇāṃ nilaye tataḥ // RKS_53.8 //",
  "GP12skprevku:7091": "samantāt kiṅkarair ghoraiḥ pacyante pāpakāriṇaḥ /",
  "GP12skprevku:7092": "tataḥ kṣāreṇa nīreṇa vahṇāvapi viśeṣataḥ // RKS_53.9 //",
  "GP12skprevku:7093": "vārtākavat prapacyante tapte lohakaṭāhake /",
  "GP12skprevku:7094": "amedhyakūpe prakṣipya jalajantu samākule // RKS_53.10 //",
  "GP12skprevku:7095": "medosṛkpūyapūrṇāyāṃ vāpyāṃ kṣiptās tu te tataḥ /",
  "GP12skprevku:7096": "bhakṣante kṛmibhis tīkṣṇair lohatuṇḍaiś ca vāyasaiḥ // RKS_53.11 //",
  "GP12skprevku:7097": "pacyante māṃsavac cāpi pradīptāṅgārarāśiṣu /",
  "GP12skprevku:7098": "protāḥ śūleṣu tīkṣṇeṣu narāḥ pāpasamanvitāḥ // RKS_53.12 //",
  "GP12skprevku:7099": "pacyante pāpinas te vai yamadūtair anekadhā /",
  "GP12skprevku:7100": "tailapūrṇakaṭāheṣu sutapteṣu tataḥ punaḥ // RKS_53.13 //",
  "GP12skprevku:7101": "teṣāṃ cotpāṭyate jihvā asatyā priyavādinām /",
  "GP12skprevku:7102": "sudṛḍhena sutaptena prapīḍyorasi pādataḥ // RKS_53.14 //",
  "GP12skprevku:7103": "mithyāgamaprayuktasya dvijasyāpi tathaivaca /",
  "GP12skprevku:7104": "yajñārthakośavistīrṇaṃ bhallais tīkṣṇaiḥ pratodyate // RKS_53.15 //",
  "GP12skprevku:7105": "nirbhatsayanti ye mūḍhā mātaraṃ pitaraṃ teṣāṃ /",
  "GP12skprevku:7106": "teṣāṃ vaktraṃ bālukābhir muhur āpūrya sicyate // RKS_53.16 //",
  "GP12skprevku:7107": "tataḥ kṣāreṇa dīptena payasā tu punaḥ punaḥ /",
  "GP12skprevku:7108": "drutaṃ sampūryate 'tyarthaṃ taptatailena tanmukham // RKS_53.17 //",
  "GP12skprevku:7109": "viṣṭhābhiḥ kṛmipūrṇābhiḥ śvānavac caraṇair bhaṭaiḥ /",
  "GP12skprevku:7110": "paripīḍya viṣāṇena praviṣṭā lohaśālmalīm // RKS_53.18 //",
  "GP12skprevku:7111": "hanyante pṛṣṭhadeheṣu punar bhīmair mahābalaiḥ /",
  "GP12skprevku:7112": "dantureṇātikuṇṭhena krakacena balīyasā // RKS_53.19 //",
  "GP12skprevku:7113": "śiraḥ prabhṛti pāṭyante ghoraiḥ karmabhir ātmajaiḥ /",
  "GP12skprevku:7114": "khādayanti svamāṃsāni pāyayanti svaśoṇitam // RKS_53.20 //",
  "GP12skprevku:7115": "annaṃ pānaṃ na dattaṃ yair mūḍhair nāpy anumoditam /",
  "GP12skprevku:7116": "ikṣuvatte prapīḍyante jarjarīkṛtya mudgaraiḥ // RKS_53.21 //",
  "GP12skprevku:7117": "asitālavane ghore chidyante khaṇḍakhaṇḍaśaḥ /",
  "GP12skprevku:7118": "sūcībhir bhinnasarvāṅgās tataḥ śūle praropitāḥ // RKS_53.22 //",
  "GP12skprevku:7119": "cācalyamānāḥ kṛṣyante na mriyante tathāpi ca /",
  "GP12skprevku:7120": "dehād utpāṭyate māṃsaṃ teṣām asthīni mudgaraiḥ // RKS_53.23 //",
  "GP12skprevku:7121": "bahuśaḥ kṛṣyate tūrṇaṃ yamadūtair balotkaṭaiḥ /",
  "GP12skprevku:7122": "te 'nucchvāsenānuchvāsās tiṣṭhanti narake ciram // RKS_53.24 //",
  "GP12skprevku:7123": "ucchvāse ca sadocchvāsā bālukāvadanāvṛtāḥ /",
  "GP12skprevku:7124": "rauraveṣu tu dante vai pīḍyante vividhaiś caraiḥ // RKS_53.25 //",
  "GP12skprevku:7125": "mahārauravapīḍābhir mahānto 'pi rudanti hi /",
  "GP12skprevku:7126": "upasthāsye gude pārśve pāde corasi mastake // RKS_53.26 //",
  "GP12skprevku:7127": "nihanyante bhaṭais tīkṣṇaiḥ sutaptair lohamudgaraiḥ /",
  "GP12skprevku:7128": "nindanti ye svarūpeṇa paradārān hasanti ca // RKS_53.27 //",
  "GP12skprevku:7129": "āliṅganti patīn anyān na vindanti svakān striyaḥ /",
  "GP12skprevku:7130": "kimu dhāvasi vegena na smarer atiśāśvatīm // RKS_53.28 //",
  "GP12skprevku:7131": "vañcitaś ca tvayā bhartā pāpāndhaś ca yathā sukham /",
  "GP12skprevku:7132": "lohakumbhe vinikṣiptāḥ citāś ca śanaiḥ śanaiḥ // RKS_53.29 //",
  "GP12skprevku:7133": "samṛddhāgnau prapācyante praveśyante śilāsu ca /",
  "GP12skprevku:7134": "kṣipyante cāndhakūpeṣu daśyante 'jagarair bhṛśam // RKS_53.30 //",
  "GP12skprevku:7135": "ye nindanti mahātmānam ācāryaṃ dharmardarśinam /",
  "GP12skprevku:7136": "śivabhaktaṃ ca vipraṃ ca śivadharmaṃ ca śāśvatam // RKS_53.31 //",
  "GP12skprevku:7137": "teṣām urasi kaṇṭhe ca jihvāyāṃ dehasandhiṣu /",
  "GP12skprevku:7138": "kīlakairoṣṭhapuṭake kīlyante yamakiṅkaraiḥ // RKS_53.32 //",
  "GP12skprevku:7139": "evam ādimahāghorā yātanāḥ pāpakarmiṇām /",
  "GP12skprevku:7140": "ekaika narake jñeyāḥ śataśo 'tha sahasraśaḥ // RKS_53.33 //",
  "GP12skprevku:7141": "yātanā gahanā rājan sarveṣāṃ pāpakarmiṇām /",
  "GP12skprevku:7142": "ityeva yātanānantāḥ sarveṣu narakeṣu ca // RKS_53.34 //",
  "GP12skprevku:7143": "kastā varṣaśatenāpi vaktuṃ śaknoti mānavaḥ /",
  "GP12skprevku:7144": "ity evaṃ vividhair ghoraiḥ pātyamānāḥ svakarmabhiḥ // RKS_53.35 //",
  "GP12skprevku:7145": "kramāt sarveṣu pacyante narakeṣu na saṃśayaḥ /",
  "GP12skprevku:7146": "mahāpātakinaś cāpi sarveṣu narakeṣu ca // RKS_53.36 //",
  "GP12skprevku:7147": "ācandratārakaṃ yāvat pīḍyante vividhaiś caraiḥ /",
  "GP12skprevku:7148": "tathā pātakinaḥ sarve nirayeṣv eṣu sarvadā // RKS_53.37 //",
  "GP12skprevku:7149": "caturdikṣu supacyante narakeṣu na saṃśayaḥ /",
  "GP12skprevku:7150": "upapātakinaś cāpi tadarddhaṃ yānti mānavāḥ // RKS_53.38 //",
  "GP12skprevku:7151": "mṛtyur na jñāyate tāta kadā kasya bhaviṣyati /",
  "GP12skprevku:7152": "prāpte cākasmike mṛtyau varṣaṃ vindati ko naraḥ // RKS_53.39 //",
  "GP12skprevku:7153": "parityajya yataḥ sarvam ekākī yāsyasi dhruvam /",
  "GP12skprevku:7154": "tasmāt sarvaprayatnena satyadharmaparo bhava // RKS_53.40 //",
  "GP12skprevku:7155": "etat te sarvamākhyātaṃ narakāṇā tu lakṣaṇam // RKS_53.41 //",
  "GP12skprevku:7156": "iti śrīskandapurāṇe revākhaṇḍe narakāyātanānuvarṇano nāma tripañcāśattamo 'dhyāyaḥ //",
  "GP12skprevku:7157": "RKS adhyāya 54",
  "GP12skprevku:7158": "yudhiṣṭhira uvāca:",
  "GP12skprevku:7159": "tīryate kena dharmeṇa saṃsārābdhiḥ sudustaraḥ /",
  "GP12skprevku:7160": "mārkaṇḍeya uvāca:",
  "GP12skprevku:7161": "tena nirbhartsitaiḥ pāpaiḥ kathyamānāṃ kathāṃ śṛṇu // RKS_54.1 //",
  "GP12skprevku:7162": "rakto mūḍhaś ca loko 'yam akārye saṃpravartate /",
  "GP12skprevku:7163": "na cātmānaṃ vijānāti na paraṃ na ca daivatam // RKS_54.2 //",
  "GP12skprevku:7164": "na śṛṇoti paraṃ śreyaḥ sati cakṣuṣi nekṣate /",
  "GP12skprevku:7165": "same pathi śanair gacchan plavate sma pade pade // RKS_54.3 //",
  "GP12skprevku:7166": "evam ukto dharmarājaḥ saṃkṣepāt pāpadehinām /",
  "GP12skprevku:7167": "vistareṇa yadā cakhyau teṣāṃ tac chṛṇu sāmpratam // RKS_54.4 //",
  "GP12skprevku:7168": "yama uvāca:",
  "GP12skprevku:7169": "mayā mukto na jānāti bodhyamāno budhair api /",
  "GP12skprevku:7170": "saṃsāre kliśyate nānā rāgalobhavaśāt naraḥ // RKS_54.5 //",
  "GP12skprevku:7171": "garbhapātena bhāvena śāstram uktaṃ na budhyate /",
  "GP12skprevku:7172": "narair na śrūyate karma svargamokṣaprasādhakam // RKS_54.6 //",
  "GP12skprevku:7173": "santapyati śivadhyāne sarvakāmārthasādhane /",
  "GP12skprevku:7174": "narakād ātmanaḥ śreyo yadatra mahadadbhutam // RKS_54.7 //",
  "GP12skprevku:7175": "pretabhūtā narāḥ sarve yamalokaṃ samāgatāḥ /",
  "GP12skprevku:7176": "ākhyānaṃ kathayiṣyāmi yathoddiṣṭaṃ purātanam // RKS_54.8 //",
  "GP12skprevku:7177": "sūryeṇa kathitaṃ tv āsīn narmadākhyānam uttamam /",
  "GP12skprevku:7178": "devatānāṃ pitṝṇāṃ ca mama pitrānukampayā // RKS_54.9 //",
  "GP12skprevku:7179": "sapādalakṣam adhikaṃ brahmaṇā kathitaṃ raveḥ /",
  "GP12skprevku:7180": "tatra śrutaṃ mayā kṛtsnaṃ brahmaṇā tu śivāc chrutam // RKS_54.10 //",
  "GP12skprevku:7181": "śivena kathitaṃ pūrvaṃ pārvatyāḥ ṣaṇmukhasya tu /",
  "GP12skprevku:7182": "jambūdvīpaṃ samāsādya mānuṣīṃ yonim āśritaḥ // RKS_54.11 //",
  "GP12skprevku:7183": "nāśrayennarmadāṃ devīṃ saptakalpavahāṃ tu yaḥ /",
  "GP12skprevku:7184": "snānāvagāhanāt pānāt tathā dānakriyādibhiḥ // RKS_54.12 //",
  "GP12skprevku:7185": "loke 'smin gatidā kānyā pāpopahatacetasām /",
  "GP12skprevku:7186": "ye dhyāyanti mahādevīṃ narmadāṃ pāpahāriṇīm // RKS_54.13 //",
  "GP12skprevku:7187": "aghāni teṣāṃ naśyanti tamaḥ sūryodaye yathā /",
  "GP12skprevku:7188": "narmadāṃ saṃsmared yas tu kīrtayed yas tu vā girā // RKS_54.14 //",
  "GP12skprevku:7189": "paralokaṃ samāyāto yamadūtair na bādhyate /",
  "GP12skprevku:7190": "narmadāṃ kīrtayed yas tu pāpakarmā narādhamaḥ // RKS_54.15 //",
  "GP12skprevku:7191": "narakān samayoddiṣṭān na ca krāmati karhicit /",
  "GP12skprevku:7192": "gaṅgādyāḥ saritastatra tīrthakoṭir anekadhā // RKS_54.16 //",
  "GP12skprevku:7193": "revātejaḥ pratāpena śuddhiṃ gacchanti tatkṣaṇāt /",
  "GP12skprevku:7194": "narakasthaḥ smared yas tu mekalāṃ tu haraṃ harim // RKS_54.17 //",
  "GP12skprevku:7195": "mucyate yamadūtaiḥ sa tatkṣaṇān nātra saṃśayaḥ /",
  "GP12skprevku:7196": "yadi tiṣṭhati vaidūryaparvate 'marakaṇṭake // RKS_54.18 //",
  "GP12skprevku:7197": "oṃkāraḥ parameśāno bhuktimuktiphalapradaḥ /",
  "GP12skprevku:7198": "kimarthaṃ tv iha śocanti pāpopahatacetasaḥ // RKS_54.19 //",
  "GP12skprevku:7199": "siddheśvaraṃ siddhaliṅgaṃ lokānugrahakārakam /",
  "GP12skprevku:7200": "yajñeśvaraṃ ca madhye tu tatraiva śaśibhūṣaṇam // RKS_54.20 //",
  "GP12skprevku:7201": "narmadā dakṣiṇe bhāge liṅgaṃ caiva maheśvaram /",
  "GP12skprevku:7202": "caturthaṃ kapileśaṃ ca śivakṣetraṃ vidurbudhāḥ // RKS_54.21 //",
  "GP12skprevku:7203": "ye 'rcayanti sadā bhaktyā puṣpadhūpārtitarpaṇaiḥ /",
  "GP12skprevku:7204": "śivalokaṃ tu te yānti narakān nātra saṃśayaḥ // RKS_54.22 //",
  "GP12skprevku:7205": "etat te sarvam ākhyātaṃ yathā pṛṣṭaṃ tvayānagha /",
  "GP12skprevku:7206": "pāpiṣṭhān nṝnadharmasthān kathayāmāsa bhārata (?) //",
  "GP12skprevku:7207": "RKS_54.23 //",
  "GP12skprevku:7208": "[steht so dort]",
  "GP12skprevku:7209": "godānaṃ hemadānaṃ ca tiladānaṃ tathaiva ca /",
  "GP12skprevku:7210": "annadānaṃ payodānaṃ sarvopaskaram eva ca // RKS_54.24 //",
  "GP12skprevku:7211": "prāsādārāmadānaṃ ca ye kurvanti narottamāḥ /",
  "GP12skprevku:7212": "yamalokaṃ na te yānti narakaṃ ghorarūpiṇam // RKS_54.25 //",
  "GP12skprevku:7213": "mucyante sarvapāpebhyaḥ śivasya vacanaṃ yathā /",
  "GP12skprevku:7214": "sanmānaṃ cāpamānena viyogeneṣṭasaṅgamam // RKS_54.26 //",
  "GP12skprevku:7215": "yauvanaṃ jarayā grastaṃ kaṣṭāt saukhyamupadrutam /",
  "GP12skprevku:7216": "valibhiḥ palitaiś cāpi jarjarīkṛtavigrahaḥ // RKS_54.27 //",
  "GP12skprevku:7217": "kiṃ karoti naraḥ prājño jarayā jarjarīkṛtaḥ /",
  "GP12skprevku:7218": "strīpuṃsor yauvanaṃ rūpaṃ yadanyo 'nyaṃ priyaṃkaram // RKS_54.28 //",
  "GP12skprevku:7219": "tad eva jarayā grastam ubhayor api na priyam /",
  "GP12skprevku:7220": "apūrvavat tathātmānaṃ śaithilyena samanvitam // RKS_54.29 //",
  "GP12skprevku:7221": "yaḥ paśyan na virajyeta ko 'nyas tasmād acetanaḥ /",
  "GP12skprevku:7222": "jarābhibhūtaḥ puruṣaḥ patnīputrādibāndhavaiḥ // RKS_54.30 //",
  "GP12skprevku:7223": "aśaktatvād durācārair bhṛtyaiś ca paribhūyate /",
  "GP12skprevku:7224": "dharmam arthaṃ ca kāmaṃ ca mokṣaṃ na jarayā yutaḥ // RKS_54.31 //",
  "GP12skprevku:7225": "śaktaḥ sādhayituṃ tasmāt purā dharmaṃ samācaret /",
  "GP12skprevku:7226": "vātapittakaphādīnāṃ vaiṣamyaṃ ca yudhiṣṭhira // RKS_54.32 //",
  "GP12skprevku:7227": "vātādīnāṃ samūhaś ca dehajaḥ parikīrtitaḥ /",
  "GP12skprevku:7228": "tasmād vyādhiparaṃ jñeyaṃ śarīram idam ātmanaḥ // RKS_54.33 //",
  "GP12skprevku:7229": "vātotpatty atirekeṇa bādhito vai jvareṇa ca /",
  "GP12skprevku:7230": "rogair nānāvidhibhavair bahuduḥkhāny anekadhā // RKS_54.34 //",
  "GP12skprevku:7231": "tāni ca svātmavedyāni kim anyat kathayāmy aham /",
  "GP12skprevku:7232": "ekottaraṃ mṛtyuśatam asmin dehe pratiṣṭhitam // RKS_54.35 //",
  "GP12skprevku:7233": "atraikaṃ kālarūpaṃ ca śeṣāstvāgantavaḥ smṛtāḥ /",
  "GP12skprevku:7234": "ye tv ihāgantavaḥ proktāste praśāmyanti bhaiṣajaiḥ // RKS_54.36 //",
  "GP12skprevku:7235": "japahomapradānaiś ca kālamṛtyur na śāmyati /",
  "GP12skprevku:7236": "apamṛtyuś ca sarvasya viṣam adyādisambhavaḥ // RKS_54.37 //",
  "GP12skprevku:7237": "na cātipuruṣas tasmād apamṛtyor babheti vai /",
  "GP12skprevku:7238": "vividhā vyādhayaḥ kaṣṭāḥ savaidyāḥ prāṇinas tathā // RKS_54.38 //",
  "GP12skprevku:7239": "viṣāṇi tv abhicārāś ca mṛtyor dvārāṇi dehinām /",
  "GP12skprevku:7240": "pīḍitaṃ rogasarpādyair api dhanvantariḥ svayam // RKS_54.39 //",
  "GP12skprevku:7241": "svasthaṃ kartuṃ na śaknoti kālaprāptaṃ hi dehinam /",
  "GP12skprevku:7242": "naiṣadhaṃ na tapo dānaṃ na mitrāṇi na bāndhavāḥ // RKS_54.40 //",
  "GP12skprevku:7243": "paritrātuṃ no samarthāḥ kālena paripīḍitam /",
  "GP12skprevku:7244": "nāsti mṛtyusamaṃ duḥkhaṃ nāsti mṛtyusamo ripuḥ // RKS_54.41 //",
  "GP12skprevku:7245": "nāsti mṛtyusamaḥ kālaḥ sarveṣām eva dehinām /",
  "GP12skprevku:7246": "sadbhāryā putramitrāṇi rājyaiśvaryasukhāni ca // RKS_54.42 //",
  "GP12skprevku:7247": "mṛtyuśchinatti sarvāṇi vividhāny api bhārata /",
  "GP12skprevku:7248": "idaṃ te kathitaṃ rājañjñātisaṃsāradustaram // RKS_54.43 //",
  "GP12skprevku:7249": "pariṇāma iti jñātvā sarvaṅkālasya bhojanam /",
  "GP12skprevku:7250": "tasmāt sarvaprayatnena saṃsevyā saptakalpagā // RKS_54.44 //",
  "GP12skprevku:7251": "sarvaduḥkhāpahā nityaṃ sarvaśokavināśinī /",
  "GP12skprevku:7252": "yo yān kāmayate kāmāṃstāṃstān devī prayacchati // RKS_54.45 //",
  "GP12skprevku:7253": "idaṃ jñānam idaṃ dhyānaṃ pāṇḍityaṃ veda vedanam /",
  "GP12skprevku:7254": "nivāsaḥ sarvabhūtānāṃ sevyate saptakalpagā // RKS_54.46 //",
  "GP12skprevku:7255": "yajño dānaṃ tapaḥ satyaṃ svādhyāyaḥ pitṛtarpaṇam /",
  "GP12skprevku:7256": "saphalaṃ labhate teṣāṃ yo revāmbu niṣevate // RKS_54.47 //",
  "GP12skprevku:7257": "brahmakūrcasahasrāṇi somapānāyutaṃ tathā /",
  "GP12skprevku:7258": "narmadātoyapānasya kalāṃ nārhanti ṣoḍaśīm // RKS_54.48 //",
  "GP12skprevku:7259": "saṃyukto 'pi mahāpāpair nānājanmakṛtair api /",
  "GP12skprevku:7260": "oṃkāradakṣiṇe ghoraṃ mucyate tatkṣaṇāj japan // RKS_54.49 //",
  "GP12skprevku:7261": "godānānna paraṃ dānaṃ triṣu lokeṣu viśrutam /",
  "GP12skprevku:7262": "narmadāpayasi snātvā yo dadyād gāṃ dvijanmane // RKS_54.50 //",
  "GP12skprevku:7263": "saṃkhyāṃ kartuṃ yathāvac ca na devair api śakyate // RKS_54.51 //",
  "GP12skprevku:7264": "iti śrīskandapurāṇe revākhaṇḍe karmagatiyamavākyaṃ nāma catuṣpañcāśattamo 'dhyāyaḥ //",
  "GP12skprevku:7265": "RKS adhyāya 55",
  "GP12skprevku:7266": "yudhiṣṭhira uvāca:",
  "GP12skprevku:7267": "dhenuḥ katividhā proktā kasmin kāle ca dīyate /",
  "GP12skprevku:7268": "sarvopaskarasaṃyuktā tvatta icchāmi veditum // RKS_55.1 //",
  "GP12skprevku:7269": "mārkaṇḍeya uvāca:",
  "GP12skprevku:7270": "śṛṇu rājan mahābāho kathyamānaṃ nibodha me /",
  "GP12skprevku:7271": "kathayāmi tavākhyānam ādikalpe kṛte yuge // RKS_55.2 //",
  "GP12skprevku:7272": "cakravartī śaśāṅko 'bhūt sarvadharmabhṛtāṃ varaḥ /",
  "GP12skprevku:7273": "na ca varṇayituṃ śakyaḥ satyadharmavrate sthitaḥ // RKS_55.3 //",
  "GP12skprevku:7274": "bubhuje sa mahīmetāmekacchatrāṃ samāhitaḥ /",
  "GP12skprevku:7275": "navakhaṇḍāṃ saptadvīpā yathā śakro 'marāvatīm // RKS_55.4 //",
  "GP12skprevku:7276": "hariścandrasya tasyāpi saṃvādaś cakravartinaḥ /",
  "GP12skprevku:7277": "hariścandraḥ kurukṣetre gavām ayutam uttamam // RKS_55.5 //",
  "GP12skprevku:7278": "hemabhāramalaṅkārasarvaratnavibhūṣitam /",
  "GP12skprevku:7279": "brahmarṣir mudgalo nāma svayaṃ brahma pratiṣṭhitaḥ // RKS_55.6 //",
  "GP12skprevku:7280": "mudgalāś ca dvijāḥ sarve satyadharmaparāyaṇāḥ /",
  "GP12skprevku:7281": "śatamaṣṭottaraṃ sāgraṃ brāhmaṇā brahmavādinaḥ // RKS_55.7 //",
  "GP12skprevku:7282": "hariścandro dadau tebhyo rāhusūryasamāgame /",
  "GP12skprevku:7283": "dvijān sampūjya vidhicchraddhayā parayā yutaḥ // RKS_55.8 //",
  "GP12skprevku:7284": "arcayitvā maheśānaṃ sthānaṃ paramasiddhidam /",
  "GP12skprevku:7285": "cakrapāṇiṃ hṛṣīkeśaṃ mudā paramayā yutaḥ // RKS_55.9 //",
  "GP12skprevku:7286": "sarasvatyāṃ nṛpaśreṣṭha tiladarbhānvitasya tu /",
  "GP12skprevku:7287": "dānasyāsya prabhāveṇa lokāstenākhilā jitāḥ // RKS_55.10 //",
  "GP12skprevku:7288": "antarikṣe purī prāptā sarvalokamanoharā /",
  "GP12skprevku:7289": "hariścandrapurī khyātā sā 'smil loke carācare // RKS_55.11 //",
  "GP12skprevku:7290": "satyadānasarvatyāgair ityādibhir alaṃkṛtaḥ /",
  "GP12skprevku:7291": "hariścandrasamo rājā na bhūto na bhaviṣyati // RKS_55.12 //",
  "GP12skprevku:7292": "evaṃ gāthā purā gītā śakrādyaiḥ surasattamaiḥ /",
  "GP12skprevku:7293": "śaśāṅko 'pyakarot sarvaṃ narmadātīramāśritaḥ // RKS_55.13 //",
  "GP12skprevku:7294": "dānaṃ yajña tapaḥ satyaṃ parvate 'marakaṇṭake /",
  "GP12skprevku:7295": "dadau cārdhaprasūtāṃ brāhmaṇāya mahātmane // RKS_55.14 //",
  "GP12skprevku:7296": "dānasyāsya prabhāveṇa hariścandrādhiko 'bhavat /",
  "GP12skprevku:7297": "anekabhāvikaṃ pāpaṃ dagdhvā tūlaughavacchikhī // RKS_55.15 //",
  "GP12skprevku:7298": "yāvad vatsasya pādau dvau mukhaṃ yonau pradṛśyate /",
  "GP12skprevku:7299": "tāvad gauḥ pṛthivī jñeyā saśailavanakānanā // RKS_55.16 //",
  "GP12skprevku:7300": "svarṇaśṛṅgī raupyakhurī savatsā kāṃsyadohanā /",
  "GP12skprevku:7301": "narmadāsnānayuktā tu sakuśā tilasaṃyutā // RKS_55.17 //",
  "GP12skprevku:7302": "oṃkārāmarayor madhye koṭitīrthe narādhipaḥ /",
  "GP12skprevku:7303": "etāḥ sahasrasakhyātā brāhmaṇebhyo nyavedayat // RKS_55.18 //",
  "GP12skprevku:7304": "etasminn antare nedurdevadundubhayo divi /",
  "GP12skprevku:7305": "tatkṣaṇād yānam ārūḍho jvalan maṇigaṇair iva // RKS_55.19 //",
  "GP12skprevku:7306": "stūyamānaḥ samīpasthair asaṃkhyātair vimānibhiḥ /",
  "GP12skprevku:7307": "dhṛtasvarṇātapatras tu vījyamānas tu cāmaraiḥ // RKS_55.20 //",
  "GP12skprevku:7308": "yojanānāṃ sahasreṇa hariścandro 'py adhaḥ sthitaḥ /",
  "GP12skprevku:7309": "tad dṛṣṭvā tādṛśaṃ karma śaśāṅkasya viśāmpateḥ // RKS_55.21 //",
  "GP12skprevku:7310": "sa vinindya kurukṣetraṃ vismayāviṣṭacetanaḥ /",
  "GP12skprevku:7311": "mahānadyāṃ śaśāṅkena rāhusomasamāgame // RKS_55.22 //",
  "GP12skprevku:7312": "dattaṃ dānaṃ na sāmānyaṃ bhaved iti samāsataḥ /",
  "GP12skprevku:7313": "viṣaṇṇavadano bhūtvā hariścandro nṛpottamaḥ // RKS_55.23 //",
  "GP12skprevku:7314": "brahmalokaṃ gataḥ kṣipraṃ yatra lokeśvaraḥ prabhuḥ /",
  "GP12skprevku:7315": "abhivādya yathā nyāyaṃ papraccha sa pitāmaham // RKS_55.24 //",
  "GP12skprevku:7316": "dānena nirjitā devāḥ śaśāṅkena mahātmanā /",
  "GP12skprevku:7317": "kiṃ ca puṇyamidaṃ brahman kurukṣetrād viśiṣyate // RKS_55.25 //",
  "GP12skprevku:7318": "amareśvaratīrthaṃ tu nāma revāsamudbhavam /",
  "GP12skprevku:7319": "kenāpi na samaṃ bhūtam uparyupari dīpyate // RKS_55.26 //",
  "GP12skprevku:7320": "iti śrutvā vacas tasya hariścandrasya dhīmataḥ /",
  "GP12skprevku:7321": "uvāca vacanaṃ brahmā hariścandraṃ nṛpottamam // RKS_55.27 //",
  "GP12skprevku:7322": "viṣādaṃ tyaja rājendra gahanā karmaṇāṃ gatiḥ /",
  "GP12skprevku:7323": "śaśāṅkasadṛśo rājā na dṛṣṭo na śruto mayā // RKS_55.28 //",
  "GP12skprevku:7324": "evaṃ vaktuṃ na yogyo 'haṃ na devāpi savāsavāḥ /",
  "GP12skprevku:7325": "anekāni sahasrāṇi purā vai cakravartinā // RKS_55.29 //",
  "GP12skprevku:7326": "iṣṭāni ca vidhānena parvate 'marakaṇṭake /",
  "GP12skprevku:7327": "rāhusūryasamāyoge tīrthalakṣāṇi bhārata // RKS_55.30 //",
  "GP12skprevku:7328": "sarasvatīṃ kurukṣetraṃ puṣkaraṃ naimiṣaṃ tathā /",
  "GP12skprevku:7329": "tīrthāny etāni cānyāni snānaṃ kartuṃ samāyayuḥ // RKS_55.31 //",
  "GP12skprevku:7330": "mekalāyāṃ hariścandra koṭitīrthe narādhipa /",
  "GP12skprevku:7331": "tīrthānāṃ tyaja rājendra sāmyaṃ mekalayā saha // RKS_55.32 //",
  "GP12skprevku:7332": "vārāṇasyā kurukṣetraṃ tolitaṃ ca mayā purā /",
  "GP12skprevku:7333": "tīrthāni na samaṃ yānti tīrthasyāsya prabhāvataḥ // RKS_55.33 //",
  "GP12skprevku:7334": "khyātamātraṃ kurukṣetraṃ lokayātrāpravartakam /",
  "GP12skprevku:7335": "purāṇaṃ na śrutaṃ yais tu mithyājñānasamanvitaiḥ // RKS_55.34 //",
  "GP12skprevku:7336": "sevyatāṃ kalpagā devī yadīcchet paramaṃ padam /",
  "GP12skprevku:7337": "namaskṛtya vidhātāram ayodhyādhipatis tadā // RKS_55.35 //",
  "GP12skprevku:7338": "mudā paramayā yuktaḥ sa yayāv amareśvaram /",
  "GP12skprevku:7339": "etat sarvaṃ samākhyātaṃ yathāvat tava suvrata // RKS_55.36 //",
  "GP12skprevku:7340": "yaḥ śṛṇoti naro rājan gosahasraphalaṃ labhet // RKS_55.37 //",
  "GP12skprevku:7341": "iti śrīskandapurāṇe revākhaṇḍe godānamahimānuvarṇano nāma pañcapañcāśattamo 'dhyāyaḥ //",
  "GP12skprevku:7342": "RKS adhyāya 56",
  "GP12skprevku:7343": "mārkaṇḍeya uvāca:",
  "GP12skprevku:7344": "māhiṣmatyāḥ paścime vai tīrthaṃ pāpaharaṃ param /",
  "GP12skprevku:7345": "aśokavanikā nāma sarvaśokavināśanam // RKS_56.1 //",
  "GP12skprevku:7346": "snātvā tatrārcayed gaurīṃ yathā vibhavavistaraiḥ /",
  "GP12skprevku:7347": "mātaṅgasyāśrama tadvat siddhagandharvasevitam // RKS_56.2 //",
  "GP12skprevku:7348": "śuklakṛṣṇātṛtīyāyāṃ gandhadhūpavilepanaiḥ /",
  "GP12skprevku:7349": "upahārair anekaiś ca dīpamālāprabodhanaiḥ // RKS_56.3 //",
  "GP12skprevku:7350": "tatra yā pūjayen nārī gaurīṃ bhaktisamanvitā /",
  "GP12skprevku:7351": "rūpasaubhāgyasampannaṃ labhate satpatiṃ tu sā // RKS_56.4 //",
  "GP12skprevku:7352": "kārttikyāṃ tu gataprāṇā modamānā tu saṃyatā /",
  "GP12skprevku:7353": "asya tīrthasya māhātmyāt prāptā māheśvaraṃ puram // RKS_56.5 //",
  "GP12skprevku:7354": "mātaṅgo nāma devarṣiḥ purākalpe yudhiṣṭhira /",
  "GP12skprevku:7355": "narmadātīramāśritya tapas tepe suduṣkaram // RKS_56.6 //",
  "GP12skprevku:7356": "purā janmaniṣādaḥ sa jātiṃ smarati pūrvikām /",
  "GP12skprevku:7357": "aghamarṣaṇadeśasthaḥ sarvadharma bubodha ca // RKS_56.7 //",
  "GP12skprevku:7358": "maharṣīṇāṃ prasaṅgena narmadādarśanena ca /",
  "GP12skprevku:7359": "pāpabuddhiṃ parityajya dharmabuddhiṃ cakāra saḥ // RKS_56.8 //",
  "GP12skprevku:7360": "nirviṇṇo 'haṃ ca bhikṣuś cādhunā śvapacayoniṣu /",
  "GP12skprevku:7361": "evam uktvā tato rājann aśokavanikāṃ gataḥ // RKS_56.9 //",
  "GP12skprevku:7362": "jaṭāvalkaladhārī ca kandamūlaphalāśanaḥ /",
  "GP12skprevku:7363": "divyaṃ varṣasahasraṃ tu śivārādhanatatparaḥ // RKS_56.10 //",
  "GP12skprevku:7364": "śivadhyānaparaḥ so 'bhūd ugre tapasi saṃsthitaḥ /",
  "GP12skprevku:7365": "divyaṃ varṣasahasraṃ hi tathā tasya tapasyataḥ // RKS_56.11 //",
  "GP12skprevku:7366": "ekāśītisahasrāṇi jaṭāgrebhyo viniḥsmṛtāḥ /",
  "GP12skprevku:7367": "svayaṃ patanti vividhā narmadātoyam adhyataḥ // RKS_56.12 //",
  "GP12skprevku:7368": "tatkṣaṇād yakṣiṇīrūpā anantāś cāpramāṇikāḥ /",
  "GP12skprevku:7369": "śyāmavarṇāḥ sutejaḥ kāḥ sarvābharaṇabhūṣitāḥ // RKS_56.13 //",
  "GP12skprevku:7370": "yakṣalokaṃ vrajanty āśu tīrthasyāsya prabhāvataḥ /",
  "GP12skprevku:7371": "mantrayantravihīno 'pi śivabhaktiparāyaṇaḥ // RKS_56.14 //",
  "GP12skprevku:7372": "ṣaḍakṣaram imaṃ mantraṃ hṛdi cakre divāniśam /",
  "GP12skprevku:7373": "oṃnamaḥ śivāya iti sarvamantrottamottamam // RKS_56.15 //",
  "GP12skprevku:7374": "tasya bhaktiṃ parāṃ jñātvā devadeva umāpatiḥ /",
  "GP12skprevku:7375": "pratyakṣarūpo bhagavān chūlapāṇiḥ samāgataḥ // RKS_56.16 //",
  "GP12skprevku:7376": "uvāca vacanaṃ devo mātaṅgaṃ prati bhārata /",
  "GP12skprevku:7377": "varaṃ vṛṇīṣva bhadraṃ te dhyānenānena suvrata // RKS_56.17 //",
  "GP12skprevku:7378": "mātaṅga uvāca:",
  "GP12skprevku:7379": "yadi tuṣṭo 'si deveśa varaṃ dātum ihecchasi /",
  "GP12skprevku:7380": "mātaṅganāmnā vikhyātiṃ tīrtham etat prayātu vai // RKS_56.18 //",
  "GP12skprevku:7381": "cāṇḍālāḥ śvapacāś caiva pāpayonigatā 'pi /",
  "GP12skprevku:7382": "japādi rahitāś cāpi mucyante 'trāpi kilbiṣāt // RKS_56.19 //",
  "GP12skprevku:7383": "mātaṅganāmaliṅgaṃ tu narmadātīram āśritam /",
  "GP12skprevku:7384": "snātvā yo 'trārcayet tasya bhaved bandhavimokṣaṇam // RKS_56.20 //",
  "GP12skprevku:7385": "idaṃ varam ahaṃ manye tvatprasādāt maheśvara /",
  "GP12skprevku:7386": "tasya tad vacanaṃ śrutvā praty uvāca śivāpatiḥ // RKS_56.21 //",
  "GP12skprevku:7387": "evam bhavatu tatsarvaṃ matprasādān na saṃśaya /",
  "GP12skprevku:7388": "evam uktvā yayau deva kailāsaṃ parvatottamam // RKS_56.22 //",
  "GP12skprevku:7389": "varaṃ samprāpya mātaṅga umāmāheśvaraṃ puram /",
  "GP12skprevku:7390": "kāmikaṃ yānam ārūḍhaḥ sarvābharaṇabhūṣita // RKS_56.23 //",
  "GP12skprevku:7391": "jagāmāśu ciraṃ bhoktuṃ bhogān snānaprabhāvataḥ /",
  "GP12skprevku:7392": "yā caitramāse 'māvāsyā kṛṣṇapakṣe caturdaśī // RKS_56.24 //",
  "GP12skprevku:7393": "tasyāṃ tatra hutaṃ dattam anantaphalam aśnute /",
  "GP12skprevku:7394": "tilodakapradānena pāpayonigatā 'pi // RKS_56.25 //",
  "GP12skprevku:7395": "saktvāḍhyaguḍapiṇḍena pitṝn modayate tu yaḥ /",
  "GP12skprevku:7396": "pitarastasya tṛpyanti yāvadindrāś caturdaśa // RKS_56.26 //",
  "GP12skprevku:7397": "tilataṇḍulamiśraṃ yaḥ kuryāl liṅgasya pūjanam /",
  "GP12skprevku:7398": "so 'pi varṣasahasrāṇi śivaloke mahīyate // RKS_56.27 //",
  "GP12skprevku:7399": "aśokavanikā nāma mātaṅgaṃ tīrtham ucyate /",
  "GP12skprevku:7400": "revāyā uttare kūle kathitaṃ tava bhārata // RKS_56.28 //",
  "GP12skprevku:7401": "athānyat kathayiṣyāmi yāmyabhāge vyavasthitam /",
  "GP12skprevku:7402": "tīrthaṃ mṛgavanaṃ nāma sarvapāpapraṇāśanam // RKS_56.29 //",
  "GP12skprevku:7403": "tatra snātvā 'rcayed viṣṇuṃ śaṅkhacakragadādharam /",
  "GP12skprevku:7404": "ekādaśyāṃ mahārāja nirāhāro niśāṃ nayet // RKS_56.30 //",
  "GP12skprevku:7405": "hariṃ mṛgavane tatra gandhapuṣpaiś ca pūjayet /",
  "GP12skprevku:7406": "ekasmin bhojite vipre lakṣaṃ bhavatu bhojitam // RKS_56.31 //",
  "GP12skprevku:7407": "tilodakapradānena pitṝṇāṃ vaiṣṇavaṃ padam /",
  "GP12skprevku:7408": "tatraiva sanniviṣṭaṃ tu vārāhaṃ tīrthamuttamam // RKS_56.32 //",
  "GP12skprevku:7409": "yatra vārāharūpeṇa dharā caiva samuddhṛtā /",
  "GP12skprevku:7410": "viśvarūpaṃ tathā cānyaddhariṇāmitatejasā // RKS_56.33 //",
  "GP12skprevku:7411": "pativratā ca nārī vai tathā māsopavāsinī /",
  "GP12skprevku:7412": "tatra snātvā vidhānena lokaṃ prāpnoti vaiṣṇavam // RKS_56.34 //",
  "GP12skprevku:7413": "iti śrīskandapurāṇe revākhaṇḍe mātaṅgāśramavarṇano nāma ṣaṭpañcāśattamo 'dhyāyaḥ //",
  "GP12skprevku:7414": "RKS adhyāya 57",
  "GP12skprevku:7415": "mārkaṇḍeya uvāca:",
  "GP12skprevku:7416": "ākhyānaṃ kathayiṣyāmi khyātaṃ mṛgavanaṃ yathā /",
  "GP12skprevku:7417": "vyādha kaścid durācāraḥ sarvabhūteṣu nirdayaḥ // RKS_57.1 //",
  "GP12skprevku:7418": "pāśahasto dhanuṣpāṇir vicaran girikandare /",
  "GP12skprevku:7419": "ājaghāna mṛgān sarvān kuṭumbārthe nṛpottama // RKS_57.2 //",
  "GP12skprevku:7420": "jyeṣṭhe māsi tu saṃprāpte nidāghe jvalanaprabhe /",
  "GP12skprevku:7421": "bhramati sma tṛṣārtaś ca vṛkṣamūle samāśritaḥ // RKS_57.3 //",
  "GP12skprevku:7422": "rātrau svapiti niśceṣṭo duḥkhārtaś ca kṣudhānvitaḥ /",
  "GP12skprevku:7423": "vanasaṃgharṣajo vahnir utthito girikandarāt // RKS_57.4 //",
  "GP12skprevku:7424": "pradagdhaṃ ca vana tena mṛgavyāghrasamāvṛtam /",
  "GP12skprevku:7425": "bhasmībhūtaṃ ca tatsarvaṃ reṇubhūtaṃ ca kṛtsnaśaḥ // RKS_57.5 //",
  "GP12skprevku:7426": "meghāgamoktakāle tu pravāhe nārmade śubhe /",
  "GP12skprevku:7427": "kanyārāśigate bhānau dvādaśyāṃ śravaṇena tu // RKS_57.6 //",
  "GP12skprevku:7428": "narmadātoya saṃsargād yakṣā jātās tu pannagāḥ /",
  "GP12skprevku:7429": "tatkṣaṇād divyadehās tu vaiṣṇavaṃ yānamāsthitāḥ // RKS_57.7 //",
  "GP12skprevku:7430": "sa vyādhaś cābhavad rājā tīrthasyāsya prabhāvataḥ /",
  "GP12skprevku:7431": "daśavarṣasahasrāṇi bhogān bhuṅkte manoharān // RKS_57.8 //",
  "GP12skprevku:7432": "ye 'pi dagdhā mṛgās tatra te 'pi gandharvatāṃ gatāḥ /",
  "GP12skprevku:7433": "vaiṣṇavenaiva yānena prāptās tu vaiṣṇavaṃ padam // RKS_57.9 //",
  "GP12skprevku:7434": "avaśaḥ svavaśo vāpi yas tu prāṇān parityajet /",
  "GP12skprevku:7435": "divyavarṣasahasraṃ tu viṣṇuloke sa modate // RKS_57.10 //",
  "GP12skprevku:7436": "tilodakapradānena pitṝṇāṃ paramā gatiḥ /",
  "GP12skprevku:7437": "manorathaṃ nāma tīrtham anyat paramasiddhidam // RKS_57.11 //",
  "GP12skprevku:7438": "triṣu lokeṣu vikhyātaṃ revātīrasamudbhavam /",
  "GP12skprevku:7439": "yaṃ yaṃ prārthayate kāmaṃ taṃ taṃ snātvāpi mānavaḥ // RKS_57.12 //",
  "GP12skprevku:7440": "sarva ca samavāpnoti tīrthasyāsya prabhāvataḥ /",
  "GP12skprevku:7441": "aṅgarāvartasaṃbhedo gosahasraphalapradaḥ // RKS_57.13 //",
  "GP12skprevku:7442": "aṅgāreśvaradevaś ca tatra tiṣṭhati saṅgame /",
  "GP12skprevku:7443": "snānamātro naras tatra gāṇapatyam avāpnuyāt // RKS_57.14 //",
  "GP12skprevku:7444": "aṅgāraś ca caturthyāṃ ca yadā bhavati bhārata /",
  "GP12skprevku:7445": "hiraṇyapuruṣaṃ kṛtvā raktavastreṇa veṣṭayet // RKS_57.15 //",
  "GP12skprevku:7446": "ghṛtapūrṇaṃ tāmrapātraṃ guḍenāpi prapūritam /",
  "GP12skprevku:7447": "tatsarvaṃ vidhivad dadyāc chrotriyāya viśeṣataḥ // RKS_57.16 //",
  "GP12skprevku:7448": "dānatīrthaprabhāveṇa śakrārddhāsanabhāg bhavet /",
  "GP12skprevku:7449": "yasmāt pāpāni duḥkhāni tīvrāṇy api bahūnyapi // RKS_57.17 //",
  "GP12skprevku:7450": "tasmāt pāpaṃ na kartavyam ātmapīḍākaraṃ hi tat /",
  "GP12skprevku:7451": "yasmin kāle ca deśe ca vayasā yādṛśena ca // RKS_57.18 //",
  "GP12skprevku:7452": "kṛtaṃ śubhāśūbhaṃ karma tat tathā tena bhujyate /",
  "GP12skprevku:7453": "tasmāt sadaiva dātavyam avicchinna tayārthine // RKS_57.19 //",
  "GP12skprevku:7454": "vicchidyante 'nyathā bhogā grīṣme kusarito yathā /",
  "GP12skprevku:7455": "saṃsevyate yathā devī saptakalpavahā śubhā // RKS_57.20 //",
  "GP12skprevku:7456": "saṃsārasya samucchittyai jñānayogaṃ bravīmi te /",
  "GP12skprevku:7457": "śivaprakāśakaṃ jñānaṃ yogas tatraiva cintitaḥ // RKS_57.21 //",
  "GP12skprevku:7458": "durvijñeya gatir yogo narmadāśivasannidhau /",
  "GP12skprevku:7459": "śivājñā vartate tatra snānapūjāvidhir yathā // RKS_57.22 //",
  "GP12skprevku:7460": "sa siddhāntā 'virodhena pustakair na virodhayet /",
  "GP12skprevku:7461": "dharmajñānāpavargārthaṃ sahitaṃ vindate naraḥ // RKS_57.23 //",
  "GP12skprevku:7462": "pūrvottaravirodhena kutrārtho 'bhimato bhavet /",
  "GP12skprevku:7463": "dṛṣṭvādyamūlatas tarkaṃ śrutyā saha vivarjayet // RKS_57.24 //",
  "GP12skprevku:7464": "tasmād āgamayuktena sadātmārthavicāraṇam /",
  "GP12skprevku:7465": "kartavyaṃ nānumānena kevalena vipaścitā // RKS_57.25 //",
  "GP12skprevku:7466": "hīnottamādyasya phalaṃ bahudhā svaṃ ca tatsmṛtam /",
  "GP12skprevku:7467": "tasmāt parīkṣāṃ kurvīta puṇyaṃ sādhu mahatphalam // RKS_57.26 //",
  "GP12skprevku:7468": "pākhaṇḍino vikarmasthān vaiḍālavratikāṃ śaṭhān /",
  "GP12skprevku:7469": "varjayed dūrato dhīmān haitukyān tīrthanindakān // RKS_57.27 //",
  "GP12skprevku:7470": "digambarān śvetapaṭān ye cānye hetuvādinaḥ /",
  "GP12skprevku:7471": "etaiḥ saha na saṃvādaṃ saṃsargaṃ na kathaṃcana // RKS_57.28 //",
  "GP12skprevku:7472": "viparītaṃ kalau dharmaṃ nagnā muṇḍā malāśinaḥ /",
  "GP12skprevku:7473": "tasmāt taṃ ca parityajya tretādharmaṃ samācaret // RKS_57.29 //",
  "GP12skprevku:7474": "pramāṇaṃ sarvadharmeṣu brahmaviṣṇuśivoditam /",
  "GP12skprevku:7475": "anyathā kurute yas tu narake patati dhruvam // RKS_57.30 //",
  "GP12skprevku:7476": "sarveṣām eva śāstrāṇām evaṃ śāstraviniścayaḥ /",
  "GP12skprevku:7477": "sevyatāṃ kalpagā devī śivapūjārataiḥ sadā // RKS_57.31 //",
  "GP12skprevku:7478": "pitṝṇāṃ tarpaṇaṃ kuryād bhikṣāṃ dadyāc ca bhikṣave /",
  "GP12skprevku:7479": "kāruṇyaṃ sarvabhūteṣu narmadākhyānacintanam // RKS_57.32 //",
  "GP12skprevku:7480": "idaṃ jñānamaśeṣaṃ ca sarvakarmaviśodhanam /",
  "GP12skprevku:7481": "ādimadhyāntarahitaḥ svabhāvavimalaḥ prabhuḥ // RKS_57.33 //",
  "GP12skprevku:7482": "sarvajñaḥ paripūrṇaś ca śivo jñeyaḥ śivāgame /",
  "GP12skprevku:7483": "sarvārthasādhakaṃ jñānaṃ tatpraṇītam asaṃśayam // RKS_57.34 //",
  "GP12skprevku:7484": "yaḥ sarvajñaḥ susampūrṇaḥ svabhāvavimalaḥ śivaḥ /",
  "GP12skprevku:7485": "sarvadoṣavinirmuktaḥ sa brūyāt katham anyathā // RKS_57.35 //",
  "GP12skprevku:7486": "śivājñām antareṇāpi jagatsṛṣṭiḥ katham bhavet /",
  "GP12skprevku:7487": "acaitanyāt pradhānena ajñatvāt puruṣasya ca // RKS_57.36 //",
  "GP12skprevku:7488": "pradhānaṃ paramāṇvādi yāvat kiṃcid acetanam /",
  "GP12skprevku:7489": "tanna kartṛ svayaṃ draṣṭṛ buddhimatkaraṇaṃ vinā // RKS_57.37 //",
  "GP12skprevku:7490": "na yathā ghaṭam ānena mṛtpiṇḍaḥ svayam ṛcchati /",
  "GP12skprevku:7491": "tathājñābuddhibhāvena na tiṣṭhet prakṛtiḥ svayam // RKS_57.38 //",
  "GP12skprevku:7492": "dharmādharmopadeśo na dharmādharmavicāraṇam /",
  "GP12skprevku:7493": "sarvajñena vinā jātu nādisarge prasiddhyati // RKS_57.39 //",
  "GP12skprevku:7494": "yathānādi pravṛtto 'yaṃ ghoraḥ saṃsārasāgaraḥ /",
  "GP12skprevku:7495": "śivo 'pi hi tathānādiḥ saṃsārān mocakaḥ smṛtaḥ // RKS_57.40 //",
  "GP12skprevku:7496": "vyādhīnāṃ bhaiṣajaṃ yadvat pratipakṣaṃ svabhāvataḥ /",
  "GP12skprevku:7497": "tadvatsaṃsāraghorāṇāṃ pratipakṣaḥ śivaḥ smṛtaḥ // RKS_57.41 //",
  "GP12skprevku:7498": "vaidyaṃ vinā nirākrandāḥ kliśyante rogiṇo yathā /",
  "GP12skprevku:7499": "śivena tu vinā sarvaṃ nirākrandaṃ jagat tathā // RKS_57.42 //",
  "GP12skprevku:7500": "tasmād anādiḥ sarvajñaḥ paripūrṇaḥ paraḥ śivaḥ /",
  "GP12skprevku:7501": "asti nātaḥ paritrātā pumān saṃsārasāgare // RKS_57.43 //",
  "GP12skprevku:7502": "ye 'bhyasanti śivajñānaṃ hṛdaye śivabhāvitāḥ /",
  "GP12skprevku:7503": "yadi vedāḥ pramāṇaṃ tu teṣāṃ jñānaṃ prajāyate // RKS_57.44 //",
  "GP12skprevku:7504": "iyaṃ ca sarvabhūtānāṃ śaraṇaṃ bhuvi narmadā /",
  "GP12skprevku:7505": "apāṃ rūpatayā devī lokānugrahakāriṇī // RKS_57.45 //",
  "GP12skprevku:7506": "sthāvaraṃ jaṅgamaṃ caiva bhūtagrāmaṃ caturvidham /",
  "GP12skprevku:7507": "bhagavaty uddharaty eṣāṃ patantaṃ narake dhruvam // RKS_57.46 //",
  "GP12skprevku:7508": "evaṃjñātvā naraśreṣṭha śivam anvīkṣya kalpagām /",
  "GP12skprevku:7509": "uccairgṛhāṇi divyāni dhanadhānyānvitāni ca // RKS_57.47 //",
  "GP12skprevku:7510": "sarvopaskaradivyāni brāhmaṇebhyo nivedayet /",
  "GP12skprevku:7511": "anāthāyātivṛddhāya vikalāya kuṭumbine // RKS_57.48 //",
  "GP12skprevku:7512": "kāṣṭhamṛnmayagehaṃ ca yo dvijāya prayacchati /",
  "GP12skprevku:7513": "evaṃ vidhān gṛhān ramyān sarvato 'marakaṇṭake // RKS_57.49 //",
  "GP12skprevku:7514": "kārayed yaḥ pumān divyāṃs tasya puṇyaphalaṃ śṛṇu /",
  "GP12skprevku:7515": "kiṃ tasya bahubhir dattair dānair bhavati bhārata // RKS_57.50 //",
  "GP12skprevku:7516": "etad eva paraṃ dānaṃ sarvakāmārthasādhakam /",
  "GP12skprevku:7517": "yaḥ śṛṇoti naro bhaktyā sarvapāpaiḥ pramucyate // RKS_57.51 //",
  "GP12skprevku:7518": "iti śrīskandapurāṇe revākhaṇḍe narmadāmāhātmye saptapañcāśattamo 'dhyāyaḥ //",
  "GP12skprevku:7519": "RKS adhyāya 58",
  "GP12skprevku:7520": "yudhiṣṭhira uvāca:",
  "GP12skprevku:7521": "śrutvaitat paramaṃ guhyaṃ gavāṃ devasam udbhavam /",
  "GP12skprevku:7522": "brahmakūrcasya māhātmyaṃ śrotum icchāmi tattvataḥ // RKS_58.1 //",
  "GP12skprevku:7523": "ākhyāhi bhagavan sarvaṃ golokaḥ kīdṛśaḥ smṛtaḥ /",
  "GP12skprevku:7524": "prāpyate karmaṇā kena ke tasminn aniśaṃ sthitāḥ // RKS_58.2 //",
  "GP12skprevku:7525": "mārkaṇḍeya uvāca:",
  "GP12skprevku:7526": "śrūyatām abhidhāsyāmi namaskṛtya maheśvaram /",
  "GP12skprevku:7527": "gomātṛlokaṃ paramaṃ sarvakām asamanvitam // RKS_58.3 //",
  "GP12skprevku:7528": "yathāvat sarvalokānām uparyupari saṃsthitam /",
  "GP12skprevku:7529": "pātālāni tataḥ sapta pātālaṃ ca tatas tathā // RKS_58.4 //",
  "GP12skprevku:7530": "yāvat pramāṇaṃ paritaḥ paricchinnaṃ mahītalam /",
  "GP12skprevku:7531": "tāvat pramāṇaṃ tasyāḥ samudrās tāni caiva tu // RKS_58.5 //",
  "GP12skprevku:7532": "teṣāṃ pratyekam utsedhapramāṇaṃ parikīrtitam /",
  "GP12skprevku:7533": "yojanānāṃ sahasrāṇi daśārdhāni tatas tataḥ // RKS_58.6 //",
  "GP12skprevku:7534": "sahasrayojanotsedhas tasyābhyantaratas tathā /",
  "GP12skprevku:7535": "vivarāṇāṃ samastānāṃ sahasrāṇi nava smṛtam // RKS_58.7 //",
  "GP12skprevku:7536": "teṣāṃ ruciramāhātmyaṃ nāmatas tu mahītale /",
  "GP12skprevku:7537": "divyadivyopasampannaḥ śrīmaccāmīkaradyutiḥ // RKS_58.8 //",
  "GP12skprevku:7538": "nāgarājaḥ sadaivāste tasmin kṛtaniketanaḥ /",
  "GP12skprevku:7539": "ananto 'nantadhāmā ca mukundo nṛpaśaivalaḥ // RKS_58.9 //",
  "GP12skprevku:7540": "tato rasātalaṃ nāma śivasantoṣabhūmikam /",
  "GP12skprevku:7541": "vāsuker nāgarājasya tatra cāru mahāpuram // RKS_58.10 //",
  "GP12skprevku:7542": "pura ca suralomnas tu dānavādhipater mahat /",
  "GP12skprevku:7543": "suparṇasya ca daityānām aśeṣāṇāṃ mahātmanām // RKS_58.11 //",
  "GP12skprevku:7544": "tataḥ sutalanāmāsti śarkarāñcitabhūmikam /",
  "GP12skprevku:7545": "nāgādīnāṃ svastikānāṃ tatraiva vasatiḥ sadā // RKS_58.12 //",
  "GP12skprevku:7546": "dānavādhipatīnāṃ ca tatraiva nilayaḥ paraḥ /",
  "GP12skprevku:7547": "vairocanahiraṇyākhyaprabhṛtīnāṃ mahātmanām // RKS_58.13 //",
  "GP12skprevku:7548": "tataścātalam ityuktaṃ pātālānāṃ tasya tu vai /",
  "GP12skprevku:7549": "teṣām ūrdhvavastusarveṣāṃ mṛnmayaṃ ca talaṃ kṣiteḥ // RKS_58.14 //",
  "GP12skprevku:7550": "asurādhipates tāvat kālanemermahāpuram /",
  "GP12skprevku:7551": "cārucāmīkarābhāsaṃ vainateyasya cāparam // RKS_58.15 //",
  "GP12skprevku:7552": "tataś ca vitalaṃ nāma pātālaṃ raktabhūtalam /",
  "GP12skprevku:7553": "tasmin mahāntako nāma dānavendrakṛtālayaḥ // RKS_58.16 //",
  "GP12skprevku:7554": "tālako 'gnimukhas tasmin nalahrādaś ca dānavāḥ /",
  "GP12skprevku:7555": "nivasanti kṛtāgārās tathā prahlādavarcasaḥ // RKS_58.17 //",
  "GP12skprevku:7556": "pātālaṃ vitalaṃ nāma śuklaṃ kṣititalaṃ tataḥ /",
  "GP12skprevku:7557": "kambalāśvatarau nāgau sahitau tatra tiṣṭhataḥ // RKS_58.18 //",
  "GP12skprevku:7558": "mahājambhahayagrīvaprabhṛtīnāṃ mahātmanām /",
  "GP12skprevku:7559": "vārāṇasyasurendrāṇāṃ nivāsas tatrakalpitaḥ // RKS_58.19 //",
  "GP12skprevku:7560": "kṛṣṇaṃ kṣititalaṃ tasmāt pātālatalasaṃjñakam /",
  "GP12skprevku:7561": "śaṅkukarṇamahānādanamucīnāṃ niketanam // RKS_58.20 //",
  "GP12skprevku:7562": "pātālāt saptamād ūrdhvaṃ saptadvīpā mahī sthitā /",
  "GP12skprevku:7563": "samudraiḥ saptabhir yuktā parvataiḥ samalaṃkṛtā // RKS_58.21 //",
  "GP12skprevku:7564": "jambūdvīpaś ca tan madhye plakṣadvīpas tataḥ paraḥ // RKS_58.22 //",
  "GP12skprevku:7565": "krauñcadvīpaś ca parataḥ śākadvīpaś ca tadbahiḥ /",
  "GP12skprevku:7566": "parataḥ puṣkaradvīpaḥ saptamaḥ parikīrtitaḥ // RKS_58.23 //",
  "GP12skprevku:7567": "kṣārodakaś cekṣurasaḥ surodaś ca ghṛtodadhiḥ /",
  "GP12skprevku:7568": "dadhitoyaḥ kṣīrapūrṇaḥ svādūdaḥ saptamaḥ smṛtaḥ // RKS_58.24 //",
  "GP12skprevku:7569": "saptadvīpasamudrāṇāṃ dviguṇadviguṇāntaraḥ /",
  "GP12skprevku:7570": "pramāṇavistaro jñeyo niyutaḥ prathamaḥ smṛtaḥ // RKS_58.25 //",
  "GP12skprevku:7571": "himavān hemakūṭaś ca niṣadhaś ceti dakṣiṇe /",
  "GP12skprevku:7572": "nīlaś ca śvetaḥ śṛṅgaś ca meroruttarataḥ smṛtāḥ // RKS_58.26 //",
  "GP12skprevku:7573": "merur asti sthito madhye jambūdvīpasya bhārata /",
  "GP12skprevku:7574": "mālyavān pūrvato jñeyaḥ paścime gandhamādanaḥ // RKS_58.27 //",
  "GP12skprevku:7575": "ete parvatarājāno jambūdvīpe nava smṛtāḥ /",
  "GP12skprevku:7576": "plakṣadvīpādiṣu jñeyāḥ saptasaptaiva parvatāḥ // RKS_58.28 //",
  "GP12skprevku:7577": "puṣkaradvīpamadhye tu parvato valayākṛtiḥ /",
  "GP12skprevku:7578": "ekaḥ smṛtaḥ samantāc ca nāmato mānasaḥ smṛtaḥ // RKS_58.29 //",
  "GP12skprevku:7579": "vindhyo nāma mahābhāgo jambūdvīpe vyavasthitaḥ /",
  "GP12skprevku:7580": "yatraiṣā narmadādevī plavantī lokatāriṇī // RKS_58.30 //",
  "GP12skprevku:7581": "vindhyasya cānujo bhrātā sahyo dakṣiṇataḥ smṛtaḥ /",
  "GP12skprevku:7582": "urvī kūrmatalākārā kāñcanī parimaṇḍalā // RKS_58.31 //",
  "GP12skprevku:7583": "aṇureva tathā sā tu nirdiṣṭātividaḥ kṣitiḥ /",
  "GP12skprevku:7584": "tasyāḥ pramāṇaṃ nirdiṣṭaṃ daśayojanakoṭayaḥ // RKS_58.32 //",
  "GP12skprevku:7585": "lokāloka iti khyātas tasyāḥ prānte samantataḥ /",
  "GP12skprevku:7586": "sphīto hemamayaḥ śrīmān saralaḥ parimaṇḍalaḥ // RKS_58.33 //",
  "GP12skprevku:7587": "yojanānāṃ sahasrāṇi cārdhamasya vyavasthitam /",
  "GP12skprevku:7588": "tāvadeva ca vistīrṇaṃ tadardhe bhānurāhitaḥ // RKS_58.34 //",
  "GP12skprevku:7589": "prakāśayati sa jyotiḥ parabhāge nihanyate /",
  "GP12skprevku:7590": "lokāloka iti proktas tato 'sāvacalo mahān // RKS_58.35 //",
  "GP12skprevku:7591": "lokālokāvasāno 'yaṃ bhūrlokaḥ parikīrtitaḥ /",
  "GP12skprevku:7592": "gandharvayakṣarakṣobhiḥ piśācaiś ca niṣevitaḥ // RKS_58.36 //",
  "GP12skprevku:7593": "mānuṣaiḥ paśubhiś caiva mṛgapakṣisarīsṛpaiḥ /",
  "GP12skprevku:7594": "sthāvarairvividhākārair bhūtair etaiś ca ṣaḍvidhaiḥ // RKS_58.37 //",
  "GP12skprevku:7595": "bhūrlokaś ca bhuvarloko yāvad ādityamaṇḍalam /",
  "GP12skprevku:7596": "vasanti satataṃ rudrās satataṃ vaktrabhāskarāḥ // RKS_58.38 //",
  "GP12skprevku:7597": "ādityamaṇḍalādūrdhvaṃ smṛtā svarlokasaṃsthitiḥ /",
  "GP12skprevku:7598": "vimānakoṭayas tasminn aṣṭāviṃśatirāśayaḥ // RKS_58.39 //",
  "GP12skprevku:7599": "meḍhībhūto vimānānāṃ sarveṣām upari dhruvaḥ /",
  "GP12skprevku:7600": "niyutā anilaskandhāḥ saptāsminn antare sthitāḥ // RKS_58.40 //",
  "GP12skprevku:7601": "pṛthivyāḥ prathamaḥ skandhaḥ sthitaś cāmeghamaṇḍalam /",
  "GP12skprevku:7602": "āhavo nāma vai vāto vyūhānāṃ vyūhakṛt tathā // RKS_58.41 //",
  "GP12skprevku:7603": "dvitīyaḥ pravaho nāma nibaddhaḥ sūryamaṇḍale /",
  "GP12skprevku:7604": "tṛtīyaḥ saṃvaho māma suskandho 'sau pratiṣṭhitaḥ // RKS_58.42 //",
  "GP12skprevku:7605": "caturthaḥ sodvahaḥ skandhaḥ sthito nakṣatramaṇḍale /",
  "GP12skprevku:7606": "tato dvayor vinirdiṣṭā vimānodvahanakriyā // RKS_58.43 //",
  "GP12skprevku:7607": "yojanānāṃ dhruvaḥ koṭir maharlokaḥ samucchritaḥ /",
  "GP12skprevku:7608": "skandhaḥ parivaho nāma nibaddhaḥ saptamo dhruve // RKS_58.44 //",
  "GP12skprevku:7609": "annādīni karoty eṣa parvaṇām upari sthitaḥ /",
  "GP12skprevku:7610": "vinirvṛttaṃ vikārāṇām adhivāso mahātmanām // RKS_58.45 //",
  "GP12skprevku:7611": "tatrādhikāridevānām aṣṭāviṃśati koṭayaḥ /",
  "GP12skprevku:7612": "janāt svarlokam āgatya niyogāt padmajanmanaḥ // RKS_58.46 //",
  "GP12skprevku:7613": "sthitā manvantaraṃ tatra svavyāpārāvasāyinaḥ /",
  "GP12skprevku:7614": "āruhya ca maharlokam āgacchanti tataḥ punaḥ // RKS_58.47 //",
  "GP12skprevku:7615": "brahmaṇo divasaikena devāḥ svarge caturdaśa /",
  "GP12skprevku:7616": "krameṇa kṛtvā karmāṇi maharloke vasanti te // RKS_58.48 //",
  "GP12skprevku:7617": "koṭidvayaṃ maharlokāj janalokaḥ samucchritaḥ /",
  "GP12skprevku:7618": "sādhyānām asurās tatra vasanti sukhinaḥ sadā // RKS_58.49 //",
  "GP12skprevku:7619": "yojanānāṃ catuḥkoṭyaḥ janād apy ucchritaṃ tapaḥ /",
  "GP12skprevku:7620": "prajānāṃ patayas tatra sthitās tu brahmaṇaḥ sutāḥ // RKS_58.50 //",
  "GP12skprevku:7621": "satyalokas tapolokāt koṭiṣaṭkaṃ samucchritam /",
  "GP12skprevku:7622": "āste parivṛtas tatra devāsuragaṇair virāṭ // RKS_58.51 //",
  "GP12skprevku:7623": "brahmalokād viṣṇuloko dviguṇena samucchritaḥ /",
  "GP12skprevku:7624": "vistareṇa tadūrdhve ca divyalokaḥ samanvitaḥ // RKS_58.52 //",
  "GP12skprevku:7625": "viṣṇulokāc ca parataḥ śrīmac chivapuraṃ mahat /",
  "GP12skprevku:7626": "dvāviṃśat koṭivistīrṇaṃ tadūrdhve samupasthitam // RKS_58.53 //",
  "GP12skprevku:7627": "sūryāyutapratīkāśaṃ sarvakāmasamanvitam /",
  "GP12skprevku:7628": "anekāraṇyavinyāsaṃ svarganadyupaśobhitam // RKS_58.54 //",
  "GP12skprevku:7629": "sarvaratnānvitair divyais taptajāmbūnadaprabhaiḥ /",
  "GP12skprevku:7630": "sahasrakhaṇḍabhaumaiś ca sarvaśobhāsamanvitaiḥ // RKS_58.55 //",
  "GP12skprevku:7631": "vimānaiḥ sarvato vyāptaṃ candrair ivanabhastalam /",
  "GP12skprevku:7632": "apsarogaṇasaṃkīrṇaṃ sarvavidyādharānvitam // RKS_58.56 //",
  "GP12skprevku:7633": "nṛtyagītaravopetair aprameyaguṇānvitaiḥ /",
  "GP12skprevku:7634": "manojavair asaṃkhyātaiḥ parivārasamanvitaiḥ // RKS_58.57 //",
  "GP12skprevku:7635": "kvacid dolāgṛhair ramyaiḥ kiṅkiṇīr avakānvitaiḥ /",
  "GP12skprevku:7636": "udgatair ardhacandraiś ca ghaṇṭābharaṇabhūṣitaiḥ // RKS_58.58 //",
  "GP12skprevku:7637": "maṇimuktāvitānaiś ca maṇiratnacayaiḥ śubhaiḥ /",
  "GP12skprevku:7638": "sarvaratnārcitair dravyair muktādāmasuśobhanaiḥ // RKS_58.59 //",
  "GP12skprevku:7639": "mahāsiṃhāsanair divyaiḥ sarvaratnavibhūṣitaiḥ /",
  "GP12skprevku:7640": "kvacit puṇyagṛhair vyāptam asaṃkhyaguṇānvitaiḥ // RKS_58.60 //",
  "GP12skprevku:7641": "sadā puṣpaphalair vṛkṣaiḥ kvacid vyāptaṃ manoramaiḥ /",
  "GP12skprevku:7642": "puṣpodyānair mahāramyaiḥ śataśo 'tha sahasraśaḥ // RKS_58.61 //",
  "GP12skprevku:7643": "saptakalpavahā puṇyā tatraivāste saridvarā /",
  "GP12skprevku:7644": "tatkalāyāḥ sahasrāṃśo jambūdvīpe pradṛśyate // RKS_58.62 //",
  "GP12skprevku:7645": "avatīrṇā mahīpṛṣṭhe lokānugrahakāmyayā /",
  "GP12skprevku:7646": "sarvātmanā 'vatāraś ca gaṅgādisaritām iha // RKS_58.63 //",
  "GP12skprevku:7647": "amṛtasyandinībhiś ca nadībhir upaśobhitam /",
  "GP12skprevku:7648": "hemaratnāñcitā vāpyaḥ sopānaiḥ sphāṭikair yutāḥ // RKS_58.64 //",
  "GP12skprevku:7649": "sitaraktāsitaiḥ pītaiḥ sarojairyāḥ sugandhibhiḥ /",
  "GP12skprevku:7650": "pañcavarṇaiś ca gurubhiḥ śobhitāḥ kāñcanākulaiḥ // RKS_58.65 //",
  "GP12skprevku:7651": "mahāvikāśi saṃsnigdhaiḥ śrīmadbhiḥ pañcahastakaiḥ /",
  "GP12skprevku:7652": "daśa dvādaśahastaiś ca tathā viṃśatihastakaiḥ // RKS_58.66 //",
  "GP12skprevku:7653": "nālair marakataprakhyair manoharadalānvitaiḥ /",
  "GP12skprevku:7654": "pūrṇanīlotpalaiś cānyair dīrghikāś ca kvacit kvacit // RKS_58.67 //",
  "GP12skprevku:7655": "siṃhavyāghramukhair divyair gajavājimṛgānanaiḥ /",
  "GP12skprevku:7656": "gomukhaiś chāgavadanaiḥ kapipakṣimukhais tathā // RKS_58.68 //",
  "GP12skprevku:7657": "ekavaktrair mahāvaktrair bahuvaktrair avaktrakaiḥ /",
  "GP12skprevku:7658": "ekapādais tripādaiś ca bahupādair apādakaiḥ // RKS_58.69 //",
  "GP12skprevku:7659": "vāmanair jaṭilair muṇḍair dīrghagrīvair mahodaraiḥ /",
  "GP12skprevku:7660": "mahākāyair mahānāsair mahākarṇair akarṇakaiḥ // RKS_58.70 //",
  "GP12skprevku:7661": "nānārūpākṛtidharair nānābharaṇabhūṣitaiḥ /",
  "GP12skprevku:7662": "nānāveṣadharair divyaiḥ kāmarūpair mahābalaiḥ // RKS_58.71 //",
  "GP12skprevku:7663": "nānāprabhāvasaṃyuktair nānāśāstraviśāradaiḥ /",
  "GP12skprevku:7664": "asaṃkhyā jātayaś cānyā nivasanti tathā vidhāḥ // RKS_58.72 //",
  "GP12skprevku:7665": "kubjāvāmanakādīrghā varadehā varānanāḥ /",
  "GP12skprevku:7666": "muṇḍāś ca vikaṭā nīcā hrasvadīrghaś ca tādṛśāḥ // RKS_58.73 //",
  "GP12skprevku:7667": "lambodarā hrasvabhujā vinatā hrasvajānukāḥ /",
  "GP12skprevku:7668": "mṛgendravadanāś cānyā gajavājimukhās tathā // RKS_58.74 //",
  "GP12skprevku:7669": "hrasvakuñcitakeśāś ca sundarapriyadarśanāḥ /",
  "GP12skprevku:7670": "pañcāśatkoṭayas tatra śivasya paricārikāḥ // RKS_58.75 //",
  "GP12skprevku:7671": "maṇimāṇikyageheṣu ramante tā bahiḥ kvacit /",
  "GP12skprevku:7672": "tatra geheṣu yad dvārisahasraśatabhūmiṣu // RKS_58.76 //",
  "GP12skprevku:7673": "vicitrabhūmayas tatra vajravaidūryabhūṣitāḥ /",
  "GP12skprevku:7674": "iti sarvaguṇopetaiḥ strīsahasrair varānanaiḥ // RKS_58.77 //",
  "GP12skprevku:7675": "asaṃkhyātaiḥ puraṃ vyāptam īśvarasya samantataḥ /",
  "GP12skprevku:7676": "tan madhye sarvatobhadraṃ divyamāyatanaṃ mahat // RKS_58.78 //",
  "GP12skprevku:7677": "śuddhasphaṭikasaṃkāśaṃ sthānam ādyam umāpateḥ /",
  "GP12skprevku:7678": "tatrāste bhagavān somaḥ pūjyamāno gaṇeśvaraiḥ // RKS_58.79 //",
  "GP12skprevku:7679": "siddhaiḥ svasthānasaṃprāptair brahmaviṣṇvādibhis tathā /",
  "GP12skprevku:7680": "dharmas tatra sthitaḥ śrīmānīśvarāyatane 'nagha // RKS_58.80 //",
  "GP12skprevku:7681": "yatra vīravṛṣaḥ tatra nityaṃ gomātaraḥ sthitāḥ /",
  "GP12skprevku:7682": "tatra sā narmadādevī pūjyamānā surāsuraiḥ // RKS_58.81 //",
  "GP12skprevku:7683": "tenodakena tṛpyanti govatsāḥ sarvadevatāḥ /",
  "GP12skprevku:7684": "brahmāviṣṇuḥ sureśāna umayā sahito 'nagha // RKS_58.82 //",
  "GP12skprevku:7685": "surāś ca ṛṣayo bhūtāḥ pitaro mātaras tathā /",
  "GP12skprevku:7686": "sa lokaḥ śivaloko 'tra narmadāloka eva ca // RKS_58.83 //",
  "GP12skprevku:7687": "ye guṇā rudralokasya golokasya tathaiva ca /",
  "GP12skprevku:7688": "nandā bhadrā subhadrā ca suśīlā surabhis tathā // RKS_58.84 //",
  "GP12skprevku:7689": "iti gomātaraḥ pañca śivalokavinirgatāḥ /",
  "GP12skprevku:7690": "ṣaṣṭhī tu narmadādevī lokānugrahakāmyayā // RKS_58.85 //",
  "GP12skprevku:7691": "etāḥ sarvā jagatsarvaṃ sarvalokasya mātaraḥ /",
  "GP12skprevku:7692": "tarpayanti mahārāja nityam atrātmikair guṇaiḥ // RKS_58.86 //",
  "GP12skprevku:7693": "kāraṇāc ca śivasthānād īśvarecchāvaśā 'nugā /",
  "GP12skprevku:7694": "oṃkārāt sarvalokānām imaṃ lokaṃ samāśritāḥ // RKS_58.87 //",
  "GP12skprevku:7695": "tṛṇāni khādanti caranty araṇye pibanti toyāni sunirmalāni /",
  "GP12skprevku:7696": "dugdhaṃ prayacchanti punanti dehaṃ gāvo yato jīvati jīvalokaḥ // RKS_58.88 //",
  "GP12skprevku:7697": "kutas teṣāṃ hi pāpāni yeṣāṃ gṛhamalaṃkṛtam /",
  "GP12skprevku:7698": "satataṃ bālavatsābhir gobhiḥ strībhiriva svayam // RKS_58.89 //",
  "GP12skprevku:7699": "ye smaranti sadoṃkāraṃ narmadāṃ ca śivātmanā /",
  "GP12skprevku:7700": "na teṣāṃ punarāvṛttirghore saṃsārasāgare // RKS_58.90 //",
  "GP12skprevku:7701": "ye kurvanti parāṃ bhaktiṃ tṛṇatoyapradānataḥ /",
  "GP12skprevku:7702": "prasādāt tu gavāṃ tāsāṃ śivalokaṃ vrajanti te // RKS_58.91 //",
  "GP12skprevku:7703": "etāḥ sadānukūlena mātaraḥ sarvakāmadāḥ /",
  "GP12skprevku:7704": "ye rakṣanti śubhā gāś ca śivalokaṃ vrajanti te // RKS_58.92 //",
  "GP12skprevku:7705": "ye 'rcayanti śivaṃ bhaktyā sadvidhānaiḥ samāhitāḥ /",
  "GP12skprevku:7706": "te vindanti mahābhogān puraṃ yānti śivasya vai // RKS_58.93 //",
  "GP12skprevku:7707": "ye śivāśrayatīrthāni śraddhayā yānti mānavāḥ /",
  "GP12skprevku:7708": "kalpagāṃ ca viśeṣeṇa śailaṃ cāmarakaṇṭakam // RKS_58.94 //",
  "GP12skprevku:7709": "te krīḍanti mahābhogair brahmaviṣṇuśivālaye /",
  "GP12skprevku:7710": "payo 'mṛtaṃ ghṛtaṃ kṣīraṃ madhudadhyādikaṃ tu yat // RKS_58.95 //",
  "GP12skprevku:7711": "na paśyati mahābhāga kalpagāyāṃ vimohitaḥ /",
  "GP12skprevku:7712": "etatte kathitaṃ rājan revāvataraṇaṃ śubham // RKS_58.96 //",
  "GP12skprevku:7713": "asyākhyānena bhagavān /#",
  "GP12skprevku:7714": "prīyatāṃ me śivaḥ svayam // RKS_58.97 //#",
  "GP12skprevku:7715": "iti śrīskandapurāṇe revākhaṇḍe śivalokavarṇano nāmāṣṭapañcāśattamo 'dhyāyaḥ //",
  "GP12skprevku:7716": "RKS adhyāya 59",
  "GP12skprevku:7717": "yudhiṣṭhira uvāca:",
  "GP12skprevku:7718": "dānadharmavidhānaṃ ca śrotum icchāmi kalpaga /",
  "GP12skprevku:7719": "daridrā bhikṣavo vāpi kathaṃ yānti śivālayam // RKS_59.1 //",
  "GP12skprevku:7720": "vidhinā kena dānena mucyate duṣkṛtaṃ tathā /",
  "GP12skprevku:7721": "lokānāṃ ca hitārthāya kathayasva mahāmune // RKS_59.2 //",
  "GP12skprevku:7722": "mārkaṇḍeya uvāca:",
  "GP12skprevku:7723": "śṛṇu rājan yathā nyāyaṃ kathayāmi tavānagha /",
  "GP12skprevku:7724": "puṣkaraṃ bilvapatraṃ ca kuśāstoyaṃ ca nārmadam // RKS_59.3 //",
  "GP12skprevku:7725": "svayambhūr bhagavān āha sāmānyaṃ dharmakāraṇam /",
  "GP12skprevku:7726": "śraddhāpūtāḥ sarvadharmāḥ purāṇaṃ śrutayas tathā // RKS_59.4 //",
  "GP12skprevku:7727": "tasyopadeśadharmeṇa narā yānti triviṣṭapam /",
  "GP12skprevku:7728": "yas tūlapūrṇavistīrṇaṃ raktavastraṃ sasūtrakam // RKS_59.5 //",
  "GP12skprevku:7729": "vyāghracarmakṛtaṃ vāpi navavastrāvaguṇṭhitam /",
  "GP12skprevku:7730": "kṛṣṇājinopavītaṃ ca puṇyadhūpādhivāsitam // RKS_59.6 //",
  "GP12skprevku:7731": "śivadhyānābhiyuktāya śraddhayā vinivedayet /",
  "GP12skprevku:7732": "tat tūlavastratantūnāṃ romasaṃkhyāsti yāvatī // RKS_59.7 //",
  "GP12skprevku:7733": "tāvad varṣasahasrāṇi śivaloke mahīyate /",
  "GP12skprevku:7734": "modate sarvalokeṣu bhuktvā bhogān anekaśaḥ // RKS_59.8 //",
  "GP12skprevku:7735": "punaś ca kṣitimāsādya siṃhāsanapatir bhavet /",
  "GP12skprevku:7736": "tṛṇavalkalaparṇāni śayyā prāvaraṇādikam // RKS_59.9 //",
  "GP12skprevku:7737": "dattvā tadarthine bhūmau śivaloke mahīyate /",
  "GP12skprevku:7738": "śivamuddiśya naivedyaṃ yo dadyāc chivadarśine // RKS_59.10 //",
  "GP12skprevku:7739": "śākaṃ mūlaṃ phalaṃ vāpi tasya puṇyaphalaṃ śṛṇu /",
  "GP12skprevku:7740": "yāvat syāt taṇḍulādīnāṃ saṃkhyāphaladaleṣu ca // RKS_59.11 //",
  "GP12skprevku:7741": "tāvad varṣasahasrāṇi śivaloke mahīyate /",
  "GP12skprevku:7742": "bhikṣāṃ savyañjanāṃ dattvā śivabhaktāya bhaktitaḥ // RKS_59.12 //",
  "GP12skprevku:7743": "varṣalakṣaṃ mahābhāga śivaloke mahīyate /",
  "GP12skprevku:7744": "dadhibhaktaṃ susampūrṇaṃ bhikṣāpātraṃ suśobhanam // RKS_59.13 //",
  "GP12skprevku:7745": "dadyād yaḥ śivabhaktāya tasya puṇyaphalaṃ śṛṇu /",
  "GP12skprevku:7746": "varṣakoṭisamaṃ divyaṃ mahābhogaiḥ samanvitam // RKS_59.14 //",
  "GP12skprevku:7747": "sthitvā śivapure divye tasyānte ca mahīpatiḥ /",
  "GP12skprevku:7748": "suśītalena toyena śivabhaktaṃ sitāyujā // RKS_59.15 //",
  "GP12skprevku:7749": "tarpayitvā śambhuloke varṣalakṣaṃ ca modate /",
  "GP12skprevku:7750": "kalaśaṃ śarkaropetaṃ vastrapūtāmbupūritam // RKS_59.16 //",
  "GP12skprevku:7751": "dadyād yaḥ śivabhaktāya tasya puṇyaphalaṃ śṛṇu /",
  "GP12skprevku:7752": "śuddhasphaṭikasaṃkāśaṃ vimānaṃ sarvakāmikam // RKS_59.17 //",
  "GP12skprevku:7753": "saṃprāpya śivaloke tu varṣakoṭiṃ sa modate /",
  "GP12skprevku:7754": "palāśaparṇaiḥ patrair vā yaḥ kuryāt puṭakāni tu // RKS_59.18 //",
  "GP12skprevku:7755": "pradadyācchivayogibhyas tāmrapātraprado hi saḥ /",
  "GP12skprevku:7756": "yas tāmrapātraṃ sukṛtaṃ pradadyāc chivayogine // RKS_59.19 //",
  "GP12skprevku:7757": "koṭiṣaṭ kaṃ sa kalpānāṃ śivaloke mahīyate /",
  "GP12skprevku:7758": "śūlaṃ vahati yaḥ pāṇau śaktiṃ pṛṣṭhe kamaṇḍalum // RKS_59.20 //",
  "GP12skprevku:7759": "taṃ bhojayitvā yatnena śivalokam avāpnuyāt /",
  "GP12skprevku:7760": "bhojayec ca yathā śaktyā yaḥ śivavratacāriṇam // RKS_59.21 //",
  "GP12skprevku:7761": "bhogaiḥ sa krīḍati śreṣṭhaiḥ śivaloke vyavasthitaḥ /",
  "GP12skprevku:7762": "yaḥ śivāśramadharmaṃ ca gṛhasthaṃ bhojayed budhaḥ // RKS_59.22 //",
  "GP12skprevku:7763": "vipulaiḥ sa mahābhogaiḥ śivaloke mahīyate /",
  "GP12skprevku:7764": "śivāśramavratasthaṃ yaḥ kandādyair bhojayet naraḥ // RKS_59.23 //",
  "GP12skprevku:7765": "sa divyānāpnuyād bhogān īśvarasya pure sthitaḥ /",
  "GP12skprevku:7766": "evaṃ pāśupataṃ bhaktaṃ bhojayitvā praṇamya ca // RKS_59.24 //",
  "GP12skprevku:7767": "nānāvidhair mahābhogaiḥ śivaloke mahīyate /",
  "GP12skprevku:7768": "mahāvratadharāyaiva bhikṣāṃ yaḥ pratipādayet // RKS_59.25 //",
  "GP12skprevku:7769": "sa divyaiḥ śobhanair bhogaiḥ śivaloke mahīyate /",
  "GP12skprevku:7770": "sayamaniyam ācāraṃ śivabhaktiparaṃ naram // RKS_59.26 //",
  "GP12skprevku:7771": "bhojayitvā yathāśaktyā śivaloke mahīyate /",
  "GP12skprevku:7772": "jñānayogabahiḥsthā ye lokasāmānyadharmiṇaḥ // RKS_59.27 //",
  "GP12skprevku:7773": "pūjayanti śivaṃ bhaktyā śivalokaṃ vrajanti te /",
  "GP12skprevku:7774": "anāśikenāpi karīṣavahṇinā payaḥ pradānena tapobhir ugraiḥ // RKS_59.28 //",
  "GP12skprevku:7775": "prayānti yajñaiś ca na tāṃ gatiṃ narā /",
  "GP12skprevku:7776": "nīco 'pi yāṃ yāti hi rudrabhaktaḥ // RKS_59.29 //",
  "GP12skprevku:7777": "yathā revājalasparśāl labhante sadgatiṃ narāḥ /",
  "GP12skprevku:7778": "na tathā yajñadānādyair upāyair bharatarṣabha // RKS_59.30 //",
  "GP12skprevku:7779": "ity eṣa śivalokas tu prasaṅgāt samudāhṛtaḥ /",
  "GP12skprevku:7780": "golokaḥ kalpagālokaḥ śivabhaktaiḥ samanvitaḥ // RKS_59.31 //",
  "GP12skprevku:7781": "jñānayogena ye śāntā japanti paramaṃ śivam /",
  "GP12skprevku:7782": "te sarvaduḥkhanirmuktā bhavanti sukhinaḥ sadā // RKS_59.32 //",
  "GP12skprevku:7783": "śivalokaś ca vijñeyo maṇḍalāvaraṇātmakaḥ /",
  "GP12skprevku:7784": "pañcabhūtānyahaṃkāraḥ sattvaṃ prakṛtiraṣṭamī // RKS_59.33 //",
  "GP12skprevku:7785": "īdṛśānāṃ tu nāgānāṃ koṭyo jñeyāḥ sahasraśaḥ /",
  "GP12skprevku:7786": "sarvāṅgatvāt pradhānasya tiryagūrdhvamadhaḥ sthitam // RKS_59.34 //",
  "GP12skprevku:7787": "viṣṇulokāt paraṃ sthānaṃ kumārasya mahātmanaḥ /",
  "GP12skprevku:7788": "svacchamauktikasaṃkāśaṃ paramā śrīsamanvitam // RKS_59.35 //",
  "GP12skprevku:7789": "skandalokāt paraṃ sthānam umādevyāḥ prakīrtitam /",
  "GP12skprevku:7790": "taptacāmīkaraprakhyam aśeṣaguṇasaṃyutam // RKS_59.36 //",
  "GP12skprevku:7791": "umāsthānāt paraṃ caiva harasthānaṃ taduttamam /",
  "GP12skprevku:7792": "sūryakoṭipratīkāśaṃ sarvakām asamanvitam // RKS_59.37 //",
  "GP12skprevku:7793": "gaṇair adhyuṣitaṃ sarvair asaṃkhyair yogatatparaiḥ /",
  "GP12skprevku:7794": "hiraṇyagarbhakūrmādyair vasurudradivākaraiḥ // RKS_59.38 //",
  "GP12skprevku:7795": "stūyate bhagavān nityaṃ tasyānti pratikāṅkṣibhiḥ /",
  "GP12skprevku:7796": "jñānadhyānaparaiḥ śāntair bhikṣāhārair jitendriyaiḥ // RKS_59.39 //",
  "GP12skprevku:7797": "prāpyaṃ taiś ca paraṃ sthānaṃ sūryāyutasamaprabham /",
  "GP12skprevku:7798": "tatsatkarmakarair nityaṃ brāhmaṇair dagdhakalmaṣaiḥ // RKS_59.40 //",
  "GP12skprevku:7799": "vasanti yadṛtaṃ siddhāśayās tu kleśavarjitāḥ /",
  "GP12skprevku:7800": "narmadā sevyamānāś ca labhante tatpadaṃ narāḥ // RKS_59.41 //",
  "GP12skprevku:7801": "etat te kathitaṃ pārtha yathoddiṣṭaṃ tu śambhunā /",
  "GP12skprevku:7802": "yan mayā kathitaṃ dānaṃ narmadātīram āśritam // RKS_59.42 //",
  "GP12skprevku:7803": "gacchanti ye 'nyat tīrthaṃ tu sahasrāṃśo viśiṣyate /",
  "GP12skprevku:7804": "sarvajñāḥ sarvagāḥ śuddhāḥ paripūrṇā bhavanti te // RKS_59.43 //",
  "GP12skprevku:7805": "śuddhakarmakarā ye tu paramaiśvaryasaṃyutāḥ /",
  "GP12skprevku:7806": "sadehāś ca videhāś ca bhavanti svecchayā punaḥ // RKS_59.44 //",
  "GP12skprevku:7807": "iti nityaṃ viśuddhaṃ ca sthānam ādyam umāpateḥ /",
  "GP12skprevku:7808": "divyaṃ śrīkaṇṭhanāthasya jagadbhartuḥ samaṃsthitam // RKS_59.45 //",
  "GP12skprevku:7809": "sthānaṃ navakamity evaṃ nirgatā yatra kalpagā /",
  "GP12skprevku:7810": "paramāṣṭaguṇaiśvaryanityam akṣayam avyayam // RKS_59.46 //",
  "GP12skprevku:7811": "śaśvadgurupraṇītena dhyānayogena ye narāḥ /",
  "GP12skprevku:7812": "dhyāyanti devatāṃ nityaṃ te siddhā yānti tatpadam // RKS_59.47 //",
  "GP12skprevku:7813": "ye 'bhyasanti śivajñānaṃ narmadātīram āśritāḥ /",
  "GP12skprevku:7814": "kāmatṛṣṇāvinirmuktās te 'pi yānti ca tatpuram // RKS_59.48 //",
  "GP12skprevku:7815": "apy ekadivasaṃ yāvac chivadhyānaparāyaṇaḥ /",
  "GP12skprevku:7816": "śivadharmaparas tasya dharmasyānto na vidyate // RKS_59.49 //",
  "GP12skprevku:7817": "yogadharmasu sāratvādabhedyaṃ pāpamudgaraiḥ /",
  "GP12skprevku:7818": "vajrataṇḍulavaj jñeyaṃ tasmāt tasya phalaṃ mahat // RKS_59.50 //",
  "GP12skprevku:7819": "dehāntenaiva dharmeṇa sthānamādyaṃ śivālayam /",
  "GP12skprevku:7820": "yatrāste vipulair bhogaiḥ krīḍan kalpāyutaṃ naraḥ // RKS_59.51 //",
  "GP12skprevku:7821": "tataḥ kalpāyutasyānte sthānaṃ kaumāram āpnuyāt /",
  "GP12skprevku:7822": "tatrārdhasammitaṃ kālaṃ sa krīḍan sasukhaṃ vaset // RKS_59.52 //",
  "GP12skprevku:7823": "tadante viṣṇulokaṃ ca saṃprāpya vasate punaḥ /",
  "GP12skprevku:7824": "brahmalokaṃ gataś cānte tatrāpi vasate naraḥ // RKS_59.53 //",
  "GP12skprevku:7825": "brahmalokaparibhraṣṭo vasec chivapure sukham /",
  "GP12skprevku:7826": "tat tasmād brahmaviṣṇvādyāṃl lokān prāpnoty anukramāt // RKS_59.54 //",
  "GP12skprevku:7827": "ity evaṃ sarvalokeṣu ramitvā kramaśas tataḥ /",
  "GP12skprevku:7828": "manuṣyalokam āsādya śivaṃ revāṃ samāśrayet // RKS_59.55 //",
  "GP12skprevku:7829": "mayā te kathitā 'nyatra yāni dānāni bhārata /",
  "GP12skprevku:7830": "tāni sarve praśaṃsanti parvate 'marakaṇṭake // RKS_59.56 //",
  "GP12skprevku:7831": "iti śrīskandapurāṇe revākhaṇḍe narmadāmāhātmye śivamahimānuvarṇano nāmaikonaṣaṣṭitamo 'dhyāyaḥ //",
  "GP12skprevku:7832": "RKS adhyāya 60",
  "GP12skprevku:7833": "mārkaṇḍeya uvāca:",
  "GP12skprevku:7834": "vaiṣṇavaṃ dānadharmaṃ ca kathyamānaṃ nibodha me /",
  "GP12skprevku:7835": "viṣṇuyogaṃ samabhyasya sarvakleśāpanuttaye // RKS_60.1 //",
  "GP12skprevku:7836": "viṣṇuṃ sampūjya vidhinā ghṛtasnānādibhiḥ stavaiḥ /",
  "GP12skprevku:7837": "dvādaśyāṃ viṣṇum uddiśya dadyād ekāṃ payasvinīm // RKS_60.2 //",
  "GP12skprevku:7838": "narmadātīram āsādya tasya puṇyaphalaṃ śṛṇu /",
  "GP12skprevku:7839": "pūjyate dharmarājena yathā viṣṇus tathaiva saḥ // RKS_60.3 //",
  "GP12skprevku:7840": "śaivānāṃ vaiṣṇavānāṃ ca sahasram bhojayet tu yaḥ /",
  "GP12skprevku:7841": "garbhiṇī dhenusaṃmiśraṃ vṛṣabhair daśabhiryutam // RKS_60.4 //",
  "GP12skprevku:7842": "arcitaṃ gandhapuṣpādyair hemavastrair alaṃkṛtam /",
  "GP12skprevku:7843": "pradakṣiṇam upākramya mantrarājaṃ ca bhaktitaḥ // RKS_60.5 //",
  "GP12skprevku:7844": "oṃ namo bhagavate vāsudevayeti samuccaran /",
  "GP12skprevku:7845": "vedavidbhiḥ samākīrṇaṃ viṣṇor ārādhanaiḥ śubhaiḥ // RKS_60.6 //",
  "GP12skprevku:7846": "narmadātoyam āsādya dīpamālāṃ prabodhayet /",
  "GP12skprevku:7847": "gāvo mamāgrato nityaṃ gāvaḥ pṛṣṭhata eva ca // RKS_60.7 //",
  "GP12skprevku:7848": "gāvo me hṛdaye vāpi gavāṃ madhye vasāmy aham /",
  "GP12skprevku:7849": "imaṃ mantraṃ samutthāya japed āsāṃ puro gavām // RKS_60.8 //",
  "GP12skprevku:7850": "gandhato yākṣatair miśrair gṛhītvā tāmrabhājanam /",
  "GP12skprevku:7851": "śṛṅgapuccha jalasnātaḥ śuklavastrasamanvitaḥ // RKS_60.9 //",
  "GP12skprevku:7852": "narmadāsnānapānena gavāṃ pucchāmbhasā tathā /",
  "GP12skprevku:7853": "sarvakalmaṣanirmuktaḥ susiddhaḥ suciravrataḥ // RKS_60.10 //",
  "GP12skprevku:7854": "snāpayitvā gatas tatra sa vipro narmadātaṭe /",
  "GP12skprevku:7855": "paurṇamāsyāṃ pūrṇacandre rāhusomasamāgame // RKS_60.11 //",
  "GP12skprevku:7856": "taireva sārddhaṃ viprendraiḥ saṃprapūjya hariṃ smaret /",
  "GP12skprevku:7857": "bhṛtyaputrakalatrād yair yuktaḥ svajanabāndhavaiḥ // RKS_60.12 //",
  "GP12skprevku:7858": "nivedayet tu kṛṣṇāya mantreṇa śraddhayānvitaḥ /",
  "GP12skprevku:7859": "śrāddhe dāne ca home ca vivāhe maṅgale tathā // RKS_60.13 //",
  "GP12skprevku:7860": "gomātaraḥ sthitā nityaṃ viṣṇuloke śivātmikāḥ /",
  "GP12skprevku:7861": "śivāyaitā mayā dattā viṣṇave ca mahātmane // RKS_60.14 //",
  "GP12skprevku:7862": "evaṃ viprāya yo dadyād yajñārthaṃ samalaṃkṛtāḥ /",
  "GP12skprevku:7863": "evaṃ nivedya puruṣo gosahasraphalaṃ labhet // RKS_60.15 //",
  "GP12skprevku:7864": "kulāni triṃśaduttārya narakād bhṛtyabāndhavān /",
  "GP12skprevku:7865": "sthāpayed vaiṣṇave loke śivasya ca mahātmanaḥ // RKS_60.16 //",
  "GP12skprevku:7866": "sarvajñaḥ paripūrṇaś ca viśuddhaḥ sarvagaḥ prabhuḥ /",
  "GP12skprevku:7867": "saṃsārasāgarān mukto haritulyaḥ prajāyate // RKS_60.17 //",
  "GP12skprevku:7868": "anenaiva vidhānena gṛhasthāḥ prāpnuyur divam /",
  "GP12skprevku:7869": "vināpi jñānayogena gosahasrapradānataḥ // RKS_60.18 //",
  "GP12skprevku:7870": "brāhmaṇaḥ kṣatriyo vāpi śūdro 'thāpi ca bhaktitaḥ /",
  "GP12skprevku:7871": "narmadākapilāyoge yathā vibhavavistaraiḥ // RKS_60.19 //",
  "GP12skprevku:7872": "brāhmaṇāya daridrāya dīkṣitāyopaśobhine /",
  "GP12skprevku:7873": "candrasūryoparāge tu vyatīpāte ca saṃkrame // RKS_60.20 //",
  "GP12skprevku:7874": "ṣaḍaśīti mukhe dadyād amāsomasamāgame /",
  "GP12skprevku:7875": "kārttikyā vā yugādau vā puṇye vāhani bhārata // RKS_60.21 //",
  "GP12skprevku:7876": "yaddhi gāyanti pitaro gāthām etāṃ narādhipa /",
  "GP12skprevku:7877": "api syāt sa kule 'smākaṃ putraḥ paramadhārmikaḥ // RKS_60.22 //",
  "GP12skprevku:7878": "narmadākapilāyoge koṭitīrthe ca muktide /",
  "GP12skprevku:7879": "narakād uddhared asmān dattvā gā yas tu saṃyutāḥ // RKS_60.23 //",
  "GP12skprevku:7880": "daśavarṣasahasrāṇi loke krīḍati vaiṣṇave /",
  "GP12skprevku:7881": "tasmāt tvam api rājendra gosahasraprado bhava // RKS_60.24 //",
  "GP12skprevku:7882": "devavad divi modante yena te pitaraḥ sadā /",
  "GP12skprevku:7883": "kathayāmi tavāthāhamitihāsaṃ purātanam // RKS_60.25 //",
  "GP12skprevku:7884": "yuvanāśvaḥ purā rājā cakravartī mahāyaśāḥ /",
  "GP12skprevku:7885": "śakrāc chatagaṇaṃ puṇyaṃ prajāpālanatatparaḥ // RKS_60.26 //",
  "GP12skprevku:7886": "ayodhyānagarī yasya brahmalokasamaprabhā /",
  "GP12skprevku:7887": "tasyā kṛtayuge cādau sarvadharmaparāyaṇaḥ // RKS_60.27 //",
  "GP12skprevku:7888": "bṛhaspatibrahmasamaṃ vaśiṣṭhaṃ svapurohitam /",
  "GP12skprevku:7889": "abhivādya yathānyāyam uvāca munisattamam // RKS_60.28 //",
  "GP12skprevku:7890": "kasmin sthāne yajed yajñaṃ tīrthe deśe surālaye /",
  "GP12skprevku:7891": "vaśiṣṭhapramukhāḥ sarve munayaś cedam abruvan // RKS_60.29 //",
  "GP12skprevku:7892": "pṛthivyāṃ naimiṣaṃ tīrthaṃ sarvatīrthamayaṃ śubham /",
  "GP12skprevku:7893": "saphalo hayamedhas tu koṭikoṭigaṇottaraḥ // RKS_60.30 //",
  "GP12skprevku:7894": "purāṇe kīrtitaṃ rājan matsyarūpeṇa viṣṇunā /",
  "GP12skprevku:7895": "sūryeṇa kīrtitaṃ rājan manuputrāya cātmanaḥ // RKS_60.31 //",
  "GP12skprevku:7896": "sarveṣāṃ tu purāṇānāṃ purāṇaṃ matsyakīrtitam /",
  "GP12skprevku:7897": "vedāścaiva purā naṣṭā matsyarūpeṇa coddhṛtāḥ // RKS_60.32 //",
  "GP12skprevku:7898": "vedahīnāś ca vartante dvijā vai yajñakarmasu /",
  "GP12skprevku:7899": "evaṃ vidhaṃ tu tat tīrthaṃ yuvanāśva tavoditam // RKS_60.33 //",
  "GP12skprevku:7900": "evaṃ śrutvā tato vākyaṃ vaśiṣṭhasya purodhasaḥ /",
  "GP12skprevku:7901": "ādideśa tato 'mātyān dharmiṣṭhān satyavādinaḥ // RKS_60.34 //",
  "GP12skprevku:7902": "yajñopaskaram ādāya samāgacchata satvaram /",
  "GP12skprevku:7903": "ghoṣaṇā kriyatāṃ rāṣṭre daṇḍahastaiś ca kiṅkaraiḥ // RKS_60.35 //",
  "GP12skprevku:7904": "āhūtās tu tato devā nṛpater yajñakarmaṇi /",
  "GP12skprevku:7905": "brahmā viṣṇuḥ sureśaś ca skando vaiśravaṇas tathā // RKS_60.36 //",
  "GP12skprevku:7906": "śambhuś caiva viśeṣeṇa surāsuranamaskṛtaḥ /",
  "GP12skprevku:7907": "dhenūnāṃ daśalakṣāṇi hemaratnānvitāni ca // RKS_60.37 //",
  "GP12skprevku:7908": "lakṣamekaṃ hayānāṃ ca dantinām ayutatrayam /",
  "GP12skprevku:7909": "maṇimāṇikyamuktāś ca hiraṇyaṃ cāpy anantakam // RKS_60.38 //",
  "GP12skprevku:7910": "nānāvidhāni dravyāṇi bhakṣyabhojyamalaṃkṛtam /",
  "GP12skprevku:7911": "yajñadravyaṃ ca yac cānyat tat sarvasahito nṛpaḥ // RKS_60.39 //",
  "GP12skprevku:7912": "nānāsahasrayānais tu nānādeśagatair nṛpaiḥ /",
  "GP12skprevku:7913": "nānāvādyasahasrais tu nānāgītair manoharaiḥ // RKS_60.40 //",
  "GP12skprevku:7914": "vedaghoṣeṇa mahatā divaṃ bhūmiṃ vinādayan /",
  "GP12skprevku:7915": "viveśa naimiṣaṃ tīrthaṃ yatra devo maheśvaraḥ // RKS_60.41 //",
  "GP12skprevku:7916": "hariṃ sadyaḥ prabhuṃ dṛṣṭvā mucyate yatra kilbiṣāt /",
  "GP12skprevku:7917": "svargasopānam etat tu pratyakṣaṃ devalokavat // RKS_60.42 //",
  "GP12skprevku:7918": "tatra snātvā 'bhyarcya hariṃ haraṃ svargam avāpnuyāt /",
  "GP12skprevku:7919": "kīrtanān naimiṣasyāsya naro dahati tatkṣaṇāt // RKS_60.43 //",
  "GP12skprevku:7920": "anekabhāvikaṃ ghoraṃ tūlarāśim ivānalaḥ /",
  "GP12skprevku:7921": "dīkṣitā brāhmaṇā devāḥ kutaścit tu samāgatāḥ // RKS_60.44 //",
  "GP12skprevku:7922": "ārtānām ayutaṃ tebhyo dadau devāya cānagha /",
  "GP12skprevku:7923": "sahasram ekaṃ nṛpatirbhūṣaṇānāṃ ca bhārata // RKS_60.45 //",
  "GP12skprevku:7924": "oṃ namaḥ śaṅkarāyeti mādhavāyeti cottamaḥ /",
  "GP12skprevku:7925": "jaladarbhau samādāya pātre rājā hiraṇmaye // RKS_60.46 //",
  "GP12skprevku:7926": "evaṃ saṃkalpya rājendra yajñavāṭam akārayat /",
  "GP12skprevku:7927": "daśayojanaparyantaṃ yajñayūpāś ca hemajān // RKS_60.47 //",
  "GP12skprevku:7928": "tato nirvartito yajño vaśiṣṭhapramukhair dvijaiḥ /",
  "GP12skprevku:7929": "muditā devatāḥ sarvā divyayānasamāśritāḥ // RKS_60.48 //",
  "GP12skprevku:7930": "jayaśabdaṃ pracakrus tā rājā nānyo bhavatsamaḥ /",
  "GP12skprevku:7931": "nānyo mama samaḥ kaścid ityahaṃkāravān nṛpaḥ // RKS_60.49 //",
  "GP12skprevku:7932": "yāvad yānaṃ samāruhya sāntaḥpuraparicchadaḥ /",
  "GP12skprevku:7933": "niḥsṛto naimiṣāraṇyāt tāvat paśyati vānaram // RKS_60.50 //",
  "GP12skprevku:7934": "tiṣṭha tiṣṭhety uvācātha śṛṇu rājan vaco mama /",
  "GP12skprevku:7935": "kiṃ te yajñavidhānena devatādānakarmaṇi // RKS_60.51 //",
  "GP12skprevku:7936": "ahaṃkāravimūḍhātmā kartāham iti manyase /",
  "GP12skprevku:7937": "purāmareśvare yajñe satyadharmasya bhūpateḥ // RKS_60.52 //",
  "GP12skprevku:7938": "varjayitvā mukham me 'bhūt kaṇṭhādho hemavarṇakam /",
  "GP12skprevku:7939": "ye gatāḥ śiśavas teṣāṃ sarvāṅgāś ca hiraṇmayāḥ // RKS_60.53 //",
  "GP12skprevku:7940": "kapilā narmadāyoge yajñatoyapravāhataḥ /",
  "GP12skprevku:7941": "snānāvagāhanāt pānāl loḍanāt kardame tathā // RKS_60.54 //",
  "GP12skprevku:7942": "gandharvalokaṃ samprāpto bhūtagrāmaś caturvidhaḥ /",
  "GP12skprevku:7943": "tvadīye lulitaṃ yajñe naimiṣāraṇyasambhave // RKS_60.55 //",
  "GP12skprevku:7944": "paṅkena liptaṃ gātraṃ me kṣālitaṃ cāmbunā tathā /",
  "GP12skprevku:7945": "na kiṃcit phalamāsīn me tava yajño nirarthakaḥ // RKS_60.56 //",
  "GP12skprevku:7946": "gavāṃ tvayāyute dattaṃ dhanaṃ dhānyaṃ tathā bahu /",
  "GP12skprevku:7947": "bhūbhujā satyadharmeṇa kiṃtu tāvan nirarthakam // RKS_60.57 //",
  "GP12skprevku:7948": "dānena tapasā vāpi trayo lokāḥ samarjitāḥ /",
  "GP12skprevku:7949": "sarveṣām eva tīrthānāṃ mātā vai mekalā smṛtā // RKS_60.58 //",
  "GP12skprevku:7950": "etat te kathitaṃ rājan yathābhūd amareśvare /",
  "GP12skprevku:7951": "svasti vo 'stu gamiṣyāmi tvaṃ vāyodhyā prati vraja // RKS_60.59 //",
  "GP12skprevku:7952": "aham eva gamiṣyāmi narmadāṃ saptakalpagām /",
  "GP12skprevku:7953": "śrutvā tvadīyaṃ yajñaṃ hi naimiṣāraṇyam āgataḥ // RKS_60.60 //",
  "GP12skprevku:7954": "nirāśo 'haṃ gamiṣyāmi nābhūn me kāṃcanaṃ mukham /",
  "GP12skprevku:7955": "vānarasya vacaḥ śrutvā yuvanāśvo 'bravīd vacaḥ // RKS_60.61 //",
  "GP12skprevku:7956": "kastvaṃ vānararūpeṇa satyam etad bravīṣi me /",
  "GP12skprevku:7957": "vānara uvāca:",
  "GP12skprevku:7958": "ahaṃ jābālinaḥ putraḥ kadambo nāma viśrutaḥ // RKS_60.62 //",
  "GP12skprevku:7959": "tiryagyonau praviṣṭaś ca prākṛtaiḥ karmabhiḥ svakaiḥ /",
  "GP12skprevku:7960": "bhrāntāni sarvatīrthāni veṣeṇānena suvrata // RKS_60.63 //",
  "GP12skprevku:7961": "paritrāṇaṃ paraṃ nābhūt satyadharmamakhottame /",
  "GP12skprevku:7962": "vapur hiraṇmayaṃ sarvaṃ mukhavarjaṃ mamābhavat // RKS_60.64 //",
  "GP12skprevku:7963": "vānarasya vacaṃ śrutvā sannivṛtya nṛpottamaḥ /",
  "GP12skprevku:7964": "ārādhya devadeveśaṃ naimiṣe yajñapūruṣam // RKS_60.65 //",
  "GP12skprevku:7965": "uvāca vacanaṃ ślakṣṇaṃ praṇipatya prasādya ca /",
  "GP12skprevku:7966": "madīyayajñe dānena tapasā niyamena ca // RKS_60.66 //",
  "GP12skprevku:7967": "śamicchaṃ chrāvayāmāsa eko vānararūpadhṛk /",
  "GP12skprevku:7968": "hiraṇmayaṃ mukhaṃ cāsya yathā syāt tvaṃ tathā kuru // RKS_60.67 //",
  "GP12skprevku:7969": "uvāca vacanaṃ devo yuvanāśvaṃ mahīpatim /",
  "GP12skprevku:7970": "pratyakṣaṃ naimiṣaṃ tīrthaṃ sūryakoṭisamaprabham // RKS_60.68 //",
  "GP12skprevku:7971": "pṛthivyāṃ naimiṣaṃ tīrtham antarikṣe ca puṣkaram /",
  "GP12skprevku:7972": "triṣu lokeṣu vikhyāto giriś cāmarakaṇṭakaḥ // RKS_60.69 //",
  "GP12skprevku:7973": "na ca śrutaṃ tvayā tāta purāṇaṃ skandakīrtitam /",
  "GP12skprevku:7974": "mātā sā yatra saritāṃ tīrthānāṃ ca saridvarā // RKS_60.70 //",
  "GP12skprevku:7975": "nāmasaṃkīrtanādasyā mucyate bhavabandhanāt /",
  "GP12skprevku:7976": "viṣādaṃ tyaja tīrthānāṃ pradhāno 'marakaṇṭakaḥ // RKS_60.71 //",
  "GP12skprevku:7977": "satyadharmaḥ punas tatra kariṣyati makhottamam /",
  "GP12skprevku:7978": "revākapilayor yoge mukhaṃ tatra hiraṇmayam // RKS_60.72 //",
  "GP12skprevku:7979": "bhaviṣyati na sandehas tava vānarasattama /",
  "GP12skprevku:7980": "naimiṣaṃ sa namaskṛtya ādidevaṃ haraṃ harim // RKS_60.73 //",
  "GP12skprevku:7981": "sthānaṃ svaṃ ca jagāmātha mudā paramayā yutaḥ /",
  "GP12skprevku:7982": "naimiṣasya vacaḥ śrutvā ayodhyādhipatis tathā // RKS_60.74 //",
  "GP12skprevku:7983": "viveśa nagarīṃ puṇyāṃ yathā śakro 'marāvatīm /",
  "GP12skprevku:7984": "vānaro 'pi gatas tatra satyadharmo yataḥ svayam // RKS_60.75 //",
  "GP12skprevku:7985": "praṇamya satyadharmākhyam idaṃ vacanam abravīt /",
  "GP12skprevku:7986": "revākapilayor yoge tvadīye ca mahāmakhe // RKS_60.76 //",
  "GP12skprevku:7987": "avabhṛthasnānajanite kardame luṭhanān mama /",
  "GP12skprevku:7988": "śarīraṃ kāñcanībhūtaṃ mukham evāvaśiṣyate // RKS_60.77 //",
  "GP12skprevku:7989": "yajñamiṣṭvā punas tatra mukhaṃ me kāñcanaṃ kuru /",
  "GP12skprevku:7990": "gandharvādhipatir bhūyo mukto vānarayonitaḥ // RKS_60.78 //",
  "GP12skprevku:7991": "hemībhūtavapus tatra yadā vānarasattamaḥ /",
  "GP12skprevku:7992": "devandundubhinādena nānālaṅkārabhūṣitaḥ // RKS_60.79 //",
  "GP12skprevku:7993": "haṃsayuktena yānena vījyamāno 'psarogaṇaiḥ /",
  "GP12skprevku:7994": "jagāma śāṅkaraṃ lokaṃ tīrthasyāsya prabhāvataḥ // RKS_60.80 //",
  "GP12skprevku:7995": "tatra ye śvāpadās sarve te 'pi snātvā divaṅgatāḥ /",
  "GP12skprevku:7996": "etat te kathitaṃ pārtha yathāvṛttaṃ purātanam // RKS_60.81 //",
  "GP12skprevku:7997": "śravaṇāt kīrtanāc cāsya gosahasraphalaṃ labhet // RKS_60.82 //",
  "GP12skprevku:7998": "iti śrīskandapurāṇe revākhaṇḍe narmadāmāhātmye ṣaṣṭitamo 'dhyāyaḥ //",
  "GP12skprevku:7999": "RKS adhyāya 61",
  "GP12skprevku:8000": "yudhiṣṭhira uvāca:",
  "GP12skprevku:8001": "śrutvā nānāvidhān dharmāstvatprasādān mahāmune /",
  "GP12skprevku:8002": "nāhaṃ tṛptiṃ tu gacchāmi narmadākhyānakīrtanāt // RKS_61.1 //",
  "GP12skprevku:8003": "mārkaṇḍeya uvāca:",
  "GP12skprevku:8004": "gāvaḥ pavitramatulaṃ gāvaḥ sarvārthasādhakāḥ /",
  "GP12skprevku:8005": "tasmāddhi gopradānena śivabhaktyā pramucyate // RKS_61.2 //",
  "GP12skprevku:8006": "yasmin deśe bhaven nityaṃ śivabhaktisamanvitaḥ /",
  "GP12skprevku:8007": "so 'pi deśo bhavet pūtaḥ kiṃ punaś ca sabāndhavaḥ // RKS_61.3 //",
  "GP12skprevku:8008": "uktāni ṣaṭsahasrāṇi purāṇe mekalātaṭe /",
  "GP12skprevku:8009": "ityāha jñānayogasya dharmayogasya tattvavit // RKS_61.4 //",
  "GP12skprevku:8010": "dharmādharmagatīnāṃ ca svarūpam upavarṇitam /",
  "GP12skprevku:8011": "tīrthākhyānasamāyuktaṃ narmadākhyānam uttamam // RKS_61.5 //",
  "GP12skprevku:8012": "kīrtanāc chravaṇāt tasya mucyate bhavabandhanāt /",
  "GP12skprevku:8013": "vidyāṃ siṃhāsane divye vastrapuṣpādhivāsitām // RKS_61.6 //",
  "GP12skprevku:8014": "pūjayitvā haraṃ viṣṇuṃ śṛṇuyād vācayet tathā /",
  "GP12skprevku:8015": "śrīmatsiṃhāsanaṃ vāpi kḷptaṃ haimaṃ suśobhanam // RKS_61.7 //",
  "GP12skprevku:8016": "hemavastroparicchannaṃ nānāratnavibhūṣitam /",
  "GP12skprevku:8017": "rājataṃ tāmrakaṃ kāṃsyaṃ brahmacārivinirmitam // RKS_61.8 //",
  "GP12skprevku:8018": "tat tu tārasamudbhūtaṃ śṛṅgavad ratnabhūṣitam /",
  "GP12skprevku:8019": "divyaṃ siṃhāsanaṃ vāpi pūjāṃ kṛtvā prayatnataḥ // RKS_61.9 //",
  "GP12skprevku:8020": "gandhādhivasitakaraḥ śrīmadāsanasaṃsthitaḥ /",
  "GP12skprevku:8021": "śambhvāyatanatīrtheṣu narendra bhavaneṣu ca // RKS_61.10 //",
  "GP12skprevku:8022": "bodhayet paramaṃ dharmaṃ gṛhagrāmapureṣu ca /",
  "GP12skprevku:8023": "narmadākīrtanācchrotā śivaloke mahīyate // RKS_61.11 //",
  "GP12skprevku:8024": "idaṃ tīrtham idaṃ tīrthaṃ paryaṭan neti vai naraḥ /",
  "GP12skprevku:8025": "narmadaiva paraṃ tīrtham ity āha bhagavān chivaḥ // RKS_61.12 //",
  "GP12skprevku:8026": "asmiṃstīrthe naraśreṣṭha śrāddhaṃ kāryaṃ vidhānataḥ /",
  "GP12skprevku:8027": "svāgatena yamaḥ prītaś cāsanena śatakratuḥ // RKS_61.13 //",
  "GP12skprevku:8028": "pitaraḥ pādaśaucena atrādyena prajāpatiḥ /",
  "GP12skprevku:8029": "viprapādodakaklinnā yāvat tiṣṭhati medinī // RKS_61.14 //",
  "GP12skprevku:8030": "tāvat puṣkarapātreṣu pibanti pitaro jalam /",
  "GP12skprevku:8031": "vidyāvate snātakāya bhikṣave śrotriyāya ca // RKS_61.15 //",
  "GP12skprevku:8032": "tathā paramahaṃsāya viṣṇuvratadharāya ca /",
  "GP12skprevku:8033": "sarvopaskaraṇaṃ dattvā śivaloke mahīyate // RKS_61.16 //",
  "GP12skprevku:8034": "anāhitāgniṃ yo vipram āhitāgniṃ karoti ca /",
  "GP12skprevku:8035": "brāhmaṇaḥ kṣatriyo vaiśyaḥ svavittenaiva kārayet // RKS_61.17 //",
  "GP12skprevku:8036": "ardhārdhaṃ saphalaṃ tasya yāvaj jīvaṃ na saṃśayaḥ /",
  "GP12skprevku:8037": "viṣṇuloke 'ntakāle ca bhogān bhuṅkte ca puṣkalān // RKS_61.18 //",
  "GP12skprevku:8038": "svadravyeṇa ca yo yajñaṃ karoti vidhivad dvijaḥ /",
  "GP12skprevku:8039": "narmadātīram āsādya brahmaloke sa modate // RKS_61.19 //",
  "GP12skprevku:8040": "dhātrīṃ hiraṇmayīṃ kṛtvā brāhmaṇāya prakalpayet /",
  "GP12skprevku:8041": "kalpagā tīram āśritya viṣṇuloke mahīyate // RKS_61.20 //",
  "GP12skprevku:8042": "tilataṇḍulakarpūrasusambhojyavimiśritaiḥ /",
  "GP12skprevku:8043": "kuṅkumair vastradhānyaiś ca nirmitaṃ śivasannidhau // RKS_61.21 //",
  "GP12skprevku:8044": "parvakāle ca yo dadyāt parvate mekalātaṭe /",
  "GP12skprevku:8045": "vaset viṣṇulokeṣu naraḥ svarge na saṃśayaḥ // RKS_61.22 //",
  "GP12skprevku:8046": "pratyakṣadhenuṃ yo dadyāt hemaratnavibhūṣitām /",
  "GP12skprevku:8047": "ghṛtadhenuṃ guḍadhenuṃ śarkarādhenum eva ca // RKS_61.23 //",
  "GP12skprevku:8048": "revākapilayor yoge dattvaitān narasattamaḥ /",
  "GP12skprevku:8049": "sarvapāpavinirmukto loke krīḍati vaiṣṇave // RKS_61.24 //",
  "GP12skprevku:8050": "yadi tatra mahārāja bhikṣānnaṃ ca niveditam /",
  "GP12skprevku:8051": "tasya saṃkhyā na vidyeta sa yāvat saṃgamo nṛpa // RKS_61.25 //",
  "GP12skprevku:8052": "etat sarvaṃ yathānyāyaṃ kathitaṃ tava suvrata /",
  "GP12skprevku:8053": "vaivasvate 'ntare 'thānyac chṛṇu tvaṃ nṛpasattama // RKS_61.26 //",
  "GP12skprevku:8054": "vīraṇasya tu rājarṣer maitreyo 'bhūt purohitaḥ /",
  "GP12skprevku:8055": "tena cāyatanaṃ viṣṇoḥ kāritaṃ narmadātaṭe // RKS_61.27 //",
  "GP12skprevku:8056": "puryāś caivāmarāvatyā diśi yāmyāṃ vyavasthitam /",
  "GP12skprevku:8057": "tadāyatanamāhātmyān narmadāyāḥ prabhāvataḥ // RKS_61.28 //",
  "GP12skprevku:8058": "modate vaiṣṇave loke yugasyārddhaṃ dvijottamaḥ /",
  "GP12skprevku:8059": "śṛṇu tvaṃ yāni tīrthāni revāyāḥ paścimottare // RKS_61.29 //",
  "GP12skprevku:8060": "vanaṃ meghavanaṃ nāma yajñaparvatam āśritam /",
  "GP12skprevku:8061": "rantidevaḥ purā tatra cakravartī yudhiṣṭhira // RKS_61.30 //",
  "GP12skprevku:8062": "gavi nītaṃ kulaṃ yena sa devāsuramānuṣam /",
  "GP12skprevku:8063": "pitaro mocitā yena gobhir vinihatāḥ purā // RKS_61.31 //",
  "GP12skprevku:8064": "cāṇḍālaiś ca hatā ye ca prāpnuvanti parāṃ gatim /",
  "GP12skprevku:8065": "cāṇḍālād udakāt sarpād vidyuto brāhmaṇād api // RKS_61.32 //",
  "GP12skprevku:8066": "dantibhyaś ca paśubhyaś ca maraṇaṃ pāpaśālinām /",
  "GP12skprevku:8067": "viṣṇor balipradānena kriyāṇāṃ karaṇena ca // RKS_61.33 //",
  "GP12skprevku:8068": "tīrthapiṇḍapradānena te yānti paramāṃ gatim /",
  "GP12skprevku:8069": "dadhīcir nāma rājarṣir avantyadhipatis tathā // RKS_61.34 //",
  "GP12skprevku:8070": "sarvadharmabhṛtāṃ śreṣṭhaḥ śakratulyaparākramaḥ /",
  "GP12skprevku:8071": "purā devāsure yuddhe daityair devā vinirjitāḥ // RKS_61.35 //",
  "GP12skprevku:8072": "devānāṃ brāhmaṇānāṃ ca hantāro daityakaṇṭakāḥ /",
  "GP12skprevku:8073": "naṣṭāḥ svapāpadoṣeṇa sabhṛtyakulabāndhavāḥ // RKS_61.36 //",
  "GP12skprevku:8074": "devāḥ samuditāḥ sarve lokapālāḥ savāsavāḥ /",
  "GP12skprevku:8075": "nirvighnaṃ pṛthivīṃ kṛtvā lokaṃ caiva carācaram // RKS_61.37 //",
  "GP12skprevku:8076": "vindhyaṃ giriṃ gatās te tu yasmin vahati kalpagā /",
  "GP12skprevku:8077": "samarthaṃ bhūpatiṃ jñātvā dadhīciṃ kurusattama // RKS_61.38 //",
  "GP12skprevku:8078": "dattāny astrāṇi rakṣārthaṃ tasya rājñaḥ surottamaiḥ /",
  "GP12skprevku:8079": "vajraṃ śaktiṃ tathā pāśaṃ daṇḍaṃ khaḍgaṃ dhvajaṃ gadām // RKS_61.39 //",
  "GP12skprevku:8080": "triśūlaṃ ceti devānām āyudhāni pracakṣate /",
  "GP12skprevku:8081": "tāni dattvā yathā nyāyaṃ nākapṛṣṭhaṃ mudā yayuḥ // RKS_61.40 //",
  "GP12skprevku:8082": "purāṇamatamājñāya dadhīciḥ satyavikramaḥ /",
  "GP12skprevku:8083": "śāpasyaiva bhayād bhīto namaskṛtya pragṛhya ca // RKS_61.41 //",
  "GP12skprevku:8084": "prabhāvāt toyatāṃ nītvā śarīrāntar nyaveśayat /",
  "GP12skprevku:8085": "tataḥ kālāntare prāpte dānavā baladarpitāḥ // RKS_61.42 //",
  "GP12skprevku:8086": "jambhakumbhahayagrīvapramukhāḥ punarutthitāḥ /",
  "GP12skprevku:8087": "dānavānāṃ balaṃ jñātvā trastā devāḥ savāsavāḥ // RKS_61.43 //",
  "GP12skprevku:8088": "kāryakāle samutpanne saṃsmṛtyāstrāyudhāni ca /",
  "GP12skprevku:8089": "nārada preṣayāmāsuḥ dadhīciṃ prati bhārata // RKS_61.44 //",
  "GP12skprevku:8090": "avantīṃ sa purīṃ prāpya devarṣir nāradas tathā /",
  "GP12skprevku:8091": "viveśa bhavanaṃ rājño maṇikāñcanavedikam // RKS_61.45 //",
  "GP12skprevku:8092": "utthito nṛpaśārdūlo muniṃ dṛṣṭvā sutejasam /",
  "GP12skprevku:8093": "pūjayitvā yathā nyāyaṃ hemakāsanasaṃsthitam // RKS_61.46 //",
  "GP12skprevku:8094": "taṃ tu dṛṣṭvā sukhāsīnaṃ rājā vacanam abravīt /",
  "GP12skprevku:8095": "kim arthaṃ mānuṣe loke devalokāt samāgataḥ // RKS_61.47 //",
  "GP12skprevku:8096": "nārada uvāca:",
  "GP12skprevku:8097": "yuddhaṃ mahat samutpannaṃ devānāṃ dānavaiḥ saha /",
  "GP12skprevku:8098": "samarpaya tvaṃ śastrāṇi kṣīyante dānavā yathā // RKS_61.48 //",
  "GP12skprevku:8099": "kuru kāryaṃ ca devānāṃ satyadharmavrate sthitaḥ /",
  "GP12skprevku:8100": "dadhīcir uvāca:",
  "GP12skprevku:8101": "śṛṇu kāryaṃ ca devarṣe devānāṃ hitakāmyayā // RKS_61.49 //",
  "GP12skprevku:8102": "acireṇaiva kālena kṣayaṃ yāsyanti dānavāḥ /",
  "GP12skprevku:8103": "mayā tāny eva śastrāṇi rakṣaṇārthaṃ mahāmune // RKS_61.50 //",
  "GP12skprevku:8104": "āpobhūtāni pītāni śarīre santi tāni vai /",
  "GP12skprevku:8105": "upāyena hi gṛhṇantu dāsyāmy etāni vai punaḥ // RKS_61.51 //",
  "GP12skprevku:8106": "ityuktvā ca nṛpaśreṣṭha ājuhāva ca gāḥ purā /",
  "GP12skprevku:8107": "māṃsādibhakṣitaṃ gobhir asthivarjaṃ viśāmpate // RKS_61.52 //",
  "GP12skprevku:8108": "astragrāmas tataḥ prāpto lokapālair yathā tathā /",
  "GP12skprevku:8109": "gonardaṃ nāma nagaraṃ tat tu lokeṣu viśrutam // RKS_61.53 //",
  "GP12skprevku:8110": "dānavā nihatā devaiḥ punaḥ sṛṣṭiḥ pravartitā /",
  "GP12skprevku:8111": "acintayat tadā tatra rantidevo mahīpatiḥ // RKS_61.54 //",
  "GP12skprevku:8112": "govidyutpaśucāṇḍālasarpairvinihatā narāḥ /",
  "GP12skprevku:8113": "devalokaṃ na te yānti na teṣāmudakakriyā // RKS_61.55 //",
  "GP12skprevku:8114": "śocayitvā ciraṃ kālaṃ sāntaḥpuraparigrahaḥ /",
  "GP12skprevku:8115": "prakṣālya narmadātoye tadasthīni vyasarjayat // RKS_61.56 //",
  "GP12skprevku:8116": "liṅgaṃ brahmeśvaraṃ tatra yajñaparvatasannidhau /",
  "GP12skprevku:8117": "dharmasaṃśayam āpanno rantidevo mahīpatiḥ // RKS_61.57 //",
  "GP12skprevku:8118": "papraccha muniśārdūlān vaśiṣṭhapramukhān dvijān /",
  "GP12skprevku:8119": "triḥpradakṣiṇam āvṛtya yathā nyāyam idaṃ vacaḥ // RKS_61.58 //",
  "GP12skprevku:8120": "ke deśāḥ parvatāḥ puṇyā nadyaḥ kāḥ kīrtitāḥ śubhāḥ /",
  "GP12skprevku:8121": "narakasthān pitṝn yatra tadvadeyuḥ samuddharet // RKS_61.59 //",
  "GP12skprevku:8122": "akṣayaṃ ca pitṛśrāddhaṃ pitṝṇām akṣayā gatiḥ /",
  "GP12skprevku:8123": "ṛṣaya ūcuḥ:",
  "GP12skprevku:8124": "mārkaṇḍeyāśramaṃ gaccha asmābhiḥ saha bhūpate // RKS_61.60 //",
  "GP12skprevku:8125": "so 'pi sarvaṃ vijānīyāt kalpagā tīramāśritaḥ /",
  "GP12skprevku:8126": "tac chrutvā rantidevo 'pi munibhiḥ paribhāṣitaḥ // RKS_61.61 //",
  "GP12skprevku:8127": "jagāma munibhiḥ sārddhaṃ kalpagātīravāsinam /",
  "GP12skprevku:8128": "sa rājā brāhmaṇaiḥ sārddhaṃ praṇipatya tathā 'rcayat // RKS_61.62 //",
  "GP12skprevku:8129": "samutthāyābravīd vākyam upaviṣṭaḥ kuśāsane /",
  "GP12skprevku:8130": "mārkaṇḍeya uvāca:",
  "GP12skprevku:8131": "kān na mocayate ghorān pitṝn saṃsārasāgarāt // RKS_61.63 //",
  "GP12skprevku:8132": "śṛṇvantu mama vākyāni munayo viditātmanaḥ /",
  "GP12skprevku:8133": "sarvatīrthamayī revā sarvārthātmamayī śubhā // RKS_61.64 //",
  "GP12skprevku:8134": "śivenaitat nigaditaṃ purāṇe skandakīrtite /",
  "GP12skprevku:8135": "kubjārevāsamāyoge viśeṣāt surapūjite // RKS_61.65 //",
  "GP12skprevku:8136": "tatra snātā divaṃ yānti ye mṛtā na punarbhavāḥ /",
  "GP12skprevku:8137": "tatra śrāddhena yogena pitṝṇāṃ paramā gatiḥ // RKS_61.66 //",
  "GP12skprevku:8138": "idaṃ te kathitaṃ rājan kubjārevāsamāgame /",
  "GP12skprevku:8139": "arcayitvā maheśānaṃ tatra bilvāmrakāhvayam // RKS_61.67 //",
  "GP12skprevku:8140": "sarvapāpavinirmukto gāṇapatyam avāpnuyāt /",
  "GP12skprevku:8141": "sārdhakoṭis tu kanyānāṃ tatra siddhiṃ parāṃ gatāḥ // RKS_61.68 //",
  "GP12skprevku:8142": "śaptāstāḥ pūrvamunibhiḥ kāmadoṣeṇa bhārata /",
  "GP12skprevku:8143": "vidyādharāś ca yakṣāś ca gandharvāḥ kinnarās tathā // RKS_61.69 //",
  "GP12skprevku:8144": "śaptāstenaiva doṣeṇa kuberapuravāsinaḥ /",
  "GP12skprevku:8145": "sarve te siddhim āpannāḥ kubjārevāsamāgame // RKS_61.70 //",
  "GP12skprevku:8146": "amāsomasamāyoge kārttikyāṃ caiva parvaṇi /",
  "GP12skprevku:8147": "vārāṇasī prayāgaś ca puṣkaraṃ naimiṣaṃ tathā // RKS_61.71 //",
  "GP12skprevku:8148": "ete snātuṃ samāyānti kubjārevāsamāgame /",
  "GP12skprevku:8149": "śravaṇāt kīrtanād asya śivaloke mahīyate // RKS_61.72 //",
  "GP12skprevku:8150": "iti śrīskandapurāṇe revākhaṇḍe rantidevopākhyānaṃ nāmaikaṣaṣṭitamo 'dhyāyaḥ //",
  "GP12skprevku:8151": "RKS adhyāya 62",
  "GP12skprevku:8152": "rantideva uvāca:",
  "GP12skprevku:8153": "yathā śaptās tu tāḥ kanyās tāsāṃ nāmāni kalpaga /",
  "GP12skprevku:8154": "śrotum icchāmi tattvena keṣu sthāneṣu pūjitā // RKS_62.1 //",
  "GP12skprevku:8155": "mārkaṇḍeya uvāca:",
  "GP12skprevku:8156": "vārāṇasyāṃ viśālākṣī naimiṣe liṅgadhāriṇī /",
  "GP12skprevku:8157": "prayāge lalitādevī kāmukā gandhamādane // RKS_62.2 //",
  "GP12skprevku:8158": "mānase kumudā nāma viśvayonis tathāmbare /",
  "GP12skprevku:8159": "gomante gomatī nāma mandare kāmacāriṇī // RKS_62.3 //",
  "GP12skprevku:8160": "madotkaṭā caitrarathe tapantī hastināpure /",
  "GP12skprevku:8161": "kānyakubje tathā gaurī prabhā kamalaparvate // RKS_62.4 //",
  "GP12skprevku:8162": "ekāgre kīrtimatyākhyā viśvā viśveśvare tathā /",
  "GP12skprevku:8163": "puṣkare puruhūteti kedāre mārgadāyinī // RKS_62.5 //",
  "GP12skprevku:8164": "nandā himavataḥ pṛṣṭhe gokarṇe bhadrakārṇikā /",
  "GP12skprevku:8165": "sthāneśvare bhavānīti bilvake bilvapatrikā // RKS_62.6 //",
  "GP12skprevku:8166": "śrīśaile mādhavī nāma bhadrā bhadreśvare tathā /",
  "GP12skprevku:8167": "jayā vārāhaśaile tu kamalā kamalālaye // RKS_62.7 //",
  "GP12skprevku:8168": "rudrakoṭyāṃ tu rudrāṇī koṭiḥ kālañjare tathā /",
  "GP12skprevku:8169": "mahāliṅge tu kapilā mākoṭe mukuṭeśvarī // RKS_62.8 //",
  "GP12skprevku:8170": "śālagrāme mahādevī śivaliṅge jalapriyā /",
  "GP12skprevku:8171": "māyāpuryāṃ kumārī tu santāne lalitā tathā // RKS_62.9 //",
  "GP12skprevku:8172": "utpalākhye sahasrākṣī hiraṇyākṣe mahotpalā /",
  "GP12skprevku:8173": "tīrthāyāṃ maṅgalā nāma vimalā puruṣottame // RKS_62.10 //",
  "GP12skprevku:8174": "vipāśāyāmamoghākṣī pāṭalā puṇḍravardhane /",
  "GP12skprevku:8175": "nārāyaṇī supārśve ca trikūṭe bhadrasundarī // RKS_62.11 //",
  "GP12skprevku:8176": "vipule vipulā nāma kalyāṇī pralayācale /",
  "GP12skprevku:8177": "koṭīvikoṭi tīrthe tu yamunāyāṃ mṛgāvatī // RKS_62.12 //",
  "GP12skprevku:8178": "karavīre mahālakṣmīr umādevī vināyake /",
  "GP12skprevku:8179": "ārogyā vaidyanāthe tu mahākāle maheśvarī // RKS_62.13 //",
  "GP12skprevku:8180": "abhayā kṛṣṇatīrthe tu amṛtā vindhyakandare /",
  "GP12skprevku:8181": "māṇḍavye māṇḍukā nāma svāhā māheśvare pure // RKS_62.14 //",
  "GP12skprevku:8182": "chāgalambā pracaṇḍe ca caṇḍikā 'marakaṇṭake /",
  "GP12skprevku:8183": "someśvare varāhī tu prabhāse puṣkarāvatī // RKS_62.15 //",
  "GP12skprevku:8184": "devamātā sarasvatyāṃ pārā pārāvate tathā /",
  "GP12skprevku:8185": "mahālaye mahābhāgā payoṣṇyāṃ piṅgaleśvarī // RKS_62.16 //",
  "GP12skprevku:8186": "saṃhitā kṛtaśauce tu kārttikeye tu śāṅkarī /",
  "GP12skprevku:8187": "utpalā varṣake lolā subhadrā śoṇasaṅgame // RKS_62.17 //",
  "GP12skprevku:8188": "mālāsiddhatale lakṣmīranantā bhāratāśrame /",
  "GP12skprevku:8189": "jālandhare siddhamukhī tārā kiṣkindhaparvate // RKS_62.18 //",
  "GP12skprevku:8190": "devadāruvane puṣṭir medhā kaśmīramaṇḍale /",
  "GP12skprevku:8191": "bhīmādevī himādrau tu tuṣṭir vastreśvare tathā // RKS_62.19 //",
  "GP12skprevku:8192": "kapālamocane siddhir mātā kāyāvarohaṇe /",
  "GP12skprevku:8193": "śaṅkhoddhāre dhṛtir nāma dhvaniḥ piṇḍārake tathā // RKS_62.20 //",
  "GP12skprevku:8194": "kalā tu candrabhāgāyām akṣode śivadhāriṇī /",
  "GP12skprevku:8195": "vaijayanty amṛtā nāma badaryām oṣadhī tathā // RKS_62.21 //",
  "GP12skprevku:8196": "oṣadhī cottarakurau kuśadvīpe kuśodakā /",
  "GP12skprevku:8197": "manmathā himakūṭe tu pramate satyavādinī // RKS_62.22 //",
  "GP12skprevku:8198": "aśvatthe vandinī nāma nidhirvaiśravaṇe tathā /",
  "GP12skprevku:8199": "gāyatrī vedavadane pārvatī śivasannidhau // RKS_62.23 //",
  "GP12skprevku:8200": "devaloke tathendrāṇī brahmaṇāsye sarasvatī /",
  "GP12skprevku:8201": "sūryabimbe prabhā nāma mātṛkā vaiṣṇavī tathā // RKS_62.24 //",
  "GP12skprevku:8202": "arundhatī satīnāṃ ca apsarassu tilottamā /",
  "GP12skprevku:8203": "citirbrahmakalā nāma śaktiḥ sarvaśarīriṇām // RKS_62.25 //",
  "GP12skprevku:8204": "etad uddeśataḥ proktaṃ nāmāṣṭaśatam uttamam /",
  "GP12skprevku:8205": "aṣṭottaraṃ tu tīrthānāṃ śatam ekaṃ hy udāhṛtam // RKS_62.26 //",
  "GP12skprevku:8206": "yaḥ paṭhet prātarutthāya sa yāti paramāṃ gatim /",
  "GP12skprevku:8207": "eṣu tīrtheṣu ye snātvā etāḥ paśyānti mānavāḥ // RKS_62.27 //",
  "GP12skprevku:8208": "sarvapāpavinirmuktās te yānti paramāṃ gatim /",
  "GP12skprevku:8209": "yaḥ karoti tanutyāgam umāsthāneṣu mānavaḥ // RKS_62.28 //",
  "GP12skprevku:8210": "sa bhittvā brahmasadanaṃ padamāpnoti śāṅkaram /",
  "GP12skprevku:8211": "nāmāṣṭakaśataṃ yas tu śrāvayec chivasannidhau // RKS_62.29 //",
  "GP12skprevku:8212": "tṛtīyāyāṃ tathāṣṭamyāṃ bahuputro bhaven naraḥ /",
  "GP12skprevku:8213": "godāne śrāddhakāle ca vivāhe maṅgale tathā // RKS_62.30 //",
  "GP12skprevku:8214": "devārcanavidhau vāpi paṭhan brahmatvam āpnuyāt /",
  "GP12skprevku:8215": "śrutvaitat stotramatulaṃ namaskṛtya ca parvatam // RKS_62.31 //",
  "GP12skprevku:8216": "rājā svapitṛmokṣāya yajñārthaṃ prāha kalpagam /",
  "GP12skprevku:8217": "kasmiṃs tīrthe bhaved yajñaḥ pitṝṇāṃ mokṣadāyakaḥ // RKS_62.32 //",
  "GP12skprevku:8218": "iti śrīskandapurāṇe revākhaṇḍe mātṛstutirnāma dviṣaṣṭitamo 'dhyāyaḥ //",
  "GP12skprevku:8219": "RKS adhyāya 63",
  "GP12skprevku:8220": "mārkaṇḍeya uvāca:",
  "GP12skprevku:8221": "revātaṭe mahāpuṇye pitṝṇāṃ mokṣaṇaṃ prati /",
  "GP12skprevku:8222": "kuru yajñaṃ mahābhāga mucyante pitaro yathā // RKS_63.1 //",
  "GP12skprevku:8223": "iti śrutvā mahārāja namaskṛtya ca kalpagām /",
  "GP12skprevku:8224": "vaśiṣṭhapramukhaiḥ sārddhaṃ jagāma svapuraṃ nṛpaḥ // RKS_63.2 //",
  "GP12skprevku:8225": "sa vatsānāṃ ca lakṣaikamaprasūtāyutaṃ tathā /",
  "GP12skprevku:8226": "viṃśatiḥ śyāmakarṇānāṃ hayānāṃ ca daśāyutam // RKS_63.3 //",
  "GP12skprevku:8227": "maṇimāṇikyamuktādi bhūṣitoccaiḥ śravastviṣām /",
  "GP12skprevku:8228": "ayutaṃ ca karīndrāṇāṃ ghaṇṭābharaṇaśobhinām // RKS_63.4 //",
  "GP12skprevku:8229": "maṇimāṇikyaratnānāṃ saṃkhyāṃ kartuṃ na śakyate /",
  "GP12skprevku:8230": "nānādeśanṛpaiḥ sārddhaṃ brāhmaṇair vedapāragaiḥ // RKS_63.5 //",
  "GP12skprevku:8231": "veṇuvīṇāninādena brahmaghoṣaraveṇa ca /",
  "GP12skprevku:8232": "āpūrayan diśaḥ sarvā divaṃ bhūmiṃ ca saṃspṛśan // RKS_63.6 //",
  "GP12skprevku:8233": "harṣeṇa mahatā yukto yajñasambhārasaṃvṛtaḥ /",
  "GP12skprevku:8234": "rantidevo mahīpālaḥ kalpagātīram āśritaḥ // RKS_63.7 //",
  "GP12skprevku:8235": "anekabhakṣabhojyānāṃ tatra saṃkhyā na vidyate /",
  "GP12skprevku:8236": "aṣṭayojanaparyantaṃ yajñayūpāś ca maṇḍapāḥ // RKS_63.8 //",
  "GP12skprevku:8237": "hemaratnamayāḥ stambhā maṇimauktikabhūṣitāḥ /",
  "GP12skprevku:8238": "hiraṇmayāni kuṇḍāni vedikāś ca sahasraśaḥ // RKS_63.9 //",
  "GP12skprevku:8239": "sruvaś ca yajñapātrāṇi sarvaṃ svarṇam ayaṃ tathā /",
  "GP12skprevku:8240": "samāhūtās tato devā brahmaviṣṇumaheśvarāḥ // RKS_63.10 //",
  "GP12skprevku:8241": "candrādityau grahaiḥ sārddhaṃ nakṣatradhruvamaṇḍalam /",
  "GP12skprevku:8242": "siddhā vidyādharā yakṣāḥ surāsuramahoragāḥ // RKS_63.11 //",
  "GP12skprevku:8243": "devarājaś ca devāś ca bṛhaspatipurogamāḥ /",
  "GP12skprevku:8244": "tato yajñaḥ samārabdho brāhmaṇair vedapāragaiḥ // RKS_63.12 //",
  "GP12skprevku:8245": "homena tarpitā devāḥ sarvalokanivāsinaḥ /",
  "GP12skprevku:8246": "nirdhūmaś ca jvalad vahṇiḥ saptajihvāsamanvitaḥ // RKS_63.13 //",
  "GP12skprevku:8247": "pratyakṣo havyavāhaś ca svayaṃ yajñe narādhipa /",
  "GP12skprevku:8248": "tato nivartito yajño brāhmaṇair āptadakṣiṇaiḥ // RKS_63.14 //",
  "GP12skprevku:8249": "ghoṣaṇā bhrāmitā rāṣṭre pratīhāraiḥ sahasraśaḥ /",
  "GP12skprevku:8250": "yo yaṃ kāmayate kāmaṃ so 'tra taṃ tvetyasaṃśayaḥ // RKS_63.15 //",
  "GP12skprevku:8251": "āhūtāḥ pūrvajās tatra mātṛkāḥ paitṛkās tathā /",
  "GP12skprevku:8252": "apamṛtyuvaśaṃ prāptās tiryagyonigatāś ca ye // RKS_63.16 //",
  "GP12skprevku:8253": "te sarve śubhayonitvam āpannā yajñayogataḥ /",
  "GP12skprevku:8254": "arcitā narmadādevīṃ pratyakṣā rūpadhāriṇī // RKS_63.17 //",
  "GP12skprevku:8255": "arcito bhagavāṃs tatra pārvatyā sahito haraḥ /",
  "GP12skprevku:8256": "śrīpatiś ca śriyā sārddhaṃ śaṅkhacakragadādharaḥ // RKS_63.18 //",
  "GP12skprevku:8257": "śakrādayas tathā devāḥ sapatnīkā alaṃkṛtāḥ /",
  "GP12skprevku:8258": "gāścāśvāṃś ca karīndrāṃś ca brāhmaṇebhyo nyavedayat // RKS_63.19 //",
  "GP12skprevku:8259": "yac cānyad vidyate kiṃcid dhanaṃ dhānyaṃ payo dadhi /",
  "GP12skprevku:8260": "agniśaucāni vastrāṇi sarvaṃ tebhyo nyavedayat // RKS_63.20 //",
  "GP12skprevku:8261": "yugapat pūjitā devā brahmaviṣṇumaheśvarāḥ /",
  "GP12skprevku:8262": "arcitā narmadādevī śailamūle vyavasthitā // RKS_63.21 //",
  "GP12skprevku:8263": "pravāho nirgato yatra kubjārevāsamāgame /",
  "GP12skprevku:8264": "pitaras tarpitā devāḥ prāptāś ca paramāṃ gatim // RKS_63.22 //",
  "GP12skprevku:8265": "divyayānasamārūḍho dadhīciś ca nṛpottamaḥ /",
  "GP12skprevku:8266": "śatamaṣṭottaraṃ pūrvaṃ paścimaṃ tad anantaram // RKS_63.23 //",
  "GP12skprevku:8267": "devayānapathe santaḥ śataśo 'tha nṛpottama /",
  "GP12skprevku:8268": "ūcuś ca devās te sarve brahmādyā rantidevakam // RKS_63.24 //",
  "GP12skprevku:8269": "vṛṇīṣva bhadraṃ te prītāḥ satyenānena bhūmipa /",
  "GP12skprevku:8270": "prāpto 'si paramaṃ lokaṃ pitṛbhir mātṛbhiḥ saha // RKS_63.25 //",
  "GP12skprevku:8271": "rantidevo 'bravīd vākyaṃ yūyaṃ me varadā yadi /",
  "GP12skprevku:8272": "kalaśaḥ sthāpito yatra brāhmaṇair vedapāragaiḥ // RKS_63.26 //",
  "GP12skprevku:8273": "caturvedadharairbhaktaiḥ pañcabrahmatanuḥ svayam /",
  "GP12skprevku:8274": "śivaliṅgaṃ bhavet tatra jvālāmālāsamaprabham // RKS_63.27 //",
  "GP12skprevku:8275": "yajñaparvatam āsādya pravāho yajñanirgataḥ /",
  "GP12skprevku:8276": "snāne vinirgatā kubjā caruke carukā tathā // RKS_63.28 //",
  "GP12skprevku:8277": "carmilā cāṅghrimūle tu śilpe śilpā vinirgatā /",
  "GP12skprevku:8278": "dhanado devatāś cānyāḥ sampūjya praṇipatya ca // RKS_63.29 //",
  "GP12skprevku:8279": "kalpagāṃ ca namaskṛtya kāmikaṃ yānam āśritāḥ /",
  "GP12skprevku:8280": "stotraṃ cakre mahābhāga liṅgarūpasya śūlinaḥ // RKS_63.30 //",
  "GP12skprevku:8281": "lokanātho jagatsraṣṭā praṇipatya yathāvidhi /",
  "GP12skprevku:8282": "brahmo vāca:",
  "GP12skprevku:8283": "nāsti rudrasamo devo nāsti rudrasamo guruḥ // RKS_63.31 //",
  "GP12skprevku:8284": "nityadāmalakāyāya svaprabhāmalamūrtaye /",
  "GP12skprevku:8285": "śivabhasmāṅgarāgāya deveśāya namo 'stu te // RKS_63.32 //",
  "GP12skprevku:8286": "nīlakaṇṭhāya devāya sarvāyāmitamūrtaye /",
  "GP12skprevku:8287": "bahurūpāya kāntāya śāśvatāya namo 'stu te // RKS_63.33 //",
  "GP12skprevku:8288": "parāya parameśāya sarvajñāya namo 'stu te /",
  "GP12skprevku:8289": "sarvapraṇatadehāya svayam apraṇatāya ca // RKS_63.34 //",
  "GP12skprevku:8290": "pūjyānām api pūjyāya namastryakṣāya śūline /",
  "GP12skprevku:8291": "brahmendraviṣṇuvedyāya utpattisthitihetave // RKS_63.35 //",
  "GP12skprevku:8292": "devastuta namaste 'stu bhuktimuktipradāya ca /",
  "GP12skprevku:8293": "vāmāya vāmarūpāya vāmomāropabhāsine // RKS_63.36 //",
  "GP12skprevku:8294": "vāmakāntārdhavehāya īśānāya namo 'stu te /",
  "GP12skprevku:8295": "śrutvā stotram idaṃ devo brahmaṇaḥ so 'mitadyutiḥ // RKS_63.37 //",
  "GP12skprevku:8296": "vṛṇīṣva vāñchitaṃ yajñe varam ity āha śaṅkaraḥ /",
  "GP12skprevku:8297": "dadāmi te na sandeho yas tvayā vara īpsitaḥ // RKS_63.38 //",
  "GP12skprevku:8298": "uvāca vacanaṃ brahmā śaṅkaraṃ sarvagaṃ prabhum /",
  "GP12skprevku:8299": "pañcavaktraṃ pañcaliṅgaṃ brahmapūjyaṃ prakīrtitam // RKS_63.39 //",
  "GP12skprevku:8300": "bilvā niveditā yasminn āmrāś ca viniveditāḥ /",
  "GP12skprevku:8301": "bilvāmrakannāma liṅgaṃ saṃsārārṇavatāraṇam // RKS_63.40 //",
  "GP12skprevku:8302": "prasiddhiṃ paramāṃ yātu bhagavaṃs tvatprasādataḥ /",
  "GP12skprevku:8303": "vāmanā mekalā yatra yatredaṃ liṅgam uttamam // RKS_63.41 //",
  "GP12skprevku:8304": "tatra snātvā naravyāghra śivalokam avāpyate /",
  "GP12skprevku:8305": "idaṃ varam ahaṃ manye lokānugrahakārakam // RKS_63.42 //",
  "GP12skprevku:8306": "śaṅkaras tu tathety evaṃ prāha brahmāṇam avyayam /",
  "GP12skprevku:8307": "evam uktvā maheśāno gaṇakoṭisamāvṛtaḥ // RKS_63.43 //",
  "GP12skprevku:8308": "stūyamānaḥ suraiḥ sarvaiḥ jagāma bhavanaṃ svakam /",
  "GP12skprevku:8309": "brahmādyā devatāś caiva gatāḥ svaṃ svaṃ niveśanam // RKS_63.44 //",
  "GP12skprevku:8310": "rantidevaḥ pratuṣṭāva liṅgarūpadharaṃ śivam /",
  "GP12skprevku:8311": "niśamya rantidevasya stotraṃ prāha maheśvaraḥ // RKS_63.45 //",
  "GP12skprevku:8312": "varaṃ vṛṇīṣva bhadraṃ te stotreṇānena suvrataṃ /",
  "GP12skprevku:8313": "rantidevo 'bravīd vākyaṃ yadi me varadaḥ śivaḥ // RKS_63.46 //",
  "GP12skprevku:8314": "idaṃ tīrthaṃ na moktavyaṃ mahādeva sadā tvayā /",
  "GP12skprevku:8315": "aghaughasamaplutā ye tu tiryagyonigatā narāḥ // RKS_63.47 //",
  "GP12skprevku:8316": "asya tīrthasya māhātmyāt te yāntu paramāṃ gatim /",
  "GP12skprevku:8317": "atra yad dīyate dānaṃ sarvaṃ bhavati cākṣayam // RKS_63.48 //",
  "GP12skprevku:8318": "idaṃ varam ahaṃ manye yadi tuṣṭo 'si śaṅkara /",
  "GP12skprevku:8319": "śaṅkara uvāca:",
  "GP12skprevku:8320": "amāsomasamāyoge kārttikyāṃ caiva parvaṇi // RKS_63.49 //",
  "GP12skprevku:8321": "atra yad dīyate dānaṃ tad anantaṃ samaśnute /",
  "GP12skprevku:8322": "etat te kathitaṃ rājaṃs tīrthaṃ pāpapraṇāśanam // RKS_63.50 //",
  "GP12skprevku:8323": "viśvedevāḥ parāṃ siddhim asmiṃs tīrthe samāgatāḥ /",
  "GP12skprevku:8324": "agastyaśaunakaś caiva parāśaro 'ghamarṣaṇaḥ // RKS_63.51 //",
  "GP12skprevku:8325": "saṃsiddhiṃ paramāṃ prāptā nānā munigaṇās tathā /",
  "GP12skprevku:8326": "atrāyutaṃ munīnāṃ ca tapasā divamāruhat // RKS_63.52 //",
  "GP12skprevku:8327": "saṃkrame ca vyatīpāte grahaṇe candrasūryayoḥ /",
  "GP12skprevku:8328": "amāsomasamāyoge ṣaḍaśītimukhe tathā // RKS_63.53 //",
  "GP12skprevku:8329": "puṇyaṃ daśaguṇaṃ vṛddhiṃ satyam etac chivoditam /",
  "GP12skprevku:8330": "sapādakoṭis tīrthānāṃ kubjārevāsamāgame // RKS_63.54 //",
  "GP12skprevku:8331": "dakṣiṇottarabhāge tu krośamātraṃ pratiṣṭhitam /",
  "GP12skprevku:8332": "avaśaḥ svavaśo vā 'pi prāṇān yas tu parityajet // RKS_63.55 //",
  "GP12skprevku:8333": "rājā varṣasahasrāṇi vidyādharapure bhavet /",
  "GP12skprevku:8334": "kṛmikīṭapataṅgādyās tīrthe 'smin prāṇamokṣaṇe // RKS_63.56 //",
  "GP12skprevku:8335": "divyaṃ varṣasahasraṃ tu rājā vidyādhare pure /",
  "GP12skprevku:8336": "bilvāmrakaṃ siddhaliṅgaṃ kāmabhogaphalapradam // RKS_63.57 //",
  "GP12skprevku:8337": "kubjeśvaraṃ mahac cānyad brahmahatyāṃ vyapohati /",
  "GP12skprevku:8338": "atrāntare mahārāja śivakṣetraṃ vidurbudhāḥ // RKS_63.58 //",
  "GP12skprevku:8339": "revākubjāsamāyoge yavānāṃ saptatistathā /",
  "GP12skprevku:8340": "amāsomasamāyoge snānāc chāntiḥ prakīrtitā // RKS_63.59 //",
  "GP12skprevku:8341": "vārāṇasī kurukṣetraṃ prayāgo naimiṣaṃ tathā /",
  "GP12skprevku:8342": "puṣkaraṃ ca gayā caiva kedāraṃ tīrtham uttamam // RKS_63.60 //",
  "GP12skprevku:8343": "phalam eteṣu sāmānyam amāsomasamāgame /",
  "GP12skprevku:8344": "akṣayaṃ ca phalaṃ proktaṃ kubjārevāsamāgame // RKS_63.61 //",
  "GP12skprevku:8345": "tilodakapradānena mātṛkaṃ paitṛkaṃ sutaḥ /",
  "GP12skprevku:8346": "narakād uddharet sarvān pūrvān api parān api // RKS_63.62 //",
  "GP12skprevku:8347": "so 'pi rājā gṛhaṃ prāptaḥ sarvān uddhṛtya pūrvajān /",
  "GP12skprevku:8348": "ayaṃ te kathito rājan kubjārevāsamāgamaḥ // RKS_63.63 //",
  "GP12skprevku:8349": "rantidevo hariścandraḥ puruhūtaḥ purūravāḥ /",
  "GP12skprevku:8350": "atreṣṭvā vividhair yajñair divyanti divi devavat // RKS_63.64 //",
  "GP12skprevku:8351": "śravaṇāt kīrtanād asya tīrthasya narasattama /",
  "GP12skprevku:8352": "sarvapāpaviśuddhātmā śivaloke mahīyate // RKS_63.65 //",
  "GP12skprevku:8353": "iti śrīskandapurāṇe revākhaṇḍe kubjāmāhātmye triṣaṣṭitamo 'dhyāyaḥ //",
  "GP12skprevku:8354": "RKS adhyāya 64",
  "GP12skprevku:8355": "mārkaṇḍeya uvāca:",
  "GP12skprevku:8356": "athānyat kathayiṣyāmi tīrthaṃ tīrthavaraṃ śubham /",
  "GP12skprevku:8357": "yāmyapradeśe revāyā āśramaḥ surapūjitaḥ // RKS_64.1 //",
  "GP12skprevku:8358": "suvarṇadvīpapavikhyāto devadroṇīsamāvṛtaḥ /",
  "GP12skprevku:8359": "hārīto gautamo viṣṇuḥ sāvarṇiḥ kauśikas tathā // RKS_64.2 //",
  "GP12skprevku:8360": "ete cānye ca bahavo munayaḥ śaṃsitavratāḥ /",
  "GP12skprevku:8361": "māsopavāsinaḥ kecid anye pakṣopavāsinaḥ // RKS_64.3 //",
  "GP12skprevku:8362": "cāndrāyaṇaparāś cānye tathānye kṛcchracāriṇaḥ /",
  "GP12skprevku:8363": "phalamūlāśinaḥ kecit tathānye vāyubhakṣakāḥ // RKS_64.4 //",
  "GP12skprevku:8364": "kaṇadhūmaṃ pibanty anye jalāhārās tathā pare /",
  "GP12skprevku:8365": "ekapādāḥ sthitāḥ kecid anye cārdhapadāḥ sthitāḥ // RKS_64.5 //",
  "GP12skprevku:8366": "dantolūkhalinaḥ kecidanye sūryāvalokinaḥ /",
  "GP12skprevku:8367": "brāhmaṇāś ca brahmavidaḥ śrutismṛtiviśāradāḥ // RKS_64.6 //",
  "GP12skprevku:8368": "itihāsapurāṇāni mokṣopāyavicintakāḥ /",
  "GP12skprevku:8369": "agnihotraparā nityaṃ japayajñakriyāparāḥ // RKS_64.7 //",
  "GP12skprevku:8370": "vedadhvanitanirghoṣais tārayanti jagattrayam /",
  "GP12skprevku:8371": "na tasmin saṃcaret pāpaṃ tamaḥ sūryodaye yathā // RKS_64.8 //",
  "GP12skprevku:8372": "mekalādakṣiṇe tīre brahmaloka iva sthitaḥ /",
  "GP12skprevku:8373": "āmrajambūkadambaiś ca kapitthair bilvadāḍimaiḥ // RKS_64.9 //",
  "GP12skprevku:8374": "kadalībījapūrādyair jambīraiḥ panasais tathā /",
  "GP12skprevku:8375": "nyagrodhabadarair mukhyair bahuvṛkṣavibhūṣitam // RKS_64.10 //",
  "GP12skprevku:8376": "punnāgair nāgabakulair aśokais tilakais tathā /",
  "GP12skprevku:8377": "mandāraiś campakaiś cāmrātakair nīlotpalotpalaiḥ // RKS_64.11 //",
  "GP12skprevku:8378": "patrapuṣpaphalopetair vṛkṣaiḥ sarvair alaṃkṛtam /",
  "GP12skprevku:8379": "nānāpakṣigaṇopetaṃ siddhagandharvasevitam // RKS_64.12 //",
  "GP12skprevku:8380": "vyāharatyaṇḍajāḥ sarve mānuṣāṇāṃ girā nṛpa /",
  "GP12skprevku:8381": "etad guṇasamāyuktaṃ suvarṇadvīpam uttamam // RKS_64.13 //",
  "GP12skprevku:8382": "svāyambhuve 'ntare rājann ādikalpe kṛte yuge /",
  "GP12skprevku:8383": "arcanād devadevasya suvarṇadvīpavāsinaḥ // RKS_64.14 //",
  "GP12skprevku:8384": "apahāya tamaḥ kṛtsnaṃ loke krīḍanti śāṅkare /",
  "GP12skprevku:8385": "pitṝṇām annadānena tilatoyapradānataḥ // RKS_64.15 //",
  "GP12skprevku:8386": "malāpakarṣaṇaṃ kṛtvā vasanti brahmaṇaḥ pure /",
  "GP12skprevku:8387": "puṇyāyāṃ bhūpakārtikyāṃ sarvatīrthaphalapradaḥ // RKS_64.16 //",
  "GP12skprevku:8388": "naitat paśyanti manujāḥ kalau māyāvimohitāḥ /",
  "GP12skprevku:8389": "kalpagā yāmyabhāge tu tīrthakoṭiranekadhā // RKS_64.17 //",
  "GP12skprevku:8390": "prasiddhaṃ siddhamunibhir jñāyate kevalaṃ hi tat /",
  "GP12skprevku:8391": "nāstikair bhinnamaryādaiḥ purāṇasmṛtinindakaiḥ // RKS_64.18 //",
  "GP12skprevku:8392": "tailābhyaktair na vedoktakarai revātaṭe tathā /",
  "GP12skprevku:8393": "kalimāyāvimūḍhaiś ca sthānaṃ tanna pradṛśyate // RKS_64.19 //",
  "GP12skprevku:8394": "hiraṇyagarbhāsthāne tu yasmin vahati kalpagā /",
  "GP12skprevku:8395": "yajñagarbheśvaraṃ nāma śivaliṅgaṃ prakīrtitam // RKS_64.20 //",
  "GP12skprevku:8396": "pūjyate siddhagandharvaiḥ surāsuramahoragaiḥ /",
  "GP12skprevku:8397": "yatra vaivasvato rājā sūryaputro mahāyaśāḥ // RKS_64.21 //",
  "GP12skprevku:8398": "tasya tīrthasya māhātmyāc candrabimbānano 'bhavat /",
  "GP12skprevku:8399": "caitrasyaiva tu māsasya śuklapakṣe narādhipa // RKS_64.22 //",
  "GP12skprevku:8400": "caturdaśyāṃ paurṇamāsyāṃ yatra sannihito haraḥ /",
  "GP12skprevku:8401": "tilodakapradānena piṇḍadānena bhārata // RKS_64.23 //",
  "GP12skprevku:8402": "pitṝn samuddharet tatra narakād bhūridakṣiṇaḥ /",
  "GP12skprevku:8403": "nivased vaiṣṇave loke yāvac candrārkadarśanam // RKS_64.24 //",
  "GP12skprevku:8404": "tatra yaddīyate dānaṃ kurukṣetrasamaṃ hi tat /",
  "GP12skprevku:8405": "prāṇatyāge kṛte tatra na paśyanti yamālayam // RKS_64.25 //",
  "GP12skprevku:8406": "revāyā uttare kūle paryaṅko nāma parvataḥ /",
  "GP12skprevku:8407": "sa ca vindhyasutaḥ śrīmān sarvadevamayaḥ śubhaḥ // RKS_64.26 //",
  "GP12skprevku:8408": "tatra pāpaharo viṣṇuḥ svayaṃ tiṣṭhati keśavaḥ /",
  "GP12skprevku:8409": "narapāpaharo yas tu narmadātaṭam āśritaḥ // RKS_64.27 //",
  "GP12skprevku:8410": "tatra snātvā mahārāja gosahasraphalaṃ labhet /",
  "GP12skprevku:8411": "tarpitāḥ pitaras tasya tṛptā yānti hareḥ puram // RKS_64.28 //",
  "GP12skprevku:8412": "ekādaśīṃ dvādaśīṃ vā tatra yaḥ kurute naraḥ /",
  "GP12skprevku:8413": "na tasya punarāvṛttir martyaloke durāsade // RKS_64.29 //",
  "GP12skprevku:8414": "krośamātrapramāṇaṃ ca harikṣetraṃ prakīrtitam /",
  "GP12skprevku:8415": "apamṛtyumṛtā ye ca te yānti paramāṃ gatim // RKS_64.30 //",
  "GP12skprevku:8416": "iti śrīskandapurāṇe revākhaṇḍe viṣṇukīrtanaṃ nāma catuḥṣaṣṭitamo 'dhyāyaḥ //",
  "GP12skprevku:8417": "RKS adhyāya 65",
  "GP12skprevku:8418": "mārkaṇḍeya uvāca:",
  "GP12skprevku:8419": "narmadāyāmyabhāge tu tīrthaṃ pāpapraṇāśanam /",
  "GP12skprevku:8420": "māṇḍavyasyāśramaṃ puṇyaṃ siddhagandharvasevitam // RKS_65.1 //",
  "GP12skprevku:8421": "vibhāṇḍakaś ca gārgyaś ca ṛṣyaśṛṅgādayas tathā /",
  "GP12skprevku:8422": "tasmin sahasrasaṃkhyātā munayaḥ śaṃsitavratāḥ // RKS_65.2 //",
  "GP12skprevku:8423": "aśokavanikāṃ rājan chṛṇu sāmpratamuttamam /",
  "GP12skprevku:8424": "tatra sannihito deva umayā sahito haraḥ // RKS_65.3 //",
  "GP12skprevku:8425": "āviṣṭaś cāśrame tatra viśoko vimalaḥ śivaḥ /",
  "GP12skprevku:8426": "viśokayā saricchreṣṭhā narmadā yatra saṅgatā // RKS_65.4 //",
  "GP12skprevku:8427": "tatra snātā divaṃ yānti ye mṛtā na punarbhavāḥ /",
  "GP12skprevku:8428": "aśokeśvaraliṅgam ca pratyakṣaṃ siddhiśaṅkaram // RKS_65.5 //",
  "GP12skprevku:8429": "śāpabhraṣṭā dvijās tatra nāradena vimocitāḥ /",
  "GP12skprevku:8430": "tasya tīrthasya māhātmyāt modante divi devatāḥ // RKS_65.6 //",
  "GP12skprevku:8431": "nānāvṛkṣaphalaiḥ puṣpaiḥ sarvakāmasamanvitaiḥ /",
  "GP12skprevku:8432": "nānā pakṣigaṇairjuṣṭaṃ nānāvṛkṣaniṣevitam // RKS_65.7 //",
  "GP12skprevku:8433": "siddhavidyādharair yakṣair gandharvaiḥ kinnarais tathā /",
  "GP12skprevku:8434": "veṇuvīṇāninādena śaṅkhavāditraniḥsvanaiḥ // RKS_65.8 //",
  "GP12skprevku:8435": "śobhate sarvadā rājan narmadā vindhyasaṅgamaḥ /",
  "GP12skprevku:8436": "aśokā devatā yatra brahmaśakrapurogamāḥ // RKS_65.9 //",
  "GP12skprevku:8437": "viśvedevāśramaṃ taddhi sarvadevanamaskṛtam /",
  "GP12skprevku:8438": "viśvāyāś ca tathā putrā viśvedevāḥ prakīrtitāḥ // RKS_65.10 //",
  "GP12skprevku:8439": "aśokavanikāyāṃ ca janayāmāsa kaśyapaḥ /",
  "GP12skprevku:8440": "vaivasvate 'ntare prāpte tretāyāṃ narasattama // RKS_65.11 //",
  "GP12skprevku:8441": "pañcāyutāni tāni tīrthāni nivasanti śubhāni ca /",
  "GP12skprevku:8442": "tatra siddhā ca sāvitrī devamātāditis tathā // RKS_65.12 //",
  "GP12skprevku:8443": "devayānī tathendrāṇī rohiṇī saṃbharāyaṇī /",
  "GP12skprevku:8444": "dākṣāyaṇī lokavandyā lopāmudrā mahāyaśā // RKS_65.13 //",
  "GP12skprevku:8445": "ratnāvalī sūryabhāryā dhruvā tārā gaṇeśvarī /",
  "GP12skprevku:8446": "aśokās tena vihitās tatrasthāḥ śatasaṃkhyakāḥ // RKS_65.14 //",
  "GP12skprevku:8447": "asya tīrthasya māhātmyān mucyate kilbiṣān naraḥ /",
  "GP12skprevku:8448": "śuklapakṣe caturdaśyām āśvine māsi bhārata // RKS_65.15 //",
  "GP12skprevku:8449": "aputriṇī tathā bandhyā durbhagā bhartṛvarjitā /",
  "GP12skprevku:8450": "pañcaratnaphalaiḥ snātā divyakumbhaiḥ samarcayet // RKS_65.16 //",
  "GP12skprevku:8451": "sahasrajanma sā bhūyaḥ putriṇī subhagā bhavet /",
  "GP12skprevku:8452": "aśokavanikā kṣetre tatra gauryā varaḥ kṛtaḥ // RKS_65.17 //",
  "GP12skprevku:8453": "yasmin vahati sā devī narmadā saptakalpagā /",
  "GP12skprevku:8454": "tatreṣṭaṃ dharmarājena varuṇena mahātmanā // RKS_65.18 //",
  "GP12skprevku:8455": "nairṛtyena tathānyaiś ca lokapālair yathā vidhi /",
  "GP12skprevku:8456": "pratyakṣo havyavāhaś ca lokapālānupāgataḥ // RKS_65.19 //",
  "GP12skprevku:8457": "atrir marīciḥ kaśyapaś cakrus tatra makhottamam /",
  "GP12skprevku:8458": "anyakṣetrāc chataguṇā tatra dānādikā kriyā // RKS_65.20 //",
  "GP12skprevku:8459": "vārāṇasī kurukṣetraṃ gayā vai naimiṣaṃ tathā /",
  "GP12skprevku:8460": "māyāpurī puṣkaraṃ ca prayāgaḥ śaśibhūṣaṇam // RKS_65.21 //",
  "GP12skprevku:8461": "kāśyapī sarvatīrthāni yatra tiṣṭhati kalpagā /",
  "GP12skprevku:8462": "aśokavanikāyās tu nānyat tīrthaṃ samaṃ viduḥ // RKS_65.22 //",
  "GP12skprevku:8463": "iṣṭaṃ yatra purā rājan hayamedhaṃ makhottamam /",
  "GP12skprevku:8464": "brahmaṇā mocitāḥ pūrvaṃ viprāḥ kauleyayonitaḥ // RKS_65.23 //",
  "GP12skprevku:8465": "asya tīrthasya māhātmyāt pāṭalīputravāsinaḥ /",
  "GP12skprevku:8466": "yudhiṣṭhira uvāca:",
  "GP12skprevku:8467": "hayamedhamakheneṣṭaṃ kathaṃ tāta svayambhuvā // RKS_65.24 //",
  "GP12skprevku:8468": "kathaṃ ca mocitā viprāḥ pūrvaṃ kauleyayonitaḥ /",
  "GP12skprevku:8469": "ko vā rājā purā brahman devarājasamo 'bhavat // RKS_65.25 //",
  "GP12skprevku:8470": "etat sarvaṃ yathā nyāyaṃ śaṃsa me munisattama /",
  "GP12skprevku:8471": "mārkaṇḍeya uvāca:",
  "GP12skprevku:8472": "śṛṇu rājan mahābhāga samākhyānaṃ purātanam // RKS_65.26 //",
  "GP12skprevku:8473": "aśokavanikā tīrthaṃ kalpagā taṭamāśritam /",
  "GP12skprevku:8474": "na jānanti mahāmūḍhā manujāḥ pāpamohitāḥ // RKS_65.27 //",
  "GP12skprevku:8475": "guptād guptataraṃ tīrthaṃ sarvatīrthottamottamam /",
  "GP12skprevku:8476": "viśokeśvaraliṅgaṃ tu tasmin paramasiddhidam // RKS_65.28 //",
  "GP12skprevku:8477": "pūjyate siddhagandharvair na tat paśyanti mānuṣāḥ /",
  "GP12skprevku:8478": "darśanāt sparśanāt tasya brahmahatyāṃ vyapohati // RKS_65.29 //",
  "GP12skprevku:8479": "svāyambhuve 'ntare prāpte ādikalpe kṛte yuge /",
  "GP12skprevku:8480": "raviś candro mahārāja cakravartī mahāyaśāḥ // RKS_65.30 //",
  "GP12skprevku:8481": "somavaṃśe janiṃ prāptaḥ kāñcīpurapatis tathā /",
  "GP12skprevku:8482": "śaśāsa pṛthivīṃ sarvāṃ yathā śakras triviṣṭapam // RKS_65.31 //",
  "GP12skprevku:8483": "gatas tu pṛthivīpālo nānāvṛkṣasamākulam /",
  "GP12skprevku:8484": "nānāpakṣigaṇairjuṣṭaṃ nānāmuniniṣevatam // RKS_65.32 //",
  "GP12skprevku:8485": "yatrāgastyeśvaraṃ nāma śambhorāyatanaṃ śubham /",
  "GP12skprevku:8486": "sevyate munibhiḥ sarvair agastyād yais tapodhanaiḥ // RKS_65.33 //",
  "GP12skprevku:8487": "rāhusūryasamāyoge raviścandro nṛpottamaḥ /",
  "GP12skprevku:8488": "saptakalpavahā yatra śailaścāmarakaṇṭakaḥ // RKS_65.34 //",
  "GP12skprevku:8489": "hastyaśvarathapādātaiḥ sakośabalavāhanaiḥ /",
  "GP12skprevku:8490": "tapasyantaṃ mahātmānaṃ munisaṅghaiḥ samāvṛtam // RKS_65.35 //",
  "GP12skprevku:8491": "maitrāvaruṇikaṃ nāma jvalantamiti pāvakam /",
  "GP12skprevku:8492": "teṣāṃ madhye samutthāya śāṇḍilyaś ca mahātapāḥ // RKS_65.36 //",
  "GP12skprevku:8493": "urasā pṛthivīṃ gatvā so 'gastiṃ paripṛcchati /",
  "GP12skprevku:8494": "raviścandro mahātejāḥ samāyātas tavāśramam // RKS_65.37 //",
  "GP12skprevku:8495": "purohito 'ham asyāsmi jānīhi tvaṃ taponidhe /",
  "GP12skprevku:8496": "tvat pādārcanam ākāṅkṣī manyase ced anugrahaḥ // RKS_65.38 //",
  "GP12skprevku:8497": "agastya uvāca:",
  "GP12skprevku:8498": "āgacchatu nṛpaśreṣṭhaḥ śīghraṃ siṃhāsane sthitaḥ /",
  "GP12skprevku:8499": "āgatas tad anujñātaḥ pādau jagrāha tasya ca // RKS_65.39 //",
  "GP12skprevku:8500": "arghapādyaiś ca sampūjya papraccha kuśalaṃ muniḥ /",
  "GP12skprevku:8501": "kuśalaṃ te mahābhāga sāntaḥ puraparicchadaḥ // RKS_65.40 //",
  "GP12skprevku:8502": "uvāca vacanaṃ rājā munīndraṃ prati bhārata /",
  "GP12skprevku:8503": "adya me saphalaṃ janma rājyaṃ jīvanam eva ca // RKS_65.41 //",
  "GP12skprevku:8504": "muktaś ca kilbiṣād asmāt tvātpādāmbujadarśanāt /",
  "GP12skprevku:8505": "sarvatra kalpagā puṇyā sarvatīrthamayī śubhā // RKS_65.42 //",
  "GP12skprevku:8506": "kasmin sthāne yaje yajñaṃ śaṃsa me munisattama /",
  "GP12skprevku:8507": "yathā saṃsiddhyate yajñaḥ surāṇāṃ tṛptir akṣayā // RKS_65.43 //",
  "GP12skprevku:8508": "etat sarvaṃ yathā nyāyaṃ trikālajña nivedaya /",
  "GP12skprevku:8509": "agastya uvāca:",
  "GP12skprevku:8510": "śṛṇu rājan mahābhāga kathyamānaṃ nibodha ca // RKS_65.44 //",
  "GP12skprevku:8511": "śivena kathitaṃ pūrvaṃ pārvatyāḥ ṣaṇmukhasya ca /",
  "GP12skprevku:8512": "brahmaviṣṇvādidevānāmanyeṣāṃ ca divaukasām // RKS_65.45 //",
  "GP12skprevku:8513": "mayā tatra śrutaṃ rājan mārkaṇḍena cirāyuṣā /",
  "GP12skprevku:8514": "tatte 'haṃ kathayiṣyāmi mekalātīrthasambhavam // RKS_65.46 //",
  "GP12skprevku:8515": "śṛṇudhvaṃ munayaḥ sarve yat praṣṭavyāvatāraṇam /",
  "GP12skprevku:8516": "kasya śaktir mahārāja varjayitvā maheśvaram // RKS_65.47 //",
  "GP12skprevku:8517": "pramāṇaṃ sarvatīrthānāṃ saṃkhyāṃ vā kartum āditaḥ /",
  "GP12skprevku:8518": "uddeśamātravaktā 'haṃ mārkaṇḍasya mahāmuneḥ // RKS_65.48 //",
  "GP12skprevku:8519": "etat te kathitaṃ rājan yathāvṛttaṃ purātanam // RKS_65.49 //",
  "GP12skprevku:8520": "iti śrīskandapurāṇe revākhaṇḍe narmadāmāhātmye pañcaṣaṣṭitamo 'dhyāyaḥ //",
  "GP12skprevku:8521": "RKS adhyāya 66",
  "GP12skprevku:8522": "mārkaṇḍeya uvāca:",
  "GP12skprevku:8523": "evaṃ śrutaṃ purā rājñā raviścandreṇa dhīmatā /",
  "GP12skprevku:8524": "uvāca vacanaṃ śrīmānagastyo munisattama // RKS_66.1 //",
  "GP12skprevku:8525": "sarasvatī na gaṅgā ca yamunā vā na sāgarāḥ /",
  "GP12skprevku:8526": "na caivānyāni tīrthāni prayāgapramukhāny api // RKS_66.2 //",
  "GP12skprevku:8527": "ekaiva narmadā puṇyā saptakalpavahā śubhā /",
  "GP12skprevku:8528": "lakṣayojanaparyantaṃ jambūdvīpaṃ prakīrtitam // RKS_66.3 //",
  "GP12skprevku:8529": "narmadātoyapānena lokāloke carācare /",
  "GP12skprevku:8530": "tapohīnā narāś caiva te 'pi yānti śivālayam // RKS_66.4 //",
  "GP12skprevku:8531": "yo 'yaṃ kāmayate kāmaṃ sa taṃ prāpnoti puṣkalam /",
  "GP12skprevku:8532": "sādhu sādhu mahābhāga pṛṣṭo 'haṃ yat tvayānagha // RKS_66.5 //",
  "GP12skprevku:8533": "narmadā kathitā divyā hṛdyā kasya na rocate /",
  "GP12skprevku:8534": "santi tīrthāni yāvanti dakṣiṇottarakūlayoḥ // RKS_66.6 //",
  "GP12skprevku:8535": "tvatprītidāni tāvanti kathayāmi nṛpottama /",
  "GP12skprevku:8536": "anyāni granthalakṣeṇa na ca kīrtayituṃ kṣamaḥ // RKS_66.7 //",
  "GP12skprevku:8537": "trayo vedāstrayo lokās tisraḥ sandhyāstrayo 'gnayaḥ /",
  "GP12skprevku:8538": "siddhagandharvayakṣāś ca sakinnaramahoragāḥ // RKS_66.8 //",
  "GP12skprevku:8539": "vidyādharaś cāpsarasaḥ kalpagātaṭamāśritāḥ /",
  "GP12skprevku:8540": "oṃkārādīni liṅgāni vaidūryādinagāḥ purā // RKS_66.9 //",
  "GP12skprevku:8541": "dvāpare ca kaliṃ prāpya pāvanatvam avāpnuyuḥ /",
  "GP12skprevku:8542": "brahmaviṣṇvādidevānāṃ maryādā kathyate 'dhunā // RKS_66.10 //",
  "GP12skprevku:8543": "prabhābhirdyotamānāyā revāyā dakṣiṇottare /",
  "GP12skprevku:8544": "yajñabhūmiriyaṃ khyātā surāsuranamaskṛtā // RKS_66.11 //",
  "GP12skprevku:8545": "aśokavanikā tatra tasyā devo maheśvaraḥ /",
  "GP12skprevku:8546": "tatra siddhyati nirvighno yajña ity āha śaṅkaraḥ // RKS_66.12 //",
  "GP12skprevku:8547": "uvāca vacanaṃ rājā agastyaṃ munisattamam /",
  "GP12skprevku:8548": "svasti vo 'stu gamiṣyāmi tvayā saha mahāmune // RKS_66.13 //",
  "GP12skprevku:8549": "aśokavanikāṃ prāptaḥ sa rājā munibhirvṛtaḥ /",
  "GP12skprevku:8550": "revāyā dakṣiṇe kūle puṇyatīrthesu śobhane // RKS_66.14 //",
  "GP12skprevku:8551": "daśayojanaparyantaṃ yajñayūpāś ca maṇḍapam /",
  "GP12skprevku:8552": "maṇimāṇikyaratnaughaiḥ sarvadvāreṣu śobhitāḥ // RKS_66.15 //",
  "GP12skprevku:8553": "patākādhvajaśobhāḍyā nānāvastrāvaguṇṭhitāḥ /",
  "GP12skprevku:8554": "viśvāmitro bharadvājaḥ kaśyapo bhārgavas tathā // RKS_66.16 //",
  "GP12skprevku:8555": "brahmadṛśyo lomaśaś ca tathānye munisattamāḥ /",
  "GP12skprevku:8556": "vālakhilyā mahābhāgā mānasā brahmaṇaḥ sutāḥ // RKS_66.17 //",
  "GP12skprevku:8557": "ete cānye ca bahavo munayaḥ śaṃsitavratāḥ /",
  "GP12skprevku:8558": "tataḥ pravartito yajño brāhmaṇair āptadakṣiṇaiḥ // RKS_66.18 //",
  "GP12skprevku:8559": "tṛptāś ca devatāḥ sarvāḥ pratijagmus triviṣṭapam /",
  "GP12skprevku:8560": "jagmuḥ sarve ca muditā munayaḥ svāśramaṃ prati // RKS_66.19 //",
  "GP12skprevku:8561": "tato nivartito yajño durvāsāḥ kupito gataḥ /",
  "GP12skprevku:8562": "nātra vaivasvato nāhaṃ nāradaḥ parvatas tathā // RKS_66.20 //",
  "GP12skprevku:8563": "kathaṃ nivartito yajñaḥ pāparkarminarādhamaiḥ /",
  "GP12skprevku:8564": "āgatas tu yamas tatra nāradaḥ parvatas tathā // RKS_66.21 //",
  "GP12skprevku:8565": "lekhakaścitraguptaś ca kālo mṛtyus tathaiva ca /",
  "GP12skprevku:8566": "ete ca kupitāḥ sarve yajñabhāgaṃ vinā nṛpa // RKS_66.22 //",
  "GP12skprevku:8567": "tān sarvān kupitān dṛṣṭvā raviścandro 'bravīd vacaḥ /",
  "GP12skprevku:8568": "aśokeśvaradevasya narmadāyāḥ prasādataḥ // RKS_66.23 //",
  "GP12skprevku:8569": "ko me samartho vighnāya surāsuragaṇeṣv api /",
  "GP12skprevku:8570": "tathaiva ko 'nyo jantūnāṃ yajñavighnasya hetave // RKS_66.24 //",
  "GP12skprevku:8571": "yajñakāle ca saṃprāpto ya kaścid api mānavaḥ /",
  "GP12skprevku:8572": "pūjanīyas tathārcyaś ca yathā devaścaturbhujaḥ // RKS_66.25 //",
  "GP12skprevku:8573": "yathāyātā mahābhāgā brahmaputrā mahaujasaḥ /",
  "GP12skprevku:8574": "dadāmi vo na sandeho manasā yadabhīpsitam // RKS_66.26 //",
  "GP12skprevku:8575": "durvāsā uvāca:",
  "GP12skprevku:8576": "paripūjyaś ca naḥ putro nāradaḥ parvatas tathā /",
  "GP12skprevku:8577": "ekākī prārthaye nāhaṃ militvā prārthayāmahe // RKS_66.27 //",
  "GP12skprevku:8578": "raviścandra uvāca:",
  "GP12skprevku:8579": "yo yaṃ kāmayate kāmaṃ taṃ tasmai pradadāmy aham /",
  "GP12skprevku:8580": "iti sarve 'pi tenaiva prastutā munipuṅgavāḥ // RKS_66.28 //",
  "GP12skprevku:8581": "suprītā vihitā rājann arghapādyapradānataḥ /",
  "GP12skprevku:8582": "yudhiṣṭhira uvāca:",
  "GP12skprevku:8583": "munayaḥ kena kāryeṇa pāṭalīputravāsinaḥ // RKS_66.29 //",
  "GP12skprevku:8584": "devyā śaptāḥ śvayoniṃ ca gatā muktāś ca te katham /",
  "GP12skprevku:8585": "mārkaṇḍeya uvāca:",
  "GP12skprevku:8586": "purā tapodhanāḥ sarve jaṭāvalkaladhāriṇaḥ // RKS_66.30 //",
  "GP12skprevku:8587": "naipāle vai paśupatiṃ devadevaṃ maheśvaram /",
  "GP12skprevku:8588": "pūjayanti śivaṃ bhaktyā gauryā virahitaṃ haram // RKS_66.31 //",
  "GP12skprevku:8589": "ardhanārīśvaraṃ devaṃ surāsuranamaskṛtam /",
  "GP12skprevku:8590": "saṃśaptās tena kāryeṇa pārvatyā liṅgabhedinaḥ // RKS_66.32 //",
  "GP12skprevku:8591": "varṣaṃ sahasraṃ hi mitaṃ śvayoniṃ ca gamiṣyatha /",
  "GP12skprevku:8592": "nirmālyabhakṣakāḥ pāpāścaṇḍadravyasya bhakṣakāḥ // RKS_66.33 //",
  "GP12skprevku:8593": "teṣāṃ kṛte mahārāja durvāsā nṛpam abravīt /",
  "GP12skprevku:8594": "śvayoniṃ samanuprāptās tatra kāle munīśvarāḥ // RKS_66.34 //",
  "GP12skprevku:8595": "mocaya tvaṃ tato rājann asmat priyacikīrṣayā /",
  "GP12skprevku:8596": "pārvatyā te 'bhiśaptāś ca narake majjanti dāruṇe // RKS_66.35 //",
  "GP12skprevku:8597": "uvāca vacanaṃ rājā muniṃ durvāsasaṃ tataḥ /",
  "GP12skprevku:8598": "mocayāmi na sandehas tasmāt pāpād dvijottamān // RKS_66.36 //",
  "GP12skprevku:8599": "preṣitāḥ kiṅkarās tena sīdanto yatra te vane /",
  "GP12skprevku:8600": "praṇipatya ca te sarve tānūcuś ca vanecarān // RKS_66.37 //",
  "GP12skprevku:8601": "smārayanti pūrvajātim ādiṣṭāḥ prabhuṇā yathā /",
  "GP12skprevku:8602": "tatas tad vacanāt prāptās te 'śokavanikāṃ drutam // RKS_66.38 //",
  "GP12skprevku:8603": "raviścandraścakravartī tān vilokya tapodhanān /",
  "GP12skprevku:8604": "mudā paramayā yuktaḥ prāha tān prahasann iva // RKS_66.39 //",
  "GP12skprevku:8605": "aśokeśvaradevasya mekalāyāḥ prabhāvataḥ /",
  "GP12skprevku:8606": "mama dānaprabhāveṇa maharṣīṇāṃ prasādataḥ // RKS_66.40 //",
  "GP12skprevku:8607": "tyaktvā śvayoniṃ munayaḥ śivalokaṃ prayāntu vai /",
  "GP12skprevku:8608": "etat pāpaṃ mahāghoraṃ mayi sarvaṃ niṣīdatu // RKS_66.41 //",
  "GP12skprevku:8609": "tatkṣaṇān muktaśāpāste kāmikaṃ yānam āsthitāḥ /",
  "GP12skprevku:8610": "ūcur maharṣayo vākyaṃ raviścandraṃ śatakratum // RKS_66.42 //",
  "GP12skprevku:8611": "tvaṃ mātā tvaṃ pitāsmākaṃ gururmokṣapradāyakaḥ /",
  "GP12skprevku:8612": "evam uktvā yayus te tu umāmāheśvaraṃ param // RKS_66.43 //",
  "GP12skprevku:8613": "sādhu sādhu mahābhāga tvaṃ tu yajñataponidhiḥ /",
  "GP12skprevku:8614": "nā 'nyastvayā samaḥ kaścit somavaṃśe mahīpatiḥ // RKS_66.44 //",
  "GP12skprevku:8615": "tvayā hi nirjitaṃ sarvaṃ trailokyaṃ sacarācaram /",
  "GP12skprevku:8616": "evam uktvā suraśreṣṭhāḥ sādhuvādais tam ārcayan // RKS_66.45 //",
  "GP12skprevku:8617": "devadundubhayo neduḥ puṣpavṛṣṭiḥ papāta ca /",
  "GP12skprevku:8618": "durvāsā uvāca:",
  "GP12skprevku:8619": "kṣatriyeṣu tvayā tulyo na dṛṣṭo na śruto mayā // RKS_66.46 //",
  "GP12skprevku:8620": "prāṇatyāgo hi sukaro dharmatyāgo hi duṣkaraḥ /",
  "GP12skprevku:8621": "varaṃ vṛṇīṣva bhadraṃ te yatte manasi vartate // RKS_66.47 //",
  "GP12skprevku:8622": "prahasann abravīd vākyaṃ rājā durvāsasaṃ munim /",
  "GP12skprevku:8623": "mama dānaprabhāveṇa narā duṣkṛtabuddhayaḥ // RKS_66.48 //",
  "GP12skprevku:8624": "prāpnuvan tu paraṃ lokaṃ vara eṣa mama priyaḥ /",
  "GP12skprevku:8625": "evamastviti tasyāgre 'bhidhāya munipuṅgavaḥ // RKS_66.49 //",
  "GP12skprevku:8626": "sa mudā parayā yuktas tatraivāntaradhīyata /",
  "GP12skprevku:8627": "tad dṛṣṭvā tādṛśaṃ karma rājñaś cāmitatejasaḥ // RKS_66.50 //",
  "GP12skprevku:8628": "śaṅkayā parayā yukto dharmarājo 'bravīd idam /",
  "GP12skprevku:8629": "varaṃ dadāmi bhadraṃ te yajñabhāgabahiṣkṛtaḥ // RKS_66.51 //",
  "GP12skprevku:8630": "śvayonitvaṃ gatā viprā mocitāḥ karmabandhanāt /",
  "GP12skprevku:8631": "īdṛśaṃ tava sāmarthyaṃ jānāmi ca nṛpottama // RKS_66.52 //",
  "GP12skprevku:8632": "pṛthivyāṃ duṣkaraṃ karma yajñaś caiva viśeṣataḥ /",
  "GP12skprevku:8633": "yo dadāti mahābhāga svakīyaṃ puṇyamuttamam // RKS_66.53 //",
  "GP12skprevku:8634": "yamaloko jitas tena devaloko jitas tathā /",
  "GP12skprevku:8635": "varayogyo 'si rājendra satyam etat mayoditam // RKS_66.54 //",
  "GP12skprevku:8636": "raviścandra uvāca:",
  "GP12skprevku:8637": "yadi tuṣṭaḥ sūryaputra varaṃ dātuṃ mamecchasi /",
  "GP12skprevku:8638": "mama yajñaśatenaiva dānena tapasā tathā // RKS_66.55 //",
  "GP12skprevku:8639": "pāpayonigatā ye tu ye ca duṣkṛtakāriṇaḥ /",
  "GP12skprevku:8640": "prayāntu tvatprasādena dharmarāja śivālayam // RKS_66.56 //",
  "GP12skprevku:8641": "imaṃ varam ahaṃ manye prasādaḥ kriyatāṃ mayi /",
  "GP12skprevku:8642": "yama uvāca:",
  "GP12skprevku:8643": "evaṃ bhavatu rājendra satyadharmaparāyaṇa // RKS_66.57 //",
  "GP12skprevku:8644": "prāpnuhi tvaṃ paraṃ lokaṃ satyenānena suvrata /",
  "GP12skprevku:8645": "yatas te mocitāḥ sarvāḥ kaśmalāt pāpayonayaḥ // RKS_66.58 //",
  "GP12skprevku:8646": "kṣatriyāḥ śataśo rājann anye caiva sahasraśaḥ /",
  "GP12skprevku:8647": "pāpāt samuddhṛtā ye ca teṣāṃ saṃkhyā na vidyate // RKS_66.59 //",
  "GP12skprevku:8648": "evamuktvā nṛpaśreṣṭhaṃ dharmarājo mahābhujaḥ /",
  "GP12skprevku:8649": "kāmikaṃ yānamāruhya surāsuranamaskṛtam // RKS_66.60 //",
  "GP12skprevku:8650": "yayau svabhavanaṃ rājan nāradaḥ parvatas tathā /",
  "GP12skprevku:8651": "tasyām aśītilakṣāṇi tīrthānāṃ narasattama // RKS_66.61 //",
  "GP12skprevku:8652": "aśokavanikāyāṃ tu kīrtitāni tavānagha /",
  "GP12skprevku:8653": "śravaṇāt kīrtanāt teṣāṃ gosahasraphalaṃ bhavet // RKS_66.62 //",
  "GP12skprevku:8654": "iti śrīskandapurāṇe revākhaṇḍe 'śokavanikāvarṇano nāma ṣaṭṣaṣṭitamo 'dhyāyaḥ //",
  "GP12skprevku:8655": "RKS adhyāya 67",
  "GP12skprevku:8656": "mārkaṇḍeya uvāca:",
  "GP12skprevku:8657": "athātaḥ kathayiṣyāmi tīrthaṃ pāpapraṇāśanam /",
  "GP12skprevku:8658": "revāyā uttare kūle puraṃ vāgīśvarābhidham // RKS_67.1 //",
  "GP12skprevku:8659": "vāgurnāma nadī tatra revayā saha saṃgatā /",
  "GP12skprevku:8660": "tatra snātā divaṃ yānti ye mṛtā na punarbhavāḥ // RKS_67.2 //",
  "GP12skprevku:8661": "vāgīśā tatra cāmuṇḍā dānavakṣayakāriṇī /",
  "GP12skprevku:8662": "maṇibhadro vīrabhadras tathā 'nye śataśo nṛpāḥ // RKS_67.3 //",
  "GP12skprevku:8663": "babhūvur muktaśāpās te tīrthasyāsya prabhāvataḥ /",
  "GP12skprevku:8664": "tilapiṇḍapradānena pitṝṇāṃ paramā gatiḥ // RKS_67.4 //",
  "GP12skprevku:8665": "brahmadattaścakravartī sūryavaṃśe mahīpatiḥ /",
  "GP12skprevku:8666": "ayodhyādhipatiḥ śrīmān cakratulyaparākramaḥ // RKS_67.5 //",
  "GP12skprevku:8667": "dhanadhānyasamāyukto bhayadāridryavarjitaḥ /",
  "GP12skprevku:8668": "prajās tasmin mahīpāle sarvā 'pi mudānvitāḥ // RKS_67.6 //",
  "GP12skprevku:8669": "iṣṭaḥ kratuvarastena narmadāvāgusaṅgame /",
  "GP12skprevku:8670": "brahmādyā devatāḥ sarvāḥ śakraviṣṇupurogamāḥ // RKS_67.7 //",
  "GP12skprevku:8671": "pratyakṣaś ca maheśāno gaṇeśvarasamanvitaḥ /",
  "GP12skprevku:8672": "lokapālāś ca marutaścandrādityau dhruvas tathā // RKS_67.8 //",
  "GP12skprevku:8673": "ṛkṣāṇi yogasiddhāś ca somamukhyāś ca sarvaśaḥ /",
  "GP12skprevku:8674": "vaśiṣṭho munibhiḥ sārddhaṃ videhādhipatis tathā // RKS_67.9 //",
  "GP12skprevku:8675": "evamādyāḥ samāhūtā mitrāvaruṇa eva ca /",
  "GP12skprevku:8676": "sarve hiraṇmayās tatra yajñayūpāś ca maṇḍapāḥ // RKS_67.10 //",
  "GP12skprevku:8677": "daśayojanaparyantaṃ yajñabhūmir mahībhṛtaḥ /",
  "GP12skprevku:8678": "svārociṣe 'ntare rājann ādikalpe kṛte yuge // RKS_67.11 //",
  "GP12skprevku:8679": "gavāṃ śatasahasrāṇi hemabhārānvitāni ca /",
  "GP12skprevku:8680": "hayānāṃ śyāmakarṇānām ayutaṃ sāgram eva ca // RKS_67.12 //",
  "GP12skprevku:8681": "dantinām ayutaṃ caiva ghaṇṭābharaṇabhūṣitam /",
  "GP12skprevku:8682": "maṇimāṇikyam uktāś ca bhakṣyabhojyāny anekadhā // RKS_67.13 //",
  "GP12skprevku:8683": "evaṃ rājā brahmadattaḥ sarvabhūpālasattamaḥ /",
  "GP12skprevku:8684": "yajñaṃ pravartayāmāsa sarvasambhārasaṃbhṛtaḥ // RKS_67.14 //",
  "GP12skprevku:8685": "vedanirghoṣaśabdena gītavādyaraveṇa ca /",
  "GP12skprevku:8686": "nānāyānasamārūḍhaiḥ stūyamāno marudgaṇaiḥ // RKS_67.15 //",
  "GP12skprevku:8687": "brahmadattasya yajñena vāgīśasya prasādataḥ /",
  "GP12skprevku:8688": "narmadāyāḥ prasādena pretās tṛptiṃ parāṃ gatāḥ // RKS_67.16 //",
  "GP12skprevku:8689": "yudhiṣṭhira uvāca:",
  "GP12skprevku:8690": "kathaṃ tu brahmadattasya kalpagātīrayājanam /",
  "GP12skprevku:8691": "kathaṃ pretā vinirmuktāḥ pretās te kena karmaṇā // RKS_67.17 //",
  "GP12skprevku:8692": "etat sarvaṃ yathā nyāyaṃ kathayasva tapodhana /",
  "GP12skprevku:8693": "mārkaṇḍeya uvāca:",
  "GP12skprevku:8694": "śṛṇu rājan yathā nyāyam itihāsaṃ purātanam // RKS_67.18 //",
  "GP12skprevku:8695": "kārttikyām utsavaṃ prāpya puṣkare jyeṣṭhapuṣkare /",
  "GP12skprevku:8696": "ayogandhaḥ svayaṃbhūś ca puṇḍarīkākṣa eva ca // RKS_67.19 //",
  "GP12skprevku:8697": "pitāmahaḥ svayaṃ tatra surāsuraguruḥ pitā /",
  "GP12skprevku:8698": "kāvyaś ca hotṛsadanau vedagarbhaḥ kṛtadhvanaḥ // RKS_67.20 //",
  "GP12skprevku:8699": "svastikaś caiva sāvitro vāmadevo 'ghamarṣaṇaḥ /",
  "GP12skprevku:8700": "ete cānye ca munayo brahmatejo 'śasaṃbhavāḥ // RKS_67.21 //",
  "GP12skprevku:8701": "tathā te hi yathāśaktā ṛtukālābhigāminaḥ /",
  "GP12skprevku:8702": "gārhasthye ca sthitā bhāryā bhartṛśuśrūṣaṇe ratāḥ // RKS_67.22 //",
  "GP12skprevku:8703": "cīravalkaladhāriṇyaḥ śākasyāmākabhakṣikāḥ /",
  "GP12skprevku:8704": "viṣaṇṇās tena dharmeṇa satyastā apyagarhayan // RKS_67.23 //",
  "GP12skprevku:8705": "dvijasya ṣaṭ ca karmāṇi yajanaṃ yājanaṃ tathā /",
  "GP12skprevku:8706": "adhyāpanaṃ cādhyayanaṃ dānaṃ caiva pratigrahaḥ // RKS_67.24 //",
  "GP12skprevku:8707": "bhūṣaṇaṃ paridhānaṃ ca yoṣitāṃ bhartṛsevanam /",
  "GP12skprevku:8708": "evaṃ ca garhitā rājan yoṣidbhiḥ patayas tathā // RKS_67.25 //",
  "GP12skprevku:8709": "bhītās te vismitāḥ sarve viṣaṇṇavadanās tathā /",
  "GP12skprevku:8710": "hariścandraḥ purā rājā na bhūto na bhaviṣyati // RKS_67.26 //",
  "GP12skprevku:8711": "dānena nirjitaṃ yena trailokyaṃ sacarācaram /",
  "GP12skprevku:8712": "rāhusūryasamāyoge kurukṣetraṃ jagāma ha // RKS_67.27 //",
  "GP12skprevku:8713": "tyaktvā te puṣkaraṃ tīrthaṃ dhanalobhena mohitāḥ /",
  "GP12skprevku:8714": "sahasrasaṃkhyāmunayaḥ sabhāryāḥ sasutāś ca te // RKS_67.28 //",
  "GP12skprevku:8715": "yatra rājā hariścandraḥ pratigrahavilipsayā /",
  "GP12skprevku:8716": "munīnāha hariścandro mudā paramayā yutaḥ // RKS_67.29 //",
  "GP12skprevku:8717": "dhanyā me saphalā yātrā kurukṣetre ravigrahe /",
  "GP12skprevku:8718": "kṣudhārtā duḥkhitāś caiva bālā vṛddhāḥ kṛśāturāḥ // RKS_67.30 //",
  "GP12skprevku:8719": "valkalājinavastrāś ca yauvane pretarūpiṇaḥ /",
  "GP12skprevku:8720": "yanno yūyam abhiprāptāḥ patnīputraiś ca saṃyutāḥ // RKS_67.31 //",
  "GP12skprevku:8721": "uvāca vacanaṃ rājā sāṣṭāṅgaṃ praṇipatya ca /",
  "GP12skprevku:8722": "ādeśo dīyatāṃ mahyaṃ kiṃ karomi bhavatkṛte // RKS_67.32 //",
  "GP12skprevku:8723": "evamuktvā dadau śrīmānekaikasya pṛthak pṛthak /",
  "GP12skprevku:8724": "lakṣaṃ lakṣaṃ hiraṇyasya tathā gāvaḥ sahasraśaḥ // RKS_67.33 //",
  "GP12skprevku:8725": "sahasraṃ turagāṇāṃ ca dantināṃ śatam eva ca /",
  "GP12skprevku:8726": "sāptabhaumān gṛhān ramyān hemaprākāratoraṇān // RKS_67.34 //",
  "GP12skprevku:8727": "nānāvidhavilāsāṃś ca yathā dhanapatiḥ svayam /",
  "GP12skprevku:8728": "kalpāntare mṛtā jātāḥ pretarūpā bhayaṅkarāḥ // RKS_67.35 //",
  "GP12skprevku:8729": "lamboṣṭhā lambavṛṣaṇā vikṛtānanasaṃyutāḥ /",
  "GP12skprevku:8730": "pratigrahaprabhāveṇa dvijasya patanaṃ dhruvam // RKS_67.36 //",
  "GP12skprevku:8731": "jātismarāḥ svaṃ śocanti ekākīnās tu te bahiḥ /",
  "GP12skprevku:8732": "na bhāryā na ca me putrā na bhṛtyā na ca bāndhavāḥ // RKS_67.37 //",
  "GP12skprevku:8733": "na te pratigrahair dagdhā yathā pūrvaṃ tathaiva ca /",
  "GP12skprevku:8734": "vayam ekākino dagdhā vṛkṣā iva havirbhujā // RKS_67.38 //",
  "GP12skprevku:8735": "rājapratigrahair dagdhā na prarohanti mānavāḥ /",
  "GP12skprevku:8736": "vaiśvānareṇa dagdhānāṃ punarjanma prajāyate // RKS_67.39 //",
  "GP12skprevku:8737": "na mātā na pitā putro draviṇaṃ na ca bāndhavāḥ /",
  "GP12skprevku:8738": "yamadūtair gṛhītānāṃ dharma ekaḥ sahānugaḥ // RKS_67.40 //",
  "GP12skprevku:8739": "śocitvā suciraṃ kālaṃ bhāryāputravivarjitāḥ /",
  "GP12skprevku:8740": "bhramitvā ca mahīṃ sarvāṃ puṣkaraṃ tīrthamāgatāḥ // RKS_67.41 //",
  "GP12skprevku:8741": "pretarūpān munīn dṛṣṭvā viṣādaṃ paramaṃ gataḥ /",
  "GP12skprevku:8742": "tān uvāca muniśreṣṭhaḥ kathaṃ pretatvam āgatāḥ // RKS_67.42 //",
  "GP12skprevku:8743": "pretā ūcuḥ:",
  "GP12skprevku:8744": "hariścandraḥ satyadharma sūryavaṃśe mahīpatiḥ /",
  "GP12skprevku:8745": "ayodhyādhipatiḥ śrīmān devatulyaparākramaḥ // RKS_67.43 //",
  "GP12skprevku:8746": "tasya pratigraho 'smābhirāptaḥ sūryagrahe sthite /",
  "GP12skprevku:8747": "tena pretatvam āpannāḥ sarve brahmarṣayo mune // RKS_67.44 //",
  "GP12skprevku:8748": "etat te kathitaṃ brahman mokṣo 'smākaṃ vidhīyatām /",
  "GP12skprevku:8749": "bhaviṣyabhūtatattvajño brahmaputras taponidhiḥ // RKS_67.45 //",
  "GP12skprevku:8750": "uvāca vacanaṃ śrīmān nāradas tāṃs tapodhanān /",
  "GP12skprevku:8751": "kasminnavasare puṇye kārttikyāṃ divyaparvaṇi // RKS_67.46 //",
  "GP12skprevku:8752": "śivena kīrtitaṃ pūrvaṃ pārvatyāḥ ṣaṇmukhasya ca /",
  "GP12skprevku:8753": "śrutaṃ mayāpi tatraiva purāṇaṃ skandakīrtitam // RKS_67.47 //",
  "GP12skprevku:8754": "kānyā pāpakṣayaṃ kartuṃ śaktā revāṃ vinā nṛpa /",
  "GP12skprevku:8755": "gaṅgādyāḥ sarito viprāḥ puṇyatīrthās tathāpi ca // RKS_67.48 //",
  "GP12skprevku:8756": "vāgīśaṃ ca puraṃ tatra narmadātaṭamāśritam /",
  "GP12skprevku:8757": "adhvare brahmadattasya mokṣaṇaṃ tu bhaviṣyati // RKS_67.49 //",
  "GP12skprevku:8758": "uddeśaṃ tu tato dattvā nāradastridivaṃ gataḥ /",
  "GP12skprevku:8759": "te 'pi pretā mahābhāga dhyātvā śivam umāpatim // RKS_67.50 //",
  "GP12skprevku:8760": "abhijagmus tam uddeśaṃ vāgīśapuram uttamam /",
  "GP12skprevku:8761": "tatra snātvābhyarcya śivaṃ hariṃ bhāskaram eva ca // RKS_67.51 //",
  "GP12skprevku:8762": "adhvare brahmadattasya muktāḥ sarve 'pi kilbiṣāt /",
  "GP12skprevku:8763": "brahmayānaṃ samāruhya brahmalokaṃ samāgatāḥ // RKS_67.52 //",
  "GP12skprevku:8764": "pratapanti yathādityā brahmatejovapurdharāḥ /",
  "GP12skprevku:8765": "tasyopari nareśasya puṣpavṛṣṭiḥ papāta vai // RKS_67.53 //",
  "GP12skprevku:8766": "etat te kathitaṃ rājan yathāvṛttaṃ purātanam /",
  "GP12skprevku:8767": "śravaṇāt kīrtanād asya gosahasraphalaṃ labhet // RKS_67.54 //",
  "GP12skprevku:8768": "iti śrīskandapurāṇe revākhaṇḍe vāgīśvarākhyāna nāma saptaṣaṣṭitamo 'dhyāyaḥ //",
  "GP12skprevku:8769": "RKS adhyāya 68",
  "GP12skprevku:8770": "mārkaṇḍeya uvāca:",
  "GP12skprevku:8771": "pratigrahagrahagrastā lobhamohavimohitāḥ /",
  "GP12skprevku:8772": "majjanti narake ghore yatra gatvā na nirgatāḥ // RKS_68.1 //",
  "GP12skprevku:8773": "saphalā vedayajñāś ca tīrthayātrā ca bhārata /",
  "GP12skprevku:8774": "tathā kliśyanti cātmānaṃ pratigrahaparā narāḥ // RKS_68.2 //",
  "GP12skprevku:8775": "dātā ca yācakaś caiva karābhyām eva sūcitau /",
  "GP12skprevku:8776": "atho gacched grahītā tu dātā gacchati corddhvataḥ // RKS_68.3 //",
  "GP12skprevku:8777": "sahasrāvartakaṃ nāma tīrthaṃ pāpapraṇāśanam /",
  "GP12skprevku:8778": "tatra snātasya vidhivad vṛṣotsargaphalaṃ bhavet // RKS_68.4 //",
  "GP12skprevku:8779": "āsaptamaṃ kulaṃ caiva punīte nā 'tra saṃśayaḥ /",
  "GP12skprevku:8780": "revāyā uttare kūle sahasrāyudhasaṃkhyayā // RKS_68.5 //",
  "GP12skprevku:8781": "tataś cānte mahābhāga kārāyā vanam uttamam /",
  "GP12skprevku:8782": "agniṣṭomaphalaṃ yatra snātvā svargaṃ ca gacchati // RKS_68.6 //",
  "GP12skprevku:8783": "revāyā uttare bhāge tīrtha paramaśobhanam /",
  "GP12skprevku:8784": "saugandhikaṃ vanaṃ nāma brahmacāriśucivratāḥ // RKS_68.7 //",
  "GP12skprevku:8785": "siṣicuḥ pitaras tat tu brahmādyāḥ sutapodhanāḥ /",
  "GP12skprevku:8786": "siddhacāraṇagandharvāḥ sakinnaramahoragāḥ // RKS_68.8 //",
  "GP12skprevku:8787": "praviśya tad vanaṃ martyaḥ sarvapāpāt pramucyate /",
  "GP12skprevku:8788": "tataḥ sarasvatī cāsti nadīnām uttamā nadī // RKS_68.9 //",
  "GP12skprevku:8789": "lakṣyā devasutā rājan mahāpuṇyā prakīrtitā /",
  "GP12skprevku:8790": "tatra snānaṃ prakurvīta mānavo nṛpate jale // RKS_68.10 //",
  "GP12skprevku:8791": "tarpayitvā pitṝn devān aśvamedhaphalaṃ labhet /",
  "GP12skprevku:8792": "īśānādhyuṣitaṃ nāma tatra tīrthaṃ sudurlabham // RKS_68.11 //",
  "GP12skprevku:8793": "tatra snātvā vyatīpāte saṃkrāntau grahaṇe naraḥ /",
  "GP12skprevku:8794": "sahasrakapilādāne vājimedhe ca yatphalam // RKS_68.12 //",
  "GP12skprevku:8795": "sugandhāṃ chātakumbhāś ca pañcayajñāṃś ca bhārata /",
  "GP12skprevku:8796": "abhigamya naraśreṣṭha svargaloke mahīyate // RKS_68.13 //",
  "GP12skprevku:8797": "triśūlākhyaṃ tu tatraiva tīrtham āsādya bhārata /",
  "GP12skprevku:8798": "tatrābhiṣekaṃ yaḥ kuryād arcayet pitṛdaivatam // RKS_68.14 //",
  "GP12skprevku:8799": "gaṇeśatvaṃ sa labhate tyaktvā dehaṃ na saṃśayaḥ /",
  "GP12skprevku:8800": "tato gacchen mahārāja brahmasthānam anuttamam // RKS_68.15 //",
  "GP12skprevku:8801": "revāyā uttare kūle kāmabhogaphalapradam /",
  "GP12skprevku:8802": "brahmodam iti vikhyātaṃ prakāśyaṃ bhuvi bhārata // RKS_68.16 //",
  "GP12skprevku:8803": "tatra saptarṣayaḥ prāptāḥ snānārthaṃ bharatarṣabha /",
  "GP12skprevku:8804": "kapiñjalo muniśreṣṭho havyavāhaś ca bhārata // RKS_68.17 //",
  "GP12skprevku:8805": "bhagavān devayānaś ca viśvāvasumahāmuniḥ /",
  "GP12skprevku:8806": "asya tīrthasya māhātmyād brahmalokam avāpnuyuḥ // RKS_68.18 //",
  "GP12skprevku:8807": "pitaraḥ śrāddhadānena prayātā brahmaṇaḥ puram /",
  "GP12skprevku:8808": "udumbarasya kṛtvā tu vidhivad darśanaṃ tataḥ // RKS_68.19 //",
  "GP12skprevku:8809": "antarddhānam avāpnoti tapasā dagdhakilbiṣaḥ /",
  "GP12skprevku:8810": "tato gacchen mahārāja śaṅkaraṃ lokaśaṅkaram // RKS_68.20 //",
  "GP12skprevku:8811": "kṛṣṇapakṣe caturdaśyām abhigamya vṛṣadhvajam /",
  "GP12skprevku:8812": "labhate sarvakāmāṃś ca svargalokaṃ hi gacchati // RKS_68.21 //",
  "GP12skprevku:8813": "narmadāyāmyabhāge tu gopyād gopyatara mahat /",
  "GP12skprevku:8814": "siddhaliṅgaṃ maṇimayaṃ na tatpaśyanti mānavāḥ // RKS_68.22 //",
  "GP12skprevku:8815": "nāgendrasurasiddhaiś ca nāgakanyābhir arcyate /",
  "GP12skprevku:8816": "sapādakoṭistīrthānāṃ śaṅkare kurunandana // RKS_68.23 //",
  "GP12skprevku:8817": "vasūnāmāśramaṃ puṇyaṃ munīnāṃ brahmacāriṇām /",
  "GP12skprevku:8818": "śivabhaktiparāṇāṃca kandamūlaphalāśinām // RKS_68.24 //",
  "GP12skprevku:8819": "pitṝṇām akṣayā tṛptis tilatoyapradānataḥ /",
  "GP12skprevku:8820": "mudā paramayā yukto dātā yāti śivālayam // RKS_68.25 //",
  "GP12skprevku:8821": "dhruvo dharaś ca somaś ca sāvitraś cānalo 'nilaḥ /",
  "GP12skprevku:8822": "pratyūṣaś ca prabhāsaś ca vasavo 'ṣṭau prakīrtitā // RKS_68.26 //",
  "GP12skprevku:8823": "śaṅkarasya prasādena divi devatvam āgatāḥ /",
  "GP12skprevku:8824": "kalpagāsaumyabhāge tu somatīrtham anuttamam // RKS_68.27 //",
  "GP12skprevku:8825": "tatra snātvā naro rājan svargaloke mahīyate /",
  "GP12skprevku:8826": "saptasārasvataṃ tīrthaṃ tato gacchen nṛpottama // RKS_68.28 //",
  "GP12skprevku:8827": "brahmaṇā ca kṛtaṃ stotraṃ puṇyakīrte niśāmaya /",
  "GP12skprevku:8828": "brahmovācā:",
  "GP12skprevku:8829": "vākpatir vacasāṃ nityaṃ vāsudevo 'stu me gatiḥ // RKS_68.29 //",
  "GP12skprevku:8830": "haṃsaḥ sureśo vaktā vā vasūnāmantarā vasan /",
  "GP12skprevku:8831": "hotā diviṣadīśāno vāsudevo 'stu me gatiḥ // RKS_68.30 //",
  "GP12skprevku:8832": "svāhākāraḥ svadhākāro vaṣaṭkāro haviṣyabhuk /",
  "GP12skprevku:8833": "ṛṅmūrtiryajuṣāṃ mūrtirvāsudevo 'stu me gatiḥ // RKS_68.31 //",
  "GP12skprevku:8834": "kṣetrajñaḥ paramaḥ sūkṣmo jagatāṃ tārako hariḥ /",
  "GP12skprevku:8835": "īśvaro hṛdayāvāso vāsudevo 'stu me gatiḥ // RKS_68.32 //",
  "GP12skprevku:8836": "śravaṇyaḥ śravaṇopāyaḥ puṇyaślokaḥ śuciśravāḥ /",
  "GP12skprevku:8837": "varado vāsudevo 'gnir vāsudevo 'stu me gatiḥ // RKS_68.33 //",
  "GP12skprevku:8838": "puruṣaḥ puṇḍarīkākṣaḥ purāṇo bhuvaneśvaraḥ /",
  "GP12skprevku:8839": "ādityāntargato vahṇir vāsudevo 'stu me gatiḥ // RKS_68.34 //",
  "GP12skprevku:8840": "kaṃsakāliyahantā ca subalo balamardanaḥ /",
  "GP12skprevku:8841": "śiśupālanihantā 'gnir vāsudevo 'stu me gatiḥ // RKS_68.35 //",
  "GP12skprevku:8842": "kālaneminihantā 'gniryaḥ kāle niyatāntakaḥ /",
  "GP12skprevku:8843": "śatāsuraśarīraghno vāsudevo 'stu me gatiḥ // RKS_68.36 //",
  "GP12skprevku:8844": "kaṅkāsuranihantā ca madhukaiṭabhanāśanaḥ /",
  "GP12skprevku:8845": "śaṅkhacakragadāpāṇir vāsudevo 'stu me gatiḥ // RKS_68.37 //",
  "GP12skprevku:8846": "śuklaḥ salilaśāyī ca viṣṇuḥ pāpakṣayāhvayaḥ /",
  "GP12skprevku:8847": "indro vacanasatpālo vāsudevo 'stu me gatiḥ // RKS_68.38 //",
  "GP12skprevku:8848": "hṛṣīkeśaś cendrapālopendro garuḍāsanaḥ /",
  "GP12skprevku:8849": "sahasranāmā dharmajño vāsudevo 'stu me gatiḥ // RKS_68.39 //",
  "GP12skprevku:8850": "śaṅkhī ca nandakī cakrī śārṅgadhanvā gadādharaḥ /",
  "GP12skprevku:8851": "dhīro vapuṣmān medhāvī vāsudevo 'stu me gatiḥ // RKS_68.40 //",
  "GP12skprevku:8852": "bṛhatsaṃkarṣaṇaḥ śambhuḥ svayambhūr bhūtabhāvanaḥ /",
  "GP12skprevku:8853": "nipuṇo lakṣaṇaḥ śuddho vāsudevo 'stu me gatiḥ // RKS_68.41 //",
  "GP12skprevku:8854": "traikālikastrikālajñastrayī kartā trilocanaḥ /",
  "GP12skprevku:8855": "trisāmā devakīsūnur vāsudevo 'stu me gatiḥ // RKS_68.42 //",
  "GP12skprevku:8856": "avyaktātmā mahātmā ca antarātmā janārdanaḥ /",
  "GP12skprevku:8857": "prāṇaścendriyabhūtātmā vāsudevo 'stu me gatiḥ // RKS_68.43 //",
  "GP12skprevku:8858": "paramātmā paraṃ brahma parameśaḥ parā gatiḥ /",
  "GP12skprevku:8859": "parameṣṭhī paraṃ jyotir vāsudevo 'stu me gatiḥ // RKS_68.44 //",
  "GP12skprevku:8860": "viśvātmā viśvakartā ca viśvasya patirātmavān /",
  "GP12skprevku:8861": "dyāvāpṛthivyoḥ kartā ca vāsudevo 'stu me gatiḥ // RKS_68.45 //",
  "GP12skprevku:8862": "sahasraśīrṣā bhagavān sahasrākṣaḥ sahasrapāt /",
  "GP12skprevku:8863": "sahasrakoṭidhārī vā vāsudevo 'stu me gatiḥ // RKS_68.46 //",
  "GP12skprevku:8864": "iti vāgīśvaro vāgmī pūjitaḥ parameśvaraḥ /",
  "GP12skprevku:8865": "bhaktasya bhagavān viṣṇuḥ prīyatāṃ me janārdanaḥ // RKS_68.47 //",
  "GP12skprevku:8866": "janmaprabhṛti yat kiṃcin mayā sukṛtamarjitam /",
  "GP12skprevku:8867": "tatsamagraṃ phalaṃ cāstu śāśvataṃ puruṣottama // RKS_68.48 //",
  "GP12skprevku:8868": "idam abhyasyato nityaṃ pūjitaḥ syāt sakeśavaḥ /",
  "GP12skprevku:8869": "vināśayati pāpāni prakāśayati tat phalam // RKS_68.49 //",
  "GP12skprevku:8870": "eṣa niṣkaṇṭakaḥ panthā yatra sampūjyate hariḥ /",
  "GP12skprevku:8871": "kupathaṃ taṃ vijānīyād yatra nārādhyate hariḥ // RKS_68.50 //",
  "GP12skprevku:8872": "vāsudevaparā vedā sudevaparākriyā /",
  "GP12skprevku:8873": "vāsudevātmakā viprā vāsudevaparāśrayaḥ // RKS_68.51 //",
  "GP12skprevku:8874": "sarve devā vāsudevaṃ yajante sarve devā vāsudevāt prasūtāḥ /",
  "GP12skprevku:8875": "sarveṣāṃ vā vāsudevo 'pi devo nānyat kiṃcid avāsudevātiriktam // RKS_68.52 //",
  "GP12skprevku:8876": "nānyaḥ puṇyataro devo nāsti viṣṇuparaṃ tapaḥ /",
  "GP12skprevku:8877": "nāsti viṣṇuparaṃ jñānaṃ sarvaṃ viṣṇumayaṃ jagat // RKS_68.53 //",
  "GP12skprevku:8878": "ye paṭhanti narā bhaktyā viṣṇunāmāṅkitastavam /",
  "GP12skprevku:8879": "te yānti vaiṣṇavaṃ lokaṃ paraṃ brahma sanātanam // RKS_68.54 //",
  "GP12skprevku:8880": "mārkaṇḍeya uvāca:",
  "GP12skprevku:8881": "śrutvā stotram idaṃ devo brahmaṇaḥ samahātmanaḥ /",
  "GP12skprevku:8882": "śriyā prabodhitaḥ kṛṣṇaḥ śayāno yoganidrayā // RKS_68.55 //",
  "GP12skprevku:8883": "dṛṣṭvā 'bravīt surān sarvān nānārūpān bhayānakān /",
  "GP12skprevku:8884": "kimasti vaḥ samutpannaṃ māṃ didṛkṣur ihāgatāḥ // RKS_68.56 //",
  "GP12skprevku:8885": "uvāca vacanaṃ brahmā keśavaṃ prati bhārata /",
  "GP12skprevku:8886": "tvāṃ vinātra jagannātha kas trātā devakaṇṭakaiḥ // RKS_68.57 //",
  "GP12skprevku:8887": "dānavair veṣṭitā dhātrī svargaścaiva vināśitaḥ /",
  "GP12skprevku:8888": "dharmakāmādikā yajñā vedā viplāvitās tathā // RKS_68.58 //",
  "GP12skprevku:8889": "danubhārabharākrāntā rasātatatalaṃ gatā /",
  "GP12skprevku:8890": "jaṭāsuraś ca jābālirdaityo mayasutas tathā // RKS_68.59 //",
  "GP12skprevku:8891": "daśakoṭyas tu daityānāṃ samagrabalaśālinām /",
  "GP12skprevku:8892": "śivaprasādayuktānāṃ svargaviplavakāriṇām // RKS_68.60 //",
  "GP12skprevku:8893": "tasmāt pravartitaṃ cakramuddhara svavasundharām /",
  "GP12skprevku:8894": "śrutvā vākyam idaṃ devo bhayārtaṃ prāṇapīḍitam // RKS_68.61 //",
  "GP12skprevku:8895": "uvāca vacanaṃ devo bhayaṃ tyajata daityajam /",
  "GP12skprevku:8896": "acireṇaiva kālena haniṣyāmi mahāsurān // RKS_68.62 //",
  "GP12skprevku:8897": "vārāharūpamāsthāya preṣitaṃ kalpagājale /",
  "GP12skprevku:8898": "daṃṣṭrāgreṇa dhṛtā dhātrī dānavānāṃ kṣayaḥ kṛtaḥ // RKS_68.63 //",
  "GP12skprevku:8899": "punaḥ pravartitā sṛṣṭir yathāpūrvaṃ tathaiva ca /",
  "GP12skprevku:8900": "brahmādyā muditā devāḥ pratijagmus triviṣṭapam // RKS_68.64 //",
  "GP12skprevku:8901": "etat te kathitaṃ rājan vārāhaṃ kalpagātaṭe /",
  "GP12skprevku:8902": "śravaṇāt kīrtanād asya hayamedhaphalaṃ labhet // RKS_68.65 //",
  "GP12skprevku:8903": "iti śrīskandapurāṇe revākhaṇḍe vārāhamahimānuvarṇano nāmāṣṭaṣaṣṭitamo 'dhyāyaḥ //",
  "GP12skprevku:8904": "RKS adhyāya 69",
  "GP12skprevku:8905": "mārkaṇḍeya uvāca:",
  "GP12skprevku:8906": "tato devapathaṃ tīrthaṃ sarvadevamayaṃ śubham /",
  "GP12skprevku:8907": "tatra snātaś ca vidhivat sarvayajñaphalaṃ labhet // RKS_69.1 //",
  "GP12skprevku:8908": "māse māse kuśāgreṇa somayāgaṃ karoti yaḥ /",
  "GP12skprevku:8909": "sa revājalapūtasya kalāṃ nārhati ṣoḍaśīm // RKS_69.2 //",
  "GP12skprevku:8910": "liṅgaṃ devapathaṃ nāma surāsuranamaskṛtam /",
  "GP12skprevku:8911": "śraddhayā tad darśanena pitṝṇāṃ paramā gatiḥ // RKS_69.3 //",
  "GP12skprevku:8912": "caitre māse caturdaśyā pakṣayor ubhayor api /",
  "GP12skprevku:8913": "snānārthaṃ sarvatīrthāni jagmuḥ kartuṃ ca satkriyām // RKS_69.4 //",
  "GP12skprevku:8914": "yaddevaloke devānām īpsitaṃ ca nṛpadhvaja /",
  "GP12skprevku:8915": "sahasrāṇi munīndrāṇāṃ tasmiṃś śivamupāsate // RKS_69.5 //",
  "GP12skprevku:8916": "cāndrāyaṇaparāḥ kecid brahmakūrcaparās tathā /",
  "GP12skprevku:8917": "kandamūlaphalāhārā jalāhārā jalapriyāḥ // RKS_69.6 //",
  "GP12skprevku:8918": "agnihotraparā nityaṃ tathā hutahutāśanāḥ /",
  "GP12skprevku:8919": "upāsate devapathaṃ saṃsiddhiṃ paramāṃ gatāḥ // RKS_69.7 //",
  "GP12skprevku:8920": "athānyat saṃpravakṣyāmi tīrthaṃ pāpapraṇāśanam /",
  "GP12skprevku:8921": "sahasrayajñaṃ paramaṃ sarvakāmaphalapradam // RKS_69.8 //",
  "GP12skprevku:8922": "ekādaśyāṃ mārgaśīrṣe pūjayitvā janārdanam /",
  "GP12skprevku:8923": "sahasrayajñasyeṣṭasya phalaṃ prāpnoti mānavaḥ // RKS_69.9 //",
  "GP12skprevku:8924": "na paśyed yamalokaṃ ca tiryagyoniṃ na gacchati /",
  "GP12skprevku:8925": "tīrthasyāsya prabhāveṇa naro vigatakalmaṣaḥ // RKS_69.10 //",
  "GP12skprevku:8926": "etat te kathitaṃ rājan puṇyākhyānam anuttamam /",
  "GP12skprevku:8927": "śravaṇāt kīrtanād asya viṣṇuloke mahīyate // RKS_69.11 //",
  "GP12skprevku:8928": "śuklatīrthaṃ tato gacchet sarvatīrthamayaṃ śubham /",
  "GP12skprevku:8929": "yatra snāto 'pi labhate daśadhenuphalaṃ naraḥ // RKS_69.12 //",
  "GP12skprevku:8930": "śuklīkṛtās tena devā brahmaviṣṇumaheśvarāḥ /",
  "GP12skprevku:8931": "sapādakoṭistīrthānāṃ śuklatīrthe vyavasthitā // RKS_69.13 //",
  "GP12skprevku:8932": "aṣṭahastapramāṇaṃ ca śuklatīrthaṃ yudhiṣṭhira /",
  "GP12skprevku:8933": "tatra kālāgnirudraś ca śrīkaṇṭhaś ca tathā paraḥ // RKS_69.14 //",
  "GP12skprevku:8934": "tais tais tapobhirugraiś ca tatra siddhiṃ parā gatāḥ /",
  "GP12skprevku:8935": "śuklatīrthaprabhāveṇa modante divi devatāḥ // RKS_69.15 //",
  "GP12skprevku:8936": "śakro 'pi ca purādhyakṣaṃ devadevam umāpatim /",
  "GP12skprevku:8937": "revātoyena saṃsnāpya bilvapatraiḥ samārcayat // RKS_69.16 //",
  "GP12skprevku:8938": "paurṇamāsyām amāvasyāṃ somaḥ sūryaḥ prabhāvatīm /",
  "GP12skprevku:8939": "tatra snāto grahaiḥ sārddhaṃ nakṣatradhruvamaṇḍalaiḥ // RKS_69.17 //",
  "GP12skprevku:8940": "tena devāś ca dīvyante śuklatīrthaprabhāvataḥ /",
  "GP12skprevku:8941": "kaśyapasyāśramaṃ puṇyaṃ surasiddhaniṣevitam // RKS_69.18 //",
  "GP12skprevku:8942": "munīnām ayutaṃ tatra svayaṃ tiṣṭhati bhārata /",
  "GP12skprevku:8943": "kandamūlaphalāhārā jalāhārās tathā pare // RKS_69.19 //",
  "GP12skprevku:8944": "śākāhārā nirāhārā brahmakūrcās tathā pare /",
  "GP12skprevku:8945": "cāndrāyaṇaparāḥ kecidanye māsopavāsinaḥ // RKS_69.20 //",
  "GP12skprevku:8946": "ṛṣikoṭyas trayastriṃśac chukleśvaramupāsate /",
  "GP12skprevku:8947": "rāhugraste tathā candre paurṇamāsyāṃ tithau tathā // RKS_69.21 //",
  "GP12skprevku:8948": "āyānti sarvatīrthāni snātum etac chivoditam /",
  "GP12skprevku:8949": "sthāneśvare yatphalaṃ syād rāhusūryasamāgame // RKS_69.22 //",
  "GP12skprevku:8950": "tatphalaṃ prāpnuyāt sarvaṃ śuklatīrthe na saṃśayaḥ /",
  "GP12skprevku:8951": "hemadhenudharādīni rūpyadā gajadās tathā // RKS_69.23 //",
  "GP12skprevku:8952": "etad dattvā mahārāja puṇyasaṃkhyā na vidyate /",
  "GP12skprevku:8953": "dhanadena kubereṇa devagandharvadānavaiḥ // RKS_69.24 //",
  "GP12skprevku:8954": "rāhusūryasamāyoge śuklatīrthe maheśvaraḥ /",
  "GP12skprevku:8955": "candanāgurukarpūrapuṣpamālābhir arcitaḥ // RKS_69.25 //",
  "GP12skprevku:8956": "vitānadhvajamukhyaiś ca dīpamālāprabodhanaiḥ /",
  "GP12skprevku:8957": "asya tīrthaprabhāveṇa yakṣarājo dhaneśvaraḥ // RKS_69.26 //",
  "GP12skprevku:8958": "bhogā nānāvidhās tena samprāptā divi devatāḥ /",
  "GP12skprevku:8959": "sarvatīrtham ayaṃ tīrthaṃ sarvadevam ayaṃ ca yat // RKS_69.27 //",
  "GP12skprevku:8960": "api varṣasahasreṇa śuklatīrthasya varṇanam /",
  "GP12skprevku:8961": "na śakyate suraiḥ kartuṃ purāṇe skandakīrtite // RKS_69.28 //",
  "GP12skprevku:8962": "pāpayonigato yaś ca tiryagyonigataś ca yaḥ /",
  "GP12skprevku:8963": "brahmahā ca surāpaś ca śivanirmālyabhakṣakaḥ // RKS_69.29 //",
  "GP12skprevku:8964": "mucyate tena pāpena tīrthasyāsya prabhāvataḥ /",
  "GP12skprevku:8965": "tatra snānaṃ naraḥ kṛtvā pūjayitvā vṛṣadhvajam // RKS_69.30 //",
  "GP12skprevku:8966": "surāsuragaṇaiḥ sarvaiḥ pūjyate narasattama /",
  "GP12skprevku:8967": "etat te kathitaṃ rājan mahāpātakanāśanam // RKS_69.31 //",
  "GP12skprevku:8968": "pitāmahena yatreṣṭo yajñe yajñeśvaraḥ purā /",
  "GP12skprevku:8969": "stotraṃ kṛtvā yathā nyāyaṃ devadevasya śūlinaḥ // RKS_69.32 //",
  "GP12skprevku:8970": "pūjayitvā tu śukleśaṃ brahmā stotram udāharat /",
  "GP12skprevku:8971": "namaḥ śivāya śāntāya jñānavijñānarūpiṇe // RKS_69.33 //",
  "GP12skprevku:8972": "sūkṣmāya sūkṣmarūpāya sarvasūkṣmāya hetave /",
  "GP12skprevku:8973": "sūkṣmāṇām api sūkṣmāya namaḥ sūkṣmatamāya ca // RKS_69.34 //",
  "GP12skprevku:8974": "divyāya divyarūpāya divyadehāya setave /",
  "GP12skprevku:8975": "divyānām api divyāya namo divyatamāya ca // RKS_69.35 //",
  "GP12skprevku:8976": "vyomaprabhāya bhāvāya aghorāya namo namaḥ /",
  "GP12skprevku:8977": "vyomapramāṇadhāmāya vāmeśāya namo namaḥ // RKS_69.36 //",
  "GP12skprevku:8978": "parāya parameśāya pāramārthikahetave /",
  "GP12skprevku:8979": "parāya paramuktāya namaḥ paratarāya ca // RKS_69.37 //",
  "GP12skprevku:8980": "ekajihvadvijahvāya bahujihvāya te namaḥ /",
  "GP12skprevku:8981": "tathaivāsaṃkhyajihvāya triṇetrāya namo namaḥ // RKS_69.38 //",
  "GP12skprevku:8982": "pūjyāya pūjyapūjyāya sarvapūjyaikahetave /",
  "GP12skprevku:8983": "nityāyānityarūpāya nityanityaikahetave // RKS_69.39 //",
  "GP12skprevku:8984": "nityānām api nityāya namo nityatamāya ca /",
  "GP12skprevku:8985": "śaktāya śaktirūpāya sarvaśaktyekahetave // RKS_69.40 //",
  "GP12skprevku:8986": "śaktānām api śaktāya namaḥ śaktatamāya ca /",
  "GP12skprevku:8987": "śuddhāya sarvaśuddhāya sarvaśuddhyekahetave // RKS_69.41 //",
  "GP12skprevku:8988": "kālāya kālarūpāya sarvakālaikahetave /",
  "GP12skprevku:8989": "kālānām api kālāya namaḥ kālatamāya te // RKS_69.42 //",
  "GP12skprevku:8990": "sarvamantraśarīrāya sarvamantraikahetave /",
  "GP12skprevku:8991": "mantrāṇām api mantrāya namo mantratamāya ca // RKS_69.43 //",
  "GP12skprevku:8992": "aprameyamaheśāya īśānāya namo namaḥ /",
  "GP12skprevku:8993": "yogāya yogarūpāya yogapuruṣa te namaḥ // RKS_69.44 //",
  "GP12skprevku:8994": "ekakaṇṭhadvikaṇṭhāya bahukaṇṭhāya te namaḥ /",
  "GP12skprevku:8995": "asaṃkhyakaṇṭhayuktāya nīlakaṇṭhāya te namaḥ // RKS_69.45 //",
  "GP12skprevku:8996": "anantāya maheśāya hartre kartre namo 'stu te /",
  "GP12skprevku:8997": "namaste 'stu mahādeva namaste 'stu sadāśiva // RKS_69.46 //",
  "GP12skprevku:8998": "namaste 'stu mahāśuddha namas tubhyaṃ namo namaḥ /",
  "GP12skprevku:8999": "namo bhasmāṅgarāgāya namaḥ khaṭvāṅgadhāriṇe // RKS_69.47 //",
  "GP12skprevku:9000": "sarvātmane namas tubhyaṃ viśveśāya namo namaḥ /",
  "GP12skprevku:9001": "sarvajñāya namas tubhyaṃ sanāthāya namo namaḥ // RKS_69.48 //",
  "GP12skprevku:9002": "avyaktāya namas tubhyaṃ śāśvatāya namo namaḥ /",
  "GP12skprevku:9003": "kailāsavāsine tubhyaṃ namaḥ pātālavāsine // RKS_69.49 //",
  "GP12skprevku:9004": "tvayā vyāptam idaṃ sarvaṃ lokālokaṃ carācaram /",
  "GP12skprevku:9005": "api varṣasahasreṇa kaḥ stotuṃ śaktimān bhavet // RKS_69.50 //",
  "GP12skprevku:9006": "iti stavena divyena yaḥ stauti parameśvaram /",
  "GP12skprevku:9007": "vidhūya sarvapāpāni rudraloke mahīyate // RKS_69.51 //",
  "GP12skprevku:9008": "iti śrīskandapurāṇe revākhaṇḍe śambhustutirnāmaikonasaptatitamo 'dhyāyaḥ //",
  "GP12skprevku:9009": "RKS adhyāya 70",
  "GP12skprevku:9010": "yudhiṣṭhira uvāca:",
  "GP12skprevku:9011": "kimarthaṃ saṃstuto devo brahmaṇā tena tatra vai /",
  "GP12skprevku:9012": "śuklatīrtham idaṃ kasmādāste yatra maheśvaraḥ // RKS_70.1 //",
  "GP12skprevku:9013": "etat sarvaṃ samākhyāhi pṛcchato me mahāmune /",
  "GP12skprevku:9014": "mārkaṇḍeya uvāca:",
  "GP12skprevku:9015": "śṛṇu rājan kathāṃ divyāṃ svargārhaṇyām anuttamām // RKS_70.2 //",
  "GP12skprevku:9016": "yāṃ śrutvā sarvapāpebhyas tīrthasnānena mucyate /",
  "GP12skprevku:9017": "yayātir nāma dharmātmā satyadharmaparāyaṇaḥ // RKS_70.3 //",
  "GP12skprevku:9018": "cakravartī nṛpaśreṣṭhaḥ sarvadharmabhṛtāṃ varaḥ /",
  "GP12skprevku:9019": "iyāja sa mahāyajñaiḥ śatakratur ivāparaḥ // RKS_70.4 //",
  "GP12skprevku:9020": "nadī madhumatī puṇyā revayā yatra saṅgatā /",
  "GP12skprevku:9021": "yatra yajñaḥ samārabdha ṛtvigbhir brāhmaṇaiḥ saha // RKS_70.5 //",
  "GP12skprevku:9022": "madhyeśvaraṃ yatra liṅgaṃ svayaṃdevo maheśvaraḥ /",
  "GP12skprevku:9023": "tatra snātā divaṃ yānti ye mṛtā na punarbhavāḥ // RKS_70.6 //",
  "GP12skprevku:9024": "cakreṇa viṣṇunā tatra ghātitau madhukaiṭabhau /",
  "GP12skprevku:9025": "arcanāt tasya devasya gosahasraphalaṃ labhet // RKS_70.7 //",
  "GP12skprevku:9026": "tilatoyapradānena piṇḍadānena bhārata /",
  "GP12skprevku:9027": "pitaras tasya tṛpyanti yāvad indrāścaturdaśa // RKS_70.8 //",
  "GP12skprevku:9028": "tatra yajñaḥ samārabdho hariśaṅkaravarjitaḥ /",
  "GP12skprevku:9029": "jaṭāsuras tatra daityaś chidraṃ dṛṣṭvā samāgataḥ // RKS_70.9 //",
  "GP12skprevku:9030": "tatovidhvaṃsito yajño dānavair baladarpitaiḥ /",
  "GP12skprevku:9031": "yajñayūpā yajñapātraṃ daśa dikṣu nipātitāḥ // RKS_70.10 //",
  "GP12skprevku:9032": "bhukto hutapuroḍāśaḥ somapānaṃ ca taiḥ kṛtam /",
  "GP12skprevku:9033": "praṇaṣṭā devatāḥ sarvā dānavānāṃ bhayena ca // RKS_70.11 //",
  "GP12skprevku:9034": "aṣṭottaraśataṃ devā mṛgarūpeṇa nirgatāḥ /",
  "GP12skprevku:9035": "dhanado yakṣarūpeṇa praṇaṣṭaḥ svapurīṃ gataḥ // RKS_70.12 //",
  "GP12skprevku:9036": "mahiṣārūḍho dharmarājo gajārūḍhaś śatakratuḥ /",
  "GP12skprevku:9037": "meṣārūḍho havyavāho nirgatā vratamāsthitāḥ // RKS_70.13 //",
  "GP12skprevku:9038": "varuṇaś ca samāyātaḥ praṇaṣṭaḥ svapurīṃ gataḥ /",
  "GP12skprevku:9039": "makarāsanamārūḍho vāyuś ca mṛgam āśritaḥ // RKS_70.14 //",
  "GP12skprevku:9040": "īśāna īśarūpeṇa vṛṣārūḍhaḥ palāyitaḥ /",
  "GP12skprevku:9041": "astrāṇi lokapālānāṃ hṛtāni danusambhavaiḥ // RKS_70.15 //",
  "GP12skprevku:9042": "ekākī yānam āruhya kathaṃ yāmi striyā saha /",
  "GP12skprevku:9043": "cintayitvā nṛpaśreṣṭhaś cāstraṃ jagrāha bhārata // RKS_70.16 //",
  "GP12skprevku:9044": "tiṣṭha tiṣṭheti coktvā vai daityasiṃha durāsadam /",
  "GP12skprevku:9045": "na kṣatrakulasaṃjātā jātu dṛṣṭvā palāyitāḥ // RKS_70.17 //",
  "GP12skprevku:9046": "daśa dvādaśavarṣāṇi vimukhās tava pūrvajāḥ /",
  "GP12skprevku:9047": "na cātrāhvānito rudro rudra bhāgo na kalpitaḥ // RKS_70.18 //",
  "GP12skprevku:9048": "yajñe 'smin yajñapuruṣo nāhūto bhagavān hariḥ /",
  "GP12skprevku:9049": "tena doṣeṇa me yajño dānavaiś ca vināśitaḥ // RKS_70.19 //",
  "GP12skprevku:9050": "evam uktvā nṛpaśreṣṭho rudraṃ dhyātvā maheśvaram /",
  "GP12skprevku:9051": "raudrarūpaṃ samāsthāya jyāghoṣaṃ ghoṣarūpiṇam // RKS_70.20 //",
  "GP12skprevku:9052": "jagrāha kopān nistriṃśaṃ nijaghāna ca dānavān /",
  "GP12skprevku:9053": "āhūtāś ca punardevāḥ sarve brahmapurogamāḥ // RKS_70.21 //",
  "GP12skprevku:9054": "ūcus te vacanaṃ devā rājānaṃ prati bhārata /",
  "GP12skprevku:9055": "tvayā samo 'tra rājarṣe na bhūto na bhaviṣyati // RKS_70.22 //",
  "GP12skprevku:9056": "devānāṃ vacanaṃ śrutvā yayātir vākyam abravīt /",
  "GP12skprevku:9057": "punaḥ pravartito yajño haraviṣṇuprasādataḥ // RKS_70.23 //",
  "GP12skprevku:9058": "yuktaṃ palāyanaṃ cātra kṣatriyasya na vidyate /",
  "GP12skprevku:9059": "stutas tu tena kāryeṇa śūlapāṇiḥ pinākadhṛk // RKS_70.24 //",
  "GP12skprevku:9060": "pātālād utthitaṃ tatra liṅgaṃ kālānalaprabham /",
  "GP12skprevku:9061": "śuklīkṛtaṃ jagat sarvaṃ prabhayā tasya bhārata // RKS_70.25 //",
  "GP12skprevku:9062": "varaṃ vṛṇīṣva bhadraṃ te tam uvāca vṛṣadhvajaḥ /",
  "GP12skprevku:9063": "yayātir uvāca:",
  "GP12skprevku:9064": "yadi tuṣṭo 'si me deva varaṃ dātuṃ mamecchasi // RKS_70.26 //",
  "GP12skprevku:9065": "idaṃ sthānaṃ na moktavyam umayā saha śaṅkara /",
  "GP12skprevku:9066": "yajñadānādikaṃ sarvam akṣayaṃ cātra sarvadā // RKS_70.27 //",
  "GP12skprevku:9067": "tapohīnā narā ye ca dānahīnāḥ sakilbiṣāḥ /",
  "GP12skprevku:9068": "te sarve tvatpuraṃ yāntu śuklatīrthaprabhāvataḥ // RKS_70.28 //",
  "GP12skprevku:9069": "tam uvāca mahādevaḥ satyam etat tavoditam /",
  "GP12skprevku:9070": "yaṃ yaṃ kāmayate kāmaṃ taṃ taṃ prāpnoti mānavaḥ // RKS_70.29 //",
  "GP12skprevku:9071": "asya tīrthasya mahātmyāl liṅgasyāsya samarcanāt /",
  "GP12skprevku:9072": "narakaṃ naiva paśyanti janmajanmani bhārata // RKS_70.30 //",
  "GP12skprevku:9073": "etat te kathitaṃ rājan yathā skandaśivoditam /",
  "GP12skprevku:9074": "tatra ye nihatā daityāḥ prāptās te 'pi śivālayam // RKS_70.31 //",
  "GP12skprevku:9075": "svaṃ svaṃ yānaṃ samārūḍhā yayur devās triviṣṭapam /",
  "GP12skprevku:9076": "mudā paramayā yuktaḥ stūyamāno nṛpottamaḥ // RKS_70.32 //",
  "GP12skprevku:9077": "yayātir nāma rājarṣī rājyaṃ kṛtvā divaṃ gataḥ /",
  "GP12skprevku:9078": "śravaṇāt kīrtanād asya śivaloke mahīyate // RKS_70.33 //",
  "GP12skprevku:9079": "RKS adhyāya 71",
  "GP12skprevku:9080": "mārkaṇḍeya uvāca:",
  "GP12skprevku:9081": "dīptakeśvaradeveśaṃ siddhaliṅgaṃ prakīrtitam /",
  "GP12skprevku:9082": "nātaḥ parataraṃ kiṃcit triṣu lokeṣu viśrutam // RKS_71.1 //",
  "GP12skprevku:9083": "darśanād dīptadevasya sparśanād arcanāt tathā /",
  "GP12skprevku:9084": "anekabhāvikaṃ ghoraṃ kṣaṇamātreṇa naśyati // RKS_71.2 //",
  "GP12skprevku:9085": "arcayed dinam ekaṃ tu yo muhūrtaṃ tu mānavaḥ /",
  "GP12skprevku:9086": "na tasya punarāvṛttir ghore saṃsārasāgare // RKS_71.3 //",
  "GP12skprevku:9087": "mokṣadā nāma cāmuṇḍā viddhi gaurīṃ sarasvatīm /",
  "GP12skprevku:9088": "stutaḥ sahasranāmnā vai viṣṇunā brahmaṇā svayam // RKS_71.4 //",
  "GP12skprevku:9089": "stutāni tāni liṅgāni revāyā uttare taṭe /",
  "GP12skprevku:9090": "oṃkāraścādhidevaś ca bilvāmrakamaheśvaraḥ // RKS_71.5 //",
  "GP12skprevku:9091": "śukleśvaro bhṛguś ceti dvīpeśvaratrilocanau /",
  "GP12skprevku:9092": "vaivasvate 'ntare prāpte ādikalpekṛteyuge // RKS_71.6 //",
  "GP12skprevku:9093": "śrīpatiḥ paramādyaś ca dvitīyaś ca pitāmahaḥ /",
  "GP12skprevku:9094": "tṛtīyo devarājaś ca caturthaḥ sūrya eva ca // RKS_71.7 //",
  "GP12skprevku:9095": "pañcamaḥ kathitaḥ somaḥ ṣaṣṭho rāhuḥ prakīrtitaḥ /",
  "GP12skprevku:9096": "saptamaś ca śaniś caiva tvaṣṭamaḥ ketukaḥ smṛtaḥ // RKS_71.8 //",
  "GP12skprevku:9097": "vaiśvānaraś ca navamo daśamaś ca digīśvaraḥ /",
  "GP12skprevku:9098": "ekādaśo vaikramaś ca dvādaśo vāruṇas tathā // RKS_71.9 //",
  "GP12skprevku:9099": "trayodaśaś ca vāyur vai dhanadaś ca caturdaśaḥ /",
  "GP12skprevku:9100": "nānā padaprakāreṇa stuto deva umāpatiḥ // RKS_71.10 //",
  "GP12skprevku:9101": "viṣṇunā devanāthena brahmaṇā ca surāsuraiḥ /",
  "GP12skprevku:9102": "sthiraḥ sthāṇuḥ prabhābhānuḥ pravaro varado varaḥ // RKS_71.11 //",
  "GP12skprevku:9103": "hariśca hariṇākhyaś ca sarvabhūtaharaḥ prabhuḥ /",
  "GP12skprevku:9104": "pravṛttiś ca nivṛttiś ca niyamaḥ śāśvato dhruvaḥ // RKS_71.12 //",
  "GP12skprevku:9105": "śmaśānavāsī bhagavān khecaro gocaras tathā /",
  "GP12skprevku:9106": "abhivandyo mahākarmā tapasvī bhūtabhāvanaḥ // RKS_71.13 //",
  "GP12skprevku:9107": "unmattaveṣapracchannaḥ sarvalokaprajāpatiḥ /",
  "GP12skprevku:9108": "mahārūpo mahākāyaḥ sarvalokaprajāpatiḥ // RKS_71.14 //",
  "GP12skprevku:9109": "parātmā sarvabhūtānāṃ virūpo vāmano manuḥ /",
  "GP12skprevku:9110": "lokapālo pihitātmā prasanno bhavanāśanaḥ // RKS_71.15 //",
  "GP12skprevku:9111": "pravṛttaś ca mahāṅgaś ca nicayo niyatāśrayaḥ /",
  "GP12skprevku:9112": "sarvakāmaḥ svayambhūś ca ādinādikaro nidhiḥ // RKS_71.16 //",
  "GP12skprevku:9113": "sahasrākṣo virūpākṣaḥ somo nakṣatrasādhakaḥ /",
  "GP12skprevku:9114": "candraḥ sūryaḥ śaniḥ keturgraho grahapatirvaraḥ // RKS_71.17 //",
  "GP12skprevku:9115": "tapodraṣṭā balaḥ sthātur mṛgabāṇārpaṇo 'naghaḥ /",
  "GP12skprevku:9116": "mahātapā dīrghatapā ādirdīnānukampanaḥ // RKS_71.18 //",
  "GP12skprevku:9117": "savatsarakaro mantraḥ pramāṇaṃ paramaṃ tapaḥ /",
  "GP12skprevku:9118": "yogī yogamahāvīryo mahāretā haro haraḥ // RKS_71.19 //",
  "GP12skprevku:9119": "mahācetāś ca sarvajñaḥ sabījo 'paharo haraḥ /",
  "GP12skprevku:9120": "kamaṇḍaludharo dhanvī prāṇahastaḥ pratāpavān // RKS_71.20 //",
  "GP12skprevku:9121": "aṃśo 'nīśas tathā śūlī khaṭvāṅgī paṭṭiśī tathā /",
  "GP12skprevku:9122": "śuciś ca śucirūpaśca tejastejaskaro nidhiḥ // RKS_71.21 //",
  "GP12skprevku:9123": "uṣṇīṣī ca suvaktrāśca udakyo vitanas tathā /",
  "GP12skprevku:9124": "hariś ca harinetraś ca sutīrthaḥ kṛṣṇa eva ca // RKS_71.22 //",
  "GP12skprevku:9125": "śṛgālarūpī sarvārthaḥ śuṇḍīśuddhaḥ kamaṇḍaluḥ /",
  "GP12skprevku:9126": "ajaś ca gandhamālī ca mṛgarūpī kapālabhṛt // RKS_71.23 //",
  "GP12skprevku:9127": "ūrdhvaretā ūrdhvasākṣī ūrdhvabāhurnabhaḥ sthalaḥ /",
  "GP12skprevku:9128": "trijaṭī ca nivāsaś ca rudraḥ senāpatirvibhuḥ // RKS_71.24 //",
  "GP12skprevku:9129": "ahaś caro rātricaraḥ suvāsaśca diśāmpatiḥ /",
  "GP12skprevku:9130": "rājahā daityahā caiva dhātārūpaguṇātmakaḥ // RKS_71.25 //",
  "GP12skprevku:9131": "siṃhaśārdūlarūpaś ca ārdracarmadharo haraḥ /",
  "GP12skprevku:9132": "kālayogī mahānādaḥ sarvavāsaścatuṣpathaḥ // RKS_71.26 //",
  "GP12skprevku:9133": "durvārapretacārī ca bhūtacārī maheśvaraḥ /",
  "GP12skprevku:9134": "bahubhūto bahudhanaḥ sarvārtho rucirā gatiḥ // RKS_71.27 //",
  "GP12skprevku:9135": "nṛtyapriyo nṛtyakartā nartakaś ca balāhakaḥ /",
  "GP12skprevku:9136": "ghoro mahātapā vāso nityo giridharo nabhaḥ // RKS_71.28 //",
  "GP12skprevku:9137": "sahasrabhūto vijñeyo vyavasāyaś ca niścayaḥ /",
  "GP12skprevku:9138": "amarṣo marṣaṇo dakṣo dakṣakratuvināśanaḥ // RKS_71.29 //",
  "GP12skprevku:9139": "dakṣayajñāpahārī ca sumaho madhyamas tathā /",
  "GP12skprevku:9140": "tejo 'pahārī balihā muditaś cārcito bhavaḥ // RKS_71.30 //",
  "GP12skprevku:9141": "gambhīraghoṣo gambhīro gabhīro havyavāhanaḥ /",
  "GP12skprevku:9142": "nyagrodharūpo nyagrodhaṛkṣavarṇaḥ prabhur vibhuḥ // RKS_71.31 //",
  "GP12skprevku:9143": "tīkṣṇabāṇaś ca haryakṣo maheśaḥ karmakālavit /",
  "GP12skprevku:9144": "dīkṣaḥ prasādito yajñaḥ samudro vaḍavānalaḥ // RKS_71.32 //",
  "GP12skprevku:9145": "hutāśaś ca hṛtāśāsyaḥ prasannātmā hṛtāśanaḥ /",
  "GP12skprevku:9146": "mahātejāḥ sutejāś ca vijayo jaya eva ca // RKS_71.33 //",
  "GP12skprevku:9147": "jyotiṣāmayanaṃ siddhiḥ sandhirvigraha eva ca /",
  "GP12skprevku:9148": "śikhī daṇḍī jaṭī jvālī mūrtodo durbalo bahiḥ // RKS_71.34 //",
  "GP12skprevku:9149": "vaiṇavī pāpavetālaḥ kālāgniḥ kāladaṇḍakaḥ /",
  "GP12skprevku:9150": "nakṣatravigraho vṛddhirajo gandhavaho 'grajaḥ // RKS_71.35 //",
  "GP12skprevku:9151": "prajāpatir harir bāhurvibhāgaḥ sarvatomukhaḥ /",
  "GP12skprevku:9152": "vimocanaḥ suragaṇo hiraṇyakavaco bhavaḥ // RKS_71.36 //",
  "GP12skprevku:9153": "arajo dhūlidhārī ca mahācārī śrutaśravāḥ /",
  "GP12skprevku:9154": "anādiḥ sarvabhūtādiḥ sarvasyādyaḥ pitā guruḥ // RKS_71.37 //",
  "GP12skprevku:9155": "vyālarūpo mahāvāsī hīnamālī taraṅgavit /",
  "GP12skprevku:9156": "tripadas tryambako 'vyaktaḥ sarvabandhavimocakaḥ // RKS_71.38 //",
  "GP12skprevku:9157": "sāṃkhyaprasādo durvāsāḥ sarvasādhuniṣevitaḥ /",
  "GP12skprevku:9158": "praskandano vibhāgaś ca tulyo yajñavibhāgavit // RKS_71.39 //",
  "GP12skprevku:9159": "sarvavāsī sarvacārī durvāsā bhairavo yamaḥ /",
  "GP12skprevku:9160": "himo himakaro yajñaḥ sarvadhātā budhottamaḥ // RKS_71.40 //",
  "GP12skprevku:9161": "lohitākṣo mahākṣaś ca vijayākhyo viśāradaḥ /",
  "GP12skprevku:9162": "saṃgraho vigrahaḥ karma sarpa rājavibhūṣaṇaḥ // RKS_71.41 //",
  "GP12skprevku:9163": "mukhyo vimuktadehaś ca dehacārī ca kardamaḥ /",
  "GP12skprevku:9164": "sarvācāraḥ prasādaś ca khecaro balarūpadhṛk // RKS_71.42 //",
  "GP12skprevku:9165": "ākāśavṛttirūpaś ca nipāta uragaḥ khalaḥ /",
  "GP12skprevku:9166": "raudrarūpaḥ surādityo vasuraśmiḥ suvarcasaḥ // RKS_71.43 //",
  "GP12skprevku:9167": "vasuvego mahāvego manovego niśācaraḥ /",
  "GP12skprevku:9168": "sarvāvāsaḥ śriyāvāsa āpadīśakalo haraḥ // RKS_71.44 //",
  "GP12skprevku:9169": "munir ātmagatir lokaḥ sahasravadano vibhuḥ /",
  "GP12skprevku:9170": "yakṣī ca yakṣarājaś ca śyeno dīptir viśāmpatiḥ // RKS_71.45 //",
  "GP12skprevku:9171": "unmado madanākāro 'py arthānarthakaro mahān /",
  "GP12skprevku:9172": "siddhayogo 'pahārī ca siddhaḥ sarvārthasādhakaḥ // RKS_71.46 //",
  "GP12skprevku:9173": "bhikṣuś ca bhikṣurūpaś ca vibhuḥ ṣaṇṇāṃ mṛdutvacaḥ /",
  "GP12skprevku:9174": "mahāseno viśākhaś ca yaṣṭibhāgo gavāmpatiḥ // RKS_71.47 //",
  "GP12skprevku:9175": "vajrahastaś ca viṣṭambhir viṣṭhaḥ stambhana eva ca /",
  "GP12skprevku:9176": "ṛkṣo ripukaraḥ kālo madhurmadhukalocanaḥ // RKS_71.48 //",
  "GP12skprevku:9177": "vācaspatyo vājaseno naiṣṭhaścāśramasūcakaḥ /",
  "GP12skprevku:9178": "brahmacārī lokacārī sarvacārī suratnavit // RKS_71.49 //",
  "GP12skprevku:9179": "īśāna īśvaraḥ kālo niśācārī tvam ekadhṛk /",
  "GP12skprevku:9180": "amitaścāprameyaś ca nadīnadakaro 'vyayaḥ // RKS_71.50 //",
  "GP12skprevku:9181": "nandīśvaraḥ sunandī ca nandano nandavarddhanaḥ /",
  "GP12skprevku:9182": "nāgahāro vihārī ca kālo brahmavidāṃ varaḥ // RKS_71.51 //",
  "GP12skprevku:9183": "caturmukho mahāliṅgaścaturliṅgas tathaiva ca /",
  "GP12skprevku:9184": "liṅgādhyakṣaḥ suradhyakṣo kālādhyakṣo yugāvahaḥ // RKS_71.52 //",
  "GP12skprevku:9185": "umāpatirumākānto jāhnavī dhṛtimān varaḥ /",
  "GP12skprevku:9186": "sarvārthaḥ sarvabhūtārtho nityaḥ sarvavrataḥ śuciḥ // RKS_71.53 //",
  "GP12skprevku:9187": "yo na brahmādibhir devo jāyate na maharṣibhiḥ /",
  "GP12skprevku:9188": "stotavyaḥ sa kathaṃ nātha paramātmā parātparaḥ // RKS_71.54 //",
  "GP12skprevku:9189": "jihvācāpalyam asmākaṃ kṣamasva parameśvara /",
  "GP12skprevku:9190": "śivaṃ kuruṣva devānāṃ svargyāṇāṃ puṣṭivardhanam // RKS_71.55 //",
  "GP12skprevku:9191": "mārkaṇḍeya uvāca:",
  "GP12skprevku:9192": "śrutvā stotramidaṃ devaḥ śrīmān dvīpeśvaraḥ śivaḥ /",
  "GP12skprevku:9193": "prasannabravīd devān prārthayadhvaṃ varaṃ surāḥ // RKS_71.56 //",
  "GP12skprevku:9194": "devā ūcuḥ:",
  "GP12skprevku:9195": "yadi tuṣṭo maheśāno devānāṃ varadaḥ prabhuḥ /",
  "GP12skprevku:9196": "tad vināśāya daityānāṃ trātā bhava maheśvara // RKS_71.57 //",
  "GP12skprevku:9197": "pāpakarmādhamaś caiva pañcaliṅgāni yo 'rcayet /",
  "GP12skprevku:9198": "so 'pi tāṃ gatim āpnoti durlabhā yā mahāmakhaiḥ // RKS_71.58 //",
  "GP12skprevku:9199": "śakreṇābhivṛtas tatra devadeva umāpatiḥ /",
  "GP12skprevku:9200": "purā nāmnāṃ sahasreṇa surāsuranamaskṛtaḥ // RKS_71.59 //",
  "GP12skprevku:9201": "śivaprasādasampanno devarājas tato 'bhavat /",
  "GP12skprevku:9202": "dhanadena stutas tatra devo lakṣeśvaraḥ prabhuḥ // RKS_71.60 //",
  "GP12skprevku:9203": "mokṣadā nāma gaurīṃ ca tāṃ devīṃ viddhi bhārata /",
  "GP12skprevku:9204": "mokṣeśvaraṃ siddhaliṅgaṃ surāsuranamaskṛtam // RKS_71.61 //",
  "GP12skprevku:9205": "siddhair vidyādharair yakṣair gandharvaiḥ kinnarair naraiḥ /",
  "GP12skprevku:9206": "devatvaṃ samanuprāptaṃ pañcaliṅgasamarcanāt // RKS_71.62 //",
  "GP12skprevku:9207": "kubero mārutaś caiva varuṇo nirṛtis tathā /",
  "GP12skprevku:9208": "vaivasvato yamaś caiva tataś ca narakeśvaraḥ // RKS_71.63 //",
  "GP12skprevku:9209": "tasya liṅgasya māhātmyāt sūryaputro mahāyaśāḥ /",
  "GP12skprevku:9210": "anyair abhiṣṭutas tatra pūrvaṃ dvīpeśvaraḥ prabhuḥ // RKS_71.64 //",
  "GP12skprevku:9211": "bhaktyā nāmasahasreṇa stutaḥ pūjyatamaḥ śivaḥ /",
  "GP12skprevku:9212": "somenāto 'bhavat tatra śambhoḥ śirasi bhūṣaṇam // RKS_71.65 //",
  "GP12skprevku:9213": "rohiṇyā 'bhyarcitā gaurī subhagā tena sābhavat /",
  "GP12skprevku:9214": "ṛkṣair yogatarais tadvat stuto devaḥ pinākadhṛk // RKS_71.66 //",
  "GP12skprevku:9215": "tatas tair bhāskareṇaiva tabhaḥ sthalamalaṃ kṛtam /",
  "GP12skprevku:9216": "vyādhayaḥ kālamṛtyuś ca citraguptaś ca lekhakaḥ // RKS_71.67 //",
  "GP12skprevku:9217": "tathā śakraḥ suragaṇair etaiḥ parivṛtaḥ prabhuḥ /",
  "GP12skprevku:9218": "pāpiṣṭhānāṃ mahāraudro dharmiṣṭhānāṃ prasādavān // RKS_71.68 //",
  "GP12skprevku:9219": "koṭyo 'ṣṭau cordhvakeśā raudrāś ca vikṛtānanāḥ /",
  "GP12skprevku:9220": "pativratāsahasraiś ca tathā māsopavāsibhiḥ // RKS_71.69 //",
  "GP12skprevku:9221": "kilkilāravaśabdaiś ca dharmarājapurottamam /",
  "GP12skprevku:9222": "vyāptaṃ tu paritaḥ śrīmadasaṃkhyātair manoramaiḥ // RKS_71.70 //",
  "GP12skprevku:9223": "śrutvā teṣāṃ ravaṃ sārddhaṃ dharmarājaḥ sabhāsadaiḥ /",
  "GP12skprevku:9224": "śvetavastraparīdhānaḥ śvetamālyānulepanaḥ // RKS_71.71 //",
  "GP12skprevku:9225": "pādacārī gataḥ kṣipraṃ yatra te yānasaṃsthitāḥ /",
  "GP12skprevku:9226": "kṛtāñjalipuṭo bhūtvā papraccha śubhakarmaṇaḥ // RKS_71.72 //",
  "GP12skprevku:9227": "yathā śaktena yogena dharmaṃ dharmottaraṃ mahat /",
  "GP12skprevku:9228": "kasmād deśāt samāyātāḥ kathaṃ puṇyamupārjitam // RKS_71.73 //",
  "GP12skprevku:9229": "vimānārūḍhā ūcuḥ:",
  "GP12skprevku:9230": "kurukṣetre tapas taptaṃ gaṅgāyāṃ ca viśeṣataḥ /",
  "GP12skprevku:9231": "sarveṣām eva lokānāṃ dvāraṃ taddhi pratiṣṭhitam // RKS_71.74 //",
  "GP12skprevku:9232": "dharmādharmaṃ tava balaṃ kāraṇaṃ ceti tattvataḥ /",
  "GP12skprevku:9233": "vārāṇasī prayāgaś ca gaṅgāsāgarasaṅgamaḥ // RKS_71.75 //",
  "GP12skprevku:9234": "pitṛtīrthaṃ mahāpuṇyaṃ puṣkaraṃ naimiṣaṃ tathā /",
  "GP12skprevku:9235": "kedāraṃ bhairavaṃ caiva tathā rudramahālayam // RKS_71.76 //",
  "GP12skprevku:9236": "sarasvatīrudrakoṭiḥ prabhāsaṃ śaśibhūṣaṇam /",
  "GP12skprevku:9237": "nānātīrthasahasreṣu dānayajñatapaḥ kṛtam // RKS_71.77 //",
  "GP12skprevku:9238": "etat te kathitaṃ sarvaṃ sūryaputramahāyaśaḥ /",
  "GP12skprevku:9239": "anye dṛṣṭvā yathā nyāyaṃ dharmarājaṃ tatas tathā // RKS_71.78 //",
  "GP12skprevku:9240": "ūcuḥ sarve vacaḥ ślakṣṇaṃ dharmarājaṃ yathoditam /",
  "GP12skprevku:9241": "na tvaṃ prabhuḥ sukṛtināṃ brahmā viṣṇuḥ śivaḥ prabhuḥ // RKS_71.79 //",
  "GP12skprevku:9242": "pāpakarmaratā ye tu teṣāṃ śāstā yamaḥ svayam /",
  "GP12skprevku:9243": "yama uvāca:",
  "GP12skprevku:9244": "gatvā kailāsamāyāmi yāvat tāvat pratīkṣatām // RKS_71.80 //",
  "GP12skprevku:9245": "evam uktvā yayau rājan kailāsaṃ sa nagottamam /",
  "GP12skprevku:9246": "yasmin śivādyās te sarve pārvatī ṣaṇmukhas tathā // RKS_71.81 //",
  "GP12skprevku:9247": "stuvanti devatāḥ sarvādevadevam umāpatim /",
  "GP12skprevku:9248": "nṛtyanti cāgrataḥ kecid utpatya nipatanti ca // RKS_71.82 //",
  "GP12skprevku:9249": "taṃ dṛṣṭvā tādṛśaṃ śambhuṃ stuvantaṃ dīptatejasam /",
  "GP12skprevku:9250": "stuvannāmasahasreṇa devadevaṃ pinākinam // RKS_71.83 //",
  "GP12skprevku:9251": "sāṣṭāṅgaṃ ca namaskṛtya dharmarājo 'bravīd idam /",
  "GP12skprevku:9252": "ye 'smatpurīṃ samāyātās teṣāṃ kā gatir ucyate // RKS_71.84 //",
  "GP12skprevku:9253": "prahasann abravīd devo dharmarājaṃ yudhiṣṭhira /",
  "GP12skprevku:9254": "atra prayāntu te sarve ye revātīravāsinaḥ // RKS_71.85 //",
  "GP12skprevku:9255": "anyatīrthanivāsā ye bhogān bhuñjantu te divi /",
  "GP12skprevku:9256": "śivavākyaṃ tataḥ śrutvā brahmāviṣṇur yathātatham // RKS_71.86 //",
  "GP12skprevku:9257": "tuṣṭā devasya vākyena sarvadevagaṇeśvaruḥ /",
  "GP12skprevku:9258": "āgataḥ kṣaṇamātreṇa dharmarājaḥ purottamam // RKS_71.87 //",
  "GP12skprevku:9259": "śivoktāḥ preṣitāḥ sarve śivalokaṃ yudhiṣṭhira /",
  "GP12skprevku:9260": "yathā yathā samādiṣṭās tato 'nye 'pi śūbhānvitāḥ // RKS_71.88 //",
  "GP12skprevku:9261": "purākalpe mayā dṛṣṭaṃ kārttikyāṃ devatāgame /",
  "GP12skprevku:9262": "tato gacchen mahārāja vaiṣṇavaṃ tīrthamuttamam // RKS_71.89 //",
  "GP12skprevku:9263": "kokilā nāma vikhyātaṃ sarvapāpavimokṣaṇam /",
  "GP12skprevku:9264": "vaiṣṇavaṃ kṣetramity āha devadevo janārdanaḥ // RKS_71.90 //",
  "GP12skprevku:9265": "sapādakoṭistīrthānāṃ tatrāste caiva bhārata /",
  "GP12skprevku:9266": "upoṣyaikādaśīṃ puṇyāṃ dīpamālāṃ prabodhayet // RKS_71.91 //",
  "GP12skprevku:9267": "na tasya punarāvṛttir martyaloke durāsade /",
  "GP12skprevku:9268": "sarvakāmasamṛddhena vimānāgreṇa bhārata // RKS_71.92 //",
  "GP12skprevku:9269": "asaṃkhyakālikā tṛptiḥ pitṝṇāṃ nātra saṃśayaḥ /",
  "GP12skprevku:9270": "vipre ca toṣite tatra dānasaṅkhyā na vidyate // RKS_71.93 //",
  "GP12skprevku:9271": "atrāntare tyajet prāṇānavaśaḥ svavaśo 'pi vā /",
  "GP12skprevku:9272": "daśavarṣasahasrāṇi rājā vaidyādhare pure // RKS_71.94 //",
  "GP12skprevku:9273": "dhruvo dhruvatvaṃ svarge tu tārātejaḥ samujjvalan /",
  "GP12skprevku:9274": "martyayoniṣu sambhūtā bhūtagrāmā tathāpare // RKS_71.95 //",
  "GP12skprevku:9275": "arcanrāḍ devadevasya divi devatvam āpnuvan /",
  "GP12skprevku:9276": "devapuṇyakṣaye martyā bhaktyā puṇyaiś ca devatāḥ // RKS_71.96 //",
  "GP12skprevku:9277": "svargamartyaprabhedo 'yaṃ dharmādharmaprabhedataḥ /",
  "GP12skprevku:9278": "kenāpi tatprakāreṇa pūjanīyo maheśvaraḥ // RKS_71.97 //",
  "GP12skprevku:9279": "yad vā tad vā śive deyaṃ bhaktiyuktena cetasā /",
  "GP12skprevku:9280": "arundhatyā sā bharaṇyā sāvitryā ca tathā tathā // RKS_71.98 //",
  "GP12skprevku:9281": "ahalyayā menakayā marutvatyā ca rambhayā /",
  "GP12skprevku:9282": "apsarogaṇasaṅghaiś ca surasiddhagaṇais tathā // RKS_71.99 //",
  "GP12skprevku:9283": "narmadātaṭam āśritya pūjito yena śaṅkaraḥ /",
  "GP12skprevku:9284": "tena vai vipulā bhogāḥ prāptā mokṣaś ca bhārata // RKS_71.100 //",
  "GP12skprevku:9285": "na pūjayed dharaṃ yas tu śivamāyāvimohitaḥ /",
  "GP12skprevku:9286": "na tasya svargamokṣau ca kailāsaṃ prati kā kathā // RKS_71.101 //",
  "GP12skprevku:9287": "na ca svargasya rājyasya bhājanaṃ ca narādhipa /",
  "GP12skprevku:9288": "sarvatīrthamayī revā sarvadevamayo haraḥ // RKS_71.102 //",
  "GP12skprevku:9289": "sarvadharmamayī buddhiḥ kṣamāsatyam ayaṃ tapaḥ /",
  "GP12skprevku:9290": "brahmacaryaṃ tapomūlaṃ pañcendriyavinigrahaḥ // RKS_71.103 //",
  "GP12skprevku:9291": "kṣamā satyaṃ japo 'dhītaṃ tapaḥ saṃyamalakṣaṇam /",
  "GP12skprevku:9292": "etat te kathitaṃ rājaṃ śivena kathitaṃ purā // RKS_71.104 //",
  "GP12skprevku:9293": "mayā ca tava rājendra bhrātṝṇāṃ ca viśeṣataḥ /",
  "GP12skprevku:9294": "na sāmānyatarā devī kathitā yā mayā tava // RKS_71.105 //",
  "GP12skprevku:9295": "dvīpeśvaraḥ kapileśvaras tathā vai narakeśvaraḥ /",
  "GP12skprevku:9296": "etān devān samutthāya yathāvat parikīrtayet // RKS_71.106 //",
  "GP12skprevku:9297": "sarvatīrthaphalaṃ prāpya śivaloke mahīyate /",
  "GP12skprevku:9298": "aghaughe ca parikṣīṇe prāpyate saptakalpagā // RKS_71.107 //",
  "GP12skprevku:9299": "śivaḥ saṃnihito yasyāṃ śivakṣetraṃ tataḥ param /",
  "GP12skprevku:9300": "śravaṇāt kīrtanād asya śivaloke mahīyate // RKS_71.108 //",
  "GP12skprevku:9301": "iti śrīskandapurāṇe revākhaṇḍe dvīpeśvaravarṇano nāmaikasaptatitamo 'dhyāyaḥ //",
  "GP12skprevku:9302": "RKS adhyāya 72",
  "GP12skprevku:9303": "mārkaṇḍeya uvāca:",
  "GP12skprevku:9304": "narmadāsaṅgamaṃ puṇyaṃ surasiddhaniṣevitam /",
  "GP12skprevku:9305": "tatra snātvā divaṃ yānti pūjayitvā maheśvaram // RKS_72.1 //",
  "GP12skprevku:9306": "āgacchantī purā loke narmadā bharatarṣabha /",
  "GP12skprevku:9307": "stutā pūrvaṃ namaskṛtya devair brahmarṣibhis tathā // RKS_72.2 //",
  "GP12skprevku:9308": "tvayā pavitritaṃ puṇyaṃ martyalokaṃ carācaram /",
  "GP12skprevku:9309": "apāṃ rūpagatā revā harasya paramā kalā // RKS_72.3 //",
  "GP12skprevku:9310": "umā kātyāyanī gaṅgā yamunā ca sarasvatī /",
  "GP12skprevku:9311": "cāmuṇḍā carcikā devī revā tvaṃ saptakalpagā // RKS_72.4 //",
  "GP12skprevku:9312": "śivajā pravahā puṇyā mekalādrisutā stutā /",
  "GP12skprevku:9313": "yajñayūpā ca mūrdhā ca svargamokṣapradā tathā // RKS_72.5 //",
  "GP12skprevku:9314": "tāriṇī sarvabhūtānāṃ pāpaghnī ca taraṅgiṇī /",
  "GP12skprevku:9315": "lakṣmīḥ svāhā svadhā caiva puruhūtā yaśasvinī // RKS_72.6 //",
  "GP12skprevku:9316": "tvayā vyāptaṃ jagatkṛtsnam apāṃ rūpeṇa suvrate /",
  "GP12skprevku:9317": "saṅgamaṃ siddhaliṅgaṃ ca surāsuranamaskṛtam // RKS_72.7 //",
  "GP12skprevku:9318": "atra dattaṃ hutaṃ sarvam etad bhavati cākṣayam /",
  "GP12skprevku:9319": "atyadbhutaṃ mahārāja narmadāsnānam arcanam // RKS_72.8 //",
  "GP12skprevku:9320": "anekāni sahasrāṇi vimānāni yudhiṣṭhira /",
  "GP12skprevku:9321": "nānāratnaprabhājālaiḥ sūryakoṭisamāni ca // RKS_72.9 //",
  "GP12skprevku:9322": "gatāni dharmarājasya purīṃ vīṇādiniḥ svanaiḥ /",
  "GP12skprevku:9323": "nādayanti divaṃ bhūmiṃ vedanirghoṣaṇādibhiḥ // RKS_72.10 //",
  "GP12skprevku:9324": "ekasmin samaye dṛṣṭvāścaryaṃ vaivasvato nṛpaḥ /",
  "GP12skprevku:9325": "atriś caiva vaśiṣṭhaś ca pulastyaḥ pulahaḥ kratuḥ // RKS_72.11 //",
  "GP12skprevku:9326": "ityādyāḥ sapta munayo dharmādharmavicārakāḥ /",
  "GP12skprevku:9327": "śivena sthāpitāḥ pūrvaṃ hariṇā brahmaṇā tathā // RKS_72.12 //",
  "GP12skprevku:9328": "yudhiṣṭhira uvāca:",
  "GP12skprevku:9329": "akṣīṇakarmabandhus tu puruṣo munisattama /",
  "GP12skprevku:9330": "paraṃ padam avāpnoti tan me kathaya kalpaga // RKS_72.13 //",
  "GP12skprevku:9331": "mārkaṇḍeya uvāca:",
  "GP12skprevku:9332": "viṣṇunā kathitaṃ pūrvaṃ brahmaṇe ca mahātmane /",
  "GP12skprevku:9333": "prapadye puṇḍarīkākṣaṃ devaṃ nārāyaṇaṃ harim // RKS_72.14 //",
  "GP12skprevku:9334": "lokanāthaṃ sahasrākṣam akṣaraṃ paramaṃ padam /",
  "GP12skprevku:9335": "bhagavantaṃ prapadye 'haṃ bhūtabhavyabhavatprabhum // RKS_72.15 //",
  "GP12skprevku:9336": "sraṣṭāraṃ sarvabhūtānām anantabalapauruṣam /",
  "GP12skprevku:9337": "padmanābhaṃ hṛṣīkeśaṃ prapadye satyam avyayam // RKS_72.16 //",
  "GP12skprevku:9338": "hiraṇyagarbhaṃ bhūgarbham amṛtaṃ viśvatomukham /",
  "GP12skprevku:9339": "anaśvaramanāthaṃ ca prapadye bhāskaradyutim // RKS_72.17 //",
  "GP12skprevku:9340": "sahasraśirasaṃ devaṃ vaikuṇṭhaṃ tārkṣyavāhanam /",
  "GP12skprevku:9341": "prapadye sūkṣmam acalaṃ vareṇyam abhayapradam // RKS_72.18 //",
  "GP12skprevku:9342": "nārāyaṇaṃ hariṃ caiva yogātmānaṃ sanātanam /",
  "GP12skprevku:9343": "śaraṇyaṃ sarvalokānāṃ prapadye dhruvamīśvaram // RKS_72.19 //",
  "GP12skprevku:9344": "yaḥ prabhuḥ sarvabhūtānāṃ yena sarvam idaṃ tatam /",
  "GP12skprevku:9345": "yaḥ saṃhārakaro devaḥ sa me viṣṇuḥ prasīdatu // RKS_72.20 //",
  "GP12skprevku:9346": "yasmāj jātaḥ purā brahmā padmayoniḥ prajāpatiḥ /",
  "GP12skprevku:9347": "prasīdatu sa me viṣṇuḥ pitāmahaparaḥ prabhuḥ // RKS_72.21 //",
  "GP12skprevku:9348": "purā laye tu saṃprāpte naṣṭe loke carācare /",
  "GP12skprevku:9349": "ekas tiṣṭhati yogātmā sa me viṣṇuḥ prasīdatu // RKS_72.22 //",
  "GP12skprevku:9350": "jayed yaḥ pṛthivīṃ satyaṃ kālo dharmaḥ kriyāphalam /",
  "GP12skprevku:9351": "gaṇākāraḥ sa tāṃ vāco vāsudevaḥ prasīdatu // RKS_72.23 //",
  "GP12skprevku:9352": "yogāvāsa namastubhyaṃ sarvāvāsa varaprada /",
  "GP12skprevku:9353": "yajñabhogin pañcabhogin nārāyaṇa namo 'stu te // RKS_72.24 //",
  "GP12skprevku:9354": "caturmūrte jagaddhāma lakṣmīvāsa varaprada /",
  "GP12skprevku:9355": "viśvāvāsa namaste 'stu sākṣībhūta jagatpate // RKS_72.25 //",
  "GP12skprevku:9356": "ajeyaḥ ṣaḍvibhāgaikaviśvamūrtir vṛṣākapiḥ /",
  "GP12skprevku:9357": "mṛgādhipaś ca kālaś ca namas te jñānasāgara // RKS_72.26 //",
  "GP12skprevku:9358": "avyaktādaṇḍam utpannam avyaktād aparaḥ prabhuḥ /",
  "GP12skprevku:9359": "yasmāt parataraṃ nāsti tam asmi śaraṇaṃ gataḥ // RKS_72.27 //",
  "GP12skprevku:9360": "cintayanto hi yaṃ nityaṃ brahmeśānādayaḥ prabhum /",
  "GP12skprevku:9361": "ekāṃśena jagatsarvaṃ yo viṣṭabhya vibhuḥ sthitaḥ // RKS_72.28 //",
  "GP12skprevku:9362": "agrāhyo nirguṇaḥ śāstā tam asmi śaraṇaṃ gataḥ /",
  "GP12skprevku:9363": "divākarasya somasya madhye jyotir iva sthitam // RKS_72.29 //",
  "GP12skprevku:9364": "kṣetrajña iti yaṃ prāhuḥ sa mahātmā prasīdatu /",
  "GP12skprevku:9365": "sāṃkhyayogena ye cānye siddhāś caiva maharṣayaḥ // RKS_72.30 //",
  "GP12skprevku:9366": "yaṃ viditvā vimucyante sa mahātmā prasīdatu /",
  "GP12skprevku:9367": "namaste sarvatobhadra sarvato 'kṣiśiromukha // RKS_72.31 //",
  "GP12skprevku:9368": "nirvikāra namaste 'stu ādikalpa hṛdi sthita /",
  "GP12skprevku:9369": "atīndriya namastubhyaṃ paramātman namo 'stu te // RKS_72.32 //",
  "GP12skprevku:9370": "ye ca tvām abhijānanti saṃsāre na vasanti te /",
  "GP12skprevku:9371": "rāgadveṣavinirmuktā lobhamohavivārjitāḥ // RKS_72.33 //",
  "GP12skprevku:9372": "aśarīraḥ suguptaḥ san sarvadeheṣu tan mayaḥ /",
  "GP12skprevku:9373": "avyaktabuddhy ahaṃkāramahābhūtendriyāṇi ca // RKS_72.34 //",
  "GP12skprevku:9374": "tvayi tāni na teṣu tvaṃ te ca tāni na tu svayam /",
  "GP12skprevku:9375": "avyakto nātikūṭastho guṇānāṃ prabhurīśvaraḥ // RKS_72.35 //",
  "GP12skprevku:9376": "āvarto hetur ahitaḥ prabhuḥ svātmavyavasthitaḥ /",
  "GP12skprevku:9377": "namaste puṇḍarīkākṣa vāsudeva namo 'stu te // RKS_72.36 //",
  "GP12skprevku:9378": "īśvaro 'si jagannātha kim ataḥ paramucyate /",
  "GP12skprevku:9379": "bhaktānāṃ muktidas tvaṃ ca guruś ca tridaśeśvaraḥ // RKS_72.37 //",
  "GP12skprevku:9380": "same bhūtapatis tvaṃ hi prabhur janmani janmani /",
  "GP12skprevku:9381": "ahaṃkāreṇa baddho vā tathā sattvādibhir gaṇaiḥ // RKS_72.38 //",
  "GP12skprevku:9382": "pṛthivīṃ yātu me ghrāṇaṃ yātu me rasanājalam /",
  "GP12skprevku:9383": "cakṣurhutāśanaṃ yātu sparśo me yātu mārutam // RKS_72.39 //",
  "GP12skprevku:9384": "śabdaś cākāśam āyātu mano vai kāraṇaṃ tathā /",
  "GP12skprevku:9385": "ahaṃkāraś ca me buddhiṃ tvayi buddhir mamāstv iti // RKS_72.40 //",
  "GP12skprevku:9386": "viyogaḥ sarvakaraṇair guṇair bhūtais tathā 'stu me /",
  "GP12skprevku:9387": "sattvaṃ rajastamaś caiva prakṛtiṃ svāṃ viśantu me // RKS_72.41 //",
  "GP12skprevku:9388": "prabhoḥ prabhumanavadyaṃ prapadye 'haṃ naraḥ prabhum /",
  "GP12skprevku:9389": "sahasraśirasaṃ devaṃ maharṣiṃ bhūtabhāvanam // RKS_72.42 //",
  "GP12skprevku:9390": "brahmayoniś ca viśvasya sa me viṣṇuḥ prasīdatu /",
  "GP12skprevku:9391": "brahmapatnyāṃ pralīyante naṣṭe sthāvarajaṅgame // RKS_72.43 //",
  "GP12skprevku:9392": "āhūtasaṃplave caiva līyate prakṛtau mahat /",
  "GP12skprevku:9393": "hūyate ca punas tābhyāṃ sa me viṣṇuḥ prasīdatu // RKS_72.44 //",
  "GP12skprevku:9394": "agnisomārkadevānāṃ brahmarudrendrayoginām /",
  "GP12skprevku:9395": "yaste jayati tejāṃsi sa me viṣṇuḥ prasīdatu // RKS_72.45 //",
  "GP12skprevku:9396": "ajastvaṃ jagataḥ panthā amūrtirvīśvamūrtijit /",
  "GP12skprevku:9397": "navaṃ pradhānaṃ ca mahān puruṣaś cetano 'lasaḥ // RKS_72.46 //",
  "GP12skprevku:9398": "agopyo yaḥ parataras tam eva śaraṇaṃ gataḥ /",
  "GP12skprevku:9399": "somasūryopamas tejo yo 'vatārayati svayam // RKS_72.47 //",
  "GP12skprevku:9400": "vijāyante diśo yasmāt sa mahātmā prasīdatu /",
  "GP12skprevku:9401": "guṇavān nirguṇaś caiva cetano 'cetano svagaḥ // RKS_72.48 //",
  "GP12skprevku:9402": "sūkṣmaḥ sarvagato dehaḥ sa mahātmā prasīdatu /",
  "GP12skprevku:9403": "sūryamadhye sthitaḥ somas tasya madhye tu saṃsmṛtaḥ // RKS_72.49 //",
  "GP12skprevku:9404": "bhūtatvād yo 'calo dīptaḥ sa mahātmā prasīdatu /",
  "GP12skprevku:9405": "ekatvāt tava nānātvaṃ ye viduryānti te param // RKS_72.50 //",
  "GP12skprevku:9406": "samaḥ sarveṣu bhūteṣu pradveṣyātmajanapriyaḥ /",
  "GP12skprevku:9407": "samaṃ bhajaty anākāṅkṣī bhajate nānyacetasaḥ // RKS_72.51 //",
  "GP12skprevku:9408": "yo 'yaṃ sarvātmanā jñeyaḥ sa me viṣṇuḥ prasīdatu /",
  "GP12skprevku:9409": "carācaram idaṃ sarvaṃ bhūtagrāmaṃ caturvidham // RKS_72.52 //",
  "GP12skprevku:9410": "tvayi taṃ tantuvat protaṃ sūtre maṇigaṇā iva /",
  "GP12skprevku:9411": "na te dharmo hy adharmo 'sti na garbho janma vā punaḥ // RKS_72.53 //",
  "GP12skprevku:9412": "jarājanmavimokṣārthaṃ tam eva śaraṇaṃ gataḥ /",
  "GP12skprevku:9413": "indriyāṇi guṇaś caiva śvāsocchvāsaś ca yoniṣu // RKS_72.54 //",
  "GP12skprevku:9414": "kevalaṃ dāruvad dehaṃ naśyaṃ yat paramāpadam /",
  "GP12skprevku:9415": "svayam ekākibhāvo me janmato 'tra punarbhavaḥ // RKS_72.55 //",
  "GP12skprevku:9416": "tvad buddhis tvad gataprāṇā tvad bhaktas tvat parāyaṇaḥ /",
  "GP12skprevku:9417": "tvām evāhaṃ smariṣyāmi maraṇe paryupasthite // RKS_72.56 //",
  "GP12skprevku:9418": "pūrvadehe kṛtā ye tu vyādhayaḥ praviśantu mām /",
  "GP12skprevku:9419": "vātādayaś ca duḥkhāni ṛṇaṃ tan muñcatāt prabho // RKS_72.57 //",
  "GP12skprevku:9420": "śreyasāṃ ca paraṃ śreyas tv anyeṣāṃ ca yaśasvinām /",
  "GP12skprevku:9421": "sarvapāpaviśuddhyarthaṃ puṇyaṃ yatparamaṃ padam // RKS_72.58 //",
  "GP12skprevku:9422": "prātar utthāya satataṃ madhyāhne ca dinakṣaye /",
  "GP12skprevku:9423": "ajasraṃ ca tathā japyaṃ sarvapāpopaśāntidam // RKS_72.59 //",
  "GP12skprevku:9424": "hariṃ kṛṣṇaṃ hṛṣīkeśaṃ vāsudevaṃ janārdanam /",
  "GP12skprevku:9425": "praṇato 'smi jagannāthaṃ sa me pāpaṃ vyapohatu // RKS_72.60 //",
  "GP12skprevku:9426": "govardhanadharaṃ devaṃ gobrāhmaṇahite ratam /",
  "GP12skprevku:9427": "praṇato 'smi gadāpāṇiṃ sa me pāpaṃ vyapohatu // RKS_72.61 //",
  "GP12skprevku:9428": "śaṅkhinaṃ cakriṇaṃ viṣṇuṃ śārṅgiṇaṃ madhusūdanam /",
  "GP12skprevku:9429": "praṇato 'smi patiṃ lakṣmyāḥ sa me pāpaṃ vyapohatu // RKS_72.62 //",
  "GP12skprevku:9430": "dāmodaraṃ mudā yuktaṃ puṇḍarīkākṣam avyayam /",
  "GP12skprevku:9431": "praṇato 'smi sthitaṃ sthityai sa me pāpaṃ vyapohatu // RKS_72.63 //",
  "GP12skprevku:9432": "nārāyaṇaṃ naraṃ saumyaṃ mādhavaṃ ca janārdanam /",
  "GP12skprevku:9433": "śrīvatsaṃ śrīvapuḥ śrīmac chrīdharaṃ śrīniketanam // RKS_72.64 //",
  "GP12skprevku:9434": "praṇato 'smi śriyaḥ kāntaṃ sa me pāpaṃ vyapohatu /",
  "GP12skprevku:9435": "yam īśaṃ sarvabhūtānāṃ dhyāyanti ca tamakṣaram // RKS_72.65 //",
  "GP12skprevku:9436": "vāsudevamanirdeśyaṃ tam asmi śaraṇaṃ gataḥ /",
  "GP12skprevku:9437": "sarvabandhavinirmukto yaṃ praviśya punarbhavam // RKS_72.66 //",
  "GP12skprevku:9438": "puruṣo naiva prāpnoti tam asmi śaraṇaṃ gataḥ /",
  "GP12skprevku:9439": "kṛtvā brahmavapuḥ sarvaṃ sadevāsuramānuṣam // RKS_72.67 //",
  "GP12skprevku:9440": "yaḥ karoti punaḥ sṛṣṭiṃ tam asmi śaraṇaṃ gataḥ /",
  "GP12skprevku:9441": "brahmarūpadharaṃ devaṃ yonirūpaṃ janārdanam // RKS_72.68 //",
  "GP12skprevku:9442": "sṛṣṭitve saṃsthitaṃ nityaṃ praṇato 'smi janārdanam /",
  "GP12skprevku:9443": "yasmān nānyat paraṃ kiṃcid yasmin sarvam idaṃ jagat // RKS_72.69 //",
  "GP12skprevku:9444": "yaḥ sarvamadhyago 'nantaḥ sarvagaṃ taṃ namāmy aham /",
  "GP12skprevku:9445": "yo 'sti bhūteṣu sarveṣu sthāvare jaṅgameṣu ca // RKS_72.70 //",
  "GP12skprevku:9446": "viṣṇur eva sa vai pāpaṃ mamāśeṣaṃ praṇaśyatu /",
  "GP12skprevku:9447": "na vṛttaṃ nirvṛtaṃ karma viṣṇor yatkarma vā kṛtam // RKS_72.71 //",
  "GP12skprevku:9448": "anekajanmakarmotthaṃ pāpaṃ naśyati me tathā /",
  "GP12skprevku:9449": "niśāyāṃ ca tathā prātar madhyāhṇe cāparāhṇayoḥ // RKS_72.72 //",
  "GP12skprevku:9450": "ajñānāc ca kṛtaṃ pāpaṃ karmaṇā manasā girā /",
  "GP12skprevku:9451": "yatkṛtaṃ cāśubhaṃ kiṃcit tatsarvaṃ naśyatu kṣaṇāt // RKS_72.73 //",
  "GP12skprevku:9452": "tatsarvaṃ vilayaṃ yātu toyeṣu lavaṇaṃ yathā /",
  "GP12skprevku:9453": "parapīḍāṃ ca nindāṃ ca kurvato janma nārjitam // RKS_72.74 //",
  "GP12skprevku:9454": "paradravyaparakṣetravāñchā krodhodbhavaṃ ca yat /",
  "GP12skprevku:9455": "tatsarvaṃ vilayaṃ yātu toyeṣu lavaṇaṃ yathā // RKS_72.75 //",
  "GP12skprevku:9456": "viṣṇave vāsudevāya haraye keśavāya ca /",
  "GP12skprevku:9457": "janārdanāya kṛṣṇāya namo bhūyo namo namaḥ // RKS_72.76 //",
  "GP12skprevku:9458": "nābhāgo nāma rājarṣir narmadātīrasaṅgame /",
  "GP12skprevku:9459": "cakāra stotram atulaṃ vaiṣṇavaṃ tu prajāpatiḥ // RKS_72.77 //",
  "GP12skprevku:9460": "brahmaṇo 'ṅgirasā prāptaṃ tasmād indreṇa bhārata /",
  "GP12skprevku:9461": "vaśiṣṭhaḥ śrāvayāmāsa nābhāgaṃ rājasattamam // RKS_72.78 //",
  "GP12skprevku:9462": "snātvā ca narmadātoye dattvā dānāny anekaśaḥ /",
  "GP12skprevku:9463": "kāmikaṃ yānamāruhya nābhāgaḥ svapurīṃ yayau // RKS_72.79 //",
  "GP12skprevku:9464": "stauti nāmasahasreṇa yaḥ stavena janārdanam /",
  "GP12skprevku:9465": "na tasya punarāvṛttirghore saṃsārasāgare // RKS_72.80 //",
  "GP12skprevku:9466": "iti śrīskandapurāṇe revākhaṇḍe viṣṇustutirnāma dvisaptatitamo 'dhyāyaḥ //",
  "GP12skprevku:9467": "RKS adhyāya 73",
  "GP12skprevku:9468": "mārkaṇḍeya uvāca:",
  "GP12skprevku:9469": "tato gacchec ca rājendra meghanādam iti smṛtam /",
  "GP12skprevku:9470": "jalamadhye mahādevo yatra tiṣṭhaty adarśitaḥ // RKS_73.1 //",
  "GP12skprevku:9471": "yudhiṣṭhira uvāca:",
  "GP12skprevku:9472": "jalamadhye mahādevas tiṣṭhate kena hetunā /",
  "GP12skprevku:9473": "uttaraṃ dakṣiṇaṃ kūlaṃ varjayitvā dvijottama // RKS_73.2 //",
  "GP12skprevku:9474": "mārkaṇḍeya uvāca:",
  "GP12skprevku:9475": "etad ākhyānam atulaṃ puṇyaṃ śrutisukhāvaham /",
  "GP12skprevku:9476": "purāṇe yacchrutaṃ tāta tat te vakṣyāmy aśeṣataḥ // RKS_73.3 //",
  "GP12skprevku:9477": "purā tretāyuge tāta paulastyo devakaṇṭakaḥ /",
  "GP12skprevku:9478": "trilokavijayī raudraḥ surāsurabhayaṃkaraḥ // RKS_73.4 //",
  "GP12skprevku:9479": "devadānavayakṣāṇāṃ gandharvoragarakṣasām /",
  "GP12skprevku:9480": "avadhyo varadānena yatra paryaṭate mahīm // RKS_73.5 //",
  "GP12skprevku:9481": "tatra devagirau ramye dānavo baladarpitaḥ /",
  "GP12skprevku:9482": "mayo nāmeti vikhyāto mahānāsīn nṛpeśvara // RKS_73.6 //",
  "GP12skprevku:9483": "rāvaṇas taṃ tato gatvā vinayāvanataḥ sthitaḥ /",
  "GP12skprevku:9484": "pūjito dānasaṃmānair mayaṃ vacanam abravīt // RKS_73.7 //",
  "GP12skprevku:9485": "kasyeyaṃ padmapatrākṣī pūrṇacandranibhānanā /",
  "GP12skprevku:9486": "kiṃ nāmadheyā tapate tapa ugraṃ kathaṃ vibho // RKS_73.8 //",
  "GP12skprevku:9487": "maya uvāca:",
  "GP12skprevku:9488": "dānavānāṃ patiḥ śreṣṭho mayo 'haṃ nāmanāmataḥ /",
  "GP12skprevku:9489": "bhāryā tejavatī nāma mameyaṃ tanayā śubhā // RKS_73.9 //",
  "GP12skprevku:9490": "mandodarīti vikhyātā tapate patikāraṇāt /",
  "GP12skprevku:9491": "śrutvā tu vacanaṃ tasya rāvaṇo madadarpitaḥ // RKS_73.10 //",
  "GP12skprevku:9492": "praśritaḥ praṇato bhūtvā mayaṃ vacanam abravīt /",
  "GP12skprevku:9493": "paulastyo nāma rājāhaṃ devadānavadarpahā // RKS_73.11 //",
  "GP12skprevku:9494": "prārthayāmi mahābhāga sutāṃ tvaṃ dātum arhasi /",
  "GP12skprevku:9495": "jñātvā paitāmahaṃ vaṃśaṃ mayenāpi mahātmanā // RKS_73.12 //",
  "GP12skprevku:9496": "sutā dattā rāvaṇāya kṛtvā vidhividhānataḥ /",
  "GP12skprevku:9497": "gṛhītvā tāṃ tadā rakṣaḥ pūjyamāno niśācaraiḥ // RKS_73.13 //",
  "GP12skprevku:9498": "divyair yānair vimānaiś ca krīḍate tu tayā saha /",
  "GP12skprevku:9499": "putraṃ putravatāṃ śreṣṭho janayāmāsa bhārata // RKS_73.14 //",
  "GP12skprevku:9500": "tenaiva jātamātreṇa ravo mukto mahātmanā /",
  "GP12skprevku:9501": "saṃvartakasya meghasya yena loko jaḍīkṛtaḥ // RKS_73.15 //",
  "GP12skprevku:9502": "śrutvā tanninadaṃ ghoraṃ trasto lokapitāmahaḥ /",
  "GP12skprevku:9503": "nāma cakre tadā tasya meghanādo bhaviṣyati // RKS_73.16 //",
  "GP12skprevku:9504": "etan nāmakṛtaṃ so 'pi paramaṃ vratam āsthitaḥ /",
  "GP12skprevku:9505": "bhāvayāmāsa deveśam umayā saha śaṅkaram // RKS_73.17 //",
  "GP12skprevku:9506": "vratair niyamadānaiś ca homair jāpyairvidhānataḥ /",
  "GP12skprevku:9507": "kṛcchracāndrāyaṇair divyaiḥ kliśyate ca kalevaram // RKS_73.18 //",
  "GP12skprevku:9508": "evam anyad dine tāta kailāsaṃ dharaṇīdharam /",
  "GP12skprevku:9509": "gatvā liṅgam ayaṃ prāpya prasthito dakṣiṇāmukhaḥ // RKS_73.19 //",
  "GP12skprevku:9510": "narmadātaṭam āśritya snātukāmo mahābalaḥ /",
  "GP12skprevku:9511": "nikṣipyāpūjayad devaṃ kṛtvā jāpyaṃ janeśvaraḥ // RKS_73.20 //",
  "GP12skprevku:9512": "gantukāmaḥ paraṃ mārgaṃ laṅkāyāṃ nṛpasattama /",
  "GP12skprevku:9513": "ekaṃ samuddhṛtaṃ liṅgaṃ gṛhitaṃ savyapāṇinā // RKS_73.21 //",
  "GP12skprevku:9514": "prathamaṃ ca dvitīyaṃ ca bhaktyā paulastyanandanaḥ /",
  "GP12skprevku:9515": "tadā devamahāliṅgaṃ patitaṃ narmadāmbhasi // RKS_73.22 //",
  "GP12skprevku:9516": "pāhi pāhīti tenokto liṅgena parameṣṭhinā /",
  "GP12skprevku:9517": "dvitīyaṃ patitaṃ tāvad uttare narmadātaṭe // RKS_73.23 //",
  "GP12skprevku:9518": "meghanādeti vikhyātaṃ liṅgaṃ tatra suśobhanam /",
  "GP12skprevku:9519": "madhyameśvaranāmeti jalamadhye vyavasthitam // RKS_73.24 //",
  "GP12skprevku:9520": "yāvad uddhartukāmo 'sau saptapātālam āgamat /",
  "GP12skprevku:9521": "devayor niścayaṃ jñātvā nivṛtto 'sau niśācaraḥ // RKS_73.25 //",
  "GP12skprevku:9522": "jagāmākāśam āviśya pūjyamāno niśācaraiḥ /",
  "GP12skprevku:9523": "tadā prabhṛti tattīrthaṃ meghanādeti viśrutam // RKS_73.26 //",
  "GP12skprevku:9524": "meghāraveti vikhyātam uttare kheṭakaḥ śubhaḥ /",
  "GP12skprevku:9525": "pūrve tu garjanaṃ nāma sarvapāpakṣayaṃkaram // RKS_73.27 //",
  "GP12skprevku:9526": "tasmiṃs tīrthe tu rājendra yas tu snānaṃ samācaret /",
  "GP12skprevku:9527": "ahorātroṣito bhūtvā sa labhecchāśvataṃ śubham // RKS_73.28 //",
  "GP12skprevku:9528": "piṇḍadānaṃ tu yaḥ kuryāt tasmiṃs tīrthe narādhipa /",
  "GP12skprevku:9529": "tena dvādaśa varṣāṇi pitaras tarpitā divi // RKS_73.29 //",
  "GP12skprevku:9530": "yas tu bhojayate viprāṃs tasmiṃs tīrthe narādhipa /",
  "GP12skprevku:9531": "yatphalaṃ yogināṃ tatra labhate nātra saṃśayaḥ // RKS_73.30 //",
  "GP12skprevku:9532": "agniveśaṃ jale vāpi athavāpi hy anāśakam /",
  "GP12skprevku:9533": "anivartikā gatis tasya syād idaṃ śaṅkaro 'bravīt // RKS_73.31 //",
  "GP12skprevku:9534": "evaṃ te naraśārdūla garjiteśvaram uttamam /",
  "GP12skprevku:9535": "kathitaṃ smaraṇād eva sarvapāpakṣayaṃ karam // RKS_73.32 //",
  "GP12skprevku:9536": "iti śrīskandapurāṇe revākhaṇḍe meghanādeśvaramahimānuvarṇano nāma trisaptatitamo 'dhyāyaḥ //",
  "GP12skprevku:9537": "RKS adhyāya 74",
  "GP12skprevku:9538": "mārkaṇḍeya uvāca:",
  "GP12skprevku:9539": "tato gacchec ca rājendra dārutīrtham anuttamam /",
  "GP12skprevku:9540": "dāruko yatra saṃsiddhim indrasya dayitaḥ sakhā // RKS_74.1 //",
  "GP12skprevku:9541": "yudhiṣṭhira uvāca:",
  "GP12skprevku:9542": "dārukeṇa kathaṃ tāta tapaścīrṇaṃ purā 'nagha /",
  "GP12skprevku:9543": "vidhānaṃ śrotum icchāmi sarvapāpakṣayaṃ karam // RKS_74.2 //",
  "GP12skprevku:9544": "mārkaṇḍeya uvāca:",
  "GP12skprevku:9545": "ahaṃ te kathayiṣyāmi vicitraṃ yat purātanam /",
  "GP12skprevku:9546": "vṛttaṃ samabhavat tatra ṛṣīṇāṃ bhāvitātmanām // RKS_74.3 //",
  "GP12skprevku:9547": "sūto vajradharasyāsīt mātalirnāmanāmataḥ /",
  "GP12skprevku:9548": "sa putraṃ śaptavān pūrvaṃ kathaṃcit kāraṇāntare // RKS_74.4 //",
  "GP12skprevku:9549": "śāpahetor vepamāna indrasya caraṇau śubhau /",
  "GP12skprevku:9550": "prapīḍya tatra devendraṃ vijñāpayati bhārata // RKS_74.5 //",
  "GP12skprevku:9551": "mama tātābhiśaptasya anāthasya sureśvara /",
  "GP12skprevku:9552": "karmaṇā kena śāpasya ghorasyānto bhaviṣyati // RKS_74.6 //",
  "GP12skprevku:9553": "śakra uvāca:",
  "GP12skprevku:9554": "narmadātaṭam āśritya toṣaya tvaṃ maheśvaram /",
  "GP12skprevku:9555": "tiṣṭha yāvad yugasyāntaṃ punarjananam āpsyasi // RKS_74.7 //",
  "GP12skprevku:9556": "punarbhūtvā yadukule dāruko nāma nāmataḥ /",
  "GP12skprevku:9557": "ārohayitvā deveśaṃ śaṅkhacakragadādharam // RKS_74.8 //",
  "GP12skprevku:9558": "mānuṣaṃ tatra sampannaṃ tataḥ siddhim avāpsyasi /",
  "GP12skprevku:9559": "evam uktas tu devena sahasrākṣeṇa bhārata // RKS_74.9 //",
  "GP12skprevku:9560": "praṇamya śirasā bhūmim āgato 'sau hataprabhaḥ /",
  "GP12skprevku:9561": "narmadā taṭam āśritya karśitasvakalevaraḥ // RKS_74.10 //",
  "GP12skprevku:9562": "vratopavārsair vividhair japahomaparāyaṇaḥ /",
  "GP12skprevku:9563": "mahādevaṃ mahātmānaṃ varadaṃ śūlapāṇinam // RKS_74.11 //",
  "GP12skprevku:9564": "abhajat parayā bhaktyā yāvad āhūtasamplavam /",
  "GP12skprevku:9565": "aṃśāvataraṇe viṣṇos tato bhūtvā mahāmatiḥ // RKS_74.12 //",
  "GP12skprevku:9566": "toṣayitvā jagannāthaṃ tato yātaḥ sa sadgatim /",
  "GP12skprevku:9567": "eṣa te sambhavas tāta dārutīrthasya suvrata // RKS_74.13 //",
  "GP12skprevku:9568": "kathitas tu mayā pūrvaṃ yathā me śaṅkaro 'bravīt /",
  "GP12skprevku:9569": "tato yudhiṣṭhiro rājā vismayāviṣṭacetanaḥ // RKS_74.14 //",
  "GP12skprevku:9570": "bhrānto 'valokayāmāsa stabdharomā muhur muhuḥ /",
  "GP12skprevku:9571": "tasmiṃs tīrthe naraḥ snātvā vidhipūrvaṃ nareśvara // RKS_74.15 //",
  "GP12skprevku:9572": "upāsya sabhyāṃ tatraiva saṃtarpya pitṛdevatāḥ /",
  "GP12skprevku:9573": "dehatyāgaṃ ca tatraiva yaḥ karoti samāhitaḥ // RKS_74.16 //",
  "GP12skprevku:9574": "so 'śvamedhaphalaṃ prāpya ramate śivasannidhau /",
  "GP12skprevku:9575": "tasmiṃs tīrthe tu yo bhaktyā bhojayed brāhmaṇaṃ śuciḥ // RKS_74.17 //",
  "GP12skprevku:9576": "sa tu viprasahasrasya labhate phalam uttamam /",
  "GP12skprevku:9577": "snānaṃ dānaṃ tapo homaḥ svādhyāyaḥ pitṛtarpaṇam // RKS_74.18 //",
  "GP12skprevku:9578": "yatkṛtaṃ tu śubhaṃ tatra tatsarvaṃ labhate 'kṣayam // RKS_74.19 //",
  "GP12skprevku:9579": "iti śrīskandapurāṇe revākhaṇḍe dārutīrthatamahimānuvarṇano nāma catuḥsaptatitamo 'dhyāyaḥ //",
  "GP12skprevku:9580": "RKS adhyāya 75",
  "GP12skprevku:9581": "mārkaṇḍeya uvāca:",
  "GP12skprevku:9582": "tato gacchec ca rājendra devatīrtham anuttamam /",
  "GP12skprevku:9583": "yatra devās trayastriṃśat taptvā siddhiṃ parāṃ gatāḥ // RKS_75.1 //",
  "GP12skprevku:9584": "purā devāsure yuddhe dānavair baladarpitaiḥ /",
  "GP12skprevku:9585": "indro devagaṇaiḥ sārddhaṃ svarājyāc cyāvito bhṛśam // RKS_75.2 //",
  "GP12skprevku:9586": "hastyaśvarathayānaughair mardayitvā ca vāhinīm /",
  "GP12skprevku:9587": "viśaktā bhejire mārgaṃ prahārair jarjarīkṛtāḥ // RKS_75.3 //",
  "GP12skprevku:9588": "jambhaśumbhaniśumbhādyais tu huṇḍagrahakaiḥ saha /",
  "GP12skprevku:9589": "balibhir bādhitāḥ sarve brahmāṇam upatasthire // RKS_75.4 //",
  "GP12skprevku:9590": "praṇamya śirasā devaṃ brahmāṇaṃ parameṣṭhinam /",
  "GP12skprevku:9591": "vyajñāpayanta deveśam indrāgnikapurogamāḥ // RKS_75.5 //",
  "GP12skprevku:9592": "paśya paśya mahābhāga dānavair ākulīkṛtāḥ /",
  "GP12skprevku:9593": "bādhitāḥ putradārābhyāṃ tvām eva śaraṇaṃ gatāḥ // RKS_75.6 //",
  "GP12skprevku:9594": "paritrāyasva deveśa sarvalokapitāmaha /",
  "GP12skprevku:9595": "nānyā gatiḥ sureśāna muktvā tvāṃ parameṣṭhinam // RKS_75.7 //",
  "GP12skprevku:9596": "brahmovāca:",
  "GP12skprevku:9597": "dānavānāṃ vighātārthaṃ narmadātaṭam āśritāḥ /",
  "GP12skprevku:9598": "tapaḥ kuruta bho devās tapo hi paramaṃ balam // RKS_75.8 //",
  "GP12skprevku:9599": "nānyopāyo na vai mantro na vidyā na ca vikramaḥ /",
  "GP12skprevku:9600": "vinā revājalaṃ puṇyaṃ sarvapāpakṣayaṃ karam // RKS_75.9 //",
  "GP12skprevku:9601": "dāridryavyādhimaraṇabandhanavyasanāni ca /",
  "GP12skprevku:9602": "etāni caiva pāpasya phalānīti matir mama // RKS_75.10 //",
  "GP12skprevku:9603": "evaṃ jñātvā vidhānena tapaḥ kuruta duṣkaram /",
  "GP12skprevku:9604": "pūjyate śāmbhavaṃ sarvaiḥ prāpnuyātābhayaṃ tataḥ // RKS_75.11 //",
  "GP12skprevku:9605": "tacchrutvā vacanaṃ devā brahmaṇaḥ parameṣṭhinaḥ /",
  "GP12skprevku:9606": "narmadāmāgatāḥ sarve tadendrāgnipurogamāḥ // RKS_75.12 //",
  "GP12skprevku:9607": "vicerus tatra vipulaṃ tapaḥ paramaduḥsaham /",
  "GP12skprevku:9608": "sakalpaiḥ paramāṃ rājaṃs tat te siddhim avāpnuvan // RKS_75.13 //",
  "GP12skprevku:9609": "tadā prabhṛti tat tīrthaṃ devatīrtham iti śrutam /",
  "GP12skprevku:9610": "gīyate sarvalokeṣu sarvapāpakṣayaṃkaram // RKS_75.14 //",
  "GP12skprevku:9611": "tatra śraddhātmanā yo 'pi vidhināpi samanvitaḥ /",
  "GP12skprevku:9612": "snānaṃ samācared bhaktyā sa labhen mauktikaṃ phalam // RKS_75.15 //",
  "GP12skprevku:9613": "yas tam arcayate devaṃ sarvadevais tu pūjitam /",
  "GP12skprevku:9614": "labhate cāśvamedhasya phalaṃ yāgasya cottamam // RKS_75.16 //",
  "GP12skprevku:9615": "yas tu bhojayate viprāṃs tasmiṃs tīrthe narādhipa /",
  "GP12skprevku:9616": "tatra devaśilā ramyā mahāpuṇyādrirvadhinī // RKS_75.17 //",
  "GP12skprevku:9617": "saṃnyāsena mṛtānāṃ tu narāṇāmakṣayā gatiḥ /",
  "GP12skprevku:9618": "agnipraveśaṃ yaḥ kuryād devatīrthe yudhiṣṭhira // RKS_75.18 //",
  "GP12skprevku:9619": "rudraloke vaset tāvad yāvad āhūtasamplavam /",
  "GP12skprevku:9620": "evaṃ snānaṃ japo homaḥ svādhyāyo devatārcanam // RKS_75.19 //",
  "GP12skprevku:9621": "sukṛtaṃ duṣkṛtaṃ vāpi tatra tīrthe 'kṣayaṃ bhavet /",
  "GP12skprevku:9622": "etāvad vidhir uddiṣṭā utpattiś caiva bhārata // RKS_75.20 //",
  "GP12skprevku:9623": "devatīrthasya caritaṃ sarvatīrtheṣv anuttamam // RKS_75.21 //",
  "GP12skprevku:9624": "iti śrīskandapurāṇe revākhaṇḍe devatīrthamahimānuvarṇano nāma pañcasaptatitamo 'dhyāyaḥ //",
  "GP12skprevku:9625": "RKS adhyāya 76",
  "GP12skprevku:9626": "mārkaṇḍeya uvāca:",
  "GP12skprevku:9627": "tatogacchec ca rājendra guhāvāsīti cottamam /",
  "GP12skprevku:9628": "yatra siddho mahādevo guhāvāsīti śaṅkaraḥ // RKS_76.1 //",
  "GP12skprevku:9629": "yudhiṣṭhira uvāca:",
  "GP12skprevku:9630": "kena kāryeṇa viprendra guhāvāsīti śaṅkaraḥ /",
  "GP12skprevku:9631": "etad vistarataḥ sarva kathayasva mamānagha // RKS_76.2 //",
  "GP12skprevku:9632": "śrotum icchāmy ahaṃ deva sarvaṃ kautūhalaṃ hi me /",
  "GP12skprevku:9633": "mārkaṇḍeya uvāca:",
  "GP12skprevku:9634": "mahāpraśnaḥ kṛto māṃ yo mahāprājña nareśvara // RKS_76.3 //",
  "GP12skprevku:9635": "purāṇe vistaro 'py asya na śakyo hi mayādhunā /",
  "GP12skprevku:9636": "vṛddhabhāvāt kathayitum ahaṃ ca bahukālikaḥ // RKS_76.4 //",
  "GP12skprevku:9637": "pūrva dāruvane viprā vasanti sma suraiḥ samāḥ /",
  "GP12skprevku:9638": "brahmacārī gṛhasthaś ca vānaprastho yatis tathā // RKS_76.5 //",
  "GP12skprevku:9639": "svadharmaniratānāṃ ca kathitaṃ paramaṃ padam /",
  "GP12skprevku:9640": "tāvadvasantasamaye kasmiṃścit kāraṇāntare // RKS_76.6 //",
  "GP12skprevku:9641": "vimānastho mahādevo gamyamānomayā saha /",
  "GP12skprevku:9642": "dadarśa ca janāvāsaṃ vedadhvaninināditam // RKS_76.7 //",
  "GP12skprevku:9643": "agatāgatasaṃvāsaṃ sarvapāpakṣayaṃ karam /",
  "GP12skprevku:9644": "taddṛṣṭvā muditāṃ devīṃ harṣagadgadayā girā // RKS_76.8 //",
  "GP12skprevku:9645": "uvāca vacanaṃ devo dṛṣṭvā tāpasayoṣitaḥ /",
  "GP12skprevku:9646": "nānyaṃ devaṃ na vai dharmaṃ dhyāyanti himanandini // RKS_76.9 //",
  "GP12skprevku:9647": "etac chrutvā paraṃ vākyaṃ devadevena bhāṣitam /",
  "GP12skprevku:9648": "kautūhalasamāviṣṭā śaṅkaraṃ punar abravīt // RKS_76.10 //",
  "GP12skprevku:9649": "yat tvayoktaṃ mahādeva patidharmaparāstriyaḥ /",
  "GP12skprevku:9650": "tāsām anaṅgo bhūtvā tvaṃ caritraṃ kṣobhaya prabho // RKS_76.11 //",
  "GP12skprevku:9651": "mahādeva uvāca:",
  "GP12skprevku:9652": "tvayoktaṃ vacanaṃ devi na caitad rocate priye /",
  "GP12skprevku:9653": "brāhmaṇā hi mahābhāgā na teṣāṃ vipriyaṃ caret // RKS_76.12 //",
  "GP12skprevku:9654": "manyupraharaṇā viprāś cakrapraharaṇo hariḥ /",
  "GP12skprevku:9655": "cakrāt tīkṣṇataro manyus tasmād vipraṃ na kopayet // RKS_76.13 //",
  "GP12skprevku:9656": "na te devā na te lokās te nāgā nāsurās tathā /",
  "GP12skprevku:9657": "dṛśyante ca tribhir lokair etair uṣṭair na vañcitāḥ // RKS_76.14 //",
  "GP12skprevku:9658": "teṣāṃ kṣobhakaraḥ prāyaḥ svargabhogaphalacyutaḥ /",
  "GP12skprevku:9659": "yeṣāṃ tuṣṭā mahābhāgā brāhmaṇāḥ kṣitidevatāḥ // RKS_76.15 //",
  "GP12skprevku:9660": "teṣāṃ dharmas tathārthaś ca kāmo mokṣo na saṃśayaḥ /",
  "GP12skprevku:9661": "evaṃ jñātvā mahābhāge āgrahastyajyatām ayam // RKS_76.16 //",
  "GP12skprevku:9662": "etal lokaviruddhaṃ hi yadīcchasi vaśe sukham /",
  "GP12skprevku:9663": "devy uvāca:",
  "GP12skprevku:9664": "nāhaṃ te dayitā deva nāhaṃ te vaśavartinī // RKS_76.17 //",
  "GP12skprevku:9665": "anyāyadharṣaṇāṃ cātra sarvāsāṃ kuru suvrata /",
  "GP12skprevku:9666": "lokāloke mahādeva aśakyaṃ nāsti te vibho // RKS_76.18 //",
  "GP12skprevku:9667": "kriyatāṃ mama devaitatparaṃ kautūhalaṃ prabho /",
  "GP12skprevku:9668": "evam ukto mahādevo devyāḥ priyahite rataḥ // RKS_76.19 //",
  "GP12skprevku:9669": "kṛtvā kāpālikaṃ rūpaṃ yayau dāruvanaṃ prati /",
  "GP12skprevku:9670": "mahāhināṃ jaṭājūṭaṃ niyamya śaśibhūṣaṇaḥ // RKS_76.20 //",
  "GP12skprevku:9671": "kaṅkatrāṇaṃ paraṃ kṛtvā tathā sauvarṇakuṇḍale /",
  "GP12skprevku:9672": "vyāghracarmaparīdhāno hārakeyūrabhūṣitaḥ // RKS_76.21 //",
  "GP12skprevku:9673": "nūpurārāvanirghoṣaiḥ kampayaṃś ca vasundharām /",
  "GP12skprevku:9674": "mahāḍamarughoṣeṇa vīraghaṇṭāninādinā // RKS_76.22 //",
  "GP12skprevku:9675": "prabhātasamaye prāpte tatra dāruvanaṃ gata /",
  "GP12skprevku:9676": "tāvad viprajanaḥ sarvaḥ puṣpamūlaphalāśanaḥ // RKS_76.23 //",
  "GP12skprevku:9677": "nirgato bahubhiḥ sārdhaṃ paṭhyamāna itas tataḥ /",
  "GP12skprevku:9678": "taddṛṣṭvā mahadāścaryarūpaṃ devasya bhārata // RKS_76.24 //",
  "GP12skprevku:9679": "yuvatījanaḥ pramattaś ca kāmena kaluṣīkṛtaḥ /",
  "GP12skprevku:9680": "surūpaṃ paramaṃ dṛṣṭvā sarvās tāś ca varānanāḥ // RKS_76.25 //",
  "GP12skprevku:9681": "kleśabhāvaṃ tadāgacchan yāś ca dāruvane striyaḥ /",
  "GP12skprevku:9682": "vikārā bahavas tāsāṃ devaṃ dṛṣṭvā manojavam // RKS_76.26 //",
  "GP12skprevku:9683": "saṃjātā viprapatnīnāṃ tāṃ śṛṇuṣva nṛpottama /",
  "GP12skprevku:9684": "paridhānaṃ na jānanti paribhraṣṭaṃ karodyatāḥ // RKS_76.27 //",
  "GP12skprevku:9685": "dātukāmā tathā bhaikṣyaṃ ceṣṭituṃ naiva śakyate /",
  "GP12skprevku:9686": "kācid dṛṣṭvā mahādevaṃ rūpayauvanagarvitā // RKS_76.28 //",
  "GP12skprevku:9687": "utsaṅge saṃsthitaṃ vālaṃ patitaṃ vyasmarat tataḥ /",
  "GP12skprevku:9688": "kāmabāṇahatā cānyā bāhubhyāṃ pīḍati stanau // RKS_76.29 //",
  "GP12skprevku:9689": "niḥśvasantī tathā cānyā na kiṃcit parijalpate /",
  "GP12skprevku:9690": "evam akṣobhayat sarvā maheśaḥ patidevatāḥ // RKS_76.30 //",
  "GP12skprevku:9691": "cālitāstā viditvā tu nirjagmur dvārisatvarāḥ /",
  "GP12skprevku:9692": "saṃcitāḥ paramaṃ kṛtvā sarvā devo maheśvaraḥ // RKS_76.31 //",
  "GP12skprevku:9693": "kṣobhayitvā gaṇaṃ strīṇāṃ gataś cādarśanaṃ ca tam /",
  "GP12skprevku:9694": "tato vipragaṇaḥ sarvaḥ samāyāto dadarśa ha // RKS_76.32 //",
  "GP12skprevku:9695": "kṣobhitaṃ strījanaṃ sarvaṃ hareṇa krodhamāviśat /",
  "GP12skprevku:9696": "krodhāviṣṭo dvijaḥ kaścid daṇḍam udyamya dhāvati // RKS_76.33 //",
  "GP12skprevku:9697": "kuṭhārahasto hy aparas tathānyo darbhamuṣṭimān /",
  "GP12skprevku:9698": "itaścetaśca te sarve bhramitvā tac ca kānanam // RKS_76.34 //",
  "GP12skprevku:9699": "ekībhūtā mahātmāno vyājahuś ca ruṣā giram /",
  "GP12skprevku:9700": "yadi dattaṃ hutaṃ kiṃcid guravastoṣitā yadi // RKS_76.35 //",
  "GP12skprevku:9701": "tena satyena devasya liṅgaṃ patatu bhūtale /",
  "GP12skprevku:9702": "evaṃ satyaprabhāveṇa vacanena dvijanmanām // RKS_76.36 //",
  "GP12skprevku:9703": "devasya paśyato liṅgaṃ patitaṃ dharaṇītale /",
  "GP12skprevku:9704": "hāhākāro mahānāsīl lokāloke tu bhārata // RKS_76.37 //",
  "GP12skprevku:9705": "devasya patitaṃ liṅgaṃ jagaty eva mahākṣayam /",
  "GP12skprevku:9706": "patamānasya liṅgasya śabdo 'bhūt tatra dāruṇaḥ // RKS_76.38 //",
  "GP12skprevku:9707": "patanti parvatāgrāṇi śoṣam āyānti sāgarāḥ /",
  "GP12skprevku:9708": "devasya patite liṅge vimānair devadānavāḥ // RKS_76.39 //",
  "GP12skprevku:9709": "sametya sahitāḥ sarve brahmaṇā parameṣṭhinā /",
  "GP12skprevku:9710": "kṛtāñjalipuṭā devaṃ stuvanti vividhaiḥ stavaiḥ // RKS_76.40 //",
  "GP12skprevku:9711": "tatas tuṣṭo jagannātho devānāṃ varado 'bhavat /",
  "GP12skprevku:9712": "devo 'pi patite liṅge śāpena dharaṇītale // RKS_76.41 //",
  "GP12skprevku:9713": "gatvā dāruvanaṃ viprāṃs toṣayāmāsa bhārata /",
  "GP12skprevku:9714": "viśvāmitro vaśiṣṭhādyā jābālir atha kāśyapaḥ // RKS_76.42 //",
  "GP12skprevku:9715": "sametya sahitāḥ sarve tam ūcus tripurāntakam /",
  "GP12skprevku:9716": "mahājano 'pi balavān nāvajñeyaḥ sureśvaraḥ // RKS_76.43 //",
  "GP12skprevku:9717": "kṣāntiyukto 'pi bhūtvā ca bhaviṣyasi gataklamaḥ /",
  "GP12skprevku:9718": "vidhvaṃsitā vipradārā yad etal liṅgam uttamam // RKS_76.44 //",
  "GP12skprevku:9719": "patitaṃ te mahādeva etat puṇyaṃ bhaviṣyati /",
  "GP12skprevku:9720": "tatpuṇyaṃ nāgnihotreṇa agniṣṭomair na labhyate // RKS_76.45 //",
  "GP12skprevku:9721": "yaccharma rudra prāpsyanti mānavā liṅgapūjayā /",
  "GP12skprevku:9722": "devānāṃ caiva yakṣāṇāṃ gandharvoragarakṣasām // RKS_76.46 //",
  "GP12skprevku:9723": "vacanena tu viprāṇām etat puṇyaṃ bhaviṣyati /",
  "GP12skprevku:9724": "brahmaviṣṇvindrarudrāṇāṃ darśanena ca yatphalam // RKS_76.47 //",
  "GP12skprevku:9725": "tatphalaṃ tasya liṅgasya darśane sakalaṃ labhet /",
  "GP12skprevku:9726": "evam ukto jagannāthaḥ praṇipatya dvijottamān // RKS_76.48 //",
  "GP12skprevku:9727": "mudā paramayā yuktas tāṃś caiva pratyabhāṣata /",
  "GP12skprevku:9728": "brāhmaṇā jaṅgamaṃ tīrthaṃ nirjalaṃ sarvakāmikam // RKS_76.49 //",
  "GP12skprevku:9729": "yeṣāṃ vākyodayenaiva śuddhyanti malanā janāḥ /",
  "GP12skprevku:9730": "kiṃcit tīrthaṃ na hi kṣetramūṣaraṃ gahvarāṇi ca // RKS_76.50 //",
  "GP12skprevku:9731": "brāhmaṇāc chreṣṭham uddiṣṭaṃ yatra gatvā viśuddhyati /",
  "GP12skprevku:9732": "pṛthivyāṃ yāni tīrthāni gaṅgādyāḥ saritas tathā // RKS_76.51 //",
  "GP12skprevku:9733": "ekasyā vipravākyasya kalā nārhanti ṣoḍaśīm /",
  "GP12skprevku:9734": "abhinandya dvijān sarvān anujñāto mahānṛṣiḥ // RKS_76.52 //",
  "GP12skprevku:9735": "tato 'gāc ca mahādevo narmadātaṭam uttamam /",
  "GP12skprevku:9736": "parama vratam āsthāya guhāvāsaṃ mahārbudam // RKS_76.53 //",
  "GP12skprevku:9737": "maunaṃ cacāra bhagavāñjapadhyānarataḥ sadā /",
  "GP12skprevku:9738": "samāpte niyame tāta sthāpayitvā maheśvaram // RKS_76.54 //",
  "GP12skprevku:9739": "vandyamānaḥ suraiḥ sārdhaṃ kailāsam agamat prabhuḥ /",
  "GP12skprevku:9740": "narmadāyās taṭe yena sthāpitaḥ parameśvaraḥ // RKS_76.55 //",
  "GP12skprevku:9741": "tenaiva kāraṇenāsau narmadeśvaramuttamam /",
  "GP12skprevku:9742": "yad yad ācarati śreṣṭhas tattad evetaro janaḥ // RKS_76.56 //",
  "GP12skprevku:9743": "sa yatpramāṇaṃ kurute lokas tad anuvartate /",
  "GP12skprevku:9744": "tatra tīrthe naraḥ snātvā vidhinā sujitendriyaḥ // RKS_76.57 //",
  "GP12skprevku:9745": "arcayitvā mahādevam aśvamedhaphalaṃ labhet /",
  "GP12skprevku:9746": "pitṛbhyo dadate yas tu tilapuṣpakuśodakam // RKS_76.58 //",
  "GP12skprevku:9747": "trisaptapuruṣās tasya svarge pāṇḍava modante /",
  "GP12skprevku:9748": "yas tu bhojayate viprān yathāśaktyā narottamaḥ // RKS_76.59 //",
  "GP12skprevku:9749": "tasya tīrthaprabhāveṇa dattaṃ bhavati cākṣayam /",
  "GP12skprevku:9750": "suvarṇaṃ rajataṃ vāpi brāhmaṇebhyo yudhiṣṭhira // RKS_76.60 //",
  "GP12skprevku:9751": "dadate toyam āspṛśya so 'gniṣṭomaphalaṃ labhet /",
  "GP12skprevku:9752": "aṣṭamyāṃ ca caturdaśyāṃ pūjayec ca viśeṣataḥ // RKS_76.61 //",
  "GP12skprevku:9753": "narmadeśvaram āsādya avāptaṃ janmanaḥ phalam /",
  "GP12skprevku:9754": "agniveśe jale vāpi anāśakamṛtaś ca yaḥ // RKS_76.62 //",
  "GP12skprevku:9755": "anivartikā gatis tasya yathā me śaṅkaro 'bravīt /",
  "GP12skprevku:9756": "etat kīrtayate yas tu narmadeśvaram uttamam // RKS_76.63 //",
  "GP12skprevku:9757": "bhaktyā śṛṇoti yo rājann aśvamedhaphalaṃ labhet // RKS_76.64 //",
  "GP12skprevku:9758": "iti śrīskandapurāṇe revākhaṇḍe dāruvanaprasaṅge narmadeśvarakīrtanaṃ nāma ṣaṭsaptatitamo 'dhyāyaḥ //",
  "GP12skprevku:9759": "RKS adhyāya 77",
  "GP12skprevku:9760": "tato gacchec ca rājendra kapilātīrtham uttamam /",
  "GP12skprevku:9761": "snānamātraḥ prasaṅgena narmadeśvarakīrtanam // RKS_77.1 //",
  "GP12skprevku:9762": "tasmiṃs tīrthe tu rājendra kapilāṃ yaḥ prayacchati /",
  "GP12skprevku:9763": "yāvanti romakūpāni tatprasūtikuleṣu ca // RKS_77.2 //",
  "GP12skprevku:9764": "tāvanty abdasahasrāṇi viṣṇuloke mahīyate /",
  "GP12skprevku:9765": "jale vāgnipraveśe vā athavānaśake naraḥ // RKS_77.3 //",
  "GP12skprevku:9766": "tatra tīrthe mṛto yas tu na garbhe jāyate kvacit /",
  "GP12skprevku:9767": "eva hi vidhir uddiṣṭaḥ sakalo nṛpasattama // RKS_77.4 //",
  "GP12skprevku:9768": "tīrthasya ca phalaṃ puṇyaṃ kim anyat paripṛcchasi /",
  "GP12skprevku:9769": "dhanyaṃ yaśasyam āyuṣyaṃ sarvaduḥkhaghnam uttamam // RKS_77.5 //",
  "GP12skprevku:9770": "etac chrutvā naro rājan sarvapāpaiḥ pramucyate /",
  "GP12skprevku:9771": "tato gacchet tu rājendra karañjeśvaram uttamam // RKS_77.6 //",
  "GP12skprevku:9772": "tatra siddho mahābhāga daityo vai lokaviśrutaḥ /",
  "GP12skprevku:9773": "yudhiṣṭhira uvāca:",
  "GP12skprevku:9774": "ko 'sau siddho mahābhāga tatra tīrthe mahātapāḥ // RKS_77.7 //",
  "GP12skprevku:9775": "kasya putro 'tha kiṃkāryaṃ kālaḥ kaḥ kathaya dvija /",
  "GP12skprevku:9776": "mārkaṇḍeya uvāca:",
  "GP12skprevku:9777": "purā cādiyuge rājan mānaso brahmaṇaḥ sutaḥ // RKS_77.8 //",
  "GP12skprevku:9778": "vedavedāṅgatattvajño marīcir nāma nāmataḥ /",
  "GP12skprevku:9779": "tasyā 'pi kaśyapo rājan kālena mahatānagha // RKS_77.9 //",
  "GP12skprevku:9780": "putro 'tha mānaso jātaḥ sākṣād brahmeva cāparaḥ /",
  "GP12skprevku:9781": "kṣamā damā dayā dānaṃ satyaṃ śaucam athārjavam // RKS_77.10 //",
  "GP12skprevku:9782": "marīces tu guṇās tv ete santi bhānti ca bhārata /",
  "GP12skprevku:9783": "evaṃ guṇagaṇāḥ kīrtiḥ kaśyape dvijasattame // RKS_77.11 //",
  "GP12skprevku:9784": "jñātvā prajāpatir dakṣo bhāryārthe svasutāṃ dadau /",
  "GP12skprevku:9785": "aditir vai danuś caiva tathā hyekādaśā parāḥ // RKS_77.12 //",
  "GP12skprevku:9786": "yāsāṃ putrāś ca pautrāś ca jātā bhrātarasaṃkhyakāḥ /",
  "GP12skprevku:9787": "aditir janayāmāsa putrānindrapurogamān // RKS_77.13 //",
  "GP12skprevku:9788": "nāgān pretapiśācāṃś ca patatrīn yakṣarākṣasān /",
  "GP12skprevku:9789": "siṃhavyāghravarāhāṃś ca anyā ity evam ādayaḥ // RKS_77.14 //",
  "GP12skprevku:9790": "jātās tasya mahābāho kaśyapasya prajāpateḥ /",
  "GP12skprevku:9791": "yais tu lokatrayaṃ vyāptaṃ sthāvaraṃ jaṅgamaṃ mahat // RKS_77.15 //",
  "GP12skprevku:9792": "tathānyaś ca mahābhāgo danoḥ putro vyajāyata /",
  "GP12skprevku:9793": "sarvalakṣaṇasampannaḥ karañjo nāma nāmataḥ // RKS_77.16 //",
  "GP12skprevku:9794": "baler iva mahābhāga cacāra sumahat tapaḥ /",
  "GP12skprevku:9795": "vareṇa chandayāmāsa tripurāntakaraḥ prabhuḥ // RKS_77.17 //",
  "GP12skprevku:9796": "bhoḥ karañja mahāsattva parituṣṭo 'smi te 'nagha /",
  "GP12skprevku:9797": "varaṃ vṛṇīṣva bhadraṃ te yat te manasi vartate // RKS_77.18 //",
  "GP12skprevku:9798": "karañja uvāca:",
  "GP12skprevku:9799": "yadi tuṣṭo 'si me deva tripurāntakara prabho /",
  "GP12skprevku:9800": "tataḥ putraiś ca pautraiś ca sahitaṃ me dhanaṃ kuru // RKS_77.19 //",
  "GP12skprevku:9801": "tathety uktvā mahādeva umayā sahitas tadā /",
  "GP12skprevku:9802": "vṛṣārūḍho gaṇaiḥ sārdhaṃ tatraivāntaradhīyata // RKS_77.20 //",
  "GP12skprevku:9803": "gate cādarśanaṃ deve so 'pi daityo mudānvitaḥ /",
  "GP12skprevku:9804": "svanāmnā ca mahādevaṃ sthāpayitvā gṛhaṃ yayau // RKS_77.21 //",
  "GP12skprevku:9805": "tadā prabhṛti tattīrthaṃ karañjeśvaram uttamam /",
  "GP12skprevku:9806": "snānamātro naro rājan mucyate brahmahatyayā // RKS_77.22 //",
  "GP12skprevku:9807": "tasmiṃs tīrthe mahārāja tarpayet pitṛdevatāḥ /",
  "GP12skprevku:9808": "so 'gniṣṭomasya yatpuṇyaṃ phalaṃ prāpnoty asaṃśayam // RKS_77.23 //",
  "GP12skprevku:9809": "anāśakaṃ tu yaḥ kuryāt tasmiṃs tīrthe narottama // RKS_77.24 //",
  "GP12skprevku:9810": "athāgnau ca jale prāṇān bhūtale vāpi yas tyajet /",
  "GP12skprevku:9811": "svarge sa tu vasen nūnaṃ varṣāṇām ayutadvayam // RKS_77.25 //",
  "GP12skprevku:9812": "dhanavān sukule cānte jāyate vipule kule /",
  "GP12skprevku:9813": "vedavedāṅgatattvajñaḥ sarvaśāstraviśāradaḥ // RKS_77.26 //",
  "GP12skprevku:9814": "rājā vā rājatulyo vā jāyate nātra saṃśayaḥ /",
  "GP12skprevku:9815": "putrapautrasamāyuktaḥ sarvavyādhivivarjitaḥ // RKS_77.27 //",
  "GP12skprevku:9816": "etat te sarvamākhyātaṃ yat tvaṃ māṃ paripṛcchasi /",
  "GP12skprevku:9817": "tīrthasya tu phalaṃ yuktyā sarvadāneṣu bhārata // RKS_77.28 //",
  "GP12skprevku:9818": "etat puṇyaṃ pāpaharaṃ dhanyaṃ duḥkhapraṇāśanam /",
  "GP12skprevku:9819": "paṭhatāṃ śṛṇvatāṃ caiva tīrthamāhātmyam uttamam // RKS_77.29 //",
  "GP12skprevku:9820": "yas tu śrāvayate śrāddhe sa tatpitṛparāyaṇaḥ /",
  "GP12skprevku:9821": "akṣayaṃ tasya sarvaṃ syāc chaṅkaras tv idam abravīt // RKS_77.30 //",
  "GP12skprevku:9822": "iti śrīskandapurāṇe revākhaṇḍe karañjeśvaramahimānuvarṇano nāma saptasaptatitamo 'dhyāyaḥ //",
  "GP12skprevku:9823": "RKS adhyāya 78",
  "GP12skprevku:9824": "atha aṣṭasaptatitamo 'dhyāyaḥ",
  "GP12skprevku:9825": "mārkaṇḍeya uvāca:",
  "GP12skprevku:9826": "tato gacchec ca rājendra kuṇḍaleśvaram uttamam /",
  "GP12skprevku:9827": "yatra siddhiṃ gato devaḥ kuṇḍadhāro nṛpottama // RKS_78.1 //",
  "GP12skprevku:9828": "tapaḥ kṛtvā tu vipulaṃ surāsurabhayaṃ karam /",
  "GP12skprevku:9829": "kuṇḍadhāro mandarasthaḥ krīḍate sa nṛpottama // RKS_78.2 //",
  "GP12skprevku:9830": "yudhiṣṭhira uvāca:",
  "GP12skprevku:9831": "kasyānvaye samutpannaḥ kasya putro mahāmatiḥ /",
  "GP12skprevku:9832": "tapas taptvā suvipulaṃ toṣito yena śaṅkaraḥ // RKS_78.3 //",
  "GP12skprevku:9833": "etad vistaratas tāta kathayasva mamānagha /",
  "GP12skprevku:9834": "mārkaṇḍeya uvāca:",
  "GP12skprevku:9835": "purā tretāyuge rājan paulastyo nāma viśravāḥ // RKS_78.4 //",
  "GP12skprevku:9836": "upaye me mahābhāga bharadvājasutāṃ nṛpa /",
  "GP12skprevku:9837": "putraḥ putraguṇairyuktas tasyāṃ jāto dhanaṃ jayaḥ // RKS_78.5 //",
  "GP12skprevku:9838": "jātamātraṃ sutaṃ jñātvā brahmā lokapitāmahaḥ /",
  "GP12skprevku:9839": "cakāra nāma suprīta ṛṣidevasamanvitaḥ // RKS_78.6 //",
  "GP12skprevku:9840": "yasmād viśravaso jāto mama pautratvam āgataḥ /",
  "GP12skprevku:9841": "tasmād vaiśravaṇo nāma mayā dattaṃ tavānagha // RKS_78.7 //",
  "GP12skprevku:9842": "yaḥ svayaṃ sarvadevānāṃ dhanagoptā bhaviṣyati /",
  "GP12skprevku:9843": "caturtho lokapālānām akṣayo yakṣapo 'pi vā // RKS_78.8 //",
  "GP12skprevku:9844": "yakṣo yakṣādhipaḥ śreṣṭhaḥ kuṇḍadhāro 'bhavat sutaḥ /",
  "GP12skprevku:9845": "susvaṃrūpavayaḥ prāpya mātāpitroranujñayā // RKS_78.9 //",
  "GP12skprevku:9846": "tapaś cakāra vipulaṃ narmadātīram āśritaḥ /",
  "GP12skprevku:9847": "yatra vyāghreśvaraṃ liṅgaṃ vyāghrakheṭakam uttamam // RKS_78.10 //",
  "GP12skprevku:9848": "kuṇḍadhāreṇa tatraiva tapas taptaṃ sudāruṇam /",
  "GP12skprevku:9849": "grīṣme pañcāgnimadhyastho varṣāsvāsārathāraṇaḥ // RKS_78.11 //",
  "GP12skprevku:9850": "śiśire jalamadhyastho vāyubhakṣaḥ śataṃ samāḥ /",
  "GP12skprevku:9851": "evaṃ varṣaśate pūrṇe ekāṅguṣṭho 'bhavat tataḥ // RKS_78.12 //",
  "GP12skprevku:9852": "cakravad bhramate sūryamabhito bharatarṣabha /",
  "GP12skprevku:9853": "caturthe pañcame tāvat tutoṣa vṛṣavāhanaḥ // RKS_78.13 //",
  "GP12skprevku:9854": "varaṃ vṛṇīṣva he vatsa yat te manasi rocate /",
  "GP12skprevku:9855": "tad dadāmi na sandehas tapasā toṣito hy aham // RKS_78.14 //",
  "GP12skprevku:9856": "kuṇḍadhāra uvāca:",
  "GP12skprevku:9857": "yadi tuṣṭo 'si me deva varaditsur ihāgataḥ /",
  "GP12skprevku:9858": "tato mannāmakaṃ liṅgaṃ tīrthaṃ caitad bhavatv iti // RKS_78.15 //",
  "GP12skprevku:9859": "tathetyuktvā mahādevaḥ somo 'ntardhānamāgamat /",
  "GP12skprevku:9860": "jagāmā kāśam āviśya kailāsaṃ dharaṇidharam // RKS_78.16 //",
  "GP12skprevku:9861": "gate cādarśana deva so 'pi yakṣo mudānvitaḥ /",
  "GP12skprevku:9862": "sthāpayāmāsa deveśaṃ kuṇḍaleśvaramuttamam // RKS_78.17 //",
  "GP12skprevku:9863": "alaṃkṛtvā gajaṃ dhenuṃ dhūpapuṣpavilepanaiḥ /",
  "GP12skprevku:9864": "vitānaiś cāmaraiś chatrais tathaiva liṅgapūjanaiḥ // RKS_78.18 //",
  "GP12skprevku:9865": "tarpayitvā dvijān samyag annapānādi bhūṣaṇaiḥ /",
  "GP12skprevku:9866": "prīṇayitvā mahādevaṃ tataḥ svabhavanaṃ yayau // RKS_78.19 //",
  "GP12skprevku:9867": "tadā prabhṛti tat tīrthaṃ triṣu lokeṣu viśrutam /",
  "GP12skprevku:9868": "yudhiṣṭhira paraṃ puṇyaṃ kuṇḍaleśvarasaṃjñakam // RKS_78.20 //",
  "GP12skprevku:9869": "tatra tīrthe tu yaḥ kaścid upavāsaparāyaṇaḥ /",
  "GP12skprevku:9870": "arcayed devam īśānaṃ sarvapāpaiḥ pramucyate // RKS_78.21 //",
  "GP12skprevku:9871": "suvarṇaṃ rajataṃ vāpi maṇiṃ mauktikam eva ca /",
  "GP12skprevku:9872": "brāhmaṇebhyo dadātyatra sa mukhyo modate divi // RKS_78.22 //",
  "GP12skprevku:9873": "tatra tīrthe naraḥ snātvā ṛgyajuḥ sāmasu dvijaḥ /",
  "GP12skprevku:9874": "ṛcam ekāṃ japitvā ca caturvedaphalaṃ labhet // RKS_78.23 //",
  "GP12skprevku:9875": "tasmiṃs tīrthe tu godānam annadānam athāpi vā /",
  "GP12skprevku:9876": "yaḥ prayacchati viprebhyas tatphalaṃ śṛṇu pāṇḍava // RKS_78.24 //",
  "GP12skprevku:9877": "yāvanti tasya romāṇi tatprasūtikuleṣu ca /",
  "GP12skprevku:9878": "tāvad varṣasahasrāṇi svargaloke mahīyate // RKS_78.25 //",
  "GP12skprevku:9879": "svargavāso bhavet tasya putrapautrasamanvitaḥ /",
  "GP12skprevku:9880": "tasmiṃs tīrthe mahābhāga vyāghraś caiva pipāsitaḥ // RKS_78.26 //",
  "GP12skprevku:9881": "niṣādānāṃ bhayenaiva aṭavyāmaṭati svayam /",
  "GP12skprevku:9882": "niṣādānāṃ bharyair naṣṭaḥ patito narmadājale // RKS_78.27 //",
  "GP12skprevku:9883": "jalapluto mahābhāga liṅgarūpadharo 'bhavat /",
  "GP12skprevku:9884": "uktaścākāśavāṇyā vai vyāghreśvaram anuttamam // RKS_78.28 //",
  "GP12skprevku:9885": "pūjyaṃ vai triṣu lokeṣu khyātiṃ yāsyaty asaṃśayam /",
  "GP12skprevku:9886": "tatra tīrthe naraḥ snātvā tal liṅgam arcayet tu yaḥ // RKS_78.29 //",
  "GP12skprevku:9887": "brahmahatyādipāpebhyo mucyate nātra saṃśayaḥ /",
  "GP12skprevku:9888": "etat te kathitaṃ rājan kuṇḍaleśvaram uttamam // RKS_78.30 //",
  "GP12skprevku:9889": "śravaṇāt kīrtanād asya gosahasraphalaṃ labhet // RKS_78.31 //",
  "GP12skprevku:9890": "iti śrīskandapurāṇe revākhaṇḍe kuṇḍaleśvaramahimā anuvarṇanonāma aṣṭasaptatitamo 'dhyāyaḥ //",
  "GP12skprevku:9891": "RKS adhyāya 79",
  "GP12skprevku:9892": "mārkaṇḍeya uvāca:",
  "GP12skprevku:9893": "tato gacchet tu rājendra pippaleśvaram uttamam /",
  "GP12skprevku:9894": "yatra siddho mahāyogī pippalādo mahātapāḥ // RKS_79.1 //",
  "GP12skprevku:9895": "yudhiṣṭhira uvāca:",
  "GP12skprevku:9896": "pippalādasya caritaṃ śrotumicchāmy ahaṃ prabho /",
  "GP12skprevku:9897": "māhātmyaṃ tasya tīrthasya yatra siddho mahātapāḥ // RKS_79.2 //",
  "GP12skprevku:9898": "kasya putro mahābhāga kimarthaṃ taptavāṃs tapaḥ /",
  "GP12skprevku:9899": "etad vistarataḥ sarvaṃ kathayasva mamānagha // RKS_79.3 //",
  "GP12skprevku:9900": "mārkaṇḍeya uvāca:",
  "GP12skprevku:9901": "mithilāstho mahābhāga vedavedāṅgapāragaḥ /",
  "GP12skprevku:9902": "yājñavalkyaś ca purataś cacāra vipulaṃ tapaḥ // RKS_79.4 //",
  "GP12skprevku:9903": "tāpasī tasya bhaginī yājñavalkyasya dhīmataḥ /",
  "GP12skprevku:9904": "cacāra sāpi tatrasthā śuśrūṣantī mahattapaḥ // RKS_79.5 //",
  "GP12skprevku:9905": "tatas tv ekasmin samaye snātāhani rajasvalā /",
  "GP12skprevku:9906": "antarvāsaṃ kṛtavatī dṛṣṭvā karkaṭakaṃ rahaḥ // RKS_79.6 //",
  "GP12skprevku:9907": "yājñavalkyo 'pi tad rātrau paridhānena tena vai /",
  "GP12skprevku:9908": "svapnaṃ dṛṣṭvātyajac chukraṃ prabhāte 'nvaiṣayat punaḥ // RKS_79.7 //",
  "GP12skprevku:9909": "tata sā brāhmaṇī tāta kim anveṣyasi bhārata /",
  "GP12skprevku:9910": "kena kāryaṃ tava vibho vadasva mama tattvataḥ // RKS_79.8 //",
  "GP12skprevku:9911": "yājñavalkya uvāca:",
  "GP12skprevku:9912": "apavitro mayā bhadre svapno dṛṣṭo 'dya vai niśi /",
  "GP12skprevku:9913": "śuklaṃ me cātra vastraṃ svaṃ nikṣiptaṃ tan na dṛśyate // RKS_79.9 //",
  "GP12skprevku:9914": "tacchrutvā brāhmaṇī vākyaṃ bhītabhītābhavan nṛpa /",
  "GP12skprevku:9915": "tadvastraṃ tu mayā brahman snātvāntardhānakaṃ kṛtam // RKS_79.10 //",
  "GP12skprevku:9916": "tasyās tad vacanaṃ śrutvā hāhetyuktvā mahātapāḥ /",
  "GP12skprevku:9917": "papāta sahasā bhūmau chinnamūla iva drumaḥ // RKS_79.11 //",
  "GP12skprevku:9918": "kim etad iti jalpantam ākāśād vāgvinirgatā /",
  "GP12skprevku:9919": "toṣayantī ca taṃ vipraṃ provāca nṛpate tadā // RKS_79.12 //",
  "GP12skprevku:9920": "nāsya doṣo mayā dṛṣṭas tava caiva śubhavrate /",
  "GP12skprevku:9921": "tava garbhodayo yena tatra daivaṃ parāyaṇam // RKS_79.13 //",
  "GP12skprevku:9922": "na vināśo 'sya kartavyo yāvat kālasya paryayaḥ /",
  "GP12skprevku:9923": "tatheti vrīḍitā sā ca durmaneti vimānataḥ // RKS_79.14 //",
  "GP12skprevku:9924": "pālayāmāsa taṃ garbhaṃ yāvat putro vyajāyata /",
  "GP12skprevku:9925": "jātamātraṃ tu taṃ garbhaṃ kathayitvā na kaṃcana // RKS_79.15 //",
  "GP12skprevku:9926": "aśvasthavṛkṣamāsādya sotsasarja mahītale /",
  "GP12skprevku:9927": "yāni sattvāni lokeṣu sthāvarāṇi carāṇi vai // RKS_79.16 //",
  "GP12skprevku:9928": "tāni vai pālayantv enaṃ bālakaṃ tyajati sma sā /",
  "GP12skprevku:9929": "evamuktvā tataḥ sādhvī brāhmaṇī nṛpasattama // RKS_79.17 //",
  "GP12skprevku:9930": "yathāgataṃ jagāmātha sāvasthāya muhūrtakam /",
  "GP12skprevku:9931": "pādau pāṇī vinikṣipya vimṛjya nayane śūbhe // RKS_79.18 //",
  "GP12skprevku:9932": "āsyaṃ ca vikṛtaṃ kṛtvā rurodoccairanāthavat /",
  "GP12skprevku:9933": "tena śabdena vitrastāḥ sthāvarā jaṅgamāś ca ye // RKS_79.19 //",
  "GP12skprevku:9934": "akampayat mahīṃ tāta saśailavanakandarām /",
  "GP12skprevku:9935": "tato jñātvā mahadbhūtaṃ kṣudhāviṣṭaṃ dvijarṣabham // RKS_79.20 //",
  "GP12skprevku:9936": "na jahāti nagaś chāyāmārpayac ca tataḥ payaḥ /",
  "GP12skprevku:9937": "āpyāyitas tatas tena amṛtenaiva bhārata /",
  "GP12skprevku:9938": "tataḥ sa cintayāviṣṭo nirmame grahagocaram // RKS_79.21 //",
  "GP12skprevku:9939": "tena krūrasam ācāraḥ krūradṛṣṭyā nirīkṣitaḥ /",
  "GP12skprevku:9940": "papāta sahasā bhūmau śanaiścārī śanaiścaraḥ // RKS_79.22 //",
  "GP12skprevku:9941": "śanaiścaraṃ bālako 'pi pādenaiva parāmṛśat /",
  "GP12skprevku:9942": "pīḍitaḥ so 'pi bālena uvāca vacanaṃ tadā // RKS_79.23 //",
  "GP12skprevku:9943": "kiṃ mayā 'pakṛtaṃ vipra pippalāda mahāmune /",
  "GP12skprevku:9944": "niṣkrāman gagane caiva pātito dharaṇītale // RKS_79.24 //",
  "GP12skprevku:9945": "sauriṇāpy evam uktas tu pippalādo mahāmuniḥ /",
  "GP12skprevku:9946": "krodharūpo 'bravīd vākyaṃ tac chṛṇuṣva narādhipa // RKS_79.25 //",
  "GP12skprevku:9947": "pitṛmātṛvihīnasya bālabhāvasya durmate /",
  "GP12skprevku:9948": "pīḍāṃ karoṣi kasmāt tvaṃ saure tvam avaśeṣitaḥ // RKS_79.26 //",
  "GP12skprevku:9949": "śanaiścara uvāca:",
  "GP12skprevku:9950": "krūrasvabhāvasaṃjātā mama dṛṣṭi dvijottama /",
  "GP12skprevku:9951": "muñca tvaṃ māṃ ca kartāhaṃ yad bravīṣi na saṃśayaḥ // RKS_79.27 //",
  "GP12skprevku:9952": "pippalāda uvāca:",
  "GP12skprevku:9953": "adya prabhṛtibālānāṃ janmataḥ ṣoḍaśīḥ samāḥ /",
  "GP12skprevku:9954": "pīḍā tvayā na kartavyā eṣa te samayaḥ paraḥ // RKS_79.28 //",
  "GP12skprevku:9955": "evam astv iti taṃ coktvā prajagāma yathāgataḥ /",
  "GP12skprevku:9956": "devamārgaṃ śanaiścārī praṇamya ṛṣisattamam // RKS_79.29 //",
  "GP12skprevku:9957": "tataś cādarśanaṃ tatra gatavān sa mahāgrahaḥ /",
  "GP12skprevku:9958": "vicintayānaś caikākī krodhena kaluṣīkṛtaḥ // RKS_79.30 //",
  "GP12skprevku:9959": "āgneyīṃ hi diśaṃ dhyātvā janayāmāsa pāvakam /",
  "GP12skprevku:9960": "kṛttvā māṃsaṃ juhāvāgnau kriyāsambhavatattvataḥ // RKS_79.31 //",
  "GP12skprevku:9961": "tāvac ca janitā kṛtyā jvālāmālāvibhūṣitā /",
  "GP12skprevku:9962": "hutabhuksadṛśākārā kiṃkaromīti cābravīt // RKS_79.32 //",
  "GP12skprevku:9963": "śoṣayāmi samudraṃ kiṃ cūrṇayāmi ca parvatam /",
  "GP12skprevku:9964": "bhūmiṃ ca veṣṭayāmīha pātayitvā nabhastalam // RKS_79.33 //",
  "GP12skprevku:9965": "kasya mūrdhni patiṣyāmi ghātayāmi ca kaṃ dvija /",
  "GP12skprevku:9966": "śīghramādiśa me kāryaṃ na kālātikramo bhavet // RKS_79.34 //",
  "GP12skprevku:9967": "tasyās tad vacanaṃ śrutvā pippalādo mahātapāḥ /",
  "GP12skprevku:9968": "krodharaktāntanayana idaṃ vacanam abravīt // RKS_79.35 //",
  "GP12skprevku:9969": "mahatā krodhavegena mayā tvaṃ cintitā śubhe /",
  "GP12skprevku:9970": "pitā me yājñavalkyas tu taṃ tvaṃ ghātaya māciram // RKS_79.36 //",
  "GP12skprevku:9971": "evamuktā tu sā śīghraṃ sphuṭantīva nabhas talam /",
  "GP12skprevku:9972": "mithilāstho mahāprājño yatra tepe mahātapāḥ // RKS_79.37 //",
  "GP12skprevku:9973": "yāvat paśyati diṅmārgaṃ jvalanārkasamaprabham /",
  "GP12skprevku:9974": "yājñavalkyo mahātejās tadbhūtaṃ samupasthitam // RKS_79.38 //",
  "GP12skprevku:9975": "tāṃ dṛṣṭvā sahasāyāntīṃ bhītabhīto mahāmuniḥ /",
  "GP12skprevku:9976": "bhūtenākramito vipro janakaṃ nṛpatiṃ yayau // RKS_79.39 //",
  "GP12skprevku:9977": "śaraṇārtham anuprāptaṃ viddhi māṃ nṛpasattama /",
  "GP12skprevku:9978": "mahābhūtāc ca māṃ rakṣa yadi śaknoṣi mānada // RKS_79.40 //",
  "GP12skprevku:9979": "rājovāca:",
  "GP12skprevku:9980": "brahmatejobhavam bhūtam anivāryaṃ durāsadam /",
  "GP12skprevku:9981": "prabhur naivādya śaknomi anyaṃ gaccha mahāmate // RKS_79.41 //",
  "GP12skprevku:9982": "tataś cānyaṃ nṛpaśreṣṭhaṃ śaraṇārthī mahātapāḥ /",
  "GP12skprevku:9983": "jagāma tena caivokta indrasya śaraṇaṃ yayau // RKS_79.42 //",
  "GP12skprevku:9984": "devarāja namaste 'stu mahābhūtāc ca rakṣa mām /",
  "GP12skprevku:9985": "tasya tad vacanaṃ śrutvābravīd indras tadā vacaḥ // RKS_79.43 //",
  "GP12skprevku:9986": "na ca śaktaḥ paritrātuṃ brahmatejo hi duḥsaham /",
  "GP12skprevku:9987": "tataś ca brahmabhavanaṃ brāhmaṇo brahmavittamaḥ // RKS_79.44 //",
  "GP12skprevku:9988": "jagāma viṣṇubhavanaṃ śakto 'pi tyaktavān bhayāt /",
  "GP12skprevku:9989": "tataḥ sa paramodvigno nirāśo jīvite nṛpa // RKS_79.45 //",
  "GP12skprevku:9990": "anugamyamāno bhūtena agacchac ca maheśvaram /",
  "GP12skprevku:9991": "tasya yogabalopeto mahādevasya pāṇḍava // RKS_79.46 //",
  "GP12skprevku:9992": "nakhamāṃsāntare lupto yathā devo na paśyati /",
  "GP12skprevku:9993": "adṛṣṭam agamad bhūtaṃ jvalanārkasamaprabham // RKS_79.47 //",
  "GP12skprevku:9994": "muñca muñceti puruṣa muñceśvaram uvāca ha /",
  "GP12skprevku:9995": "evam ukto mahādevas tena bhūtena bhārata // RKS_79.48 //",
  "GP12skprevku:9996": "yogīndraṃ darśayām āsa nakhamāṃsāntare sthitam /",
  "GP12skprevku:9997": "saṃsthāpya kṛtyāṃ bhūteśo jvalatkālānalaprabhām // RKS_79.49 //",
  "GP12skprevku:9998": "uvāca mā bhaistvaṃ vipra mā ca gaccha mahāmune /",
  "GP12skprevku:9999": "tatas taṃ sūkṣmadehasthaṃ mahādevo 'bravīd idam // RKS_79.50 //",
  "GP12skprevku:10000": "kimasya tvaṃ mahābhūta kartā kṛtya vadasva me /",
  "GP12skprevku:10001": "kṛtyovāca:",
  "GP12skprevku:10002": "krodhadīptena deveśa pippalādena cintitā // RKS_79.51 //",
  "GP12skprevku:10003": "asya dehe patiṣyāmi ahiṃsyāṃ viddhi māṃ prabho /",
  "GP12skprevku:10004": "etac chrutvā mahādevo bhūtasya vadanāc cyutam // RKS_79.52 //",
  "GP12skprevku:10005": "variṣṭhaṃ bandhayāmāsa yājñavalkyasya ghātakam /",
  "GP12skprevku:10006": "yogīśvaraṃ taṃ viprendraṃ dattvābhītiṃ yudhiṣṭhira // RKS_79.53 //",
  "GP12skprevku:10007": "visarjayitvā devas taṃ tatraivāntaradhīyata /",
  "GP12skprevku:10008": "preṣayitvā tu taṃ bhūtaṃ pippalādo 'pi durmanāḥ // RKS_79.54 //",
  "GP12skprevku:10009": "mātāpitṛvihīnas tu narmadātaṭam āśritaḥ /",
  "GP12skprevku:10010": "ekaniṣṭho nirāhāro varṣāṇi ṣoḍaśaiva tu // RKS_79.55 //",
  "GP12skprevku:10011": "toṣayāmāsa deveśam umayā saha śaṅkaram /",
  "GP12skprevku:10012": "hara uvāca:",
  "GP12skprevku:10013": "parituṣṭo 'smi te vipra tapasānena suvrata // RKS_79.56 //",
  "GP12skprevku:10014": "varaṃ vṛṇīṣva te dadyāṃ manasābhīpsitaṃ śubham /",
  "GP12skprevku:10015": "pippalāda uvāca:",
  "GP12skprevku:10016": "yadi me bhagavāṃs tuṣṭo yadi deyo varo mama // RKS_79.57 //",
  "GP12skprevku:10017": "atra sannihito deva mama nāmnā ca śaṅkara /",
  "GP12skprevku:10018": "evam uktas tathety uktvā pippalādaṃ mahāmunim // RKS_79.58 //",
  "GP12skprevku:10019": "jagāmādarśanaṃ devo bhūtasaṅghair niṣevitaḥ /",
  "GP12skprevku:10020": "pippalādo gate deve snātvā tatra mahāmbhasi // RKS_79.59 //",
  "GP12skprevku:10021": "sthāpayitvā mahadevaṃ jagāmottaraparvatam /",
  "GP12skprevku:10022": "tatra tīrthe naro bhaktyā snātvā mantrayuto nṛpa // RKS_79.60 //",
  "GP12skprevku:10023": "tarpayitvā pitṝn devān pūjayitvā maheśvaram /",
  "GP12skprevku:10024": "aśvamedhasya yajñasya phalaṃ prāpnoty anuttamam // RKS_79.61 //",
  "GP12skprevku:10025": "mṛto rudrapuraṃ yāti pippaleśvarasannidhau /",
  "GP12skprevku:10026": "athavā bhojayed viprān pitṝn uddiśya bhaktitaḥ // RKS_79.62 //",
  "GP12skprevku:10027": "dvādaśābdasahasrāṇi tṛptā gacchanti sadgatim /",
  "GP12skprevku:10028": "saṃnyāsena tu yaḥ kaścit tatra tīrthe tanuṃ tyajet // RKS_79.63 //",
  "GP12skprevku:10029": "anivartikā gatis tasya yathā me śaṅkaro 'bravīt /",
  "GP12skprevku:10030": "etat sarvaṃ samākhyātaṃ yat tvaṃ māṃ paripṛṣṭavān // RKS_79.64 //",
  "GP12skprevku:10031": "māhātmyaṃ pippalādasya pippaleśvaram uttamam /",
  "GP12skprevku:10032": "etat puṇyaṃ pāpaharaṃ dhanyaṃ duḥkhapraṇāśanam // RKS_79.65 //",
  "GP12skprevku:10033": "paṭhatāṃ śṛṇvatāṃ caiva sarvapāpapramocanam // RKS_79.66 //",
  "GP12skprevku:10034": "iti śrīskandapurāṇe revākhaṇḍe pippaleśvaramahimānuvarṇano nāmaikonāśītitamo 'dhyāyaḥ //",
  "GP12skprevku:10035": "RKS adhyāya 80",
  "GP12skprevku:10036": "mārkaṇḍeya uvāca:",
  "GP12skprevku:10037": "tato gacchet tu rājendra vimaleśvaram uttamam /",
  "GP12skprevku:10038": "tatra devaśilā ramyā mahādevena bhāṣitā // RKS_80.1 //",
  "GP12skprevku:10039": "garjanaṃ kheṭakaṃ nāma tatra devaśilā śubhā /",
  "GP12skprevku:10040": "tatra snātvā tu yo bhaktyā tarpayet pitṛdevatāḥ // RKS_80.2 //",
  "GP12skprevku:10041": "tasya te dvādaśābdāni sutṛptā divi moditāḥ /",
  "GP12skprevku:10042": "tasmiṃs tīrthe tu yo bhaktyā brāhmaṇān pūjayen nṛpa // RKS_80.3 //",
  "GP12skprevku:10043": "svalpenāpi hi dānena tasya cānto na vidyate /",
  "GP12skprevku:10044": "yudhiṣṭhira uvāca:",
  "GP12skprevku:10045": "kāni dānāni viprendra śastāni dharaṇītale // RKS_80.4 //",
  "GP12skprevku:10046": "yāni dattvā naro bhaktyā mucyate sarvakilbiṣaiḥ /",
  "GP12skprevku:10047": "mārkaṇḍeya uvāca:",
  "GP12skprevku:10048": "suvarṇaṃ rajataṃ tāmraṃ maṇiṃ mauktikam eva ca // RKS_80.5 //",
  "GP12skprevku:10049": "bhūmidānaṃ tathā gāvo mocayanty aṃśumān naram /",
  "GP12skprevku:10050": "tatra tīrthe tu yaḥ kaścit kurute prāṇasaṃkṣayam // RKS_80.6 //",
  "GP12skprevku:10051": "rudraloke vaset tāvad yāvad āhūtasaṃplavam /",
  "GP12skprevku:10052": "tataḥ puṣkariṇīṃ gacchet kurukṣetrasamāṃ nṛpa // RKS_80.7 //",
  "GP12skprevku:10053": "pūrvaṃ puṣkariṇī nāma kurukṣetraṃ kalau smṛtam /",
  "GP12skprevku:10054": "tatra snātvā yajed devaṃ tejorāśiṃ divākaram // RKS_80.8 //",
  "GP12skprevku:10055": "ṛcam ekāṃ japet saumyaḥ sāmavedaphalaṃ labhet /",
  "GP12skprevku:10056": "yajurvedasya japanaṃ ṛgvedasya tathaiva ca // RKS_80.9 //",
  "GP12skprevku:10057": "tryakṣaraṃ vā japen mantraṃ dhyāyamāno divākaram /",
  "GP12skprevku:10058": "ādityahṛdayaṃ japtvā mucyate sarvakilbiṣaiḥ // RKS_80.10 //",
  "GP12skprevku:10059": "tatra tīrthe tu yaḥ snātvā vidhinā pūjayed dvijān /",
  "GP12skprevku:10060": "tasya koṭiguṇaṃ dānaṃ jāyate nātra saṃśayaḥ // RKS_80.11 //",
  "GP12skprevku:10061": "kārtikyāṃ ca tathā mādhyāṃ vaiśākhyāṃ tu viśeṣataḥ /",
  "GP12skprevku:10062": "amāvāsyāṃ vyatīpāte saṃkrame vaidhṛtau ravau // RKS_80.12 //",
  "GP12skprevku:10063": "kurukṣetre naraḥ snātvā rudrasyānucaro bhavet /",
  "GP12skprevku:10064": "anāśake jale hy agnau pañcāgnau vā tathāpi vā // RKS_80.13 //",
  "GP12skprevku:10065": "tasmiṃs tīrthe mṛto yas tu sa yāti paramāṃ gatim /",
  "GP12skprevku:10066": "brāhmaṇaḥ kṣatriyo vaiśyaḥ śūdro vā nṛpasattama // RKS_80.14 //",
  "GP12skprevku:10067": "vihitaṃ karmakurvāṇaḥ sa gacchati satāṃ gatim /",
  "GP12skprevku:10068": "yudhiṣṭhira uvāca:",
  "GP12skprevku:10069": "kiṃ japan mucyate vyādher jñātvā varṇaṃ dvijottama // RKS_80.15 //",
  "GP12skprevku:10070": "kiṃ kurvan mucyate prāṇī yāti lokam anāmayam /",
  "GP12skprevku:10071": "mārkaṇḍeya uvāca:",
  "GP12skprevku:10072": "śṛṇu rājann avahita itihāsaṃ purātanam // RKS_80.16 //",
  "GP12skprevku:10073": "guhyatīrthe samāsādya brāhmaṇo muktavān yathā /",
  "GP12skprevku:10074": "purā dvijavaraś cāsīd govindo nāma nāmataḥ // RKS_80.17 //",
  "GP12skprevku:10075": "tasya bhāryā susampannā brāhmaṇī ca pativratā /",
  "GP12skprevku:10076": "tasyāṃ saṃjanayāmāsa putram ekaṃ ca sundaram // RKS_80.18 //",
  "GP12skprevku:10077": "sa bāla eva bhavane krīḍate śiśulīlayā /",
  "GP12skprevku:10078": "kadācid brāhmaṇaśreṣṭhaḥ kāṣṭhamānayituṃ gataḥ // RKS_80.19 //",
  "GP12skprevku:10079": "vanān nītvā kāṣṭhabhāraṃ gṛhe paścāc ca kṣiptavān /",
  "GP12skprevku:10080": "krīḍann āste śiśus tatra kāṣṭhabhāreṇa pīḍitaḥ // RKS_80.20 //",
  "GP12skprevku:10081": "mamāra bālakas tatra dvijo na jñātavāṃs tadā /",
  "GP12skprevku:10082": "brāhmaṇy api tadā tasmai na śaśaṃsa bhayāt tathā // RKS_80.21 //",
  "GP12skprevku:10083": "purnadvijaḥ sa govindo vipinaṃ saṃjagāma ha // RKS_80.22 //",
  "GP12skprevku:10084": "brāhmaṇy uvāca:",
  "GP12skprevku:10085": "rāvaṇo brahmaṇaḥ pautras trailokyaṃ yasya śaṅkate /",
  "GP12skprevku:10086": "sa hato rāmacandreṇa saputrāmātyabāndhavaḥ // RKS_80.23 //",
  "GP12skprevku:10087": "evaṃ putraṃ vinā saukhyaṃ martye nāke na vidyate /",
  "GP12skprevku:10088": "yaśa ākhyāyitaṃ yasya svargārthaṃ yasya bhāratī // RKS_80.24 //",
  "GP12skprevku:10089": "miṣṭānnaṃ brāhmaṇasyārthe svargavāso 'pi vidyate /",
  "GP12skprevku:10090": "putrotpattivināśābhyāṃ nāparaṃ sukhaduḥkhayoḥ // RKS_80.25 //",
  "GP12skprevku:10091": "brahmahatyāśvamedhābhyāṃ nāparaṃ pāpapuṇyayoḥ /",
  "GP12skprevku:10092": "kiṃ bravīmīti he vatsa nānusaukhyaṃ sutaṃ vinā // RKS_80.26 //",
  "GP12skprevku:10093": "evaṃ bahuvidhaṃ duḥkhaṃ pralapitvā punaḥ punaḥ /",
  "GP12skprevku:10094": "bālaṃ gṛhagate vipre saṃgopya brāhmaṇī tathā // RKS_80.27 //",
  "GP12skprevku:10095": "evaṃ tasyāṃ vilapantyāṃ gatā rātrir yudhiṣṭhira /",
  "GP12skprevku:10096": "bhūmyāṃ prasuptaṃ govindaṃ putraśokena pīḍitā // RKS_80.28 //",
  "GP12skprevku:10097": "yāvan nirīkṣate bhāryā bhartāraṃ duḥkhapīḍitam /",
  "GP12skprevku:10098": "kṛmirāśim ayaṃ tāvad govindaṃ nṛpasattama // RKS_80.29 //",
  "GP12skprevku:10099": "duḥkhād duḥkhatare magnā dṛṣṭvā taṃ pātakānvitam /",
  "GP12skprevku:10100": "evaṃ duḥkhanimagnāyāḥ śarvarī vigatā tadā // RKS_80.30 //",
  "GP12skprevku:10101": "punaḥ prātas tu govindo darbhāya ca vanaṃ gataḥ /",
  "GP12skprevku:10102": "evaṃ na jñātavān vipraḥ kāṣṭhena ca hataṃ sutam // RKS_80.31 //",
  "GP12skprevku:10103": "gatāś ca divasāḥ pañcabrāhmaṇyā gopitaṃ ca yat /",
  "GP12skprevku:10104": "paśupālaḥ pañcame 'hni mahiṣīruttamāś ca gāḥ // RKS_80.32 //",
  "GP12skprevku:10105": "araṇye mahiṣīr muktvā gāś ca bhoktuṃ gṛhaṃ gataḥ /",
  "GP12skprevku:10106": "vijñaptaḥ paśupālena govindo brāhmaṇottamaḥ // RKS_80.33 //",
  "GP12skprevku:10107": "yāvad bhakṣāmy ahaṃ svāmin mahiṣīr gāś ca rakṣaya /",
  "GP12skprevku:10108": "tataḥ sa tvarito gāś ca brāhmaṇo mahiṣīḥ prati // RKS_80.34 //",
  "GP12skprevku:10109": "jagāma mahiṣīr gāś ca viprasya tasya rakṣataḥ /",
  "GP12skprevku:10110": "dhāvamānasya gāvaś ca mahiṣyaḥ saṅgamaṃ gatāḥ // RKS_80.35 //",
  "GP12skprevku:10111": "tatra praviṣṭās tu jale nadyā revāsusaṅgame /",
  "GP12skprevku:10112": "taj jalaṃ pītamātraṃ tu tvarayā tena vāritāḥ // RKS_80.36 //",
  "GP12skprevku:10113": "akāmāt salilaṃ pītvā prakṣālya nayane śubhe /",
  "GP12skprevku:10114": "ājagāma tataḥ paścād bhavanaṃ dinasaṃkṣaye // RKS_80.37 //",
  "GP12skprevku:10115": "bhuktvā duḥkhānvito rātrau govindaḥ śayanaṃ yayau /",
  "GP12skprevku:10116": "nidrābhibhūto duḥkhena śrameṇaiva tu kheditaḥ // RKS_80.38 //",
  "GP12skprevku:10117": "punas taṃ cārdharātre tu tasya bhāryā nirīkṣate /",
  "GP12skprevku:10118": "kṛmibhir veṣṭitaṃ gātraṃ kvacit paśyaty aveṣṭitam // RKS_80.39 //",
  "GP12skprevku:10119": "punaḥ sā vismayāviṣṭā tasya bhāryā guṇānvitā /",
  "GP12skprevku:10120": "uvāca duṣkṛtaṃ tasya sādhvasāviṣṭacetanā // RKS_80.40 //",
  "GP12skprevku:10121": "bhāryovāca:",
  "GP12skprevku:10122": "atīte pañcame cāhṇi indhanaṃ kṣipatā tu te /",
  "GP12skprevku:10123": "gṛhe paścāt sthito bālas tv ajñāto ghātitas tvayā // RKS_80.41 //",
  "GP12skprevku:10124": "mayā tat pātakaṃ ghoraṃ tvat kṛtaṃ na prakāśitam /",
  "GP12skprevku:10125": "tena pracchannapāpena dahyamānā divāniśam // RKS_80.42 //",
  "GP12skprevku:10126": "na sukhaṃ tava gātrasya na ca paśyāmi cātmanaḥ /",
  "GP12skprevku:10127": "nidrā praṇaṣṭā me nātha ratiś caiva tvayā saha // RKS_80.43 //",
  "GP12skprevku:10128": "śrūyate mānave śāstre śloko gīto maharṣibhiḥ /",
  "GP12skprevku:10129": "smṛtvā smṛtvā ca taṃ rātrau paritāpo na śāmyati // RKS_80.44 //",
  "GP12skprevku:10130": "kīrtanān naśyate 'dharmo vardhate 'sau ca gūhanāt /",
  "GP12skprevku:10131": "iha loke pare caiva pāpasyānto na vidyate // RKS_80.45 //",
  "GP12skprevku:10132": "evaṃ saṃcintyamānāhaṃ sthitā rātrau bhayāturā /",
  "GP12skprevku:10133": "kṛmirāśimayaṃ tvāṃ tu paśyāmi kathayāmi kim // RKS_80.46 //",
  "GP12skprevku:10134": "punaś ca kānta tvad dehaṃ bhrūṇahatyākṛmiplutam /",
  "GP12skprevku:10135": "kvacit tudanti te caiva kvacinnaṣṭāḥ samantataḥ // RKS_80.47 //",
  "GP12skprevku:10136": "etatsaṃsmṛtya saṃsmṛtya vimṛśantī punaḥ punaḥ /",
  "GP12skprevku:10137": "na jāne kāraṇaṃ kiṃcit pṛcchāmi kathayasva me // RKS_80.48 //",
  "GP12skprevku:10138": "taḍāgaṃ vāpi saritaṃ tīrthaṃ vā devatālayam /",
  "GP12skprevku:10139": "yaṃ gato 'si prabhāvo 'yaṃ tasya nānyasya me matiḥ // RKS_80.49 //",
  "GP12skprevku:10140": "evam uktas tv asau vipraḥ kathayāmāsa bhārata /",
  "GP12skprevku:10141": "bhāryayā pūrvavṛttāntaṃ ramamāṇo nṛpottama // RKS_80.50 //",
  "GP12skprevku:10142": "golulāyī nivṛttyarthaṃ narmadā saṅgamaṃ gataḥ /",
  "GP12skprevku:10143": "nābhimātre jale magnas toyaṃ pītaṃ yatheṣṭataḥ // RKS_80.51 //",
  "GP12skprevku:10144": "nānyat tīrthaṃ vijānāmi narmadā ca saridvarā /",
  "GP12skprevku:10145": "evaṃ śrutvā ca tatsarvam upavāsaḥ kṛtaḥ kṣaṇāt // RKS_80.52 //",
  "GP12skprevku:10146": "bhartrā saha gatā tatra saṅgame varavarṇinī /",
  "GP12skprevku:10147": "snātvā vidhiprayuktena saṅgame surapūjite // RKS_80.53 //",
  "GP12skprevku:10148": "tarpayāmāsa deveśaṃ śaṅkaraṃ ca sahomayā /",
  "GP12skprevku:10149": "pañcāmṛtaiḥ snāpayitvā brāhmaṇyā sahito dvija // RKS_80.54 //",
  "GP12skprevku:10150": "gandhamālyādidhūpaiś ca naivedyaiś ca suśobhanaiḥ /",
  "GP12skprevku:10151": "apūjayat tatra liṅgaṃ devīṃ kātyāyanīṃ śubhām // RKS_80.55 //",
  "GP12skprevku:10152": "rātrau jāgaraṇaṃ kṛtvā bhartrā tena sahaiva sā /",
  "GP12skprevku:10153": "tataḥ prabhāte vimale dvijaṃ sampūjya yatnataḥ // RKS_80.56 //",
  "GP12skprevku:10154": "godānena hiraṇyena vastreṇānnena bhārata /",
  "GP12skprevku:10155": "govindaḥ pūjayāmāsa svaśaktyā brāhmaṇaṃ śubham // RKS_80.57 //",
  "GP12skprevku:10156": "uktaś cākāśavāṇyā tu tīrthaṃ guhyāvatī tv idam /",
  "GP12skprevku:10157": "guhyeśvaraṃ tatra liṅgaṃ pātālādutthitaṃ tadā // RKS_80.58 //",
  "GP12skprevku:10158": "guhyāvatīnarmadayoḥ saṅgamo guṇavānabhūt /",
  "GP12skprevku:10159": "muktapāpo gṛhaṃ yātaḥ svabhāryāsahito dvijaḥ // RKS_80.59 //",
  "GP12skprevku:10160": "etat tīrthaṃ pāpaharaṃ bālahatyāpraṇāśanam /",
  "GP12skprevku:10161": "tatra snātvā ca japtvā ca dattvā brāhmaṇabhojanam // RKS_80.60 //",
  "GP12skprevku:10162": "upāsya śrāddhakaraṇāt tilodakapradānataḥ /",
  "GP12skprevku:10163": "nivasecchivaloke hi yāvad āhūta saṃplavam // RKS_80.61 //",
  "GP12skprevku:10164": "iti śrīskandapurāṇe revākhaṇḍe guhyāvatītīrthamahimānuvarṇano nāmāśītitamo 'dhyāyaḥ //",
  "GP12skprevku:10165": "RKS adhyāya 81",
  "GP12skprevku:10166": "mārkaṇḍeya uvāca:",
  "GP12skprevku:10167": "tato gacchet tu rājendra uttare narmadātaṭe /",
  "GP12skprevku:10168": "meghanādasamīpe tu viśvarūpā saridvarā // RKS_81.1 //",
  "GP12skprevku:10169": "nirgatā viśvarūpasya śarīrād upakurvataḥ /",
  "GP12skprevku:10170": "purā dāruvane devo liṅgahīnaḥ kṛto dvijaiḥ // RKS_81.2 //",
  "GP12skprevku:10171": "narmadātaṭam āśritya tapaḥ kurvaṃs tadā nṛpa /",
  "GP12skprevku:10172": "viśvarūpo 'bhavad devo nirgatā saritāṃ varā // RKS_81.3 //",
  "GP12skprevku:10173": "gatā sā narmadātoyaṃ saṅgamo guṇavān abhūt /",
  "GP12skprevku:10174": "tasmiṃs tīrthe naraḥ snātvā sa bhave na punar bhavet // RKS_81.4 //",
  "GP12skprevku:10175": "tatra yat kriyate karma sarvaṃ tadakṣayaṃ bhavet /",
  "GP12skprevku:10176": "sārikā siddhim āyātā patitā tīrthasaṅgame // RKS_81.5 //",
  "GP12skprevku:10177": "pūrvam apsarasāṃ śreṣṭhā śakraśāpād akāmataḥ /",
  "GP12skprevku:10178": "citrāṅgadena ramitā kācit kaṣṭamavāpa ha // RKS_81.6 //",
  "GP12skprevku:10179": "sārikā bhava kalyāṇi varṣāṇāṃ sā 'graviṃśatim /",
  "GP12skprevku:10180": "mṛtvā tvaṃ narmadātoye viśvarūpā susaṅgame // RKS_81.7 //",
  "GP12skprevku:10181": "vicitrā bahucārvaṅgī sañjātā sārikā nṛpa /",
  "GP12skprevku:10182": "jātismarā surābhāvā narmadātaṭam āśritā // RKS_81.8 //",
  "GP12skprevku:10183": "tataḥ kāle ca saṃprāpte prajvālya pāvakaṃ śubham /",
  "GP12skprevku:10184": "praviṣṭā sā śubhācārā viśvarūpā susaṅgame // RKS_81.9 //",
  "GP12skprevku:10185": "divyadehadharī rājan prāptā śakrasya mandiram /",
  "GP12skprevku:10186": "etad antaram āsādya sārikātīrthamucyate // RKS_81.10 //",
  "GP12skprevku:10187": "tatra yat kriyate karma śrāddhaṃ yajñaḥ śivārcanam /",
  "GP12skprevku:10188": "sarvaṃ koṭiguṇaṃ vidyān meghanādasya darśanāt // RKS_81.11 //",
  "GP12skprevku:10189": "avaśaḥ svavaśo vāpi yas tu prāṇān parityajet /",
  "GP12skprevku:10190": "na tasya punarāvṛttirghore saṃsārasāgare // RKS_81.12 //",
  "GP12skprevku:10191": "khyātāni pañcaliṅgāni yāni dṛṣṭvā śivaṃ vrajet /",
  "GP12skprevku:10192": "mānavo manujaśreṣṭha śṛṇu tāni yudhiṣṭhira // RKS_81.13 //",
  "GP12skprevku:10193": "meghanādaṃ ca goṣṭheśaṃ vāgīśaṃ kākaḍeśvaram /",
  "GP12skprevku:10194": "lakṣeśvaraṃ pañcaliṅgāny ekāhe yas tu pūjayet // RKS_81.14 //",
  "GP12skprevku:10195": "anenaiva śarīreṇa sa naro hi śivaṃ vrajet /",
  "GP12skprevku:10196": "koṭiyajñaphalaṃ prāpya paścān mokṣamavāpnuyāt // RKS_81.15 //",
  "GP12skprevku:10197": "ākhyānaṃ kathayiṣyāmi purāvṛttaṃ tavānagha /",
  "GP12skprevku:10198": "dharmasenaḥ purā rājā ayodhyādhipatirbalī // RKS_81.16 //",
  "GP12skprevku:10199": "dharmeṇa rājyaṃ kṛtavān yajñāṃś ca bahudakṣiṇān /",
  "GP12skprevku:10200": "śṛṇvan sa dharmaśāstrāṇi narmadācaritaṃ tathā // RKS_81.17 //",
  "GP12skprevku:10201": "śrutvā vinirgato rājā revāyā uttare taṭe /",
  "GP12skprevku:10202": "meghanādaṃ samabhyarcya snātvā vai narmadājale // RKS_81.18 //",
  "GP12skprevku:10203": "udgacchati dinakare aśvārūḍho nareśvaraḥ /",
  "GP12skprevku:10204": "uttarāṃ diśamāśritya gato goṣṭheśvaraṃ śivam // RKS_81.19 //",
  "GP12skprevku:10205": "yathāvidhānaṃ sampūjya vāgīśvaraṃ gatas tataḥ /",
  "GP12skprevku:10206": "tatra snātvā vidhānena pūjayitvā śivaṃ nṛpaḥ // RKS_81.20 //",
  "GP12skprevku:10207": "candanāgurukarpūrair dhūpair dīpair vidhānakaiḥ /",
  "GP12skprevku:10208": "aśvārūḍho nṛpaśreṣṭhaḥ kākaḍeśvaram āgataḥ // RKS_81.21 //",
  "GP12skprevku:10209": "taṃ prapūjya tato rājā gatvā vai nārmade jale /",
  "GP12skprevku:10210": "lakṣeśvaraṃ pūjayitvā sthitaṃ vai vidhipūrvakam // RKS_81.22 //",
  "GP12skprevku:10211": "meghanādaṃ tato gatvā sūryaścāstam upāgamat /",
  "GP12skprevku:10212": "dhyātvā svayaṃ kālarūpaṃ yāvat tiṣṭhati vai nṛpaḥ // RKS_81.23 //",
  "GP12skprevku:10213": "tāvad ghoro 'pi turago hy antarikṣacaras tadā /",
  "GP12skprevku:10214": "divyadehadharaḥ saścāpy apsarobhiḥ samāvṛtaḥ // RKS_81.24 //",
  "GP12skprevku:10215": "vimāne devarājasya yayāvindrapurīṃ sthitaḥ /",
  "GP12skprevku:10216": "śunī pṛṣṭhe tu yā rājñastīrthayātrāṃ prakurvatī // RKS_81.25 //",
  "GP12skprevku:10217": "divyadehadharā sāpi vimānena gatā divi /",
  "GP12skprevku:10218": "dharmaseno 'pi tāṃ dṛṣṭvā vismayāviṣṭacetanaḥ // RKS_81.26 //",
  "GP12skprevku:10219": "aśvarūpaṃ jagādātha kim etad iti bhārata /",
  "GP12skprevku:10220": "uvācākāśago vācaṃ kathaṃ tvaṃ khidyase nṛpa // RKS_81.27 //",
  "GP12skprevku:10221": "śarīrajena kaṣṭena tapaḥ sādhyā vibhūtayaḥ /",
  "GP12skprevku:10222": "pādacārī hi gaccha tvaṃ parapādair gato hyasi // RKS_81.28 //",
  "GP12skprevku:10223": "bhūyo yātrāṃ prakuruṣe tadā siddhim avāpsyasi /",
  "GP12skprevku:10224": "tato rājā ca tasyātha śrutvā tadvacanaṃ tadā // RKS_81.29 //",
  "GP12skprevku:10225": "punar dvitīyadivase prasthito liṅgapūjanam /",
  "GP12skprevku:10226": "pañcaliṅgān samabhyarcya samāyātas tu narmadām // RKS_81.30 //",
  "GP12skprevku:10227": "meghanādaṃ yadāpaśyad dvāre devaṃ ca dṛṣṭavān /",
  "GP12skprevku:10228": "pañcavaktraṃ daśabhujaṃ trinetraṃ śūlapāṇinam // RKS_81.31 //",
  "GP12skprevku:10229": "vṛṣārūḍhaṃ jagadgarbhaṃ śaśāṅkakṛtaśekharam /",
  "GP12skprevku:10230": "dṛṣṭvā taṃ devadeveśaṃ tuṣṭāva parameśvaram // RKS_81.32 //",
  "GP12skprevku:10231": "jaya deva mahādeva mahāpātakanāśana /",
  "GP12skprevku:10232": "saṃsārasāgare magnaṃ māṃ samuddhara sāmpratam // RKS_81.33 //",
  "GP12skprevku:10233": "hara uvāca:",
  "GP12skprevku:10234": "varaṃ vṛṇu mahābhāga yat te manasi vartate /",
  "GP12skprevku:10235": "tad dadāmi na sandehaś śvibhakto hi putraka // RKS_81.34 //",
  "GP12skprevku:10236": "yadi tuṣṭo 'si me deva tanmāṃ sahacaraṃ kuru /",
  "GP12skprevku:10237": "ekāhe pañcaliṅgāni pūjayiṣyati yo naraḥ // RKS_81.35 //",
  "GP12skprevku:10238": "sa tavānucaro deva bhavatv eṣa varo mama /",
  "GP12skprevku:10239": "dharmasenavacaḥ śrutvā bhavatv evaṃ haro 'bravīt // RKS_81.36 //",
  "GP12skprevku:10240": "taṃ gṛhītvā tu rājānaṃ kailāsaṃ sa jagāma ha /",
  "GP12skprevku:10241": "svadehasthaṃ cakārāsau dharmasenaṃ nṛpaṃ nṛpa // RKS_81.37 //",
  "GP12skprevku:10242": "etat te kathitaṃ rājann itihāsaṃ purātanam /",
  "GP12skprevku:10243": "śravaṇāt kīrtanād asya aśvamedhaphalaṃ labhet // RKS_81.38 //",
  "GP12skprevku:10244": "iti śrīskandapurāṇe revākhaṇḍe pañcaliṅgamahimānuvarṇano nāmaikāśītitamo 'dhyāyaḥ //",
  "GP12skprevku:10245": "RKS adhyāya 82",
  "GP12skprevku:10246": "mārkaṇḍeya uvāca:",
  "GP12skprevku:10247": "athānyat kathayiṣyāmi tīrthaṃ pāpapraṇāśanam /",
  "GP12skprevku:10248": "mayūrakukkuṭaṃ nāma brahmahatyā vyapohanam // RKS_82.1 //",
  "GP12skprevku:10249": "mṛkaṇḍasyāśramaṃ puṇyaṃ narmadādakṣiṇe taṭe /",
  "GP12skprevku:10250": "mṛkaṇḍo nāma bhūpāla ṛṣiḥ paramadhārmikaḥ // RKS_82.2 //",
  "GP12skprevku:10251": "tapas tepe mahābhāga divyair varṣasahasrakaiḥ /",
  "GP12skprevku:10252": "tasyāśramapade ramye munayaḥ śaṃsitavratāḥ // RKS_82.3 //",
  "GP12skprevku:10253": "vasanti sma jalāhārāḥ śuṣkapatrakṛtāśanāḥ /",
  "GP12skprevku:10254": "kecit tanna nirāhārā mokṣopāyavicintakāḥ // RKS_82.4 //",
  "GP12skprevku:10255": "etasminn antare rājan gandharvau śakragāyanau /",
  "GP12skprevku:10256": "hetiprahetināmānau gatau śakrasabhāṃ nṛpa // RKS_82.5 //",
  "GP12skprevku:10257": "vadhūrapsarasāṃ śreṣṭhā dṛṣṭā tābhyāṃ yudhiṣṭhira /",
  "GP12skprevku:10258": "dṛṣṭamātrau tu gandharvau kāmabāṇaprapīḍitau // RKS_82.6 //",
  "GP12skprevku:10259": "hetiḥ kukkuṭaśabdena prahetir barhiṇas tathā /",
  "GP12skprevku:10260": "ghoṣyamāṇau sumadhuraṃ sādayāmāsa tu ca tām // RKS_82.7 //",
  "GP12skprevku:10261": "vṛtrahā tad abhiprāyaṃ jñātvā śāpaṃ dadau tavā // RKS_82.8 //",
  "GP12skprevku:10262": "pūrṇe divyaśate varṣe paścād atrāgamiṣyathaḥ /",
  "GP12skprevku:10263": "tiryagyonau tu saṃprāptau gandharvau hi yudhiṣṭhira // RKS_82.9 //",
  "GP12skprevku:10264": "jātismarau durācārau pakṣiṇau priyadarśīnau /",
  "GP12skprevku:10265": "sarvatīrthāny uttaran tau nāradaṃ ca dadarśatuḥ // RKS_82.10 //",
  "GP12skprevku:10266": "gandharvāv ūcatuḥ:",
  "GP12skprevku:10267": "bhaviṣyāvaḥ śubhācāra brahmaputra tapodhana /",
  "GP12skprevku:10268": "karmaṇā kena cāvāṃ hi muktāvetau vadasva tat // RKS_82.11 //",
  "GP12skprevku:10269": "nārada uvāca:",
  "GP12skprevku:10270": "narmadā dakṣiṇe tīre mṛkaṇḍasyāśramaṃ śubham /",
  "GP12skprevku:10271": "tiryagyonivimokṣaṃ ca tīrthaṃ hi paramaṃ matam // RKS_82.12 //",
  "GP12skprevku:10272": "jalāplutau narmadāyāḥ sarvaṃ tatra bhaviṣyati /",
  "GP12skprevku:10273": "tato hetiḥ prahetiś ca susnātau divyarūpiṇau // RKS_82.13 //",
  "GP12skprevku:10274": "ekena snānamātreṇa pakṣiṇau divyatāṃ gatau /",
  "GP12skprevku:10275": "snātvā tu vidhinā 'nena dhyātvā devaṃ sadāśivam // RKS_82.14 //",
  "GP12skprevku:10276": "uccāryyāghoramantraṃ tau sadā dhyānasthitau nṛpa /",
  "GP12skprevku:10277": "etasminn antare rājan pātālādutthitaṃ śubham // RKS_82.15 //",
  "GP12skprevku:10278": "śatasūryaprakāśaṃ hi liṅgaṃ tatra yudhiṣṭhira /",
  "GP12skprevku:10279": "kukkuṭeśvaram ekaṃ tu mayūreśvaram eva ca // RKS_82.16 //",
  "GP12skprevku:10280": "gandharvau tu vimānasthau gatau śakrasya mandiram /",
  "GP12skprevku:10281": "tasmiṃs tīrthe naraḥ snātvā bhave naiva punar bhavet // RKS_82.17 //",
  "GP12skprevku:10282": "snātvā tilodakaṃ dattvā pitṝṇāṃ paramā gatiḥ /",
  "GP12skprevku:10283": "avaśaḥ svavaśo 'vāpi yastu prāṇān parityajet // RKS_82.18 //",
  "GP12skprevku:10284": "na tasya punarāvṛttir ghore saṃsārasāgare /",
  "GP12skprevku:10285": "tatra kīṭāḥ pataṅgāś ca pakṣiṇo 'tha sarīsṛpāḥ // RKS_82.19 //",
  "GP12skprevku:10286": "maṇḍūkāḥ pāpavṛkṣāś ca mṛtā yānti śivaṃ padam // RKS_82.20 //",
  "GP12skprevku:10287": "iti śrīskandapurāṇe revākhaṇḍe mṛkaṇḍāśramakīrtano nāma dvyaśītitamo 'dhyāyaḥ //",
  "GP12skprevku:10288": "RKS adhyāya 83",
  "GP12skprevku:10289": "mārkaṇḍeya uvāca:",
  "GP12skprevku:10290": "tato 'nyat paramaṃ tīrthaṃ candramatyās tu saṅgame /",
  "GP12skprevku:10291": "candreśvaraṃ siddhaliṅgaṃ tathā siddheśvaraṃ punaḥ // RKS_83.1 //",
  "GP12skprevku:10292": "ghaṇṭeśvaraṃ mahiṣeśam aśvatīrtham ataḥ param /",
  "GP12skprevku:10293": "vṛṣasenaṃ hayagrīvaṃ śukatīrtham ataḥ param // RKS_83.2 //",
  "GP12skprevku:10294": "rameśvaraṃ tato gacchet tīrthaṃ pāpapraṇāśanam /",
  "GP12skprevku:10295": "mekalāyās taṭe rājan mahāpātakanāśanam // RKS_83.3 //",
  "GP12skprevku:10296": "yadā dāruvane pūrvaṃ mahādevena mohitāḥ /",
  "GP12skprevku:10297": "brāhmaṇānāṃ striyas tatra ramamāṇāḥ samāgatāḥ // RKS_83.4 //",
  "GP12skprevku:10298": "cintayantyaś ca tā mokṣaṃ mekalātīram āśritāḥ /",
  "GP12skprevku:10299": "tābhiś ca ramamāṇābhir āvṛtaṃ śivapūjanam // RKS_83.5 //",
  "GP12skprevku:10300": "nīlotpaladalair bilvair mallikājātikundakaiḥ /",
  "GP12skprevku:10301": "śūnyaṃ prapūjitaṃ yāvattāval liṅgaṃ samutthitam // RKS_83.6 //",
  "GP12skprevku:10302": "pātālādāgataṃ liṅgaṃ jvalat kālānalaprabham /",
  "GP12skprevku:10303": "rameśvareti vikhyātaṃ ramamāṇāt samutthitam // RKS_83.7 //",
  "GP12skprevku:10304": "strīṇāṃ uvāca deveśaḥ śāpamokṣo bhavatv iti /",
  "GP12skprevku:10305": "gacchantu sarvāḥ svagṛhaṃ sāmprataṃ gatakalmaṣāḥ // RKS_83.8 //",
  "GP12skprevku:10306": "ityuktvā devadeveśas tatraivāntaradhīyata /",
  "GP12skprevku:10307": "tasmiṃs tīrthe naraḥ snātvā sa bhave na punarbhavet // RKS_83.9 //",
  "GP12skprevku:10308": "anāśakena cāgnau hi ye mṛtā na punarbhavāḥ /",
  "GP12skprevku:10309": "tilodakaṃ pitṝṇāṃ tu piṇḍadānaṃ yathāvidhi // RKS_83.10 //",
  "GP12skprevku:10310": "śrāddhenaiva ca dānena pitṝṇāṃ paramā gatiḥ /",
  "GP12skprevku:10311": "indreṇa brahmaṇā pūrvaṃ viṣṇunā dhanadena ca // RKS_83.11 //",
  "GP12skprevku:10312": "rakṣasā rāvaṇenātha tathā cendrajitā nṛpa /",
  "GP12skprevku:10313": "japo japtas tapas taptaṃ yajñāni vividhāni ca // RKS_83.12 //",
  "GP12skprevku:10314": "kṛtāni nṛpaśārdūla gatā hi paramāṃ gatim /",
  "GP12skprevku:10315": "anyac ca kathayiṣyāmi hāriṇaṃ tīrtham uttamam // RKS_83.13 //",
  "GP12skprevku:10316": "hariṇeśaṃ siddhaliṅgaṃ tathā vai dhanurīśvaram /",
  "GP12skprevku:10317": "bāṇeśvaraṃ paraviddhi tathā vai lubdhakeśvaram // RKS_83.14 //",
  "GP12skprevku:10318": "liṅgarūpāṇi pūjayitvā śivaṃ vrajet /",
  "GP12skprevku:10319": "ākhyānaṃ kathayiṣyāmi purāvṛttaṃ yudhiṣṭhira // RKS_83.15 //",
  "GP12skprevku:10320": "arjuno lubdhako nāma mandajātisamudbhavaḥ /",
  "GP12skprevku:10321": "paryaṭan mṛgayāṃ rājan narmadātīramāgataḥ // RKS_83.16 //",
  "GP12skprevku:10322": "dṛṣṭvā yūthaṃ mṛgāṇāṃ tu dhāvamānaḥ punaḥ punaḥ /",
  "GP12skprevku:10323": "palāyamānāḥ sarve te ekaḥ paścāt sthito mṛgaḥ // RKS_83.17 //",
  "GP12skprevku:10324": "hato madhyadine so 'dya kuraṅgo narmadātaṭe /",
  "GP12skprevku:10325": "patito 'sau gataprāṇo divyadehadharaḥ punaḥ // RKS_83.18 //",
  "GP12skprevku:10326": "vimāne haṃsayukte vai brahmalokaṃ jagāma ha /",
  "GP12skprevku:10327": "gate tu hariṇe so 'tha lubdhakaś cintayānvitaḥ // RKS_83.19 //",
  "GP12skprevku:10328": "mahāpāpāny anekāni kṛtāni tu mayā punaḥ /",
  "GP12skprevku:10329": "kā gatiṃ yāmyahaṃ cātha śreyase maraṇaṃ mama // RKS_83.20 //",
  "GP12skprevku:10330": "cintayitvā tato rājan patito narmadājale /",
  "GP12skprevku:10331": "tatkṣaṇād divyadeho 'sau gandharvapuram āyayau // RKS_83.21 //",
  "GP12skprevku:10332": "gate tasmin devaloke dhanurbāṇau jale sthitau /",
  "GP12skprevku:10333": "catvāry etāni liṅgāni khyātāni bhuvanatraye // RKS_83.22 //",
  "GP12skprevku:10334": "hariṇeśvaraṃ ca bāṇeśaṃ lubdheśaṃ dhanurīśvaram /",
  "GP12skprevku:10335": "rameśvaraṃ pañcamaṃ tu pañcaliṅgāni kīrtayet // RKS_83.23 //",
  "GP12skprevku:10336": "na tasya punarāvṛttir ghore saṃsārasāgare /",
  "GP12skprevku:10337": "tasmiṃs tīrthe naro rājan snātvā śivapuraṃ vrajet // RKS_83.24 //",
  "GP12skprevku:10338": "brahmahatyādi pāpāni vilayaṃ yānti pārthiva /",
  "GP12skprevku:10339": "anāśake cārdhajale mṛtaḥ śivamavāpnuyāt // RKS_83.25 //",
  "GP12skprevku:10340": "iti śrīskandapurāṇe revākhaṇḍe rameśvarahariṇeśvaralubdhakeśvaradhanurīśvarabāṇeśvarakathano nāma tryaśītitamo 'dhyāyaḥ //",
  "GP12skprevku:10341": "RKS adhyāya 84",
  "GP12skprevku:10342": "mārkaṇḍeya uvāca:",
  "GP12skprevku:10343": "tatra snātvā tu bhaktyā ya upavāsaparāyaṇaḥ /",
  "GP12skprevku:10344": "kṣapājāgaraṇaṃ kuryād dadyād dānaṃ ca yatnataḥ // RKS_84.1 //",
  "GP12skprevku:10345": "devasya snapanaṃ kuryād amṛtaiḥ pañcabhis tathā /",
  "GP12skprevku:10346": "samālabhed yathāśaktyā pūjāṃ kṛtvā vidhānataḥ // RKS_84.2 //",
  "GP12skprevku:10347": "pātraṃ parīkṣya dātavyam ātmanaḥ śreya icchatā /",
  "GP12skprevku:10348": "pitaras tasya tṛpyanti dvādaśābdaṃ na saṃśayaḥ // RKS_84.3 //",
  "GP12skprevku:10349": "gacchati tatra dātā ca yatra devo nirañjanaḥ /",
  "GP12skprevku:10350": "gṛhamadhye praviṣṭas tu smaran nāmāsya śaktitaḥ // RKS_84.4 //",
  "GP12skprevku:10351": "nīlādrau tu ca yatpuṇyaṃ tat samastaṃ labheta saḥ /",
  "GP12skprevku:10352": "śūlabhede ca yaḥ kuryāc chrāddhaṃ parvaṇi parvaṇi // RKS_84.5 //",
  "GP12skprevku:10353": "viśeṣāc caiva māsānte tasya puṇyaphalaṃ śṛṇu /",
  "GP12skprevku:10354": "kedāre caiva yatpuṇyaṃ kubjāyāṃ ca tathā nṛpa // RKS_84.6 //",
  "GP12skprevku:10355": "kanakhale caiva yat puṇyaṃ gaṅgāsāgarasaṅgame /",
  "GP12skprevku:10356": "sitāsite tu yat puṇyam anyatīrthe viśeṣataḥ // RKS_84.7 //",
  "GP12skprevku:10357": "arbude caiva yatpuṇyaṃ puṇyam cāmaraparvate /",
  "GP12skprevku:10358": "gaṅgādyaiḥ sarvatīrthaiś ca phalaṃ prāpnoti mānavaḥ // RKS_84.8 //",
  "GP12skprevku:10359": "asmiṃs tīrthe tathā puṇyaṃ labhate nātra saṃśayaḥ /",
  "GP12skprevku:10360": "vidhimantrasamāyuktaṃ tarpayet pitṛdevatāḥ // RKS_84.9 //",
  "GP12skprevku:10361": "kulāni tārayatyeva daśa pūrvāparāṇi saḥ /",
  "GP12skprevku:10362": "dakṣiṇāṃ caiva martyaś ca śucir bhūtvā samāhitaḥ // RKS_84.10 //",
  "GP12skprevku:10363": "nyāsaṃ kṛtvā tu pūrvoktaṃ pradadyād aṣṭapuṣpakam /",
  "GP12skprevku:10364": "śāstroktair aṣṭabhir mantrair mānasaiḥ śṛṇu tāṃs tathā // RKS_84.11 //",
  "GP12skprevku:10365": "vārijaṃ saumyam āgneyaṃ vāyavyaṃ pārthivaṃ punaḥ /",
  "GP12skprevku:10366": "vānaspatyaṃ bhavet puṣpaṃ prājāpatyaṃ tu saptamam // RKS_84.12 //",
  "GP12skprevku:10367": "aṣṭamaṃ śivapuṣpaṃ ca śṛṇv eteṣāṃ vinirṇayam /",
  "GP12skprevku:10368": "vārijaṃ salilaṃ jñeyaṃ saumyaṃ madhuyutaṃ payaḥ // RKS_84.13 //",
  "GP12skprevku:10369": "āgneyaṃ dhūpadīpaṃ ca vāyavyaṃ candanādikam /",
  "GP12skprevku:10370": "pārthivaṃ kandamūlādyaṃ vānaspatyaphalātmakam // RKS_84.14 //",
  "GP12skprevku:10371": "prājāpatyam annādyaṃ ca śivapuṣpam upāsanam /",
  "GP12skprevku:10372": "ahiṃsā prathamaṃ puṣpaṃ puṣpamindriyanigrahaḥ // RKS_84.15 //",
  "GP12skprevku:10373": "tṛtīyaṃ ca dayāpuṣpamebhis tuṣyanti devatāḥ /",
  "GP12skprevku:10374": "tapasā cārcayed bhaktyā atra tīrthe narādhipa // RKS_84.16 //",
  "GP12skprevku:10375": "chatraṃ ca cāmaraṃ dadyāc chayyāṃ copānahau tathā /",
  "GP12skprevku:10376": "tena pūjanamātreṇa pūjitāḥ puruṣās trayaḥ // RKS_84.17 //",
  "GP12skprevku:10377": "svargaloke vaset tāvad yāvad āhuta saṃplavam /",
  "GP12skprevku:10378": "śūlapāṇes tu yo bhaktyā snapanaṃ caiva kārayet // RKS_84.18 //",
  "GP12skprevku:10379": "pañcāmṛtena yaścaiva yakṣakardamakuṃkumaiḥ /",
  "GP12skprevku:10380": "samālabhec ca deveśaṃ śrīkhaṇḍairagarādibhiḥ // RKS_84.19 //",
  "GP12skprevku:10381": "nānāvidhaiś ca puṣpaiś cārcāṃ kurvanti ye dvijāḥ /",
  "GP12skprevku:10382": "rudraṃ puruṣasūktaṃ ca loke yaḥ svasvasūtrakam // RKS_84.20 //",
  "GP12skprevku:10383": "iṣe tvādikamantrādi jyotir brāhmaṇam eva ca /",
  "GP12skprevku:10384": "gāyatrī ca madhuścaiva maṇḍalabrāhmaṇam eva ca // RKS_84.21 //",
  "GP12skprevku:10385": "etaj japaṃ tu ye bhaktyā yajurvedasamudbhavam /",
  "GP12skprevku:10386": "devavrataṃ nāma daivyaṃ puruṣās tatpuraṃ yayuḥ // RKS_84.22 //",
  "GP12skprevku:10387": "āsīt purā mahārāja andhako nāma durjaya /",
  "GP12skprevku:10388": "ārādhayāmāsa śivaṃ cirakālam upasthitaḥ // RKS_84.23 //",
  "GP12skprevku:10389": "prasanno bhagavān devo varaṃ yācasva suvrata /",
  "GP12skprevku:10390": "varaṃ labdhvā tadā daityo 'dhāvat saharṣato 'ndhakaḥ // RKS_84.24 //",
  "GP12skprevku:10391": "pure janāś ca dṛśyante bhājanair ratnapūritaiḥ /",
  "GP12skprevku:10392": "sākṣatair bhājanais tasya śatasāhasrayoṣitaḥ // RKS_84.25 //",
  "GP12skprevku:10393": "mantrān paṭhanti viprāś ca māṅgalyanisvanena ca /",
  "GP12skprevku:10394": "bhūpaṃ cāmātyabhṛtyaiś ca rājyāśvarathadantibhiḥ // RKS_84.26 //",
  "GP12skprevku:10395": "vardhāpayanti te sarve ye kecit puravāsinaḥ /",
  "GP12skprevku:10396": "hṛṣṭaḥ puṣṭo vasaṃs tatra sa surair nābhibhūyate // RKS_84.27 //",
  "GP12skprevku:10397": "varalabdhaṃ tu taṃ jñātvā gīrvāṇāḥ śaṅkitās tadā /",
  "GP12skprevku:10398": "ekībhūtāś ca te sarve śakrasya śaraṇaṃ yayuḥ // RKS_84.28 //",
  "GP12skprevku:10399": "samāgatān surān dṛṣṭvā śakro vacanam abravīt /",
  "GP12skprevku:10400": "kathaṃ samāgatās sarve yūyaṃ ca tridivaukasaḥ // RKS_84.29 //",
  "GP12skprevku:10401": "kathaṃ ca bhayam utpannaṃ kathayadhvaṃ mahāsurāḥ // RKS_84.30 //",
  "GP12skprevku:10402": "devā ūcuḥ:",
  "GP12skprevku:10403": "mṛtyuloke 'bhavat pāpas tv andhako nāma durmadaḥ // RKS_84.31 //",
  "GP12skprevku:10404": "tasmāc ca bhayamāpannā bhavac charaṇam āgatāḥ /",
  "GP12skprevku:10405": "etasminn antare raudro dānavo baladārpitaḥ // RKS_84.32 //",
  "GP12skprevku:10406": "ekākī syandanārūḍha āyudhair vividhair yutaḥ /",
  "GP12skprevku:10407": "andhako rājaśārdūla yayau śakrapurīṃ tataḥ // RKS_84.33 //",
  "GP12skprevku:10408": "svarṇaprākārasaṃyuktāṃ śobhitāṃ vividhair gṛhaiḥ /",
  "GP12skprevku:10409": "durgamāṃ śatruvargasya sadā pārthivasattama // RKS_84.34 //",
  "GP12skprevku:10410": "praviveśāsuras tatra līlayā svagṛhaṃ yathā /",
  "GP12skprevku:10411": "samutthāya tataḥ śakraḥ svakīyaṃcāsanaṃ dadau // RKS_84.35 //",
  "GP12skprevku:10412": "upaviṣṭo 'ndhakas tatra śakrasyaivāsane śubhe /",
  "GP12skprevku:10413": "śakra uvāca:",
  "GP12skprevku:10414": "kiṃ vo hy āgamanaṃ cātra kiṃ kāryaṃ kathayasva me // RKS_84.36 //",
  "GP12skprevku:10415": "yadasmadīyaṃ vittaṃ ca tatte dāsyāmi dānava /",
  "GP12skprevku:10416": "andhaka uvāca:",
  "GP12skprevku:10417": "na cāhaṃ kāmaye vittaṃ na gajān na turaṃgamān // RKS_84.37 //",
  "GP12skprevku:10418": "svakīyaṃ darśayasvādya svargaśṛṅgārabhūmikam /",
  "GP12skprevku:10419": "airāvataṃ mahānāgaṃ saindhavoccaiḥ śravohayam // RKS_84.38 //",
  "GP12skprevku:10420": "urvaśyādīni sarvāṇi vāditratritayāni ca /",
  "GP12skprevku:10421": "anyāḥ svīyā vibhūtīś ca darśayasva śacīpate // RKS_84.39 //",
  "GP12skprevku:10422": "tasyaitad vacanaṃ śrutvā śakro 'pi bhayavihvalaḥ /",
  "GP12skprevku:10423": "sarvāṇi ca padārthāni darśayāmāsa cāndhakam // RKS_84.40 //",
  "GP12skprevku:10424": "tadāgatya suraiḥ sārdhaṃ yakṣagandharvakinnaraiḥ /",
  "GP12skprevku:10425": "nṛtyanty apsarasas tatra vāditrair vividhair nṛpa // RKS_84.41 //",
  "GP12skprevku:10426": "tat tasya vibhramac cittaṃ dṛṣṭvāpy apsarasas tadā /",
  "GP12skprevku:10427": "tena devagaṇās sarve trastāḥ pārthivasattama // RKS_84.42 //",
  "GP12skprevku:10428": "saṃgrāmair vividhais tatra cakravajrāribhīṣaṇaiḥ /",
  "GP12skprevku:10429": "santāpitāḥ surās sarve kṣayaṃ nītā hy anekaśaḥ // RKS_84.43 //",
  "GP12skprevku:10430": "āditya marutād yāś ca bhagnās saṃgrāmamaṇḍale /",
  "GP12skprevku:10431": "yathā siṃhakarākrāntāḥ śvāpadā vyacaran vane // RKS_84.44 //",
  "GP12skprevku:10432": "tad vad ekena te devāḥ kṛtās sarve parāṅmukhāḥ /",
  "GP12skprevku:10433": "balād deśeṣu grāmeṣu prajāḥ pīḍayate 'niśam // RKS_84.45 //",
  "GP12skprevku:10434": "ākampya gṛhyate kṣīraṃ śākaṃ vāsas tathaiva ca /",
  "GP12skprevku:10435": "na sammāne vacas teṣāṃ prajāsantāpane rataḥ // RKS_84.46 //",
  "GP12skprevku:10436": "gṛhītvā śakrabhāryāṃ ca dānavo 'pi gṛhaṃ gataḥ /",
  "GP12skprevku:10437": "tataḥ surāś ca śakraś ca brahmāṇaṃ śaraṇaṃ yayuḥ // RKS_84.47 //",
  "GP12skprevku:10438": "gajaiś ca parvatākārair aśvaiś caiva gajopamaiḥ /",
  "GP12skprevku:10439": "syandanair gaganākāraiḥ siṃhaśārdūlayojitaiḥ // RKS_84.48 //",
  "GP12skprevku:10440": "kacchapair makaraiś cāpi mṛgameṣais tathoragaiḥ /",
  "GP12skprevku:10441": "brahmalokamanuprāptā devāś cendrapurogamāḥ // RKS_84.49 //",
  "GP12skprevku:10442": "dṛṣṭvā padmodbhavaṃ devaṃ praṇamyeśaṃ pratuṣṭuvuḥ /",
  "GP12skprevku:10443": "jayadeva jagannātha jayasaṃbhūti kāraka // RKS_84.50 //",
  "GP12skprevku:10444": "padmayone suraśreṣṭha tvām eva śaraṇaṃ gatāḥ /",
  "GP12skprevku:10445": "sodvegaṃ bhāṣitaṃ śrutvā devānāṃ bhāvitātmanām // RKS_84.51 //",
  "GP12skprevku:10446": "meghagambhīrayā vācā brahmā provāca vāsavam /",
  "GP12skprevku:10447": "kiṃ vo hyāgamanaṃ devās sarveṣāṃ vai vivarṇatā // RKS_84.52 //",
  "GP12skprevku:10448": "kenāvamānitās sarve tatsarvaṃ me nivedyatām /",
  "GP12skprevku:10449": "devā ūcuḥ:",
  "GP12skprevku:10450": "anyako nāma nāmneti dānavo baladarpitaḥ // RKS_84.53 //",
  "GP12skprevku:10451": "tena devagaṇās sarve dhanaratnair vivarjitāḥ /",
  "GP12skprevku:10452": "hatvā devagaṇān nātha parśucakrāsitomaraiḥ // RKS_84.54 //",
  "GP12skprevku:10453": "gṛhītvā śakrabhāryāṃ vai dānavo vigato balāt /",
  "GP12skprevku:10454": "tataḥ śrutvā vacas teṣāṃ brahmā lokapitāmahaḥ // RKS_84.55 //",
  "GP12skprevku:10455": "cintayāmāsa bhagavān vadhaṃ tasya tu rakṣasaḥ /",
  "GP12skprevku:10456": "avadhyo dānavaḥ pāpaḥ sarvair api surāsuraiḥ // RKS_84.56 //",
  "GP12skprevku:10457": "tataḥ pratuṣṭuvuḥ sarve devāḥ śakrapurogamāḥ /",
  "GP12skprevku:10458": "jaya tvaṃ deva deveśa lakṣmyā cārdhaśarīravān // RKS_84.57 //",
  "GP12skprevku:10459": "āśu rakṣaya deveśa tasmāt te śaraṇaṃ gatāḥ /",
  "GP12skprevku:10460": "janārdana uvāca:",
  "GP12skprevku:10461": "svāgataṃ vo mahābhāgā bruvatāṃ caiva svāgatam // RKS_84.58 //",
  "GP12skprevku:10462": "kiṃ kāryaṃ procyatāṃ sarvaṃ kāraṇaṃ yanmayepsitam /",
  "GP12skprevku:10463": "parābhavaḥ kṛto yena sa gacchatu yamālayam // RKS_84.59 //",
  "GP12skprevku:10464": "evamuktās surās sarve kathayanti sma tattvataḥ /",
  "GP12skprevku:10465": "pradarśayanti cāṅgāni vepamānās tv adhomukhāḥ // RKS_84.60 //",
  "GP12skprevku:10466": "hṛtarājyāḥ kṛtā nātha andhakena parājitāḥ // RKS_84.61 //",
  "GP12skprevku:10467": "piteva putrān parirakṣa deva jahīha śatruṃ saha putragotraiḥ /",
  "GP12skprevku:10468": "tatheti coktvā kamalāsanaṃ prabhuḥ surāsurair vanditapādapīṭhaḥ // RKS_84.62 //",
  "GP12skprevku:10469": "iti śrīskandapurāṇe revākhaṇḍe 'ndhakopākhyāne caturaśītitamo 'dhyāyaḥ //",
  "GP12skprevku:10470": "RKS adhyāya 85",
  "GP12skprevku:10471": "mārkaṇḍeya uvāca:",
  "GP12skprevku:10472": "śaṅkhaṃ cakraṃ gadāṃ pāśaṃ saṃgṛhya parameśvaraḥ /",
  "GP12skprevku:10473": "utthitaḥ śayanāt tūrṇaṃ devānāṃ ca jayapradaḥ // RKS_85.1 //",
  "GP12skprevku:10474": "keśava uvāca:",
  "GP12skprevku:10475": "pātāle yadi vā svarge martye vā yadi vā surāḥ /",
  "GP12skprevku:10476": "andhakaṃ taṃ vadhiṣyāmi yena santāpitās surāḥ // RKS_85.2 //",
  "GP12skprevku:10477": "gacchantu svagṛhaṃ devās santoṣe bhāvitātmanaḥ /",
  "GP12skprevku:10478": "viṣṇos tu vacanaṃ śrutvā brahmādyās tu savāsavāḥ // RKS_85.3 //",
  "GP12skprevku:10479": "svaṃ svaṃ yānaṃ samāruhya hṛdi tuṣṭā divaṃ yayuḥ /",
  "GP12skprevku:10480": "tato devo mādhavas tu yatra tiṣṭhati cāndhakaḥ // RKS_85.4 //",
  "GP12skprevku:10481": "tatra gatvā hṛṣīkeśa āgneyāstraṃ mumoca ha /",
  "GP12skprevku:10482": "dṛṣṭvā jvalantaṃ cāgneyaṃ keśavena visarjitam // RKS_85.5 //",
  "GP12skprevku:10483": "visarjayāmāsa tadā vāruṇaṃ cāstram uttamam /",
  "GP12skprevku:10484": "vāruṇāstreṇa bāṇena āgneya śoṣitaṃ tadā // RKS_85.6 //",
  "GP12skprevku:10485": "andhakaś cintayāmāsa kena bāṇo visarjitaḥ /",
  "GP12skprevku:10486": "kasyeyaṃ pauruṣī śaktiḥ ko yāsyati yamālayam // RKS_85.7 //",
  "GP12skprevku:10487": "tato 'ndhakaḥ kopayukto bāṇamārgasya saṃcaran /",
  "GP12skprevku:10488": "dṛṣṭvā yuddhapathe prāptaṃ devaṃ taṃ cāndhako 'bravīt // RKS_85.8 //",
  "GP12skprevku:10489": "na śarma prāpnuṣe cātra mama dṛṣṭyā nirīkṣitaḥ /",
  "GP12skprevku:10490": "tathā na śaknuṣe tvaṃ tu śārdūlād gavayo hare // RKS_85.9 //",
  "GP12skprevku:10491": "āgataṃ ca yathābhakṣaṃ mārjārasya ca mūṣakam /",
  "GP12skprevku:10492": "tathā na śaknuṣe tvaṃ tu saṃsthito 'pi mamāgrataḥ // RKS_85.10 //",
  "GP12skprevku:10493": "tatas tu deva deveśaṃ śaṅkhacakragadādharam /",
  "GP12skprevku:10494": "caturbhujāvadāt taṃ ca dvandvayuddhapradāyinam // RKS_85.11 //",
  "GP12skprevku:10495": "dṛṣṭvā gadādharaṃ devaṃ sāṣṭāṅgaṃ praṇato bhuvi /",
  "GP12skprevku:10496": "andhaka uvāca:",
  "GP12skprevku:10497": "jaya kṛṣṇa parastvaṃ hi viṣṇo jiṣṇo namo namaḥ // RKS_85.12 //",
  "GP12skprevku:10498": "hṛṣīkeśāya keśāya jagaddhātre 'cyutāya ca /",
  "GP12skprevku:10499": "namaḥ paṅkajanābhāya namaḥ paṅkajamāline // RKS_85.13 //",
  "GP12skprevku:10500": "janārdanāya devāya pītāmbaradharāya ca /",
  "GP12skprevku:10501": "govindāya namo nityaṃ namaścodadhiśāyine // RKS_85.14 //",
  "GP12skprevku:10502": "namaḥ karālavaktrāya nṛsiṃhāya ninādine /",
  "GP12skprevku:10503": "śārṅgiṇe smitavaktrāya śaṅkhacakragadābhṛte // RKS_85.15 //",
  "GP12skprevku:10504": "namo vāmanarūpāya krāntalokatrayāya ca /",
  "GP12skprevku:10505": "namo varāharūpāya yajñarūpāya te namaḥ // RKS_85.16 //",
  "GP12skprevku:10506": "vāsudeva namastubhyaṃ namaḥ kaiṭabhanāśine /",
  "GP12skprevku:10507": "vasudevasutaśceśa namaste suranāyaka // RKS_85.17 //",
  "GP12skprevku:10508": "viṣṇo devādhideveśa jagaddhātaḥ prajāpate /",
  "GP12skprevku:10509": "praṇāmaṃ ye 'pi kurvanti tebhyaś cāpi namo namaḥ // RKS_85.18 //",
  "GP12skprevku:10510": "samastabhūtadevāya vāsudevāya dhīmate /",
  "GP12skprevku:10511": "tasmai yajñavarāhāya viṣṇave 'mitatejase // RKS_85.19 //",
  "GP12skprevku:10512": "guṇānāṃ hi vidhānāya namaste 'stu punaḥ punaḥ /",
  "GP12skprevku:10513": "deva uvāca:",
  "GP12skprevku:10514": "tuṣṭo hy ahaṃ dānavendra varaṃ vṛṇu yathepsitam // RKS_85.20 //",
  "GP12skprevku:10515": "dadāmi te varaṃ cādya yācamānasya sāmpratam /",
  "GP12skprevku:10516": "andhaka uvāca:",
  "GP12skprevku:10517": "yadi tuṣṭo 'si me deva varaṃ dātum ihecchasi // RKS_85.21 //",
  "GP12skprevku:10518": "tadā dadasva me deva yuddhaṃ paramaśobhanam /",
  "GP12skprevku:10519": "śrībhagavān uvāca:",
  "GP12skprevku:10520": "kathaṃ dadāmi te yuddhaṃ toṣito 'haṃ tvayā punaḥ // RKS_85.22 //",
  "GP12skprevku:10521": "na tvāṃ prati bhavet kopaḥ kathaṃ yudhye 'ham andhaka /",
  "GP12skprevku:10522": "yadi te vartate buddhir yuddhaṃ prati na saṃśayaḥ // RKS_85.23 //",
  "GP12skprevku:10523": "tarhi tvaṃ gaccha śīghraṃ vai devaṃ prati maheśvaram /",
  "GP12skprevku:10524": "andhaka uvāca:",
  "GP12skprevku:10525": "prasādāt tasya devasya vijayī bhuvanatraye // RKS_85.24 //",
  "GP12skprevku:10526": "kathaṃ yuddhaṃ care tena śaṅkareṇa vadasva naḥ /",
  "GP12skprevku:10527": "etac chrutvā dānavasya bhagavān abravīd idam // RKS_85.25 //",
  "GP12skprevku:10528": "ahaṃ te kathayiṣyāmi yena yuddhaṃ tvayā saha /",
  "GP12skprevku:10529": "kailāsaśikharaṃ gatvā dhunu taṃ ca punaḥ punaḥ // RKS_85.26 //",
  "GP12skprevku:10530": "dhunite parvate tasmin kampitaṃ bhuvanatrayam /",
  "GP12skprevku:10531": "patanti śikharāgrāṇi śīryamāṇānyanekaśaḥ // RKS_85.27 //",
  "GP12skprevku:10532": "catvāraḥ sāgarā rājannekībhūtāḥ samantataḥ /",
  "GP12skprevku:10533": "umayā sahito rudro viṣayāsaktacetanaḥ // RKS_85.28 //",
  "GP12skprevku:10534": "kampamānaś ca patitaḥ pārvatyā saha śaṅkaraḥ /",
  "GP12skprevku:10535": "gāḍhamāliṅgya deveśam umā vacanam abravīt // RKS_85.29 //",
  "GP12skprevku:10536": "kimarthaṃ kampate śailaḥ kathaṃ vai kampate dharā /",
  "GP12skprevku:10537": "pātālāni tu saptaiva kampate svargasaptakam // RKS_85.30 //",
  "GP12skprevku:10538": "kiṃ vā yugakṣayo deva tan mamākhyātum arhasi /",
  "GP12skprevku:10539": "maheśvara uvāca:",
  "GP12skprevku:10540": "kasyaiṣā durmatir jātā 'pi pārśvacarasya nu // RKS_85.31 //",
  "GP12skprevku:10541": "lalāṭe ced ayaṃ bhagnaḥ prayāsyati yamālayam /",
  "GP12skprevku:10542": "kailāse saṃsthito dhyāne supto 'haṃ pratibodhitaḥ // RKS_85.32 //",
  "GP12skprevku:10543": "vadhiṣye taṃ na sandehaḥ ṣaṇmukho vā bhaved yadi /",
  "GP12skprevku:10544": "tataḥ sa cintayāmāsa jānātītyandhako 'py ayam // RKS_85.33 //",
  "GP12skprevku:10545": "upāyaṃ cintayāmāsa yenāsau vadhyate kṣaṇāt /",
  "GP12skprevku:10546": "tatas samāgatā devā indrabrahmapurogamāḥ // RKS_85.34 //",
  "GP12skprevku:10547": "rathaṃ devamayaṃ kṛtvā sarvalakṣaṇasaṃyutam /",
  "GP12skprevku:10548": "kecid devāḥ sthitāś cakre kecit tuṇḍāgrasaṃsthitāḥ // RKS_85.35 //",
  "GP12skprevku:10549": "kecidakṣe sthitā rājan yugaraśmiṣu saṃsthitāḥ /",
  "GP12skprevku:10550": "rathastambhe dhvajāgre tu kecid anyatra saṃsthitāḥ // RKS_85.36 //",
  "GP12skprevku:10551": "evaṃ devamayaṃ kṛtvā samārūḍho jagatprabhuḥ /",
  "GP12skprevku:10552": "niryayau dānavo yatra krodhenā 'pi maheśvaraḥ // RKS_85.37 //",
  "GP12skprevku:10553": "dānavānardayāmāsa ākāśaṃ cāśumān iva /",
  "GP12skprevku:10554": "na tatra dṛśyate sūryo na kāṣṭhā na ca candramāḥ // RKS_85.38 //",
  "GP12skprevku:10555": "tato dānavarājena āgneyāstraṃ suyojitam /",
  "GP12skprevku:10556": "dahyamānaṃ śarais tatra sarvaṃ gīrvāṇamaṇḍalam // RKS_85.39 //",
  "GP12skprevku:10557": "dahyamānāḥ śaraiś caivaṃ devaṃ śaraṇamāyayuḥ /",
  "GP12skprevku:10558": "tato devādhidevena vāruṇāstraṃ visarjitam // RKS_85.40 //",
  "GP12skprevku:10559": "vāruṇāstreṇa tenaiva āgneyāstraṃ praśāmitam /",
  "GP12skprevku:10560": "dānavena tato muktaṃ vāyavyāstraṃ nṛpottama // RKS_85.41 //",
  "GP12skprevku:10561": "pannagāstraṃ ca devo 'pi kopāviṣṭaḥ pramuktavān /",
  "GP12skprevku:10562": "māruto bhakṣitaḥ sarpaiḥ krodhāviṣṭair na saṃśayaḥ // RKS_85.42 //",
  "GP12skprevku:10563": "dānavena tadā muktaṃ garuḍāstraṃ balīyasā /",
  "GP12skprevku:10564": "tena tac chatadhā nītaṃ pannagāstraṃ na dṛśyate // RKS_85.43 //",
  "GP12skprevku:10565": "tato devādhidevena nārasiṃhaṃ visarjitam /",
  "GP12skprevku:10566": "astrairastrāṇi saṃvārya yudhyete ca parasparam // RKS_85.44 //",
  "GP12skprevku:10567": "samaṃ yuddham abhūt tāta surāsurabhayaṅkaram /",
  "GP12skprevku:10568": "cakreṇālīkanārācaistomaraiḥ khaḍgamudgaraiḥ // RKS_85.45 //",
  "GP12skprevku:10569": "vatsadantais tathā bhallaiḥ karṇikāraiś ca śobhanaiḥ /",
  "GP12skprevku:10570": "evaṃ na śakyate hantuṃ dānavair vividhāyudhaiḥ // RKS_85.46 //",
  "GP12skprevku:10571": "tato daṃṣṭrākarālena khaḍganārācatomaraiḥ /",
  "GP12skprevku:10572": "śvaśrūn dṛṣṭvā yathā yāti lajjamānā hy adhomukhī // RKS_85.47 //",
  "GP12skprevku:10573": "na saṃspṛśanti gātrāṇi śastā gauḍavadhūryathā /",
  "GP12skprevku:10574": "āyudhāni tatas tyaktvā bāhuyuddham upasthitau // RKS_85.48 //",
  "GP12skprevku:10575": "karaiḥ karāṃs tu saṃgṛhya praharantau hi muṣṭibhiḥ /",
  "GP12skprevku:10576": "bandhaiḥ karaprahārādyair yudhyete sma parasparam // RKS_85.49 //",
  "GP12skprevku:10577": "dānavo 'pi ca taṃ devaṃ kakṣāntaram apīḍayat /",
  "GP12skprevku:10578": "niśceṣṭaś ca tadā devo mūrchitas tu maheśvaraḥ // RKS_85.50 //",
  "GP12skprevku:10579": "mūrcchāgataṃ tu taṃ jñātvā cintayāmāsa dānavaḥ /",
  "GP12skprevku:10580": "hā hā kaṣṭaṃ kṛtaṃ vādya pāpena ca durātmanā // RKS_85.51 //",
  "GP12skprevku:10581": "kiṃ nu kāryaṃ mayā cātra kathaṃ vāpi vrajāmy aham /",
  "GP12skprevku:10582": "taṃ gṛhītvātha deveśaṃ gataḥ kailāsaparvatam // RKS_85.52 //",
  "GP12skprevku:10583": "muktvā śayānammuccetam andhako 'pi yayau kṣaṇāt /",
  "GP12skprevku:10584": "tatas sa cetano bhūtvā devadevo maheśvaraḥ // RKS_85.53 //",
  "GP12skprevku:10585": "yāvat paśyati cātmānaṃ svakīye bhavane sthitam /",
  "GP12skprevku:10586": "tāvat sa cintayāmāsa parābhūto durātmanā // RKS_85.54 //",
  "GP12skprevku:10587": "krodhavegasamāviṣṭo niryayau dānavaṃ prati /",
  "GP12skprevku:10588": "āyasaṃ laguḍaṃ dhṛtvā prabhur bhārasahasrakam // RKS_85.55 //",
  "GP12skprevku:10589": "dānavaṃ dṛṣṭavān devaḥ prākṣipat tasya mūrdhani /",
  "GP12skprevku:10590": "khaḍgena tāḍayāmāsa dānavaḥ prahasan raṇe // RKS_85.56 //",
  "GP12skprevku:10591": "gṛhītvā deva deveśaḥ kauveraṃ bāṇamuttamam /",
  "GP12skprevku:10592": "hṛdaye tāḍayāmāsa jvalitena ca tatkṣaṇāt // RKS_85.57 //",
  "GP12skprevku:10593": "tatas sa dānavas tatra rudhirodgāramudgiran /",
  "GP12skprevku:10594": "adhomukhas tato bhūtvā śūlena vidalīkṛtaḥ // RKS_85.58 //",
  "GP12skprevku:10595": "śūlāgravikṣataḥ pāpaś cakravad bhramate tadā /",
  "GP12skprevku:10596": "ye tu bhūmau patanti sma dehato raktabindavaḥ // RKS_85.59 //",
  "GP12skprevku:10597": "tebhya udabhavan pāpā dānavāḥ śastrapāṇayaḥ /",
  "GP12skprevku:10598": "vyākulaś ca tato devo dānavaiś ca punaḥ punaḥ // RKS_85.60 //",
  "GP12skprevku:10599": "devena saṃsmṛtā durgā cāmuṇḍā bhīṣaṇā tadā /",
  "GP12skprevku:10600": "āgatā bhīṣaṇā devī āyudhāyutasaṃyutā // RKS_85.61 //",
  "GP12skprevku:10601": "mahādaṃṣṭrā mahākāyā piṅgākṣī lambakarṇikā /",
  "GP12skprevku:10602": "uvāca devī deveśaṃ samādiśa maheśvara // RKS_85.62 //",
  "GP12skprevku:10603": "deva uvāca:",
  "GP12skprevku:10604": "piba tvaṃ rudhiraṃ bhadre yatheṣṭaṃ dānavasya ca /",
  "GP12skprevku:10605": "patitaṃ ca pṛthivyāṃ tu durge yatnād gṛhāṇa tat // RKS_85.63 //",
  "GP12skprevku:10606": "dānavasya vadhe cādya sahāyaṃ kartum arhasi /",
  "GP12skprevku:10607": "tato hatāś ca te sarve khaḍgenāpi sahasraśaḥ // RKS_85.64 //",
  "GP12skprevku:10608": "andhako 'pi ca tān dṛṣṭvā dānavān nidhanaṃ gatān /",
  "GP12skprevku:10609": "tato vāgbhiḥ supuṣṭābhiḥ stuvan devaṃ maheśvaram // RKS_85.65 //",
  "GP12skprevku:10610": "tiṣṭha tiṣṭheti deveśaṃ caṇḍīṃ prati mahābalaḥ /",
  "GP12skprevku:10611": "śūlavikṣatarandhreṇa raktaṃ vai srāvayan bahu // RKS_85.66 //",
  "GP12skprevku:10612": "pṛthivīṃ pūrayāmāsa catuḥ sāgaramekhalām /",
  "GP12skprevku:10613": "antarikṣe sthitenāpi śūlāgre saṃsthitena ca // RKS_85.67 //",
  "GP12skprevku:10614": "skandhe dhṛtena devena rudhiraughapravarṣiṇā /",
  "GP12skprevku:10615": "pṛthivī pūritā tena saśailavanakānanā // RKS_85.68 //",
  "GP12skprevku:10616": "rudhireṇa kaṭiṃ yāvad vārito 'pi maheśvaraḥ /",
  "GP12skprevku:10617": "tato hṛdayaparyantaṃ devasya ca samāgamat // RKS_85.69 //",
  "GP12skprevku:10618": "vyākulāś ca tato devāḥ praṇaṣṭāś ca diśaṃ gatāḥ /",
  "GP12skprevku:10619": "sa tu svasya śarīrasya aṅgāny aṣṭau vyamardayat // RKS_85.70 //",
  "GP12skprevku:10620": "aṣṭau bhairavarūpāś ca samutpannā maheśvarāt /",
  "GP12skprevku:10621": "daṃṣṭrākarālinaḥ sarve hāhākāraṃ prakurvataḥ // RKS_85.71 //",
  "GP12skprevku:10622": "kharparāgrakarās sarve khaḍginaḥ kartinas tathā /",
  "GP12skprevku:10623": "pibantu rudhiraṃ sarvam ityāha parameśvara // RKS_85.72 //",
  "GP12skprevku:10624": "pītaṃ tu taiś ca rudhiraṃ kṣīṇaṃ raktaṃ sthitaṃ sthalam /",
  "GP12skprevku:10625": "śarīraṃ śoṣitaṃ tasya asthicarmāvaśeṣitam // RKS_85.73 //",
  "GP12skprevku:10626": "dānavaś cāndhakaḥ prāha antarikṣacaras tathā /",
  "GP12skprevku:10627": "andhaka uvāca:",
  "GP12skprevku:10628": "jayadeva jagannātha umāṅgārdhaśarīrabhṛt // RKS_85.74 //",
  "GP12skprevku:10629": "vṛṣabhāsanamārūḍha śaśāṅkakṛtaśekhara /",
  "GP12skprevku:10630": "jayakhaṭvāṅgahastāya gaṅgāṃ śirasi dhāriṇe // RKS_85.75 //",
  "GP12skprevku:10631": "smarapramathanāyeha īśvarāya namo 'stu te /",
  "GP12skprevku:10632": "pūṣṇodantavināśāya gaṇanātha namo namaḥ // RKS_85.76 //",
  "GP12skprevku:10633": "jaya surūpadehāya arūpāya namo namaḥ /",
  "GP12skprevku:10634": "brahmottamāṅganāśāya viśveśvara sanātana // RKS_85.77 //",
  "GP12skprevku:10635": "śmaśānavāsine nityaṃ nityaṃ bhairavarūpiṇe /",
  "GP12skprevku:10636": "tvaṃ sarvagaś ca kartā tvaṃ tvaṃ hartā nānya eva ca // RKS_85.78 //",
  "GP12skprevku:10637": "tvaṃ bhūmis tvaṃ diśaś caiva jyotis tvaṃ tejasas tathā /",
  "GP12skprevku:10638": "tvaṃ vāyuḥ sarvabhūtānāṃ janturūpo maheśvaraḥ // RKS_85.79 //",
  "GP12skprevku:10639": "tvaṃ somastvaṃ budhaś caiva tvaṃ gururbhārgavas tathā /",
  "GP12skprevku:10640": "sauristvaṃ devadeveśa bhūmiputras tathaiva ca // RKS_85.80 //",
  "GP12skprevku:10641": "ṛkṣāṇi yāni dṛśyante gagane śaśibhāskarau /",
  "GP12skprevku:10642": "etāny eva ca sarvāṇi tvatprasādān maheśvara // RKS_85.81 //",
  "GP12skprevku:10643": "evaṃ bahuvidhaṃ stutvā devadevaṃ sa dānavaḥ /",
  "GP12skprevku:10644": "saṃhatābhyāṃ ca hastābhyāṃ taṃ praṇamya maheśvaram // RKS_85.82 //",
  "GP12skprevku:10645": "śaṅkara uvāca:",
  "GP12skprevku:10646": "sādhu sādhu mahāsattva varaṃ yācasva dānava /",
  "GP12skprevku:10647": "dātāhaṃ yācakas tvaṃ tu dadāmīti yathepsitam // RKS_85.83 //",
  "GP12skprevku:10648": "andhaka uvāca:",
  "GP12skprevku:10649": "yadi tuṣṭo 'si deveśa yadi deyo varo mama /",
  "GP12skprevku:10650": "tadātmanaḥ samīpe 'haṃ sthāpitavyo hi nānyathā // RKS_85.84 //",
  "GP12skprevku:10651": "bhasmī jaṭī triśūlī ca trinetrī ca caturbhujaḥ /",
  "GP12skprevku:10652": "vyāghracarmottarīyaś ca nāgayajñopavītakaḥ // RKS_85.85 //",
  "GP12skprevku:10653": "etadicchāmy ahaṃ sarvaṃ yadi dāsyasi śaṅkara /",
  "GP12skprevku:10654": "śūlāgrastho vadad yāvat tāvat tuṣṭo maheśvaraḥ // RKS_85.86 //",
  "GP12skprevku:10655": "īśvara uvāca:",
  "GP12skprevku:10656": "dadāmi te varaṃ cādya yas tvayā paribhāṣitaḥ /",
  "GP12skprevku:10657": "mayā tvam uditaḥ pūrvaṃ bhṛṅgirīṭir bhaviṣyasi // RKS_85.87 //",
  "GP12skprevku:10658": "iti śrīskandapurāṇe revākhaṇḍe 'ndhakavarapradāno nāma pañcāśītitamo 'dhyāyaḥ //",
  "GP12skprevku:10659": "RKS adhyāya 86",
  "GP12skprevku:10660": "mārkaṇḍeya uvāca:",
  "GP12skprevku:10661": "andhakasya varaṃ dattvā tenaiva saha śaṅkaraḥ /",
  "GP12skprevku:10662": "umayā sahitaścāpi kailāsaṃ parvataṃ gataḥ // RKS_86.1 //",
  "GP12skprevku:10663": "tatas samāgatā devā brahmādyās saha vāsavāḥ /",
  "GP12skprevku:10664": "hṛṣṭapuṣṭāś ca te sarve maheśa taṃ praṇemire // RKS_86.2 //",
  "GP12skprevku:10665": "deva uvāca:",
  "GP12skprevku:10666": "svāgataṃ vo mahābhāgā ye kecit tv iha cāgatāḥ /",
  "GP12skprevku:10667": "nihato dānavas tatra bhavadarthe na saṃśayaḥ // RKS_86.3 //",
  "GP12skprevku:10668": "raktena tasya me śūlaṃ nirmalaṃ ca na dṛśyate /",
  "GP12skprevku:10669": "kartavyaṃ kiṃ mayā cādya kathyatāṃ hi pitāmaha // RKS_86.4 //",
  "GP12skprevku:10670": "sutas tu bhavato brahman yaścā 'sau nihato mayā /",
  "GP12skprevku:10671": "kartumicchāmyahaṃ samyak tīrthayātrāṃ na saṃśayaḥ // RKS_86.5 //",
  "GP12skprevku:10672": "utthāya gamyatāṃ sarve ye kecit tv iha cāgatāḥ /",
  "GP12skprevku:10673": "tatas sarvaiḥ suraiḥ sārdhaṃ prabhāsaṃ prati niryayau // RKS_86.6 //",
  "GP12skprevku:10674": "prabhāsād yāni tīrthāni gaṅgāsāgarasaṅgame /",
  "GP12skprevku:10675": "avagāhya tu sarvāṇi nirmalatvaṃ na vidyate // RKS_86.7 //",
  "GP12skprevku:10676": "nīlībhūtaṃ yathāvastraṃ sitatvaṃ naiva gacchati /",
  "GP12skprevku:10677": "tathā kṛṣṇatriśūlasya nirmalatvaṃ na jāyate // RKS_86.8 //",
  "GP12skprevku:10678": "narmadā tu tato gatvā devo devaiḥ samanvitaḥ /",
  "GP12skprevku:10679": "uttaraṃ dakṣiṇaṃ kūlam avagāhya prayatnataḥ // RKS_86.9 //",
  "GP12skprevku:10680": "gatvā tu dakṣiṇe kūle parvate bhṛgusaṃjñite /",
  "GP12skprevku:10681": "tatra sthitvā mahādevo devaiḥ saha dharāpate // RKS_86.10 //",
  "GP12skprevku:10682": "manoharaṃ tu tatsthānaṃ sarveṣāṃ hi divaukasām /",
  "GP12skprevku:10683": "jñātvā tīrthaviśeṣaṃ tu sthito devo maheśvaraḥ // RKS_86.11 //",
  "GP12skprevku:10684": "giriṃ bibheda śūlena tena bhinnaṃ rasātalam /",
  "GP12skprevku:10685": "nirmalaṃ cābhavac chūlaṃ na lepo dṛśyate kvacit // RKS_86.12 //",
  "GP12skprevku:10686": "pātālān niḥsṛtā gaṅgā nāmnā bhogavatīti sā /",
  "GP12skprevku:10687": "tatra tīrthaṃ samutpannaṃ śūlabhedeti viśrutam // RKS_86.13 //",
  "GP12skprevku:10688": "sūrye rāhugate tatra mahāpuṇyā sarasvatī /",
  "GP12skprevku:10689": "dvitīyaṃ saṅgamaṃ tatra yathā veṇī sitāsitam // RKS_86.14 //",
  "GP12skprevku:10690": "tatra brahmā svayaṃ devo brahmeśaṃ liṅgam uttamam /",
  "GP12skprevku:10691": "yasya yāmyadiśābhāge svayaṃ devo janārdanaḥ // RKS_86.15 //",
  "GP12skprevku:10692": "vidyate ca svayaṃ tatra viṣṇuḥ pīṭheṣu saṃsthitaḥ /",
  "GP12skprevku:10693": "śūlena ca kṛtā rekhā tatra toyavahā nṛpa // RKS_86.16 //",
  "GP12skprevku:10694": "tat toyaṃ ca gataṃ tatra yatra revā nadījalam /",
  "GP12skprevku:10695": "tatra liṅgaṃ mahāpuṇyaṃ cakratīrtheti viśrutam // RKS_86.17 //",
  "GP12skprevku:10696": "śūlabhede ca deveśaḥ snānaṃ kṛtvā yathā vidhi /",
  "GP12skprevku:10697": "ātmānaṃ manyate śuddhaṃ na kiṃcit kaluṣaṃ tanau // RKS_86.18 //",
  "GP12skprevku:10698": "tasya caivottare bhāge deva devaṃ jagadgurum /",
  "GP12skprevku:10699": "śūlapāṇiṃ tataḥ prāpya pūjayāmāsa yatnataḥ // RKS_86.19 //",
  "GP12skprevku:10700": "sarvatīrtham ayaṃ tīrthaṃ sarvatīrthādhikaṃ param /",
  "GP12skprevku:10701": "sarvapuṇyādhikaṃ puṇyaṃ sarvadruḥkhaghnam uttamam // RKS_86.20 //",
  "GP12skprevku:10702": "tatra tīrthaṃ pratiṣṭhāpya devadevo jagadguruḥ /",
  "GP12skprevku:10703": "rakṣakāṃs tu tato muktvā tatra sthāpya vināyakam // RKS_86.21 //",
  "GP12skprevku:10704": "kṣetrapālaśataṃ cāṣṭau tīrthaṃ rakṣanti yatnataḥ /",
  "GP12skprevku:10705": "vighnāni tasya kurvanti yas tatra sthātum icchati // RKS_86.22 //",
  "GP12skprevku:10706": "kecit kuṭumbacintāṃ tu kecic cintāṃ kṛṣīṣu ca /",
  "GP12skprevku:10707": "sevāṃ ca kurvate kecid dravyārjanaparāyaṇāḥ // RKS_86.23 //",
  "GP12skprevku:10708": "parokṣavādaṃ kurvanti anye hisāratā janāḥ /",
  "GP12skprevku:10709": "paradārān prasarpanti anye ca vittacintakāḥ // RKS_86.24 //",
  "GP12skprevku:10710": "anye 'pi ca vadanty evaṃ kathaṃ tīrtheṣu gamyate /",
  "GP12skprevku:10711": "kṣudhayā pīḍyate bhāryā hy apatyāni tathaiva ca // RKS_86.25 //",
  "GP12skprevku:10712": "mohajāle nipatitāḥ pāpācārāś ca ye narāḥ /",
  "GP12skprevku:10713": "tebhyo rakṣanti tat tīrthaṃ devasya ca gaṇāḥ śubham // RKS_86.26 //",
  "GP12skprevku:10714": "puṇyā janāḥ sthirā ye ca snānaṃ teṣāṃ ca jāyate /",
  "GP12skprevku:10715": "payoṣṇyāṃ devanadyāṃ ca bhogavatyāṃ viśeṣataḥ // RKS_86.27 //",
  "GP12skprevku:10716": "etac ca saṅgamaṃ puṇyaṃ yathā veṇyāṃ sitāsite /",
  "GP12skprevku:10717": "dṛṣṭvā tīrthaṃ tu te sarve gīrvāṇā hṛṣṭamānasāḥ // RKS_86.28 //",
  "GP12skprevku:10718": "devasya sannidho bhūtvā varṇayanti parasparam /",
  "GP12skprevku:10719": "idaṃ tīrthaṃ ca deveśa gayātīrthasamaṃ viduḥ // RKS_86.29 //",
  "GP12skprevku:10720": "guhyād guhyataraṃ tīrthaṃ na bhūtaṃ na bhaviṣyati /",
  "GP12skprevku:10721": "śūlapāṇiṃ samabhyarcya brahmādyāś ca suraiḥ saha // RKS_86.30 //",
  "GP12skprevku:10722": "ye gaṇāś caiva gandharvā yamo varuṇavāsavau /",
  "GP12skprevku:10723": "nṛtyagītais tathā stotraiḥ sarve caiva surāsurāḥ // RKS_86.31 //",
  "GP12skprevku:10724": "devena bhodito yatra śūlāgreṇa nṛpottama /",
  "GP12skprevku:10725": "trayo gartās tu saṃjātās toyapūrṇā narādhipa // RKS_86.32 //",
  "GP12skprevku:10726": "āryāvartā naraśreṣṭha mahākuliśalāñchitāḥ /",
  "GP12skprevku:10727": "sarvapāpakṣayakarāḥ sarvaduḥkhāpahārakāḥ // RKS_86.33 //",
  "GP12skprevku:10728": "tasmiṃs tīrthe naraḥ snātvā upavāsaparāyaṇaḥ /",
  "GP12skprevku:10729": "dīkṣāmantravihīno 'pi mucyate bhavabandhanāt // RKS_86.34 //",
  "GP12skprevku:10730": "yaḥ punar vidhivat snātvā mantraiḥ pañcabhir eva ca /",
  "GP12skprevku:10731": "vedoktaiḥ pañcabhir mantraiḥ sahiraṇyair ghaṭais tathā // RKS_86.35 //",
  "GP12skprevku:10732": "akṣarair daśabhiś caiva pañcākṣarais tribhis tathā /",
  "GP12skprevku:10733": "pṛthagbhūtair dvijātīnāṃ tīrthaṃ śastaṃ narādhipa // RKS_86.36 //",
  "GP12skprevku:10734": "brahmakṣatraviśāṃ vāpi śūdrasyātha striyās tathā /",
  "GP12skprevku:10735": "dhyātvā devatrayaṃ rājan snānaṃ caiva yathāvidhi // RKS_86.37 //",
  "GP12skprevku:10736": "daśākṣareṇa mantreṇa toyaṃ pibati yo naraḥ /",
  "GP12skprevku:10737": "kedāre ca yathā pītaṃ tathā kuṇḍe na saṃśayaḥ // RKS_86.38 //",
  "GP12skprevku:10738": "pañcarephasamāyuktaṃ kṣakārākṣarabhūṣitam /",
  "GP12skprevku:10739": "oṃkāradvayasaṃyuktam etad atrānukīrtanam // RKS_86.39 //",
  "GP12skprevku:10740": "yas tatra kurute snānaṃ vidhiyukto jitendriya /",
  "GP12skprevku:10741": "tilamiśreṇa toyena tarpayet pitṛdevatāḥ // RKS_86.40 //",
  "GP12skprevku:10742": "kulaṃ tārayate viṃśaddaśapūrvān daśāparān /",
  "GP12skprevku:10743": "gaṅgāyāṃ pañcatīrthe ca śrāddhaṃ vai kurute tu yaḥ // RKS_86.41 //",
  "GP12skprevku:10744": "sa tatra phalam āpnoti śūlabhede na saṃśayaḥ /",
  "GP12skprevku:10745": "yas tatra vidhinā yukto dānaṃ dadyāc ca bhaktitaḥ // RKS_86.42 //",
  "GP12skprevku:10746": "tadakṣayaṃ phalaṃ tatra kṛtasya sukṛto 'thavā /",
  "GP12skprevku:10747": "gayākṣetre yathāpuṇyaṃ sarvakāryeṣu caiva hi // RKS_86.43 //",
  "GP12skprevku:10748": "śūlabhede tathā puṇyaṃ snānadānāditarpaṇaiḥ /",
  "GP12skprevku:10749": "bhaktyā ca yo dadāt yatra kāṃcanaṃ gāṃ mahīṃ jalam // RKS_86.44 //",
  "GP12skprevku:10750": "annaṃ kṛṣībhavaṃ śayyāṃ vāsāṃsi bhūṣaṇāni ca /",
  "GP12skprevku:10751": "annādibhir dhanaiś caiva gṛhaṃ pūrṇaṃ ca sarvataḥ // RKS_86.45 //",
  "GP12skprevku:10752": "yugyayuglāṅgalaṃ mukhyaṃ navaṃ caiva dhurandharau /",
  "GP12skprevku:10753": "dānāny etāni yo dadyād brāhmaṇe vedapārage // RKS_86.46 //",
  "GP12skprevku:10754": "śrotriyaṃ ca kulīnaṃ ca śuciṃ ca vijitendriyam /",
  "GP12skprevku:10755": "jñātvā dānaṃ ca yo dadyāt tasyānto naiva vidyate // RKS_86.47 //",
  "GP12skprevku:10756": "trayodaśadineṣv ekaṃ trayodaśaguṇaṃ bhavet // RKS_86.48 //",
  "GP12skprevku:10757": "iti śrīskandapurāṇe revākhaṇḍe śūlabhedotpattirnāma ṣaḍaśītitamo 'dhyāyaḥ //",
  "GP12skprevku:10758": "RKS adhyāya 87",
  "GP12skprevku:10759": "mārkaṇḍeya uvāca:",
  "GP12skprevku:10760": "uttānapādo rājendra pṛcchati sma maheśvaram /",
  "GP12skprevku:10761": "siddhāś ca kīdṛśā deva apūjyāś caiva kīdṛśāḥ // RKS_87.1 //",
  "GP12skprevku:10762": "śrāddhe caivāhnike yajñe dāne caiva viśeṣataḥ /",
  "GP12skprevku:10763": "etad ākhyāhi me deva kasya dānaṃ na dīyate // RKS_87.2 //",
  "GP12skprevku:10764": "īśvara uvāca:",
  "GP12skprevku:10765": "yathā kāṣṭhamayo hastī yathā carmamayo mṛgaḥ /",
  "GP12skprevku:10766": "brāhmaṇaś cānadhīyānastrayaste nāmadhārakāḥ // RKS_87.3 //",
  "GP12skprevku:10767": "rogī hīnātiriktāṅgaḥ kāṇaḥ paunarbhavas tathā /",
  "GP12skprevku:10768": "avakīrṇaḥ kuṇḍagolau śrāddhe dāne na śuddhyati // RKS_87.4 //",
  "GP12skprevku:10769": "māhiṣyo vṛṣalaḥ steno vārdhakyo 'tha viśeṣataḥ /",
  "GP12skprevku:10770": "ete viprāḥ sadā tyājyāḥ paścān mānaṃ praśaṃsati // RKS_87.5 //",
  "GP12skprevku:10771": "pratigrahaṃ tu gṛhṇāti kālajñānaṃ vinā dvijaḥ /",
  "GP12skprevku:10772": "tasya dānaṃ na dātavyaṃ vṛthā bhavati niṣphalam // RKS_87.6 //",
  "GP12skprevku:10773": "daridrān dehi rājaṃs tvaṃ mā samṛddhān kadācana /",
  "GP12skprevku:10774": "vyādhitasyauṣadhaṃ pathyaṃ nīrujasya kimauṣadham // RKS_87.7 //",
  "GP12skprevku:10775": "uttānapāda uvāca:",
  "GP12skprevku:10776": "vidhiś ca kīdṛśī deva kathaṃ śrāddhasya ca kriyā /",
  "GP12skprevku:10777": "dānaṃ ca dīyate yena tan mamākhyātum arhasi // RKS_87.8 //",
  "GP12skprevku:10778": "deva uvāca:",
  "GP12skprevku:10779": "śrāddhaṃ kṛtvā gṛhe bhaktyā susnāto vijitendriyaḥ /",
  "GP12skprevku:10780": "vāgyatas tarpayet tāvad yāvat saṃkhyāmalaṅghayan // RKS_87.9 //",
  "GP12skprevku:10781": "śūlabhedaṃ tato gatvā snānaṃ kṛtvā yathāvidhi /",
  "GP12skprevku:10782": "pañcasthāneṣu yaḥ śrāddhaṃ havyakavyādibhiś caret // RKS_87.10 //",
  "GP12skprevku:10783": "piṇḍadānaṃ ca ya kuryāt pāyasair madhusarpiṣā /",
  "GP12skprevku:10784": "tasya tatphalam āpnoti tasmiṃs tīrthe na saṃśayaḥ // RKS_87.11 //",
  "GP12skprevku:10785": "upānahau ca yo dadyād brāhmaṇebhyo viśeṣataḥ /",
  "GP12skprevku:10786": "gacched vimānamārūḍhas tv amaraiḥ parivāritaḥ // RKS_87.12 //",
  "GP12skprevku:10787": "uttamaṃ ca gṛhaṃ dadyāt saptadhānyaiś ca pūritam /",
  "GP12skprevku:10788": "sa svargaloke vasati kāñcane bhavanottame // RKS_87.13 //",
  "GP12skprevku:10789": "tiladhenuṃ ca yo dadyāt savatsāṃ vidhipūrvakam /",
  "GP12skprevku:10790": "nākapṛṣṭhe vaset tāvad yāvad āhūtasaṃplavam // RKS_87.14 //",
  "GP12skprevku:10791": "gṛhe vā yadi vāraṇye tīrthe vā kupatheṣu ca /",
  "GP12skprevku:10792": "toyam annaṃ ca yo dadyād yamalokaṃ na paśyati // RKS_87.15 //",
  "GP12skprevku:10793": "akṣayaṃ cānnadānaṃ ca toyabhūmis tathaiva ca /",
  "GP12skprevku:10794": "annadānāt paraṃ dānaṃ na bhūto na bhaviṣyati // RKS_87.16 //",
  "GP12skprevku:10795": "uttānapāda uvāca:",
  "GP12skprevku:10796": "kanyādānaṃ kathaṃ deva kartavyaṃ kathayasva tat /",
  "GP12skprevku:10797": "pratigrahaṃ tathā toṣyaṃ kanyodvāham upaskaram // RKS_87.17 //",
  "GP12skprevku:10798": "dātavyaṃ kasya vai dānaṃ dattaṃ bhavati cākṣayam /",
  "GP12skprevku:10799": "uttamaṃ madhyamaṃ vāpi kanīyāṃsaṃ kathaṃcana // RKS_87.18 //",
  "GP12skprevku:10800": "rājasaṃ tāmasaṃ vāpi niḥśreyasam athāpi vā /",
  "GP12skprevku:10801": "īśvara uvāca:",
  "GP12skprevku:10802": "sarveṣām eva dānānāṃ kanyādānaṃ viśiṣyate // RKS_87.19 //",
  "GP12skprevku:10803": "yo dadyāt parayā bhaktyā abhigamya ca yatnataḥ /",
  "GP12skprevku:10804": "kulīnasya svarūpasya guṇajñasya viśeṣataḥ // RKS_87.20 //",
  "GP12skprevku:10805": "sulagne ca muhūrte ca dadyāt kanyām alaṃkṛtām /",
  "GP12skprevku:10806": "aśvān nāgāṃś ca vāsāṃsi yo dadyāc caiva bhaktitaḥ // RKS_87.21 //",
  "GP12skprevku:10807": "tasya vāso bhavet tatra padaṃ yatra nirāmayam /",
  "GP12skprevku:10808": "yena sā duhitā dattā prāṇebhyo 'pi garīyasī // RKS_87.22 //",
  "GP12skprevku:10809": "tena sarvam idaṃ dattaṃ trailokyaṃ sacarācaram /",
  "GP12skprevku:10810": "dhanaṃ kanyārthataḥ kalpyo na rocayati durmatiḥ // RKS_87.23 //",
  "GP12skprevku:10811": "sa bhavet karmacāṇḍālaḥ kośakāro bhaven mṛtaḥ /",
  "GP12skprevku:10812": "kanyārthaṃ yācate yas tu sa dhanī nirdhano 'pi vā // RKS_87.24 //",
  "GP12skprevku:10813": "abhojyo bhavate martyaḥ sarvavastuṣu varjitaḥ /",
  "GP12skprevku:10814": "gṛhe tasya ca yo 'śnīyāj jihvālampaṭako nṛpa // RKS_87.25 //",
  "GP12skprevku:10815": "cāndrāyaṇena śuddhaḥ syāt taptakṛcchram athāpi vā /",
  "GP12skprevku:10816": "rājovāca:",
  "GP12skprevku:10817": "vittaṃ na vidyate yasya kanyodvāhe 'vatiṣṭhati // RKS_87.26 //",
  "GP12skprevku:10818": "kathaṃ codvāhanaṃ kuryād etad ācakṣva me prabho /",
  "GP12skprevku:10819": "deva uvāca:",
  "GP12skprevku:10820": "svavittenānukartavyaṃ kanyodvāhanam eva ca // RKS_87.27 //",
  "GP12skprevku:10821": "kanyā nāma samuccārya na doṣo yācakasya ca /",
  "GP12skprevku:10822": "abhigamyottamaṃ dānam āhūtaṃ caiva madhyamam // RKS_87.28 //",
  "GP12skprevku:10823": "adhamaṃ procyamānaṃ tu sevādānaṃ ca niṣphalam /",
  "GP12skprevku:10824": "asamarthe na dātavyaṃ kanyādānaṃ tathaiva ca // RKS_87.29 //",
  "GP12skprevku:10825": "samarthas tārayed vidvān kāṣṭhaṃ kṣiptaṃ yathā jale /",
  "GP12skprevku:10826": "yathā naukā tathā vidvāṃs tārayet paramaṃ taṭam // RKS_87.30 //",
  "GP12skprevku:10827": "āhitāgnis tu yo bhūtvā gṛhnañ śūdrapratigraham /",
  "GP12skprevku:10828": "iha janmani śūdratvaṃ mṛtaḥ śvā copajāyate // RKS_87.31 //",
  "GP12skprevku:10829": "vṛthā kleśāś ca jāyante brāhmaṇasyāgnihotriṇaḥ /",
  "GP12skprevku:10830": "asat pratigrahaṃ gṛhṇan nāpadaṃ ca vinā dvijaḥ // RKS_87.32 //",
  "GP12skprevku:10831": "tatsarvaṃ nāśayet tasya bhinnā naukā yathāmbhasi /",
  "GP12skprevku:10832": "atikleśavaśārjitaṃ vināśayati tatkṣaṇāt // RKS_87.33 //",
  "GP12skprevku:10833": "evaṃ duḥkhārjitaṃ puṇyaṃ śūdre gacchati nānyathā /",
  "GP12skprevku:10834": "lakṣadākṣiṇyalābhāya pradānaṃ cāparādhakam // RKS_87.34 //",
  "GP12skprevku:10835": "kīrtipātreṣu yad dattaṃ vṛthā bhavati pārthiva // RKS_87.35 //",
  "GP12skprevku:10836": "iti śrīskandapurāṇe revākhaṇḍe dānamahimānuvarṇanaṃ nāma saptāśītitamo 'dhyāyaḥ //",
  "GP12skprevku:10837": "RKS adhyāya 88",
  "GP12skprevku:10838": "uttānapāda uvāca:",
  "GP12skprevku:10839": "kasmin kāle ca kriyate śrāddhaṃ dānaṃ ca śaṅkara /",
  "GP12skprevku:10840": "tīrthayātrā kathaṃ kāryā ātithyaṃ kathayasva naḥ // RKS_88.1 //",
  "GP12skprevku:10841": "śaṅkara uvāca:",
  "GP12skprevku:10842": "piturarthaṃ yathā puṇyaṃ sārvakālikam uttamam /",
  "GP12skprevku:10843": "idaṃ tīrthaṃ tathā puṇyaṃ snānadānāditarpaṇaiḥ // RKS_88.2 //",
  "GP12skprevku:10844": "viśeṣeṇa ca kurvanti śrāddhaṃ caturyugādiṣu /",
  "GP12skprevku:10845": "manvantarādayo vatsa śrūyatāṃ ca caturdaśa // RKS_88.3 //",
  "GP12skprevku:10846": "āśvine navamī śuklā dvādaśī kārtikasya ca /",
  "GP12skprevku:10847": "tṛtīyā caitramāse tu tathā bhādrapadasya ca // RKS_88.4 //",
  "GP12skprevku:10848": "āṣāḍhadaśamī tathā māghasyaiva casaptamī /",
  "GP12skprevku:10849": "śrāvaṇasyāṣṭamī kṛṣṇā tathāṣāḍhī tu pūrṇimā // RKS_88.5 //",
  "GP12skprevku:10850": "phālgunasya amāvāsyā pauṣasyaikādaśī śubhā /",
  "GP12skprevku:10851": "kārttikī phālgunī caitrī jyaiṣṭhī pañcadaśī sitā // RKS_88.6 //",
  "GP12skprevku:10852": "manvantarādayaś caiva hyanantaphaladāḥ smṛtāḥ /",
  "GP12skprevku:10853": "ayane tūttare caiva dakṣiṇe ca tathaiva hi // RKS_88.7 //",
  "GP12skprevku:10854": "kārttikyāṃ ca tathā mādhyāṃ vaiśākhyāṃ ca tṛtīyayā /",
  "GP12skprevku:10855": "caitryāṃ caiva tathā ṣaṣṭhyāṃ prauṣṭhapadyāṃ tathaiva ca // RKS_88.8 //",
  "GP12skprevku:10856": "śrāddhakālāś ca te sarve dattaṃ bhavati cākṣayam /",
  "GP12skprevku:10857": "madhumāse site pakṣa ekādaśyām upoṣitaḥ // RKS_88.9 //",
  "GP12skprevku:10858": "kṣapājāgaraṇaṃ kuryād viṣṇoḥ padasamīpataḥ /",
  "GP12skprevku:10859": "dadyād dānaṃ tathā śaktyā hiraṇyaṃ go 'mbarāṇi ca // RKS_88.10 //",
  "GP12skprevku:10860": "dhūpaṃ dīpaṃ ca naivedyaṃ srakpuṣpacandanāni ca /",
  "GP12skprevku:10861": "arcāṃ karoti yo viṣṇoḥ kathāṃ paurāṇakīrtanam // RKS_88.11 //",
  "GP12skprevku:10862": "ṛgyajuḥsāmātharvāṇāṃ sūktaṃ taj japati dvijaḥ /",
  "GP12skprevku:10863": "sarvapāpavinirmukto viṣṇulokaṃ sa gacchati // RKS_88.12 //",
  "GP12skprevku:10864": "prabhāte kurute śrāddhaṃ dvijān bhojya prayatnataḥ /",
  "GP12skprevku:10865": "daded dānaṃ yathā śaktyā hiraṇyaṃ go 'mbarāṇi ca // RKS_88.13 //",
  "GP12skprevku:10866": "pitarastasya tṛpyanti yāvad āhūtasaṃplavam /",
  "GP12skprevku:10867": "śrāddhadaś ca vaset tatra yatra devo janārdanaḥ // RKS_88.14 //",
  "GP12skprevku:10868": "trayodaśyāṃ tato gacched guhāvāsīti tiṣṭhati /",
  "GP12skprevku:10869": "dṛṣṭvā mārkaṇḍamīśānaṃ sarvapāpaiḥ pramucyate // RKS_88.15 //",
  "GP12skprevku:10870": "uttānapāda uvāca:",
  "GP12skprevku:10871": "guhāmadhye yathā deva liṅgaṃ paramaśobhanam /",
  "GP12skprevku:10872": "pratiṣṭhā yena devasya tan mamākhyātum arhasi // RKS_88.16 //",
  "GP12skprevku:10873": "īśvara uvāca:",
  "GP12skprevku:10874": "triṣu lokeṣu vikhyātaṃ mārkaṇḍeśvarasaṃjñikam /",
  "GP12skprevku:10875": "bṛhadrathāntaraṃ yac ca sāmavedaṃ dvijottamaḥ // RKS_88.17 //",
  "GP12skprevku:10876": "atharvātharvaśīrṣāṇi tathā hṛcca vṛṣākapim /",
  "GP12skprevku:10877": "śivasaṃkalpitaṃ japtvā mucyate sarvapātakaiḥ // RKS_88.18 //",
  "GP12skprevku:10878": "sa yāti paramaṃ sthānaṃ yatra devo maheśvaraḥ /",
  "GP12skprevku:10879": "pādaśaucaṃ tathā tasya kurvate ye ca bhaktitaḥ // RKS_88.19 //",
  "GP12skprevku:10880": "godānenaiva yatpuṇyaṃ labhante nā 'tra saṃśayaḥ /",
  "GP12skprevku:10881": "brāhmaṇān bhojayet tatra pāyasair madhusarpiṣā // RKS_88.20 //",
  "GP12skprevku:10882": "ekena bhojitenāpi sahasraṃ tena bhojitam /",
  "GP12skprevku:10883": "suvarṇaṃ rajataṃ vastraṃ dadyād bhaktyā dvijātiṣu // RKS_88.21 //",
  "GP12skprevku:10884": "tena tṛpyanti te devā manuṣyāḥ pitaras tathā /",
  "GP12skprevku:10885": "candrasūryagrahe bhaktyā snānaṃ kurvanti ye narāḥ // RKS_88.22 //",
  "GP12skprevku:10886": "devārcanaṃ ca yaḥ kuryāj japaṃ homaṃ viśeṣataḥ /",
  "GP12skprevku:10887": "dahyād dānaṃ yathāśaktyā brāhmaṇe vedapārage // RKS_88.23 //",
  "GP12skprevku:10888": "aśvaratnaṃ gajaratnaṃ tūlāpuruṣam eva ca /",
  "GP12skprevku:10889": "yo dadyāc chakaṭaṃ tatra saptadhānyaprapūritam // RKS_88.24 //",
  "GP12skprevku:10890": "yuktaṃ ca lāṅgalaṃ dadyād yuvānau tu dhurandharau /",
  "GP12skprevku:10891": "gobhūtilahiraṇyaṃ ca pātre dātavyam īpsitam // RKS_88.25 //",
  "GP12skprevku:10892": "apātre viduṣā kiṃcit na deyaṃ śreya icchatā /",
  "GP12skprevku:10893": "sarvabhūtāni cātmaiva yato dhārayate mahī // RKS_88.26 //",
  "GP12skprevku:10894": "tato viprāya sā deyā sarvasasyānuśālinī /",
  "GP12skprevku:10895": "anyac ca śṛṇu rājendra godānasya ca yatphalam // RKS_88.27 //",
  "GP12skprevku:10896": "yāvad vatsasya pādau dvau mukhaṃ yonyāṃ ca dṛśyate /",
  "GP12skprevku:10897": "tāvad gauḥ pṛthivī jñeyā yāvad garbhaṃ na muñcati // RKS_88.28 //",
  "GP12skprevku:10898": "yena kenāpy upāyena brāhmaṇāya samarpayet /",
  "GP12skprevku:10899": "pṛthvī dattā bhavet tena saśailavanakānanā // RKS_88.29 //",
  "GP12skprevku:10900": "tārayantī ca sā dattā kulānām ekaviṃśatim /",
  "GP12skprevku:10901": "raupyakhurīṃ kāṃsyadohāṃ savatsāṃ ca payasvinīm // RKS_88.30 //",
  "GP12skprevku:10902": "prayacchanti janāḥ puṇyā rāhugraste niśākare /",
  "GP12skprevku:10903": "sarvasyaiva tu dānasya saṃkhyā cāsti narādhipa // RKS_88.31 //",
  "GP12skprevku:10904": "candrasūryoparāge ca dānasaṃkhyā na vidyate /",
  "GP12skprevku:10905": "yatra gāvaḥ pradṛśyante sarvatīrthāni tatra vai // RKS_88.32 //",
  "GP12skprevku:10906": "tatra yajñaṃ vijānīyāt nātra kāryā vicāraṇā /",
  "GP12skprevku:10907": "punaḥ smṛtvā tu tat tīrthaṃ gamanaṃ kurute naraḥ // RKS_88.33 //",
  "GP12skprevku:10908": "athavā śrūyate yas tu rudrasyānucaro bhavet // RKS_88.34 //",
  "GP12skprevku:10909": "iti śrīskandapurāṇe revākhaṇḍe śūlabhedamahimānukathanaṃ nāmāṣṭāśītitamo 'dhyāyaḥ //",
  "GP12skprevku:10910": "RKS adhyāya 89",
  "GP12skprevku:10911": "īśvara uvāca:",
  "GP12skprevku:10912": "anyac cākhyānakaṃ vakṣye purāvṛttaṃ narādhipa /",
  "GP12skprevku:10913": "sakuṭumbo gataḥ svargam ṛṣir dīrghatapā mahān // RKS_89.1 //",
  "GP12skprevku:10914": "śaṅkara uvāca:",
  "GP12skprevku:10915": "kāśirājeti vikhyātaś citraseno mahābalaḥ /",
  "GP12skprevku:10916": "tasya puryāṃ sa vasate sarvakāmasamanvitaḥ // RKS_89.2 //",
  "GP12skprevku:10917": "sā purī janasampūrṇā nānāratnopaśobhitā /",
  "GP12skprevku:10918": "vārāṇāsīti vikhyātā gaṅgātīre samāśritā // RKS_89.3 //",
  "GP12skprevku:10919": "indraprasthasamaprakhyā gaurīgokulasaṃyutā /",
  "GP12skprevku:10920": "bahudvijasamākīrṇā vedadhvanitaniḥsvanā // RKS_89.4 //",
  "GP12skprevku:10921": "vaṇigjanairbahuvidhaiḥ krayavikrayasaṃyutaiḥ /",
  "GP12skprevku:10922": "aṭṭāṭṭālaiḥ pratolībhir utsavādyais tu maṇḍitā // RKS_89.5 //",
  "GP12skprevku:10923": "devatāyatanair divyair ārāmair upaśobhitā /",
  "GP12skprevku:10924": "nānāpuṣpaphalair ramyaiḥ kadalīṣaṇḍamaṇḍitā // RKS_89.6 //",
  "GP12skprevku:10925": "tasyā uttaradigbhāge ārāmaścottamaḥ śubhaḥ /",
  "GP12skprevku:10926": "samandāravanaṃ nāma triṣu lokeṣu viśrutam // RKS_89.7 //",
  "GP12skprevku:10927": "nānādrumalatākīrṇaṃ nānāpuṣpopaśobhitam /",
  "GP12skprevku:10928": "bahumandārasaṃyuktaṃ tena mandārakaṃ vanam // RKS_89.8 //",
  "GP12skprevku:10929": "vipro dīrghatapā nāma sarvadā tatra tiṣṭhati /",
  "GP12skprevku:10930": "tapas tapati so 'tyarthaṃ tena dīrghatapāḥ smṛtaḥ // RKS_89.9 //",
  "GP12skprevku:10931": "sa tiṣṭhate sapatnī kas tiṣṭhate putrasaṃyutaḥ /",
  "GP12skprevku:10932": "śuśrūṣayanti taṃ sarve sutāḥ pañca samīpagāḥ // RKS_89.10 //",
  "GP12skprevku:10933": "tasya putraḥ kanīyāṃs tu ṛṣyaśṛṅgo mahātapāḥ /",
  "GP12skprevku:10934": "vedādhyayanasaṃyukto brahmacārī guṇānvitaḥ // RKS_89.11 //",
  "GP12skprevku:10935": "yogābhyāsarato nityaṃ kandamūlaphalāśanaḥ /",
  "GP12skprevku:10936": "tiṣṭhate mṛgarūpeṇa mṛgamadhye vasan sadā // RKS_89.12 //",
  "GP12skprevku:10937": "dinārambhe dinānte ca mātāpitragrataḥ sthitaḥ /",
  "GP12skprevku:10938": "abhivādayate nityaṃ bhāktamān ṛṣiputrakaḥ // RKS_89.13 //",
  "GP12skprevku:10939": "punarjagāma tatraiva kānane girigahvare /",
  "GP12skprevku:10940": "krīḍan bālamṛgaiḥ sārdhaṃ rājabāṇamṛtas tu saḥ // RKS_89.14 //",
  "GP12skprevku:10941": "rājovāca:",
  "GP12skprevku:10942": "āśrame vasatas tatra sudīrghatapasas tadā /",
  "GP12skprevku:10943": "sūnus tasya kanīyāṃs tu kathaṃ mṛtyuvaśaṃ gataḥ // RKS_89.15 //",
  "GP12skprevku:10944": "śrībhagavān uvāca:",
  "GP12skprevku:10945": "śṛṇuṣvaikamanā bhūtvā kathāṃ citrāṃ mahīpate /",
  "GP12skprevku:10946": "śravaṇād eva tasyā hi sarvapāpaiḥ pramucyate // RKS_89.16 //",
  "GP12skprevku:10947": "kāśirājo mahārājā mahābalaparākramaḥ /",
  "GP12skprevku:10948": "citrasena iti khyāto vārāṇasyāṃ vasaty asau // RKS_89.17 //",
  "GP12skprevku:10949": "evaṃ vasaṃs tatra rājye mantriṇo vākyam abravīt /",
  "GP12skprevku:10950": "mṛgayā ca gamiṣyāmi yūyaṃ rājye pratiṣṭhitāḥ // RKS_89.18 //",
  "GP12skprevku:10951": "gamyatāṃ mantribhiḥ prokto gato 'sau vasudhādhipaḥ // RKS_89.19 //",
  "GP12skprevku:10952": "chatraiśchatrāṇi dṛśyante gacchantaṃ kānanaṃ prati /",
  "GP12skprevku:10953": "rajastatrotthitaṃ bhūri gajavājipadāhatam // RKS_89.20 //",
  "GP12skprevku:10954": "tenaivācchāditaṃ sarvaṃ sādityaṃ bhūmimaṇḍalam /",
  "GP12skprevku:10955": "na tatra dṛśyate sūryo na kāṣṭhā na ca candramāḥ // RKS_89.21 //",
  "GP12skprevku:10956": "pādapāś ca na dṛśyante girisātūni sarvaśaḥ /",
  "GP12skprevku:10957": "tatrāpi ca mahārāja mṛgayūtham adṛśyata // RKS_89.22 //",
  "GP12skprevku:10958": "adhāvan puruṣāḥ sarve sarājārājaputrakāḥ /",
  "GP12skprevku:10959": "vṛndalopo 'bhavat teṣāṃ śīghraṃ jagmur diśo daśa // RKS_89.23 //",
  "GP12skprevku:10960": "ekamārgaṃ gato rājā citraseno mahīpatiḥ /",
  "GP12skprevku:10961": "ekākī sa gatas tatra yatra yatra ca te mṛgāḥ // RKS_89.24 //",
  "GP12skprevku:10962": "praviṣṭas tu tato durge kānane pakṣivarjite /",
  "GP12skprevku:10963": "valmīgulmalatākīrṇe praviṣṭo naiva dṛśyate // RKS_89.25 //",
  "GP12skprevku:10964": "ekākyapaśyadātmānaṃ na cāśvaṃ na padātikān /",
  "GP12skprevku:10965": "na ko 'pi cātra jānāti nāhaṃ vedmi diśo daśa // RKS_89.26 //",
  "GP12skprevku:10966": "evaṃ kaṣṭaṃ gato rājā citraseno narādhipaḥ /",
  "GP12skprevku:10967": "chāyāṃ samāśritas tatra viśramya ca punaḥ punaḥ // RKS_89.27 //",
  "GP12skprevku:10968": "kṣuttṛṣārto bhraman durge kānane girigahvare /",
  "GP12skprevku:10969": "tato 'paśyat saro divyaṃ padminīṣaṇḍamaṇḍitam // RKS_89.28 //",
  "GP12skprevku:10970": "haṃsakāraṇḍavākīrṇaṃ cakravākopakūjitam /",
  "GP12skprevku:10971": "saro dṛṣṭvā tu rājendraḥ saṃprahṛṣṭatanūruhaḥ // RKS_89.29 //",
  "GP12skprevku:10972": "kumudāni gṛhītvā tu tatra snānaṃ samācarat /",
  "GP12skprevku:10973": "tarpayitvā pitṝn devān manuṣyāṃś ca yathā vidhi // RKS_89.30 //",
  "GP12skprevku:10974": "papau pānīyamamalaṃ yathāvat samabhīpsitam /",
  "GP12skprevku:10975": "uttīrya sa jalāt tīre dṛṣṭvā vṛkṣaṃ samīpataḥ // RKS_89.31 //",
  "GP12skprevku:10976": "cintayā 'nupaviṣṭo 'sau kiṃ tu karma karomy aham /",
  "GP12skprevku:10977": "tataś chāyāśritān paśyan vanoddeśe mṛgān bahūn // RKS_89.32 //",
  "GP12skprevku:10978": "kecit pūrvamukhās tatra apare dakṣiṇāmukhā /",
  "GP12skprevku:10979": "vāruṇyabhimukhāḥ kecit kecit kauberam āśritāḥ // RKS_89.33 //",
  "GP12skprevku:10980": "kecin nidrāṃ prakurvanti ūrdhvakarṇāḥ sthitāḥ pare /",
  "GP12skprevku:10981": "mṛgamadhye sthito yogī ṛṣyaśṛṅgo mahātapāḥ // RKS_89.34 //",
  "GP12skprevku:10982": "mṛgān dṛṣṭvā tato rājā prahārārtham acintayat /",
  "GP12skprevku:10983": "vadhitvā ca mṛgaṃ caikaṃ bhakṣayāmi yadṛcchayā // RKS_89.35 //",
  "GP12skprevku:10984": "svasthāvastho bhaviṣyāmi mṛgamāṃsasya bhakṣaṇāt /",
  "GP12skprevku:10985": "kāśīṃ prati gamiṣyāmi mārgam anveṣayaṃs tataḥ // RKS_89.36 //",
  "GP12skprevku:10986": "vicintyaivaṃ tato rājā vṛkṣamūlaṃ samāśritaḥ /",
  "GP12skprevku:10987": "cāpaṃ dhṛtvā karāgreṇa prākṣipat tac charaṃ vibhuḥ // RKS_89.37 //",
  "GP12skprevku:10988": "kṣiptamātre śare tasmin sarve naṣṭā mṛgās tataḥ /",
  "GP12skprevku:10989": "teṣāṃ madhye sa caiveka ṛṣyaśṛṅgo mahātapāḥ // RKS_89.38 //",
  "GP12skprevku:10990": "śareṇa viddhaḥ patitaḥ kṛṣṇa kṛṣṇeti cābravīt /",
  "GP12skprevku:10991": "hāhā śabdaṃ kṛtaṃ tena kenāhaṃ pātito 'dhunā // RKS_89.39 //",
  "GP12skprevku:10992": "kasyaiṣā durmatirjātā yayā buddhir mamopari /",
  "GP12skprevku:10993": "mṛgamadhye sthitaścāhaṃ na kiṃcadaparāddhavān // RKS_89.40 //",
  "GP12skprevku:10994": "vācāṃ tāṃ mānuṣīṃ śrutvā sa rājā vismayānvitaḥ /",
  "GP12skprevku:10995": "śīghraṃ gatvā tato 'paśyad brāhmaṇaṃ brahmavarcasam // RKS_89.41 //",
  "GP12skprevku:10996": "hā hā kaṣṭaṃ kṛtaṃ me 'dya yenāsau ghātito mayā /",
  "GP12skprevku:10997": "brāhmaṇa uvāca:",
  "GP12skprevku:10998": "na te siddhir bhavet kiṃcin mayi pañcatvam āgate // RKS_89.42 //",
  "GP12skprevku:10999": "tavaiva vihitā hatyā mayi pañcatvam āgate /",
  "GP12skprevku:11000": "jananī me pitā vṛddhau bhrātaro hi tapasvinaḥ // RKS_89.43 //",
  "GP12skprevku:11001": "bhrātṛjāyā mariṣyanti mayi pañcatvam āgate /",
  "GP12skprevku:11002": "etā hatyā bhaviṣyanti tava śuddhiḥ kathaṃ bhavet // RKS_89.44 //",
  "GP12skprevku:11003": "upāyaṃ kathayiṣyāmi kartuṃ tvaṃ yadi manyase // RKS_89.45 //",
  "GP12skprevku:11004": "rājovāca:",
  "GP12skprevku:11005": "upāyaḥ kathyatāṃ me 'dya yas te manasi vartate /",
  "GP12skprevku:11006": "kariṣye tadahaṃ sarvaṃ prayatnena mahāmune // RKS_89.46 //",
  "GP12skprevku:11007": "śṛṅgy uvāca:",
  "GP12skprevku:11008": "pṛcchāmi tvāṃ kutaḥ ko vā kathaṃ tvam iha cāgataḥ /",
  "GP12skprevku:11009": "brahmakṣatraviśāṃ madhye 'ntyajaḥ śūdro 'thavā punaḥ // RKS_89.47 //",
  "GP12skprevku:11010": "rājovāca:",
  "GP12skprevku:11011": "nāhaṃ vipro na vaiśyo 'haṃ na śūdraḥ kṣatriyo hy aham /",
  "GP12skprevku:11012": "śṛṅgyuvāca:",
  "GP12skprevku:11013": "māṃ gṛhītvāśramaṃ puṇyaṃ yatra tau pitarau mama // RKS_89.48 //",
  "GP12skprevku:11014": "āvedayasva dayasva cātmānaṃ putrapāpinam āgatam /",
  "GP12skprevku:11015": "tau dṛṣṭvā māṃ kariṣyete kāruṇyaṃ ca tavopari // RKS_89.49 //",
  "GP12skprevku:11016": "upāyaṃ vā kariṣyete yena śāntir bhaviṣyati /",
  "GP12skprevku:11017": "tasya tad vacanaṃ śrutvā citraseno nṛpottamaḥ // RKS_89.50 //",
  "GP12skprevku:11018": "skandhe kṛtvā ca taṃ vipraṃ jagāmāśramakaṃ prati /",
  "GP12skprevku:11019": "na śaknoti ca taṃ voḍhuṃ viśramya ca punaḥ punaḥ // RKS_89.51 //",
  "GP12skprevku:11020": "tāvat paśyati taṃ vipraṃ mūrchitaṃ vikalendriyam /",
  "GP12skprevku:11021": "mumoca citrasenas tu chāyāṃ nyagrodhakasya ca // RKS_89.52 //",
  "GP12skprevku:11022": "viśrāmaṃ ca tataḥ kṛtvā vācaṃ kurvan muhur muhuḥ /",
  "GP12skprevku:11023": "paśyatas tasya rājendra ṛṣyaśṛṅgo mahātapāḥ // RKS_89.53 //",
  "GP12skprevku:11024": "pañcatvam agamac chīghraṃ dhyānayogena yogavit /",
  "GP12skprevku:11025": "dāhayāmāsa taṃ vipraṃ vidhidṛṣṭena karmaṇā // RKS_89.54 //",
  "GP12skprevku:11026": "snānaṃ kṛtvā tu śokārto ruroda ca mumoha ca /",
  "GP12skprevku:11027": "tataś cānantaraṃ rājā udvegaṃ paramaṃ gataḥ // RKS_89.55 //",
  "GP12skprevku:11028": "kathaṃ yāsye gṛhān adya vārāṇasyāṃ hato hy aham /",
  "GP12skprevku:11029": "brahmahatyā samāviṣṭo juhomy agnau kalevaram // RKS_89.56 //",
  "GP12skprevku:11030": "athavā ṛṣivākyena gacchāmy evāśramaṃ prati /",
  "GP12skprevku:11031": "kathayāmi yathāvṛttaṃ gatvā tasya mahā ṛṣeḥ // RKS_89.57 //",
  "GP12skprevku:11032": "evaṃ vicintya rājāsau jagāmāśramasannidhau /",
  "GP12skprevku:11033": "ṛṣyaśṛṅgasya cāsthīni gṛhītvā sa nṛpottamaḥ // RKS_89.58 //",
  "GP12skprevku:11034": "dṛṣṭimārge sthitas tasya brahmarṣer bhāvitātmanaḥ /",
  "GP12skprevku:11035": "dīrghatapā uvāca:",
  "GP12skprevku:11036": "āgaccha svāgataṃ te 'dya āsane upaviśyatām // RKS_89.59 //",
  "GP12skprevku:11037": "dīrghatapāsmy ahaṃ te 'dya madhuparkaḥ saviṣṭaraḥ /",
  "GP12skprevku:11038": "rājovācā:",
  "GP12skprevku:11039": "arghasyaiva na yogyo 'haṃ maharṣer bhāvitātmanaḥ // RKS_89.60 //",
  "GP12skprevku:11040": "mṛgamadhye sthito vipra tava putro mayā hataḥ /",
  "GP12skprevku:11041": "putraghnaṃ śādhi māṃ vipra tīvradaṇḍena daṇḍaya // RKS_89.61 //",
  "GP12skprevku:11042": "mṛgabhrāntyā hato vipra ṛṣyaśṛṅgo mahātapāḥ /",
  "GP12skprevku:11043": "iti jñātvā ca māṃ vipra kuruṣva ca yathocitam // RKS_89.62 //",
  "GP12skprevku:11044": "mātā tasya vacaḥ śrutvā gṛhān nirgatya vihvalā /",
  "GP12skprevku:11045": "hā hatāsmīty uvācātha patitā ca mahītale // RKS_89.63 //",
  "GP12skprevku:11046": "vilalāpa suduḥkhārtā putraśokena pīḍitā /",
  "GP12skprevku:11047": "hā putra putreti vadan karuṇaṃ kurarī yathā // RKS_89.64 //",
  "GP12skprevku:11048": "śrutyadhyayanasampūrṇo japahomaparāyaṇaḥ /",
  "GP12skprevku:11049": "āgataṃ tvāṃ gṛhadvāre kadā pṛcchāmi putraka // RKS_89.65 //",
  "GP12skprevku:11050": "trilokyām api śrūyate candanaṃ kila śītalam /",
  "GP12skprevku:11051": "putragātapariṣvaṅgaś candanād api śītalaḥ // RKS_89.66 //",
  "GP12skprevku:11052": "pariṣvajitum icchāmi tvām ahaṃ putrasupriyam /",
  "GP12skprevku:11053": "pañcatvaṃ ca gamiṣyāmi tvad vihīnā suduḥkhitā // RKS_89.67 //",
  "GP12skprevku:11054": "evaṃ vilapatī dīnā putraśokena pīḍitā /",
  "GP12skprevku:11055": "mūrchitā vihvalā dīnā nipapāta mahītale // RKS_89.68 //",
  "GP12skprevku:11056": "bhāryāṃ ca patitāṃ dṛṣṭvā putraśokena pīḍitaḥ /",
  "GP12skprevku:11057": "cukopa muniśreṣṭhaś citrasenaṃ nṛpaṃ tadā // RKS_89.69 //",
  "GP12skprevku:11058": "dīrghatapā uvāca:",
  "GP12skprevku:11059": "yāhi yāhi mahāpāpa mā mukhaṃ darśayasva me /",
  "GP12skprevku:11060": "kiṃ tvayā ghātito vipra hy akāmāc ca suto mama // RKS_89.70 //",
  "GP12skprevku:11061": "brahmahatyā bhaviṣyanti bahavas te narādhipa /",
  "GP12skprevku:11062": "sakuṭumbasya me tvaṃ hi mṛtyur evam upāgataḥ // RKS_89.71 //",
  "GP12skprevku:11063": "evam uktvā tato vipro vicintya ca punaḥ punaḥ /",
  "GP12skprevku:11064": "krodhaṃ parityajya tato munimārgaṃ jagāma ha // RKS_89.72 //",
  "GP12skprevku:11065": "ṛṣir uvāca:",
  "GP12skprevku:11066": "udvegaṃ tyaja bho rājan duruktaṃ gaditaṃ mayā /",
  "GP12skprevku:11067": "putraśokābhibhūtena duḥkhamāptena mānada // RKS_89.73 //",
  "GP12skprevku:11068": "kiṃ karoti naraḥ prājñaḥ preryamāṇaḥ svakarmabhiḥ /",
  "GP12skprevku:11069": "prāyeṇa hi manuṣyāṇāṃ buddhiḥ karmānusāriṇī // RKS_89.74 //",
  "GP12skprevku:11070": "anenaiva prakāreṇa yat tvayā likhitaṃ mama /",
  "GP12skprevku:11071": "paraṃ tava bhaviṣyanti viprahatyā na saṃśayaḥ // RKS_89.75 //",
  "GP12skprevku:11072": "brahmakṣatraviśāṃ madhye śūdro vā cāntyajādiṣu /",
  "GP12skprevku:11073": "kastvaṃ kathaya satyaṃ me kasmāc ca nihataḥ sutaḥ // RKS_89.76 //",
  "GP12skprevku:11074": "citrasena uvāca:",
  "GP12skprevku:11075": "vijñāpayāmi viprarṣe kṣantavyaṃ ca mamopari /",
  "GP12skprevku:11076": "nāhaṃ vipro 'smi bho tāta na śūdro naiva vaiśyajaḥ // RKS_89.77 //",
  "GP12skprevku:11077": "nacāpi cāntyajātīyaḥ kṣatriyo 'haṃ dvijottama /",
  "GP12skprevku:11078": "kāśirājo mṛgān hantum āgato vanam uttamam // RKS_89.78 //",
  "GP12skprevku:11079": "bhramatā pātitas tatra mṛgarūpadharo muniḥ /",
  "GP12skprevku:11080": "kiṃ kartavyaṃ mayā vipra upāyaṃ kathayasva me // RKS_89.79 //",
  "GP12skprevku:11081": "dīrghatapā uvāca:",
  "GP12skprevku:11082": "brahmahatyā na śakyeta ekena tarituṃ vibho /",
  "GP12skprevku:11083": "deśe kāle yathāśaktyā tacchṛṇuṣva narādhipa // RKS_89.80 //",
  "GP12skprevku:11084": "catvāro me sutā rājan sabhāryā mātṛpūrvakāḥ /",
  "GP12skprevku:11085": "mayā saha na jīvanti ṛṣyaśṛṅgasya kāraṇe // RKS_89.81 //",
  "GP12skprevku:11086": "upāyaṃ śobhanaṃ tāta kathayāmi śṛṇuṣva bhoḥ /",
  "GP12skprevku:11087": "śakyate yadi cet kartuṃ sukhopāyaṃ nareśvara // RKS_89.82 //",
  "GP12skprevku:11088": "sakuṭumbasamastān no dāhayasvānale nṛpa /",
  "GP12skprevku:11089": "asthīni narmadātoye śūlabhede vinikṣipeḥ // RKS_89.83 //",
  "GP12skprevku:11090": "narmadādakṣiṇe kūle śūlabhedeti viśrutam /",
  "GP12skprevku:11091": "sarvapāpaharaṃ tīrthaṃ sarvatīrthottamottamam // RKS_89.84 //",
  "GP12skprevku:11092": "śucir bhūtvā mamāsthīni kṣipa tvaṃ śūlabhedake /",
  "GP12skprevku:11093": "mucyate sarvapāpebhyo mama vākyāt na saṃśayaḥ // RKS_89.85 //",
  "GP12skprevku:11094": "rājovāca:",
  "GP12skprevku:11095": "ādeśo dīyatāṃ tāta kariṣyāmi na saṃśayaḥ /",
  "GP12skprevku:11096": "sarvasvam api yat kiṃcid rājyaṃ kośaḥ striyaḥ sutāḥ // RKS_89.86 //",
  "GP12skprevku:11097": "tava dānaṃ prayacchāmi vipra māṃ tvaṃ prasīda ca /",
  "GP12skprevku:11098": "parasparaṃ vivadator munirājños tadā nṛpa // RKS_89.87 //",
  "GP12skprevku:11099": "sphuṭitvā hṛdayaṃ śīghraṃ muner bhāryā mṛtā tadā /",
  "GP12skprevku:11100": "putraśokasamākrāntā nirjīvā patitā kṣitau // RKS_89.88 //",
  "GP12skprevku:11101": "putrāś ca mātṛśokena sarve pañcatvam āgatāḥ /",
  "GP12skprevku:11102": "snuṣāś caiva tu tāḥ sarvā mṛtāś ca saha bhartṛbhiḥ // RKS_89.89 //",
  "GP12skprevku:11103": "pañcatvaṃ tu gatān sarvān munimukhyān nirīkṣya tān /",
  "GP12skprevku:11104": "viprāś cāhvānitās tena te tatrāśramavāsinaḥ // RKS_89.90 //",
  "GP12skprevku:11105": "tebhyo nivedayāmāsa yathā vṛttaṃ narottamaḥ /",
  "GP12skprevku:11106": "saṃhatais tair anujñātaḥ kathaṃcid dahya yatnataḥ // RKS_89.91 //",
  "GP12skprevku:11107": "dehaṃ svaṃ pāvanaṃ kṛtvāsthīni pragṛhya yatnataḥ /",
  "GP12skprevku:11108": "yāmyāṃ hi prasthito rājā pādacārī mahīpatiḥ // RKS_89.92 //",
  "GP12skprevku:11109": "na śaknoti yadā gantuṃ chāyāmāśritya tiṣṭhati /",
  "GP12skprevku:11110": "viśramya ca punar gacchan viśramya ca punaḥ punaḥ // RKS_89.93 //",
  "GP12skprevku:11111": "sacailaṃ kurute snānamasthīn voḍhā pade pade /",
  "GP12skprevku:11112": "vinā jalaṃ nirāhāraḥ so 'gacchad dakṣiṇāmukhaḥ // RKS_89.94 //",
  "GP12skprevku:11113": "acireṇaiva kālena sa gato narmadātaṭe /",
  "GP12skprevku:11114": "āśramasthān dvijān sarvān papraccha rājasattamaḥ // RKS_89.95 //",
  "GP12skprevku:11115": "kathyatāṃ me dvijaśreṣṭhāḥ śūlabhedasya mārgakaḥ // RKS_89.96 //",
  "GP12skprevku:11116": "viprā ūcuḥ:",
  "GP12skprevku:11117": "narmadādakṣiṇe kūle gato drakṣyasi nānyathā // RKS_89.97 //",
  "GP12skprevku:11118": "ṛṣivākyena vai rājā gato 'tha hi nareśvaraḥ /",
  "GP12skprevku:11119": "sa dadarśa tatas tīrthaṃ bahudvijasamākulam // RKS_89.98 //",
  "GP12skprevku:11120": "bahudrumalatākīrṇaṃ bahupuṣpopaśobhitam /",
  "GP12skprevku:11121": "bahumūlaphalopetaṃ bahuśvāpadaśobhitam // RKS_89.99 //",
  "GP12skprevku:11122": "ṛṣisaṅghaiḥ samākīrṇaṃ nānāvratadharaiḥ śubhaiḥ /",
  "GP12skprevku:11123": "ekapādasthitāḥ kecid apare sūryavarcasaḥ // RKS_89.100 //",
  "GP12skprevku:11124": "ekadṛṣṭisthitāḥ kecid ūrdhvabāhusthitāḥ pare /",
  "GP12skprevku:11125": "cāndrāyaṇaparā kecit kecit pakṣopavāsinaḥ // RKS_89.101 //",
  "GP12skprevku:11126": "māsopavāsinaḥ kecit kecid ṛtumupoṣitāḥ /",
  "GP12skprevku:11127": "śīrṇaparṇāśinaḥ kecit kecin mārutabhojanāḥ // RKS_89.102 //",
  "GP12skprevku:11128": "yogābhyāsaratāḥ kecid dhyāyantaḥ paramaṃ padam /",
  "GP12skprevku:11129": "gārhastham āsthitāḥ kecit kecic caivāgnihotriṇaḥ // RKS_89.103 //",
  "GP12skprevku:11130": "evaṃ vidhān dvijān dṛṣṭvā jānubhyām avanīṃ gataḥ /",
  "GP12skprevku:11131": "praṇamya śirasā rājan rājā vacanam abravīt // RKS_89.104 //",
  "GP12skprevku:11132": "kasmin deśe tu tat tīrthaṃ kathayadhvaṃ dvijottamāḥ /",
  "GP12skprevku:11133": "sarveṣāṃ vāñchitāṃ siddhiṃ dadyāc ca phalam īpsitam // RKS_89.105 //",
  "GP12skprevku:11134": "ṛṣiruvāca:",
  "GP12skprevku:11135": "dhanvantaraśataṃ gaccha bhṛgutuṅgasya mūrdhani /",
  "GP12skprevku:11136": "kuṇḍaṃ drakṣyasi vistīrṇaṃ toyapūrṇaṃ suśobhanam // RKS_89.106 //",
  "GP12skprevku:11137": "teṣāṃ tadvacanaṃ śrutvā gataḥ kuṇḍasya mūrdhani /",
  "GP12skprevku:11138": "dṛṣṭvā hi caiva tattīrthaṃ bhrāntir jātā nṛpasya hi // RKS_89.107 //",
  "GP12skprevku:11139": "vīkṣya kuṇḍaṃ mahābhāgaṃ gaṅgāṃ caiva viśeṣataḥ /",
  "GP12skprevku:11140": "prācīṃ sarasvatīṃ dṛṣṭvā bhrāntirjātā nṛpasya hi // RKS_89.108 //",
  "GP12skprevku:11141": "tato vismayamāpannaś cintayāno muhurmuhuḥ /",
  "GP12skprevku:11142": "ākāśasaṃsthitaṃ dṛṣṭvā sāmiṣaṃ kuraraṃ tathā // RKS_89.109 //",
  "GP12skprevku:11143": "bhramamāṇaṃ gṛhītvā taṃ vadhyamānaṃ nirāmiṣaiḥ /",
  "GP12skprevku:11144": "parasparaṃ hi yudhyante sarve cāmiṣabhakṣakāḥ // RKS_89.110 //",
  "GP12skprevku:11145": "hataś cañcuprahārais tu kuraraḥ patito 'mbhasi /",
  "GP12skprevku:11146": "śūlena śūlinā yatra bhūbhāgaṃ bheditaṃ purā // RKS_89.111 //",
  "GP12skprevku:11147": "tat tīrthasya prabhāveṇa sa sadyaḥ puruṣo 'bhavat /",
  "GP12skprevku:11148": "vimānasthaṃ tu taṃ dṛṣṭvā krauṃca vai divyarūpiṇam // RKS_89.112 //",
  "GP12skprevku:11149": "apsarobhir gīyamānaṃ nṛpas tat tīrtham āgataḥ /",
  "GP12skprevku:11150": "asthīni bhūmau nikṣipya snānaṃ kṛtvā yathā vidhi // RKS_89.113 //",
  "GP12skprevku:11151": "tilamiśreṇa toyena tarpayitveṣṭadevatāḥ /",
  "GP12skprevku:11152": "dhṛtvāsthīni tato rājā nikṣipyāntarjale tathā // RKS_89.114 //",
  "GP12skprevku:11153": "kṣaṇam ekaṃ tato vīkṣya rājā ūrdhvamukhaḥ sthitaḥ /",
  "GP12skprevku:11154": "tāṃ dadarśa tataḥ sarvān devamūrtidharān śubhān // RKS_89.115 //",
  "GP12skprevku:11155": "divyavastraiś ca saṃvītān divyābharaṇabhūṣitān /",
  "GP12skprevku:11156": "vimānaiḥ kāñcanair divyair apsarogaṇasevitaiḥ // RKS_89.116 //",
  "GP12skprevku:11157": "pṛthagbhūtāś ca tān sarvān vimāneṣu vyavasthitān /",
  "GP12skprevku:11158": "utpatataḥ samālokya sa rājā harṣito 'bhavat // RKS_89.117 //",
  "GP12skprevku:11159": "ṛṣir vimānam ārūḍhaś citrasenam athābravīt /",
  "GP12skprevku:11160": "bho bhoḥ sādhu mahārāja citrasena mahāmate // RKS_89.118 //",
  "GP12skprevku:11161": "tvatprasādān nṛpaśreṣṭha gatirdivyā mamādya vai /",
  "GP12skprevku:11162": "idaṃ ca yattvayā kiṃcit kṛtaṃ paramaduṣkaram // RKS_89.119 //",
  "GP12skprevku:11163": "svasuto 'pi na śaknoti pitṝṇāṃ kartum īdṛśam /",
  "GP12skprevku:11164": "madīyavacanād rājan niṣpāpas tvaṃ bhaviṣyasi // RKS_89.120 //",
  "GP12skprevku:11165": "yat tvaṃ drakṣyasi rājendra kāmikaṃ manasepsitam /",
  "GP12skprevku:11166": "āśīrvādaṃ tato dattvā citrasenāya dhīmate // RKS_89.121 //",
  "GP12skprevku:11167": "svargaṃ jagāma svasutais tato dīrghatapā muniḥ // RKS_89.122 //",
  "GP12skprevku:11168": "iti śrīskandapurāṇe revākhaṇḍe dīrghatapākhyāno nāmaikonanavatitamo 'dhyāyaḥ //",
  "GP12skprevku:11169": "RKS adhyāya 90",
  "GP12skprevku:11170": "uttānapāda uvāca:",
  "GP12skprevku:11171": "dṛṣṭvā tattīrthamāhātmyaṃ citraseno nareśvaraḥ /",
  "GP12skprevku:11172": "vipulaṃ tīkṣṇadhāraṃ ca kaṇṭhe cāsi nṛpottama // RKS_90.1 //",
  "GP12skprevku:11173": "devān sarvān hṛdi dhyāyan brahmaviṣṇumaheśvarān /",
  "GP12skprevku:11174": "vinikṣipannathātmānau pratyakṣau viṣṇuśaṅkarau // RKS_90.2 //",
  "GP12skprevku:11175": "kare dhṛtvā tu rājānaṃ rudro vacanam abravīt /",
  "GP12skprevku:11176": "hara uvāca:",
  "GP12skprevku:11177": "prāṇatyāgaṃ mahārāja akāle mā kuruṣva ha // RKS_90.3 //",
  "GP12skprevku:11178": "adyāpi tu yuvāsi tvaṃ na yuktaṃ maraṇaṃ tava /",
  "GP12skprevku:11179": "svasthānaṃ gaccha vai śīghraṃ bhogān bhuṅkṣva yathepsitān // RKS_90.4 //",
  "GP12skprevku:11180": "bhuṅkṣva niṣkaṇṭakaṃ rājyaṃ nākaṃ śakra ivāparaḥ /",
  "GP12skprevku:11181": "citrasena uvāca:",
  "GP12skprevku:11182": "na rājyaṃ kāmaye deva na putrān na ca bāndhavān // RKS_90.5 //",
  "GP12skprevku:11183": "na bhāryāṃ na ca kośaṃ ca na gāśca na turaṅgamān /",
  "GP12skprevku:11184": "muñcasva māṃ mahādeva avighnaṃ kriyatāṃ mama // RKS_90.6 //",
  "GP12skprevku:11185": "svargaprāptir mamādyaiva tvatprasādān maheśvara /",
  "GP12skprevku:11186": "deva uvāca:",
  "GP12skprevku:11187": "yasyāgrato bhaved viṣṇurbrahmā rudras tathaiva ca // RKS_90.7 //",
  "GP12skprevku:11188": "svargeṇa tasya kiṃ kāryaṃ gato 'sau kiṃ kariṣyati /",
  "GP12skprevku:11189": "tuṣṭāva tvāṃ trayo devā vṛṇīṣva varam uttamam // RKS_90.8 //",
  "GP12skprevku:11190": "yathepsitaṃ mahārāja satyam etanna saṃśayaḥ /",
  "GP12skprevku:11191": "citrasena uvāca:",
  "GP12skprevku:11192": "yadi tuṣṭās trayo devā brahmaviṣṇumaheśvarāḥ // RKS_90.9 //",
  "GP12skprevku:11193": "adya prabhṛti yuṣmābhiḥ sthātavyam iha sarvadā /",
  "GP12skprevku:11194": "gayāśiraṃ yathā puṇyaṃ kṛtaṃ yuṣmābhir eva ca // RKS_90.10 //",
  "GP12skprevku:11195": "tathaivedaṃ tu kartavyaṃ śūlabhedaṃ ca pāvanam /",
  "GP12skprevku:11196": "yatra yatra sthitā yūyaṃ tatra tatra vasāmy aham // RKS_90.11 //",
  "GP12skprevku:11197": "gaṇānām iha sarveṣām avadhyo 'haṃ sureśvara /",
  "GP12skprevku:11198": "īśvara uvāca:",
  "GP12skprevku:11199": "adya prabhṛti tiṣṭhāma śūlabhede nareśvara // RKS_90.12 //",
  "GP12skprevku:11200": "kalāṃśena trayo devās trikālaṃ nivasāmahe /",
  "GP12skprevku:11201": "nandisaṃjño gaṇaś ca tvaṃ bhaviṣyasi na saṃśaya // RKS_90.13 //",
  "GP12skprevku:11202": "bhaviṣyaty agrapūjā te matsamīpe sadā nṛpa /",
  "GP12skprevku:11203": "prakṣipya ca nijāsthīni yathā dīrghatapā yayau // RKS_90.14 //",
  "GP12skprevku:11204": "sakuṭumbo vimānasthaḥ svarge tiṣṭhati tatkuru /",
  "GP12skprevku:11205": "evaṃ devā varaṃ dattvā citrasenāya pārthiva // RKS_90.15 //",
  "GP12skprevku:11206": "kuṇḍamūrdhani yāsyāmastrayo devās tadā sthitāḥ /",
  "GP12skprevku:11207": "parasparaṃ vadanty evam idaṃ tīrthaṃ tathā śubham // RKS_90.16 //",
  "GP12skprevku:11208": "yathā gayāśiraṃ puṇyaṃ sarvamāsi ca paṭhyate /",
  "GP12skprevku:11209": "tathā revātaṭe puṇyaṃ śūlabhedaṃ na saṃśayaḥ // RKS_90.17 //",
  "GP12skprevku:11210": "brahmovāca:",
  "GP12skprevku:11211": "idaṃ tīrthaṃ mahārāja yathāpuṇyaṃ gayāśiraḥ /",
  "GP12skprevku:11212": "snātvā caivodake tasmin naro nirmalatāṃ vrajet // RKS_90.18 //",
  "GP12skprevku:11213": "ekaṃ gayāśiraṃ muktvā sarvatīrthāni śaṅkara /",
  "GP12skprevku:11214": "śūlabhedasya tīrthasya kalāṃ nārhanti ṣoḍaśīm // RKS_90.19 //",
  "GP12skprevku:11215": "kuṇḍasya dakṣiṇe bhāge daśahastapramāṇataḥ /",
  "GP12skprevku:11216": "aindravāruṇavāyavyāṃ pramāṇantv ekaviṃśatiḥ // RKS_90.20 //",
  "GP12skprevku:11217": "etat pramāṇaṃ tīrthasya piṇḍadānādikarmasu /",
  "GP12skprevku:11218": "narāḥ puṇyāś ca te sarve atra dānaṃ kṛtaṃ ca yaiḥ // RKS_90.21 //",
  "GP12skprevku:11219": "viṣṇus trinetrarūpeṇa brahmarūpī pitāmahaḥ /",
  "GP12skprevku:11220": "tasmiṃs tīrthe sthitā nityaṃ pūjāṃ gṛhṇanti bhaktitaḥ // RKS_90.22 //",
  "GP12skprevku:11221": "jātaṃ jātaṃ nirīkṣyante svaputraṃ hi pitāmahāḥ /",
  "GP12skprevku:11222": "kadā yāsyati putro 'sau kadā dātā bhaviṣyati // RKS_90.23 //",
  "GP12skprevku:11223": "pañcasthāneṣu yaḥ śrāddhaṃ kurute bhaktimān naraḥ /",
  "GP12skprevku:11224": "svakulāni tu sarvāṇi pretabhūtāni tārayet // RKS_90.24 //",
  "GP12skprevku:11225": "ekaviṃśatpitṛpakṣe mātṛpakṣaikaviṃśatim /",
  "GP12skprevku:11226": "bhāryāyā ekādaśaiveti sarvāṇy etāni tārayet // RKS_90.25 //",
  "GP12skprevku:11227": "dvijadevaprasādena pitṝṇāṃ ca tathaiva hi /",
  "GP12skprevku:11228": "śrāddhado vasate tatra yatra devo maheśvaraḥ // RKS_90.26 //",
  "GP12skprevku:11229": "ātmano ghātakā ye ca goghnāḥ straiṇahatāś ca ye /",
  "GP12skprevku:11230": "daṃṣṭribhir jalapātena vidyutpātena ye hatāḥ // RKS_90.27 //",
  "GP12skprevku:11231": "na teṣām agnisaṃskāro na śaucaṃ nodakakriyā /",
  "GP12skprevku:11232": "tatra tīrthe tu yaḥ śrāddhaṃ teṣāṃ kuryāt svabhaktitaḥ // RKS_90.28 //",
  "GP12skprevku:11233": "mokṣaprāptir bhavet teṣāṃ tristhāneṣu na saṃśayaḥ /",
  "GP12skprevku:11234": "tṛptis tu jāyate teṣāṃ varṣam ekaṃ na saṃśayaḥ // RKS_90.29 //",
  "GP12skprevku:11235": "ajānatā kṛtaṃ pāpaṃ bālabhāveṣu yatkṛtam /",
  "GP12skprevku:11236": "tatsarvaṃ naśyati kṣipraṃ sakṛtsnānena bhūpate // RKS_90.30 //",
  "GP12skprevku:11237": "rajakena yathā dhautavastraṃ nirmalatāṃ vrajet /",
  "GP12skprevku:11238": "pāpopaliptas tīrthe 'smin snāto nirmalatāṃ vrajet // RKS_90.31 //",
  "GP12skprevku:11239": "saṃnyāsaṃ kurute yas tu tasmiṃs tīrthe narādhipa /",
  "GP12skprevku:11240": "dhyāyamāno mahādevaṃ sa gacchet paramaṃ padam // RKS_90.32 //",
  "GP12skprevku:11241": "krīḍitvā ca yathā kāmaṃ svecchayā śivamandire /",
  "GP12skprevku:11242": "vedavedāṅgatattvajño jāyate vipule kule // RKS_90.33 //",
  "GP12skprevku:11243": "rūpavān subhagaś caiva sarvavyādhivivarjitaḥ /",
  "GP12skprevku:11244": "sarvadharmasamopetaḥ sarvācārasamanvitaḥ // RKS_90.34 //",
  "GP12skprevku:11245": "etat te kathitaṃ rājaṃs tīrthasya phalamuttamam /",
  "GP12skprevku:11246": "tacchrutvā mānavo nityaṃ mucyate sarvapātakaiḥ // RKS_90.35 //",
  "GP12skprevku:11247": "yaś cainaṃ śrāvayed bhaktyā ākhyānaṃ dvijasannidhau /",
  "GP12skprevku:11248": "śrāddhe devagṛhe caiva paṭhet parvaṇi parvaṇi // RKS_90.36 //",
  "GP12skprevku:11249": "gīrvāṇās tasya tuṣyanti manuṣyāḥ pitṛbhiḥ saha /",
  "GP12skprevku:11250": "paṭhatāṃ śṛṇvatāṃ caiva naśyed vai pāpasaṃcayaḥ // RKS_90.37 //",
  "GP12skprevku:11251": "likhitvā tīrthamāhātmyaṃ brāhmaṇebhyo dadāti yaḥ /",
  "GP12skprevku:11252": "jātismaraṃ sa labhate prāpnoty abhimataṃ phalam // RKS_90.38 //",
  "GP12skprevku:11253": "iti śrīskandapurāṇe revākhaṇḍe citrasenakathāvarṇano nāma navatitamo 'dhyāyaḥ //",
  "GP12skprevku:11254": "RKS adhyāya 91",
  "GP12skprevku:11255": "rājovāca:",
  "GP12skprevku:11256": "anyac ca śrotum icchāmi kena gaṅgāvatāritā /",
  "GP12skprevku:11257": "rudraśīrṣasthitā puṇyā devī katham ihāgatā // RKS_91.1 //",
  "GP12skprevku:11258": "puṇyā devaśilānāma tasyā māhātmyamuttamam /",
  "GP12skprevku:11259": "etadākhyāhi me sarvaṃ prasādāt puruṣottama // RKS_91.2 //",
  "GP12skprevku:11260": "rudra uvāca:",
  "GP12skprevku:11261": "śṛṇuṣvaikamanā bhūtvā yathā gaṅgāvatāritā /",
  "GP12skprevku:11262": "purā devī mahābhāga brahmādyaiḥ sakalaiḥ suraiḥ // RKS_91.3 //",
  "GP12skprevku:11263": "abhyarthayaj jagannāthaṃ devadevaṃ jagadgurum /",
  "GP12skprevku:11264": "ghaṭamadhye sthitā gaṅgā mocitā ca subhūtale // RKS_91.4 //",
  "GP12skprevku:11265": "bhāratī ca tato muktā rudreṇa śiraso bhuvi /",
  "GP12skprevku:11266": "narāstīrthe taṭe tasyāḥ snānaṃ kurvanti bhaktitaḥ // RKS_91.5 //",
  "GP12skprevku:11267": "pibanti ca jalaṃ nityaṃ na te yānti yamālayam /",
  "GP12skprevku:11268": "yatra sā patitā kuṇḍe śūlabhede narādhipa // RKS_91.6 //",
  "GP12skprevku:11269": "devanadyāḥ pratīcyāṃ ca yatra prācī sarasvatī /",
  "GP12skprevku:11270": "yāmyāṃ ca śūlabhedākhyam asti tīrtham anuttamam // RKS_91.7 //",
  "GP12skprevku:11271": "tatradevaśilā ramyā svayaṃ devena nirmitā /",
  "GP12skprevku:11272": "tatra snātvā tu yo bhaktyā brāhmaṇaṃ bhojayen nṛpa // RKS_91.8 //",
  "GP12skprevku:11273": "alpasyaiva tu dānasya tasya cānto na vidyate /",
  "GP12skprevku:11274": "uttānapāda uvāca:",
  "GP12skprevku:11275": "kāni dānāni śastāni deveśa dharaṇītale // RKS_91.9 //",
  "GP12skprevku:11276": "yāni dattvā naro bhaktyā mucyate sarvakilbiṣaiḥ /",
  "GP12skprevku:11277": "devaśilāyā māhātmyaṃ snānadānāddhi yatphalam // RKS_91.10 //",
  "GP12skprevku:11278": "vratopavāsani yamair yat prāpyaṃ tad vadasva me /",
  "GP12skprevku:11279": "śrībhagavān uvāca:",
  "GP12skprevku:11280": "āsīt purā mahāvīryaścedinātho mahābalaḥ // RKS_91.11 //",
  "GP12skprevku:11281": "vīrasena iti khyāto maṇḍalādhipatīśvaraḥ /",
  "GP12skprevku:11282": "tasya rājye ripurnāsti na vyādhirna ca taskaraḥ // RKS_91.12 //",
  "GP12skprevku:11283": "na cādharmo 'bhavat tatra dharma eva hi sarvadā /",
  "GP12skprevku:11284": "sadā mudānvito rājā sabhāryo bahuputrakaḥ // RKS_91.13 //",
  "GP12skprevku:11285": "ekā ca duhitā tasya surūpā girijā iva /",
  "GP12skprevku:11286": "dṛṣṭā sā pitṛmātṛbhyāṃ bandhuvargajanaiḥ saha // RKS_91.14 //",
  "GP12skprevku:11287": "kṛtvā vaivāhikaṃ kāryaṃ kāle prāpte yathā vidhi /",
  "GP12skprevku:11288": "anantaraṃ cedipatir dvādaśābde maheśvaraḥ // RKS_91.15 //",
  "GP12skprevku:11289": "tatas tasyāstu yo bhartā sa mṛtyuvaśam āgataḥ /",
  "GP12skprevku:11290": "vidhavāṃ tāṃ sutāṃ dṛṣṭvā rājā śokasamanvitaḥ // RKS_91.16 //",
  "GP12skprevku:11291": "uvāca vacanaṃ rājā svabhāryāṃ duḥkhapīḍitaḥ /",
  "GP12skprevku:11292": "bhadre duḥkham idaṃ jātaṃ yāvaj jīvaṃ suduḥsaham // RKS_91.17 //",
  "GP12skprevku:11293": "naiṣā rakṣayituṃ śakyā rūpayauvanadarpitā /",
  "GP12skprevku:11294": "nopāyo vidyate bhāryye bhānumatyāś ca rakṣaṇe // RKS_91.18 //",
  "GP12skprevku:11295": "parasparaṃ vivadatos tacchrutvā kanyakā 'bravīt /",
  "GP12skprevku:11296": "bhānumaty uvāca:",
  "GP12skprevku:11297": "na vrīḍāmi tavāgre 'haṃ jvalantī dāhakenaca // RKS_91.19 //",
  "GP12skprevku:11298": "satyaṃ notpadyate doṣo madarthe ca narādhipa /",
  "GP12skprevku:11299": "adya prabhṛty ahaṃ tāta na veṣaṃ dhāraye kvacit // RKS_91.20 //",
  "GP12skprevku:11300": "sthūlavastrair nijāṅgāni paridhāsyāmi saṃyatā /",
  "GP12skprevku:11301": "cariṣyāmi vratān sarvān purāṇavihitān api // RKS_91.21 //",
  "GP12skprevku:11302": "ātmānaṃ śoṣayiṣyāmi toṣayantī janārdanam /",
  "GP12skprevku:11303": "mamaiṣā vartate buddhir yadi tvaṃ tāta manyase // RKS_91.22 //",
  "GP12skprevku:11304": "bhānumatyā vacaḥ śrutvā rājā snehārdito 'bhavat /",
  "GP12skprevku:11305": "tīrthayātrāṃ samuddiśya kośaṃ dattvā ca puṣkalam // RKS_91.23 //",
  "GP12skprevku:11306": "visṛjya rājā svasutāṃ vṛddhān kṛtvā tu rakṣaṇe /",
  "GP12skprevku:11307": "puruṣaṃ sāyudhaṃ cānyaṃ brāhmaṇaṃ ca purohitam // RKS_91.24 //",
  "GP12skprevku:11308": "avagāhya taṭe dhyātuṃ gaṅgāyāṃ sā narādhipa /",
  "GP12skprevku:11309": "nityam āpūjayad viprān gandhamālyādibhūṣaṇaiḥ // RKS_91.25 //",
  "GP12skprevku:11310": "dāsīdāsaprabhṛtayas tasyā ye rakṣaṇe kṣamāḥ /",
  "GP12skprevku:11311": "tataḥ piturmatenaiva gaṅgātīre samāsthitāḥ // RKS_91.26 //",
  "GP12skprevku:11312": "dvādaśābdāni sā tīre gaṅgāyāḥ samavasthitā /",
  "GP12skprevku:11313": "tyaktvā gaṅgāṃ kvacid rājaputrī kāṣṭhāṃ tu dakṣiṇām // RKS_91.27 //",
  "GP12skprevku:11314": "prāptā sā sacivaiḥ sārddhaṃ yatra revā mahānadī /",
  "GP12skprevku:11315": "ṣaṇmāsaṃ ca sthitā tatra oṃkāre 'marakaṇṭake // RKS_91.28 //",
  "GP12skprevku:11316": "nānāvidheṣu tīrtheṣu tīrthāt tīrthaṃ jagāma ha /",
  "GP12skprevku:11317": "snātvā snātvā dvijān pūjyabhaktiyuktā hy adhiṣṭhitā // RKS_91.29 //",
  "GP12skprevku:11318": "vāruṇīṃ ca diśaṃ gatvā devanadyāś ca saṅgame /",
  "GP12skprevku:11319": "dadarśa cāśramaṃ puṇyam ṛṣisaṅghair niṣevitam // RKS_91.30 //",
  "GP12skprevku:11320": "dṛṣṭvā ṛṣisamūhaṃ sā praṇipatyedam abravīt /",
  "GP12skprevku:11321": "māhātmyaṃ cāsya tīrthasya nāma caivāsya kīrtaya // RKS_91.31 //",
  "GP12skprevku:11322": "ṛṣir uvāca:",
  "GP12skprevku:11323": "cakratīrthaṃ tu vikhyātaṃ cakraṃ dattaṃ purā hareḥ /",
  "GP12skprevku:11324": "maheśvareṇa tuṣṭena devadevena śūlinā // RKS_91.32 //",
  "GP12skprevku:11325": "atra tīrthe tu yaḥ snātvā tarpayet pitṛdevatāḥ /",
  "GP12skprevku:11326": "anivartikā gatis tasya bhavitā nātra saṃśayaḥ // RKS_91.33 //",
  "GP12skprevku:11327": "dvitīye 'hni tato gacchec chūlabhedaṃ tapasvini /",
  "GP12skprevku:11328": "rātrau jāgaraṇaṃ kṛtvā paṭhet paurāṇikīṃ kathām // RKS_91.34 //",
  "GP12skprevku:11329": "viṣṇupūjāṃ prakurvīta puṣpadīpanivedanaiḥ /",
  "GP12skprevku:11330": "prabhāte bhojayed viprān dānaṃ dadyāt svabhaktitaḥ // RKS_91.35 //",
  "GP12skprevku:11331": "caturthe 'hṇi tathā gacched yatra prācī sarasvatī /",
  "GP12skprevku:11332": "brahmadevād viniṣkrāntā pāvanārthaṃ narādhipa // RKS_91.36 //",
  "GP12skprevku:11333": "tatra snātvā naro gatvā tarpayet pitṛdevatāḥ /",
  "GP12skprevku:11334": "śrāddhadas tu vaset tatra yatra devaḥ pitāmahaḥ // RKS_91.37 //",
  "GP12skprevku:11335": "pañcame 'hṇi tato gacchel liṅgaṃ mārkaṇḍasaṃjñitam /",
  "GP12skprevku:11336": "tatra snātvā tu yo bhaktyā arcayet pitṛdevatāḥ // RKS_91.38 //",
  "GP12skprevku:11337": "śrāddhaṃ kṛtvā yathā nyāyam anindyān pūjayed dvijān /",
  "GP12skprevku:11338": "pitarastasya tṛpyanti dvādaśābdaṃ na saṃśayaḥ // RKS_91.39 //",
  "GP12skprevku:11339": "sarvadevamayaṃ sthānaṃ sarvatīrthamanuttamam /",
  "GP12skprevku:11340": "koṭitīrthasamaṃ sthānaṃ koṭiliṅgottamottamam // RKS_91.40 //",
  "GP12skprevku:11341": "trirātraṃ kurute yas tu śuciḥ snānaṃ jitendriyaḥ /",
  "GP12skprevku:11342": "pakṣaṃ māsaṃ ca ṣaṇmāsam abdam ekaṃ kadācana // RKS_91.41 //",
  "GP12skprevku:11343": "na tasya vasatir martye nāke vāsaḥ sadākṣayaḥ /",
  "GP12skprevku:11344": "niyamasthas tu mucyeta trijanmajanitādaghāt // RKS_91.42 //",
  "GP12skprevku:11345": "vinā pumāṃsaṃ yā nārī dvādaśābda tu suvratā /",
  "GP12skprevku:11346": "tiṣṭhate sākṣayaṃ kālaṃ rudraloke mahīyate // RKS_91.43 //",
  "GP12skprevku:11347": "muneś ca vacanaṃ śrutvā mudāṃ paramikāṃ yayau /",
  "GP12skprevku:11348": "tato 'vagāhate tīrthamaharniśamatandritam // RKS_91.44 //",
  "GP12skprevku:11349": "dṛṣṭvā tīrthaprabhāvaṃ tu rājñī vacanam abravīt /",
  "GP12skprevku:11350": "śrūyatāṃ vacanaṃ me 'dya brāhmaṇāḥ sapurohitāḥ // RKS_91.45 //",
  "GP12skprevku:11351": "na tyajām īdṛśaṃ sthānaṃ yāvaj jīvāmy aharniśam /",
  "GP12skprevku:11352": "mātre pitre tathā bhrātre sadbhir vācyam idaṃ vacaḥ // RKS_91.46 //",
  "GP12skprevku:11353": "vartate śūlabhede sā niyatā vratacāriṇī /",
  "GP12skprevku:11354": "ekāntaropavāsena śanair māsamupoṣitā // RKS_91.47 //",
  "GP12skprevku:11355": "devaśilāsthitā nityaṃ dhyāyamānā tu keśavam /",
  "GP12skprevku:11356": "aharniśaṃ sthitā bhūmau dṛṣṭā rājñī śubhānanā // RKS_91.48 //",
  "GP12skprevku:11357": "vratasthā niyatāhārā nāmnā bhānumatī śubhā /",
  "GP12skprevku:11358": "gateṣu dvijamukhyeṣv āyayau śabarayugmakam // RKS_91.49 //",
  "GP12skprevku:11359": "uvāca vacanaṃ tatra tāṃ dṛṣṭvā śabarāṅganā /",
  "GP12skprevku:11360": "naivā 'syāḥ sadṛśī kācit triṣu lokeṣu viśrutā // RKS_91.50 //",
  "GP12skprevku:11361": "sākṣād asau devakanyā hyavatīrṇā mahītale /",
  "GP12skprevku:11362": "bhāryāyā vacanaṃ śrutvā śabaras tām uvāca ha // RKS_91.51 //",
  "GP12skprevku:11363": "kamalāni yathā lābhaṃ dattvā tvaṃ bhuṅkṣva satvaram /",
  "GP12skprevku:11364": "mama caivārcane buddhir na bhoktavyaṃ mayā 'dya vai // RKS_91.52 //",
  "GP12skprevku:11365": "na mayā varjitaṃ bhadre pāpavṛddhyā 'śubhaṃ kṛtam /",
  "GP12skprevku:11366": "śabary uvāca:",
  "GP12skprevku:11367": "na pūrvaṃ tu mayā svāmin bhuktaṃ tasmiṃs tu vāsare // RKS_91.53 //",
  "GP12skprevku:11368": "bhuktaśeṣaṃ mayā bhuktaṃ yāvat kālaṃ smarāmy aham /",
  "GP12skprevku:11369": "bhāryāyā niścayaṃ jñātvā snānaṃ kartuṃ jagāma ha // RKS_91.54 //",
  "GP12skprevku:11370": "ardhottarīyavastreṇa snānaṃ kṛtvā tu bhaktitaḥ /",
  "GP12skprevku:11371": "sarvadevaṃ namaskṛtya gato devaśilāṃ prati // RKS_91.55 //",
  "GP12skprevku:11372": "tasthau sa śaṅkamāno 'pi dhyāyamāno janārdanam /",
  "GP12skprevku:11373": "kumudadvayaṃ śabaryā tu dāsīhaste niveditam // RKS_91.56 //",
  "GP12skprevku:11374": "dṛṣṭvā rājñī tathā puṣpe dāsīṃ caiva tadābravīt /",
  "GP12skprevku:11375": "tvedaṃ puṣpadvayaṃ labdhaṃ kathyatāṃ tac ca sāmpratam // RKS_91.57 //",
  "GP12skprevku:11376": "śīghraṃ gacchāvagaccha tvaṃ puṣpaṃ caivānayāparam /",
  "GP12skprevku:11377": "anena vasunā caiva kamalāni samānaya // RKS_91.58 //",
  "GP12skprevku:11378": "bhānumatyā vacaḥ śrutvā gatā sā śabarīṃ prati /",
  "GP12skprevku:11379": "śrīphalāni ca puṣpāṇi bahūny anyāni dehi me // RKS_91.59 //",
  "GP12skprevku:11380": "śabary uvāca:",
  "GP12skprevku:11381": "śrīphalāni ca dāsyāmi puṣpāṇi ca viśeṣataḥ /",
  "GP12skprevku:11382": "mūlyena me spṛhā nāsti gatvā rājñīṃ nivedaya // RKS_91.60 //",
  "GP12skprevku:11383": "gatā dāsī nivedyātha rājñī ca svayam āgatā /",
  "GP12skprevku:11384": "uvāca śabaraṃ rājñī puṣpaṃ mūlyena dehi me // RKS_91.61 //",
  "GP12skprevku:11385": "śabara uvāca:",
  "GP12skprevku:11386": "na mūlyaṃ kāmaye devi phalapuṣpasamudbhavam /",
  "GP12skprevku:11387": "śrīphalāni ca puṣpāṇi yatheṣṭaṃ mama gṛhyatām // RKS_91.62 //",
  "GP12skprevku:11388": "arcāṃ kuru yathānyāyaṃ vāsudevaṃ jagatpatim /",
  "GP12skprevku:11389": "rājñī uvāca:",
  "GP12skprevku:11390": "vinā mūlyaṃ na gṛhṇāmi kamalāni tavādhunā // RKS_91.63 //",
  "GP12skprevku:11391": "dhānyasya khaṇḍikām ekām etāṃ prati nigṛhyatām // RKS_91.64 //",
  "GP12skprevku:11392": "śabara uvāca:",
  "GP12skprevku:11393": "nāhāraṃ cintayāmyadya muktvā devaṃ varānane // RKS_91.65 //",
  "GP12skprevku:11394": "devakāryaṃ vinā bhadre nānyābuddhiḥ pravartate /",
  "GP12skprevku:11395": "rājñī uvāca:",
  "GP12skprevku:11396": "na tvayānnaṃ parityājyaṃ sarvamanne pratiṣṭhitam // RKS_91.66 //",
  "GP12skprevku:11397": "tasmāt sarvaprayatnena mamānnaṃ pratigṛhyatām /",
  "GP12skprevku:11398": "tapasvino mahābhāgā ye cāraṇyanivāsinaḥ // RKS_91.67 //",
  "GP12skprevku:11399": "te maddvāre sthitāḥ sarve yācante te 'nnakāṅkṣiṇaḥ /",
  "GP12skprevku:11400": "śabara uvāca:",
  "GP12skprevku:11401": "niṣedho 'dhikṛtaḥ pūrvaṃ mayā satyaṃ na saṃśayaḥ // RKS_91.68 //",
  "GP12skprevku:11402": "satyamūlaṃ jagat sarvaṃ satye caiva pratiṣṭhitam /",
  "GP12skprevku:11403": "satyena tapate sūryaḥ satyena dyotate śaśī // RKS_91.69 //",
  "GP12skprevku:11404": "satyena vāyavovānti dharā satye pratiṣṭhitā /",
  "GP12skprevku:11405": "tasmāt sarvaprayatnena satyaṃ satyaṃ na lopayet // RKS_91.70 //",
  "GP12skprevku:11406": "rājñī uvāca:",
  "GP12skprevku:11407": "ārāmopahṛtaṃ puṣpam āraṇyaṃ puṣpam eva ca /",
  "GP12skprevku:11408": "krītaṃ prahigrahāl labdhaṃ puṣpam evaṃ caturvidham // RKS_91.71 //",
  "GP12skprevku:11409": "uttamaṃ phalamāraṇyaṃ gṛhītvā svayam eva hi /",
  "GP12skprevku:11410": "madhyamaṃ phalamārāmyamadhamaṃ krītam eva ca // RKS_91.72 //",
  "GP12skprevku:11411": "pratigraheṇa yal labdhaṃ niṣphalaṃ tad vidurbudhāḥ /",
  "GP12skprevku:11412": "purohita uvāca:",
  "GP12skprevku:11413": "gṛhāṇa rājñi puṣpāṇi pūjāṃ kuru janārdane // RKS_91.73 //",
  "GP12skprevku:11414": "upakāraṃ prakurvantī pūjāṃ cakre yathāvidhi /",
  "GP12skprevku:11415": "rātrau jāgaraṇaṃ kṛtvā kathā paurāṇikī śrutā // RKS_91.74 //",
  "GP12skprevku:11416": "śabaras tu tato bhāryām idaṃ vacanam abravīt /",
  "GP12skprevku:11417": "dīpārthaṃ gṛhyatāṃ sneho yathālābhena sundari // RKS_91.75 //",
  "GP12skprevku:11418": "dattvā dīpaṃ tataḥ kṛtvā dhūpaṃ pūjāṃ janārdane /",
  "GP12skprevku:11419": "kṛtvā jāgaraṇaṃ rātrau dhyāyamānas tu keśavam // RKS_91.76 //",
  "GP12skprevku:11420": "tataḥ prabhātasamaye dṛṣṭvā snānotsukaṃjanam /",
  "GP12skprevku:11421": "kecic ca śūlabhede tu devanadyāṃ tathaiva ca // RKS_91.77 //",
  "GP12skprevku:11422": "sarasvatyāṃ tathā kecinmārkaṇḍeye tathā hrade /",
  "GP12skprevku:11423": "cakratīrthe tathā kecit snānaṃ kurvanti bhaktitaḥ // RKS_91.78 //",
  "GP12skprevku:11424": "śucibhūtās tu te sarve janā devaśilopari /",
  "GP12skprevku:11425": "śrāddhaṃ kurvanti vai tatra prayatnena dvijarṣabhāḥ // RKS_91.79 //",
  "GP12skprevku:11426": "tān dṛṣṭvā śabaro bilvaiḥ piṇḍaṃ nirvartayet tataḥ /",
  "GP12skprevku:11427": "bhānumatyā tathā saktupiṇḍanirvapaṇaṃ kṛtam // RKS_91.80 //",
  "GP12skprevku:11428": "anindya bhojayed vipraṃ dambhadoṣavivarjitam /",
  "GP12skprevku:11429": "haviṣyeṇa tathā dadhnā śarkarāmadhusarpiṣā // RKS_91.81 //",
  "GP12skprevku:11430": "pāyasena ca gavyena kṛśareṇa viśeṣataḥ /",
  "GP12skprevku:11431": "bhojayitvā tathā rājñī dānaṃ dattvā yathāvidhi // RKS_91.82 //",
  "GP12skprevku:11432": "pādukopānahau chatraṃ śayyā govṛṣam eva ca /",
  "GP12skprevku:11433": "vividhāni ca dānāni hemaratnamayāni ca // RKS_91.83 //",
  "GP12skprevku:11434": "tatra tīrthe mahārāja kapilāṃ yaḥ prayacchati /",
  "GP12skprevku:11435": "tena dattā mahī rājan saśailavanakānanā // RKS_91.84 //",
  "GP12skprevku:11436": "uttānapāda uvāca:",
  "GP12skprevku:11437": "tilapradaḥ prajā iṣṭā dīpadaścakṣuruttamam /",
  "GP12skprevku:11438": "bhūmidaḥ svargam āpnoti dīrghāyuś ca hiraṇyadaḥ // RKS_91.85 //",
  "GP12skprevku:11439": "gṛhado rogarahito raupyado rūpamuttamam /",
  "GP12skprevku:11440": "vāsodaś candralokaṃ tu aśvadaḥ sūryalokabhāk // RKS_91.86 //",
  "GP12skprevku:11441": "vṛṣadas tu śriyaṃ puṇyāṃ godānāt tu triviṣṭapam /",
  "GP12skprevku:11442": "śayyādānaṃ ca yo dadyāt sa svargamabhayapradaḥ // RKS_91.87 //",
  "GP12skprevku:11443": "dhānyadaḥ śāśvataṃ saukhyaṃ brahmado brahma śāśvatam /",
  "GP12skprevku:11444": "sarveṣām eva dānānāṃ brahmadānaṃ viśiṣyate // RKS_91.88 //",
  "GP12skprevku:11445": "bhāryām aśvaṃ mahīṃ vāsas tilakāṃ ca na sarpiṣam /",
  "GP12skprevku:11446": "ye nayena hi bhāvena dānaṃ viprāya yacchati // RKS_91.89 //",
  "GP12skprevku:11447": "tena tena hi bhāvena prāpnoti padapūjitam /",
  "GP12skprevku:11448": "dṛṣṭvā dānāni sarvāṇi rājñyā dattāni yāni ca // RKS_91.90 //",
  "GP12skprevku:11449": "uvāca śabaro bhāryāṃ yac chṛṇuṣva narādhipa /",
  "GP12skprevku:11450": "śabara uvāca:",
  "GP12skprevku:11451": "purāṇaṃ paṭhitaṃ bhadre brāhmaṇair vedapāragaiḥ // RKS_91.91 //",
  "GP12skprevku:11452": "śrutaṃ ca tan mayā sarvaṃ dānadharmaparaṃ śubham /",
  "GP12skprevku:11453": "pūrvajanmārjitaṃ pāpaṃ snānadānavratena ca // RKS_91.92 //",
  "GP12skprevku:11454": "tatsarvaṃ ca kṣayaṃ jātaṃ madīyena priye śṛṇu /",
  "GP12skprevku:11455": "atra dattaṃ hutaṃ taptaṃ sarvaṃ bhavati cākṣayam // RKS_91.93 //",
  "GP12skprevku:11456": "te dvijā bhānumatyā ca śūlabhedaṃ gatās tataḥ /",
  "GP12skprevku:11457": "dadṛśuḥ śabaraṃ kuṇḍe śabaryā saha saṃsthitam // RKS_91.94 //",
  "GP12skprevku:11458": "īśānyāṃ ca tato gatvā bhṛguparvatamūrdhani /",
  "GP12skprevku:11459": "martukāmas tathārūḍho bhāryayā saha pārthiva // RKS_91.95 //",
  "GP12skprevku:11460": "rājaputry uvāca:",
  "GP12skprevku:11461": "tiṣṭha tiṣṭha mahāsattva śṛṇuṣva vacanaṃ mama /",
  "GP12skprevku:11462": "kimarthaṃ tyajasi prāṇānadyāpi ca yuvā bhavān // RKS_91.96 //",
  "GP12skprevku:11463": "kiṃ santāpaḥ samudvegaḥ kiṃ duḥkhaṃ vyādhir eva ca /",
  "GP12skprevku:11464": "śiśuś ca dṛśyate 'dyāpi kāraṇaṃ kathayasva me // RKS_91.97 //",
  "GP12skprevku:11465": "śabara uvāca:",
  "GP12skprevku:11466": "kāraṇaṃ nāsti me kiṃcin na duḥkhaṃ kiṃcid eva hi /",
  "GP12skprevku:11467": "saṃsārasārabhūtatve nānyā buddhiḥ pravartate // RKS_91.98 //",
  "GP12skprevku:11468": "duḥkhena labhate yasmān manuṣyatvaṃ varānane /",
  "GP12skprevku:11469": "mānuṣyaṃ janma cāsādya yo na dharmaṃ samācaret // RKS_91.99 //",
  "GP12skprevku:11470": "sa gacchen narakaṃ ghoram alpadoṣeṇa sundari /",
  "GP12skprevku:11471": "tasmāt patitum icchāmi asmiṃs tīrthe tapasvini // RKS_91.100 //",
  "GP12skprevku:11472": "rājaputry uvāca:",
  "GP12skprevku:11473": "adyāpi vartate kālaḥ svadharmā vividhāḥ kriyāḥ /",
  "GP12skprevku:11474": "kṛtvā prakṛtadharmāṇi tatra dānena śuddhyati // RKS_91.101 //",
  "GP12skprevku:11475": "ahaṃ dāsyāmi te dhānyaṃ vāsāṃsi draviṇāni ca /",
  "GP12skprevku:11476": "nityaṃ tvamācarerdharmaṃ dhyāyamāno janārdanam // RKS_91.102 //",
  "GP12skprevku:11477": "śabara uvāca:",
  "GP12skprevku:11478": "na cāhaṃ kāmaye devi dhānyaṃ vastrāṇi caiva hi /",
  "GP12skprevku:11479": "yaḥ parasyānnam aśnāti sa naro 'śnāti kilbiṣam // RKS_91.103 //",
  "GP12skprevku:11480": "rājaputry uvāca:",
  "GP12skprevku:11481": "kandamūlaphalāhāro bhuktvā vai bhakṣyamuttamam /",
  "GP12skprevku:11482": "avagāhya ca tīrthāni sarvapāpaiḥ pramucyase // RKS_91.104 //",
  "GP12skprevku:11483": "tato vimuktapāpas tu yaḥ kaścit puruṣaḥ śuciḥ /",
  "GP12skprevku:11484": "karmaṇā tena caiva tvaṃ gatiṃ samprāpsyase śubhām // RKS_91.105 //",
  "GP12skprevku:11485": "śabara uvāca:",
  "GP12skprevku:11486": "atra madhye mayā tyaktāḥ prāṇā dṛṣṭvā hitaṃ ca yat /",
  "GP12skprevku:11487": "satyanna lopaye devi iti me niścitā matiḥ // RKS_91.106 //",
  "GP12skprevku:11488": "prasādaḥ kriyatāṃ devi kṣamasva tvaṃ janaiḥ saha /",
  "GP12skprevku:11489": "baddhottarīyavastreṇa ātmānaṃ ca prayatnataḥ // RKS_91.107 //",
  "GP12skprevku:11490": "bhāryayā sahitas tatra hariṃ dhyātvā papāta ha /",
  "GP12skprevku:11491": "nagārdhaṃ patito yāvad gatajīvo narādhipa // RKS_91.108 //",
  "GP12skprevku:11492": "tūṣṇīṃ bhūtaṃ tu taṃ dṛṣṭvā kuṇḍasyopari bhūmipa /",
  "GP12skprevku:11493": "trimūrtigarte tatkāle śabaro bhāryayā saha // RKS_91.109 //",
  "GP12skprevku:11494": "divyaṃ vimānam ārūḍho gataś ca gatimuttamām // RKS_91.110 //",
  "GP12skprevku:11495": "iti śrīskandapurāṇe revākhaṇḍe śabarasvargārohaṇaṃ nāmaikanavatitamo 'dhyāyaḥ //",
  "GP12skprevku:11496": "RKS adhyāya 92",
  "GP12skprevku:11497": "rājovāca:",
  "GP12skprevku:11498": "tatas tayāpi deveśa bhānumatyā hi kiṃkṛtam /",
  "GP12skprevku:11499": "etan me saṃśayaṃ deva kathayasva prasādataḥ // RKS_92.1 //",
  "GP12skprevku:11500": "hara uvāca:",
  "GP12skprevku:11501": "cintayitvā tu sā rājñī gatā kuṇḍasya sannidhau /",
  "GP12skprevku:11502": "dṛṣṭvā tīrthasya māhātmyaṃ rājñī harṣeṇa pūritā // RKS_92.2 //",
  "GP12skprevku:11503": "viprān bahūn samāhūya pūjayāmāsa tatkṣaṇāt /",
  "GP12skprevku:11504": "dadau ca vividhaṃ dānaṃ brāhmaṇebhyo narādhipa // RKS_92.3 //",
  "GP12skprevku:11505": "dattvā ca dakṣiṇām evaṃ madhumāse ca bhūmipa /",
  "GP12skprevku:11506": "amāyāṃ ca tato rājñī gatā parvatamūrdhani // RKS_92.4 //",
  "GP12skprevku:11507": "nagaśṛṅgaṃ samāruhya kṛtvā tu karasampuṭam /",
  "GP12skprevku:11508": "vijñāpya brāhmaṇān sarvān idaṃ vacanam abravīt // RKS_92.5 //",
  "GP12skprevku:11509": "mama mātā pitā bhrātā tathā 'nye caiva bāndhavāḥ /",
  "GP12skprevku:11510": "sarve kṣamantu te sarvair idaṃ vācyaṃ tadā vacaḥ // RKS_92.6 //",
  "GP12skprevku:11511": "ityuktvā śūlabhede tu tapaḥ kṛtvā sudāruṇam /",
  "GP12skprevku:11512": "visṛjya caivam ātmānaṃ tasmiṃs tīrthe divaṃgatā // RKS_92.7 //",
  "GP12skprevku:11513": "brāhmaṇā ūcuḥ:",
  "GP12skprevku:11514": "sandeśaṃ kathayiṣyāmas tvayoktaṃ śobhanavrate /",
  "GP12skprevku:11515": "mātāpitroś ca suśroṇi mā te 'bhūd atra saṃśayaḥ // RKS_92.8 //",
  "GP12skprevku:11516": "tato visṛjya lokaṃ tu sthitā parvatasannidhau /",
  "GP12skprevku:11517": "ardhottarīyavastraṃ tu gāḍhaṃ kṛtvā punaḥ punaḥ // RKS_92.9 //",
  "GP12skprevku:11518": "tato visṛjya cātmānam ekacittā narādhipa /",
  "GP12skprevku:11519": "nagārddhaṃ patitā yāvat tāvad dṛṣṭā surāsuraiḥ // RKS_92.10 //",
  "GP12skprevku:11520": "divyaṃ vimānam āruhya kailāsaṃ sā jagāma ha /",
  "GP12skprevku:11521": "tataḥ sā paśyatāṃ teṣāṃ janānāṃ tridivaṃ gatā // RKS_92.11 //",
  "GP12skprevku:11522": "iti śrīskandapurāṇe revākhaṇḍe bhānumatīsvargārohaṇaṃ nāma dvinavatitamo 'dhyāyaḥ //",
  "GP12skprevku:11523": "RKS adhyāya 93",
  "GP12skprevku:11524": "deva uvāca:",
  "GP12skprevku:11525": "tataḥ puṣkariṇīṃ gacchet sarvapāpapraṇāśinīm /",
  "GP12skprevku:11526": "śrutvā tasyāḥ prabhāvaṃ tu sarvapāpaiḥ pramucyate // RKS_93.1 //",
  "GP12skprevku:11527": "revāyā uttare kūle tīrthaṃ paramaśobhanam /",
  "GP12skprevku:11528": "yatrāste sarvadā devo divyamūrtirdivākaraḥ // RKS_93.2 //",
  "GP12skprevku:11529": "kurukṣetraṃ yathāpuṇyaṃ sarvakāmikam uttamam /",
  "GP12skprevku:11530": "idaṃ tīrthaṃ tathā puṇyaṃ sarvakāmaphalapradam // RKS_93.3 //",
  "GP12skprevku:11531": "kurukṣetre yathā vṛddhir dānasya jagatīpate /",
  "GP12skprevku:11532": "puṣkariṇyāṃ tathā vṛddhir dānasyāpi na saṃśayaḥ // RKS_93.4 //",
  "GP12skprevku:11533": "yavam ekaṃ tu yo dadyāt sauvarṇaṃ cātra vai nṛpa /",
  "GP12skprevku:11534": "puṣkariṇyāṃ tathā snānaṃ sarvaṃ sthāneśvare smṛtam // RKS_93.5 //",
  "GP12skprevku:11535": "sūryagrahe yathā śaktyā dattvā dānaṃ yathā vidhi /",
  "GP12skprevku:11536": "hasty aśvaratharatnāni gṛhaṃ gāś ca dhurandharān // RKS_93.6 //",
  "GP12skprevku:11537": "suvarṇaṃ rajataṃ vāpi brāhmaṇebhyo dadāti yaḥ /",
  "GP12skprevku:11538": "trayodaśadinaṃ yāvat trayodaśaguṇaṃ bhavet // RKS_93.7 //",
  "GP12skprevku:11539": "tilamiśreṇa toyena tarpayet pitṛdevatāḥ /",
  "GP12skprevku:11540": "dvādaśābdaṃ bhavet tṛptis tatra tīrthe mahīpate // RKS_93.8 //",
  "GP12skprevku:11541": "yas tatra kurute śrāddhaṃ pāyasair madhusarpiṣā /",
  "GP12skprevku:11542": "śrāddhaṃ maghādi ṛkṣeṣu pitṝṇāṃ dattam akṣayam // RKS_93.9 //",
  "GP12skprevku:11543": "akṣatair badarair bilvair iṅgudair vai tilaiḥ saha /",
  "GP12skprevku:11544": "akṣayaṃ phalamāpnoti tasmiṃs tīrthe na saṃśayaḥ // RKS_93.10 //",
  "GP12skprevku:11545": "tatra snātvā tu yo devaṃ pūjayec ca divākaram /",
  "GP12skprevku:11546": "sa gacchet paramaṃ lokaṃ tridaśair api vanditaḥ // RKS_93.11 //",
  "GP12skprevku:11547": "ṛcamekāṃ paṭhed yas tu yajuṣaḥ sāmna eva ca /",
  "GP12skprevku:11548": "samagrasya sa vedasya phalam āpnoti vai dvijaḥ // RKS_93.12 //",
  "GP12skprevku:11549": "tripuṣkaraṃ japen mantraṃ dhyāyamāno divākaram /",
  "GP12skprevku:11550": "sa gacchet paramaṃ lokaṃ tridaśair api vanditam // RKS_93.13 //",
  "GP12skprevku:11551": "yastatra vidhivat prāṇāṃs tyajate nṛpasattama /",
  "GP12skprevku:11552": "sa gacchet paramaṃ sthānaṃ yatra devo divākaraḥ // RKS_93.14 //",
  "GP12skprevku:11553": "mārkaṇḍeya uvāca:",
  "GP12skprevku:11554": "bhūyo 'py anyat pravakṣyāmi ādityeśvaram uttamam /",
  "GP12skprevku:11555": "sarvaduḥkhaharaṃ pārtha sarvavighnavināśanam // RKS_93.15 //",
  "GP12skprevku:11556": "asya tīrthasya cānyāni tīrthāni kurunandana /",
  "GP12skprevku:11557": "na labhante śriyaṃ nāke martye pātālagocare // RKS_93.16 //",
  "GP12skprevku:11558": "kurukṣetraṃ yathā gaṅgā naimiṣaṃ puṣkaraṃ tathā /",
  "GP12skprevku:11559": "vārāṇasī ca kedāraṃ prayāgo nṛpanandana // RKS_93.17 //",
  "GP12skprevku:11560": "ravitīrthasya sarvāṇi kalāṃ nārhanti ṣoḍaśīm /",
  "GP12skprevku:11561": "ravitīrthe ca yad dattaṃ śṛṇuṣva kurunandana // RKS_93.18 //",
  "GP12skprevku:11562": "snehārthe kathayiṣyāmi vārdhakye nāsti paṇḍitaḥ /",
  "GP12skprevku:11563": "śṛṇvantu ṛṣayaḥ sarve taponiṣṭhā mahātmānaḥ // RKS_93.19 //",
  "GP12skprevku:11564": "śrutaṃ me rudrasānnidhye skandarudragaṇaiḥ saha /",
  "GP12skprevku:11565": "pārvatyā prārthitaḥ śambhūravitīrthasya yatphalam // RKS_93.20 //",
  "GP12skprevku:11566": "śambhunāpi tadākhyātaṃ girijāyāḥ puras tadā /",
  "GP12skprevku:11567": "tatsarvam ekacittena rudrodgītaṃ śrutaṃ mayā // RKS_93.21 //",
  "GP12skprevku:11568": "durbhikṣopahatā viprā narmadā taṭam āśritāḥ /",
  "GP12skprevku:11569": "uddālako vaśiṣṭhaś ca māṇḍavyo gautamas tathā // RKS_93.22 //",
  "GP12skprevku:11570": "yājñavalkyo 'tha śāṇḍilyaścyavano bhārgavas tathā /",
  "GP12skprevku:11571": "nāśake turvibhāṇḍaś ca bālakhilyādayas tathā // RKS_93.23 //",
  "GP12skprevku:11572": "śātātapo 'pi śaṅkhaś ca jaiminir gobhilas tathā /",
  "GP12skprevku:11573": "jaigīṣavyaḥ śatānīka ṛṣisaṅghāḥ samāgatāḥ // RKS_93.24 //",
  "GP12skprevku:11574": "tīrthayātrā kṛtā tais tu narmadāyā samantataḥ /",
  "GP12skprevku:11575": "ādityeśaṃ samāyātāḥ prasaṅgād ṛṣisattamāḥ // RKS_93.25 //",
  "GP12skprevku:11576": "vṛkṣais saṃchāditaṃ sarvaṃ dhavaistindukapāṭalaiḥ /",
  "GP12skprevku:11577": "jambīrair arjunaiḥ kundair jaṭākesarakiṃśukaiḥ // RKS_93.26 //",
  "GP12skprevku:11578": "punnāganārikerais tu khadiraiḥ kalpapādapaiḥ /",
  "GP12skprevku:11579": "anekaśvāpadākīrṇaṃ mṛgamālāsamākulam // RKS_93.27 //",
  "GP12skprevku:11580": "ṛkṣahastisamāyuktaṃ citrakaiś ca suśobhitam /",
  "GP12skprevku:11581": "praviśya ṛṣayaḥ sarve vane puṣpaphalākule // RKS_93.28 //",
  "GP12skprevku:11582": "vanānte ca nārī śubhrā dṛṣṭā raktāmbarānvitā /",
  "GP12skprevku:11583": "raktamālyā suśobhāḍhyā rastacandanacarcitā // RKS_93.29 //",
  "GP12skprevku:11584": "raktābharaṇasaṃyuktā śaśihastā bhayāvahā /",
  "GP12skprevku:11585": "tasyāḥ samīpago dṛṣṭaḥ kṛṣṇajīmūtasannibhaḥ // RKS_93.30 //",
  "GP12skprevku:11586": "mahākāyo bhīmavaktraḥ pāśahasto bhayāvahaḥ /",
  "GP12skprevku:11587": "anādhṛṣyo vayovṛddha āturaḥ piṅgalocanaḥ // RKS_93.31 //",
  "GP12skprevku:11588": "dīrghajihvaḥ karālāsyas tīkṣṇādaṃṣṭro durāsadaḥ /",
  "GP12skprevku:11589": "vṛddhāṃ striyaṃ kuruśreṣṭha te paśyan viprapuṃgavāḥ // RKS_93.32 //",
  "GP12skprevku:11590": "tataḥ samīpagā vṛddhā sa ca vṛddhaś ca bhārata /",
  "GP12skprevku:11591": "svādhyāyaniratair viprais tau pṛṣṭau pāpakarmiṇau // RKS_93.33 //",
  "GP12skprevku:11592": "vṛddhāvūcatuḥ:",
  "GP12skprevku:11593": "yuṣmākaṃ yaminaḥ sarve tiṣṭhadhvaṃ tīrthamadhyataḥ /",
  "GP12skprevku:11594": "śīghraṃ praviśyatāṃ sarve narmadā caiva sevyatām // RKS_93.34 //",
  "GP12skprevku:11595": "tayoḥ śrutvā tu vacanaṃ brāhmaṇāḥ śaṃsitavratāḥ /",
  "GP12skprevku:11596": "jagmus te narmadākacchaṃ dṛṣṭvā revāṃ dvijottamāḥ // RKS_93.35 //",
  "GP12skprevku:11597": "natāḥ kecit stuvanty anye jayadevi namo 'stu te // RKS_93.36 //",
  "GP12skprevku:11598": "ṛṣaya ūcuḥ:",
  "GP12skprevku:11599": "namo 'stu te siddhagaṇair niṣevite namo 'stu te sarvapavitramaṅgale /",
  "GP12skprevku:11600": "namo 'stu te viprasahasrapūjite /",
  "GP12skprevku:11601": "namo 'stu te rudrasamudbhave pare // RKS_93.37 //",
  "GP12skprevku:11602": "namo'stu te sarvapavitrapāvane namo 'stu te devi vare prasīda naḥ /",
  "GP12skprevku:11603": "namo 'stu te śītajale sukhaprade saridvare pāpahare dayānvite // RKS_93.38 //",
  "GP12skprevku:11604": "anekabhūtāṅgasuśobhitāṅge gandharvayakṣoragapāvitāṅge /",
  "GP12skprevku:11605": "mahāgajaughā mahiṣā varāhāḥ krīḍanti toye sumahormimālaiḥ // RKS_93.39 //",
  "GP12skprevku:11606": "namāmaḥ sarve varade sukhaprade 'smān paśupāśabaddhān /",
  "GP12skprevku:11607": "pāpairanekaiḥ paśupāśabaddhā bhramanti tāvannarakeṣu nityam // RKS_93.40 //",
  "GP12skprevku:11608": "yāvat tavāmbho nahi saṃspṛśanti spṛṣṭaṃ karaiścandramaso raveś ca /",
  "GP12skprevku:11609": "anekasaṃsārabhayārditānāṃ pāpair anekaiḥ pariveṣṭitānām // RKS_93.41 //",
  "GP12skprevku:11610": "gatis tvam ambhojasamānavaktre dvandvair anekair abhisaṃvṛtānām /",
  "GP12skprevku:11611": "nadyas tu pūjyā vimalā bhavanti /",
  "GP12skprevku:11612": "tvāṃ devi cāsādya na saṃśayo 'tra // RKS_93.42 //",
  "GP12skprevku:11613": "dukhāturāṇām abhayaṃ dadāsi devair anekair abhipūjitāsi /",
  "GP12skprevku:11614": "viṇmūtradehārṇavamagnadehā bhavanti tāvan narakeṣu martyāḥ // RKS_93.43 //",
  "GP12skprevku:11615": "mahāniloddhūtataraṅgabhaṅgaṃ jalaṃ na yāvat tava saṃspṛśanti /",
  "GP12skprevku:11616": "mlecchāḥ pulindās tvatha yātudhānāḥ pibanti cāmbhastava devi puṇyam // RKS_93.44 //",
  "GP12skprevku:11617": "te 'pi pramuñcanti bhayāt tu ghorāt kim atra viprā bhayapāpabhītāḥ /",
  "GP12skprevku:11618": "ghore yuge 'smin kalināmnyapuṇye tvaṃ bhrājase kālajalaughapūrṇe // RKS_93.45 //",
  "GP12skprevku:11619": "devyatra nakṣatrapathe 'pi gaṅgā tava prasādād divi devyatiṣṭhat /",
  "GP12skprevku:11620": "kāle yatheṣṭaṃ paripālaya tvaṃ yāsyāma lokaṃ tava suprasādāt // RKS_93.46 //",
  "GP12skprevku:11621": "vayaṃ tathā tvaṃ kuru naḥ prasādaṃ tvām āśritās tvāṃ śaraṇaṃ gatā vai /",
  "GP12skprevku:11622": "gatis tvam evātra piteva putraṃ tvam ādideva prabhave vicitre // RKS_93.47 //",
  "GP12skprevku:11623": "kāle 'py anāvṛṣṭibhavaṃ kṣayaṃ ca rakṣasva (?) /",
  "GP12skprevku:11624": "sarvaṃ jagataḥ svarūpam .... .... // RKS_93.48 //",
  "GP12skprevku:11625": "evaṃ stutā mahādevī narmadā saritāṃ varā /",
  "GP12skprevku:11626": "pratyakṣā sā parābhūtā brāhmaṇānāṃ yudhiṣṭhira // RKS_93.49 //",
  "GP12skprevku:11627": "narmadovāca:",
  "GP12skprevku:11628": "tuṣṭāhaṃ varadā viprā dāsye vo vāñchitaṃ phalam /",
  "GP12skprevku:11629": "tato 'varṣan mahāmeghā dhānyaṃ ca pracuraṃ tathā // RKS_93.50 //",
  "GP12skprevku:11630": "kandamūlaphalaṃ śākaṃ sukhaṃ sarvasaṃśritam /",
  "GP12skprevku:11631": "mārkaṇḍeya uvāca:",
  "GP12skprevku:11632": "paṭhanti ye stotram idaṃ narendra śṛṇvanti bhaktyā parayaā prapannāḥ // RKS_93.51 //",
  "GP12skprevku:11633": "tebhyo 'ntakāle sariduttameyaṃ gatiṃ viśaddhāṃ nitarāṃ dadāti /",
  "GP12skprevku:11634": "prātaḥ samutthāya samāna evaṃ saṃkīrtayed rudramumāṃ ca devīm // RKS_93.52 //",
  "GP12skprevku:11635": "pāpāni sarvāṇi layaṃ grayānti samāśrayante ca mahānubhāvāḥ /",
  "GP12skprevku:11636": "pāpais tu muktā divi modayante śambhorgirā caiva tu nānyathā ca // RKS_93.53 //",
  "GP12skprevku:11637": "mārkaṇḍeya uvāca:",
  "GP12skprevku:11638": "dṛṣṭās te puruṣā nānyā narmadātaṭam āśritāḥ /",
  "GP12skprevku:11639": "snānadevārccanairyuktāḥ pañcaiva tu mahābalāḥ // RKS_93.54 //",
  "GP12skprevku:11640": "te dṛṣṭā brāhmaṇaiḥ sarvair vedavedāṅgapāragaiḥ /",
  "GP12skprevku:11641": "viprā ūcuḥ:",
  "GP12skprevku:11642": "dinānte ca striyor yugmaṃ dṛṣṭaṃ raudraṃ bhayāvaham // RKS_93.55 //",
  "GP12skprevku:11643": "trayo vṛddhāś ca puruṣāḥ pāśahastā bhayāvahāḥ /",
  "GP12skprevku:11644": "durddharā durnisaṃkāśā itaścetaś ca cañcalāḥ // RKS_93.56 //",
  "GP12skprevku:11645": "vyāharanti bhiyā vācā ākāṅkṣā darśanasya ca /",
  "GP12skprevku:11646": "aparaspariṇas sarve nirīkṣante parasparam // RKS_93.57 //",
  "GP12skprevku:11647": "teṣu saṅgheṣu yatproktaṃ tatsarvaṃ kathayāmi te /",
  "GP12skprevku:11648": "puruṣā ūcuḥ:",
  "GP12skprevku:11649": "tīrthāvagāhanaṃ sarvaiḥ pūrvapaścimadakṣiṇe // RKS_93.58 //",
  "GP12skprevku:11650": "uttare ca kṛtaṃ bhaktyā na pāpaṃ tad vyapohitam /",
  "GP12skprevku:11651": "niṣpāpāś cātra sañjātās tīrthasyāsya prabhāvataḥ // RKS_93.59 //",
  "GP12skprevku:11652": "śṛṇvantu ṛṣayaḥ sarve agnijvālopamā dvijāḥ /",
  "GP12skprevku:11653": "pātakāni ca ghorāṇi yāny acintyāni dehinām // RKS_93.60 //",
  "GP12skprevku:11654": "pāpiṣṭhena tu cānena garordārā vidūṣitāḥ /",
  "GP12skprevku:11655": "hṛtaṃ cānyena mitrasya suvarṇaṃ ca tathā ca vai // RKS_93.61 //",
  "GP12skprevku:11656": "brahmahatyā kṛtā raudrā kṛtaṃ cānyena pātakam /",
  "GP12skprevku:11657": "surāpānaṃ tu cāpy asya saṃjātaṃ cānyakāmataḥ // RKS_93.62 //",
  "GP12skprevku:11658": "govadhaṃ pāpam etena kṛtam ekena pāpinā /",
  "GP12skprevku:11659": "akāmato 'pi sarveṣāṃ pātakāni narādhipa // RKS_93.63 //",
  "GP12skprevku:11660": "brāhmaṇās tāṃs tu te dṛṣṭvā pāpiṣṭhā gatakalmaṣāḥ /",
  "GP12skprevku:11661": "tīrthasyāsya prabhāveṇa narmadāyāḥ prabhāvataḥ // RKS_93.64 //",
  "GP12skprevku:11662": "na kvācit pātakānāṃ tu praveśaś cātra jāyate /",
  "GP12skprevku:11663": "evaṃ saṃcintya te sarve pāpiṣṭhāś ca parasparam // RKS_93.65 //",
  "GP12skprevku:11664": "kṣipram eva samuddhṛtya vicintya hṛdaye harim /",
  "GP12skprevku:11665": "snātvā revājale puṇye tārpitvā pitṛdevatāḥ // RKS_93.66 //",
  "GP12skprevku:11666": "natvā tu bhāskaraṃ devaṃ hṛdi dhyātvā janārdanam /",
  "GP12skprevku:11667": "kṛtvā pradakṣiṇāṃ bhaktyā jvalite jātavedasi // RKS_93.67 //",
  "GP12skprevku:11668": "patitāḥ pāṇḍavaśreṣṭha pāpodvignāś ca pāpinaḥ /",
  "GP12skprevku:11669": "sāttvikīṃ kāmanāṃ kṛtvā tyaktvā prāṇān divaṅgatāḥ // RKS_93.68 //",
  "GP12skprevku:11670": "niṣpāpās te mahābhāgair narmadāyottare taṭe /",
  "GP12skprevku:11671": "vimānasthās tadā dṛṣṭā brāhmaṇais te yudhiṣṭhira // RKS_93.69 //",
  "GP12skprevku:11672": "āścaryamatulaṃ dṛṣṭam ṛṣibhir narmadātaṭe /",
  "GP12skprevku:11673": "tadā prabhṛti te sarve rāgadveṣavivarjitāḥ // RKS_93.70 //",
  "GP12skprevku:11674": "ravitīrthaṃ dvijā hṛṣṭāḥ sevante mokṣakāṅkṣayā // RKS_93.71 //",
  "GP12skprevku:11675": "iti śrīskandapurāṇe revākhaṇḍe 'rkatīrthamahimānuvarṇano nāma trinavatitamo 'dhyāyaḥ //",
  "GP12skprevku:11676": "RKS adhyāya 94",
  "GP12skprevku:11677": "mārkaṇḍeya uvāca:",
  "GP12skprevku:11678": "tīrthasyāsya ca yatpuṇyaṃ tac chṛṇuṣva narādhipa /",
  "GP12skprevku:11679": "paṇḍito vṛddhabhāvena bhaktyā trāto nareśvara // RKS_94.1 //",
  "GP12skprevku:11680": "uddeśaṃ kathayiṣyāmi dṛṣṭvā vāntaram eva ca /",
  "GP12skprevku:11681": "kurukṣetraṃ yathāpūtaṃ ravitīrthaṃ śrutaṃ tathā // RKS_94.2 //",
  "GP12skprevku:11682": "īśvareṇa purākhyātaṃ ṣaṇmukhasya yudhiṣṭhira /",
  "GP12skprevku:11683": "śrutaṃ rudragaṇaiḥ sarvair ahaṃ tatra samīpagaḥ // RKS_94.3 //",
  "GP12skprevku:11684": "mārtaṇḍagrahaṇe prāpte ye vrajanti ṣaḍānana /",
  "GP12skprevku:11685": "ravitīrthe kurukṣetre tulyam eva phalaṃ bhavet // RKS_94.4 //",
  "GP12skprevku:11686": "snāne dāne tathā jāpye home caiva viśeṣataḥ /",
  "GP12skprevku:11687": "kurukṣetre tathā puṇyaṃ nātra kāryā vicāraṇā // RKS_94.5 //",
  "GP12skprevku:11688": "grāme vā yadi vāraṇye puṇyā sarvatra narmadā /",
  "GP12skprevku:11689": "ravitīrthe viśeṣeṇa raviparvaṇi bhūmipa // RKS_94.6 //",
  "GP12skprevku:11690": "tatra sūryadine bhaktyā vyatīpāte ca vaidhṛtau /",
  "GP12skprevku:11691": "saṃkramaṇe grahaṇe vā 'pi ye vrajanti jitendriyāḥ // RKS_94.7 //",
  "GP12skprevku:11692": "kāmakrodhavinirmuktā rāgadveṣais tathaiva ca /",
  "GP12skprevku:11693": "kathāṃ ca vaiṣṇavīṃ pārtha vedādhyayanam eva ca // RKS_94.8 //",
  "GP12skprevku:11694": "ṛgvedaṃ vā yajurvedaṃ sāmavedam atharvaṇam /",
  "GP12skprevku:11695": "ṛcam ekāṃ tu japtvaiva samastaphalam āpnuyuḥ // RKS_94.9 //",
  "GP12skprevku:11696": "gāyatryā ca caturvedaphalam āpnoti mānavaḥ /",
  "GP12skprevku:11697": "prabhāte pūjayed devam annadānahiraṇmayaiḥ // RKS_94.10 //",
  "GP12skprevku:11698": "tatra snātvā dvije yogye kapilāṃ yaḥ prayacchati /",
  "GP12skprevku:11699": "pṛthivī tena vai dattā saśailavanakānanā // RKS_94.11 //",
  "GP12skprevku:11700": "bhūrlokaś ca bhuvarloko maharloko janas tathā /",
  "GP12skprevku:11701": "tapaḥ satya tathā lokaṃ pātālāny ekaviṃśatiḥ // RKS_94.12 //",
  "GP12skprevku:11702": "tena dattaṃ bhavet sarvaṃ godānaṃ yena vai kṛtam /",
  "GP12skprevku:11703": "teṣām abdakṛtaṃ pāpaṃ naśyed vai nātra saṃśayaḥ // RKS_94.13 //",
  "GP12skprevku:11704": "yudhiṣṭhira uvāca:",
  "GP12skprevku:11705": "puṇyā gatiḥ kathaṃ tāta etat kathaya tattvataḥ /",
  "GP12skprevku:11706": "mārkaṇḍeya uvāca:",
  "GP12skprevku:11707": "purā kṛtayugasyādau brahmālokapitāmahaḥ // RKS_94.14 //",
  "GP12skprevku:11708": "utpādya tathā sakalaṃ bhūtagrāmaṃ caturvidham /",
  "GP12skprevku:11709": "ākulā pṛthivī tena saṃjātā pāṇḍunandana // RKS_94.15 //",
  "GP12skprevku:11710": "tataḥ paścād vicintyedaṃ kathaṃ loko bhaviṣyati /",
  "GP12skprevku:11711": "kathaṃ svargaṃ prayāsyanti mānavā bhaktisaṃyutāḥ // RKS_94.16 //",
  "GP12skprevku:11712": "bhānuś caiva kathaṃ prīto lokānāṃ jāyate bhṛśam /",
  "GP12skprevku:11713": "virañceścintyamānasya agnikuṇḍāt samutthitā // RKS_94.17 //",
  "GP12skprevku:11714": "jvalantī tejasā pūrṇā ghaṇṭā lulitaniḥsvanā /",
  "GP12skprevku:11715": "dṛṣṭvā tāṃ tu mahābhāgāṃ kapilāṃ kuṇḍamadhyagām // RKS_94.18 //",
  "GP12skprevku:11716": "brahmālokagurustāṃ tu praṇamyedam uvāca ha /",
  "GP12skprevku:11717": "namaste kāpile puṇye sarvalokeṣv anuttame // RKS_94.19 //",
  "GP12skprevku:11718": "māṅgalye maṅgale devi triṣu lokeṣu vandite /",
  "GP12skprevku:11719": "tvaṃ lakṣmīs tvaṃ dhṛtirmedhā pavitrā tu varānane // RKS_94.20 //",
  "GP12skprevku:11720": "umādevīti vikhyātā tvaṃ śacī nātra saṃśayaḥ /",
  "GP12skprevku:11721": "vaiṣṇavī tvaṃ mahādevī brahmāṇī tvaṃ varānane // RKS_94.21 //",
  "GP12skprevku:11722": "kumārī tvaṃ mahābhāge bhaktiḥ śraddhā tathaiva ca /",
  "GP12skprevku:11723": "kālarātrī tu bhūtānāṃ kumārī parameśvarī // RKS_94.22 //",
  "GP12skprevku:11724": "tvaṃ truṭistvaṃ ghaṭī caiva muhūrtakṣaṇam eva ca /",
  "GP12skprevku:11725": "saṃvatsarartavo māsās tvaṃ kālaḥ puruṣaḥ sadā // RKS_94.23 //",
  "GP12skprevku:11726": "nāsti kiṃcit tvayā hīnaṃ trailokye sacarācare /",
  "GP12skprevku:11727": "evaṃ stutā tu sā tena kapilā parameṣṭhinā // RKS_94.24 //",
  "GP12skprevku:11728": "tam uvāca mahābhāgā prahṛṣṭā parameṣṭhinam /",
  "GP12skprevku:11729": "prasannā tava vākyena devadeva jagadguro // RKS_94.25 //",
  "GP12skprevku:11730": "brahmovāca:",
  "GP12skprevku:11731": "jagaddhitāya janitā mayā tvaṃ parameśvari /",
  "GP12skprevku:11732": "svargān martyamito yāhi lokānāṃ hitakāmyayā // RKS_94.26 //",
  "GP12skprevku:11733": "sarvadevamayīṃ tvāṃ tu sarvalokamayīṃ tathā /",
  "GP12skprevku:11734": "vidhinā ye pradāsyanti teṣāṃ vāsas triviṣṭape // RKS_94.27 //",
  "GP12skprevku:11735": "evamuktā tataḥ puṇyā kapilā parameṣṭhinā /",
  "GP12skprevku:11736": "ājagāma bhuvaḥ pṛṣṭhe vandyamānā surottamaiḥ // RKS_94.28 //",
  "GP12skprevku:11737": "pavitrā vasudhā tena saṃjātā pāṇḍunandana /",
  "GP12skprevku:11738": "tasyā aṅgeṣu ye devās tān me nigadataḥ śṛṇu // RKS_94.29 //",
  "GP12skprevku:11739": "mukhe hy agniḥ sthito devo danteṣu ca bhujaṅgamāḥ /",
  "GP12skprevku:11740": "dhātā vidhātā coṣṭhau ca aśvinau karṇasaṃsthitau // RKS_94.30 //",
  "GP12skprevku:11741": "vajrapāṇiḥ sthitaḥ śṛṅge śṛṅgamadhye pitāmahaḥ /",
  "GP12skprevku:11742": "kālo madhyagatas tāta pāśabhṛd varuṇas tathā // RKS_94.31 //",
  "GP12skprevku:11743": "yamaś ca bhagavān deva āsyasyopari saṃsthitaḥ /",
  "GP12skprevku:11744": "nābhimadhye sthitaś chando devā jaṅghāsu bhārata // RKS_94.32 //",
  "GP12skprevku:11745": "vasundharā sthitā nābhyāṃ parvatāḥ sandhiṣu sthitāḥ /",
  "GP12skprevku:11746": "vṛkṣā gulmāni vallyaś ca sandhimārge vyavasthitāḥ // RKS_94.33 //",
  "GP12skprevku:11747": "ṛṣayo romakūpeṣu saṃsthitāḥ pāṇḍunandana /",
  "GP12skprevku:11748": "snāyusthāḥ pitaraḥ sarve prasravaṃ sarvatīrthajam // RKS_94.34 //",
  "GP12skprevku:11749": "sarveṣāṃ gomayaṃ śreṣṭhaṃ pavitraṃ pāpanāśanam /",
  "GP12skprevku:11750": "khureṣu pannagāḥ sarve pucchāgre sūryaraśmayaḥ // RKS_94.35 //",
  "GP12skprevku:11751": "evaṃ bhūtā tu kapilā sarvadevamayī kila /",
  "GP12skprevku:11752": "ye dhyāyanti gṛhe bhaktyā te muktā nātra saṃśayaḥ // RKS_94.36 //",
  "GP12skprevku:11753": "prātarutthāya yo bhaktyā nityaṃ kuryāt pradakṣiṇam /",
  "GP12skprevku:11754": "pradakṣiṇīkṛtā tena saptadvīpā vasundharā // RKS_94.37 //",
  "GP12skprevku:11755": "kapilāpañcagavyena yaḥ snāpayati śaṅkaram /",
  "GP12skprevku:11756": "viṣṇuṃ vā jagadādhāraṃ sūryaṃ vā tv anyadaivatam // RKS_94.38 //",
  "GP12skprevku:11757": "pañcāmṛtena saṃsnāpya bhaktyā gavyena pāṇḍava /",
  "GP12skprevku:11758": "abdaṃ vā śrotriye nityaṃ kapilāṃ yaḥ prayacchati // RKS_94.39 //",
  "GP12skprevku:11759": "tulyam etat phalaṃ proktaṃ śaṅkareṇa yudhiṣṭhira /",
  "GP12skprevku:11760": "ya pradāsyati viprāya ravitīrthe suyantritaḥ // RKS_94.40 //",
  "GP12skprevku:11761": "kapilāṃ vātha kṛṣṇāṃ vā śvetāṃ raktāṃ ca pāṭalām /",
  "GP12skprevku:11762": "kṣīriṇīṃ taruṇīṃ śubhrāṃ savatsāṃ vastrasaṃyutām // RKS_94.41 //",
  "GP12skprevku:11763": "svarṇaśṛṅgīṃ raupyakhurīṃ viṣṇurūpaṃ dvijaṃ smaran /",
  "GP12skprevku:11764": "ātmānaṃ viṣṇurūpaṃ ca dhenum ādityarūpiṇīm // RKS_94.42 //",
  "GP12skprevku:11765": "yo dadāti mahābāho tasya vāsas triviṣṭapo /",
  "GP12skprevku:11766": "brahmahatyā vinirmuktaḥ surāpānaṃ ca dāruṇam // RKS_94.43 //",
  "GP12skprevku:11767": "gurvaṅganāgamaḥ steyo svāmidroho gavāṃ vadhaḥ /",
  "GP12skprevku:11768": "mitraviśvāsaghātaṃ ca gurunindāsamudbhavam // RKS_94.44 //",
  "GP12skprevku:11769": "sthitirnaṣṭe ca vaṃśe ca nirmālyasyāvalaṅghanam /",
  "GP12skprevku:11770": "kanyāgamāgamaś caiva abhakṣasya tu bhakṣaṇam // RKS_94.45 //",
  "GP12skprevku:11771": "vṛṣalī gamanaṃ raudraṃ kurūpāgamanodbhavam /",
  "GP12skprevku:11772": "agnidaṃ garadaṃ caiva kūṭasākṣyasamudbhavam // RKS_94.46 //",
  "GP12skprevku:11773": "tatsarvaṃ nāśayet pāpaṃ dhenurdānena pāṇḍava /",
  "GP12skprevku:11774": "surabhisaṃgame puṇye niṣṭhute pāpanāśane // RKS_94.47 //",
  "GP12skprevku:11775": "śrāddhaṃ pretasya yo bhaktyā dāpayet kuntinandana /",
  "GP12skprevku:11776": "tasya prīto bhavet sūryaḥ suprīto bhava eva ca // RKS_94.48 //",
  "GP12skprevku:11777": "dānaṃ yad dīyate tatra sūryam uddiśya bhaktitaḥ /",
  "GP12skprevku:11778": "mitraloke sukhaṃ yāti narmadāyāḥ prasādataḥ // RKS_94.49 //",
  "GP12skprevku:11779": "dadhicchande madhucchande devayāne sukhaprade /",
  "GP12skprevku:11780": "bhīmeśvare kuruśreṣṭha samaṃ puṇyaṃ praśasyate // RKS_94.50 //",
  "GP12skprevku:11781": "pṛthivyāṃ sāgarāntāyāṃ prakhyātaṃ tīrthapañcakam /",
  "GP12skprevku:11782": "ye na jānanti bhūmisthā te mṛtā nātra saṃśayaḥ // RKS_94.51 //",
  "GP12skprevku:11783": "snānaṃ devārcanaṃ jāpyaṃ homaṃ brāhmaṇapūjanam /",
  "GP12skprevku:11784": "bhūmidānena vastreṇa annadānena bhaktitaḥ // RKS_94.52 //",
  "GP12skprevku:11785": "upānacchatraśayānā gṛhadānena pāṇḍava /",
  "GP12skprevku:11786": "grāmakanyāpradānena gajadānahayena ca // RKS_94.53 //",
  "GP12skprevku:11787": "vidyāśakaṭadānena sarveṣām abhayapradaḥ /",
  "GP12skprevku:11788": "sa yāti sarvatīrthāni ravitīrthaṃ yudhiṣṭhira // RKS_94.54 //",
  "GP12skprevku:11789": "tīrthayātrāprabhāveṇa vyādhayo yānti saṃkṣayam /",
  "GP12skprevku:11790": "śatravo mitratāṃ yānti viṣaṃ vā hy amṛtāyate // RKS_94.55 //",
  "GP12skprevku:11791": "grahāḥ sarve 'bhavan prītāḥ prītas tasya divākaraḥ /",
  "GP12skprevku:11792": "tīrthasyāsya payaḥ pītvā yat puṇyaṃ jāyate nṛṇām // RKS_94.56 //",
  "GP12skprevku:11793": "abdam aśvatthasevāyāṃ kapilāyās tu dānataḥ /",
  "GP12skprevku:11794": "tatphalaṃ kathayiṣyāmi bhaktyā tava mahīpate // RKS_94.57 //",
  "GP12skprevku:11795": "pāpāḥ sarve vilīyante bhinnapātre jalaṃ yathā /",
  "GP12skprevku:11796": "tīrthasyābhimukhaṃ vṛttaṃ gacchatāṃ nātra saṃśayaḥ // RKS_94.58 //",
  "GP12skprevku:11797": "iha bāhyāntaraṃ tīrthaṃ kathitaṃ tava pārthiva /",
  "GP12skprevku:11798": "pāpiṣṭhānāṃ kṛtaghnānāṃ svāmimitravirodhinām // RKS_94.59 //",
  "GP12skprevku:11799": "tīrthākhyānaṃ śubhaṃ teṣāṃ gopitavyaṃ sadā budhaiḥ // RKS_94.60 //",
  "GP12skprevku:11800": "iti śrīskandapurāṇe revākhaṇḍe ādityeśvaratīrthakīrtano nāma caturnavatitamo 'dhyāyaḥ //",
  "GP12skprevku:11801": "RKS adhyāya 95",
  "GP12skprevku:11802": "mārkaṇḍeya uvāca:",
  "GP12skprevku:11803": "tato gacchet tu rājendra karañjeśvaram uttamam /",
  "GP12skprevku:11804": "yatra te nihatās tāta dānavās tatpadānugaiḥ // RKS_95.1 //",
  "GP12skprevku:11805": "indrādyaiś caiva saṃhṛṣṭaiḥ stuto yajñaḥ subuddhibhiḥ /",
  "GP12skprevku:11806": "teṣāṃ ye putrapautrāś ca pūrvavairamanusmaran // RKS_95.2 //",
  "GP12skprevku:11807": "tatra sthās tu surāḥ sarve sthāpayitvā hy umāpatim /",
  "GP12skprevku:11808": "indracandrayamāḥ sūryaḥ sthāpayitveṣṭasiddhaye // RKS_95.3 //",
  "GP12skprevku:11809": "hṛṣṭapuṣṭāḥ surāḥ sarve jagmur ākāśasasthitāḥ /",
  "GP12skprevku:11810": "dānavānāṃ mahābhāga karoṭyaḥ patitā yataḥ // RKS_95.4 //",
  "GP12skprevku:11811": "tadā prabhṛti tat tīrthaṃ karoṭīti mahīpate /",
  "GP12skprevku:11812": "vikhyātaṃ bhārate loke bhūpṛṣṭhe pāṇḍunandana // RKS_95.5 //",
  "GP12skprevku:11813": "aṣṭamyāṃ ca caturdaśyāṃ śubhe pakṣe tu bhaktitaḥ /",
  "GP12skprevku:11814": "upoṣya śūlinaś cāgre rātrau kurvīta jāgaram // RKS_95.6 //",
  "GP12skprevku:11815": "tatkathālāpasaṃyuktaṃ vedodgītaṃ tathaiva ca /",
  "GP12skprevku:11816": "prabhāte vimale prāpte sthāṇuṃ sampūjya yatnataḥ // RKS_95.7 //",
  "GP12skprevku:11817": "pañcāmṛtena saṃsnāpya śrīkhaṇḍenaiva cārcayet /",
  "GP12skprevku:11818": "śatapallavapuṣpaiś ca pūjayec ca prayatnataḥ // RKS_95.8 //",
  "GP12skprevku:11819": "bahurūpaṃ japenmantraṃ dakṣiṇāṃ tu pradāya ca /",
  "GP12skprevku:11820": "tatphalaṃ samavāpnoti ādityeśvara nārmade // RKS_95.9 //",
  "GP12skprevku:11821": "śrutatīrthaprabhāvaṃ vai yaḥ paṭhec ca narādhipa /",
  "GP12skprevku:11822": "tatsarvaṃ kathayiṣyāmi bhaktyā tava mahīpate // RKS_95.10 //",
  "GP12skprevku:11823": "yathoktena vidhānena nābhimātre jale sthitaḥ /",
  "GP12skprevku:11824": "śrāddhaṃ tatraiva pretāya kārayeta jitendriyaḥ // RKS_95.11 //",
  "GP12skprevku:11825": "vividhairagrapāṭhaiś ca vedādhyayanatatparaiḥ /",
  "GP12skprevku:11826": "gohiraṇyena sampūjya vastratāmbūlabhojanaiḥ // RKS_95.12 //",
  "GP12skprevku:11827": "bhūṣaṇaiḥ paṭṭadānaiś ca brāhmaṇaṃ pāṇḍunandana /",
  "GP12skprevku:11828": "tasmiṃs tīrthe tu sampūjya kāmikaṃ bhojanaṃ dadet // RKS_95.13 //",
  "GP12skprevku:11829": "bhavet koṭigaṇaṃ tasya nātra kāryā vicāraṇā /",
  "GP12skprevku:11830": "tatra tīrthe yathā bhaktyā tyajed dehaṃ ca mānada // RKS_95.14 //",
  "GP12skprevku:11831": "tasya tīrthe bhavet puṇyaṃ tac chṛṇuṣva narādhipa /",
  "GP12skprevku:11832": "yāvad asthimanuṣyasya tiṣṭhate narmadāmbhasi // RKS_95.15 //",
  "GP12skprevku:11833": "tāvad vasati dharmātmā śivaloke sudurlabhe /",
  "GP12skprevku:11834": "tataḥ kālāt pracyutaś ca devo mānuṣyatāṃ gataḥ // RKS_95.16 //",
  "GP12skprevku:11835": "koṭidhvajapatiḥ śrīmān jāyate nātra saṃśayaḥ /",
  "GP12skprevku:11836": "sarvadharmasamāyukto medhāvī jīvaputrakaḥ // RKS_95.17 //",
  "GP12skprevku:11837": "vikhyātaś ca dharāpṛṣṭhe dīrghāyur mānavo bhavet /",
  "GP12skprevku:11838": "indracandrayamaiḥ rudrair ādityair vasubhis tathā // RKS_95.18 //",
  "GP12skprevku:11839": "viśvedevais tathā sarvaiḥ sthāpitās tridaśeśvaraḥ /",
  "GP12skprevku:11840": "narmadottarakūle tu lokānāṃ hitakāmyayā // RKS_95.19 //",
  "GP12skprevku:11841": "mānavaḥ pretam uddiśya prāsādaṃ kārayet tu yaḥ /",
  "GP12skprevku:11842": "tasmin naravaraśreṣṭhaḥ sa sadgatim avāpnuyāt // RKS_95.20 //",
  "GP12skprevku:11843": "nyāyopārjitadravyeṇa yaḥ śrāddhaṃ kurute 'tra vai /",
  "GP12skprevku:11844": "brāhmaṇāḥ kṣatriyā vaiśyāḥ striyaḥ śūdrāś ca satkṛtāḥ // RKS_95.21 //",
  "GP12skprevku:11845": "te 'pi yānti pare loke śāṅkare surapūjite /",
  "GP12skprevku:11846": "yaḥ śṛṇoti naro bhaktyā māhātmyaṃ tīrthajaṃ nṛpa // RKS_95.22 //",
  "GP12skprevku:11847": "tasya pāpaṃ praṇaśyeta ṣaṇmāsena tu yatkṛtam /",
  "GP12skprevku:11848": "mārkaṇḍeya uvāca:",
  "GP12skprevku:11849": "tato gacchet tu rājendra kumāreśvaram uttamam // RKS_95.23 //",
  "GP12skprevku:11850": "prasiddhaṃ sarvatīrthānām agastyeśvaram uttamam /",
  "GP12skprevku:11851": "ṣaṇmukhena tapastaptaṃ sarvapātakanāśanam // RKS_95.24 //",
  "GP12skprevku:11852": "snānaṃ ca parayā bhuktyā siddhiḥ prāptā narādhipa /",
  "GP12skprevku:11853": "devasainyādhipo rājan sarvaśatruvimardanaḥ // RKS_95.25 //",
  "GP12skprevku:11854": "ugratejā mahātmā ca saṃjātas tīrthasevanāt /",
  "GP12skprevku:11855": "tadā prabhṛti tattīrthaṃ vikhyātaṃ narmadātaṭe // RKS_95.26 //",
  "GP12skprevku:11856": "tasmiṃs tīrthe tu yo bhaktyā ekacitto jitendriyaḥ /",
  "GP12skprevku:11857": "aṣṭamyāṃ ca caturdaśyāṃ kārttikasya viśeṣataḥ // RKS_95.27 //",
  "GP12skprevku:11858": "snāpayed girijānāthaṃ dadhidugdhena sarpiṣā /",
  "GP12skprevku:11859": "gītaṃ tatra prakartavyaṃ piṇḍadānaṃ yathāvidhi // RKS_95.28 //",
  "GP12skprevku:11860": "brāhmaṇaiḥ śrotriyaiḥ pārtha ṣaṭkarmanirataiḥ sadā /",
  "GP12skprevku:11861": "yatkiṃcid dīyate tatra akṣayaṃ pāṇḍunandana // RKS_95.29 //",
  "GP12skprevku:11862": "sarvatīrthāt paraṃ tīrthaṃ nirmitaṃ śaśinā nṛpa /",
  "GP12skprevku:11863": "etat te sarvam ākhyātaṃ kumāreśvarajaṃ phalam // RKS_95.30 //",
  "GP12skprevku:11864": "kumāradarśanāt puṇyaṃ prāpyate pāṇḍunandana /",
  "GP12skprevku:11865": "mṛtaḥ svargam avāpnoti satyam īśvarabhāṣitam // RKS_95.31 //",
  "GP12skprevku:11866": "tato gacchet tu rājendra agastyeśvaram uttamam /",
  "GP12skprevku:11867": "tatra siddho mahābhāga agastyo munipuṅgavaḥ // RKS_95.32 //",
  "GP12skprevku:11868": "yudhiṣṭhira uvāca:",
  "GP12skprevku:11869": "kathaṃ siddho mahābhāga agastyo munipuṅgavaḥ /",
  "GP12skprevku:11870": "kumbhodbhavo mahābhāga mitrāvaruṇasambhavaḥ // RKS_95.33 //",
  "GP12skprevku:11871": "narmadātaṭam āśritya tatsarvaṃ kathayasva me /",
  "GP12skprevku:11872": "mārkaṇḍeya uvāca:",
  "GP12skprevku:11873": "mahāpraśno mahārāja paripṛṣṭaś ca yas tvayā // RKS_95.34 //",
  "GP12skprevku:11874": "tat te 'haṃ sampravakṣyāmi śṛṇuṣvaikamanāḥ sadā /",
  "GP12skprevku:11875": "purākṛtayuge tāta bhārārtā jagatī sthitā // RKS_95.35 //",
  "GP12skprevku:11876": "vijñaptukāmā deveśaṃ nākapṛṣṭhaṃ gatā nṛpa /",
  "GP12skprevku:11877": "indrāya kathayāmāsa daityabhārārditaṃ jagat // RKS_95.36 //",
  "GP12skprevku:11878": "indra uvāca:",
  "GP12skprevku:11879": "brahmā ca jagataḥ kartā tavaiva mama sundari /",
  "GP12skprevku:11880": "brahmalokaṃ gamiṣyāmi mantribhirdaivataiḥ saha // RKS_95.37 //",
  "GP12skprevku:11881": "tataḥ sarve gatās tatra yatrāsau kamalāsanaḥ /",
  "GP12skprevku:11882": "bṛhaspatir uvāca:",
  "GP12skprevku:11883": "brahman nirlambanā jātā daityabhārād vasundharā // RKS_95.38 //",
  "GP12skprevku:11884": "asahantī tu taṃ bhāraṃ yāti devī rasātalam /",
  "GP12skprevku:11885": "pratīkāraṃ pṛthivyāś ca kuruṣva jagatīpate // RKS_95.39 //",
  "GP12skprevku:11886": "sarvasattvopakārāya sṛṣṭis tvayi jagatpate /",
  "GP12skprevku:11887": "pitāmaha uvāca:",
  "GP12skprevku:11888": "kartā 'smi sarvajagatām ayonikalaśodbhavaḥ // RKS_95.40 //",
  "GP12skprevku:11889": "agastyas tapasāṃ rāśiḥ śakto daityanivāraṇe /",
  "GP12skprevku:11890": "ekataḥ sarvadevānāṃ balaṃ tejaś ca jāyate // RKS_95.41 //",
  "GP12skprevku:11891": "ekato ṛṣimukhyasya jāyate nātra saṃśayaḥ /",
  "GP12skprevku:11892": "brahmaṇo vacanaṃ śrutvā sarve devāḥ savāsavāḥ // RKS_95.42 //",
  "GP12skprevku:11893": "tathaiva kāraṇaṃ cānyat kathayanti sma bhārata /",
  "GP12skprevku:11894": "vijñātaṃ devadeveśa viśvāmitracikīrṣitam // RKS_95.43 //",
  "GP12skprevku:11895": "triśaṅkvarthe ca yajño 'yaṃ viśvāmitreṇa sādhitaḥ /",
  "GP12skprevku:11896": "spardhayā ca vaśiṣṭhasya yajñāṅgāni samāsṛjat // RKS_95.44 //",
  "GP12skprevku:11897": "spardhayā sṛjatākāśaṃ bhūmiṃ cānyāṃ samāsṛjat /",
  "GP12skprevku:11898": "yathā tu himavac chailaḥ pūrvāparamahodadhim // RKS_95.45 //",
  "GP12skprevku:11899": "vyāpyaiva saṃsthito bhūmyāṃ devakāryārthasādhakaḥ /",
  "GP12skprevku:11900": "tathāsau spardhate vindhyaḥ spardhayā kauśikasya ca // RKS_95.46 //",
  "GP12skprevku:11901": "tiṣṭhanti devakāryāṇi kauśikena sureśvara /",
  "GP12skprevku:11902": "kāryadvayapratīkāraṃ cintaya svajagadguro // RKS_95.47 //",
  "GP12skprevku:11903": "brahmovāca:",
  "GP12skprevku:11904": "ekas tv asya gurur vipro hy agastyo munipuṅgavaḥ /",
  "GP12skprevku:11905": "utpathe vartamānasya kauśikasya durāsadaḥ // RKS_95.48 //",
  "GP12skprevku:11906": "agastyo mārgabhettā vai bhaviṣyati na saṃśayaḥ /",
  "GP12skprevku:11907": "gurur ātmavatāṃ śāstā sarveṣāṃ vai na saṃśayaḥ // RKS_95.49 //",
  "GP12skprevku:11908": "vardhanaṃ parvatasyāsya devamārgapravartanam /",
  "GP12skprevku:11909": "śāsaḥ kauśikaviprasya vasudhāyāṃ samantataḥ // RKS_95.50 //",
  "GP12skprevku:11910": "kṣamaḥ samastakāryāṇāṃ mitrāvaruṇanandanaḥ /",
  "GP12skprevku:11911": "evaṃ tu niścayaṃ kṛtvā devāḥ sendrapitāmahāḥ // RKS_95.51 //",
  "GP12skprevku:11912": "yayurvasundharāsārdhaṃ himavantaṃ nageśvaram /",
  "GP12skprevku:11913": "dadṛśus te sthitaṃ vipraṃ dhyāyamānaṃ ca yoginam // RKS_95.52 //",
  "GP12skprevku:11914": "sudṛḍhaṃ niścaladhyānaṃ mokṣamārganiyāmakam /",
  "GP12skprevku:11915": "taṃdṛṣṭvā stotum ārabdhāḥ sendracandrāḥ savāruṇāḥ // RKS_95.53 //",
  "GP12skprevku:11916": "devā ūcuḥ:",
  "GP12skprevku:11917": "jayam icchasva devānāṃ bhagavan kalaśodbhava /",
  "GP12skprevku:11918": "prasādasumukho bhūtvā devānāṃ bhayamāgatam // RKS_95.54 //",
  "GP12skprevku:11919": "agastya uvāca:",
  "GP12skprevku:11920": "kiṃ kāryaṃ tu samutpannaṃ yena dūraṃ samāgatāḥ /",
  "GP12skprevku:11921": "ekāntavāsinaṃ nityaṃ taṃ māṃ yūyaṃ surāś ca bhoḥ // RKS_95.55 //",
  "GP12skprevku:11922": "ucyatāṃ yan mayā kāryaṃ tatsarvaṃ karavāṇy aham /",
  "GP12skprevku:11923": "tato mandāniloddhūtakamalākaraśobhinā // RKS_95.56 //",
  "GP12skprevku:11924": "guruṃ netrasahasreṇa prerayāmāsa vṛtrahā /",
  "GP12skprevku:11925": "vākpatir uvāca:",
  "GP12skprevku:11926": "tvayā pūrvaṃ mahābhāga devakāryārthasiddhaye // RKS_95.57 //",
  "GP12skprevku:11927": "samudrāḥ karṣitāḥ sarve īśvareṇa yathā jagat /",
  "GP12skprevku:11928": "vidhvastāstridaśāḥ sarve dānavair baladarpitaiḥ // RKS_95.58 //",
  "GP12skprevku:11929": "jitā devās tu te sarve dānavebhyaḥ parāṅmukhāḥ /",
  "GP12skprevku:11930": "teṣāṃ varāpahārāya samudrāḥ śoṣitāḥ purā // RKS_95.59 //",
  "GP12skprevku:11931": "sāmprataṃ duḥkhitā dhātrī paśyemāṃ bhūtadhāriṇīm /",
  "GP12skprevku:11932": "daityabhāreṇa duḥkhārtā bhūmirjātā rasātalam // RKS_95.60 //",
  "GP12skprevku:11933": "gantavyaṃ dakṣiṇāmāśāṃ taporāśe dvijottama /",
  "GP12skprevku:11934": "narmadodadhimaryādāṃ kuru puṇyāṃ mahādvija // RKS_95.61 //",
  "GP12skprevku:11935": "vṛddhiṃ vindhyanagasyāpi devakāryaṃ samuddhara /",
  "GP12skprevku:11936": "kauśiko 'tha kanīyāṃs te ya unmārgapravartakaḥ // RKS_95.62 //",
  "GP12skprevku:11937": "agastya uvāca:",
  "GP12skprevku:11938": "devakāryaṃ kariṣyāmi sukhaṃ tiṣṭha vasundhare /",
  "GP12skprevku:11939": "gacchāmi dakṣiṇām āśāṃ śaktaḥ śiṣyasya vāraṇe // RKS_95.63 //",
  "GP12skprevku:11940": "vardhanaṃ parvatasyāsya vārayāmi na saṃśayaḥ /",
  "GP12skprevku:11941": "devā ūcuḥ:",
  "GP12skprevku:11942": "yāmyāṃ gatvā suraiḥ sārdhaṃ draṣṭavyo yaṃ na saṃśayaḥ // RKS_95.64 //",
  "GP12skprevku:11943": "siṃhasthe bhāskare vipra yena yāsyanti bhaktitaḥ /",
  "GP12skprevku:11944": "naśyate ca dhanaṃ dhānyaṃ teṣāṃ saukhyaṃ na saṃśayaḥ // RKS_95.65 //",
  "GP12skprevku:11945": "adhikārāya devānāṃ sa ca dṛṣṭo bhaviṣyati /",
  "GP12skprevku:11946": "tatpratijñāya gīrvāṇāḥ samaṃ vasudhayā gatāḥ // RKS_95.66 //",
  "GP12skprevku:11947": "agastyaṃ tapasāṃ rāśiṃ nirgacchantaḥ samantataḥ /",
  "GP12skprevku:11948": "agastyapadavikṣepāc calitā ca vasundharā // RKS_95.67 //",
  "GP12skprevku:11949": "manovegena samprāptaḥ kauśiko yatra tāpasaḥ /",
  "GP12skprevku:11950": "kauśiko 'pi guruṃ dṛṣṭvā sāṣṭāṅgaṃ praṇipatya ca // RKS_95.68 //",
  "GP12skprevku:11951": "dhanye 'haṃ muniśārdūlaprīto 'haṃ tava darśanāt /",
  "GP12skprevku:11952": "arghapātraṃ samādāya dadhyakṣatasamanvitam // RKS_95.69 //",
  "GP12skprevku:11953": "dūrvā ca candanaṃ pūjyabhaktyā pātre samāhitam /",
  "GP12skprevku:11954": "gurupādaparikṣipta uvāca madhuraṃ tadā // RKS_95.70 //",
  "GP12skprevku:11955": "ādeśo dīyatāṃ tāta tava preṣyo dvijottama /",
  "GP12skprevku:11956": "agastya uvāca:",
  "GP12skprevku:11957": "devakāryavighātaṃ ca kauśika tvaṃ visarjaya // RKS_95.71 //",
  "GP12skprevku:11958": "devakāryavisṛṣṭena karmaṇā na pravartase /",
  "GP12skprevku:11959": "yadi te niścalā bhaktir viśvāmitra mamopari // RKS_95.72 //",
  "GP12skprevku:11960": "tadā tvaṃ varjayeḥ sarvam unmārgasya pravartanam /",
  "GP12skprevku:11961": "viśvāmitra uvāca:",
  "GP12skprevku:11962": "gurur ātmavatāṃ śāstā rājā śāstā durātmanām // RKS_95.73 //",
  "GP12skprevku:11963": "iha pracchannapāpānāṃ śāstā vaivasvato yamaḥ /",
  "GP12skprevku:11964": "spardhayā ca vaśiṣṭhasya triśaṅkurme suyācitaḥ // RKS_95.74 //",
  "GP12skprevku:11965": "adya prabhṛti tat sarvaṃ tyaktam eva dvijottama /",
  "GP12skprevku:11966": "ityuktaḥ prayayau śīghraṃ revātīraṃ sudurlabham // RKS_95.75 //",
  "GP12skprevku:11967": "uttaraṃ taṭam āsādya tapas tatra samārabhat /",
  "GP12skprevku:11968": "narmadā triṣu lokeṣu pavitrā pāpanāśinī // RKS_95.76 //",
  "GP12skprevku:11969": "niścayaṃ paramaṃ kṛtvā mitrāvaruṇanandanaḥ /",
  "GP12skprevku:11970": "śilātale niviṣṭas tu cacāra vipulaṃ tapaḥ // RKS_95.77 //",
  "GP12skprevku:11971": "vāyubhakṣaḥ sadā kālaṃ kumbhayonir mahātapāḥ /",
  "GP12skprevku:11972": "jñāto bhaktiyutaḥ śreṣṭha īśvareṇa yudhiṣṭhira // RKS_95.78 //",
  "GP12skprevku:11973": "pratyakṣo dvādaśe varṣe saṅgataḥ pārvatīpatiḥ /",
  "GP12skprevku:11974": "īśvara uvāca:",
  "GP12skprevku:11975": "sādhu sādhu muniśreṣṭha tapasā dyotitaṃ nabhaḥ // RKS_95.79 //",
  "GP12skprevku:11976": "niścayaṃ tava tuṣṭo 'smi mitrāvaruṇanandana /",
  "GP12skprevku:11977": "varṣāyutasahasreṇa nānyeṣāṃ varado hy aham // RKS_95.80 //",
  "GP12skprevku:11978": "agastya uvāca:",
  "GP12skprevku:11979": "saṃsārapalvalātītasṛṣṭijanmavivarjita /",
  "GP12skprevku:11980": "durlakṣyāsurasaṅghānāṃ pramatheśa namo 'stu te // RKS_95.81 //",
  "GP12skprevku:11981": "nandiskandagaṇā devā vṛthā kliśyanti mohitāḥ /",
  "GP12skprevku:11982": "sanatkumāramukhyāś ca ṛṣayaḥ śaṃsitavratāḥ // RKS_95.82 //",
  "GP12skprevku:11983": "tvad rūpaṃ te na jānanti śambho nātha namo 'stu te /",
  "GP12skprevku:11984": "brahmādyā devatāḥ sarve dhyāyanti tvām aharniśam // RKS_95.83 //",
  "GP12skprevku:11985": "naite paśyanti tvad rūpaṃ dhātardeva namo 'stu te /",
  "GP12skprevku:11986": "īśvara uvāca:",
  "GP12skprevku:11987": "prasannas tava viprendra ūrdhvaretas tv ayonija // RKS_95.84 //",
  "GP12skprevku:11988": "tava bhaktigṛhīto 'haṃ prasanna umayā saha /",
  "GP12skprevku:11989": "agastya uvāca:",
  "GP12skprevku:11990": "yadi tuṣṭo 'si deveśa yadi deyo varo mama // RKS_95.85 //",
  "GP12skprevku:11991": "pratyakṣo bhava tīrthe 'smin yadi satyaṃ varapradaḥ /",
  "GP12skprevku:11992": "antarjale sadākālaṃ dharmādhyakṣo maheśvara // RKS_95.86 //",
  "GP12skprevku:11993": "śilāyāṃ bhava nityaṃ ca narmadāyottare taṭe /",
  "GP12skprevku:11994": "devakāryasya kartāhaṃ tvatprasādāj jagatpate // RKS_95.87 //",
  "GP12skprevku:11995": "tatheti coktvā vṛṣavāhano 'pi jagāma kailāsanagaṃ nageśaḥ /",
  "GP12skprevku:11996": "ayonijo yogabalena yuktaḥ pravidyayā liṅgabalāc chivasya // RKS_95.88 //",
  "GP12skprevku:11997": "jagāma dakṣiṇām āśāṃ surasaṅghair abhiṣṭutaḥ /",
  "GP12skprevku:11998": "tapovanaṃ yathāpuṇyaṃ devadānavasevitam // RKS_95.89 //",
  "GP12skprevku:11999": "praviṣṭo muniśārdūlaḥ pavitraṃ devakambalam /",
  "GP12skprevku:12000": "niścalā suṣamādevī saṃsthitā dharaṇī tathā // RKS_95.90 //",
  "GP12skprevku:12001": "puṣpāṇi vavṛṣurdevā jayaśabdaṃ punaḥ punaḥ /",
  "GP12skprevku:12002": "yudhiṣṭhira uvāca:",
  "GP12skprevku:12003": "tasya tīrthasya yatpuṇyaṃ kathyatāṃ munisuvrata // RKS_95.91 //",
  "GP12skprevku:12004": "ādimadhyāvasāne ca brāhmaṇaiḥ saha bāndhavaiḥ /",
  "GP12skprevku:12005": "pitṝṇāṃ sarvatīrthānāṃ sarvasattvopakārakam // RKS_95.92 //",
  "GP12skprevku:12006": "mārkaṇḍeya uvāca:",
  "GP12skprevku:12007": "pitṝn mokṣadaṃ proktaṃ sarvakāle janādhipa /",
  "GP12skprevku:12008": "śivākhyāṃ kārttike māsi kṛṣṇapakṣe caturdaśīm // RKS_95.93 //",
  "GP12skprevku:12009": "upoṣya yo naro bhaktyā kāmakrodhavivarjitaḥ /",
  "GP12skprevku:12010": "śamītaruṃ samāsthāya rātrau kurvīta jāgaram // RKS_95.94 //",
  "GP12skprevku:12011": "tatkathālāpasaṃyukto dharmākhyānair dvijaiḥ saha /",
  "GP12skprevku:12012": "gavāṃ ghṛtena deveśaṃ rātrau ca snāpayet punaḥ // RKS_95.95 //",
  "GP12skprevku:12013": "ghaṭenaiva ghaṭārdhena tadardhena svaśaktitaḥ /",
  "GP12skprevku:12014": "ghṛtena bodhayed dīpaṃ ghṛtaṃ viprāya dāpayet // RKS_95.96 //",
  "GP12skprevku:12015": "pañcāmṛtena gavyena snāpayet parameśvaram /",
  "GP12skprevku:12016": "prabhāte pūjayed viprān svadāraniratān sadā // RKS_95.97 //",
  "GP12skprevku:12017": "vedābhyasanaśīlāṃś ca paradāravivarjitān /",
  "GP12skprevku:12018": "śūdrasevāratā nityaṃ dhūrtakarmaratā janāḥ // RKS_95.98 //",
  "GP12skprevku:12019": "patitāḥ kūṭasākṣyeṇa pratigraharatāḥ sadā /",
  "GP12skprevku:12020": "vedadveṣaṇaśīlāś ca kubjāś ca vikalāḥ sadā // RKS_95.99 //",
  "GP12skprevku:12021": "hīnātiriktagātrā ye dvijāḥ śrāddhe vivarjitāḥ /",
  "GP12skprevku:12022": "vedoktena viśuddhāṅgāḥ pūjyā nityaṃ yudhiṣṭhira // RKS_95.100 //",
  "GP12skprevku:12023": "bhūmidānena vastreṇa kanyādānair viśeṣataḥ /",
  "GP12skprevku:12024": "śrāddhakāleṣu yogeṣu bhartavyā bhaktitatparaiḥ // RKS_95.101 //",
  "GP12skprevku:12025": "godānaṃ tatra kartavyaṃ śreyo 'rtham ātmanas tathā /",
  "GP12skprevku:12026": "savatsāṃ kṣīriṇīṃ śubhrāṃ puṣṭāṃ vai śīlasaṃyutām // RKS_95.102 //",
  "GP12skprevku:12027": "kambalaṃ parayā bhaktyā pādukopānahau tathā /",
  "GP12skprevku:12028": "hiraṇyarukmiṇīṃ kanthāṃ tāmbūlaṃ bhojanaṃ tathā // RKS_95.103 //",
  "GP12skprevku:12029": "ghaṇṭābharaṇaśobhāḍhyāṃ vastrayugmāvaguṇṭhitām /",
  "GP12skprevku:12030": "svarṇaśṛṅgīṃ raupyakhurīṃ kāṃsyadohena saṃyutām // RKS_95.104 //",
  "GP12skprevku:12031": "uccārya parayā bhaktyā yāvad āhūtasaṃplavam /",
  "GP12skprevku:12032": "sarva koṭiguṇaṃ pārtha śubhaṃ vā yadi vāśubham // RKS_95.105 //",
  "GP12skprevku:12033": "tīrthākhyānaṃ ca yo bhaktyā paṭhate śṛṇute 'thavā /",
  "GP12skprevku:12034": "mucyate sarvapāpebhyaḥ śivaloke vasaty api // RKS_95.106 //",
  "GP12skprevku:12035": "iti śrīskandapurāṇe revākhaṇḍe 'gastyatīrthavarṇano nāma pañcanavatitamo 'dhyāyaḥ //",
  "GP12skprevku:12036": "RKS adhyāya 96",
  "GP12skprevku:12037": "mārkaṇḍeya uvāca:",
  "GP12skprevku:12038": "athānandeśvaraṃ gacchet sarvadevanamaskṛtam /",
  "GP12skprevku:12039": "rudrasya paramānando yatra jāto yudhiṣṭhira // RKS_96.1 //",
  "GP12skprevku:12040": "tattīrthaṃ kathayiṣyāmi sūryapāpakṣayaṃ karam /",
  "GP12skprevku:12041": "yudhiṣṭhira uvāca:",
  "GP12skprevku:12042": "ānandaś caiva saṃjāto rudrasya dvijasattama // RKS_96.2 //",
  "GP12skprevku:12043": "kathayasva mahābhāga saṃkṣepān munisattama /",
  "GP12skprevku:12044": "mārkaṇḍeya uvāca:",
  "GP12skprevku:12045": "kathayāmi nṛpaśreṣṭha ānandeśvaram uttamam // RKS_96.3 //",
  "GP12skprevku:12046": "dānavānāṃ vadhaṃ kṛtvā devadevaś ca śaṅkaraḥ /",
  "GP12skprevku:12047": "pūjito daivataiḥ sarvaiḥ kinnarair yakṣapannagaiḥ // RKS_96.4 //",
  "GP12skprevku:12048": "ānandaṃ paramaṃ prāpya nanarta vṛṣavāhanaḥ /",
  "GP12skprevku:12049": "bhairavaṃ rūpam āsādya gaurī cārddhāṅgadhāritā // RKS_96.5 //",
  "GP12skprevku:12050": "bhūtavetālakaṅkālair bhairavair bhairavo vṛtaḥ /",
  "GP12skprevku:12051": "narmadāyottare tīre dakṣiṇe pāṇḍunandana // RKS_96.6 //",
  "GP12skprevku:12052": "tuṣṭair marudgaṇais tatra sthāpitaḥ kamalāsanaḥ /",
  "GP12skprevku:12053": "tadā prabhṛti vai deva ānandeśvara ucyate // RKS_96.7 //",
  "GP12skprevku:12054": "aṣṭamyāṃ ca caturdaśyāṃ paurṇamāsyāṃ narādhipa /",
  "GP12skprevku:12055": "vidhiṃ snātvārcayed devāṃ sugandhena vilepayet // RKS_96.8 //",
  "GP12skprevku:12056": "brāhmaṇān pūjayet tatra yathāśaktyā yudhiṣṭhira /",
  "GP12skprevku:12057": "godānaṃ tatra kartavyaṃ vastradānaṃ tathaiva ca // RKS_96.9 //",
  "GP12skprevku:12058": "vasantasya trayodaśyāṃ śrāddhaṃ tatraiva kārayet /",
  "GP12skprevku:12059": "iṅgudair badarair bilvair akṣatena jalena vā // RKS_96.10 //",
  "GP12skprevku:12060": "pretānāṃ kārayec chrāddham ānandeśvaratīrthake /",
  "GP12skprevku:12061": "pretā ānanditāḥ syus te yāvad āhūta samplavam // RKS_96.11 //",
  "GP12skprevku:12062": "santatirdhanasaukhyaṃ ca saptajanmani jāyate /",
  "GP12skprevku:12063": "ānandaś ca bhavet teṣāṃ janma janma yudhiṣṭhira // RKS_96.12 //",
  "GP12skprevku:12064": "mārkaṇḍeya uvāca:",
  "GP12skprevku:12065": "tato gacchet tu rājendra mātṛtīrtham anuttamam /",
  "GP12skprevku:12066": "saṅgamasya samīpasthaṃ narmadādakṣiṇe taṭe // RKS_96.13 //",
  "GP12skprevku:12067": "mātaras tatra rājendra saṃjātā narmadātaṭe /",
  "GP12skprevku:12068": "umayā yācitas tatra vyālayajñopavītakaḥ // RKS_96.14 //",
  "GP12skprevku:12069": "uvāca yoginīvṛndaṃ kaṣṭaṃ kaṣṭaṃ na śobhanam /",
  "GP12skprevku:12070": "uvāca varadaś cāsmi yogivṛndavarapradaḥ // RKS_96.15 //",
  "GP12skprevku:12071": "yoginya ūcuḥ:",
  "GP12skprevku:12072": "ajeyāḥ sarvadevānāṃ tvat prasādān maheśvara /",
  "GP12skprevku:12073": "tīrthānāmabhisaṃkhyāne prakhyātā vasudhātale // RKS_96.16 //",
  "GP12skprevku:12074": "evaṃ bhavatu yoginyas tatraivāntaradhīyata // RKS_96.17 //",
  "GP12skprevku:12075": "mārkaṇḍeya uvāca:",
  "GP12skprevku:12076": "tasmiṃs tīrthe tu yo martyo navamyāṃ vijitendriyaḥ /",
  "GP12skprevku:12077": "upoṣya parayā bhaktyā pūjayen mātṛmaṇḍalam // RKS_96.18 //",
  "GP12skprevku:12078": "tasya tā mātaraḥ prītāḥ prīto 'yaṃ vṛṣavāhanaḥ /",
  "GP12skprevku:12079": "bandhyāyā mṛtavatsāyā aputrāyā yudhiṣṭhira // RKS_96.19 //",
  "GP12skprevku:12080": "snapanaṃ cārabhet tatra mantrajñair brāhmaṇottamaiḥ /",
  "GP12skprevku:12081": "sahiraṇyena kumbhena pañcaratnaphalānvitam // RKS_96.20 //",
  "GP12skprevku:12082": "snāpayet putrakāmā ca kāṃsyapātreṇa mantrataḥ /",
  "GP12skprevku:12083": "putrān sā labhate nārī vīryayuktān guṇānvitān // RKS_96.21 //",
  "GP12skprevku:12084": "yaṃ yaṃ kāmam abhidhyāyet taṃ taṃ sā labhate nṛpa /",
  "GP12skprevku:12085": "mātṛtīrthāt paraṃ tīrthaṃ nāsty anyat pāṇḍunandana // RKS_96.22 //",
  "GP12skprevku:12086": "tasyaivānantaraṃ tāta jalamadhyeśvaraṃ param /",
  "GP12skprevku:12087": "liṅgeśvaramiti khyātaṃ surāsuranamaskṛtam // RKS_96.23 //",
  "GP12skprevku:12088": "yudhiṣṭhira uvāca:",
  "GP12skprevku:12089": "atyaktā sā tu revā yā kathaṃ tyaktā ca śambhunā /",
  "GP12skprevku:12090": "jalamadhye hi tiṣṭheta śūlapāṇiḥ pinākadhṛk // RKS_96.24 //",
  "GP12skprevku:12091": "tadahaṃ śrotum icchāmi tava vākyād dvijottama /",
  "GP12skprevku:12092": "mārkaṇḍeya uvāca:",
  "GP12skprevku:12093": "āścaryabhūtā loke 'smin pratiṣṭhā pāṇḍunandana // RKS_96.25 //",
  "GP12skprevku:12094": "paṇḍito vṛddhabhāvena kathayāmi nṛpottama /",
  "GP12skprevku:12095": "ādau kṛtayuge tāta dānavo baladarpitaḥ // RKS_96.26 //",
  "GP12skprevku:12096": "kālabāṣpa iti prokto durjayo devadānavaiḥ /",
  "GP12skprevku:12097": "tapaś cacāra vipulaṃ narmadāyā jale śubhe // RKS_96.27 //",
  "GP12skprevku:12098": "ārādhayan mahādevam ugreṇa tapasā bhṛśam /",
  "GP12skprevku:12099": "tatas tutoṣa bhagavān sapatnīko maheśvaraḥ // RKS_96.28 //",
  "GP12skprevku:12100": "īśvara uvāca:",
  "GP12skprevku:12101": "bho bho vatsa varaṃ brūhi tuṣṭo 'haṃ tava bhaktitaḥ /",
  "GP12skprevku:12102": "devasya vacanaṃ śrutvā kālabāṣpo 'bravīd vacaḥ // RKS_96.29 //",
  "GP12skprevku:12103": "devāś caiva mayā bhagnāḥ prasādāt tava śūlinaḥ /",
  "GP12skprevku:12104": "saṃgrāme ca viṣaṇṇo 'haṃ tasmād ārādhanaṃ kṛtam // RKS_96.30 //",
  "GP12skprevku:12105": "hastaṃ śirasi yasyaiva dāsyāmi ca maheśvara /",
  "GP12skprevku:12106": "na sa jīvet pumāṃl loke varam etaṃ dadasva me // RKS_96.31 //",
  "GP12skprevku:12107": "īśvara uvāca:",
  "GP12skprevku:12108": "yat te 'bhilaṣitaṃ daitya tat tathaiva bhaviṣyati /",
  "GP12skprevku:12109": "iti śrutvā vaco daityaḥ śambhum evābhidudruve // RKS_96.32 //",
  "GP12skprevku:12110": "hastaṃ te mūrdhni dāsyāmi na tatsatyaṃ vacas tava /",
  "GP12skprevku:12111": "rudraḥ palāyitas tena keśavaṃ śaraṇaṃ gataḥ // RKS_96.33 //",
  "GP12skprevku:12112": "nivedya keśavaṃ sarvaṃ tasminn eva nyalīyata /",
  "GP12skprevku:12113": "keśava uvāca:",
  "GP12skprevku:12114": "hanmy ahaṃ taṃ mahādeva duṣṭaṃ daityajaneśvaram // RKS_96.34 //",
  "GP12skprevku:12115": "hastaṃ śirasi tasyaiva dāpayāmi maheśvara /",
  "GP12skprevku:12116": "tatas tvaritamāpannaḥ praviṣṭo namadātaṭe // RKS_96.35 //",
  "GP12skprevku:12117": "kṛṣṇaḥ strīveṣadhārī ca daityasaṃmukham āgataḥ /",
  "GP12skprevku:12118": "dvātriṃśallakṣaṇopetā niyuktā kāmasāyakaiḥ // RKS_96.36 //",
  "GP12skprevku:12119": "madhumāthavake śambhuṃ dhyātvā sarvatra kaiśavī /",
  "GP12skprevku:12120": "vanaṃ babhrāma sarvatra suśīlā vaṭapādapam // RKS_96.37 //",
  "GP12skprevku:12121": "kṣobhayantīva cittāni sā reme dharmanandana /",
  "GP12skprevku:12122": "riṅgamāṇaś ca daityo 'sau kālabāṣpaḥ sudurjanaḥ // RKS_96.38 //",
  "GP12skprevku:12123": "praviṣṭaḥ sa vane ramye yatra sā śubhalocanā /",
  "GP12skprevku:12124": "ahaṃ bhavāmi te bhartā durjayo devadānavaiḥ // RKS_96.39 //",
  "GP12skprevku:12125": "trailokyasvāminī tvaṃ ca prasīda mama sundari /",
  "GP12skprevku:12126": "śrīkṛṣṇa uvāca:",
  "GP12skprevku:12127": "yadi māṃ manyase bhāryāṃ pratyayaś ca bhaven mama // RKS_96.40 //",
  "GP12skprevku:12128": "dānava uvāca:",
  "GP12skprevku:12129": "svayaṃ bhavāmi tanvaṅgi śapathaṃ mama sādhanam /",
  "GP12skprevku:12130": "tad ahaṃ ca kariṣyāmi iti me satyabhāṣitam // RKS_96.41 //",
  "GP12skprevku:12131": "stryuvāca:",
  "GP12skprevku:12132": "kuruṣva tvaṃ mahābhāga śiro haste pradīyatām /",
  "GP12skprevku:12133": "mārkaṇḍeya uvāca:",
  "GP12skprevku:12134": "kāmāndhenaiva rājendra nikṣipto mastake karaḥ // RKS_96.42 //",
  "GP12skprevku:12135": "tatkṣaṇād abhavad bhasma dagdhas tṛṇacayo yathā /",
  "GP12skprevku:12136": "keśavasyopari tadā puṣpavṛṣṭiḥ papāta ha // RKS_96.43 //",
  "GP12skprevku:12137": "gatāḥ sarve divaṃ devāḥ svasthānaṃ vigatajvarāḥ /",
  "GP12skprevku:12138": "kṣaurābdhim agamad viṣṇuḥ kālabāṣpe nipātite // RKS_96.44 //",
  "GP12skprevku:12139": "ya idaṃ śṛṇuyād bhaktyā caritaṃ dānavasya ca /",
  "GP12skprevku:12140": "śrāddhaṃ tatraiva yaḥ kuryāt kāmakrodhavivarjitaḥ // RKS_96.45 //",
  "GP12skprevku:12141": "uddhṛtās tena sarve vai narakāc ca pitāmahāḥ /",
  "GP12skprevku:12142": "kṣetre tasmiṃs tu yo dadyād brāhmaṇe vedapārage // RKS_96.46 //",
  "GP12skprevku:12143": "tasya dānaphalaṃ sarvaṃ kurukṣetrād viśiṣyate /",
  "GP12skprevku:12144": "sparśate ya idaṃ liṅgaṃ śaṅkareṇa ca nirmitam // RKS_96.47 //",
  "GP12skprevku:12145": "sparśamātro manuṣyas tu rudravāso 'bhijāyate /",
  "GP12skprevku:12146": "etasmāt kāraṇād rājaṃl lokapālāśca devatāḥ // RKS_96.48 //",
  "GP12skprevku:12147": "durgādevī tathā caiva madhuhantā caturbhujaḥ /",
  "GP12skprevku:12148": "dānavādyāś ca sarve 'pi rakṣaṇe ceśvarasya ca // RKS_96.49 //",
  "GP12skprevku:12149": "rakṣante ca sadākālaṃ gṛhavyāpārarūpataḥ /",
  "GP12skprevku:12150": "putrabhrātṛsamā bhūtvā svāmisambandharūpiṇaḥ // RKS_96.50 //",
  "GP12skprevku:12151": "liṅgeśvaraṃ tu rājendra devairadyā 'pi rakṣyate // RKS_96.51 //",
  "GP12skprevku:12152": "iti śrīskandapurāṇe revākhaṇḍe bhasmāsuravadho nāma ṣaṇṇavatitamo 'dhyāyaḥ //",
  "GP12skprevku:12153": "RKS adhyāya 97",
  "GP12skprevku:12154": "mārkaṇḍeya uvāca:",
  "GP12skprevku:12155": "tato gacchec ca rājendra dhanadaṃ tīrtham uttamam /",
  "GP12skprevku:12156": "narmadādakṣiṇe kūle sarvapāpakṣayaṃkaram // RKS_97.1 //",
  "GP12skprevku:12157": "sarvatīrthaphalaṃ tatra prāpyate nātra saṃśayaḥ /",
  "GP12skprevku:12158": "caitramāse trayodaśyāṃ śuklapakṣe jitendriyaḥ // RKS_97.2 //",
  "GP12skprevku:12159": "upoṣya parayā bhaktyā rātrau kurvīta jāgaram /",
  "GP12skprevku:12160": "pañcāmṛtena rājendra snāpayed varadaṃ vibhum // RKS_97.3 //",
  "GP12skprevku:12161": "pūjayedbhaktiyuktena gītavādyaṃ pradāpayet /",
  "GP12skprevku:12162": "prabhāte pūjayed viprānātmanaḥ śreya icchatā // RKS_97.4 //",
  "GP12skprevku:12163": "pratigrahāvimuktāś ca vidyāsiddhāntavādinaḥ /",
  "GP12skprevku:12164": "bhartavyā hi priyair bhaktyā parivādavivarjitāḥ // RKS_97.5 //",
  "GP12skprevku:12165": "pūjayed gohiraṇyena vastrālaṃkaraṇena ca /",
  "GP12skprevku:12166": "hastyaśvarathadānena sarvapāpakṣayo bhavet // RKS_97.6 //",
  "GP12skprevku:12167": "trijanmajanitaṃ pāpaṃ dhanadasya prabhāvataḥ /",
  "GP12skprevku:12168": "svargadaṃ durvinītānāṃ vinītānāṃ ca muktidam // RKS_97.7 //",
  "GP12skprevku:12169": "dhanavān sa naravyāghra bhavej janmani janmani /",
  "GP12skprevku:12170": "kulīnatvaṃ svarūpatvaṃ duḥkhaṃ nāsti nirantaram // RKS_97.8 //",
  "GP12skprevku:12171": "vyādhes tu na bhayaṃ teṣāṃ nanded dhanadasevanāt /",
  "GP12skprevku:12172": "dhanasya ca yas tīrthe vidyāṃ vai pradadāti hi // RKS_97.9 //",
  "GP12skprevku:12173": "sa yāti bhāskaraṃ lokaṃ sarvaduḥkhavivarjitaḥ /",
  "GP12skprevku:12174": "mārkaṇḍeya uvāca:",
  "GP12skprevku:12175": "ahaṃ te kathayiṣyāmi cetihāsaṃ purātanam // RKS_97.10 //",
  "GP12skprevku:12176": "dve bhāryye kaśyapasyāstāṃ sarvalokeṣv anuttame /",
  "GP12skprevku:12177": "garutmān vinatāputraḥ kadrūputroragāḥ smṛtāḥ // RKS_97.11 //",
  "GP12skprevku:12178": "santoṣeṇa dvayaṃ tāta tiṣṭhataḥ kāśyape gṛhe /",
  "GP12skprevku:12179": "kadrvās tu bhaginī tatra iṣṭā ca vinatā tathā // RKS_97.12 //",
  "GP12skprevku:12180": "krīḍed vinatayā sārdhaṃ kaśyapo 'pi prajāpatiḥ /",
  "GP12skprevku:12181": "tatas tv ekadine pārtha āśramasthā suśobhanā // RKS_97.13 //",
  "GP12skprevku:12182": "uccaiḥśravohayaṃ dṛṣṭvā ativegaṃ nabhaḥsthitam /",
  "GP12skprevku:12183": "paśya paśya ca tanvaṅgi aśvaṃ sarvatra pāṇḍuram // RKS_97.14 //",
  "GP12skprevku:12184": "dhāvamānam aviśrāntaṃ javena mānasopamam /",
  "GP12skprevku:12185": "kadrūr uvāca:",
  "GP12skprevku:12186": "katham etat tu tanvaṅgi kṛṣṇaṃ jalpasi pāṇḍuram // RKS_97.15 //",
  "GP12skprevku:12187": "asatyaṃ bhāṣitaṃ bhadre yamalokaṃ gamiṣyasi /",
  "GP12skprevku:12188": "vinatovāca:",
  "GP12skprevku:12189": "satyānṛte tu vacane paṇo 'yaṃ me 'stu te 'dhunā // RKS_97.16 //",
  "GP12skprevku:12190": "sahasraṃ caiva varṣāṇām ajñātvā dāsyatāṃ vrajet /",
  "GP12skprevku:12191": "asatyā yadi me vāṇī kṛṣṇa uccaiḥśravāhayaḥ // RKS_97.17 //",
  "GP12skprevku:12192": "tadāhaṃ tvad gṛhe dāsī sarvadaiva bhavāmi hi /",
  "GP12skprevku:12193": "yadi tūccaiḥśravāḥ śveto dāsī tvaṃ madgṛhe punaḥ // RKS_97.18 //",
  "GP12skprevku:12194": "evaṃ parasparaṃ dvābhyāṃ dāsīyam abravīd iti /",
  "GP12skprevku:12195": "svāśramaṃ hi gatā kadrū rātrau cintāturā sthitā // RKS_97.19 //",
  "GP12skprevku:12196": "śvetavarṇaṃ tu kathitaṃ śyāmaṃ tamaśvakaṃ tadā /",
  "GP12skprevku:12197": "putrāṇāṃ kathitaṃ pārtha paṇaścaiva kṛto mayā // RKS_97.20 //",
  "GP12skprevku:12198": "śrutaṃ sarvais tathā vākyaṃ sarpair mātṛpaṇas tadā /",
  "GP12skprevku:12199": "jātā dāsī na sandehaḥ śveto bhāskaravāhanaḥ // RKS_97.21 //",
  "GP12skprevku:12200": "kadrūr uvāca:",
  "GP12skprevku:12201": "yathāhaṃ na bhave dāsī tatkāryaṃ ca vicintyatām /",
  "GP12skprevku:12202": "uccaiḥśravo romakūpe viśadhvaṃ yūyameva ca // RKS_97.22 //",
  "GP12skprevku:12203": "ekaṃ muhūrtaṃ tiṣṭhadhvaṃ yāvat kṛṣṇaḥ pradṛśyate /",
  "GP12skprevku:12204": "kṣaṇenaikena bhavatāṃ dāsī sā bhavate mama // RKS_97.23 //",
  "GP12skprevku:12205": "dāsītve yā tu tanvaṅgī vinatā satyagārvitā /",
  "GP12skprevku:12206": "tataḥ svasthānagāḥ sarve bhavantu sukhinaḥ sadā // RKS_97.24 //",
  "GP12skprevku:12207": "sarpā ūcuḥ:",
  "GP12skprevku:12208": "yathā tvaṃ jananī caiva sarveṣāṃ bhuvi pannagī /",
  "GP12skprevku:12209": "tathā sāpi viśeṣaṇa vañcitavyā na mātṛvat // RKS_97.25 //",
  "GP12skprevku:12210": "tataḥ sā tena vākyena kruddhā kālānalopamā /",
  "GP12skprevku:12211": "mama vākyam akurvāṇā ye kecid bhuvi pannagāḥ // RKS_97.26 //",
  "GP12skprevku:12212": "havyavāhamukhaṃ sarve yāsyantīty avicāriṇaḥ /",
  "GP12skprevku:12213": "tena vākyena bhītāste hayaromasuveṣṭitāḥ // RKS_97.27 //",
  "GP12skprevku:12214": "naṣṭāḥ kecid diśo divyāḥ kadrūśāpabhayānvitāḥ /",
  "GP12skprevku:12215": "kecid gaṅgājale naṣṭāḥ kecin naṣṭāḥ sarasvatīm // RKS_97.28 //",
  "GP12skprevku:12216": "kecin mahodadhiṃ nītāḥ praviṣṭā vindhyakandare /",
  "GP12skprevku:12217": "āśritya narmadātoyaṃ maṇināgottamo nṛpa // RKS_97.29 //",
  "GP12skprevku:12218": "cacāra vipulaṃ bhaktyā uttare narmadātaṭe /",
  "GP12skprevku:12219": "mātṛśāpadharo nāgaḥ praviṣṭo narmadājale // RKS_97.30 //",
  "GP12skprevku:12220": "tvatprasādena bho nātha mātṛśāpaṃ tarāmy aham /",
  "GP12skprevku:12221": "havyavāhamukhaṃ yasmāt prayāmi na jagatpate // RKS_97.31 //",
  "GP12skprevku:12222": "īśvara uvāca:",
  "GP12skprevku:12223": "havyavāhamukhaṃ vatsa na yāsyasi mamājñayā /",
  "GP12skprevku:12224": "mama lokanivāso 'pi tava putra bhaviṣyati // RKS_97.32 //",
  "GP12skprevku:12225": "maṇināga uvāca:",
  "GP12skprevku:12226": "asmin sthāne mahādeva sthīyatām aṃśabhāgataḥ /",
  "GP12skprevku:12227": "sahasrāṃśena bhāgena sthīyatāṃ narmadājale // RKS_97.33 //",
  "GP12skprevku:12228": "upakārāya lokānāṃ mama nāmnā ca śaṅkara /",
  "GP12skprevku:12229": "īśvara uvāca:",
  "GP12skprevku:12230": "sthāpaya svaparaṃ liṅgamājñayā mama pannaga // RKS_97.34 //",
  "GP12skprevku:12231": "ityuktvāntardadhe devastadaiva śivayā saha /",
  "GP12skprevku:12232": "tatra tīrthe tu ye bhaktyā śucayo yatamānasāḥ // RKS_97.35 //",
  "GP12skprevku:12233": "pañcamyāṃ ca caturdaśyām aṣṭamyāṃ śuklapakṣake /",
  "GP12skprevku:12234": "arcayanti sadā pārtha nopasarpanti te yamam // RKS_97.36 //",
  "GP12skprevku:12235": "dadhnā ca madhunā caiva ghṛtena kṣīrato janāḥ /",
  "GP12skprevku:12236": "snāpayanti virūpākṣam umādehārdhadhāriṇam // RKS_97.37 //",
  "GP12skprevku:12237": "kāmāṅgadahanaṃ devaṃ mahāsuraniṣūdanam /",
  "GP12skprevku:12238": "saṃsnāpayanti ye bhaktyā paśyanti paramaṃ padam // RKS_97.38 //",
  "GP12skprevku:12239": "ṣaṭkarmaniratās tāta śūdrapraṇayavarjitāḥ /",
  "GP12skprevku:12240": "te 'pi yānti paraṃ lokaṃ sarvapāpavivarjitāḥ // RKS_97.39 //",
  "GP12skprevku:12241": "vrātyāṃś ca durdharān ṣaṇḍhān vārdhakyāṃś ca kṛṣīvalān /",
  "GP12skprevku:12242": "bhinnadṛṣṭikarān viprān kaścinnaiva ca pūjayet // RKS_97.40 //",
  "GP12skprevku:12243": "vṛṣalī mandire yasya mahiṣaṃ yas tu vāhayet /",
  "GP12skprevku:12244": "te viprā dūratas tyājyā vrate śrāddhe nṛpeśvara // RKS_97.41 //",
  "GP12skprevku:12245": "kāṇāḥ kuṇḍāś ca golāś ca vaidyāś caiva vivarjitāḥ /",
  "GP12skprevku:12246": "naite pūjyā dvijāḥ pārtha maṇināgeśvare śubhe // RKS_97.42 //",
  "GP12skprevku:12247": "yadīcched ūrdhvagamanāṃ pitṛṇām ātmanas tathā /",
  "GP12skprevku:12248": "sarvāṅgarucirāṅgāś ca sadā pūjyā dvijās tu vai // RKS_97.43 //",
  "GP12skprevku:12249": "sa yāti paramaṃ lokaṃ yāvad āhūtasamplavam /",
  "GP12skprevku:12250": "tataḥ svargāc cyutaḥ so 'pi jāyate vipule kule // RKS_97.44 //",
  "GP12skprevku:12251": "maṇināgeśvaraṃ devaṃ yaḥ paśyati narādhipa /",
  "GP12skprevku:12252": "dhenuṃ śayyāṃ tathā chatraṃ kanyāṃ dāsīṃ subhaktitaḥ // RKS_97.45 //",
  "GP12skprevku:12253": "pātre dadyāt tu rājendra yadīcchec chreya ātmanaḥ /",
  "GP12skprevku:12254": "surabhīṇi ca puṣpāṇi gandhavastrāṇi dāpayet // RKS_97.46 //",
  "GP12skprevku:12255": "dīpaṃ dhānyaṃ gṛhaṃ śubhraṃ sarvopaskarasaṃyutam /",
  "GP12skprevku:12256": "dadate ye narā bhaktyā te vrajanti triviṣṭapam // RKS_97.47 //",
  "GP12skprevku:12257": "maṇināge nṛpa svarṇapannago yaḥ pradīyate // RKS_97.48 //",
  "GP12skprevku:12258": "pātakāni pralīyanta āmapātre jalaṃ yathā /",
  "GP12skprevku:12259": "narmadātoyasaṃsiddhaṃ bhojyaṃ viprāya dīyate // RKS_97.49 //",
  "GP12skprevku:12260": "te 'pi pāpair vinirmuktāḥ krīḍante daivataiḥ saha /",
  "GP12skprevku:12261": "tyāgino bhogasaṃyuktā dharmākhyānaratāḥ sadā // RKS_97.50 //",
  "GP12skprevku:12262": "devadvijaguror bhaktās tīrthasevāparāyaṇāḥ /",
  "GP12skprevku:12263": "mātāpitṛsvāmibhaktāḥ krodhadrohavivarjitāḥ // RKS_97.51 //",
  "GP12skprevku:12264": "etaiḥ sarvair guṇair yuktā ye narāḥ pāṇḍunandana /",
  "GP12skprevku:12265": "jāyante svargakāmāś ca svarge vāso bhaviṣyati // RKS_97.52 //",
  "GP12skprevku:12266": "sarvatīrthavaraṃ tīrthaṃ maṇināgaṃ nṛpottama /",
  "GP12skprevku:12267": "tīrthākhyānam idaṃ puṇyaṃ yaḥ paṭhec chṛṇuyād api // RKS_97.53 //",
  "GP12skprevku:12268": "so 'pi pāpavinirmuktaḥ śivaloke mahīyate /",
  "GP12skprevku:12269": "na viṣaṃ kramate teṣāṃ vicaranti yathecchayā // RKS_97.54 //",
  "GP12skprevku:12270": "bhādrapadyāṃ ca yaḥ ṣaṣṭhyāṃ bhādre snāyāc ca darśake /",
  "GP12skprevku:12271": "tasya puṇyaphalāvāptir ākhyānakathanena tu // RKS_97.55 //",
  "GP12skprevku:12272": "iti śrīskandapurāṇe revākhaṇḍe maṇināgatīrthavarṇano nāma saptanavatitamo 'dhyāyaḥ //",
  "GP12skprevku:12273": "RKS adhyāya 98",
  "GP12skprevku:12274": "mārkaṇḍeya uvāca:",
  "GP12skprevku:12275": "dakṣiṇe narmadātīre tīrthaṃ paramaśobhanam /",
  "GP12skprevku:12276": "sarvapāpaharaṃ puṇyaṃ gopāleśvaram uttamam // RKS_98.1 //",
  "GP12skprevku:12277": "godehān niḥsṛtaṃ liṅgaṃ puṇyaṃ bhūmitale nṛpa /",
  "GP12skprevku:12278": "yudhiṣṭhira uvāca:",
  "GP12skprevku:12279": "godehāt niḥsṛtaṃ kasmāl liṅgaṃ pāpakṣayaṃ karam // RKS_98.2 //",
  "GP12skprevku:12280": "dakṣiṇe narmadā tīre maṇināgasamīpataḥ /",
  "GP12skprevku:12281": "saṃkṣepāt kathyatāṃ vipra gopāleśvaram uttamam // RKS_98.3 //",
  "GP12skprevku:12282": "mārkaṇḍeya uvāca:",
  "GP12skprevku:12283": "kāmadhenus tapas tatra putrārthaṃ ca cakāra ha /",
  "GP12skprevku:12284": "dhyāyatī parayā bhaktyā devadevaṃ maheśvaram // RKS_98.4 //",
  "GP12skprevku:12285": "tuṣṭas tasyā jagannāthaḥ kapilāyā maheśvaraḥ /",
  "GP12skprevku:12286": "niḥsṛto dehamadhyāt tu akṣayaḥ parameśvaraḥ // RKS_98.5 //",
  "GP12skprevku:12287": "maheśvara uvāca:",
  "GP12skprevku:12288": "tuṣṭo devi jaganmātaḥ kapile parameśvari /",
  "GP12skprevku:12289": "ārādhanaṃ kṛtaṃ kasmād vada devi varānane // RKS_98.6 //",
  "GP12skprevku:12290": "surabhir uvāca:",
  "GP12skprevku:12291": "lokānām upakārāya sṛṣṭāhaṃ parameṣṭhinā /",
  "GP12skprevku:12292": "loke kāryaṃ hi sarvaṃ vai matprasādāt prasidhyati // RKS_98.7 //",
  "GP12skprevku:12293": "lokāḥ sarve prapaśyanti tvatpasādāt triśūlinam /",
  "GP12skprevku:12294": "tīrthe tvaṃ bhava bhoḥ śambho lokānāṃ hitakāmyayā // RKS_98.8 //",
  "GP12skprevku:12295": "mārkaṇḍeya uvāca:",
  "GP12skprevku:12296": "tadā prabhṛtitattīrthaṃ vikhyātaṃ vasudhātale /",
  "GP12skprevku:12297": "snānenaikena rājendra sarvapāpaṃ vyapohati // RKS_98.9 //",
  "GP12skprevku:12298": "gopāleśe tu godānaṃ yas tu bhaktyā pradāpayet /",
  "GP12skprevku:12299": "yogye dvijottame deyā yogyā dhenuḥ sakāñcanī // RKS_98.10 //",
  "GP12skprevku:12300": "savastrā taruṇī śubhrā kṣīriṇī vṛṣasaṃyutā /",
  "GP12skprevku:12301": "kṛṣṇapakṣe caturdaśyām aṣṭamyāṃ vā yudhiṣṭhira // RKS_98.11 //",
  "GP12skprevku:12302": "sarveṣu caiva māseṣu kārttike ca viśeṣataḥ /",
  "GP12skprevku:12303": "dāpayet parayā bhaktyā dvije svādhyāyatatpare // RKS_98.12 //",
  "GP12skprevku:12304": "vidhinā ca pradāsyanti vidhinā pratigṛhṇate /",
  "GP12skprevku:12305": "ubhayoḥ puṇyakarmāṇi prekṣakāḥ puṇyabhājanāḥ // RKS_98.13 //",
  "GP12skprevku:12306": "piṇḍadānaṃ prakartavyaṃ pretānāṃ bhāvasaṃyutaiḥ /",
  "GP12skprevku:12307": "piṇḍenaikena rājendra pretā yānti parāṃ gatim // RKS_98.14 //",
  "GP12skprevku:12308": "bhaktyā praṇāmaṃ rudrasya ye kurvanti dine dine /",
  "GP12skprevku:12309": "teṣāṃ pāpaṃ pralīyeta bhinnapātre jalaṃ yathā // RKS_98.15 //",
  "GP12skprevku:12310": "tasmiṃs tīrthe tu yo rājan vṛṣaṃ caiva samutsṛjet /",
  "GP12skprevku:12311": "yudhiṣṭhira uvāca:",
  "GP12skprevku:12312": "vṛṣotsarge kṛte tāta yatphalaṃ bhavate nṛṇām // RKS_98.16 //",
  "GP12skprevku:12313": "tatsarvaṃ kathayasvādya prayatnena dvijottama /",
  "GP12skprevku:12314": "mārkaṇḍeya uvāca:",
  "GP12skprevku:12315": "sarvalakṣaṇasampanne vṛṣe caiva tu yatphalam // RKS_98.17 //",
  "GP12skprevku:12316": "tad ahaṃ sampravakṣyāmi śṛṇu tvaṃ dharmanandana /",
  "GP12skprevku:12317": "kārttike caiva vaiśākhe paurṇamāsyāṃ narādhipa // RKS_98.18 //",
  "GP12skprevku:12318": "rudrasya sannidhau bhūtvā śuciḥ snātvā jitendriyaḥ /",
  "GP12skprevku:12319": "vṛṣotsargaṃ tathā rājan kārayed dharaprītaye // RKS_98.19 //",
  "GP12skprevku:12320": "sthāne sthitvā pavitre tu catasro vatsikāḥ śubhāḥ /",
  "GP12skprevku:12321": "vṛṣabhāya ca muñceta sarvalakṣaṇasaṃyutāḥ // RKS_98.20 //",
  "GP12skprevku:12322": "prīyatāṃ ca mahādevo brahmāviṣṇus tathā pare /",
  "GP12skprevku:12323": "vṛṣabhe romasaṃkhyā tu sarvāṅgeṣu narādhipa // RKS_98.21 //",
  "GP12skprevku:12324": "tāvad varṣapramāṇaṃ tu śivaloke mahīyate /",
  "GP12skprevku:12325": "śivaloke uṣitvā tu paścān martye ca jāyate // RKS_98.22 //",
  "GP12skprevku:12326": "kule mahati sambhūto dhanadhānyasamākule /",
  "GP12skprevku:12327": "surūpe rūpavāṃś caiva vidyāḍhye satyavādinām // RKS_98.23 //",
  "GP12skprevku:12328": "gopāleśvarakaṃ puṇyaṃ mayākhyātaṃ yudhiṣṭhira /",
  "GP12skprevku:12329": "godehāt niḥsṛtaṃ liṅgaṃ narmadādakṣiṇe taṭe // RKS_98.24 //",
  "GP12skprevku:12330": "iti śrīskandapurāṇe revākhaṇḍe gopāleśvaramahimānuvarṇano nāmāṣṭanavatitamo 'dhyāyaḥ //",
  "GP12skprevku:12331": "RKS adhyāya 99",
  "GP12skprevku:12332": "mārkaṇḍeya uvāca:",
  "GP12skprevku:12333": "narmadāyottare kūle tīrthaṃ paramaśobhanam /",
  "GP12skprevku:12334": "sarvapāpaharaṃ puṇyaṃ nāmnā vai gautameśvaram // RKS_99.1 //",
  "GP12skprevku:12335": "sthāpitaṃ gautamenaiva lokānāṃ hitakāmyayā /",
  "GP12skprevku:12336": "svargasopānarūpeṇa tīrthaṃ puṃsāṃ yudhiṣṭhira // RKS_99.2 //",
  "GP12skprevku:12337": "gaccha tvaṃ parayā bhaktyā yatra devo jagadguruḥ /",
  "GP12skprevku:12338": "pātakānāṃ vināśāya svargavāsāptaye nṛpa // RKS_99.3 //",
  "GP12skprevku:12339": "saukhyasya vardhanaṃ liṅgaṃ jayadaṃ duḥkhanāśanam /",
  "GP12skprevku:12340": "piṇḍadānena caikena kulānāṃ uddharet trayam // RKS_99.4 //",
  "GP12skprevku:12341": "yat kiṃcid dīyate bhaktyā svalpaṃ vā yadi vā bahu /",
  "GP12skprevku:12342": "tatsarvaṃ śatasāhasram ājñayā gautamasya ca // RKS_99.5 //",
  "GP12skprevku:12343": "tīrthānāṃ paramaṃ tīrthaṃ svayaṃ rudreṇa bhāṣitam /",
  "GP12skprevku:12344": "mārkaṇḍeya uvāca:",
  "GP12skprevku:12345": "dakṣiṇe narmadākūle tīrthaṃ paramaśobhanam // RKS_99.6 //",
  "GP12skprevku:12346": "śaṅkhacūḍeśvaraṃ tatra prasiddhaṃ bhūmimaṇḍale /",
  "GP12skprevku:12347": "śaṅkhacūḍeśvaras tatra saṃsthitaḥ pāṇḍunandana // RKS_99.7 //",
  "GP12skprevku:12348": "vainateyabhayāt pārtha saṃsthito narmadātaṭe /",
  "GP12skprevku:12349": "tatra tīrthe tu yo bhaktyā śucir bhūtvā samāhitaḥ // RKS_99.8 //",
  "GP12skprevku:12350": "snāpayec chaṅkhacūḍaṃ tu kṣaudreṇa dadhisarpiṣā /",
  "GP12skprevku:12351": "rātrau jāgaraṇaṃ kṛtvā devasyāgre narādhipa // RKS_99.9 //",
  "GP12skprevku:12352": "dadhibhaktena sampūjya brāhmaṇān chaṃsitavratān /",
  "GP12skprevku:12353": "godānaṃ ca tathā deyaṃ sarvapāpakṣayaṃ karam // RKS_99.10 //",
  "GP12skprevku:12354": "tasmiṃs tīrthe tu yaḥ pārtha sarpadaṣṭo 'pi naśyati /",
  "GP12skprevku:12355": "so 'pi yāti paraṃ lokaṃ śaṅkhacūḍasya cājñayā // RKS_99.11 //",
  "GP12skprevku:12356": "iti śrīskandapurāṇe revākhaṇḍe śaṅkhacūḍatīrthamahimānuvarṇano nāma navanavatitamo 'dhyāyaḥ //",
  "GP12skprevku:12357": "RKS adhyāya 100",
  "GP12skprevku:12358": "mārkaṇḍeya uvāca:",
  "GP12skprevku:12359": "tato gacchet tu rājendra parāśaravarottamam /",
  "GP12skprevku:12360": "parāśaro mahātmā ca narmadāyās taṭe śubhe // RKS_100.1 //",
  "GP12skprevku:12361": "tapaś cacāra vipulaṃ putrārthaṃ pāṇḍunandana /",
  "GP12skprevku:12362": "himācalasutā gaurī lakṣmīnārāyaṇānvitā // RKS_100.2 //",
  "GP12skprevku:12363": "toṣitā parayā bhaktyā narmadāyottare taṭe /",
  "GP12skprevku:12364": "parāśareṇa ṛṣiṇā tasya tuṣṭā varaṃ dadau // RKS_100.3 //",
  "GP12skprevku:12365": "devy uvāca:",
  "GP12skprevku:12366": "bho bho ṛṣivaraśreṣṭha tuṣṭāhaṃ tava bhaktitaḥ /",
  "GP12skprevku:12367": "varaṃ yācasva viprendra parāśaramahāmate // RKS_100.4 //",
  "GP12skprevku:12368": "parāśara uvāca:",
  "GP12skprevku:12369": "yadi tuṣṭāsi me devi yadi deyo varo mama /",
  "GP12skprevku:12370": "putro me dīyatāṃ śīghraṃ sarvaśāstraviśāradaḥ // RKS_100.5 //",
  "GP12skprevku:12371": "tīrthaṃ cātra bhaved devi sannidhānaṃ vareṇa tu /",
  "GP12skprevku:12372": "lokopakārahetv arthaṃ sthīyatāṃ girinandini // RKS_100.6 //",
  "GP12skprevku:12373": "parāśarābhidhānena narmadādakṣiṇe taṭe /",
  "GP12skprevku:12374": "parāśaravacaḥ śrutvā devī himavataḥ sutā // RKS_100.7 //",
  "GP12skprevku:12375": "evaṃ bhavatu te vipra ityuktvāntaradhīyata /",
  "GP12skprevku:12376": "parāśaro mahātmā ca sthāpayāmāsa pārvatīm // RKS_100.8 //",
  "GP12skprevku:12377": "śaṅkaraṃ sthāpayāmāsa surāsuranamaskṛtam /",
  "GP12skprevku:12378": "arcitaṃ sarvadevānāṃ dānavānāṃ durāsadam // RKS_100.9 //",
  "GP12skprevku:12379": "parāśaro mahātmā ca kṛtārtho vigatajvaraḥ /",
  "GP12skprevku:12380": "tasmiṃs tīrthe tu yo bhaktyā śuciḥ prayatamānasaḥ // RKS_100.10 //",
  "GP12skprevku:12381": "māse caitre ca vikhyāte śrāvaṇe nṛpanandana /",
  "GP12skprevku:12382": "māsi mārgaśire caiva śuklapakṣe tu sarvadā // RKS_100.11 //",
  "GP12skprevku:12383": "śaṅkaraṃ pāṇḍavaśreṣṭha girijāṃ pūjayet tathā /",
  "GP12skprevku:12384": "aṣṭamyāṃ ca caturdaśyāṃ sūryaparvaṇi sarvadā // RKS_100.12 //",
  "GP12skprevku:12385": "striyo vā puruṣā vāpi kāmakrodhavivarjitāḥ /",
  "GP12skprevku:12386": "tatra gatvā śūcau sthāne narmadādakṣiṇe taṭe // RKS_100.13 //",
  "GP12skprevku:12387": "upoṣya parayā bhaktyā vrataṃ kuryur mahāmune /",
  "GP12skprevku:12388": "rātrau jāgaraṇaṃ kṛtvā dīpadānaṃ svaśaktitaḥ // RKS_100.14 //",
  "GP12skprevku:12389": "sapatnīkānuttamāṃś ca śīlaśraddhāsamanvitān /",
  "GP12skprevku:12390": "pūjayed brāhmaṇān pārtha annadānahiraṇmayaiḥ // RKS_100.15 //",
  "GP12skprevku:12391": "vastreṇa cchatradānena śayyā tāmbūlabhojanaiḥ /",
  "GP12skprevku:12392": "śrāddhaṃ kāryaṃ nṛpaśreṣṭha āmaśrāddhaṃ praśasyate // RKS_100.16 //",
  "GP12skprevku:12393": "āmaṃ caturguṇaṃ proktaṃ brāhmaṇānāṃ yudhiṣṭhira /",
  "GP12skprevku:12394": "vedoktena vidhānena dvijāḥ pūjyāḥ prayatnataḥ // RKS_100.17 //",
  "GP12skprevku:12395": "hastamātrakuśaiś caiva tilaiś ca vāñcchitair nṛpa /",
  "GP12skprevku:12396": "vipraṃ codaṅmukhaṃ caiva ātmānaṃ dakṣiṇāmukham // RKS_100.18 //",
  "GP12skprevku:12397": "āmaṃ darbheṣu niḥkṣipya ityuccārya dvijāgrataḥ /",
  "GP12skprevku:12398": "pretā yāntu paraṃ lokaṃ tīrthasyāsya prabhāvataḥ // RKS_100.19 //",
  "GP12skprevku:12399": "pāpaṃ me praśamaṃ yātu yātu vṛddhiḥ sadā śubham /",
  "GP12skprevku:12400": "vṛddhiṃ yātu sadā vaṃśo jñātivargo dvijottama // RKS_100.20 //",
  "GP12skprevku:12401": "evam uccārya viprendraṃ deyaṃ parāśarāśrame /",
  "GP12skprevku:12402": "gobhūnīlahiraṇyāni annaṃ vastraṃ ca śaktitaḥ // RKS_100.21 //",
  "GP12skprevku:12403": "dātavyaṃ pāṇḍavaśreṣṭha parāśaravarāśrame /",
  "GP12skprevku:12404": "yaḥ śṛṇoti naro bhaktyā so 'pi pāpaiḥ pramucyate // RKS_100.22 //",
  "GP12skprevku:12405": "iti śrīskandapurāṇe revākhaṇḍe parāśaratīrthamahimānuvarṇano nāma śatatamo 'dhyāyaḥ //",
  "GP12skprevku:12406": "RKS adhyāya 101",
  "GP12skprevku:12407": "mārkaṇḍeya uvāca:",
  "GP12skprevku:12408": "bhīmeśvaraṃ tato gacchet sarvapāpakṣayaṃkaram /",
  "GP12skprevku:12409": "sevyate ṛṣisaṅghaiś ca bhīmavratadharair api // RKS_101.1 //",
  "GP12skprevku:12410": "tatra tīrthe tu yaḥ snātvā sopavāso jitendriyaḥ /",
  "GP12skprevku:12411": "japaṃś caikākṣaraṃ mantram ūrdhvabāhur divākaram // RKS_101.2 //",
  "GP12skprevku:12412": "tasya janmārjitaṃ pāpaṃ tatkṣaṇād eva naśyati /",
  "GP12skprevku:12413": "saptajanmārjitaṃ pāpaṃ gāyatryā naśyate dhruvam // RKS_101.3 //",
  "GP12skprevku:12414": "daśabhir janmajanitaṃ śatena ca purākṛtam /",
  "GP12skprevku:12415": "trijanmanā sahasreṇa gāyatrī hanti kilbiṣam // RKS_101.4 //",
  "GP12skprevku:12416": "vaidikaṃ laukikaṃ cāpi jāpyaṃ japtaṃ janeśvara /",
  "GP12skprevku:12417": "tatkṣaṇād dahate pāpaṃ tṛṇaṃ ca jvalano yathā // RKS_101.5 //",
  "GP12skprevku:12418": "tadeva balamāśritya kadācit pāpam ācaret /",
  "GP12skprevku:12419": "ajñānāt tasya tatkṣipraṃ na phalaṃ hi kadācana // RKS_101.6 //",
  "GP12skprevku:12420": "tatra tīrthe tu godānaṃ śaktimātreṇa dāpayet /",
  "GP12skprevku:12421": "tad akṣayaṃ phalaṃ sarvaṃ jāyate pāṇḍunandana // RKS_101.7 //",
  "GP12skprevku:12422": "mārkaṇḍeya uvāca:",
  "GP12skprevku:12423": "tato gacchet tu rājendra nāradeśvaram uttamam /",
  "GP12skprevku:12424": "tīrthānāṃ paramaṃ tīrthaṃ nirmitaṃ nāradena tu // RKS_101.8 //",
  "GP12skprevku:12425": "yudhiṣṭhira uvāca:",
  "GP12skprevku:12426": "nāradena muniśreṣṭha kasya tīrthaṃ vinirmitam /",
  "GP12skprevku:12427": "etad ākhyāhi me sarva prasanno yadi sattama // RKS_101.9 //",
  "GP12skprevku:12428": "mārkaṇḍeya uvāca:",
  "GP12skprevku:12429": "parameṣṭhisutaścāpi nārado bhagavānṛṣiḥ /",
  "GP12skprevku:12430": "narmadāyotare kūle tapas tepe purākṛte // RKS_101.10 //",
  "GP12skprevku:12431": "navanāḍīnirodhena kāṣṭhāvasthāṃ gatena ca /",
  "GP12skprevku:12432": "toṣitaḥ śrīmahādevo nāradena yudhiṣṭhira // RKS_101.11 //",
  "GP12skprevku:12433": "īśvara uvāca:",
  "GP12skprevku:12434": "tuṣṭo 'haṃ tava viprendra yogīśvara ayonija /",
  "GP12skprevku:12435": "varaṃ prārthaya he deva yat te manasi vartate // RKS_101.12 //",
  "GP12skprevku:12436": "nārada uvāca:",
  "GP12skprevku:12437": "tvatprasādena bho deva yogaś caiva prasidhyatu /",
  "GP12skprevku:12438": "īśvara uvāca:",
  "GP12skprevku:12439": "yogo bhavatu bhaktis te sarvakālaṃ mamaiva tu // RKS_101.13 //",
  "GP12skprevku:12440": "svecchācāro bhave gaccha svargapātālagocare /",
  "GP12skprevku:12441": "martye ca bhramase yogin na kenāpi nivāryase // RKS_101.14 //",
  "GP12skprevku:12442": "saptasvarāstrayo grāmā mūrchanās tv ekaviṃśatiḥ /",
  "GP12skprevku:12443": "mama priyakaraṃ divyaṃ nṛtyaṃ gītaṃ ca yoginā // RKS_101.15 //",
  "GP12skprevku:12444": "kaliṃ ca paśyase nityaṃ devadānavakinnaraiḥ /",
  "GP12skprevku:12445": "tvat tīrthaṃ bhūtale puṇyaṃ matprasādād bhaviṣyati // RKS_101.16 //",
  "GP12skprevku:12446": "ityuktvāntardadhe devo nāradas tatra liṅginam /",
  "GP12skprevku:12447": "sthāpayāmāsa rājendra sarvasattvopakārakam // RKS_101.17 //",
  "GP12skprevku:12448": "mārkaṇḍeya uvāca:",
  "GP12skprevku:12449": "pṛthivyām uttamaṃ tīrthaṃ nirmitaṃ nāradena tu /",
  "GP12skprevku:12450": "tasmiṃs tīrthe naraśreṣṭha nāgacched vijitendriyaḥ // RKS_101.18 //",
  "GP12skprevku:12451": "māsi bhādrapade ramye kṛṣṇapakṣe caturdaśīm /",
  "GP12skprevku:12452": "upoṣya parayā bhaktyā rātrau kurvīta jāgaram // RKS_101.19 //",
  "GP12skprevku:12453": "chatraṃ tatra pradātavyaṃ brāhmaṇe śubhalakṣaṇam /",
  "GP12skprevku:12454": "śastreṇa nihatā ye tu teṣāṃ śrāddhaṃ pradāpayet // RKS_101.20 //",
  "GP12skprevku:12455": "yānti te paramaṃ lokaṃ piṇḍadānaprabhāvataḥ /",
  "GP12skprevku:12456": "kapilā caiva dātavyā tatra deśe narādhipa // RKS_101.21 //",
  "GP12skprevku:12457": "asya śrāddhaprabhāveṇa brāhmaṇānāṃ narādhipa /",
  "GP12skprevku:12458": "narmadātoyapānasya nyāyārjitadhanasya ca // RKS_101.22 //",
  "GP12skprevku:12459": "eteṣāṃ ca prabhāveṇa pretā yāntu parāṃ gatim /",
  "GP12skprevku:12460": "ityuccārya dvije deyā dakṣiṇā ca svaśaktitaḥ // RKS_101.23 //",
  "GP12skprevku:12461": "haviṣyānnaṃ viśālākṣa dvijānāṃ caiva dāpayet /",
  "GP12skprevku:12462": "vidyādānena caikena akṣayā gatirāpyate // RKS_101.24 //",
  "GP12skprevku:12463": "tasmiṃs tīrthe tu rājendra yo dadyād agrajanmane /",
  "GP12skprevku:12464": "kāṃcanaṃ sa tilaṃ caiva sa gacchec ca triviṣṭapam // RKS_101.25 //",
  "GP12skprevku:12465": "mārkaṇḍeya uvāca:",
  "GP12skprevku:12466": "tato gacchettu rājendra tīrthadvayam anuttamam /",
  "GP12skprevku:12467": "dadhichandaṃ madhuchandaṃ sarvapāpakṣayaṃ karam // RKS_101.26 //",
  "GP12skprevku:12468": "dadhicchande naraḥ snātvā yo dadyāc ca dvije dadhi /",
  "GP12skprevku:12469": "upatiṣṭhati tasyaitat saptajanmasu bhārata // RKS_101.27 //",
  "GP12skprevku:12470": "na vyādhir na jarā tasya na śoko na ca matsaraḥ /",
  "GP12skprevku:12471": "daśacandraśataṃ yāvaj jāyate vipule kule // RKS_101.28 //",
  "GP12skprevku:12472": "madhucchande tu madhunā miśritaṃ ca tilodakam /",
  "GP12skprevku:12473": "na ca vaivasvataṃ devaṃ paśyate saptajanmasu // RKS_101.29 //",
  "GP12skprevku:12474": "madhunā saha miśraṃ ca tilaṃ yas tu prayacchati /",
  "GP12skprevku:12475": "tasya putrasya pautrasya dāridryaṃ naiva jāyate // RKS_101.30 //",
  "GP12skprevku:12476": "madhunā saha saṃmiśraṃ tilaṃ yas tu prayacchati /",
  "GP12skprevku:12477": "madhunā saha saṃmiśraṃ yas tu piṇḍaṃ pradāpayet // RKS_101.31 //",
  "GP12skprevku:12478": "tasmiṃs tīrthe tu yaḥ snātvā vidhivad dakṣiṇāmukhaḥ /",
  "GP12skprevku:12479": "pitā pitāmahaś caiva tathaiva prapitāmahaḥ // RKS_101.32 //",
  "GP12skprevku:12480": "ṣoḍaśābdāni tuṣyanti nātra kāryā vicāraṇā /",
  "GP12skprevku:12481": "mārkaṇḍeya uvāca:",
  "GP12skprevku:12482": "tato gacchet tu rājendra nanditīrtham anuttamam // RKS_101.33 //",
  "GP12skprevku:12483": "yatra siddhaś ca vai nandī tat sarvaṃ kathayāmy aham /",
  "GP12skprevku:12484": "narmadāṃ purataḥ kṛtvā purā nandī maheśvaram // RKS_101.34 //",
  "GP12skprevku:12485": "tapas taptaṃ japaṃś caiva tīrthāt tīrthaṃ jagāma ha /",
  "GP12skprevku:12486": "dadhicchandaṃ madhucchandaṃ yāvat tyaktvā ca gacchati // RKS_101.35 //",
  "GP12skprevku:12487": "tatas tuṣṭo mahādevo nandinaṃ tamuvāca ha /",
  "GP12skprevku:12488": "maheśvara uvāca:",
  "GP12skprevku:12489": "bho bhoḥ prasanno nandīśa varaṃ vṛṇu yathepsitam // RKS_101.36 //",
  "GP12skprevku:12490": "tapasā tena tuṣṭo 'haṃ tīrthayātrākṛtena ca /",
  "GP12skprevku:12491": "nandy uvāca:",
  "GP12skprevku:12492": "na cāhaṃ kāmaye vittaṃ na cāhaṃ kulasantatim // RKS_101.37 //",
  "GP12skprevku:12493": "muktiṃ na kāmaye cānyad deveśa caraṇāmbujam /",
  "GP12skprevku:12494": "kṛmikīṭapataṅgeṣu tiryagyonigateṣu ca // RKS_101.38 //",
  "GP12skprevku:12495": "janmajanmani yāsyāmi tvadbhaktiracalā ca me /",
  "GP12skprevku:12496": "tatheti cokto devena parameśena nandikaḥ // RKS_101.39 //",
  "GP12skprevku:12497": "gṛhītvā taṃ kare śīghraṃ jagāma nilayaṃ haraḥ /",
  "GP12skprevku:12498": "tasmiṃs tīrthe tu yaḥ snātvā bhaktyā tryakṣaṃ prapūjayet // RKS_101.40 //",
  "GP12skprevku:12499": "agniṣṭome ca yatpuṇyaṃ phalaṃ prāpnoti mānavaḥ /",
  "GP12skprevku:12500": "tatra tīrthe mahāpuṇye prāṇatyāgaṃ karoti yaḥ // RKS_101.41 //",
  "GP12skprevku:12501": "śivasyānucaro bhūtvā modate kalpamakṣayam /",
  "GP12skprevku:12502": "tataḥ kālena mahatā jāyate vipule kule // RKS_101.42 //",
  "GP12skprevku:12503": "vedavedāṅgatattvajñe jīvec ca śaradāṃ śatam /",
  "GP12skprevku:12504": "etat te kathitaṃ pārtha sarvatuṣṭipradaṃ śubham // RKS_101.43 //",
  "GP12skprevku:12505": "durlabhaṃ satyasaṃjñasya sarvapāpakṣayaṃ karam // RKS_101.44 //",
  "GP12skprevku:12506": "iti śrīskandapurāṇe revākhaṇḍe nanditīrthavarṇano nāmaikaśatatamo 'dhyāyaḥ //",
  "GP12skprevku:12507": "RKS adhyāya 102",
  "GP12skprevku:12508": "mārkaṇḍeya uvāca:",
  "GP12skprevku:12509": "tato gacchet tu rājendra varuṇeśvaram uttamam /",
  "GP12skprevku:12510": "yatra siddhaḥ purā devo varuṇo nṛpasattama // RKS_102.1 //",
  "GP12skprevku:12511": "piṇyākaśākaparṇaiś ca kṛcchracāndrāyaṇādibhiḥ /",
  "GP12skprevku:12512": "ārādhya girijānāthaṃ tataḥ siddhiṃ gatā janāḥ // RKS_102.2 //",
  "GP12skprevku:12513": "tatra tīrthe naraḥ snātvā saṃtarpya pitṛdevatāḥ /",
  "GP12skprevku:12514": "pūjayec chaṅkaraṃ bhaktyā sa gacchet paramaṃ padam // RKS_102.3 //",
  "GP12skprevku:12515": "kuṇḍikāṃ vardhanīṃ vāpi mahadvā jalabhājanam /",
  "GP12skprevku:12516": "annena sahitaṃ pārtha tasya puṇyaphalaṃ śṛṇu // RKS_102.4 //",
  "GP12skprevku:12517": "yatphalaṃ labhate martyaḥ satre dvādaśavārṣike /",
  "GP12skprevku:12518": "tatphalaṃ samavāpnoti nātra kāryā vicāraṇā // RKS_102.5 //",
  "GP12skprevku:12519": "sarveṣām eva dānānām annadānam anuttamam /",
  "GP12skprevku:12520": "yadyat prītikaraṃ caiva toyaṃ ca nṛpasattama // RKS_102.6 //",
  "GP12skprevku:12521": "tatra tīrthe mṛtānāṃ ca narāṇāṃ bhāvitātmanām /",
  "GP12skprevku:12522": "vāruṇe ca pure vāso yāvad āhūta samplavam // RKS_102.7 //",
  "GP12skprevku:12523": "bhuktvā tatra bahuṃ kālaṃ martyaloke 'bhijāyate /",
  "GP12skprevku:12524": "annadānaprado nityaṃ jīvec ca śaradāṃ śatam // RKS_102.8 //",
  "GP12skprevku:12525": "mārkaṇḍeya uvāca:",
  "GP12skprevku:12526": "tato gacchec ca rājendra agnitīrtham anuttamam /",
  "GP12skprevku:12527": "yatra siddho mahātejās tapaḥ kṛtvā hutāśanaḥ // RKS_102.9 //",
  "GP12skprevku:12528": "sarvabhakṣīkṛto yaś ca daṇḍake muninā purā /",
  "GP12skprevku:12529": "narmadātaṭam āśritya pūto jāto hutāśanaḥ // RKS_102.10 //",
  "GP12skprevku:12530": "tatra tīrthe naraḥ snātvā samabhyarcya jagadgurum /",
  "GP12skprevku:12531": "umayā sahita bhaktyā sarvapāpaiḥ pramucyate // RKS_102.11 //",
  "GP12skprevku:12532": "tatra tīrthe naraḥ snātvā datte vai kāṃcanaṃ nṛpa /",
  "GP12skprevku:12533": "brāhmaṇebhyo jalaṃ dattvā labhate vārbudaṃ phalam // RKS_102.12 //",
  "GP12skprevku:12534": "dadhicchande madhucchande nandīśe vāruṇe tathā /",
  "GP12skprevku:12535": "āgneye tatphalaṃ tāta snātvā mucyeta kilbiṣaiḥ // RKS_102.13 //",
  "GP12skprevku:12536": "te vandyā mānuṣe loke dhanyāś cāptamanorathāḥ /",
  "GP12skprevku:12537": "yair hi dṛṣṭaṃ mahāpuṇyaṃ narmadātīrthapañcakam // RKS_102.14 //",
  "GP12skprevku:12538": "svargalokam avāpuste yāvad indrāś caturdaśa /",
  "GP12skprevku:12539": "tataḥ svargāc cyutāś cāpi rājānaḥ santi dhārmikāḥ // RKS_102.15 //",
  "GP12skprevku:12540": "sarvapāpavinirmuktā bhuñjate te 'calāṃ mahīm /",
  "GP12skprevku:12541": "ākhaṇḍalapratāpo 'yaṃ narmadātaṭasevane // RKS_102.16 //",
  "GP12skprevku:12542": "gaṅgākanakhale puṇyā kurukṣetre sarasvatī /",
  "GP12skprevku:12543": "grāme vā yadi vāraṇye puṇyā sarvatra narmadā // RKS_102.17 //",
  "GP12skprevku:12544": "revātīraṃ vasen nityaṃ toyaṃ yas tu sadā pibet /",
  "GP12skprevku:12545": "snāto 'sau sarvatīrtheṣu somapānaṃ dine dine // RKS_102.18 //",
  "GP12skprevku:12546": "gaṅgādyāḥ saritaḥ sarvāḥ samudrāś ca sarāṃsi ca /",
  "GP12skprevku:12547": "kalpānte saṃkṣayaṃ yānti na mṛtaikā ca narmadā // RKS_102.19 //",
  "GP12skprevku:12548": "iti śrīskandapurāṇe revākhaṇḍe tīrthapañcakavarṇano nāma dvyadhikaśatatamo 'dhyāyaḥ //",
  "GP12skprevku:12549": "RKS adhyāya 103",
  "GP12skprevku:12550": "yudhiṣṭhira uvāca:",
  "GP12skprevku:12551": "hanūmadīśvaran nāma kathaṃ jātaṃ mahāmate /",
  "GP12skprevku:12552": "brahmahatyāharaṃ tīrthaṃ revāyādakṣiṇe taṭe // RKS_103.1 //",
  "GP12skprevku:12553": "mārkaṇḍeya uvāca:",
  "GP12skprevku:12554": "sādhu pṛṣṭaṃ mahābāho somavaṃśavibhūṣaṇa /",
  "GP12skprevku:12555": "guhyād guhyataraṃ tīrthaṃ nākhyātaṃ kasyacin mayā // RKS_103.2 //",
  "GP12skprevku:12556": "tava snehāt pravakṣyāmi pīḍito vārdhakena tu /",
  "GP12skprevku:12557": "jātaṃ pūrvaṃ mahāyuddhaṃ rāmarāvaṇayor api // RKS_103.3 //",
  "GP12skprevku:12558": "pulastyo brahmaṇaḥ putras tasya vai viśravāḥ sutaḥ /",
  "GP12skprevku:12559": "rāvaṇas tasya saṃjāto daśagrīvo 'pi rākṣasaḥ // RKS_103.4 //",
  "GP12skprevku:12560": "trailokyavijayī jātaḥ prasādāc chūlinas tathā /",
  "GP12skprevku:12561": "gīrvāṇā nirjitāḥ sarve rāmasya gṛhiṇī hṛtā // RKS_103.5 //",
  "GP12skprevku:12562": "yad bhrātā kumbhakarṇo vai sītā sā vanamāśritā /",
  "GP12skprevku:12563": "vibhīṣaṇena pāpo 'yaṃ mandas tyakto vicārya ca // RKS_103.6 //",
  "GP12skprevku:12564": "sa jitaḥ kārtavīryeṇa sa jito jāmadagninā /",
  "GP12skprevku:12565": "sa hato rāmacandreṇa tasya rājyaṃ hṛtaṃ tathā // RKS_103.7 //",
  "GP12skprevku:12566": "tato rāmeṇa rakṣo 'pi jitaḥ saṃkhye mahābalaḥ /",
  "GP12skprevku:12567": "vanaṃ bhagnaṃ hato rakṣo gatvā vāyusutena vai // RKS_103.8 //",
  "GP12skprevku:12568": "rāvaṇasya sutaḥ saṃkhye hataś cākṣakumārakaḥ /",
  "GP12skprevku:12569": "evaṃ rāmāyaṇe jāte sītā mokṣe kṛte tataḥ // RKS_103.9 //",
  "GP12skprevku:12570": "ayodhyāyāṃ gate rāme hanūmāś ca mahābalaḥ /",
  "GP12skprevku:12571": "kailāsaṃ hi gataḥ pārtha praṇāmārthaṃ maheśvare // RKS_103.10 //",
  "GP12skprevku:12572": "tiṣṭha tiṣṭheti cokto vai nandinā vānarottamaḥ /",
  "GP12skprevku:12573": "brahmahatyāyutas tvaṃ hi rākṣasānāṃ vadhena hi // RKS_103.11 //",
  "GP12skprevku:12574": "bhairavasyāsanaṃ puṇyaṃ na gantā 'si mahābala /",
  "GP12skprevku:12575": "hanumān uvāca:",
  "GP12skprevku:12576": "nandiṃs tvaṃ hi varaṃ yaccha pātakasyopaśāntaye // RKS_103.12 //",
  "GP12skprevku:12577": "bhūtvā niṣpātako 'haṃ vai praṇamāmi maheśvaram /",
  "GP12skprevku:12578": "nandy uvāca:",
  "GP12skprevku:12579": "rudradehodbhavā puṇyā narmadā saritāṃ varā // RKS_103.13 //",
  "GP12skprevku:12580": "śravaṇāj janmacaritaṃ kīrtanād dviguṇaṃ vrajet /",
  "GP12skprevku:12581": "saptajanmārjitaṃ pāpaṃ naśyed revāvagāhanāt // RKS_103.14 //",
  "GP12skprevku:12582": "tasmāt tīre vasa tvaṃ ca revāsaṅgamadakṣiṇe /",
  "GP12skprevku:12583": "dhyāyamāno virūpākṣaṃ triśūlakarasaṃsthitam // RKS_103.15 //",
  "GP12skprevku:12584": "jaṭāmukuṭasaṃkāśaṃ vyālayajñopavītakam /",
  "GP12skprevku:12585": "umārdhāṅgadharaṃ devaṃ gorājāsanasaṃsthitam // RKS_103.16 //",
  "GP12skprevku:12586": "vatsarān subahūn yāvad dhyāyatas tasya tatra vai /",
  "GP12skprevku:12587": "tatra tuṣṭo mahādeva āgataḥ saha bhāryayā // RKS_103.17 //",
  "GP12skprevku:12588": "uvāca madhurāṃ vāṇīṃ meghagambhīrayā girā /",
  "GP12skprevku:12589": "sādhu vatsa tvayā cātra kaṣṭaṃ tapasi saṃsthitam // RKS_103.18 //",
  "GP12skprevku:12590": "hanūmāṃś ca haraṃ dṛṣṭvā umārdhāṅgadharaṃ sthitam /",
  "GP12skprevku:12591": "sāṣṭāṅgaṃ praṇato bhūtvā jayadeva namo 'stu te // RKS_103.19 //",
  "GP12skprevku:12592": "jaya cāndhakaghātāya bāṇāsuravimardine /",
  "GP12skprevku:12593": "jaya bhūtapanāthāya jaya bhairavabhūṣaṇa // RKS_103.20 //",
  "GP12skprevku:12594": "jaya kāmavināśāya gaṅgāṃ śirasi dhāriṇe /",
  "GP12skprevku:12595": "evaṃ stuto mahādevo varado vānarasya ca // RKS_103.21 //",
  "GP12skprevku:12596": "īśvara uvāca:",
  "GP12skprevku:12597": "varaṃ prārthaya tvaṃ vatsa prārthitaṃ rabhasaṃ vada /",
  "GP12skprevku:12598": "hanumān uvāca:",
  "GP12skprevku:12599": "brahmarakṣovadhāj jātā brahmahatyā maheśvara // RKS_103.22 //",
  "GP12skprevku:12600": "niṣpāpo 'haṃ bhaveyaṃ vai yuṣmat sambhāṣaṇena ca /",
  "GP12skprevku:12601": "īśvara uvāca:",
  "GP12skprevku:12602": "narmadātīrthaṃ māhātmyadhyānayogaprabhāvataḥ // RKS_103.23 //",
  "GP12skprevku:12603": "manmūrtidarśanāt sadyo niṣpāpo nātra saṃśayaḥ /",
  "GP12skprevku:12604": "ityuktvāntardadhe deva umāsārdhaṃ trilocanaḥ // RKS_103.24 //",
  "GP12skprevku:12605": "hanumadīśvaraṃ tatra sthāpayāmāsa bhaktitaḥ /",
  "GP12skprevku:12606": "ātmayogabalenaiva brahmacaryaprabhāvataḥ // RKS_103.25 //",
  "GP12skprevku:12607": "īśvarasya prabhāveṇa kāmadaṃ sthāpitaṃ śivam /",
  "GP12skprevku:12608": "acchedyam apratarkyaṃ ca vināśotpattivarjitam // RKS_103.26 //",
  "GP12skprevku:12609": "mārkaṇḍeya uvāca:",
  "GP12skprevku:12610": "hanumadīśvare tatra pratyayaṃ yatpurābhavat /",
  "GP12skprevku:12611": "yadvṛttaṃ dvāparasyādau tretānte ca nareśvarā // RKS_103.27 //",
  "GP12skprevku:12612": "suparṇo nāma rājarṣir babhūva vasudhātale /",
  "GP12skprevku:12613": "tasya rājye sadā saukhyaṃ dīrghāyur mānavaḥ sadā // RKS_103.28 //",
  "GP12skprevku:12614": "śatabāhurbabhūvāsya putro bhīmaparākramaḥ /",
  "GP12skprevku:12615": "āsaktaḥ sa sadākālaṃ japadhyāne nareśvara // RKS_103.29 //",
  "GP12skprevku:12616": "krīḍate pṛthivīṃ sarvāṃ parvatāṃś ca vanāni ca /",
  "GP12skprevku:12617": "vadhārthaṃ mṛgayūthānām āgato vindhyaparvate // RKS_103.30 //",
  "GP12skprevku:12618": "mṛgajātisamākīrṇe hastijātisamāśrite /",
  "GP12skprevku:12619": "hasticitrakaśobhāḍhye mṛgavārāhasaṃkule // RKS_103.31 //",
  "GP12skprevku:12620": "krīḍitvā ca tato rājā cāsane saṃsthitaḥ sa ca /",
  "GP12skprevku:12621": "vanamadhye tadā dṛṣṭvā bhramantaṃ piṅgalaṃ dvijam // RKS_103.32 //",
  "GP12skprevku:12622": "rājovāca:",
  "GP12skprevku:12623": "eko vane vane kasmād bhramase pustikākaraḥ /",
  "GP12skprevku:12624": "itaśceto nirīkṣaṃs tvaṃ kathayasva dvijottama // RKS_103.33 //",
  "GP12skprevku:12625": "brāhmaṇa uvāca:",
  "GP12skprevku:12626": "kānyakubjāt samāyātaḥ preṣito rājakanyayā /",
  "GP12skprevku:12627": "rājovāca:",
  "GP12skprevku:12628": "kathayasva prasādena kasmāt kāryād vada prabho // RKS_103.34 //",
  "GP12skprevku:12629": "brāhmaṇa uvāca:",
  "GP12skprevku:12630": "śikhaṇḍī caiva rājā vai kānyakubjaṃ bubhukṣate /",
  "GP12skprevku:12631": "aputraḥ sa mahīpālaḥ kanyā jātā manorathaiḥ // RKS_103.35 //",
  "GP12skprevku:12632": "he nṛpa",
  "GP12skprevku:12633": "jātismarā śubhācārā narmadāyāḥ prabhāvataḥ /",
  "GP12skprevku:12634": "pitroktā sā ca kanyā vai vivāhāya prakalpitā // RKS_103.36 //",
  "GP12skprevku:12635": "asāre cādya saṃsāre kanyādānaṃ dadāmyaham /",
  "GP12skprevku:12636": "kanyovācā:",
  "GP12skprevku:12637": "yasmin kāle hy ahaṃ lipse tasmin kāle pradīyatām // RKS_103.37 //",
  "GP12skprevku:12638": "putrīvākyena rājāsau vismayāviṣṭacetanaḥ /",
  "GP12skprevku:12639": "śikhaṇḍy uvāca:",
  "GP12skprevku:12640": "kathyatāṃ me mahābhāge bhāṣitaṃ hi tvayā katham // RKS_103.38 //",
  "GP12skprevku:12641": "pitṛvākyena sā vālā śirasāvanatā bhuvi /",
  "GP12skprevku:12642": "kathayāmāsa yadvṛttaṃ hanumadīśvare nṛpa // RKS_103.39 //",
  "GP12skprevku:12643": "kalāpiny asmy ahaṃ tāta sthitā bhartṛsahānugā /",
  "GP12skprevku:12644": "uraṅgameśa sānnidhye revāyā uttare taṭe // RKS_103.40 //",
  "GP12skprevku:12645": "hanumato vane puṇye krīḍāmi sma yadṛcchayā /",
  "GP12skprevku:12646": "bhartṛyuktā tatra guhye vañjule sarale drume // RKS_103.41 //",
  "GP12skprevku:12647": "āgatā lubdhakās tatra kṣudhārtā vanam uttamam /",
  "GP12skprevku:12648": "bhartṛkopayutaiḥ pāpair hatāhaṃ patinā saha // RKS_103.42 //",
  "GP12skprevku:12649": "grīvāṃ nimoṭayāmāsur bhakṣaṇotpāṭanaṃ kṛtam /",
  "GP12skprevku:12650": "hutāśanamukhe te tu hasantaś cāśu lubdhakāḥ // RKS_103.43 //",
  "GP12skprevku:12651": "bharjayitvā tato māṃsaṃ bhakṣayitvā yathecchayā /",
  "GP12skprevku:12652": "suptāḥ svasthendriyā rātrau vigatā śarvarī kṣayam // RKS_103.44 //",
  "GP12skprevku:12653": "tanmāṃsaśeṣaṃ juṣṭaṃ vai jambukair gṛdhravāyasaiḥ /",
  "GP12skprevku:12654": "maccharīrodbhavaṃ cāsthi snāyumāṃsena saṃyutam // RKS_103.45 //",
  "GP12skprevku:12655": "gṛhītvā patriṇaikena ākāśāt patatā tadā /",
  "GP12skprevku:12656": "sāmiṣaṃ pakṣiṇaṃ dṛṣṭvā pakṣiṇo 'nye samāgatāḥ // RKS_103.46 //",
  "GP12skprevku:12657": "dṛṣṭvā pakṣisamūhaṃ tu asthikhaṇḍaṃ vyasarjayat /",
  "GP12skprevku:12658": "vihagānāṃ samastānāṃ dhāvatāṃ cāpi paśyatām // RKS_103.47 //",
  "GP12skprevku:12659": "patitaṃ narmadātoye hanumadīśvare nṛpa /",
  "GP12skprevku:12660": "madīyamasthikhaṇḍaṃ ca patitaṃ narmadājale // RKS_103.48 //",
  "GP12skprevku:12661": "tasya tīrthaprabhāveṇa jātāhaṃ kṣatriye kule /",
  "GP12skprevku:12662": "bhūpa kanyāpy ahaṃ jātā sampūrṇaśaśivanmukhī // RKS_103.49 //",
  "GP12skprevku:12663": "jātismarā narendrāsmi jātāhaṃ kṣatriye kule /",
  "GP12skprevku:12664": "etat te sarvam ākhyātaṃ kāraṇaṃ nṛpasattama // RKS_103.50 //",
  "GP12skprevku:12665": "madarthaṃ viṣamasthāne śakuntamṛgajātiṣu /",
  "GP12skprevku:12666": "yadi preṣayase tāta kam api narmadājale // RKS_103.51 //",
  "GP12skprevku:12667": "tasyāhaṃ kathayiṣyāmi sthānacihnaṃ samagrakam /",
  "GP12skprevku:12668": "kanyāyā vacanaṃ śrutvā śikhaṇḍī hyāha māṃ nṛpa // RKS_103.52 //",
  "GP12skprevku:12669": "grāmaviṃśaṃ ca dāsyāmi gaccha tvaṃ narmadātaṭe /",
  "GP12skprevku:12670": "prekṣaṇaṃ me pratijñātam alakṣyā 'pīḍitena tu // RKS_103.53 //",
  "GP12skprevku:12671": "gaccha tvaṃ narmadāṃ puṇyāṃ sarvapāpakṣayaṃkarīm /",
  "GP12skprevku:12672": "agrajāṃ somanāthasya hanumadīśvare śubhe // RKS_103.54 //",
  "GP12skprevku:12673": "ardhakrośe tu revāyā vistīrṇe vaṭapādapaiḥ /",
  "GP12skprevku:12674": "kadambakavanaiś caiva saṃpradhāne vanasya ca // RKS_103.55 //",
  "GP12skprevku:12675": "nyagrodhavaṭasānnidhye asthilakṣyaṃ pradṛśyate /",
  "GP12skprevku:12676": "mṛttikāmasthisaṃgṛhya gaccha revān dvijottama // RKS_103.56 //",
  "GP12skprevku:12677": "āśvinasya site pakṣe tripurāritithau sthite /",
  "GP12skprevku:12678": "snāpaya śūlinaṃ bhaktyā rātrau kuru ca jāgaram // RKS_103.57 //",
  "GP12skprevku:12679": "prabhāte kṣipyatāṃ śīghraṃ nābhimātre jale sthitaḥ /",
  "GP12skprevku:12680": "ity uccārya dvijaśreṣṭha sugatis tasya jāyate // RKS_103.58 //",
  "GP12skprevku:12681": "asthi kṣiptvā punaḥ snānaṃ kartavyamaghanāśanam /",
  "GP12skprevku:12682": "kathitaṃ kanyayā yac ca tatsarvaṃ pustake kṛtam // RKS_103.59 //",
  "GP12skprevku:12683": "āgato 'haṃ nṛpaśreṣṭha tasmiṃs tīrthe mahālaye /",
  "GP12skprevku:12684": "sābhijñānaṃ tato dṛṣṭvā gṛhītvāsthi nṛpottama // RKS_103.60 //",
  "GP12skprevku:12685": "pūrvoktena vidhānena nikṣiptaṃ narmadājale /",
  "GP12skprevku:12686": "puṣpavṛṣṭiḥ papātātha sādhu sādhviti brāhmaṇa // RKS_103.61 //",
  "GP12skprevku:12687": "vimānaṃ tu tato divyaṃ dṛṣṭaṃ hanumadīśvare /",
  "GP12skprevku:12688": "tato brāhmaṇarājānau gṛhītvānaśanaṃ sthitau // RKS_103.62 //",
  "GP12skprevku:12689": "ātmānaṃ śoṣayitvā ca īśvarārādhane ratau /",
  "GP12skprevku:12690": "evaṃ sandhyāyato devaṃ śatabāhur dvijottamaḥ // RKS_103.63 //",
  "GP12skprevku:12691": "māsārdhāt tu mṛto rājā śatabāhur mahāmatiḥ /",
  "GP12skprevku:12692": "kiṅkiṇījālaśobhāḍhyaṃ vimānaṃ tatra cāgatam // RKS_103.64 //",
  "GP12skprevku:12693": "sādhu sādhu nṛpaśreṣṭha vimānārohaṇaṃ kuru /",
  "GP12skprevku:12694": "rājovāca:",
  "GP12skprevku:12695": "ūrdhvamārgaṃ na gacchāmi vipro yāvan na saṃsthitaḥ // RKS_103.65 //",
  "GP12skprevku:12696": "upadeśaprado mahyaṃ garurūpo dvijottamaḥ /",
  "GP12skprevku:12697": "devā ūcuḥ:",
  "GP12skprevku:12698": "hanumadīśvare rājanye mṛtāḥ santi mānavāḥ // RKS_103.66 //",
  "GP12skprevku:12699": "te yānti śivalokaṃ vai sarvapāpakṣayaṃ karam /",
  "GP12skprevku:12700": "naiva pāpakṣayaś cāsya brāhmaṇasya nareśvara // RKS_103.67 //",
  "GP12skprevku:12701": "gṛhaṃ ca gṛhiṇī vittaṃ brāhmaṇasya pravartate /",
  "GP12skprevku:12702": "śatabāhus tato vipraṃ bhāṣayāmāsa bhaktitaḥ // RKS_103.68 //",
  "GP12skprevku:12703": "tyaja mūlam adharmasya lobham ekaṃ dvijottama /",
  "GP12skprevku:12704": "ity uktvā prayayau rājā svargaṃ svargijanaiḥ saha // RKS_103.69 //",
  "GP12skprevku:12705": "dinaiḥ kaiścid gato vipraḥ svargaṃ sukṛtibhiḥ saha /",
  "GP12skprevku:12706": "vāhinyāḥ kāśirājasya putryāḥ tīrthaprabhāvataḥ // RKS_103.70 //",
  "GP12skprevku:12707": "ātmanaḥ kanyayā datte pūrvajanmārjitaṃ tapaḥ /",
  "GP12skprevku:12708": "aṣṭamyāṃ ca caturdaśyāṃ sarvakālaṃ munīśvara // RKS_103.71 //",
  "GP12skprevku:12709": "viśeṣād āśvine māse kṛṣṇapakṣe caturdaśī /",
  "GP12skprevku:12710": "snāpayed īśvaraṃ bhaktyā kṣaudrakṣīreṇa sarpiṣā // RKS_103.72 //",
  "GP12skprevku:12711": "dadhnā ca khaṇḍayuktena tilatoyena vā punaḥ /",
  "GP12skprevku:12712": "śrīkhaṇḍena sugandhena cārcayet taṃ maheśvaram // RKS_103.73 //",
  "GP12skprevku:12713": "tataḥ sugandhapuṣpaiś ca bilvapatraiś ca pūtanam /",
  "GP12skprevku:12714": "śrāddhaṃ yaḥ kārayet tatra brāhmaṇair vedapāragaiḥ // RKS_103.74 //",
  "GP12skprevku:12715": "sarvalakṣaṇasampūrṇaiḥ kulīnair gṛhapālakaiḥ /",
  "GP12skprevku:12716": "tarpayed brāhmaṇaṃ bhaktyā annavastrahiraṇyakaiḥ // RKS_103.75 //",
  "GP12skprevku:12717": "narakasthā divaṃ yānti ity uccārya dvijātayaḥ /",
  "GP12skprevku:12718": "svargasthāḥ paramaṃ lokam ityuktvā praṇamed dvijān // RKS_103.76 //",
  "GP12skprevku:12719": "patitān varjayed viprān vṛṣalī yasya mandire /",
  "GP12skprevku:12720": "svavṛṣaṃ tu parityajya vṛṣair anyair vṛṣāyate // RKS_103.77 //",
  "GP12skprevku:12721": "vṛṣalīṃ tāṃ vidurdevā na śūdrā vṛṣalī bhavet /",
  "GP12skprevku:12722": "brahmahatyā surāpānaṃ gurudāraniṣevaṇam // RKS_103.78 //",
  "GP12skprevku:12723": "suvarṇaharaṇaṃ tasya mitradrohabhavaṃ tathā /",
  "GP12skprevku:12724": "naśyanti pātakāḥ sarve ity evaṃ śaṅkaro 'bravīt // RKS_103.79 //",
  "GP12skprevku:12725": "vākpralāpena kiṃ vatsa bahunoktena kiṃ tu vā /",
  "GP12skprevku:12726": "sarvapāpasamopeto dadyād dānaṃ dvijottame // RKS_103.80 //",
  "GP12skprevku:12727": "sarvadevamayī dhenuḥ sarvadevātmikā sthitā /",
  "GP12skprevku:12728": "śṛṅgāgreṣu mahīpāla śakro vasati nityaśaḥ // RKS_103.81 //",
  "GP12skprevku:12729": "hari skandhe śiro brahmā lalāṭe vṛṣavāhanaḥ /",
  "GP12skprevku:12730": "candrārkau locane jñeyau jihvāyāṃ tu sarasvatī // RKS_103.82 //",
  "GP12skprevku:12731": "marudgaṇāḥ sadā sādhyās tasyāṅgāni nareśvara /",
  "GP12skprevku:12732": "oṃkāraścaturo vedāḥ saṣaḍaṅgapadakramāḥ // RKS_103.83 //",
  "GP12skprevku:12733": "ṛṣayo romakūpeṣu asthikhyātā mahānagāḥ /",
  "GP12skprevku:12734": "daṇḍahasto mahākāyaḥ kṛṣṇo mahiṣavāhanaḥ // RKS_103.84 //",
  "GP12skprevku:12735": "pṛṣṭhabhāgasthito nityaṃ śubhāśubhanirīkṣakaḥ /",
  "GP12skprevku:12736": "catvāraḥ sāgarāḥ puṇyāḥ kṣīradhārāḥ staneṣu ca // RKS_103.85 //",
  "GP12skprevku:12737": "viṣṇudehodbhavā gaṅgā darśanāt pāpahāriṇī /",
  "GP12skprevku:12738": "evaṃ yā saṃsthitā yasmāt tasmād eṣā sadā budhaiḥ // RKS_103.86 //",
  "GP12skprevku:12739": "lakṣmīś ca gomaye yasyāḥ pavitrā sarvamaṅgalā /",
  "GP12skprevku:12740": "gomayāl lepanaṃ tasmāt kartavyaṃ pāṇḍunandana // RKS_103.87 //",
  "GP12skprevku:12741": "gandharvāpsaraso gaṅgā gokhureṣu ca saṃsthitāḥ /",
  "GP12skprevku:12742": "aśvinau karṇayor nityaṃ vartete raviputrakau // RKS_103.88 //",
  "GP12skprevku:12743": "pṛthivyāṃ sāgarāntāyāṃ yāni tīrthāni pāṇḍava /",
  "GP12skprevku:12744": "tāni sarvāṇi prāptāni gavāṃ pādeṣu nityaśaḥ // RKS_103.89 //",
  "GP12skprevku:12745": "yudhiṣṭhira uvāca:",
  "GP12skprevku:12746": "sarvatīrthasamā gāvo gīrvāṇaiḥ samalaṃkṛtāḥ /",
  "GP12skprevku:12747": "etatkathaya me tāta kasmād goṣu samāśritāḥ // RKS_103.90 //",
  "GP12skprevku:12748": "mārkaṇḍeya uvāca:",
  "GP12skprevku:12749": "sarvadevamayo viṣṇurgāvo viṣṇuśarīrajāḥ /",
  "GP12skprevku:12750": "deyās tasmāt sadā vandyāḥ kalpitā vibudhair janaiḥ // RKS_103.91 //",
  "GP12skprevku:12751": "śvetā vā kapilā vāpi kṣīriṇī pāṇḍunandana /",
  "GP12skprevku:12752": "sarvāsāṃ kṣīriṇīr gāvaḥ śvetavastrāvaguṇṭhitāḥ // RKS_103.92 //",
  "GP12skprevku:12753": "kāṃsyadohanikā deyāḥ svarṇaśṛṅgīrvibhūṣitāḥ /",
  "GP12skprevku:12754": "hanūmadīśvarasyāgre bhaktyā vipreṣu dāpayet // RKS_103.93 //",
  "GP12skprevku:12755": "nisargasthena sā deyā svargamātmana icchatā /",
  "GP12skprevku:12756": "asamartho yamas teṣāṃ viṣṇulokaṃ prayānti te // RKS_103.94 //",
  "GP12skprevku:12757": "viṣṇulokacyutaḥ so 'pi prayāti dvijamandiram /",
  "GP12skprevku:12758": "tatraiva jāyate putro vidvān vanasamanvitaḥ // RKS_103.95 //",
  "GP12skprevku:12759": "sarvapāpaharaṃ tīrthaṃ hanumadīśvaraṃ śubham /",
  "GP12skprevku:12760": "śṛṇoti mucyate pāpād varṇasaṅkarasambhavāt // RKS_103.96 //",
  "GP12skprevku:12761": "darśe saṃcintayed yas tu mucyate nātra saṃśayaḥ // RKS_103.97 //",
  "GP12skprevku:12762": "iti śrīskandapurāṇe revākhaṇḍe hanumadīśvaravarṇano nāma tryadhikaśatatamo 'dhyāyaḥ //",
  "GP12skprevku:12763": "RKS adhyāya 104",
  "GP12skprevku:12764": "mārkaṇḍeya uvāca:",
  "GP12skprevku:12765": "āścaryaṃ kathitaṃ tāta yadabhūn narmadātaṭe /",
  "GP12skprevku:12766": "somanāthasyatīrthaṃ hi vārāṇasyā samaṃ nṛpa // RKS_104.1 //",
  "GP12skprevku:12767": "yudhiṣṭhira uvāca:",
  "GP12skprevku:12768": "nimagno duḥkhasaṃsāre hṛtarājyo dvijottama /",
  "GP12skprevku:12769": "yuṣmad vāṇī jalaiḥ snāto nirduḥkho 'haṃ sabāndhavaḥ // RKS_104.2 //",
  "GP12skprevku:12770": "mārkaṇḍeya uvāca:",
  "GP12skprevku:12771": "sādhu sādhu mahābāho somavaṃśa vibhūṣaṇa /",
  "GP12skprevku:12772": "pṛṣṭaṃ te durlabhaṃ tīrthaṃ guhyād guhyataraṃ yathā // RKS_104.3 //",
  "GP12skprevku:12773": "ādau pitāmahas tāta samas tasya janasya ca /",
  "GP12skprevku:12774": "manasā tasya saṃjātā ṛṣayo daśa puṅgavāḥ // RKS_104.4 //",
  "GP12skprevku:12775": "marīciratryaṅgirasau pulastyaḥ pulahaḥ kratuḥ /",
  "GP12skprevku:12776": "pracetāś ca vaśiṣṭhaś ca bhṛgur nārada eva ca // RKS_104.5 //",
  "GP12skprevku:12777": "jajñe pracetaso dakṣo mahātejāḥ prajāpatiḥ /",
  "GP12skprevku:12778": "dakṣasyāpi sutā jātāḥ pañcāśat kanyakāḥ kila // RKS_104.6 //",
  "GP12skprevku:12779": "dadau sa daśa dharmāya kaśyapāya trayodaśa /",
  "GP12skprevku:12780": "tathaiva ca mahābhāga saptaviṃśatim indave // RKS_104.7 //",
  "GP12skprevku:12781": "tāsāṃ hi rohiṇī candrasyābhīṣṭā sābhavat tadā /",
  "GP12skprevku:12782": "tasyāś ca kāraṇaṃ kṛtvā śapto dakṣeṇa candramāḥ // RKS_104.8 //",
  "GP12skprevku:12783": "kṣayarogyabhavac candro vivakṣāyāḥ prajāpateḥ /",
  "GP12skprevku:12784": "dakṣaśāpaprabhāveṇa nistejāḥ śarvarīpatiḥ // RKS_104.9 //",
  "GP12skprevku:12785": "gataḥ pitāmahaṃ somo vepamānaḥ praṇamya ca /",
  "GP12skprevku:12786": "brahmayone namas tubhyaṃ vedagarbha namo 'stu te // RKS_104.10 //",
  "GP12skprevku:12787": "brahmovāca:",
  "GP12skprevku:12788": "sarvatra durlabhā revā triṣu sthāneṣu bhārata /",
  "GP12skprevku:12789": "oṃkāre ca bhṛgukṣetre narmadā hy urageśvare // RKS_104.11 //",
  "GP12skprevku:12790": "kāṣṭhavat saṃsthitaḥ somo dhyāyate parameśvaram /",
  "GP12skprevku:12791": "yāvad varṣaśataṃ pūrṇaṃ tāvat tuṣṭo maheśvaraḥ // RKS_104.12 //",
  "GP12skprevku:12792": "pretyakṣaḥ somanāthasya vṛṣāsana umārdhagaḥ /",
  "GP12skprevku:12793": "sāṣṭāṅgaṃ praṇato bhūtvā jaya deva namo 'stu te // RKS_104.13 //",
  "GP12skprevku:12794": "jaya śaṅkara pāpakṛtānta namo jaya īśvara nātha namo 'stu namaḥ /",
  "GP12skprevku:12795": "jaya vāsukibhūṣaṇa bhūtapate jaya śūlakapāladharāya namaḥ // RKS_104.14 //",
  "GP12skprevku:12796": "jaya andhakadehavināśa namo jaya dānavadehavadhāya namaḥ /",
  "GP12skprevku:12797": "jaya niṣkalasakalakalāya namo jaya kālakalādamanāya namaḥ // RKS_104.15 //",
  "GP12skprevku:12798": "jaya nīlakaṇṭha umāpate jaya sūkṣmanirañjanaśabda namaḥ /",
  "GP12skprevku:12799": "jaya ādya anādya ananta namo jaya pāṇipinākatriśūla namaḥ // RKS_104.16 //",
  "GP12skprevku:12800": "evaṃ stuto mahādevaḥ somanāthena pāṇḍava /",
  "GP12skprevku:12801": "tuṣṭas tasya nṛpaśreṣṭha umayā saha śaṅkaraḥ // RKS_104.17 //",
  "GP12skprevku:12802": "īśvara uvāca:",
  "GP12skprevku:12803": "varaṃ varaya bhadraṃ te yat te manasi vartate /",
  "GP12skprevku:12804": "soma uvāca:",
  "GP12skprevku:12805": "dakṣaśāpena dagdho 'haṃ kṣīṇadeho maheśvara // RKS_104.18 //",
  "GP12skprevku:12806": "pāpapraśamanaṃ deva kuru sarvaṃ mamaiva tu /",
  "GP12skprevku:12807": "maheśvara uvāca:",
  "GP12skprevku:12808": "bhavadbhaktigṛhīto 'haṃ tūṣṭaś caivomayā saha // RKS_104.19 //",
  "GP12skprevku:12809": "niṣpāpaḥ somanāthasya saṃjātas tīrthasevanāt /",
  "GP12skprevku:12810": "ity uktvāntardadhe devaḥ somo dhyātvā kṣaṇaṃ nṛpa // RKS_104.20 //",
  "GP12skprevku:12811": "sthāpayāmāsa liṅgaṃ tu siddhidaṃ prāṇināṃ bhuvi /",
  "GP12skprevku:12812": "sarvaduḥkhaharaṃ devaṃ brahmahatyāvināśanam // RKS_104.21 //",
  "GP12skprevku:12813": "mārkaṇḍeya uvāca:",
  "GP12skprevku:12814": "somanāthaprabhāvaṃ ca saṃkṣepāt kathayāmi te /",
  "GP12skprevku:12815": "śambaro nāma rājābhūt tasya putras trilocanaḥ // RKS_104.22 //",
  "GP12skprevku:12816": "trilocanasutaḥ kaṇṭhaḥ pāpaniṣṭho mahādhamaḥ /",
  "GP12skprevku:12817": "vane vibhramatas tasya mṛgayūthaṃ tv adṛśyata // RKS_104.23 //",
  "GP12skprevku:12818": "mṛgayūthaṃ hataṃ sarvaṃ trilocanasutena ca /",
  "GP12skprevku:12819": "mṛgarūpī dvijo madhye vicaran nirjane vane // RKS_104.24 //",
  "GP12skprevku:12820": "tadā hatas tu śastreṇa kaṇṭhena ṛṣisattamaḥ /",
  "GP12skprevku:12821": "brahmahatyāyutaḥ kaṇṭho nistejā vyacaran mahīm // RKS_104.25 //",
  "GP12skprevku:12822": "vicarann api saṃprāpto narmadānāgasaṃgame /",
  "GP12skprevku:12823": "kadambapāṭalākīrṇe bilvanāraṅgaśobhite // RKS_104.26 //",
  "GP12skprevku:12824": "ciñcinī campakopete agastitaruśobhite /",
  "GP12skprevku:12825": "unmattabhṛṅgasaṃyukte tathā sarvatra śobhite // RKS_104.27 //",
  "GP12skprevku:12826": "citrakair mṛgamārjāraiḥ siṃhaiḥ sarvatra śūkaraiḥ /",
  "GP12skprevku:12827": "śaśakair gavayair yukte śikhaṇḍiravanādite // RKS_104.28 //",
  "GP12skprevku:12828": "praviṣṭas tadvane kaṇṭhas tṛṣārtaḥ śramakarṣitaḥ /",
  "GP12skprevku:12829": "snāto revājale puṇye saṅgame pāpanāśane // RKS_104.29 //",
  "GP12skprevku:12830": "patrāṇi ca vicitrāṇi bhakṣayan saha kiṅkaraiḥ /",
  "GP12skprevku:12831": "suptaḥ pādapachāyāyāṃ śrānto mṛgavadhena ca // RKS_104.30 //",
  "GP12skprevku:12832": "ānarca parayā bhaktyā somanāthaṃ yudhiṣṭhira /",
  "GP12skprevku:12833": "pītvā toyaṃ kaṇṭhamātraṃ sarvapāpakṣayaṃkaram // RKS_104.31 //",
  "GP12skprevku:12834": "tāvat tīrthavare vipraḥ snānārthaṃ saṃgamaṃ prati /",
  "GP12skprevku:12835": "mārgago brāhmaṇo bhūyas tatas tad gatamānasaḥ // RKS_104.32 //",
  "GP12skprevku:12836": "mārge vṛkṣe samārūḍhā strī caikā ca bhayaṅkarī /",
  "GP12skprevku:12837": "uvāca brāhmaṇaṃ sā hi tiṣṭha tiṣṭha dvijottama // RKS_104.33 //",
  "GP12skprevku:12838": "trasto nirīkṣate yāvad diśaḥ sarvā nareśvara /",
  "GP12skprevku:12839": "tāvad vṛkṣa samārūḍhāṃ striyaṃ raktāmbarāvṛtām // RKS_104.34 //",
  "GP12skprevku:12840": "raktapuṣpadharāṃ vālāṃ raktacandanacarcitām /",
  "GP12skprevku:12841": "raktābharaṇaśobhāḍhyāṃ pāśahastāṃ dadarśa ha // RKS_104.35 //",
  "GP12skprevku:12842": "stry uvāca:",
  "GP12skprevku:12843": "sandeśaṃ śṛṇu me vipra yadi gacchasi saṃgamam /",
  "GP12skprevku:12844": "madbhartā tiṣṭhate tatra śīghram eva visarjaya // RKS_104.36 //",
  "GP12skprevku:12845": "ekākinī ca te bhāryā tiṣṭhate vanamadhyagā /",
  "GP12skprevku:12846": "ityākarṇya gato vipraḥ saṅgamaṃ suradurlabham // RKS_104.37 //",
  "GP12skprevku:12847": "vṛkṣachāyāsthitaṃ kaṇṭhaṃ brāhmaṇo hi dadarśa ha /",
  "GP12skprevku:12848": "brāhmaṇa uvāca:",
  "GP12skprevku:12849": "vanānte ca mayā dṛṣṭā bālā kamalalocanā // RKS_104.38 //",
  "GP12skprevku:12850": "raktāmbaradharā tanvī raktacandanarcarcitā /",
  "GP12skprevku:12851": "raktamālyā suśobhāḍhyā pāśahastā mṛgekṣaṇā // RKS_104.39 //",
  "GP12skprevku:12852": "vṛkṣārūḍhāvadad vākyaṃ bhartāraṃ preṣayasva mām /",
  "GP12skprevku:12853": "kaṇṭha uvāca:",
  "GP12skprevku:12854": "kasmin sthāne tu viprendra tiṣṭhate mṛgalocanā // RKS_104.40 //",
  "GP12skprevku:12855": "kasya sā kena kāryeṇa etat sarvaṃ vada hi me /",
  "GP12skprevku:12856": "brāhmaṇa uvāca:",
  "GP12skprevku:12857": "saṃgamād ardhakrośe ca udyānānte praśobhite // RKS_104.41 //",
  "GP12skprevku:12858": "tatra tiṣṭhati sā nārī sotkaṇṭhitamanā vibho /",
  "GP12skprevku:12859": "tato bhṛtyam uvācedaṃ kaṇṭho rājā yudhiṣṭhira // RKS_104.42 //",
  "GP12skprevku:12860": "pṛccha tvaṃ gaccha kā cāsi āgatā kva gamiṣyasi /",
  "GP12skprevku:12861": "tataḥ kṣipraṃ gatas tatra yatra nārī sthitābhavat // RKS_104.43 //",
  "GP12skprevku:12862": "vṛkṣasthāṃ dadṛśe bālām uvāca nṛpasattama /",
  "GP12skprevku:12863": "tvāṃ rājā pṛcchate bāle kāsi tvaṃ kva gamiṣyasi // RKS_104.44 //",
  "GP12skprevku:12864": "stry uvāca:",
  "GP12skprevku:12865": "gurur ātmavatāṃ śāstā rājā śāstā durātmanām /",
  "GP12skprevku:12866": "iha pracchannapāpānāṃ śāstā vaivasvato yamaḥ // RKS_104.45 //",
  "GP12skprevku:12867": "brahmahatyāsya saṃjātā mṛgarūpadvijodvadhāt /",
  "GP12skprevku:12868": "mayā yukto 'pi rājāsau muktas tīrthaprabhāvataḥ // RKS_104.46 //",
  "GP12skprevku:12869": "atrārdhakrośamātraṃ vai brahmahatyā na saṃviśet /",
  "GP12skprevku:12870": "somanāthaprabhāvāc ca tīrthaṃ vārāṇasīsamam // RKS_104.47 //",
  "GP12skprevku:12871": "gaccha tvaṃ preṣayeḥ kaṇṭhaṃ śīghram eva na saṃśayaḥ /",
  "GP12skprevku:12872": "samastaṃ kathayāmāsa tad vṛttāntaṃ nṛpaṃ prati // RKS_104.48 //",
  "GP12skprevku:12873": "tasya vākyena rājāsau papāta dharaṇītale /",
  "GP12skprevku:12874": "bhṛtya uvāca:",
  "GP12skprevku:12875": "kasmāt tvaṃ śocase nātha pūrvajātaṃ śūbhāśubham // RKS_104.49 //",
  "GP12skprevku:12876": "ityākarṇya vacas tasya sa rājā tvidam abravīt /",
  "GP12skprevku:12877": "prāṇatyāgaṃ karomy atra somanātha samīpataḥ // RKS_104.50 //",
  "GP12skprevku:12878": "śīghram ānīyatāṃ vahṇir indhanāni bahūny api /",
  "GP12skprevku:12879": "ānītaṃ tatkṣaṇāt sarvaṃ bhṛtyaiḥ svair vaśavartibhiḥ // RKS_104.51 //",
  "GP12skprevku:12880": "snānaṃ kṛtvā śubhe toye saṃgame pāpanāśane /",
  "GP12skprevku:12881": "arcitvā parayā bhaktyā somanāthaṃ nareśvara // RKS_104.52 //",
  "GP12skprevku:12882": "triḥpradakṣiṇakaṃ kṛtvā jvalite jātavedasi /",
  "GP12skprevku:12883": "praviṣṭaḥ kaṇṭharājas tu hṛdi kṛtvā janārdanam // RKS_104.53 //",
  "GP12skprevku:12884": "pītāmbaradharaṃ devaṃ mahāmukuṭadhāriṇam /",
  "GP12skprevku:12885": "viṣṇor dhyānena cātraiva sugatir me bhavatv iti // RKS_104.54 //",
  "GP12skprevku:12886": "papāta puṣpavṛṣṭiś ca sādhu sādhu nṛpātmaja /",
  "GP12skprevku:12887": "āścaryamatulaṃ dṛṣṭvā nirīkṣa ca parasparam // RKS_104.55 //",
  "GP12skprevku:12888": "hutaṃ taiḥ pāvake bhṛtyair hṛdi dhyātvā gadādharam /",
  "GP12skprevku:12889": "vimānasthā divaṃ sarve saṅgatāḥ pāṇḍunandana // RKS_104.56 //",
  "GP12skprevku:12890": "mārkaṇḍeya uvāca:",
  "GP12skprevku:12891": "somanāthaprabhāvo 'yaṃ śṛṇuṣvaikamanā nṛpa /",
  "GP12skprevku:12892": "aṣṭamyāṃ ca caturdaśyāṃ sarvakāle śubhe dine // RKS_104.57 //",
  "GP12skprevku:12893": "viśeṣāc chuklapakṣe ca sūryavāreṇa saptamī /",
  "GP12skprevku:12894": "upoṣya yo naro bhaktyā rātrau kurvīta jāgaram // RKS_104.58 //",
  "GP12skprevku:12895": "pañcāmṛtena gavyena snāpayet parameśvaram /",
  "GP12skprevku:12896": "śrīkhaṇḍalepanaṃ kuryāt puṣpadhūpādikaṃ tathā // RKS_104.59 //",
  "GP12skprevku:12897": "ghṛtena bodhayed dīpaṃ gītaṃ nṛtyaṃ ca kārayet /",
  "GP12skprevku:12898": "somavāreṇa cāṣṭamyāṃ prabhāte pūjayed dvijam // RKS_104.60 //",
  "GP12skprevku:12899": "ātmavantaṃ jitakrodhaṃ dvijanindāvivarjitam /",
  "GP12skprevku:12900": "sarvāṅgaruciraṃ śāntaṃ svadāraparipālakam // RKS_104.61 //",
  "GP12skprevku:12901": "gāyatrīṃ paṭhamānaṃ ca vikarmarahitaṃ sadā /",
  "GP12skprevku:12902": "punar bhūrvṛṣalī śūdrī vartate yasya mandire // RKS_104.62 //",
  "GP12skprevku:12903": "hīnāṅgās tv atiriktāṅgā yeṣāṃ pūrvāpare na hi /",
  "GP12skprevku:12904": "vrate śrāddhe tathā dāne dvijā varjyāḥ sadā budhaiḥ // RKS_104.63 //",
  "GP12skprevku:12905": "puṃścalī taruṇī bhāryā dvijaḥ svādhyāyavarjitaḥ /",
  "GP12skprevku:12906": "ātmanā saha dātāramadho nayati pāṇḍava // RKS_104.64 //",
  "GP12skprevku:12907": "śālmalī naukayā tulyāḥ svadharmaniratā dvijāḥ /",
  "GP12skprevku:12908": "dātāraṃ caivam ātmānaṃ tārayanti taranti ca // RKS_104.65 //",
  "GP12skprevku:12909": "śrāddhaṃ someśvare pārtha yaḥ kuryāduta mānavaḥ /",
  "GP12skprevku:12910": "pitaras tasya tṛpyanti yāvad ābhūtasamplavam // RKS_104.66 //",
  "GP12skprevku:12911": "annaṃ vastraṃ hiraṇyaṃ ca yo dadyād agrajanmane /",
  "GP12skprevku:12912": "sa yāti śāṅkaraṃ lokam iti me satyabhāṣitam // RKS_104.67 //",
  "GP12skprevku:12913": "hayaṃ yo vai dadāt yatra sampūrṇābharaṇānvitam /",
  "GP12skprevku:12914": "raktaṃ vā pītavarṇaṃ vā sarvalakṣaṇalakṣitam // RKS_104.68 //",
  "GP12skprevku:12915": "kuṅkumena viliptāṅgam aprajaṃ ca daded iti /",
  "GP12skprevku:12916": "sragdāmabhūṣitaṃ kaṇṭhe sitavastrāvaguṇṭhitam // RKS_104.69 //",
  "GP12skprevku:12917": "aṅghrirādhīyatāṃ skandhe madīyaṃ hayam āruha /",
  "GP12skprevku:12918": "ārūḍhe brāhmaṇe bhūyo bhāskaraḥ prīyatām iti // RKS_104.70 //",
  "GP12skprevku:12919": "sa yāti śāṅkaraṃ lokaṃ sarvapāpavivarjitaḥ /",
  "GP12skprevku:12920": "tasmāl lokāc cyutaś cāpi rājā bhavati dhārmikaḥ // RKS_104.71 //",
  "GP12skprevku:12921": "tasya vaṃśe sadā rājyaṃ na naśyati kadācana /",
  "GP12skprevku:12922": "dīrghāyur jāyate putro bhāryā ca vaśavartinī // RKS_104.72 //",
  "GP12skprevku:12923": "jīved varṣaśataṃ sāgraṃ sarvaduḥkhavivarjitaḥ /",
  "GP12skprevku:12924": "somasya coparāge tu yo gacched vijitendriyaḥ // RKS_104.73 //",
  "GP12skprevku:12925": "sopavāso jitakrodho gāṃ tu dadyād dvijanmane /",
  "GP12skprevku:12926": "savatsāṃ kṣīrasaṃyuktāṃ śvetavarṇāṃ balānvitām // RKS_104.74 //",
  "GP12skprevku:12927": "śabalīṃ pītavarṇāṃ vā dhūmrāṃ vā nīlakandharām /",
  "GP12skprevku:12928": "kapilāṃ vā savastrāṃ vā ghaṇṭābharaṇabhūṣitām // RKS_104.75 //",
  "GP12skprevku:12929": "raupyakhurāṃ kāṃsyadohāṃ svarṇaśṛṅgīṃ nareśvara /",
  "GP12skprevku:12930": "śvetayā vardhate vaṃśo raktā saubhāgyavardhinī // RKS_104.76 //",
  "GP12skprevku:12931": "śabalī tāmravarṇā ca duḥkhaghnā ca prakīrtitā /",
  "GP12skprevku:12932": "kapilā tu haret pāpaṃ trijanmabhir upārjitam // RKS_104.77 //",
  "GP12skprevku:12933": "tasya lokam avāpnoti māndhātuś ca janeśvara /",
  "GP12skprevku:12934": "pakṣānte ca vyatīpāte vaidhṛtau ravisaṃkrame // RKS_104.78 //",
  "GP12skprevku:12935": "dinakṣaye gajacchāyā grahaṇe bhāskarasya ca /",
  "GP12skprevku:12936": "ye vrajanti viśuddhāṅgā vairañcye suradurlabhe // RKS_104.79 //",
  "GP12skprevku:12937": "mātṛhā guruhā yo hi ātmahā tu viśeṣataḥ /",
  "GP12skprevku:12938": "drupadādyaṃ japen nityaṃ prāṇāyāmaṃ tathā nṛpa // RKS_104.80 //",
  "GP12skprevku:12939": "gāyatrīṃ vaiṣṇavīṃ caiva saurīṃ śaivīṃ yadṛcchayā /",
  "GP12skprevku:12940": "so 'pi pāpaiḥ pramucyeta ity evaṃ śaṅkaro 'bravīt // RKS_104.81 //",
  "GP12skprevku:12941": "yaḥ kuryāt somanāthasya tatra kartā pradakṣiṇam /",
  "GP12skprevku:12942": "pradakṣiṇīkṛtaṃ tena jambūdvīpaṃ nareśvara // RKS_104.82 //",
  "GP12skprevku:12943": "brahmahatyā surāpānaṃ gurudāraniṣevaṇam /",
  "GP12skprevku:12944": "bhrūṇahā śudhyate tatra evam eva na saṃśayaḥ // RKS_104.83 //",
  "GP12skprevku:12945": "tīrthākhyānam idaṃ puṇyaṃ yaḥ śṛṇoti jitendriyaḥ /",
  "GP12skprevku:12946": "vyādhito rājarogena atulāṃ śriyam āpnuyāt // RKS_104.84 //",
  "GP12skprevku:12947": "putrārthī labhate putraṃ niṣkāmaḥ svargam āpnuyāt /",
  "GP12skprevku:12948": "mucyate sarvapāpebhyas tīrthaṃ śrutvā varaṃ nṛpa // RKS_104.85 //",
  "GP12skprevku:12949": "etat te sarvam ākhyātaṃ somanāthasya yat phalam // RKS_104.86 //",
  "GP12skprevku:12950": "iti śrīskandapurāṇe revākhaṇḍe somanāthatīrthamahimānuvarṇano nāma caturadhikaśatatamo 'dhyāyaḥ //",
  "GP12skprevku:12951": "RKS adhyāya 105",
  "GP12skprevku:12952": "mārkaṇḍeya uvāca:",
  "GP12skprevku:12953": "tato gacchet tu rājendra piṅgalāvartakaṃ nṛpa /",
  "GP12skprevku:12954": "saṅgamasya samīpasthaṃ revāyā uttare taṭe // RKS_105.1 //",
  "GP12skprevku:12955": "havyavāhena rājendra sthāpitaḥ piṅgaleśvaraḥ /",
  "GP12skprevku:12956": "yudhiṣṭhira uvāca:",
  "GP12skprevku:12957": "havyavāhena viprendra sthāpitaś ceśvaraḥ katham // RKS_105.2 //",
  "GP12skprevku:12958": "mārkaṇḍeya uvāca:",
  "GP12skprevku:12959": "retasā yadi rudreṇa tarpito havyavāhanaḥ /",
  "GP12skprevku:12960": "prāpto rudreṇa saumyena dehaṃ prāpya jagāma saḥ // RKS_105.3 //",
  "GP12skprevku:12961": "havyavāhamukhe kṣipte rudreṇāmitatejasā /",
  "GP12skprevku:12962": "rudrasya tejasā dagdhaḥ tīrthayātrāṃ karoti saḥ // RKS_105.4 //",
  "GP12skprevku:12963": "cacāra parayā bhaktyā dhyānam ugraṃ hutāśanaḥ /",
  "GP12skprevku:12964": "vāyubhakṣaḥ śataṃ sāgraṃ yāvad āsīt hutāśanaḥ // RKS_105.5 //",
  "GP12skprevku:12965": "tāvat tuṣṭo mahādevo hutāśanam uvāca ha /",
  "GP12skprevku:12966": "havyavāha varaṃ brūhi yat te manasi vartate // RKS_105.6 //",
  "GP12skprevku:12967": "hutāśana uvāca:",
  "GP12skprevku:12968": "namaste sarvalokeśa ugrarūpa namo 'stu te /",
  "GP12skprevku:12969": "yuṣmad retena saṃpluṣṭaḥ kubjo jāto maheśvara // RKS_105.7 //",
  "GP12skprevku:12970": "śarīrārto hy ahaṃ kṛṣṇaḥ saṃsthito narmadātaṭe /",
  "GP12skprevku:12971": "ityuktvāntardadhe devo nīrujastvaṃ bhaviṣyasi // RKS_105.8 //",
  "GP12skprevku:12972": "havyavāhena rājendra sthāpitaḥ piṅgaleśvaraḥ /",
  "GP12skprevku:12973": "jitakrodho 'pi yas tatra upavāsaṃ samācaret // RKS_105.9 //",
  "GP12skprevku:12974": "atirātraphalaṃ tatra ante rudram avāpnuyāt /",
  "GP12skprevku:12975": "guṇānvitāya dīnāya kapilāṃ tatra bhārata // RKS_105.10 //",
  "GP12skprevku:12976": "alaṃkṛtvā savastrāṃ ca savatsāṃ rūpasaṃyutām /",
  "GP12skprevku:12977": "yaḥ prayacchati viprāya sa gacchet paramaṃ padam // RKS_105.11 //",
  "GP12skprevku:12978": "tato gacchet tu rājendra tīrthaṃ paramaśobhanam /",
  "GP12skprevku:12979": "sthāpitaṃ hy ṛṣisaṅghaiś ca brahmavaṃśodbhavair dvijaiḥ // RKS_105.12 //",
  "GP12skprevku:12980": "ṛṇamocanavikhyātaṃ revātaṭasamāśritam /",
  "GP12skprevku:12981": "ṣaṇmāsaṃ manujo bhaktyā tatra yas tarpayet pitṝn // RKS_105.13 //",
  "GP12skprevku:12982": "divyaiḥ pitryair manuṣyaiś ca ṛṇair ātmakṛtaiḥ saha /",
  "GP12skprevku:12983": "mucyate tatkṣaṇāt so 'tha snātvā vai narmadājale // RKS_105.14 //",
  "GP12skprevku:12984": "pratyakṣaṃ pātakaṃ tatra dṛśyate caiva rūpi ca /",
  "GP12skprevku:12985": "tatra tīrthe tu yo rājann ekacitto jitendriyaḥ // RKS_105.15 //",
  "GP12skprevku:12986": "snānaṃ dānaṃ naro dhīmān kārayed bhaktitatparaḥ /",
  "GP12skprevku:12987": "ṛṇatrayavimuktas tu vīryavān modate divi // RKS_105.16 //",
  "GP12skprevku:12988": "mārkaṇḍeya uvāca:",
  "GP12skprevku:12989": "tasyaivānantaraṃ pārtha kapilātīrtham uttamam /",
  "GP12skprevku:12990": "sthāpitaṃ kapilenaiva sarvapāpapraṇāśanam // RKS_105.17 //",
  "GP12skprevku:12991": "aṣṭamyāṃ ca site pakṣe caturdaśyāṃ nareśvara /",
  "GP12skprevku:12992": "snāpayet parayā bhaktyā kapilākṣīrasarpiṣā // RKS_105.18 //",
  "GP12skprevku:12993": "madhunā khaṇḍayuktena dadhyakṣataphalena ca /",
  "GP12skprevku:12994": "kapileśaṃ nṛpaśreṣṭha niśīthe taṃ jagatprabhum // RKS_105.19 //",
  "GP12skprevku:12995": "śrīkhaṇḍena sugandhena guṇṭhayec ca maheśvaram /",
  "GP12skprevku:12996": "tataḥ sugandhapuṣpaiś ca śvetaiś ca nṛpanandana // RKS_105.20 //",
  "GP12skprevku:12997": "arcayanti jitakrodhā na te yānti yamālayam /",
  "GP12skprevku:12998": "asipatravanaṃ ghoraṃ yamavallīṃ sudāruṇām // RKS_105.21 //",
  "GP12skprevku:12999": "te vrajanti sukhaṃ pārtha kapileśe supūjite /",
  "GP12skprevku:13000": "snātvā revājale puṇye pūjayed brāhmaṇaṃ śubham // RKS_105.22 //",
  "GP12skprevku:13001": "gopradānena vastreṇa annena kila bhāratā /",
  "GP12skprevku:13002": "chatraśayyāpradānena bhūmau rājā bhavet tu saḥ // RKS_105.23 //",
  "GP12skprevku:13003": "nīrogas tīvratejāś ca jīvatputraḥ priyaṃvadaḥ /",
  "GP12skprevku:13004": "śatravo mitratāṃ yānti jāyate nātra saṃśayaḥ // RKS_105.24 //",
  "GP12skprevku:13005": "iti śrīskandapurāṇe revākhaṇḍe kapileśvaramahimānuvarṇano nāma pañcādhikaśatamo 'dhyāyaḥ //",
  "GP12skprevku:13006": "RKS adhyāya 106",
  "GP12skprevku:13007": "mārkaṇḍeya uvāca:",
  "GP12skprevku:13008": "tato gacchet tu rājendra pūtakeśvaram uttamam /",
  "GP12skprevku:13009": "narmadādakṣiṇe kūle sarvapāpakṣayaṃkaram // RKS_106.1 //",
  "GP12skprevku:13010": "susthāpitaḥ śivas tatra lokānāṃ hitakāmyayā /",
  "GP12skprevku:13011": "yas tatra manujaḥ śambhuṃ pūjayet pāṇḍunandana // RKS_106.2 //",
  "GP12skprevku:13012": "sarvān kāmān avāpnoti na sa yāti yamālayam /",
  "GP12skprevku:13013": "kṛṣṇāṣṭamyāṃ caturdaśyāṃ sarvakāmā narādhipa // RKS_106.3 //",
  "GP12skprevku:13014": "ye 'rcayanti mahākālaṃ na te yānti yamālayam // RKS_106.4 //",
  "GP12skprevku:13015": "jalaśāyīti nāmnā vai vikhyātaṃ vasudhātale /",
  "GP12skprevku:13016": "dānavānāṃ vadhaṃ kṛtvā suptas tatra janārdanaḥ // RKS_106.5 //",
  "GP12skprevku:13017": "cakraṃ ca kṣālitaṃ tatra devadevena śauriṇā /",
  "GP12skprevku:13018": "sudarśanaṃ ca niṣpāpaṃ revātoyaprabhāvataḥ // RKS_106.6 //",
  "GP12skprevku:13019": "yudhiṣṭhira uvāca:",
  "GP12skprevku:13020": "cakratīrthaṃ samācakṣva ṛṣisaṅghair niṣevitam /",
  "GP12skprevku:13021": "viṣṇoḥ prabhāvamatulaṃ revāyāś caiva yatphalam // RKS_106.7 //",
  "GP12skprevku:13022": "mārkaṇḍeya uvāca:",
  "GP12skprevku:13023": "sādhu sādhu mahābhāga viṣṇunā ca yudhiṣṭhira /",
  "GP12skprevku:13024": "gṛhyād guhyataraṃ tīrthaṃ nirmitaṃ cakriṇā svayam // RKS_106.8 //",
  "GP12skprevku:13025": "tat te 'haṃ sampravakṣyāmi kathāṃ pāpapraṇāśinīm /",
  "GP12skprevku:13026": "āsīt purā mahādaityo nalamegha iti śrutaḥ // RKS_106.9 //",
  "GP12skprevku:13027": "tena devā jitāḥ sarve hṛtarājyā narādhipa /",
  "GP12skprevku:13028": "nalameghabhayāt pārtha viṣṇurudrāḥ savāsavāḥ // RKS_106.10 //",
  "GP12skprevku:13029": "yamaskandajaleśāgnivāyavo vai dhaneśvaraḥ /",
  "GP12skprevku:13030": "vasuvākpatisiddhāś ca pracetāś ca pitāmahaḥ // RKS_106.11 //",
  "GP12skprevku:13031": "gatā devāḥ paraṃ lokaṃ viṣṇurudranamaskṛtam /",
  "GP12skprevku:13032": "stuvanti vividhaiḥ stotrair vāgīśapramukhā surāḥ // RKS_106.12 //",
  "GP12skprevku:13033": "namaḥ śivamūrtaye tubhyaṃ prāk sṛṣṭeḥ kevalātmane /",
  "GP12skprevku:13034": "guṇatrayavibhāgāya paścād bhedam upeyuṣe // RKS_106.13 //",
  "GP12skprevku:13035": "indrādipramukhān devān vivarṇānavanīpate /",
  "GP12skprevku:13036": "prasādābhimukho devaḥ pratyuvāca divaukasaḥ // RKS_106.14 //",
  "GP12skprevku:13037": "svāgataṃ surasaṅghāś ca kāntir naṣṭā purātanī /",
  "GP12skprevku:13038": "himapluṣṭaprabhāṇīva jyotiṣāṃ ca mukhāni vai // RKS_106.15 //",
  "GP12skprevku:13039": "prasabhādarciṣām etad anudgīrṇaṃ surāyudham /",
  "GP12skprevku:13040": "vṛtrasya hantuḥ kuliśaṃ kuṇṭhitaśrīva lakṣate // RKS_106.16 //",
  "GP12skprevku:13041": "kiṃcāyamaridurvāraḥ pāṇau pāśaḥ pracetasaḥ /",
  "GP12skprevku:13042": "mantropahṛtavīryasya phaṇino dainyam āgataḥ // RKS_106.17 //",
  "GP12skprevku:13043": "kuberasya manaḥ śalyaṃ śaṃsatīva parābhavam /",
  "GP12skprevku:13044": "apaviddhāṅgado bāhurbhagnaśākha iva drumaḥ // RKS_106.18 //",
  "GP12skprevku:13045": "yamo 'pi vyalikhad bhūmiṃ daṇḍenāpi hatatviṣā /",
  "GP12skprevku:13046": "kuru tasmai namo dehanirviṇṇo yāti lāghavam // RKS_106.19 //",
  "GP12skprevku:13047": "amī ca dvādaśādityāḥ pratāpakṣayaśītalāḥ /",
  "GP12skprevku:13048": "citranyastā iva gatāḥ prakāmālokanīyatām // RKS_106.20 //",
  "GP12skprevku:13049": "mayi sṛṣṭiś ca lokānāṃ rakṣā yuṣmāsv avasthitā /",
  "GP12skprevku:13050": "tato mandānilodbhūtakamalākaraśobhinā // RKS_106.21 //",
  "GP12skprevku:13051": "gurunetrasahasreṇa prerayāmāsa vṛtrahā /",
  "GP12skprevku:13052": "sadvinetro harastryakṣaḥ sahasranayanādhikau // RKS_106.22 //",
  "GP12skprevku:13053": "vācaspatir uvācedaṃ prāñjalirhaṃsavāhanam /",
  "GP12skprevku:13054": "yuṣmad vaṃśodbhavas tāta nalamegho mahābalaḥ // RKS_106.23 //",
  "GP12skprevku:13055": "tena devagaṇāḥ sarve nirastā dānavena ca /",
  "GP12skprevku:13056": "nalamegho na vadhyo 'taś calitena mayā suraiḥ // RKS_106.24 //",
  "GP12skprevku:13057": "vinā mādhavadevena sādhyo bhavati naiva hi /",
  "GP12skprevku:13058": "śaṅkhapadmagadāpāṇe jaya cakradhara prabho // RKS_106.25 //",
  "GP12skprevku:13059": "iti devastutiṃ śrutvā prabuddho jalaśāyikaḥ /",
  "GP12skprevku:13060": "uvāca madhurāṃ vāṇīṃ meghagambhīrayā girā // RKS_106.26 //",
  "GP12skprevku:13061": "kimarthaṃ bodhito brahman samastaiś ca surāsuraiḥ /",
  "GP12skprevku:13062": "brahmovāca:",
  "GP12skprevku:13063": "nalameghabhayeneha samprāptās tava mandiram // RKS_106.27 //",
  "GP12skprevku:13064": "na vadhyaḥ kasyacit pāpo nalamegho janārdana /",
  "GP12skprevku:13065": "tava hastena duṣṭātmā mṛtyuṃ prāpsyati nānyathā // RKS_106.28 //",
  "GP12skprevku:13066": "janārdana uvāca:",
  "GP12skprevku:13067": "svasthānaṃ yāntu gīrvāṇā vadhiṣyāmi mahābalam /",
  "GP12skprevku:13068": "sthānaṃ śaṃsantu me devā vasate yatra durmatiḥ // RKS_106.29 //",
  "GP12skprevku:13069": "devā ūcuḥ:",
  "GP12skprevku:13070": "himālayaguhāṃ kṛṣṇa vasate dānaveśvaraḥ /",
  "GP12skprevku:13071": "caturviṃśatsahasrais tu kanyābhis tu samāvṛtaḥ // RKS_106.30 //",
  "GP12skprevku:13072": "turaṅgaiḥ syandanaiś caiva saṃkhyā teṣāṃ na vidyate /",
  "GP12skprevku:13073": "bhavanāni vicitrāṇi asaṃkhyāni bahūny api // RKS_106.31 //",
  "GP12skprevku:13074": "dviradāḥ parvatākārā hayāś ca dviradopamāḥ /",
  "GP12skprevku:13075": "mahābalo 'vasat tatra gīrvāṇabhayadāyakaḥ // RKS_106.32 //",
  "GP12skprevku:13076": "śrutvā devo vacas teṣāṃ devānāmāturātmanām /",
  "GP12skprevku:13077": "garuḍaṃ cintayāmāsa śatrusaṅghavidāraṇam // RKS_106.33 //",
  "GP12skprevku:13078": "cakraṃ kareṇa saṃgṛhya gadāṃ śaṅkhaṃ tataḥ prabhuḥ /",
  "GP12skprevku:13079": "śārṅgaṃ ca muśalaṃ sīraṃ gṛhītvā hi janārdanaḥ // RKS_106.34 //",
  "GP12skprevku:13080": "ārūḍhaḥ pakṣirājaṃ tu vadhārthaṃ dānavasya ca /",
  "GP12skprevku:13081": "dānavasya gṛhe pārtha utpātā ghoradarśanāḥ // RKS_106.35 //",
  "GP12skprevku:13082": "gomāyurgṛhamadhye tu kapoto gṛham āviśat /",
  "GP12skprevku:13083": "vinā vātena tasyaiva dhvajadaṇḍaṃ papāta ha // RKS_106.36 //",
  "GP12skprevku:13084": "sarpamūṣakayor buddhaṃ tathā keśarināgayoḥ /",
  "GP12skprevku:13085": "unmārgāḥ saritas tatra vahante cakramāśritāḥ // RKS_106.37 //",
  "GP12skprevku:13086": "akāle tarupuṣpāṇi dṛśyante tatra parvate /",
  "GP12skprevku:13087": "tataḥ prāpto jagannātho himavantaṃ nageśvaram // RKS_106.38 //",
  "GP12skprevku:13088": "pāñcajanyaṃ ca kṛṣṇena pūritaṃ purasannidhau /",
  "GP12skprevku:13089": "pāñcajanyasya śabdena ārūḍho dānaveśvaraḥ // RKS_106.39 //",
  "GP12skprevku:13090": "nalamegha uvāca:",
  "GP12skprevku:13091": "ko 'yaṃ mṛtyuvaśaṃ prāptas tv ajñānena samāvṛtaḥ /",
  "GP12skprevku:13092": "dhundhumāra vraja śīghraṃ svasainyaparivāritaḥ // RKS_106.40 //",
  "GP12skprevku:13093": "balādānaya taṃ baddhvā mamāgre balaśālinam /",
  "GP12skprevku:13094": "dhundhumāra uvāca:",
  "GP12skprevku:13095": "ānayāmi na sandehaḥ surapakṣāṃś ca sāmpratam // RKS_106.41 //",
  "GP12skprevku:13096": "syandanaiśca samāyukto gajavājibhaṭaiḥ saha /",
  "GP12skprevku:13097": "dṛṣṭas tāto jagad yoniḥ suparṇastho mahābalaḥ // RKS_106.42 //",
  "GP12skprevku:13098": "gṛhyatāṃ gṛhyatām eṣa ity uktās te ca kiṅkarāḥ /",
  "GP12skprevku:13099": "caturdikṣu ca vartante kiṅkarāḥ keśavasya ca // RKS_106.43 //",
  "GP12skprevku:13100": "suparṇenāgnibāṇena hanyante śalabhā iva /",
  "GP12skprevku:13101": "dhundhumāro 'pi kṛṣṇena śaraghātena tāḍitaḥ // RKS_106.44 //",
  "GP12skprevku:13102": "hato vakṣasthalopānte patitaḥ syandanopari /",
  "GP12skprevku:13103": "hāhākāraṃ tataḥ sarve dānavāś cakrurudyatāḥ // RKS_106.45 //",
  "GP12skprevku:13104": "nalameghas tataḥ kruddho rathārūḍho vinirgataḥ /",
  "GP12skprevku:13105": "dadarśa keśavaṃ pārtha śaṅkhacakragadādharam // RKS_106.46 //",
  "GP12skprevku:13106": "nalamegha uvāca:",
  "GP12skprevku:13107": "hanyatāṃ dānavāḥ kṛṣṇo nihato yena dānavaḥ /",
  "GP12skprevku:13108": "hatvā ca me camūmukhyamadhunā ca kva yāsyati // RKS_106.47 //",
  "GP12skprevku:13109": "ityuktvā dānavaḥ pārtha dharṣayāmāsa sāyakaiḥ /",
  "GP12skprevku:13110": "dānavasya śarāṃs tatra chedayāmāsa keśavaḥ // RKS_106.48 //",
  "GP12skprevku:13111": "garutmān bhakṣayāmāsa tatsainyam atibhīṣaṇam /",
  "GP12skprevku:13112": "kṛṣṇena dviguṇās tatra preṣitā hi śilīmukhāḥ // RKS_106.49 //",
  "GP12skprevku:13113": "dviguṇād dviguṇīkṛtya preṣayāmāsa dānavaḥ /",
  "GP12skprevku:13114": "te 'pi cāṣṭaguṇāḥ kṛṣṇaṃ chādayāmāsurojasā // RKS_106.50 //",
  "GP12skprevku:13115": "tataḥ kruddhena devena āgneyaṃ preṣitaṃ tadā /",
  "GP12skprevku:13116": "vāruṇaṃ prativāyavyaṃ nalamegho vyasarjayat // RKS_106.51 //",
  "GP12skprevku:13117": "nārasiṃhaṃ nṛsiṃho 'yaṃ preṣayāmāsa pāṇḍava /",
  "GP12skprevku:13118": "nārasiṃhaṃ tato dṛṣṭvā nalamegho mahābalaḥ // RKS_106.52 //",
  "GP12skprevku:13119": "uttīrṇaḥ syandanāc chīghraṃ khaḍgaṃ gṛhya kareṇa tu /",
  "GP12skprevku:13120": "preṣayāmāsa kṛṣṇāya taṃ hantuṃ balavattaraḥ // RKS_106.53 //",
  "GP12skprevku:13121": "kruddho 'tha dānavaḥ pārtha āgataḥ keśavaṃ prati /",
  "GP12skprevku:13122": "khaḍgena ghātayāmāsa gadāpāṇiṃ janārdanam // RKS_106.54 //",
  "GP12skprevku:13123": "maṇḍalāgraṃ tato gṛhya keśavo hṛṣṭamānasaḥ /",
  "GP12skprevku:13124": "hato vakṣasthale daityo nalamegho mahābalaḥ // RKS_106.55 //",
  "GP12skprevku:13125": "janārdanaṃ tadā daityo nārācena jaghāna ha /",
  "GP12skprevku:13126": "janārdanas tataḥ kruddho nalameghaṃ mṛdhe nṛpa // RKS_106.56 //",
  "GP12skprevku:13127": "amoghaṃ cakram ādāya śiras tasya nyapātayat /",
  "GP12skprevku:13128": "patatā śirasā tasya vasudhā ca prakampitā // RKS_106.57 //",
  "GP12skprevku:13129": "samudrāḥ kṣubhitāḥ pārtha bhayād unmārgagāminaḥ /",
  "GP12skprevku:13130": "puṣpavaṣṭiṃ tato devā vavṛṣuḥ keśavopari // RKS_106.58 //",
  "GP12skprevku:13131": "avadhyaḥ surasaṅghānāṃ sa hataḥ keśavena tu /",
  "GP12skprevku:13132": "svasthānaś ca gato devo nalameghe nipātite // RKS_106.59 //",
  "GP12skprevku:13133": "janārdano 'pi kaunteya narmadātaṭam āśritaḥ /",
  "GP12skprevku:13134": "lakṣmīsamanvitaḥ kṛṣṇo vilīno narmadātaṭe // RKS_106.60 //",
  "GP12skprevku:13135": "cakraṃ vimocitaṃ pāpakṣālanāya malānvitam /",
  "GP12skprevku:13136": "patitaṃ narmadātoye jalaśāyi samanvitam // RKS_106.61 //",
  "GP12skprevku:13137": "nirdhūtakalmaṣaṃ jātaṃ narmadāyāḥ prabhāvataḥ /",
  "GP12skprevku:13138": "nalameghavadhotpannaṃ yatpāpaṃ manujādhipa // RKS_106.62 //",
  "GP12skprevku:13139": "tatsarvaṃ kṣālitaṃ śīghraṃ revāyāmbhasi bhārata /",
  "GP12skprevku:13140": "tadā prabhṛti loke 'smin jalaśāyī mahītale // RKS_106.63 //",
  "GP12skprevku:13141": "cakratīrthaṃ vadanty anye anekāghaughanāśanam // RKS_106.64 //",
  "GP12skprevku:13142": "tat tīrthasya prabhāvaṃ vai śṛṇuṣvaikamanā nṛpa /",
  "GP12skprevku:13143": "nāgānāṃ ca yathānanto gīrvāṇānāṃ janārdana // RKS_106.65 //",
  "GP12skprevku:13144": "māsānāṃ mārgaśīrṣo 'pi nadīpuṇyā hi narmadā /",
  "GP12skprevku:13145": "māsi mārge site pakṣe ekādaśyāṃ śubhe dine // RKS_106.66 //",
  "GP12skprevku:13146": "gatvā ye manujās tatra kāmakrodhavivarjitāḥ /",
  "GP12skprevku:13147": "snāpayanti śriyaḥ kāntaṃ nāgaparyaṅkaśāyinam // RKS_106.67 //",
  "GP12skprevku:13148": "rājendra parayā bhaktyā kṣaudrasāgarasarpiṣā /",
  "GP12skprevku:13149": "guḍena toyamiśreṇa jagad yoniṃ janārdanam // RKS_106.68 //",
  "GP12skprevku:13150": "snāpyamānāś ca paśyanti ye lokāgatapātakāḥ /",
  "GP12skprevku:13151": "te yānti paramaṃ lokaṃ surāsuranamaskṛtam // RKS_106.69 //",
  "GP12skprevku:13152": "ghṛtena bodhayed dīpam athavā tailamiśritam /",
  "GP12skprevku:13153": "rātrau jāgaraṇaṃ kṛtvā devaḥ syān nātra saṃśayaḥ // RKS_106.70 //",
  "GP12skprevku:13154": "kathāṃ ca vaiṣṇavīṃ bhaktyā ye śṛṇvanti narottamāḥ /",
  "GP12skprevku:13155": "brahmahatyādipāpebhyo mucyante nātra saṃśayaḥ // RKS_106.71 //",
  "GP12skprevku:13156": "ye kurvanti pradakṣiṇaṃ jalaśāyi jagadgurum /",
  "GP12skprevku:13157": "pradakṣiṇīkṛtaṃ tena jambūdvīpaṃ nareśvara // RKS_106.72 //",
  "GP12skprevku:13158": "tataḥ prabhāte vimale pitṝn saṃtarpya yatnataḥ /",
  "GP12skprevku:13159": "śrāddhaṃ vai brāhmaṇais tatra pūjyaiḥ pāṇḍavasattama // RKS_106.73 //",
  "GP12skprevku:13160": "svadāranirataiḥ śāntaiḥ paradāravivarjitaiḥ /",
  "GP12skprevku:13161": "vedābhyasanaśīlaiś ca svakarmanirataiḥ śubhaiḥ // RKS_106.74 //",
  "GP12skprevku:13162": "nityaṃ sajjanaśīlaiś ca trisandhyāparipālakaiḥ /",
  "GP12skprevku:13163": "tādṛśaiḥ kārayec chrāddham iccheyuḥ śreya ātmanām // RKS_106.75 //",
  "GP12skprevku:13164": "te dhanyā mānuṣe loke puṇyāś caivātra mānuṣāḥ /",
  "GP12skprevku:13165": "ye vasanti sadā kālaṃ pade brahmāśraye hrade // RKS_106.76 //",
  "GP12skprevku:13166": "jalaśāyinaṃ ca paśyanti pratyakṣaṃ suranāyakam /",
  "GP12skprevku:13167": "pakṣopavāsaṃ ye kecid vrataṃ cāndrāyaṇaṃ śubham // RKS_106.77 //",
  "GP12skprevku:13168": "māsopavāsam ugraṃ ca tathānyat paramaṃ vratam /",
  "GP12skprevku:13169": "tatra tīrthe tu yaḥ pārtha kuryāt svargam avāpnuyāt // RKS_106.78 //",
  "GP12skprevku:13170": "ataḥ paraṃ pravakṣyāmi tiladhenos tu yatphalam /",
  "GP12skprevku:13171": "tathā yasmin yathā deyaṃ dānaṃ tasya śrutaṃ phalam // RKS_106.79 //",
  "GP12skprevku:13172": "etat kathāntare puṇye munīndraiḥ pāpanāśanam /",
  "GP12skprevku:13173": "śrutaṃ hi naimiṣāraṇye nāradādyair anekadhā // RKS_106.80 //",
  "GP12skprevku:13174": "idam ākhyānam āyuṣyaṃ puṇyaṃ kīrtivivardhanam /",
  "GP12skprevku:13175": "viprāṇāṃ śrāvayed yas tu sarvaṃ tat phalam āpnuyāt // RKS_106.81 //",
  "GP12skprevku:13176": "bahūnāṃ na pradeyāni gogṛhaṃ śayanaṃ kila /",
  "GP12skprevku:13177": "vibhaktadakṣiṇā hy eṣā dātāraṃ nopatiṣṭhati // RKS_106.82 //",
  "GP12skprevku:13178": "ekasmai sā pradātavyā bahūnāṃ na yudhiṣṭhira /",
  "GP12skprevku:13179": "sā ca vikrayamāpannā dahed āsaptamaṃ kulam // RKS_106.83 //",
  "GP12skprevku:13180": "tilāḥ śvetās tathā kṛṣṇās tilāḥ proktāś ca varṇataḥ /",
  "GP12skprevku:13181": "tilānāṃ ca pramāṇāni dhenor vatsasya kārayet // RKS_106.84 //",
  "GP12skprevku:13182": "dātavyā vatsakenātha bahūnāṃ kāmināṃ na tu /",
  "GP12skprevku:13183": "yasmin deśe ca yan mānaṃ tilānāṃ ca vicārataḥ // RKS_106.85 //",
  "GP12skprevku:13184": "tena mānena sā kāryā akṣayaṃ phalam icchatā /",
  "GP12skprevku:13185": "arcanīyā prayatnena gandhapuṣpākṣatair vibho // RKS_106.86 //",
  "GP12skprevku:13186": "nāsāyāṃ sarvagandhāś ca jihvāyāṃ ṣaḍ rasā dhṛtāḥ /",
  "GP12skprevku:13187": "muktāphalāni vā dantajaṅghāpuccheṣu yojayet // RKS_106.87 //",
  "GP12skprevku:13188": "kukṣau kārpāsakaṃ deyaṃ nābhyāṃ padmaṃ sakāñcanam /",
  "GP12skprevku:13189": "oṣṭhe madhughṛtaṃ dadyāt kuryāt sarpiś ca romake // RKS_106.88 //",
  "GP12skprevku:13190": "kambale kambalaṃ dadyāl lalāṭe tāmrabhājanam /",
  "GP12skprevku:13191": "skandhe tu śakalā deyā lohadaṇḍaṃ ca saṅkaṭe // RKS_106.89 //",
  "GP12skprevku:13192": "guḍaṃ caiva gude dadyāc chroṇyāṃ madhughṛte tathā /",
  "GP12skprevku:13193": "yavase pāyasaṃ dadyād ghṛtakṣaudrasamanvitam // RKS_106.90 //",
  "GP12skprevku:13194": "svarṇaśṛṅgī raupyakhurī muktālāṅgulabhūṣaṇā /",
  "GP12skprevku:13195": "vastraṃ sadannaṃ dātavyaṃ kāṃsyapātrasudohanā // RKS_106.91 //",
  "GP12skprevku:13196": "yat tu bālakṛtaṃ pāpaṃ yad vā kṛtam ajānatā /",
  "GP12skprevku:13197": "vācā kṛtaṃ karmakṛtaṃ manasā yac ca cintitam // RKS_106.92 //",
  "GP12skprevku:13198": "jalamātre ṣṭhīvane ca muśale vā vilaṅghite /",
  "GP12skprevku:13199": "vṛṣalīgamane caiva gurudāraniṣevaṇe // RKS_106.93 //",
  "GP12skprevku:13200": "kanyāyāṃ gamane caiva suvrarṇasteya eva ca /",
  "GP12skprevku:13201": "surāpānaṃ ca yac cāpi tiladhenuḥ punāti hi // RKS_106.94 //",
  "GP12skprevku:13202": "ahorātropavāsena vidhivat sā mayoditā /",
  "GP12skprevku:13203": "yāsau yamapure caiva nadī vaitaraṇī smṛtā // RKS_106.95 //",
  "GP12skprevku:13204": "bālukāyāḥ sthale caiva pacyate yatra duṣkṛtī /",
  "GP12skprevku:13205": "avīcinarakopetau yau vai yugalaparvatau // RKS_106.96 //",
  "GP12skprevku:13206": "yatra lohamukhāḥ kākā yatra sthānaṃ bhayānakam /",
  "GP12skprevku:13207": "asipatravanaṃ yatra taptaṃ ca bālukam // RKS_106.97 //",
  "GP12skprevku:13208": "tatsukhena vyatikramya dharmarājā 'śramaṃ vrajet /",
  "GP12skprevku:13209": "dharmarājas tu taṃ dṛṣṭvā sūnṛtaṃ vākyam abravīt // RKS_106.98 //",
  "GP12skprevku:13210": "vitānaṃ vitataṃ yogyaṃ maṇiralavibhūṣitam /",
  "GP12skprevku:13211": "atrāgaccha nṛpaśreṣṭha gaccha tvaṃ paramāṃ gatim // RKS_106.99 //",
  "GP12skprevku:13212": "mā ca pāparate dānaṃ na tad dānaṃ paraṃ hitam /",
  "GP12skprevku:13213": "mā vikāle virūpe ca na vyaṅge tu tathaiva ca // RKS_106.100 //",
  "GP12skprevku:13214": "avedaviduṣe caiva brāhmaṇe madaviklave /",
  "GP12skprevku:13215": "mitraghne ca kṛtaghne ca vratahīne tathaiva ca // RKS_106.101 //",
  "GP12skprevku:13216": "vedāntagāya dātavyā tasya tat tvaṃ vijānate /",
  "GP12skprevku:13217": "vedāntage tu sā deyā śrotriye 'bhūtabālakā // RKS_106.102 //",
  "GP12skprevku:13218": "sarvāṅgarucire deyā pavitre ca priyaṃvade /",
  "GP12skprevku:13219": "paurṇamāsyām amāvāsyāṃ kārtikyāṃ cāpi bhārata // RKS_106.103 //",
  "GP12skprevku:13220": "vaiśākhyāṃ mārgaśīrṣe ca grahaṇe candrasūryayoḥ /",
  "GP12skprevku:13221": "ayane viṣuve caiva vyatīpāte ca sarvathā // RKS_106.104 //",
  "GP12skprevku:13222": "ṣaḍaśītimukhe caiva gajachāyāsu sarvadā /",
  "GP12skprevku:13223": "eṣa te kathitaḥ kalpastiladhenor mayānagha // RKS_106.105 //",
  "GP12skprevku:13224": "bhittvā ca bhāskaraṃ lokaṃ harilokaṃ vrajanti te /",
  "GP12skprevku:13225": "etat te sarvamākhyātaṃ cakratīrthaphalaṃ nṛpa // RKS_106.106 //",
  "GP12skprevku:13226": "śravaṇāt kīrtanād vā 'pi gosahasraphalaṃ labhet // RKS_106.107 //",
  "GP12skprevku:13227": "iti śrīskandapurāṇe revākhaṇḍe cakratīrthamāhātmyavarṇano nāma ṣaḍadhikaśatatamo 'dhyāyaḥ //",
  "GP12skprevku:13228": "RKS adhyāya 107",
  "GP12skprevku:13229": "mārkaṇḍeya uvāca:",
  "GP12skprevku:13230": "tato gacchet tu rājendra tīrthaṃ paramaśobhanam /",
  "GP12skprevku:13231": "candrādityaṃ nṛpaśreṣṭha sthāpitaṃ caṇḍamuṇḍayoḥ // RKS_107.1 //",
  "GP12skprevku:13232": "āsītpurā mahābhāgau caṇḍamuṇḍau tu dānavau /",
  "GP12skprevku:13233": "tapaś ca ceratus tatra narmadāyāṃ yudhiṣṭhira // RKS_107.2 //",
  "GP12skprevku:13234": "dhyāyato bhāskaraṃ devaṃ tamo nāśaṃ jagadgurum /",
  "GP12skprevku:13235": "tābhyāṃ ca toṣitaḥ so 'pi sahasrāṃśur uvāca ha // RKS_107.3 //",
  "GP12skprevku:13236": "sādhusādhv iti tau pārtha narmadāyās taṭe śūbhe /",
  "GP12skprevku:13237": "caṇḍamuṇḍau varaṃ brūtaṃ viśiṣṭaṃ manasepsitam // RKS_107.4 //",
  "GP12skprevku:13238": "caṇḍamuṇḍāv ūcatuḥ:",
  "GP12skprevku:13239": "ajeyau caiva deveśa sarveṣāṃ devatānṛṇām /",
  "GP12skprevku:13240": "rogaiś ceva parityaktau savikāśaṃ divākara // RKS_107.5 //",
  "GP12skprevku:13241": "tat tatheti śubhaṃ vākyaṃ bhāskaras tāv avīdat /",
  "GP12skprevku:13242": "tataś cāntardadhe bhānurdānavābhyāṃ ca bhāskaram // RKS_107.6 //",
  "GP12skprevku:13243": "sthāpitaṃ parayā bhaktyā pūjayed yo jitendriyaḥ /",
  "GP12skprevku:13244": "gīrvāṇatā manuṣyasya prāptā tatraiva vartate // RKS_107.7 //",
  "GP12skprevku:13245": "vasate bhāskare loke vairañce devasannidhau /",
  "GP12skprevku:13246": "ghṛtena bodhayed dīpaṃ ṣaṣṭhyāṃ ṣaṣṭhyāṃ nareśvara // RKS_107.8 //",
  "GP12skprevku:13247": "mucyate sarvapāpebhyo mṛto yāti puraṃ raveḥ /",
  "GP12skprevku:13248": "candrādityam iti khyātaṃ tatra tīrthaṃ narottama // RKS_107.9 //",
  "GP12skprevku:13249": "vijayante sadā kālaṃ candrādityaṃ vrajanti ye // RKS_107.10 //",
  "GP12skprevku:13250": "iti śrīskandapurāṇe revākhaṇḍe candrādityeśvaramahimānuvarṇano nāma saptādhikaśatatamo 'dhyāyaḥ //",
  "GP12skprevku:13251": "RKS adhyāya 108",
  "GP12skprevku:13252": "mārkaṇḍeya uvāca:",
  "GP12skprevku:13253": "tato gacchet tu rājendra yamahāsamanuttamam /",
  "GP12skprevku:13254": "sarvapāpaharaṃ pārtha revāyāstaṭam āśritam // RKS_108.1 //",
  "GP12skprevku:13255": "yudhiṣṭhira uvāca:",
  "GP12skprevku:13256": "yamahāsaṃ kathaṃ jātaṃ pṛthivyāṃ munipuṅgava /",
  "GP12skprevku:13257": "etat sarvaṃ samākhyāhi mama kautūhalaṃ param // RKS_108.2 //",
  "GP12skprevku:13258": "mārkaṇḍeya uvāca:",
  "GP12skprevku:13259": "sādhu sādhu mahābhāga pṛṣṭaṃ te dharmanandana /",
  "GP12skprevku:13260": "snānārthaṃ narmadāyāṃ tu āgatas te pitā purā // RKS_108.3 //",
  "GP12skprevku:13261": "rajakena yathā dhautaṃ nirmalaṃ vasanaṃ bhavet /",
  "GP12skprevku:13262": "tathaiva paśyatā rājan revājalam anuttamam // RKS_108.4 //",
  "GP12skprevku:13263": "hāsyaṃ kṛtaṃ yamenātha utthitaṃ liṅgam uttamam /",
  "GP12skprevku:13264": "tatas tadā hi rājendra vāguvācā 'śarīriṇī // RKS_108.5 //",
  "GP12skprevku:13265": "yamahāsam idaṃ tīrthaṃ khyātiṃ yāsyati sarvadā /",
  "GP12skprevku:13266": "snāpayitvā śivaṃ tatra yamaḥ svargaṃ jagāma ha // RKS_108.6 //",
  "GP12skprevku:13267": "yamahāse tu rājendra jitakrodho jitendriyaḥ /",
  "GP12skprevku:13268": "viśeṣādāśvine māsi kṛṣṇapakṣe caturdaśīm // RKS_108.7 //",
  "GP12skprevku:13269": "upoṣya parayā bhaktyā sarvapāpaiḥ pramucyate /",
  "GP12skprevku:13270": "rātrau jāgaraṇaṃ kṛtvā dīpaṃ devasya bodhayet // RKS_108.8 //",
  "GP12skprevku:13271": "ghṛtena caiva rājendra śṛṇu tasyaiva yatphalam /",
  "GP12skprevku:13272": "mucyate sarvapāpais tu agamyāgamanodbhavaiḥ // RKS_108.9 //",
  "GP12skprevku:13273": "abhakṣyabhakṣaṇaiḥ pāpaiḥ pāpair vā peyasambhavaiḥ /",
  "GP12skprevku:13274": "avāhyavāhaneyac ca adrohya drohaṇe tathā // RKS_108.10 //",
  "GP12skprevku:13275": "snānamātreṇa tac caiva naśyet pāpamanekadhā /",
  "GP12skprevku:13276": "yamalokaṃ na paśyec ca na tyajet pāṇḍunandana // RKS_108.11 //",
  "GP12skprevku:13277": "bahūnāṃ paramaṃ guptaṃ tīrthaṃ bhūmyāṃ nṛpātmaja /",
  "GP12skprevku:13278": "tad akṣayaphalaṃ teṣāṃ yamahāse pradāyinām // RKS_108.12 //",
  "GP12skprevku:13279": "amāvāsyāṃ jitakrodho yas tu pūjayate dvijān /",
  "GP12skprevku:13280": "bhūmidānena yo bhaktyā tiladānena bhārata // RKS_108.13 //",
  "GP12skprevku:13281": "kṛṣṇājinapradānena tiladhenupradānataḥ /",
  "GP12skprevku:13282": "vasubhe vṛddhiyoge ca ye pradāsyanti bhaktitaḥ // RKS_108.14 //",
  "GP12skprevku:13283": "odanaṃ vāri dhūrvāhaṃ hayaṃ cāpi mahābalam /",
  "GP12skprevku:13284": "kanyāṃ vastramajāṃ gāṃ vai mahiṣīm athavāśvinīm // RKS_108.15 //",
  "GP12skprevku:13285": "ye yacchanti nṛpaśreṣṭha nopasarpanti te yamam /",
  "GP12skprevku:13286": "yamo 'pi bhavati prīto janmajanma yudhiṣṭhira // RKS_108.16 //",
  "GP12skprevku:13287": "yamasya vāhanaṃ strīṃ ca mahiṣīṃ tatra bhārata /",
  "GP12skprevku:13288": "tasya dānena satataṃ yamaḥ prīto bhaven nṛpa // RKS_108.17 //",
  "GP12skprevku:13289": "na sa yāti yame loke yadi pāpaiḥ samāśritaḥ /",
  "GP12skprevku:13290": "etasmāt kāraṇāt pārtha mahiṣīdānaṃ uttamam // RKS_108.18 //",
  "GP12skprevku:13291": "aurṇavastradvayaṃ kāryaṃ lohavarṇaṃ ca veṣṭitam /",
  "GP12skprevku:13292": "dāpayed dharmarājāya prīyatāṃ me dvijottama // RKS_108.19 //",
  "GP12skprevku:13293": "anenaiva tu dānena yamaḥ prīto 'stu me sadā /",
  "GP12skprevku:13294": "ityuccārya dvijasyāgre yamalokaṃ bhayāvaham // RKS_108.20 //",
  "GP12skprevku:13295": "asipatravane ghore yamavallī sudāruṇā /",
  "GP12skprevku:13296": "raudrā vaitaraṇī ceti kumbhīpākaḥ sudāruṇaḥ // RKS_108.21 //",
  "GP12skprevku:13297": "kālasūtraṃ mahābhīmaṃ tathā yamalaparvatau /",
  "GP12skprevku:13298": "krakacaṃ tailayantraṃ ca sthāne gṛdhrāḥ sudāruṇāḥ // RKS_108.22 //",
  "GP12skprevku:13299": "aniśvāso mahāraudro bhīṣaṇo rauravas tathā /",
  "GP12skprevku:13300": "ete ghorāś ca narakāḥ śrūyante dvijasattama // RKS_108.23 //",
  "GP12skprevku:13301": "tatprasādena te saumyās tīrthasyāsya prabhāvataḥ /",
  "GP12skprevku:13302": "dānasyāsya prabhāveṇa yamahāsaprabhāvataḥ // RKS_108.24 //",
  "GP12skprevku:13303": "yamalokaṃ na vai yāti narakaṃ naiva paśyati // RKS_108.25 //",
  "GP12skprevku:13304": "iti śrīskandapurāṇe revākhaṇḍe yamahāsamahimānuvarṇano nāmāṣṭādhikaśatatamo 'dhyāyaḥ //",
  "GP12skprevku:13305": "RKS adhyāya 109",
  "GP12skprevku:13306": "mārkaṇḍeya uvāca:",
  "GP12skprevku:13307": "tato gacchet tu rājendra koṭīśvaram anuttamam /",
  "GP12skprevku:13308": "ṛṣikoṭiḥ samāyātā tatra vai kurunandana // RKS_109.1 //",
  "GP12skprevku:13309": "kṛṣṇadvaipāyanas tatra mokṣārthaṃ munipuṅgavaḥ /",
  "GP12skprevku:13310": "mantrayitvā dvijaiḥ sarvair vedamaṇḍalapāragaiḥ // RKS_109.2 //",
  "GP12skprevku:13311": "pañcāmṛtena gavyena tilamiśreṇa tatpara /",
  "GP12skprevku:13312": "pitṛṇāṃ tarpaṇaṃ kṛtvā piṇḍadānaṃ yathāvidhi // RKS_109.3 //",
  "GP12skprevku:13313": "śrāvaṇasya tu māsasya pūrṇimāyāṃ viśeṣataḥ /",
  "GP12skprevku:13314": "prāpyate cākṣayā tṛptir yāvad āhūtasamplavam // RKS_109.4 //",
  "GP12skprevku:13315": "pitṝṇāṃ paramaṃ guhyaṃ revājalam upāśritam /",
  "GP12skprevku:13316": "mokṣadaṃ sarvabhūtānāṃ nirmitaṃ munipuṅgavaiḥ // RKS_109.5 //",
  "GP12skprevku:13317": "mārkaṇḍeya uvāca:",
  "GP12skprevku:13318": "tato gacchet tu rājendra vyāsatīrtham anuttamam /",
  "GP12skprevku:13319": "durlabhaṃ manujaiḥ pārtha antarikṣe vyavasthitam // RKS_109.6 //",
  "GP12skprevku:13320": "yudhiṣṭhira uvāca:",
  "GP12skprevku:13321": "kasmād vai vyāsatīrthaṃ tu antarikṣe vyavasthitam /",
  "GP12skprevku:13322": "etad ācakṣva saṃkṣepān na ca granthasya vistaraḥ // RKS_109.7 //",
  "GP12skprevku:13323": "mārkaṇḍeya uvāca:",
  "GP12skprevku:13324": "sādhu sādhu mahābāho dharmavān guruvatsalaḥ /",
  "GP12skprevku:13325": "svadharmanirataḥ pārtha tīrthayātrākṛtādaraḥ // RKS_109.8 //",
  "GP12skprevku:13326": "durlabhaṃ sarvajantūnāṃ vyāsatīrthaṃ nareśvara /",
  "GP12skprevku:13327": "dharṣito vṛddhabhāvena vaikalyena narādhipa // RKS_109.9 //",
  "GP12skprevku:13328": "gatacetās tu sañjātas tathā bhoḥ pāṇḍunandana /",
  "GP12skprevku:13329": "guhyād guhyataraṃ tīrthaṃ nākhyātaṃ kasyacin mayā // RKS_109.10 //",
  "GP12skprevku:13330": "kālas tatraiva rājendra na vased vāsavājñayā /",
  "GP12skprevku:13331": "antarikṣe ca saṃjātaṃ revāyāś ceṣṭitaṃ yataḥ // RKS_109.11 //",
  "GP12skprevku:13332": "virañcir naiva śaknoti revāyā guṇakīrtanam /",
  "GP12skprevku:13333": "vyāsatīrthaṃ viśeṣeṇa śrutamātraṃ vadāmy aham // RKS_109.12 //",
  "GP12skprevku:13334": "pratyakṣaḥ pratyayo yatra dṛśyate hi kalau yuge /",
  "GP12skprevku:13335": "vihaṅgo gacchate naiva bhittvā śūlaṃ sudāruṇam // RKS_109.13 //",
  "GP12skprevku:13336": "tasyotpattiṃ samāsena kathayāmi nṛpātmaja /",
  "GP12skprevku:13337": "āsīt pūrvaṃ mahārāja ṛṣiś caiva parāśaraḥ // RKS_109.14 //",
  "GP12skprevku:13338": "tena cograṃ tapas taptaṃ gaṅgāmbhasi tu bhārata /",
  "GP12skprevku:13339": "prāṇāyāmena cātiṣṭhat praviṣṭo jāhnavījale // RKS_109.15 //",
  "GP12skprevku:13340": "pūrṇe ca dvādaśe varṣe niṣkrānto jalamadhyataḥ /",
  "GP12skprevku:13341": "bhikṣārthe cāgato grāmaṃ nāvi tatraiva tiṣṭhatī // RKS_109.16 //",
  "GP12skprevku:13342": "tatra dṛṣṭā parotsṛṣṭā bālā tena manoramā /",
  "GP12skprevku:13343": "tāṃ ca dṛṣṭvā sa kāmārta uvāca madhurākṣaram // RKS_109.17 //",
  "GP12skprevku:13344": "māṃ ramasvādya tvaṃ kāsi kāmukaṃ mṛgalocane /",
  "GP12skprevku:13345": "nāvārūḍhe nadītīre mama cittapramāthinī // RKS_109.18 //",
  "GP12skprevku:13346": "evamuktā tu sā tena praṇamya ṛṣisattamam /",
  "GP12skprevku:13347": "nāvaṃ rakṣāmy ahaṃ vipra jānāmi svāminaṃ na tu // RKS_109.19 //",
  "GP12skprevku:13348": "mamedaṃ ca vayo brahmañc cheṣaṃ tvaṃ jñātum arhasi /",
  "GP12skprevku:13349": "evamuktas tayā so 'pi kṣaṇaṃ dhyātvābravīd idam // RKS_109.20 //",
  "GP12skprevku:13350": "ahaṃ jñānabalād bhadre jānāmi tava sambhavam /",
  "GP12skprevku:13351": "kaivartaputrikā na tvaṃ rājaputrī hi sundarī // RKS_109.21 //",
  "GP12skprevku:13352": "kanyovāca:",
  "GP12skprevku:13353": "kaḥ pitā kathyatāṃ brahman kasyāhamudarodbhavā /",
  "GP12skprevku:13354": "kasmin vaṃśe prajātāhaṃ kaivartatanayā katham // RKS_109.22 //",
  "GP12skprevku:13355": "parāśara uvāca:",
  "GP12skprevku:13356": "kathayāmi ca te tātaṃ yaṃ tvaṃ māṃ paripṛcchasi /",
  "GP12skprevku:13357": "vasu nāmā ca rājābhūt somavaṃśe pratāpavān // RKS_109.23 //",
  "GP12skprevku:13358": "jambūdvīpādhipo bhadre śatrusaṃtrāsanas tathā /",
  "GP12skprevku:13359": "śatāni sapta bhāryāṇāṃ putrāṇāṃ tu daśaiva hi // RKS_109.24 //",
  "GP12skprevku:13360": "dharmeṇa pālitā lokāḥ śivapūjārataḥ sadā /",
  "GP12skprevku:13361": "mlecchās tasya virodhena śākadvīpanivāsinaḥ // RKS_109.25 //",
  "GP12skprevku:13362": "teṣāṃ ca sādhanārthāya gatollaṅghya mahodadhim /",
  "GP12skprevku:13363": "saṃyuktaḥ putrabhṛtyaiś ca pauruṣe mahati sthitaḥ // RKS_109.26 //",
  "GP12skprevku:13364": "sagrāmas taiḥ samārabdhaścārvaṅgi vasunā saha /",
  "GP12skprevku:13365": "jitā mlecchāḥ samastāś ca vasunā hyavanībhṛtā // RKS_109.27 //",
  "GP12skprevku:13366": "karadās te kṛtās tena sabhṛtyabalavāhanāḥ /",
  "GP12skprevku:13367": "pradhānā tasya mahiṣī tava mātā mṛgekṣaṇā // RKS_109.28 //",
  "GP12skprevku:13368": "pravāsasthe ca bhūpāle saṃjātā ca rajasvalā /",
  "GP12skprevku:13369": "nārīṇāṃ tu sadā kāle manmatho hy adhiko bhavet // RKS_109.29 //",
  "GP12skprevku:13370": "viśeṣeṇa ṛtau kāle bhidyate kāmasāyakaiḥ /",
  "GP12skprevku:13371": "manmathena tu saṃtaptācintayat sā śubhekṣaṇā // RKS_109.30 //",
  "GP12skprevku:13372": "dūtaṃ sampreṣayāmyadya vasurājasamīpataḥ /",
  "GP12skprevku:13373": "vyāhṛtaḥ satvaro dūto gaccha tvaṃ nṛpasannidhau // RKS_109.31 //",
  "GP12skprevku:13374": "dūta uvāca:",
  "GP12skprevku:13375": "pararājye vasurdevi gato rājā dviḍantakṛt /",
  "GP12skprevku:13376": "tatra gantuṃ na śakyeta jalayantrair vinā śubhe // RKS_109.32 //",
  "GP12skprevku:13377": "jalayānāni sarvāṇi neyāni ca pare taṭe /",
  "GP12skprevku:13378": "tasya vākyena sā nārī viṣaṇṇā madapīḍitā // RKS_109.33 //",
  "GP12skprevku:13379": "rājñīṃ dṛṣṭvā sakhī brūte kasmāt tvaṃ parikhidyase /",
  "GP12skprevku:13380": "lekho 'yaṃ preṣyatāṃ devi śukahaste yathā tathā // RKS_109.34 //",
  "GP12skprevku:13381": "samudraṃ laṅghayitvā tu śakunto yāti sundari /",
  "GP12skprevku:13382": "vyāhṛto lekhakas tatra likha lekhaṃ 'mamājñayā // RKS_109.35 //",
  "GP12skprevku:13383": "tvāṃ vinā paṭṭarājñī sā vasurāja na jīvati /",
  "GP12skprevku:13384": "ṛtukālaś ca samprāptaḥ samastaṃ cāvadhāryatām // RKS_109.36 //",
  "GP12skprevku:13385": "likhito bhūrjapatre ca vṛttaḥ sa lekhakena tu /",
  "GP12skprevku:13386": "śūkaḥ pañjaramadhyastha ānītas tatra sannidhau // RKS_109.37 //",
  "GP12skprevku:13387": "rājñī uvāca taṃ tatra gṛhyalekhaṃ śuka vraja /",
  "GP12skprevku:13388": "gataḥ pakṣī tataḥ śīghraṃ vasurājasamīpataḥ // RKS_109.38 //",
  "GP12skprevku:13389": "kṣipto lekhaḥ śukenaiva satyabhāmā visarjitaḥ /",
  "GP12skprevku:13390": "lekhārthaṃ cintayāmāsa vīryaṃ gṛhya nareśvaraḥ // RKS_109.39 //",
  "GP12skprevku:13391": "amoghapuṭikāṃ kṛtvā pratilokena viśrutaḥ /",
  "GP12skprevku:13392": "śūkasya cārpayāmāsa gaccha rājñī samīpataḥ // RKS_109.40 //",
  "GP12skprevku:13393": "vasurājaṃ praṇamyātha bījaṃ gṛhya papāta ha /",
  "GP12skprevku:13394": "samudropari saṃprāptaḥ śuko yāti yathecchayā // RKS_109.41 //",
  "GP12skprevku:13395": "sāmiṣaṃ ca śukaṃ jñātvā śyenas tatrāpi dhāvitaḥ /",
  "GP12skprevku:13396": "hataścañcuprahāreṇa śukaḥ śyenena bhārata // RKS_109.42 //",
  "GP12skprevku:13397": "mūrchāpannasya tadvīrya patitaṃ jalamadhyataḥ /",
  "GP12skprevku:13398": "matsyena gilitaṃ tatra tadvīryaṃ pārthivasya ca // RKS_109.43 //",
  "GP12skprevku:13399": "dāśairmatsyo gahītaś ca ānītaḥ svagṛhaṃ prati /",
  "GP12skprevku:13400": "yāvat taṃ pāṭayāmāsūryamalaṃ dadṛśe tadā // RKS_109.44 //",
  "GP12skprevku:13401": "śaśimaṇḍalasaṅkāśaṃ sūryatejaḥ samaprabham /",
  "GP12skprevku:13402": "dṛṣṭvā te dharṣitāḥ sarve kaivartā jāhnavītaṭe // RKS_109.45 //",
  "GP12skprevku:13403": "harṣitās te gatāḥ sarve pradhānasya ca mandiram /",
  "GP12skprevku:13404": "putraṃ rājñe pradāyaiva putrīṃ ca pratyapālayat // RKS_109.46 //",
  "GP12skprevku:13405": "tat tvaṃ devi varārohe kaivartakanyakā nahi /",
  "GP12skprevku:13406": "tataḥ sā cintayāmāsa parāśaravacas tadā // RKS_109.47 //",
  "GP12skprevku:13407": "evamuktā tu sā tena dattvātmānaṃ nareśvara /",
  "GP12skprevku:13408": "uvāca sādhvī bho brahman matsyagandho nivartyatām // RKS_109.48 //",
  "GP12skprevku:13409": "tatas tena tu sā bālā divyagandhābhivāsitā /",
  "GP12skprevku:13410": "kṛtā yogabalenaiva jvālayitvā vibhāvasum // RKS_109.49 //",
  "GP12skprevku:13411": "kṛtvā pradakṣiṇaṃ vahner uddhṛtā tena sā tadā /",
  "GP12skprevku:13412": "jvalamānasya madhye tu kāmasthānāni so 'spṛśat // RKS_109.50 //",
  "GP12skprevku:13413": "jñātvā kāmotsukaṃ vipraṃ bhītā sā nṛpanandana /",
  "GP12skprevku:13414": "uvāca sahasā bālā divā ca lokasannidhau // RKS_109.51 //",
  "GP12skprevku:13415": "tatas tena kṣaṇaṃ dhyātā pūrayantī digambaram /",
  "GP12skprevku:13416": "āgatā tāmasī tāta yayā vyāptaṃ samantataḥ // RKS_109.52 //",
  "GP12skprevku:13417": "tataḥ savismayaṃ tena rahobālā mṛgekṣaṇā /",
  "GP12skprevku:13418": "kāmenaiva hi taptena strīsaukhyaṃ krīḍatā tadā // RKS_109.53 //",
  "GP12skprevku:13419": "tatas tena muhūrtenāpatyabhāreṇa pīḍitā /",
  "GP12skprevku:13420": "bālakaṃ tatra jaṭilaṃ subhagaṃ daṇḍadhārakam // RKS_109.54 //",
  "GP12skprevku:13421": "kamaṇḍaludharaṃ śāntaṃ mekhalākaṭibhūṣaṇam /",
  "GP12skprevku:13422": "dhṛtopavītakaṃ skandhe viṣṇumāyāvivārjitam // RKS_109.55 //",
  "GP12skprevku:13423": "mātā hi śaṅkitā tatra dṛṣṭvā putrasya cāpalam /",
  "GP12skprevku:13424": "vepamānā tato bālā gatā sā śaraṇaṃ muneḥ // RKS_109.56 //",
  "GP12skprevku:13425": "rakṣa rakṣa muniśreṣṭha parāśara mahāmune /",
  "GP12skprevku:13426": "jātamaty adbhutaṃ vipraṃ kaupīnāmbaramekhalam // RKS_109.57 //",
  "GP12skprevku:13427": "daṇḍahastaṃ jaṭāyuktamuttarīyavibhūṣitam /",
  "GP12skprevku:13428": "parāśara uvāca:",
  "GP12skprevku:13429": "mā bhaiṣīstvaṃ suto jātaḥ kanyaiva tvaṃ bhaviṣyasi // RKS_109.58 //",
  "GP12skprevku:13430": "nāmnā satyavatī ceti dvitīyā gandhayojanā /",
  "GP12skprevku:13431": "śantanur nāma rājā vai sa te bhartā bhaviṣyati // RKS_109.59 //",
  "GP12skprevku:13432": "prathamā mahiṣī tasya somavaṃśavibhūṣaṇā /",
  "GP12skprevku:13433": "gaccha tvaṃ svāśramaṃ bhadre pūrvarūpeṇa saṃsthitā // RKS_109.60 //",
  "GP12skprevku:13434": "mā vaikalyaṃ kuruṣvedaṃ dṛṣṭaṃ jñānasya me balam /",
  "GP12skprevku:13435": "ity uktvā prayayau vipraḥ sā bālā sthalamāśritā // RKS_109.61 //",
  "GP12skprevku:13436": "natvā putraṃ parābhaktyā sāṣṭāṅgaṃ praṇayena ca /",
  "GP12skprevku:13437": "taṃ prayāntamathālokya satyavaty abravīt sutam // RKS_109.62 //",
  "GP12skprevku:13438": "kāmo deyas tvayābhīṣṭaḥ sneho vai yadi mātari /",
  "GP12skprevku:13439": "kimapy upādiśa tvaṃ māṃ yena siddhim avāpnuyām // RKS_109.63 //",
  "GP12skprevku:13440": "vyāsa uvāca:",
  "GP12skprevku:13441": "īśvarārādhane yatnaṃ kuruṣva tvaṃ sadāmbike /",
  "GP12skprevku:13442": "tataḥ sā putravākyena viṣaṇṇā pāṇḍunandana // RKS_109.64 //",
  "GP12skprevku:13443": "yojanagandhovāca:",
  "GP12skprevku:13444": "tvad viyogād ahaṃ putra pañcatvaṃ yāmi nānyathā /",
  "GP12skprevku:13445": "nāsti putrasamaḥ sneho nāsti bhrātṛsamaṃ balam // RKS_109.65 //",
  "GP12skprevku:13446": "putra uvāca:",
  "GP12skprevku:13447": "mā viṣādaṃ kuruṃ tvaṃ hi satyaṃ vai pitṛbhāṣitam /",
  "GP12skprevku:13448": "āpatkāle tvayāhaṃ vai smartavyaḥ kāryasiddhaye // RKS_109.66 //",
  "GP12skprevku:13449": "āpadastārayiṣyāmi kṣamyatāṃ mātarātmaje /",
  "GP12skprevku:13450": "ityuktvā tu yayau vyāsaḥ kanyā sā 'pi piturgṛham // RKS_109.67 //",
  "GP12skprevku:13451": "parāśarasutas tatra niṣaṇṇo vanamadhyataḥ /",
  "GP12skprevku:13452": "tretāyugāvasāne tu dvāparādau nareśvara // RKS_109.68 //",
  "GP12skprevku:13453": "vyāso virañcaye jāta ākhyāto nāradena ca /",
  "GP12skprevku:13454": "ṛṣir mahānubhāvas tu putraḥ pārāśarasya ca // RKS_109.69 //",
  "GP12skprevku:13455": "kaivartakanyakājāto jānīhi jāhnavī taṭe /",
  "GP12skprevku:13456": "vākyoktyā nāradasyaiva āgatāḥ surasattamāḥ // RKS_109.70 //",
  "GP12skprevku:13457": "bhānuḥ pitāmahaḥ śakra ṛṣisaṅghaiḥ samāvṛtaḥ /",
  "GP12skprevku:13458": "āśīrvādaṃ pṛthag dattvā sādhu sādhviti bhāṣitaḥ // RKS_109.71 //",
  "GP12skprevku:13459": "pitāmahena bālo 'sau jātamakarmādi saṃskṛtaḥ /",
  "GP12skprevku:13460": "dvaipāyano dvīpajanmā pārāśaryaḥ parāśarāt // RKS_109.72 //",
  "GP12skprevku:13461": "kṛṣṇagātrāt kṛṣṇanāmā havyādātur viśiṣyati /",
  "GP12skprevku:13462": "virañcinābhiṣikto 'sau ṛṣisaṅghaiḥ punaḥ punaḥ // RKS_109.73 //",
  "GP12skprevku:13463": "vyāsas tvaṃ sarvalokānām ity uktvā prayayuḥ punaḥ /",
  "GP12skprevku:13464": "tīrthayātrā samārabdhā kṛṣṇadvaipāyanena tu // RKS_109.74 //",
  "GP12skprevku:13465": "gaṅgāvagāhitā tena kedāraṃ puṣkaraṃ tathā /",
  "GP12skprevku:13466": "gayā ca naimiṣaṃ tīrthaṃ kurukṣetre sarasvatī // RKS_109.75 //",
  "GP12skprevku:13467": "ujjayinyāṃ mahākālaṃ somanāthaṃ yayau tataḥ /",
  "GP12skprevku:13468": "pṛthivyāṃ sāgarāntāyāṃ snāto vyāso mahāmuniḥ // RKS_109.76 //",
  "GP12skprevku:13469": "aṭan vai narmadāṃ prāpto rudradehodbhavāṃ nadīm /",
  "GP12skprevku:13470": "sāhlādaṃ narmadāṃ dṛṣṭvā cittaṃ viśrāmyapārthiva // RKS_109.77 //",
  "GP12skprevku:13471": "tapaś cacāra vipulaṃ narmadātaṭam āśritaḥ /",
  "GP12skprevku:13472": "grīṣme pañcāgnimadhyastho varṣāsu sthaṇḍileśayaḥ // RKS_109.78 //",
  "GP12skprevku:13473": "sārdravāsās tu hemante dhyāyamāno maheśvaram /",
  "GP12skprevku:13474": "sṛṣṭisaṃhārakartāram acchedyaṃ ca sadāśivam // RKS_109.79 //",
  "GP12skprevku:13475": "nityaṃ siddheśvaraṃ liṅgaṃ pūjayan pāṇḍunandana /",
  "GP12skprevku:13476": "arcanāt siddhaliṅgasya dhyānayogaprabhāvataḥ // RKS_109.80 //",
  "GP12skprevku:13477": "pratyakṣa īśvaro jātaḥ kṛṣṇadvaipāyanasya tu /",
  "GP12skprevku:13478": "toṣito 'haṃ tvayā vipra varaṃ prārthaya śobhanam // RKS_109.81 //",
  "GP12skprevku:13479": "vyāsa uvāca:",
  "GP12skprevku:13480": "yadi tuṣṭo 'si me deva yadi deyo varo mama /",
  "GP12skprevku:13481": "pratyakṣo narmadātīre svayaṃ bhavādya me vibho // RKS_109.82 //",
  "GP12skprevku:13482": "atītānāgatajñānaṃ tvatprasādān maheśvara /",
  "GP12skprevku:13483": "īśvara uvāca:",
  "GP12skprevku:13484": "evaṃ bhavatu te vipra matpasādāt na saṃśayaḥ // RKS_109.83 //",
  "GP12skprevku:13485": "tvayā bhaktigṛhīto 'haṃ pratyakṣo narmadātaṭe /",
  "GP12skprevku:13486": "ityuktvā prayayau devaḥ kailāsaṃ nagam uttamam // RKS_109.84 //",
  "GP12skprevku:13487": "patnīsaṃgrahaṇaṃ jātaṃ putro jāto yadāsya ca /",
  "GP12skprevku:13488": "devair adhyāsitaḥ sarvaiḥ sendrabrahmapurogamaiḥ // RKS_109.85 //",
  "GP12skprevku:13489": "putrajanmatatojñātvā āgatā ṛṣisattamāḥ /",
  "GP12skprevku:13490": "tīrthayātrāprasaṅgena parāśarapurogamāḥ // RKS_109.86 //",
  "GP12skprevku:13491": "manvatriviṣṇuhārītayājñavalkyośano 'ṅgirāḥ /",
  "GP12skprevku:13492": "yam āpastambasaṃvartā kātyāyanabṛhaspatī // RKS_109.87 //",
  "GP12skprevku:13493": "evam ādi sahasrāṇi lakṣakoṭir anekadhā /",
  "GP12skprevku:13494": "vyāsāśrame śubhe puṇye prāptāḥ sarve dvijottamāḥ // RKS_109.88 //",
  "GP12skprevku:13495": "dṛṣṭvā vyāsas tu viprendrānabhyutthāya kṛtodyamaḥ /",
  "GP12skprevku:13496": "pitṛpūrvaṃ praṇamyādau teṣāṃ vārtāṃ pradāpayan // RKS_109.89 //",
  "GP12skprevku:13497": "kṛtāñjalipuṭo bhūtvā idaṃ vākyam uvāca ha /",
  "GP12skprevku:13498": "uddhṛtaṃ tu mamānandaṃ yuṣmat sambhāṣadarśanāt // RKS_109.90 //",
  "GP12skprevku:13499": "āraṇyāni ca śākāni phalāny āraṇyakāni ca /",
  "GP12skprevku:13500": "tāni dāsyāmi sarveṣāṃ yuṣmākaṃ pitṛpūrvakam // RKS_109.91 //",
  "GP12skprevku:13501": "niyamaiḥ saṃyutān sarvān pratyekaṃ praṇanāma ca /",
  "GP12skprevku:13502": "tatas taṃ praṇataṃ dṛṣṭvā tatra dvaipāyanaṃ dvijam // RKS_109.92 //",
  "GP12skprevku:13503": "vardhayitvā jayāśīrbhis tato vīkṣa parasparam /",
  "GP12skprevku:13504": "parāśaraḥ samastaiś ca vīkṣito munipuṅgavaiḥ // RKS_109.93 //",
  "GP12skprevku:13505": "uttaraṃ dīyatāṃ tāta kṛṣṇadvaipāyanasya ca /",
  "GP12skprevku:13506": "evam uktas tu taiḥ sarvair bhagavāṃś ca parāśaraḥ // RKS_109.94 //",
  "GP12skprevku:13507": "uvāca svātmajaṃ vyāsam ṛṣibhir yac cikīrṣitam /",
  "GP12skprevku:13508": "necchanti dakṣiṇe kūle vratabhaṅgabhayāt suta // RKS_109.95 //",
  "GP12skprevku:13509": "paraṃ vai bhoktukāmāś ca tava śraddhāviśeṣataḥ /",
  "GP12skprevku:13510": "vyāsa uvāca:",
  "GP12skprevku:13511": "karomi bhavatāṃ yuktam atraiva sthīyatāṃ kṣaṇam // RKS_109.96 //",
  "GP12skprevku:13512": "yāvad āsādya saritaṃ karomi vidhipūrvakam /",
  "GP12skprevku:13513": "evam uktvā śucir bhūtvā narmadātaṭam āśritaḥ // RKS_109.97 //",
  "GP12skprevku:13514": "stotraṃ jagāda sahasā taṃ nibodha janeśvara // RKS_109.98 //",
  "GP12skprevku:13515": "vyāsa uvāca:",
  "GP12skprevku:13516": "jaya devi namo varade śivade jaya pāpavimardini śūlakare /",
  "GP12skprevku:13517": "jaya bhairavadehavilīnakare jaya devi pitāmahasannamite // RKS_109.99 //",
  "GP12skprevku:13518": "jaya bhāskaraśakrasadānamite jaya ṣaṇmukhatātasute varade /",
  "GP12skprevku:13519": "jaya devaśarīrasamūhamaye jaya sāgaragāmini bhūmisute // RKS_109.100 //",
  "GP12skprevku:13520": "jaya jaya lokasamastakṛtābharaṇe jaya duḥkhadaridravināśakare /",
  "GP12skprevku:13521": "jaya putra kalatravivṛddhikare jaya devi sudarśanapāpahare // RKS_109.101 //",
  "GP12skprevku:13522": "etad vyāsakṛta stotraṃ yaḥ paṭhec chivasannidhau /",
  "GP12skprevku:13523": "gṛhe vā śuddhabhāvena kāmakrodhavivarjitaḥ /",
  "GP12skprevku:13524": "vyāsas tasya bhavet prītaḥ prīto 'yaṃ vṛṣavāhanaḥ // RKS_109.102 //",
  "GP12skprevku:13525": "stutā ca narmadādevī tato vacanam abravīt /",
  "GP12skprevku:13526": "narmadovāca:",
  "GP12skprevku:13527": "stutivādena tuṣṭāsmi bho bho vyāsamahāmune // RKS_109.103 //",
  "GP12skprevku:13528": "yam icchasi varaṃ samyak taṃ te sarvaṃ dadāmy aham /",
  "GP12skprevku:13529": "vyāsa uvāca:",
  "GP12skprevku:13530": "yadi tuṣṭāsi me devi yadi deyo varo mama // RKS_109.104 //",
  "GP12skprevku:13531": "ātithyam uttare kūle mama dātuṃ tvam arhasi /",
  "GP12skprevku:13532": "narmadovāca:",
  "GP12skprevku:13533": "ayuktaṃ cintitaṃ vyāsa amārge tvaṃ pravartase // RKS_109.105 //",
  "GP12skprevku:13534": "indracandrayamāḥ śaktā unmārgeṇa na vāhitum /",
  "GP12skprevku:13535": "anyaṃ yācasva he vatsa yatkiṃcid bhuvi durlabham // RKS_109.106 //",
  "GP12skprevku:13536": "eva śrutvā vaco devyā vyāso mūrcchāṃ gatas tadā /",
  "GP12skprevku:13537": "vṛthā kleśaś ca saṃjātaḥ patito dharaṇītale // RKS_109.107 //",
  "GP12skprevku:13538": "dharaṇī kampitā sarvā saśailavanakānanā /",
  "GP12skprevku:13539": "mūrchāpannaṃ tato vyāsaṃ jñātvā devāḥ parāśaram // RKS_109.108 //",
  "GP12skprevku:13540": "āyātā devatāḥ sarve hāhākāraṃ prakurvataḥ /",
  "GP12skprevku:13541": "utthāpayantas te vyāsam ūcuśca saritāṃ varām // RKS_109.109 //",
  "GP12skprevku:13542": "brāhmaṇārthaṃ tu saṃkliṣṭā nāmahetoḥ saridvare /",
  "GP12skprevku:13543": "gavārthe brāhmaṇārthe ca prāṇān parityajet // RKS_109.110 //",
  "GP12skprevku:13544": "evaṃ sā narmadā proktā brahmādyaiś ca surair drutam /",
  "GP12skprevku:13545": "vikūlatāṃ vai pradadau samantād revābhiṣiktaḥ sa jalena pūtaḥ // RKS_109.111 //",
  "GP12skprevku:13546": "sacetanaḥ satyavatī suto 'yaṃ nanāma devaiḥ saha narmadāntaiḥ /",
  "GP12skprevku:13547": "vyāsa uvāca:",
  "GP12skprevku:13548": "tīrthaṃ samastaṃ tvayi devatānāṃ phalaṃ pradiṣṭaṃ mama mandabhāgyam // RKS_109.112 //",
  "GP12skprevku:13549": "narmadovāca:",
  "GP12skprevku:13550": "yato yato vyāsamahānubhāva sumerunāmno dharaṇīdharasya /",
  "GP12skprevku:13551": "vindhyasya cānyasya ca te hi mārgaṃ yāsyāmi vai dharmadharasya dhanyā // RKS_109.113 //",
  "GP12skprevku:13552": "evamukto mahātejā vyāsaḥ satyavatīyutaḥ /",
  "GP12skprevku:13553": "dakṣiṇe cālayāmāsa svāśramān munipuṅgavān // RKS_109.114 //",
  "GP12skprevku:13554": "daṇḍahasto mahātejā huṅkārair nṛpanandana /",
  "GP12skprevku:13555": "vyāsahuṅkārabhītā ca calitā rudranandinī // RKS_109.115 //",
  "GP12skprevku:13556": "daṇḍena darśayan mārgaṃ devī tatra pravartitā /",
  "GP12skprevku:13557": "vyāsamārgagatāṃ devīṃ dṛṣṭvā cendrapurogamāḥ // RKS_109.116 //",
  "GP12skprevku:13558": "puṣpavṛṣṭiṃ dadur vyāse stutiṃ kurvanti kinnarāḥ /",
  "GP12skprevku:13559": "praphullanayanā jātāḥ parāśaramukhā dvijāḥ // RKS_109.117 //",
  "GP12skprevku:13560": "kiṃ kurmo 'tra mahimnā te karmaṇā te varaṃ jitāḥ /",
  "GP12skprevku:13561": "vyāsa uvāca:",
  "GP12skprevku:13562": "tapaḥ kṛtvā suvipulaṃ dānaṃ dattvā mahatphalam // RKS_109.118 //",
  "GP12skprevku:13563": "etad eva naraiḥ kāryaṃ sādhūnāṃ paritoṣaṇam /",
  "GP12skprevku:13564": "suvibhaktā mahābhāgā anugrāhyasya samprati // RKS_109.119 //",
  "GP12skprevku:13565": "tasmān mamāśrame puṇye sthīyatāṃ nātra saṃśayaḥ /",
  "GP12skprevku:13566": "ātithyaṃ śākaparṇaiś ca udakena vimiśritaiḥ // RKS_109.120 //",
  "GP12skprevku:13567": "pratipannaṃ samastaiś ca parāśaramukhair dvijaiḥ /",
  "GP12skprevku:13568": "śrayadhvam āśramaṃ puṇyaṃ narmadāyottare taṭe // RKS_109.121 //",
  "GP12skprevku:13569": "mārkaṇḍeya uvāca:",
  "GP12skprevku:13570": "snānatarpaṇakṛtyāni kṛtāni ca dvijottamaiḥ /",
  "GP12skprevku:13571": "vyāsakuṇḍaṃ tato gatvā homaṃ samyagakārayan // RKS_109.122 //",
  "GP12skprevku:13572": "śrīphalair bilvapatraiś ca dhyānayuktāś ca juhvati /",
  "GP12skprevku:13573": "gautamo bhṛgumāṇḍavyau nārado lomaśas tathā // RKS_109.123 //",
  "GP12skprevku:13574": "parāśaras tathā śaṅkhaḥ kauśikaś cyavano muniḥ /",
  "GP12skprevku:13575": "pippalādo vaśiṣṭhaś ca nāśiketur mahātapāḥ // RKS_109.124 //",
  "GP12skprevku:13576": "viśvāmitro hy agastyaś ca uddālakayamau tathā /",
  "GP12skprevku:13577": "śāṇḍilyo jaiminiḥ kāvyo yājñavalkyośanāṅgirāḥ // RKS_109.125 //",
  "GP12skprevku:13578": "atriḥ śātātapaś caiva bharato mudgalas tathā /",
  "GP12skprevku:13579": "vātsyāyano mahātejāḥ saṃvartaḥ śaktir eva ca // RKS_109.126 //",
  "GP12skprevku:13580": "jātūkarṇo bharadvājo bālakhilyādayas tathā /",
  "GP12skprevku:13581": "ekacittā dvijā rājan mantratantraṃ prakurvataḥ // RKS_109.127 //",
  "GP12skprevku:13582": "tataḥ samutthitaṃ liṅgaṃ jvalatkālānalaprabham /",
  "GP12skprevku:13583": "sāṣṭāṅgaṃ praṇato vyāso devaṃ dṛṣṭvā trilocanam // RKS_109.128 //",
  "GP12skprevku:13584": "āśīrvādaṃ punar viprā dattvā vyāsaṃ tadā yayuḥ /",
  "GP12skprevku:13585": "tataḥ prabhṛti tattvajña tīrthaṃ khyātaṃ tu pāṇḍava // RKS_109.129 //",
  "GP12skprevku:13586": "snānadānavidhānaṃ ca yasmin kāle pratiṣṭhitam /",
  "GP12skprevku:13587": "kathayāmi samastaṃ te bhrātṝṇāṃ caiva pāṇḍava // RKS_109.130 //",
  "GP12skprevku:13588": "kārttikasyāsite pakṣe caturdaśyāṃ nṛpottama /",
  "GP12skprevku:13589": "upoṣya yo naro bhaktyā rātrau kurvīta jāgaram // RKS_109.131 //",
  "GP12skprevku:13590": "snāpayed īśvaraṃ bhaktyā kṣaudreṇa kṣīrasarpiṣā // RKS_109.132 //",
  "GP12skprevku:13591": "dadhnā ca khaṇḍayuktena kuśatoyena vā punaḥ /",
  "GP12skprevku:13592": "śrīkhaṇḍena sugandhena pūjayeta maheśvaram // RKS_109.133 //",
  "GP12skprevku:13593": "tataḥ sugandhapuṣpaiś ca bilvapatraiś ca pūjayet /",
  "GP12skprevku:13594": "kumudena ca kundena kuśapuṣpākṣatādibhiḥ // RKS_109.134 //",
  "GP12skprevku:13595": "unmattapuṣpaiś ca rasaiḥ saumyaiś caivāpy anuttamaiḥ /",
  "GP12skprevku:13596": "arcayet parayā bhaktyā dvīpeśvaram anuttamam // RKS_109.135 //",
  "GP12skprevku:13597": "mandārādikapuṣpaiś ca pūjayet parameśvaram /",
  "GP12skprevku:13598": "guḍamaṇḍapradānena pātakaṃ divasārjitam // RKS_109.136 //",
  "GP12skprevku:13599": "māsārjitaṃ ca naśyeta guḍamaṇḍaśatena ca /",
  "GP12skprevku:13600": "ṣaṇmāsaṃ ca sahasreṇa arkābdaṃ dviguṇena tu // RKS_109.137 //",
  "GP12skprevku:13601": "ājanmajanitaṃ pāpam ayutena praṇaśyati /",
  "GP12skprevku:13602": "paurṇamāsyāṃ nṛpaśreṣṭha snānaṃ kurvīta bhaktitaḥ // RKS_109.138 //",
  "GP12skprevku:13603": "mantroktena vidhānena kṛtvā pāpakṣayaṃkaram /",
  "GP12skprevku:13604": "vāruṇaṃ ca tathā jñeyaṃ sarvapāpakṣayaṃ karam // RKS_109.139 //",
  "GP12skprevku:13605": "devān pitṝn manuṣyāṃś ca vidhivat tarpayen nṛpa /",
  "GP12skprevku:13606": "ṛcam ekāṃ japet snātaḥ sāmavedaphalaṃ labhet // RKS_109.140 //",
  "GP12skprevku:13607": "yajurvedam atharvāṇaṃ gāyatryā sarvam āpnuyāt /",
  "GP12skprevku:13608": "japed aṣṭākṣaraṃ mantraṃ sauraṃ vā śaivam eva ca // RKS_109.141 //",
  "GP12skprevku:13609": "athavā vaiṣṇavaṃ mantraṃ dvādaśākṣaram eva ca /",
  "GP12skprevku:13610": "pūjayed brāhmaṇān bhaktyā sarvalakṣaṇalakṣitān // RKS_109.142 //",
  "GP12skprevku:13611": "svadharmaniratān viprān dambhalobhavivarjitān /",
  "GP12skprevku:13612": "hīnāṅgānadhikāṅgāṃś ca patitāñ chūdrasevitān // RKS_109.143 //",
  "GP12skprevku:13613": "śūdrānnena ca saṃyuktā vṛṣalī yasya mandire /",
  "GP12skprevku:13614": "paunarbhavās tathā duṣṭā gurunindāparāyaṇāḥ // RKS_109.144 //",
  "GP12skprevku:13615": "vedādhyayanahīnāś ca hetukāḥ kākavṛttayaḥ /",
  "GP12skprevku:13616": "īdṛśān varjayec chrāddhe dāne caiva vrate tathā // RKS_109.145 //",
  "GP12skprevku:13617": "gāyatrī pāṭhamātreṇa varaṃ vipraḥ supaṇḍitaḥ /",
  "GP12skprevku:13618": "nāyaṃ bhṛtacaturvidyaḥ sarvāśīsarvavikrayī // RKS_109.146 //",
  "GP12skprevku:13619": "īdṛśān varjayec chrāddhe vrate dāne hiraṇmaye /",
  "GP12skprevku:13620": "upānahau ca vastraṃ ca śayyāṃ vā chatramāsanam // RKS_109.147 //",
  "GP12skprevku:13621": "yo dadyād brāhmaṇe bhaktyā so 'pi svarge mahīyate /",
  "GP12skprevku:13622": "pratyakṣā surabhī tatra tiladhenus tathā matā // RKS_109.148 //",
  "GP12skprevku:13623": "tiladhenupradātāraḥ svasvadātāra eva ca /",
  "GP12skprevku:13624": "kṛṣṇājinapradātāro dātāraḥ kuñjarasya ca // RKS_109.149 //",
  "GP12skprevku:13625": "kanyāvidyāpradātāro 'kṣayaṃ lokam avāpnuyuḥ /",
  "GP12skprevku:13626": "dhūrvahau dakṣiṇāyuktau dhānyopaskarasaṃyutau // RKS_109.150 //",
  "GP12skprevku:13627": "dāpayet sarvakāmāya iti me satyabhāṣitam /",
  "GP12skprevku:13628": "sūtreṇa veṣṭayed īśam athavā jagatīruham // RKS_109.151 //",
  "GP12skprevku:13629": "mandiraṃ parayā bhaktyā athavā parameśvaram /",
  "GP12skprevku:13630": "atha pradakṣiṇā kāryā vinā śūdreṇa mānavaiḥ // RKS_109.152 //",
  "GP12skprevku:13631": "jambūplakṣāhvayau dvīpau śālmaliś ca bhaven nṛpa /",
  "GP12skprevku:13632": "kuśaḥ krauñcas tathā śākaḥ puṣkaraś ceti saptamaḥ // RKS_109.153 //",
  "GP12skprevku:13633": "saptasāgaraparyantā veṣṭitā tena bhārata /",
  "GP12skprevku:13634": "dvīpeśvare tu rājendra vṛṣotsargo jitendriyaiḥ // RKS_109.154 //",
  "GP12skprevku:13635": "vṛṣasya mokṣaṇe naiva aiśvaraṃ lokam āpnuyāt /",
  "GP12skprevku:13636": "yas tu vai pāṇḍuro vaktre lalāṭe caraṇe tathā // RKS_109.155 //",
  "GP12skprevku:13637": "lāṅgūle ca mukhe śubhraḥ sa vai nākasya darśanaḥ /",
  "GP12skprevku:13638": "nīlo 'yamīdṛśaḥ prokto dadyād dvīpeśvare śūbhe // RKS_109.156 //",
  "GP12skprevku:13639": "pāmarāste 'py asaṃkhyātā nāke gacchanti pārthiva /",
  "GP12skprevku:13640": "saure caṇḍeśvare loke pure vai cakrapāṇinaḥ // RKS_109.157 //",
  "GP12skprevku:13641": "sa bhuṅkte svecchayā lokaṃ vyāsatīrthaprabhāvataḥ /",
  "GP12skprevku:13642": "sapatnīkāṃs tato viprān pūjayet tatra bhaktitaḥ // RKS_109.158 //",
  "GP12skprevku:13643": "sitaratnāni vastrāṇi pradadyādagrajanmane /",
  "GP12skprevku:13644": "kṛtvā pradakṣiṇāyugmaṃ prīyatāṃ me jagadguruḥ // RKS_109.159 //",
  "GP12skprevku:13645": "nāsti viprasamo bandhur iha loke paratra ca /",
  "GP12skprevku:13646": "yamaloke mahāghore patitaṃ yo 'bhirakṣati // RKS_109.160 //",
  "GP12skprevku:13647": "puruṣāḥ parayā bhaktyā vedaśāstrārthacintakāḥ /",
  "GP12skprevku:13648": "dvīpeśvaraṃ mahādevaṃ saṃsmaranti gṛhe sthitāḥ // RKS_109.161 //",
  "GP12skprevku:13649": "teṣāṃ na jāyate śoko na hānir na ca duṣkṛtam /",
  "GP12skprevku:13650": "prathamaṃ pūjayet tatra liṅgaṃ siddheśvaraṃ nṛpa // RKS_109.162 //",
  "GP12skprevku:13651": "yatra siddho mahābhāgaḥ satyavatyāś ca nandanaḥ /",
  "GP12skprevku:13652": "asyaivārcanataḥ siddhaḥ pārāśaryo munis tataḥ // RKS_109.163 //",
  "GP12skprevku:13653": "tasmiṃs tīrthe tu ye rājan prāṇatyāgaṃ prakurvate /",
  "GP12skprevku:13654": "te yānti paramaṃ lokaṃ nātra kāryā vicāraṇā // RKS_109.164 //",
  "GP12skprevku:13655": "samā sahasrāṇi mṛto jale hi yo vai nimagnaḥ patane ca ṣoḍaśa /",
  "GP12skprevku:13656": "mahāhave ṣaṣṭiraśītigogṛhe tvanāśake bhārata cākṣayā gatiḥ // RKS_109.165 //",
  "GP12skprevku:13657": "atha yogena tenaiva prāpyate cākṣayā gatiḥ /",
  "GP12skprevku:13658": "sūryalokaṃ tato gatvā śivalokaṃ vrajanti te // RKS_109.166 //",
  "GP12skprevku:13659": "pitāpitāmahaś caiva tathaiva prapitāmahaḥ /",
  "GP12skprevku:13660": "anubhūtā nirīkṣante āgacchantaṃ svagotrajam // RKS_109.167 //",
  "GP12skprevku:13661": "tiṣṭhate caiva gotreṣu yo dadyāc ca tilodakam /",
  "GP12skprevku:13662": "kārtikyāṃ ca tathā māghyāṃ vaiśākhyāṃ ca viśeṣataḥ // RKS_109.168 //",
  "GP12skprevku:13663": "svargaṃ ca te prayāntyante svasvaputraprabhāvataḥ /",
  "GP12skprevku:13664": "etat te kathitaṃ sarvaṃ dvīpeśvaraphalaṃ śubham // RKS_109.169 //",
  "GP12skprevku:13665": "yaḥ paṭhet prātar utthāya yaḥ śṛṇoti naro nṛpa /",
  "GP12skprevku:13666": "so 'pi pāpair vinirmukto modate śivamandire // RKS_109.170 //",
  "GP12skprevku:13667": "īśvaraṃ sarvatīrthānāṃ nirmitaṃ ṛṣipuṅgavaiḥ /",
  "GP12skprevku:13668": "kāmadaṃ sarvajantūnāṃ revāyāṃ ca nṛpottama // RKS_109.171 //",
  "GP12skprevku:13669": "iti śrīskandapurāṇe revākhaṇḍe dvīpeśvaravyāsatīrthavarṇano nāma navādhikaśatatamo 'dhyāyaḥ //",
  "GP12skprevku:13670": "RKS adhyāya 110",
  "GP12skprevku:13671": "mārkaṇḍeya uvāca:",
  "GP12skprevku:13672": "tato gacchet tu rājendra prabhāseśvaram uttamam /",
  "GP12skprevku:13673": "vikhyātāṃ triṣu lokeṣu svargasopānam uttamam // RKS_110.1 //",
  "GP12skprevku:13674": "yudhiṣṭhira uvāca:",
  "GP12skprevku:13675": "prabhāsaṃ nāma tīrthaṃ tu yathājātaṃ mahāphalam /",
  "GP12skprevku:13676": "svargasopānamārgaṃ ca saṃkṣepāt kathayasva me // RKS_110.2 //",
  "GP12skprevku:13677": "mārkaṇḍeya uvāca:",
  "GP12skprevku:13678": "durbhagā ravipatnī ca prabhā nāmeti viśrutā /",
  "GP12skprevku:13679": "tayā cārādhitaḥ śambhur ugreṇa tapasā purā // RKS_110.3 //",
  "GP12skprevku:13680": "vāyubhakṣā sthitā varṣaṃ śivadhyānaparāyaṇā /",
  "GP12skprevku:13681": "tatas tuṣṭo mahādevaḥ prabhāṃ tāṃ pāṇḍunandana // RKS_110.4 //",
  "GP12skprevku:13682": "uvāca kliśyate kasmād bāle tvaṃ brūhi ceṣṭitam /",
  "GP12skprevku:13683": "ahaṃ ca bhāskaropetaś cāntaraṃ naiva vidyate // RKS_110.5 //",
  "GP12skprevku:13684": "prabhovāca:",
  "GP12skprevku:13685": "nānyo devas tathā śambho bhartā puṣyati na kvacit /",
  "GP12skprevku:13686": "saguṇo vāpi cākhyāto nirguṇo dravyavarjitaḥ // RKS_110.6 //",
  "GP12skprevku:13687": "priyo vā yadi vā dveṣyaḥ strīṇāṃ bhartā hi devatā /",
  "GP12skprevku:13688": "durbhagā tvena dagdhāhaṃ lokamadhye maheśvara // RKS_110.7 //",
  "GP12skprevku:13689": "alabdhasaukhyā bhartuś ca tena kliśye maheśvara /",
  "GP12skprevku:13690": "deva uvāca:",
  "GP12skprevku:13691": "vallabhā bhāskarasya tvaṃ matprabhāvād bhaviṣyasi // RKS_110.8 //",
  "GP12skprevku:13692": "pārvaty uvāca:",
  "GP12skprevku:13693": "vallabhā tava vākyena bhāskare na bhaviṣyati /",
  "GP12skprevku:13694": "vṛthā kleśo bhaved eva prabhāyās tatra kā kathā // RKS_110.9 //",
  "GP12skprevku:13695": "devīvākyena rudreṇa dhyātas timiranāśanaḥ /",
  "GP12skprevku:13696": "āgato gaganād bhānur narmadāyottare taṭe // RKS_110.10 //",
  "GP12skprevku:13697": "bhānur uvāca:",
  "GP12skprevku:13698": "kasmād āhvānito deva andhakāsuranāśana /",
  "GP12skprevku:13699": "deva uvāca:",
  "GP12skprevku:13700": "prabhāṃ pālaya he bhāno santoṣeṇa pareṇa ca // RKS_110.11 //",
  "GP12skprevku:13701": "prabhāyā mandire nityaṃ sthīyatāṃ himanāśana /",
  "GP12skprevku:13702": "evaṃ labdhavarā devāt prabhā sthāpyāha śaṅkaram // RKS_110.12 //",
  "GP12skprevku:13703": "svāṃśena sthīyatām atra tīrthamunmīlayānagha /",
  "GP12skprevku:13704": "mārkaṇḍeya uvāca:",
  "GP12skprevku:13705": "sarvadevam ayaṃ liṅgaṃ sthāpitaṃ pāṇḍunandana // RKS_110.13 //",
  "GP12skprevku:13706": "prabhāseśvaranāmedaṃ sarvaloke ca durlabham /",
  "GP12skprevku:13707": "anyāni yāni tīrthāni kāle te 'pi phalanti vai // RKS_110.14 //",
  "GP12skprevku:13708": "prabhāsaṃcāpi rājendra sadyaḥ puṇyaphalapradam /",
  "GP12skprevku:13709": "māghamāse ca saptamyāṃ viśeṣaphaladaṃ bhavet // RKS_110.15 //",
  "GP12skprevku:13710": "aśvaṃ yo dāpayet tatra yathoktaṃ brāhmaṇe nṛpa /",
  "GP12skprevku:13711": "indrasya prāpyate lokam athavā bhāskaraṃ vrajet // RKS_110.16 //",
  "GP12skprevku:13712": "daurbhāgyaṃ naśyate tatra snānamātreṇa pāṇḍava /",
  "GP12skprevku:13713": "tatra tīrthe tu yo bhaktyā kanyādānaṃ prayacchati // RKS_110.17 //",
  "GP12skprevku:13714": "brāhmaṇāya vivāhārthe dāpeyat pāṇḍunandana /",
  "GP12skprevku:13715": "samānavayase vipre kulīne dhanine tathā // RKS_110.18 //",
  "GP12skprevku:13716": "yo dadāti mahārāja mahāpātakasaṃyutaḥ /",
  "GP12skprevku:13717": "tasya pāpaṃ ca naśyeta udake lavaṇaṃ yathā // RKS_110.19 //",
  "GP12skprevku:13718": "svāmidrohodbhavaṃ pāpaṃ yatpāpaṃ steyasambhavam /",
  "GP12skprevku:13719": "kūṭasākṣyapradaṃ pāpaṃ cāṇḍālavratacāriṇām // RKS_110.20 //",
  "GP12skprevku:13720": "dāmbhikaṃ vṛkṣakacchedam agamyāgamanodbhavam /",
  "GP12skprevku:13721": "grāmakūṭodbhavaṃ yac ca garadaṃ vā pravārakam // RKS_110.21 //",
  "GP12skprevku:13722": "vidyāvikrayaṇe yac ca saṃsargodbhavapātakam /",
  "GP12skprevku:13723": "patnīdrohodbhavaṃ ghoraṃ sarvadrohodbhavaṃ nṛpa // RKS_110.22 //",
  "GP12skprevku:13724": "brahmahatyā ca yatpāpaṃ yatpāpaṃ bhūmihāriṇaḥ /",
  "GP12skprevku:13725": "govadhe caiva yatpāpaṃ gurvagnibrāhmaṇeṣu ca // RKS_110.23 //",
  "GP12skprevku:13726": "jambūplakṣāhvayau dvīpau śālmaliś ca bhaven nṛpa /",
  "GP12skprevku:13727": "kuśakrauñcas tathā śākaḥ puṣkaraś caiva saptamaḥ // RKS_110.24 //",
  "GP12skprevku:13728": "tatpāpaṃ vilayaṃ yāti kanyādānena pāṇḍava /",
  "GP12skprevku:13729": "bhittvātha bhāskaraṃ lokaṃ śubhaṃ vrajet // RKS_110.25 //",
  "GP12skprevku:13730": "krīḍate rudralokastho yāvad indrāś caturdaśa /",
  "GP12skprevku:13731": "sarvapāpakṣaye jāte śivo bhavati bhāvataḥ // RKS_110.26 //",
  "GP12skprevku:13732": "tāvad bhramati tattīrthaṃ prabhāsaṃ pāṇḍunandana /",
  "GP12skprevku:13733": "so 'śvamedhaphalaṃ prāpya satyam īśvarabhāṣitam // RKS_110.27 //",
  "GP12skprevku:13734": "godānaṃ ca mahatpuṇyaṃ sarvapāpakṣayaṃkaram /",
  "GP12skprevku:13735": "pratyakṣaṃ surabhīṃ tatra jaladhenuṃ tathādṛtaḥ // RKS_110.28 //",
  "GP12skprevku:13736": "tiladhenupradātā ca aśvadātā tathaiva ca /",
  "GP12skprevku:13737": "kanyāvidyāpradātā ca akṣayaṃ lokam āpnuyāt // RKS_110.29 //",
  "GP12skprevku:13738": "bhūrivastrāṃ kṣīrayuktāṃ dhānyopaskarasaṃyutām /",
  "GP12skprevku:13739": "dāpayet sarvakāmo 'tha surabhīṃ nṛpasattama // RKS_110.30 //",
  "GP12skprevku:13740": "saptasāgaraparyantā veṣṭitā tena bhārata /",
  "GP12skprevku:13741": "dvīpeśvare tu rājendra vṛṣotsargaṃ jitendriyaiḥ // RKS_110.31 //",
  "GP12skprevku:13742": "sarvakālaṃ tu kartavyaṃ caturdaśyāṃ viśeṣataḥ // RKS_110.32 //",
  "GP12skprevku:13743": "iti śrīskandapurāṇe prabhāsatīrthamahimānuvarṇano nāma daśādhikaśatatamo 'dhyāyaḥ //",
  "GP12skprevku:13744": "RKS adhyāya 111",
  "GP12skprevku:13745": "mārkaṇḍeya uvāca:",
  "GP12skprevku:13746": "tato gacchet tu rājendra narmadādakṣiṇe taṭe /",
  "GP12skprevku:13747": "sthāpitaṃ vāsuker nāmnā aśeṣāghaughanāśanam // RKS_111.1 //",
  "GP12skprevku:13748": "yudhiṣṭhira uvāca:",
  "GP12skprevku:13749": "āḥ kasmāt kāraṇāt tāta sthāpitaṃ dakṣiṇe taṭe /",
  "GP12skprevku:13750": "tattvaṃ sarvaṃ mamākhyāhi tv aśeṣaṃ dharmakāraṇam // RKS_111.2 //",
  "GP12skprevku:13751": "mārkaṇḍeya uvāca:",
  "GP12skprevku:13752": "śṛṇu tvaṃ kuruśārdūla yaḥ praśnaḥ kriyate tvayā /",
  "GP12skprevku:13753": "bhairavaṃ rūpamāsthāya nṛtyaṃ śambhuś cakāra ha // RKS_111.3 //",
  "GP12skprevku:13754": "tac chramāj jāyate svedo gaṅgātoyavimiśritaḥ /",
  "GP12skprevku:13755": "tatraiva pannagaḥ snāto haratoyavimiśrite // RKS_111.4 //",
  "GP12skprevku:13756": "mandākinī tataḥ kruddhā vyālasyopari bhārata /",
  "GP12skprevku:13757": "ajagaratvamāpnoṣi uragaṃ cābravīt tadā // RKS_111.5 //",
  "GP12skprevku:13758": "vāsukir uvāca:",
  "GP12skprevku:13759": "anugrāhyo 'smy ahaṃ pāpo bhavatyā harasambhṛte /",
  "GP12skprevku:13760": "trailokyapāvanī puṇyā sarit tvaṃ śubhalakṣaṇe // RKS_111.6 //",
  "GP12skprevku:13761": "saṃsāracchedanakarī ārtā nāmārtināśinī /",
  "GP12skprevku:13762": "svargadvārasthite devi dayāṃ kuru mamopari // RKS_111.7 //",
  "GP12skprevku:13763": "gaṅgovāca:",
  "GP12skprevku:13764": "cara tvaṃ vipulaṃ nāga tapo vai śaṅkaraṃ prati /",
  "GP12skprevku:13765": "tatas tapaś cacārāsāv īśvarārādhanaṃ param // RKS_111.8 //",
  "GP12skprevku:13766": "tataś ca dhyāyato devaṃ damayukto 'bhavat sa ca /",
  "GP12skprevku:13767": "tato varṣaśate pūrṇe uparuddho jagadguruḥ // RKS_111.9 //",
  "GP12skprevku:13768": "āgatya tatsamīpasthaḥ ślakṣṇāṃ vāṇīm udāharat /",
  "GP12skprevku:13769": "varaṃ varayatu śreṣṭhaṃ pannaga tvaṃ mahābala // RKS_111.10 //",
  "GP12skprevku:13770": "pannaga uvāca:",
  "GP12skprevku:13771": "yadi tuṣṭo 'si me deva varaṃ dātuṃ triśūlabhṛt /",
  "GP12skprevku:13772": "tadā me dīyatāṃ sthānaṃ svakīyaṃ vṛṣavāhana // RKS_111.11 //",
  "GP12skprevku:13773": "īśvara uvāca:",
  "GP12skprevku:13774": "prasanno 'haṃ mahābāho revāṃ gaccha śubhāṃ tvaram /",
  "GP12skprevku:13775": "yāmye caiva taṭe puṇye snānaṃ kṛtvā vidhānataḥ // RKS_111.12 //",
  "GP12skprevku:13776": "ityuktvā 'ntardadhe devo vāsukis tvaritānvitaḥ /",
  "GP12skprevku:13777": "rūpeṇājagareṇātha viveśa narmadājale // RKS_111.13 //",
  "GP12skprevku:13778": "mārgeṇa tasya taj jātaṃ jāhnavyāḥ srota uttamam /",
  "GP12skprevku:13779": "nirdhūtakalmaṣaḥ sarpaḥ sa jāto narmadājale // RKS_111.14 //",
  "GP12skprevku:13780": "sthāpitaś ceśvaras tatra narmadāyā yudhiṣṭhira /",
  "GP12skprevku:13781": "tena nāgeśvaro bhūmyāṃ sarvapāpavināśanaḥ // RKS_111.15 //",
  "GP12skprevku:13782": "aṣṭamyāṃ ca caturdaśyāṃ madhunā snāpayec chivam /",
  "GP12skprevku:13783": "vimuktaḥ sarvapāpebhyo jāyate hy analo yathā // RKS_111.16 //",
  "GP12skprevku:13784": "aputrā ye narāḥ pārtha snānaṃ kurvanti saṃgame /",
  "GP12skprevku:13785": "te labhante śubhān putrān kārtavīryopamān api // RKS_111.17 //",
  "GP12skprevku:13786": "śrāddhaṃ tatraiva ye bhaktyā upavāsaparāyaṇāḥ /",
  "GP12skprevku:13787": "kurvanti tārayanti svān narakān nṛpanandana // RKS_111.18 //",
  "GP12skprevku:13788": "evam ākhyātavān asmi tava snehād viśeṣataḥ /",
  "GP12skprevku:13789": "mārkaṇḍeya uvāca:",
  "GP12skprevku:13790": "tato gacchec ca rājendra mārkaṇḍeśvaram uttamam // RKS_111.19 //",
  "GP12skprevku:13791": "narmadādakṣiṇe kūle gīrvāṇair vanditaṃ śubham /",
  "GP12skprevku:13792": "guhyād guhyataraṃ tīrthaṃ nākhyātaṃ kasyacin mayā // RKS_111.20 //",
  "GP12skprevku:13793": "sthāpitaṃ ca mayā puṇyaṃ svargabhogaṃ ca muktidam /",
  "GP12skprevku:13794": "jñānaṃ tatraiva me jātaṃ prasādāc chaṅkarasya ca // RKS_111.21 //",
  "GP12skprevku:13795": "anyasūktaṃ ca yo dhyāyed drupadaṃ ca jale japet /",
  "GP12skprevku:13796": "so 'pi ghorād aghaughāc ca mucyate pāṇḍunandana // RKS_111.22 //",
  "GP12skprevku:13797": "vācikair mānasaiś cāpi karmajair api pāṇḍava /",
  "GP12skprevku:13798": "pañcendriyāṇyavaṣṭabhya yāmyāmāśāṃ ca saṃsthitaḥ // RKS_111.23 //",
  "GP12skprevku:13799": "yo japet salile bhaktyā ityevaṃ śaṅkaro 'bravīt /",
  "GP12skprevku:13800": "śrāddhaṃ tatraiva yo bhaktyā kurute nṛpanandana // RKS_111.24 //",
  "GP12skprevku:13801": "pitaras tasya vai tṛptā yāvadāhūtasamplavam /",
  "GP12skprevku:13802": "āmalair badarair bilvair akṣatair vā jalena vā // RKS_111.25 //",
  "GP12skprevku:13803": "tarpayet tatra yaḥ pretān pretā yānti śubhāṃ gatim // RKS_111.26 //",
  "GP12skprevku:13804": "iti śrīskandapurāṇe revākhaṇḍe mārkaṇḍeśvaramahimānuvarṇano nāmaikādaśādhikaśatatamo 'dhyāyaḥ //",
  "GP12skprevku:13805": "RKS adhyāya 112",
  "GP12skprevku:13806": "mārkaṇḍeya uvāca:",
  "GP12skprevku:13807": "tato gacchet tu rājendra tīrthaṃ paramaśobhanam /",
  "GP12skprevku:13808": "uttare narmadākūle yajñavāṭasya madhyataḥ // RKS_112.1 //",
  "GP12skprevku:13809": "saṃkarṣaṇaṃ ca vikhyātaṃ pṛthivyāṃ pāpanāśanam /",
  "GP12skprevku:13810": "tapaścīrṇaṃ purā rājan narmadāyās taṭe śubhe // RKS_112.2 //",
  "GP12skprevku:13811": "balabhadreṇa rājendra prāṇinām upakārakam /",
  "GP12skprevku:13812": "gīrvāṇaiś caiva tatraiva sannidhau nṛpanandana // RKS_112.3 //",
  "GP12skprevku:13813": "umayā sahitaḥ śambhuḥ sthitas tatraiva keśavaḥ /",
  "GP12skprevku:13814": "yas tatra snāpayed bhaktyā jitakrodho jitendriyaḥ // RKS_112.4 //",
  "GP12skprevku:13815": "ekādaśyāṃ site pakṣe mantreṇa snāpayec chivam /",
  "GP12skprevku:13816": "śrāddhaṃ tatra ca yo bhaktyā pretānāṃ vai pradāpayet // RKS_112.5 //",
  "GP12skprevku:13817": "sa yāti paramaṃ sthānaṃ balabhadravaco yathā /",
  "GP12skprevku:13818": "tato gacchec ca rājendra manmatheśvaram uttamam // RKS_112.6 //",
  "GP12skprevku:13819": "snānamātro naro rājan yamalokaṃ na paśyati /",
  "GP12skprevku:13820": "anapatyā tu yā nārī snāpayet pāṇḍunandana // RKS_112.7 //",
  "GP12skprevku:13821": "putraṃ sā labhate pārtha satyavantaṃ dṛḍhavratam /",
  "GP12skprevku:13822": "tatra snātvā naro rājan muniḥ prayatamānasaḥ // RKS_112.8 //",
  "GP12skprevku:13823": "upoṣya parayā bhaktyā gosahasraphalaṃ labhet /",
  "GP12skprevku:13824": "tatra nṛtyaṃ prakurvanti ye narā bhaktimānasāḥ // RKS_112.9 //",
  "GP12skprevku:13825": "gītavāditrasaṃyuktaṃ rātrau jāgaraṇaṃ śubham /",
  "GP12skprevku:13826": "sahāmbiko mahādevas tuṣṭo vai manmatheśvaraḥ // RKS_112.10 //",
  "GP12skprevku:13827": "kiṃ kariṣyati saṃruṣṭo yamas taṃ na ca paśyati /",
  "GP12skprevku:13828": "kāmena sthāpitaṃ tatra etasmāt kāraṇāt nṛpa // RKS_112.11 //",
  "GP12skprevku:13829": "annadānena bho rājan kīrtitaṃ phalam uttamam /",
  "GP12skprevku:13830": "sopānaṃ svargamārgasya pṛthivyāṃ manmatheśvaraḥ // RKS_112.12 //",
  "GP12skprevku:13831": "viśeṣāt tatra saṃkhyātaṃ śrāddhadānena bhārata /",
  "GP12skprevku:13832": "annadānena bho rājan kīrtitaṃ phalam uttamam // RKS_112.13 //",
  "GP12skprevku:13833": "etat te sarvam ākhyātaṃ tava bhaktyā tu bhārata // RKS_112.14 //",
  "GP12skprevku:13834": "iti śrīskandapurāṇe revākhaṇḍe manmatheśvaramahimānuvarṇanonāma dvādaśādhikaśatatamo 'dhyāyaḥ //",
  "GP12skprevku:13835": "RKS adhyāya 113",
  "GP12skprevku:13836": "mārkaṇḍeya uvāca:",
  "GP12skprevku:13837": "tato gacchet tu rājendra eraṇḍīsaṅgameśvaram /",
  "GP12skprevku:13838": "prakhyātaṃ sarvalokeṣu brahmahatyāpraṇāśanam // RKS_113.1 //",
  "GP12skprevku:13839": "yudhiṣṭhira uvāca:",
  "GP12skprevku:13840": "kāraṇaṃ naiva jāne 'haṃ tatsarvaṃ kathayasva me /",
  "GP12skprevku:13841": "evam uktas tu dharmātmā dharmaputreṇa dhīmatā // RKS_113.2 //",
  "GP12skprevku:13842": "kathayāmāsa tatsarvam ṛṣisaṅghaiḥ samāvṛtaḥ /",
  "GP12skprevku:13843": "mārkaṇḍeya uvāca:",
  "GP12skprevku:13844": "kathitaṃ comayā pūrvaṃ śambhunā parameṣṭhinā // RKS_113.3 //",
  "GP12skprevku:13845": "tat te 'haṃ sampravakṣyāmi śrūyatāṃ bhrātṛbhiḥ saha /",
  "GP12skprevku:13846": "maheśvara uvāca:",
  "GP12skprevku:13847": "atrir nāmāhvayo deva mānaso brahmaṇaḥ sutaḥ // RKS_113.4 //",
  "GP12skprevku:13848": "agnihotrarato nityaṃ devatā 'tithipūjakaḥ /",
  "GP12skprevku:13849": "somaḥ saṃsthāpito 'traiva kṛto vipreṇa parvate // RKS_113.5 //",
  "GP12skprevku:13850": "anasūyeti nāmnā vai tasya bhāryā guṇānvitā /",
  "GP12skprevku:13851": "pativratā patiprāṇā patyuḥ kāryahite ratā // RKS_113.6 //",
  "GP12skprevku:13852": "evaṃ jātaḥ sadā kālo na putro na ca putrikā /",
  "GP12skprevku:13853": "aparāhṇe mahābāho sukhāsīnau tu tau kvacit // RKS_113.7 //",
  "GP12skprevku:13854": "vadataḥ sukhaduḥkhāni daivadattāni yāni ca /",
  "GP12skprevku:13855": "atrir uvāca:",
  "GP12skprevku:13856": "saumye śubhe priye kānte surūpe priyabhāṣiṇi // RKS_113.8 //",
  "GP12skprevku:13857": "pūrṇacandranibhākāre priyakāme nirālase /",
  "GP12skprevku:13858": "na tvayā sadṛśī loke trailokye sacarācare // RKS_113.9 //",
  "GP12skprevku:13859": "patiputrapriyā nārī suhṛjjanahite ratā /",
  "GP12skprevku:13860": "putreṇa lokāj jayati putreṇa paramā gatiḥ // RKS_113.10 //",
  "GP12skprevku:13861": "nāsti putrasamo bandhuḥ pṛthivyāṃ caiva dṛśyate /",
  "GP12skprevku:13862": "asipatravane ghore patantaṃ yo 'bhirakṣati // RKS_113.11 //",
  "GP12skprevku:13863": "durbhikṣeṣv api dainyādau vṛddhakāle 'pi putrakaḥ /",
  "GP12skprevku:13864": "putraṃ vinā ca kiṃ bhadre jīvitaiḥ sadhanair api // RKS_113.12 //",
  "GP12skprevku:13865": "vyādhibhiḥ paribhūto 'pi nirviṇṇo 'pi yadā sutaḥ /",
  "GP12skprevku:13866": "lokalajjānayatrastaḥ pavitraṃ kartum arhati // RKS_113.13 //",
  "GP12skprevku:13867": "etad guṇasamāyukto nirguṇaḥ saguṇaḥ sutaḥ /",
  "GP12skprevku:13868": "putrahīne kutaḥ saukhyam iha loke paratra ca // RKS_113.14 //",
  "GP12skprevku:13869": "ahaś ca madhyarātre ca cintyamānaś ca sarvadā /",
  "GP12skprevku:13870": "śuṣyanti mama gātrāṇi grīṣme kusarito yathā // RKS_113.15 //",
  "GP12skprevku:13871": "anasūyovāca:",
  "GP12skprevku:13872": "yat tvayā sūcitaṃ vipra tatsarvaṃ śocayāmy aham /",
  "GP12skprevku:13873": "tavodvegakaraṃ kāryaṃ tan me dahati cetasi // RKS_113.16 //",
  "GP12skprevku:13874": "ye ca putrā bhaviṣyanti dīrghāyur guṇasaṃyutāḥ /",
  "GP12skprevku:13875": "tatkāryaṃ ca samīkṣe 'haṃ yena tuṣṭaḥ prajāpatiḥ // RKS_113.17 //",
  "GP12skprevku:13876": "atrir uvāca:",
  "GP12skprevku:13877": "tapas taptaṃ mayā bhadre janmaprabhṛtiduṣkaram /",
  "GP12skprevku:13878": "vratopavāsair niyamaiḥ śākāhāreṇa sundari // RKS_113.18 //",
  "GP12skprevku:13879": "kṣīṇaṃ dehaṃ tu paśyāmi aśakto 'haṃ śubhānane /",
  "GP12skprevku:13880": "sthātuṃ śocāmi cātmānaṃ rahasyaṃ kathitaṃ mayā // RKS_113.19 //",
  "GP12skprevku:13881": "anasūyovāca:",
  "GP12skprevku:13882": "bhartaḥ pativratā nārī patiputravivarddhinī /",
  "GP12skprevku:13883": "trivargasādhanā sā ca sevyā sā vipule jane // RKS_113.20 //",
  "GP12skprevku:13884": "japastapastīrthayātrā putrejyāmantrasādhanam /",
  "GP12skprevku:13885": "vadanti guravaḥ sarve yathoktaṃ gurubhāṣitam // RKS_113.21 //",
  "GP12skprevku:13886": "anujñātā ca duḥkhe 'haṃ tapas tapsyāmi duṣkaram /",
  "GP12skprevku:13887": "putrārthinī bahudināny ahaṃ yāmi surottamam // RKS_113.22 //",
  "GP12skprevku:13888": "atrir uvāca:",
  "GP12skprevku:13889": "sādhu sādhu mahāprājñe mama santoṣakāriṇi /",
  "GP12skprevku:13890": "anujñātā mayā bhadre putrārthaṃ tapa ācara // RKS_113.23 //",
  "GP12skprevku:13891": "devānāṃ ca manuṣyāṇāṃ pitṝṇām anṛṇaṃ kuru /",
  "GP12skprevku:13892": "na bhāryā sadṛśo bandhus triṣu lokeṣu vidyate // RKS_113.24 //",
  "GP12skprevku:13893": "nahi devāḥ praśaṃsanti bhāryayā rahitaṃ sukham /",
  "GP12skprevku:13894": "sammukhe sammukhā yāti vilome ca parāṅmukhī // RKS_113.25 //",
  "GP12skprevku:13895": "tena bhāryā praśaṃsanti sadevāsuramānuṣāḥ /",
  "GP12skprevku:13896": "mahāvrate mahāprajñe satyarūpe śubhe kṣaṇe // RKS_113.26 //",
  "GP12skprevku:13897": "tapaścarasva śīghraṃ tvaṃ putrārthaṃ ca mamājñayā /",
  "GP12skprevku:13898": "etad vākyāvasāne sā sāṣṭāṅgaṃ praṇatā 'bravīt // RKS_113.27 //",
  "GP12skprevku:13899": "tvatprasādena viprendra sarvam etad avāpnuyām /",
  "GP12skprevku:13900": "haṃsalīlāgatir yāntī lolākṣī varavarṇinī // RKS_113.28 //",
  "GP12skprevku:13901": "viṣamasthānasūyā tu prāptāsau narmadāṃ nadīm /",
  "GP12skprevku:13902": "somanāthena tat tulyaṃ nātra kāryā vicāraṇā // RKS_113.29 //",
  "GP12skprevku:13903": "ye smaranti divā rātrau yojanānāṃ śatair api /",
  "GP12skprevku:13904": "mucyante sarvapāpebhyo rudraloke vasanti te // RKS_113.30 //",
  "GP12skprevku:13905": "narmadāyāḥ samīpe tu dve taṭe dve ca yojane /",
  "GP12skprevku:13906": "praviśantī tapas tatra revāyāṃ varavarṇinī // RKS_113.31 //",
  "GP12skprevku:13907": "yasyā darśanamātreṇa naśyate pāpasaṃcayam /",
  "GP12skprevku:13908": "tataḥ tasyottare tīre pare parṇāśanā śubhā // RKS_113.32 //",
  "GP12skprevku:13909": "niyamasthā viśālākṣī śākāhāreṇa sundarī /",
  "GP12skprevku:13910": "stuvantī tu tato devāñ chubhaiḥ stotraiś ca saṃyatā // RKS_113.33 //",
  "GP12skprevku:13911": "grīṣmeṣu ca mahādevī pañcāgniṃ sādhayet tataḥ /",
  "GP12skprevku:13912": "varṣākāle sārdravāsācarac cāndrāyaṇaṃ vratam // RKS_113.34 //",
  "GP12skprevku:13913": "hemante ca tataḥ prāpte toyavāsābhavat tataḥ /",
  "GP12skprevku:13914": "prātaḥ snānaṃ tataḥ sāndhyaṃ kuryād devāditarpaṇam // RKS_113.35 //",
  "GP12skprevku:13915": "devānām arcanaṃ kṛtvā homaṃ kṛtvā yathā vidhi /",
  "GP12skprevku:13916": "evaṃ varṣaśate prāpte viṣṇurudrapitāmahāḥ // RKS_113.36 //",
  "GP12skprevku:13917": "samprāptā dvijarūpeṇa eraṇḍyāḥ saṅgamaṃ prati /",
  "GP12skprevku:13918": "saṃsthitā agratas tasyā vedam abhyuccaranti te // RKS_113.37 //",
  "GP12skprevku:13919": "anasūyā japaṃ tyaktvā nirīkṣantī muhurmuhuḥ /",
  "GP12skprevku:13920": "utthitā sā viśālākṣī arghaṃ dattvā yathāvidhi // RKS_113.38 //",
  "GP12skprevku:13921": "adya me saphalaṃ janma adya me saphalaṃ tapaḥ /",
  "GP12skprevku:13922": "darśanena tu viprāṇāṃ sarvapāpaiḥ pramucyate // RKS_113.39 //",
  "GP12skprevku:13923": "pradakṣiṇāṃ tataḥ kṛtvā sāṣṭāṅgaṃ praṇatā 'bravīt /",
  "GP12skprevku:13924": "kandamūlaphalair divyair adyāhaṃ tarpayāmi vaḥ // RKS_113.40 //",
  "GP12skprevku:13925": "viprā ūcuḥ:",
  "GP12skprevku:13926": "tapasā tu vicitreṇa tava satyena suvrate /",
  "GP12skprevku:13927": "tṛptā vai sarvakāmais tu tapasvinyāś ca darśanāt // RKS_113.41 //",
  "GP12skprevku:13928": "asmākaṃ kautukaṃ jātaṃ kim arthaṃ tapyate tvayā /",
  "GP12skprevku:13929": "svargamokṣaṃ tu rakṣārthaṃ tapas tapyasi duṣkaram // RKS_113.42 //",
  "GP12skprevku:13930": "anasūyovāca:",
  "GP12skprevku:13931": "tapasā sidhyate svargas tapasā paramā gatiḥ /",
  "GP12skprevku:13932": "tapasā caiva bho viprāḥ sarvakāmam avāpnuyāt // RKS_113.43 //",
  "GP12skprevku:13933": "brāhmaṇā ūcuḥ:",
  "GP12skprevku:13934": "tanvī śyāmā viśālākṣī snigdhāṅgī rūpasaṃyutā /",
  "GP12skprevku:13935": "haṃsalīlāgatis tvaṃ hi kiṃ cātmānaṃ viśoṣasi // RKS_113.44 //",
  "GP12skprevku:13936": "anasūyovāca:",
  "GP12skprevku:13937": "yuvatve ca tapaḥ kāryaṃ yuvatve paramā gati /",
  "GP12skprevku:13938": "yuvatve ca sutotpattir vṛddhatve sarvam apriyam // RKS_113.45 //",
  "GP12skprevku:13939": "viprā ūcuḥ:",
  "GP12skprevku:13940": "sādhu sādhu mahāprājñe varaṃ prārthaya suvrate /",
  "GP12skprevku:13941": "yat tvayā cābhilaṣitaṃ tatsarvaṃ pradadāmy aham // RKS_113.46 //",
  "GP12skprevku:13942": "ahaṃ viṣṇur ahaṃ rudro hy ahaṃ sākṣāt pitāmahaḥ /",
  "GP12skprevku:13943": "gūḍharūpadharā loke svacihnair upalakṣitāḥ // RKS_113.47 //",
  "GP12skprevku:13944": "tasyā vākyāvasāne tu svarūpaṃ darśayanti te /",
  "GP12skprevku:13945": "svaiḥ svai rūpaiḥ sthitā devāḥ sūryakoṭisamaprabhāḥ // RKS_113.48 //",
  "GP12skprevku:13946": "caturbhujo vāsudevaḥ śaṅkhacakragadādharaḥ /",
  "GP12skprevku:13947": "atasīpuṣpavarṇas tu pītavāsā janārdanaḥ // RKS_113.49 //",
  "GP12skprevku:13948": "garutmān vāhanaṃ yasya śriyā ca sahito hariḥ /",
  "GP12skprevku:13949": "prasannavadanaḥ śrīmāñ chivarūpo vyavasthitaḥ // RKS_113.50 //",
  "GP12skprevku:13950": "sitavāsā mahābhāgaś caturvadanasaṃyutaḥ /",
  "GP12skprevku:13951": "haṃsoparisamārūḍho hy akṣamālākaro 'nagha // RKS_113.51 //",
  "GP12skprevku:13952": "āgato narmadātīre brahmā lokapitāmahaḥ /",
  "GP12skprevku:13953": "vṛṣabhaṃ tu samārūḍho daśabāhusamanvitaḥ // RKS_113.52 //",
  "GP12skprevku:13954": "bhasmoddhūlitagātras tu pañcavaktrastrilocanaḥ /",
  "GP12skprevku:13955": "jaṭāmukuṭasaṃyuktaś candrārdhakṛtaśekharaḥ // RKS_113.53 //",
  "GP12skprevku:13956": "etadrūpadharo devaḥ sarvavyāpī maheśvaraḥ /",
  "GP12skprevku:13957": "anasūyā tu tatraiva devānāṃ darśanāt param // RKS_113.54 //",
  "GP12skprevku:13958": "vepamānā rahasye tu tān paśyantī muhur muhuḥ /",
  "GP12skprevku:13959": "ahaṃ brahmā hy ahaṃ viṣṇur ahaṃ rudraḥ prakīrtitaḥ // RKS_113.55 //",
  "GP12skprevku:13960": "ānanditā tu sā devī dṛṣṭvaitān mahāvrata /",
  "GP12skprevku:13961": "anasūyovāca:",
  "GP12skprevku:13962": "kiṃ vyāpārāś ca ke yūyaṃ viṣṇurudrapitāmahāḥ // RKS_113.56 //",
  "GP12skprevku:13963": "tad ahaṃ śrotum icchāmīmaṃ praśnaṃ kathayantu te /",
  "GP12skprevku:13964": "brahmovāca:",
  "GP12skprevku:13965": "prāvṛṭkālo hy ahaṃ prokta āpaś caiva prakīrtitaḥ // RKS_113.57 //",
  "GP12skprevku:13966": "megharūpo hy ahaṃ prokto varṣāmi vasudhātale /",
  "GP12skprevku:13967": "ahaṃ sarvāṇi bhūtāni prāksandhyā hyudite ravau // RKS_113.58 //",
  "GP12skprevku:13968": "etasmāt kāraṇād bhāvarahasyaṃ kathitaṃ mayā /",
  "GP12skprevku:13969": "viṣṇur uvāca:",
  "GP12skprevku:13970": "hemantatvāc ca vihitaṃ viṣṇurūpaṃ carācaram // RKS_113.59 //",
  "GP12skprevku:13971": "pālanīyaṃ jagat sarvaṃ viṣṇor māhātmyam uttamam /",
  "GP12skprevku:13972": "rudra uvāca:",
  "GP12skprevku:13973": "grīṣmakālo hy ahaṃ proktaḥ sarvabhūtakṣayaṃkaraḥ // RKS_113.60 //",
  "GP12skprevku:13974": "śoṣayāmi jagatsarvaṃ rudrarūpas tapasvini /",
  "GP12skprevku:13975": "evaṃ brahmā ca viṣṇuś ca rudraś caiva mahīpate // RKS_113.61 //",
  "GP12skprevku:13976": "tisraḥ sandhyās trayo devās trayaḥ kālās trayo 'gnayaḥ /",
  "GP12skprevku:13977": "tathā brahmā ca viṣṇuś ca rudraś caikatvam āgatāḥ // RKS_113.62 //",
  "GP12skprevku:13978": "varaṃ dadāmi te bhadre yat te manasi vartate /",
  "GP12skprevku:13979": "anasūyovāca:",
  "GP12skprevku:13980": "vandhyā lokair ahaṃ loke khyāpyamānā ca sarvadā // RKS_113.63 //",
  "GP12skprevku:13981": "brahmā viṣṇuś ca rudraś ca prasādāt sumukhā yataḥ /",
  "GP12skprevku:13982": "parituṣṭās trayo devā durdharṣā 'pi mamopari // RKS_113.64 //",
  "GP12skprevku:13983": "asmiṃs tīrthe tu sānnidhyaṃ varaṃ dadatu me 'dhunā /",
  "GP12skprevku:13984": "devā ūcuḥ:",
  "GP12skprevku:13985": "evaṃ bhavatu te vākyaṃ yat tvayā prārthitaṃ śubhe // RKS_113.65 //",
  "GP12skprevku:13986": "pratyakṣā vaiṣṇavī māyā eraṇḍī caiva nāmataḥ /",
  "GP12skprevku:13987": "anasūyovāca:",
  "GP12skprevku:13988": "yadi tuṣṭās trayo devā mama bhaktiprabodhitāḥ // RKS_113.66 //",
  "GP12skprevku:13989": "mama putrā bhavantv atra harirudrapitāmahāḥ /",
  "GP12skprevku:13990": "viṣṇur uvāca:",
  "GP12skprevku:13991": "arthadāḥ putratāṃ yānti na kadācic chrutaṃ mayā // RKS_113.67 //",
  "GP12skprevku:13992": "bhadre dadāmi tān putrān devatulyaparākramān /",
  "GP12skprevku:13993": "pitṛtulyaguṇopetān somayāji bahuśrutān // RKS_113.68 //",
  "GP12skprevku:13994": "anasūyovāca:",
  "GP12skprevku:13995": "īpsitaṃ tu pradātavyaṃ yan mayā prārthitaṃ hare /",
  "GP12skprevku:13996": "nānyathā tac ca kartavyaṃ nivasantu mamodare // RKS_113.69 //",
  "GP12skprevku:13997": "śrībhagavān uvāca:",
  "GP12skprevku:13998": "pūrvaṃ tu bhṛgusaṃvāde garbhavāsa upārjitaḥ /",
  "GP12skprevku:13999": "tasyāhaṃ caiva pāraṃ tu na ca paśyāmi śobhane // RKS_113.70 //",
  "GP12skprevku:14000": "smaramāṇaḥ purāvṛttaṃ cintayāmi punaḥ punaḥ /",
  "GP12skprevku:14001": "evaṃ saṃcintyamānau hi pitāmahamaheśvarau // RKS_113.71 //",
  "GP12skprevku:14002": "ayonijā bhaviṣyāmastava putrāḥ suśobhane /",
  "GP12skprevku:14003": "yonivāsaṃ ca vai devā naiva yānti varānane // RKS_113.72 //",
  "GP12skprevku:14004": "ity uktvā ca tayā sārdhaṃ pratyakṣāste 'bhavaṃs tadā /",
  "GP12skprevku:14005": "trayo devā gatāḥ pārtha narmadāyottare taṭe // RKS_113.73 //",
  "GP12skprevku:14006": "prāptā varaṃ tu sā devī priyaṃ māhendraparvate /",
  "GP12skprevku:14007": "kṣīṇadehā ca sā nārī śuṣkadehā sudāruṇā // RKS_113.74 //",
  "GP12skprevku:14008": "kṛtayajñopavītā sā taponiṣṭhā śubhekṣaṇā /",
  "GP12skprevku:14009": "śilātale niṣaṇṇā sā 'paśyat kāntā mahāvratam // RKS_113.75 //",
  "GP12skprevku:14010": "hṛṣṭā tuṣṭā mahādevī tiṣṭha kānteti cābravīt /",
  "GP12skprevku:14011": "tāṃ dṛṣṭvā sa munir dhīmān punaḥ kāntām uvāca ha // RKS_113.76 //",
  "GP12skprevku:14012": "atrir uvāca:",
  "GP12skprevku:14013": "sādhu sādhu mahāprājñe anasūye mahāvrate /",
  "GP12skprevku:14014": "asādhyaṃ sarvanārīṇāṃ varaṃ prāptāsi durlabham // RKS_113.77 //",
  "GP12skprevku:14015": "anasūyovāca:",
  "GP12skprevku:14016": "tvatprasādān maharṣe 'haṃ varaṃ prāptā ca durlabham /",
  "GP12skprevku:14017": "tenāhaṃ te prayacchāmi putrān ṛṣitapodhanān // RKS_113.78 //",
  "GP12skprevku:14018": "evam uktvā tato devī harṣeṇa mahatā yutā /",
  "GP12skprevku:14019": "alokayat tadā kāntaṃ tenāpi śubhadarśanā // RKS_113.79 //",
  "GP12skprevku:14020": "darśanād eva saṃjātaṃ lalāṭe maṇḍalaṃ śubham /",
  "GP12skprevku:14021": "navayojanasāhasraraśmi jālasamāvṛtam // RKS_113.80 //",
  "GP12skprevku:14022": "kadambagolakākāraṃ trigaṇaṃ parimaṇḍalam /",
  "GP12skprevku:14023": "tasya madhye tu deveśaḥ puruṣo divyarūpadhṛk // RKS_113.81 //",
  "GP12skprevku:14024": "hemavarṇaḥ sa vai devaḥ sūryakoṭisamaprabhaḥ /",
  "GP12skprevku:14025": "pūrvaputro 'nasūyāyāḥ sākṣād devaḥ pitāmahaḥ // RKS_113.82 //",
  "GP12skprevku:14026": "candramā iti vikhyātaḥ somaḥ putro nṛpātmaja /",
  "GP12skprevku:14027": "iṣṭaḥ putro varīyāṃs tu kalāṣoḍaśasaṃyutaḥ // RKS_113.83 //",
  "GP12skprevku:14028": "pratipac ca dvitīyā ca tṛtīyā ca tathā nṛpa /",
  "GP12skprevku:14029": "caturthī pañcamī ṣaṣṭhī saptamī cāṣṭamī tathā // RKS_113.84 //",
  "GP12skprevku:14030": "navamī daśamī caiva tathā caikādaśī parā /",
  "GP12skprevku:14031": "dvādaśī ca trayodaśī caturdaśī tataḥ param // RKS_113.85 //",
  "GP12skprevku:14032": "tataḥ pañcadaśī devī pūrṇamāsī prakīrtitā /",
  "GP12skprevku:14033": "amāvāsyā tu vikhyātā atha sā ṣoḍaśī kalā // RKS_113.86 //",
  "GP12skprevku:14034": "caturvidhasya lokasya sūkṣmo bhūtvā varānane /",
  "GP12skprevku:14035": "āpyāyate jagat sarvaṃ somo 'yaṃ sacarācaram // RKS_113.87 //",
  "GP12skprevku:14036": "surāsurāś ca gandharvā rākṣasāḥ pannagās tathā /",
  "GP12skprevku:14037": "piśācāś ca tathādityāḥ pitaraś ca pitāmahaḥ // RKS_113.88 //",
  "GP12skprevku:14038": "sarve tam upajīvanti hutaṃ dravyaṃ tu tatsthitam /",
  "GP12skprevku:14039": "vanaspatigate some yacchindyāc ca vanaspatim // RKS_113.89 //",
  "GP12skprevku:14040": "bhuṅkte duḥkhaṃ ca vai mūḍho dahaty abdakṛtaṃ śubham /",
  "GP12skprevku:14041": "vanaspatigate some yo bhakṣed dantadhāvanam // RKS_113.90 //",
  "GP12skprevku:14042": "candramā bhakṣitas tena pitṛvaṃśas tu ghātitaḥ /",
  "GP12skprevku:14043": "amāvāsyāṃ tu rājendra snānaṃ kuryād yathāvidhi // RKS_113.91 //",
  "GP12skprevku:14044": "abdam ekaṃ viśālākṣi pitṝṇāṃ paramā gatiḥ /",
  "GP12skprevku:14045": "hiraṇyaṃ rajataṃ vastraṃ yo dadati dvijātiṣu // RKS_113.92 //",
  "GP12skprevku:14046": "sarvaṃ lakṣaguṇaṃ rājaṃl labhate nātra saṃśayaḥ /",
  "GP12skprevku:14047": "etad guṇaviśiṣṭo 'sau somarūpaḥ prajāpatiḥ // RKS_113.93 //",
  "GP12skprevku:14048": "saṃjātaḥ prathamaḥ putro 'nasūyāyās tu nandanaḥ /",
  "GP12skprevku:14049": "dvitīyas tu mahābhāga durvāsā nāma nāmataḥ // RKS_113.94 //",
  "GP12skprevku:14050": "sṛṣṭisaṃhārakartā ca svayaṃ sākṣān maheśvaraḥ /",
  "GP12skprevku:14051": "indro 'pi śāpitas tena dvitīyena varānane // RKS_113.95 //",
  "GP12skprevku:14052": "dvitīyasya tu putrasya sambhavaḥ kathito mayā /",
  "GP12skprevku:14053": "dattātreyas tu nāmnā vai tṛtīyo madhusūdanaḥ // RKS_113.96 //",
  "GP12skprevku:14054": "jagadvyāpī jagannāthaḥ svayaṃ devo janārdanaḥ /",
  "GP12skprevku:14055": "avatīrṇo mahābhāgabrahmaśambhusamanvitaḥ // RKS_113.97 //",
  "GP12skprevku:14056": "putraprāptipadaṃ tīrthaṃ narmadāyottare taṭe /",
  "GP12skprevku:14057": "anasūyākṛtaṃ pārtha sarvapāpakṣayaṃ karam // RKS_113.98 //",
  "GP12skprevku:14058": "iti śrīskandapurāṇe revākhaṇḍe eraṇḍītīrthamahimānuvarṇano nāma trayodaśādhikaśatatamo 'dhyāyaḥ //",
  "GP12skprevku:14059": "RKS adhyāya 114",
  "GP12skprevku:14060": "mārkaṇḍeya uvāca:",
  "GP12skprevku:14061": "etasyānantaraṃ pārtha sauvarṇaṃ tīrtham uttamam /",
  "GP12skprevku:14062": "vikhyātaṃ triṣu lokeṣu sarvapāpakṣayaṃkaram // RKS_114.1 //",
  "GP12skprevku:14063": "revāyāṃ durlabhaṃ snānaṃ saṅgamasya samīpataḥ /",
  "GP12skprevku:14064": "vibhaktaṃ hastamātraṃ ca puṇyakṣetre narādhipa // RKS_114.2 //",
  "GP12skprevku:14065": "suvarṇaśilake snātvā śāntiṃ yāti parāṃ śubhām /",
  "GP12skprevku:14066": "nirmitvā bhāskaraṃ devaṃ hotavyaṃ tu hutāśane // RKS_114.3 //",
  "GP12skprevku:14067": "bilvena ghṛtamiśreṇa bilvapatreṇa bhūriṇā /",
  "GP12skprevku:14068": "prīyatāṃ hi jagannātho vyādhir naśyatu me sadā // RKS_114.4 //",
  "GP12skprevku:14069": "dvijebhyaś cet prayuktaṃ syād yāgasya phalam āpnuyāt /",
  "GP12skprevku:14070": "tatra dānena prītātmā mṛtaḥ svargam avāpnuyāt // RKS_114.5 //",
  "GP12skprevku:14071": "śuklapakṣe tathāṣṭamyāṃ sopavāso jitendriyaḥ /",
  "GP12skprevku:14072": "yas tatra kurute śrāddhaṃ nṛdevabhaktito naraḥ // RKS_114.6 //",
  "GP12skprevku:14073": "samuddharet kule tatra daśapūrvān daśāparān /",
  "GP12skprevku:14074": "kāṃcanaṃ vāpi yo dadyād dhenuṃ caiva suśobhanām // RKS_114.7 //",
  "GP12skprevku:14075": "sa yāti paramaṃ sthānaṃ yatra devo maheśvaraḥ /",
  "GP12skprevku:14076": "pūjayitvā śivaṃ tatra śatrūṇāṃ vijayo bhavet // RKS_114.8 //",
  "GP12skprevku:14077": "putravān guṇavāṃś caiva sarvavyādhi vivarjitaḥ /",
  "GP12skprevku:14078": "ity evaṃ kathitaṃ rājan sauvarṇaṃ tīrtham uttamam // RKS_114.9 //",
  "GP12skprevku:14079": "mārkaṇḍeya uvāca:",
  "GP12skprevku:14080": "etasminn antare tīrthaṃ karaṇḍeśvaram uttamam /",
  "GP12skprevku:14081": "prakhyātaṃ sarvalokeṣu narmadāyottare taṭe // RKS_114.10 //",
  "GP12skprevku:14082": "sarvapāpaharaṃ proktaṃ sarvaduḥkhaghnam uttamam /",
  "GP12skprevku:14083": "tato gacchec ca rājendra tīrthaṃ paramaśobhanam // RKS_114.11 //",
  "GP12skprevku:14084": "saubhāgyakaraṇaṃ divyaṃ narāṇāṃ pāpanāśanam /",
  "GP12skprevku:14085": "tatra yā durbhagā nārī naro vā nṛpanandana // RKS_114.12 //",
  "GP12skprevku:14086": "snātvā 'rcayed umāṃ rudraṃ saubhāgyaṃ tasya jāyate /",
  "GP12skprevku:14087": "tṛtīyāyām ahorātraṃ sopavāso jitendriyaḥ // RKS_114.13 //",
  "GP12skprevku:14088": "nimantrayed dvijaṃ tatra sapatnīkaṃ surūpiṇam /",
  "GP12skprevku:14089": "gandhamālyair alaṃkṛtya puṣpadhūpādhivāsitam // RKS_114.14 //",
  "GP12skprevku:14090": "bhojayet pāyasānnena kṛśareṇātha bhaktitaḥ /",
  "GP12skprevku:14091": "bhojayitvā yathā nyāyaṃ pradakṣiṇam athācaret // RKS_114.15 //",
  "GP12skprevku:14092": "tvaṃ tu devo mahādeva sapatnīko vṛṣadhvaja /",
  "GP12skprevku:14093": "yathā te deva deveśa na viyogaḥ kadācana // RKS_114.16 //",
  "GP12skprevku:14094": "somanāthākhyakārpaṇyāt taṃ dhyāyām īha cintayan /",
  "GP12skprevku:14095": "jyeṣṭhe śukle tṛtīyāyāṃ saubhāgye narmadājale // RKS_114.17 //",
  "GP12skprevku:14096": "snātvā dattvā ca subhagā na priyeṇa viyujyate /",
  "GP12skprevku:14097": "yudhiṣṭhira uvāca:",
  "GP12skprevku:14098": "na daurbhāgyaṃ na dāridryaṃ na śoko na ca durgatiḥ // RKS_114.18 //",
  "GP12skprevku:14099": "etat sarvaṃ bhaved yena tatsarvaṃ kathayasva me /",
  "GP12skprevku:14100": "mārkaṇḍeya uvāca:",
  "GP12skprevku:14101": "daurbhāgyaṃ durgatiṃ caiva dāridryaṃ śokavardhanam // RKS_114.19 //",
  "GP12skprevku:14102": "vaidhavyaṃ saptajanmani jāyate na yudhiṣṭhira /",
  "GP12skprevku:14103": "karmaṇā yena pāpānāṃ kṣayas tac ca vadāmi te // RKS_114.20 //",
  "GP12skprevku:14104": "jyeṣṭhe māse site pakṣe tatīyāyāṃ viśeṣataḥ /",
  "GP12skprevku:14105": "tatra snātvā tu yo bhaktyā pañcāgniṃ sādhayet tapaḥ // RKS_114.21 //",
  "GP12skprevku:14106": "so 'pi pāpair aśeṣais tu mucyate nātra saṃśayaḥ /",
  "GP12skprevku:14107": "gugguluṃ dāhayed yas tu gaurī śivasamīpataḥ // RKS_114.22 //",
  "GP12skprevku:14108": "tasmin karmaṇi viprasya uktāni bhavate tataḥ /",
  "GP12skprevku:14109": "dehapāte kṛte svargam ity evaṃ śaṅkaro 'bravīt // RKS_114.23 //",
  "GP12skprevku:14110": "śvetairaktais tathā pītair vastraiś ca vividhaiḥ śubhaiḥ /",
  "GP12skprevku:14111": "brāhmaṇīrbrāhmaṇāṃś caiva pūjayitvā yathāvidhi // RKS_114.24 //",
  "GP12skprevku:14112": "puṣpair nānāvidhaiś caiva gandhadhūpaiḥ suśobhanaiḥ /",
  "GP12skprevku:14113": "kaṇṭhe sūtraṃ samādhāya kuṅkumena vilepayet // RKS_114.25 //",
  "GP12skprevku:14114": "kalpayitvā striyaṃ gaurīṃ brāhmaṇaṃ śivarūpiṇam /",
  "GP12skprevku:14115": "tābhyāṃ dadyāt samādṛtya dānam utsṛjya vāriṇā // RKS_114.26 //",
  "GP12skprevku:14116": "karṇaveṣṭaṃ tvaṅgadaṃ ca kāñcanīṃ mudrikāṃ tathā /",
  "GP12skprevku:14117": "saptadhānyaṃ tathā deyaṃ bhojanaṃ nṛpasattama // RKS_114.27 //",
  "GP12skprevku:14118": "anyāni caiva dānāni tasmiṃs tīrthe narottama /",
  "GP12skprevku:14119": "sarvadānaiś ca yatpuṇyaṃ tatpuṇyaṃ triguṇaṃ bhavet // RKS_114.28 //",
  "GP12skprevku:14120": "tatra sāhasraguṇitaṃ nātra kāryā vicāraṇā /",
  "GP12skprevku:14121": "śaṅkareṇa samaṃ tatra bhuṅkte bhogān anuttamān // RKS_114.29 //",
  "GP12skprevku:14122": "saubhāgyaṃ tasya vipulaṃ jāyate nātra saṃśayaḥ /",
  "GP12skprevku:14123": "aputro labhate putraṃ nirdhano dhanam āpnuyāt // RKS_114.30 //",
  "GP12skprevku:14124": "kāmadaṃ tīrtharājaṃ tu narmadāyāṃ vyavasthitam // RKS_114.31 //",
  "GP12skprevku:14125": "iti śrīskandapurāṇe revākhaṇḍe saubhāgyatīrthamahimānuvarṇano nāma caturdaśādhikaśatatamo 'dhyāyaḥ //",
  "GP12skprevku:14126": "RKS adhyāya 115",
  "GP12skprevku:14127": "mārkaṇḍeya uvāca:",
  "GP12skprevku:14128": "tato gacchet tu rājendra bhāṇḍāraṃ tīrtham uttamam /",
  "GP12skprevku:14129": "dāridryabhedakaraṇaṃ puruṣāṃś caikaviṃśatim // RKS_115.1 //",
  "GP12skprevku:14130": "dhanadena tapastaptaṃ prasannaḥ padmasambhavaḥ /",
  "GP12skprevku:14131": "tatraiva svasvadānena prāptaṃ vittamanantakam // RKS_115.2 //",
  "GP12skprevku:14132": "tatra gatvā tu yo bhaktyā snātvā vittaṃ prayacchati /",
  "GP12skprevku:14133": "tasya vittaparicchedo na bhavec ca kadācana // RKS_115.3 //",
  "GP12skprevku:14134": "tasyaivānantaraṃ rājan rohiṇītīrtham uttamam /",
  "GP12skprevku:14135": "vikhyātaṃ triṣu lokeṣu sarvapāpaharaṃ param // RKS_115.4 //",
  "GP12skprevku:14136": "yudhiṣṭhira uvāca:",
  "GP12skprevku:14137": "rohiṇītīrthamāhātmyaṃ sarvapāpapraṇāśanam /",
  "GP12skprevku:14138": "śrotum icchāmi tat tvena tan me tvaṃ vaktum arhasi // RKS_115.5 //",
  "GP12skprevku:14139": "mārkaṇḍeya uvāca:",
  "GP12skprevku:14140": "tasminn ekārṇave ghore naṣṭe sthāvarajaṅgame /",
  "GP12skprevku:14141": "tasyodare śayānasya devadevasya pāṇḍava // RKS_115.6 //",
  "GP12skprevku:14142": "nābhyām abhūn mahatpadmaṃ ravimaṇḍalasannibham /",
  "GP12skprevku:14143": "kīrṇakākesarayutaṃ patraiś ca samalaṃkṛtam // RKS_115.7 //",
  "GP12skprevku:14144": "tatra brahmā samutpannaś caturvadanapaṅkajaḥ /",
  "GP12skprevku:14145": "kiṃ karomīti deveśa cintyamānaḥ svadehataḥ // RKS_115.8 //",
  "GP12skprevku:14146": "bhagavān abhavat tatra marīcir bharatādhipa /",
  "GP12skprevku:14147": "marīceḥ kaśyapo jātaḥ sarvasṛṣṭikaras tataḥ // RKS_115.9 //",
  "GP12skprevku:14148": "dakṣasyāpi tadā jātāḥ pañcāśat kanyakās tu vai /",
  "GP12skprevku:14149": "dadau sa daśa dharmāya kaśyapāya trayodaśa // RKS_115.10 //",
  "GP12skprevku:14150": "tathaiva ca parāḥ kanyāḥ saptaviṃśatim indave /",
  "GP12skprevku:14151": "rohiṇī nāma yā tāsāṃ madhye tārādhipānanā // RKS_115.11 //",
  "GP12skprevku:14152": "abhīṣṭā sarvanārīṇāṃ bhartuścāpi viśeṣataḥ /",
  "GP12skprevku:14153": "punaḥ sā niścayībhūtā tapase bho narādhipa // RKS_115.12 //",
  "GP12skprevku:14154": "tataḥ sā narmadātīre cacāra vipulaṃ tapaḥ /",
  "GP12skprevku:14155": "ekarātraṃ dvirātraṃ ca ṣaḍdvādaśa tathāparaiḥ // RKS_115.13 //",
  "GP12skprevku:14156": "pakṣamāsopavāsaiś ca karṣayantī kalevaram /",
  "GP12skprevku:14157": "ārādhayantī satataṃ mahiṣāsuramārdinīm // RKS_115.14 //",
  "GP12skprevku:14158": "snātvā snātvā jale nityaṃ narmadāyāḥ śuciḥ smitā /",
  "GP12skprevku:14159": "tatas tuṣṭā mahābhāgā devī nārāyaṇī nṛpa // RKS_115.15 //",
  "GP12skprevku:14160": "prasannā te mahābhāge vratena niyamena ca /",
  "GP12skprevku:14161": "dadāmi te na sandeho varaṃ vṛṇu yathepsitam // RKS_115.16 //",
  "GP12skprevku:14162": "evaṃ śrutvā tu vacanaṃ rohiṇī śaśinaḥ priyā /",
  "GP12skprevku:14163": "varaṃ vavre tato devīm idaṃ vacanam abravīt // RKS_115.17 //",
  "GP12skprevku:14164": "sarvāsāṃ ca sapatnīnāmadhikā śaśinaḥ priyā /",
  "GP12skprevku:14165": "yathā bhavāni hy acirāt tvatprasādāt tathā kuru // RKS_115.18 //",
  "GP12skprevku:14166": "evam astv iti sā proktā bhavānyā bhaktitatparaiḥ /",
  "GP12skprevku:14167": "stūyamānā suragaṇais tatraivāntaradhīyata // RKS_115.19 //",
  "GP12skprevku:14168": "tadā prabhṛti sā devī rohiṇī śaśinaḥ priyā /",
  "GP12skprevku:14169": "saṃjātā sarvalokasya vallabhā nṛpasattama // RKS_115.20 //",
  "GP12skprevku:14170": "tatra tīrthe tu yā nārī naro vā snāti bhaktitaḥ /",
  "GP12skprevku:14171": "vallabhā bhavate sā tu bhartur vai rohiṇī yathā // RKS_115.21 //",
  "GP12skprevku:14172": "tatra tīrtheṣu yaḥ kaścit prāṇatyāgaṃ karoti ca /",
  "GP12skprevku:14173": "saptajanmani tasyaiva viyogo naiva jāyate // RKS_115.22 //",
  "GP12skprevku:14174": "mārkaṇḍeya uvāca:",
  "GP12skprevku:14175": "tato gacchet tu rājendra cakratīrtham anuttamam /",
  "GP12skprevku:14176": "senāpureti vikhyātaṃ sarvapāpakṣayakaram // RKS_115.23 //",
  "GP12skprevku:14177": "saināpatye 'bhiṣiktena devadevena cakriṇā /",
  "GP12skprevku:14178": "abhiṣikto mahāsenaḥ sa devendrapurogamaiḥ // RKS_115.24 //",
  "GP12skprevku:14179": "dānavasya vadhārthāya vijayāya divaukasām /",
  "GP12skprevku:14180": "bhūmidānena viprendrāṃs tarpayitvā yathā vidhi // RKS_115.25 //",
  "GP12skprevku:14181": "śaṅkhabherīninādena paṭahānāṃ ca niḥsvanaiḥ /",
  "GP12skprevku:14182": "vīṇābhiś ca mṛdaṇgaiś ca jhallarīkāṃsyatālakaiḥ // RKS_115.26 //",
  "GP12skprevku:14183": "tacchrutvā ninadaṃ ghoraṃ dānavo baladarpitaḥ /",
  "GP12skprevku:14184": "surāṇāmāvighātārtham abhiṣekasya cāgrataḥ // RKS_115.27 //",
  "GP12skprevku:14185": "hastyaśvarathapattyādyaiḥ paripūrṇo ravākulaiḥ // RKS_115.28 //",
  "GP12skprevku:14186": "tatas tu tām raudravasya vāhinīṃ śaraiḥ suśārṅgojjhitakaiḥ sutīkṣṇaiḥ /",
  "GP12skprevku:14187": "vidhvasya hastyaśvarathān mahātmā cakraṃ vimuktaṃ madhughātinā ca // RKS_115.29 //",
  "GP12skprevku:14188": "dṛṣṭvā tu bhīṣaṇaṃ cakramabhivyāptaṃ ṣaḍānanaḥ /",
  "GP12skprevku:14189": "tyaktvā tatrāpy avasthānaṃ cakāra vipulaṃ tapaḥ // RKS_115.30 //",
  "GP12skprevku:14190": "cakraṃ muktaṃ vināśāya hariṇā lokadhāriṇā /",
  "GP12skprevku:14191": "vihvalāṃ dāhayāmāsa papāta vimale jale // RKS_115.31 //",
  "GP12skprevku:14192": "niṣpāpaṃ tac ca saṃjātaṃ narmadāyāḥ prabhāvataḥ /",
  "GP12skprevku:14193": "prāvṛṭkāle śubhe pakṣe dvādaśyāṃ caiva bhārata // RKS_115.32 //",
  "GP12skprevku:14194": "yaś ca yāti jitakrodhaś cakratīrthaṃ haripriyam /",
  "GP12skprevku:14195": "so 'pi pāpaiḥ pramucyeta yamaṃ ghoraṃ na paśyati // RKS_115.33 //",
  "GP12skprevku:14196": "rātrau jāgaraṇaṃ kṛtvā dīpaṃ devasya dāpayet /",
  "GP12skprevku:14197": "kathāṃ ca vaiṣṇavīṃ tatra devadevaṃ samāhitaḥ // RKS_115.34 //",
  "GP12skprevku:14198": "bhīmavrataṃ ca pārākaṃ kṛcchraṃ cāndrāyaṇaṃ tathā /",
  "GP12skprevku:14199": "vrataṃ sāntapanaṃ deva trirātravratakaṃ bhṛśam // RKS_115.35 //",
  "GP12skprevku:14200": "tared vaitaraṇīm ante bhīmaṃ cakramaharniśam /",
  "GP12skprevku:14201": "kūṭaśālmalivṛkṣāṃś ca kadācin naiva paśyati // RKS_115.36 //",
  "GP12skprevku:14202": "etat te kathitaṃ sarvaṃ cakratīrthasya yatphalam // RKS_115.37 //",
  "GP12skprevku:14203": "iti śrīskandapurāṇe revākhaṇḍe cakratīrthamahimānuvarṇano nāma pañcadaśādhika śatatamo 'dhyāyaḥ //",
  "GP12skprevku:14204": "RKS adhyāya 116",
  "GP12skprevku:14205": "mārkaṇḍeya uvāca:",
  "GP12skprevku:14206": "dhūmapātaṃ tato gacchen mahāpātakanāśanam /",
  "GP12skprevku:14207": "samīpe cakratīrthasyā viṣṇunā nirmitaṃ purā // RKS_116.1 //",
  "GP12skprevku:14208": "mekalāṃ paramāṃ devīm imāṃ trailokyapāvanīm /",
  "GP12skprevku:14209": "kadācit payasāṃ rājā sāntaḥpuraparicchadaḥ // RKS_116.2 //",
  "GP12skprevku:14210": "śiṣṭair iṣṭair bandhubhiś ca arghapātreṇa saṃyutaiḥ /",
  "GP12skprevku:14211": "hastābharaṇasaṃyuktaiḥ puṇyair amalakāntibhiḥ // RKS_116.3 //",
  "GP12skprevku:14212": "candramaṇḍalamānaiś ca yuktair muktāphalais tathā /",
  "GP12skprevku:14213": "pravālalatikābhiś ca indranīlasamanvitaiḥ // RKS_116.4 //",
  "GP12skprevku:14214": "arghaṃ dadau tadā tasyai varuṇaḥ saritāṃ patiḥ /",
  "GP12skprevku:14215": "gaṅgādyāḥ saritaḥ sarvās tāpī cāpi payoṣṇikā // RKS_116.5 //",
  "GP12skprevku:14216": "nandinī nalinī puṇyā sarvam arghaṃ dadus tadā /",
  "GP12skprevku:14217": "narmadovāca:",
  "GP12skprevku:14218": "madīye saṅgame divye snātvā santarpayanti ye // RKS_116.6 //",
  "GP12skprevku:14219": "tasya saptakulotpannāṃs tārayāmi na saṃśayaḥ /",
  "GP12skprevku:14220": "jalāñjaliṃ tato dattvā samudro vākyam abravīt // RKS_116.7 //",
  "GP12skprevku:14221": "dhanyo 'haṃ kṛtakṛtyo 'haṃ tvayā devi varānane /",
  "GP12skprevku:14222": "samāyātāsi bhadraṃ te māṃ cātra pāvanaṃ kuru // RKS_116.8 //",
  "GP12skprevku:14223": "narmadovāca:",
  "GP12skprevku:14224": "pavitro 'si mahābhāga ekākī tvaṃ mahodadhe /",
  "GP12skprevku:14225": "mārkaṇḍeya uvāca:",
  "GP12skprevku:14226": "evaṃ bhagavatī rājan narmadā mekalā śubhā // RKS_116.9 //",
  "GP12skprevku:14227": "pūjitā sāgareṇāpi śubhe siṃhāsane sthitā /",
  "GP12skprevku:14228": "pāṇigrahaṃ gṛhītā sā purukutsena bhārata // RKS_116.10 //",
  "GP12skprevku:14229": "purukutsasya bhāryā sā gṛhadharmeṇa saṃyutā /",
  "GP12skprevku:14230": "sadā vai vartate rājaṃs tatraiva saṅgame śubhe // RKS_116.11 //",
  "GP12skprevku:14231": "puṣpavṛṣṭis tadā hy āsīt tridaśānāṃ mahotsave /",
  "GP12skprevku:14232": "tatra svayaṃvaraścāsīt saritaḥ pṛthivīpate // RKS_116.12 //",
  "GP12skprevku:14233": "tatra yaḥ kurute śrāddhaṃ sthānaṃ ca pitṛtarpaṇam /",
  "GP12skprevku:14234": "lakṣayajñaphalaṃ prāpya sa mukto nātra saṃśayaḥ // RKS_116.13 //",
  "GP12skprevku:14235": "evaṃ trailokyapūjyā te narmadā lokapāvanī /",
  "GP12skprevku:14236": "tasyā māhātmyam atulaṃ kīrtitaṃ hi mahābhuja // RKS_116.14 //",
  "GP12skprevku:14237": "bhaktyā śrutvā mahābhāga rudraloke mahīyate /",
  "GP12skprevku:14238": "ādimadhyāvasāneṣu revāmāhātmyam uttamam // RKS_116.15 //",
  "GP12skprevku:14239": "yaḥ kaścic chṛṇuyād bhaktyā tasya syād vāñchitaṃ phalam /",
  "GP12skprevku:14240": "śrutvā māhātmyam atulaṃ yo naro hi jitendriyaḥ // RKS_116.16 //",
  "GP12skprevku:14241": "dānaṃ kuryāt tadā tasya sarvakāmārthasiddhayaḥ /",
  "GP12skprevku:14242": "pustakaṃ pūjayitvā tu dhūpadīpakacandanaiḥ // RKS_116.17 //",
  "GP12skprevku:14243": "dānaṃ tatra prakartavyaṃ brāhmaṇāṃś cāpi pūjayet /",
  "GP12skprevku:14244": "śravaṇena tu dānena suprītā narmadā bhavet // RKS_116.18 //",
  "GP12skprevku:14245": "tīrthe tīrthe ca kathitaṃ tatpūrvaṃ pāṇḍunandana /",
  "GP12skprevku:14246": "puṇyaṃ śrutvā tu māhātmyaṃ tad dānenaiva pāṇḍava // RKS_116.19 //",
  "GP12skprevku:14247": "etasmāt kāraṇād dānaṃ śrutvā dānaṃ hi kāraṇam /",
  "GP12skprevku:14248": "tac chrutvā rājaśārdūlo mārkaṇḍeyasya bhāṣitam // RKS_116.20 //",
  "GP12skprevku:14249": "arghaṃ dattvā yathānyāyaṃ pūjayitvā ṛṣīn sadā /",
  "GP12skprevku:14250": "aśvairgajais tathā rathair bhrātṛbhiḥ saha dharmarāṭ // RKS_116.21 //",
  "GP12skprevku:14251": "tīrthayātrāṃ cakārāśu narmadāyāṃ yudhiṣṭhira /",
  "GP12skprevku:14252": "uttare dakṣiṇe tīre snānapānāvagāhanam // RKS_116.22 //",
  "GP12skprevku:14253": "iti śrīskandapurāṇe revākhaṇḍe yudhiṣṭhiramārkaṇḍeyasaṃvāde narmadācaritravarṇano nāma ṣoḍaśādhikaśatatamo 'dhyāyaḥ //",
  "GP12skprevku:14254": "iti śrīskandapurāṇasya revākhaṇḍaḥ //"
}