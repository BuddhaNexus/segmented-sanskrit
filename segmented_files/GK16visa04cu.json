{
  "GK16visa04cu:0": "caturthaḥ paricchedaḥ",
  "GK16visa04cu:1": "atha kāvyabhedamāha--",
  "GK16visa04cu:2": "************* COMMENTARY *************",
  "GK16visa04cu:3": "Locanā:",
  "GK16visa04cu:4": "(lo, a)",
  "GK16visa04cu:5": "evaṃ kāvyasya svarūpamuktvā viśeṣaṃ nirūpayitumavatārayati--atheti---bhidyate aneneti bhedaḥ /",
  "GK16visa04cu:6": "********** END OF COMMENTARY **********",
  "GK16visa04cu:7": "kāvyaṃ dhvanirguṇībhūtavyaṅgyaṃ ceti dvidhā matam /",
  "GK16visa04cu:8": "tatra---",
  "GK16visa04cu:9": "vācyātiśayini vyaṅgye dhvanistatkāvyamuttamam // VisSd_4.1 //",
  "GK16visa04cu:10": "vācyādadhikacamatkāriṇi vyaṅgyārthe dhvanyate 'sminniti vyutpattyā dhvanirnāmottamaṃ kāvyam /",
  "GK16visa04cu:11": "************* COMMENTARY *************",
  "GK16visa04cu:12": "Vijñapriyā:",
  "GK16visa04cu:13": "(vi, ka) kāvyalakṣaṇe kṛte tadeva kāvyaṃ katividhamityākāṅkṣāyāmāha---kāvyaṃ dhvanirityādi /",
  "GK16visa04cu:14": "dhvanyate 'sminniti--dhvanyate vyajyate vyaṅgyārthaḥ śabdādinā asmin kāvye ityarthaḥ /",
  "GK16visa04cu:15": "Locanā:",
  "GK16visa04cu:16": "(lo, ā) vācyeti---vācyādatiśayastātparyāviṣayatvāt /",
  "GK16visa04cu:17": "********** END OF COMMENTARY **********",
  "GK16visa04cu:18": "bhedau dhvanerapi dvāvudīritau lakṣaṇābhidhāmūlau /",
  "GK16visa04cu:19": "avivakṣitavācyo 'nyo vivakṣitānyaparavācyaśca // VisSd_4.2 //",
  "GK16visa04cu:20": "************* COMMENTARY *************",
  "GK16visa04cu:21": "Locanā:",
  "GK16visa04cu:22": "(lo, i) lakṣaṇābhidhā ca mūle kāraṇer'thād vyaṅgyāt vyañjane yayoḥ /",
  "GK16visa04cu:23": "yasya dhvaneḥ vyaṅgyārtharūpopādhilakṣaṇābhidhāmūlatvena dvaividhyapratipādanām tadupādhikasya kāvyasya dvaividhyam /",
  "GK16visa04cu:24": "dhvaniśabdo hyanekārthaḥ, tathā hi dhvanyata iti dhvaniḥ, śabdādigatā śaktiḥ /",
  "GK16visa04cu:25": "dhvananaṃ dhvaniḥ rasādipratītiḥ /",
  "GK16visa04cu:26": "dhvanyate asmin iti dhvaniḥ kāvyam /",
  "GK16visa04cu:27": "********** END OF COMMENTARY **********",
  "GK16visa04cu:28": "tatrāvivakṣitavācyo nāma lakṣaṇāmūlo dhvaniḥ /",
  "GK16visa04cu:29": "lakṣaṇāmūlatvādevātra vācyamavivakṣitaṃ bādhitasvarūpam /",
  "GK16visa04cu:30": "vivakṣitānyaparavācyastvabhidhāmūlaḥ, ata evātra vācyaṃ vivakṣitam /",
  "GK16visa04cu:31": "anyaparaṃ vyaṅgyaniṣṭham /",
  "GK16visa04cu:32": "atra hi vācyor'thaḥ svarūpaṃ prakāśayanneva vyaṅgyārthasya prakāśakaḥ /",
  "GK16visa04cu:33": "yathā---pradīpo ghaṭasya /",
  "GK16visa04cu:34": "abhidhāmūlasya bahuviṣayatayā paścānnirdeśaḥ /",
  "GK16visa04cu:35": "avivakṣitavācyasya bhedāvāha--",
  "GK16visa04cu:36": "************* COMMENTARY *************",
  "GK16visa04cu:37": "Vijñapriyā:",
  "GK16visa04cu:38": "(vi, kha) lakṣaṇāmūlābhidhāmūlayoryathāsaṃkhyaṃ svarūpamāha---avivaśriteti---vyācaṣṭe---tatreti /",
  "GK16visa04cu:39": "avivakṣitamiti---vācyāvivakṣāyāṃ bījamāha---bādhitasvarūpamiti---vācyatāvacchedakarūpeṇa vivakṣābhāvāt tena rūpeṇa bādho viśiṣṭābhāvarūpaḥ /",
  "GK16visa04cu:40": "tena ajahatsvārthātmikāyām upādānalakṣaṇāyāṃ vācyasyābādhe 'pi vācyatāvacchedakarūpeṇa tadvādhaḥṣa jahatsvārthāyāṃ tu arthayoreva bādhaḥ /",
  "GK16visa04cu:41": "vācyaṃ vivakṣitamiti---vācyatāvacchedakarūpeṇa bodhyam /",
  "GK16visa04cu:42": "vyaṅgyaniṣṭhamiti---vyaṅgyaniṣṭhā tātparyaparyāptiryasya tādṛśam /",
  "GK16visa04cu:43": "Locanā:",
  "GK16visa04cu:44": "(lo, ī)",
  "GK16visa04cu:45": "anyaparamiti kārikāpadārtho vyaṅgyaniṣṭamiti bhāvaḥ,",
  "GK16visa04cu:46": "vyaṅgye niṣṭātātparyaṃ yasya vācyārthasya,",
  "GK16visa04cu:47": "etena guṇībhūtavyaṅgyavyavacchedaḥ /",
  "GK16visa04cu:48": "atra hīti---ayamāśayaḥ,",
  "GK16visa04cu:49": "avivakṣitavācye lakṣyor'thaḥ svarūpaṃ prakāśayan vyaṅgyārthaṃ prakāśayati,",
  "GK16visa04cu:50": "tatra lakṣaṇāmūlā vyañjanā /",
  "GK16visa04cu:51": "iha tu vācyor'thaḥ tathā ityabhidhāmūlā /",
  "GK16visa04cu:52": "********** END OF COMMENTARY **********",
  "GK16visa04cu:53": "arthantaraṃ saṃkramite vācye 'tyantaṃ tiraskṛte /",
  "GK16visa04cu:54": "avivakṣitavācyo 'pi dhvanirdvaividhyamṛcchati // VisSd_4.3 //",
  "GK16visa04cu:55": "avivakṣitavācyo nāma dhvanirarthāntarasaṅkramitavācyo 'tyantatiraskṛtavācyaśceti dvividhaḥ /",
  "GK16visa04cu:56": "yatra svayamanupayujyamāno mukhyor'thaḥ svaviśeṣarūper'thāntare pariṇamati,",
  "GK16visa04cu:57": "************* COMMENTARY *************",
  "GK16visa04cu:58": "Locanā:",
  "GK16visa04cu:59": "(lo, u) saṃkamiti iti --- yogakākvādisāhāyyasūcanaṃ vācye iti kākākṣinyāyenobhayatra sambadhyate /",
  "GK16visa04cu:60": "anupayujyamānatvamarthāt svarūpamātreṇa saṃkamite iti kārikāpadārthaḥ /",
  "GK16visa04cu:61": "pariṇamatīti---pariṇāmaśca tattvādaparicyutasya dharmiṇo 'vasthāntaragamanam /",
  "GK16visa04cu:62": "jāḍyādyatiśayaḥ svaśabdābhidhānālabhyaḥ /",
  "GK16visa04cu:63": "********** END OF COMMENTARY **********",
  "GK16visa04cu:64": "tatra mukhyārthasya svaviśeṣarūpārthāntarasaṃkramitatvādarthāntarasaṅkramitavācyatvam /",
  "GK16visa04cu:65": "yathā---",
  "GK16visa04cu:66": "************* COMMENTARY *************",
  "GK16visa04cu:67": "Vijñapriyā:",
  "GK16visa04cu:68": "(vi, ga)",
  "GK16visa04cu:69": "bhedāvāheti---vācyer'ther'thāntaramavacchedakāntaraṃ saṃkramite prāpite arthādvoddhurjñāne ityarthaḥ /",
  "GK16visa04cu:70": "atyantaṃ tiraskṛta iti---vācyārthasyāvacchedakāntareṇāpi avivakṣaṇāt atyantaṃ tiraskāraḥ,",
  "GK16visa04cu:71": "tatrārthāntarasaṃkramitavācyaṃ vyācaṣṭe---mukhyārthasyeti /",
  "GK16visa04cu:72": "********** END OF COMMENTARY **********",
  "GK16visa04cu:73": "“kadalī kadalī, karabhaḥ karabhaḥ, karirājakaraḥ karirājakaraḥ /",
  "GK16visa04cu:74": "bhuvatritaye 'pi bibharti tulāmidamūruyugaṃ na camūrudṛśaḥ” //",
  "GK16visa04cu:75": "atra dvitīyakadalyādiśabdāḥ paunaruktyabhiyā sāmānyakadalyādirūpe mukhyārthe bādhitā jāḍyādiguṇaviśiṣṭakadalyādirūpamarthaṃ bodhayanti /",
  "GK16visa04cu:76": "jāḍyādyatiśayaśca vyaṅgyaḥ /",
  "GK16visa04cu:77": "************* COMMENTARY *************",
  "GK16visa04cu:78": "Vijñapriyā:",
  "GK16visa04cu:79": "(vi, gha) kadalī kadalītyādi /",
  "GK16visa04cu:80": "camūrudṛśaḥ hariṇekṣaṇāyāḥ ūruyugaṃ bhuvanatritaye 'pi kasyāpi tulāṃ sādṛśyaṃ na bibharttotyarthaḥ /",
  "GK16visa04cu:81": "tathā ca tena kasyāpi sādṛśyādhāraṇāt ko 'pi tadupamānaṃ na astītyatrāha---kadalīti /",
  "GK16visa04cu:82": "kadalī rambhā karabhaḥ ūrvākāraḥ paṇipārśvabhāgaḥ“maṇibandhādākaniṣṭhaṃ karasya karabho bahiḥ “iti koṣāt /",
  "GK16visa04cu:83": "karirājasya hastiśreṣṭhasya karaḥ,",
  "GK16visa04cu:84": "suṇḍā,",
  "GK16visa04cu:85": "eṣu uddeśyeṣu dvitīyakadalyādipadānāṃ paunaruktyāt tadarthānāṃ vidheyatvāsambhavāt tāni padāni jāḍyādiviśiṣṭakadalyādiparāṇi /",
  "GK16visa04cu:86": "padebhyaḥ kadalyādyaṃśaprāptau jāḍyādivaiśiṣṭyamātre dvitīyakadalyādiśabdānāṃ lakṣaṇā /",
  "GK16visa04cu:87": "tataḥ kadalī jāḍyā karabho 'śobhanaḥ karirājakaraḥ karkaśa ityarthaḥ /",
  "GK16visa04cu:88": "********** END OF COMMENTARY **********",
  "GK16visa04cu:89": "yatra punaḥ svārthaṃ sarvathā parityajannarthāntare pariṇamati,",
  "GK16visa04cu:90": "tatra mukhyārthasyātyantatiraskṛtatvādatyantatiraskṛtavācyatvam /",
  "GK16visa04cu:91": "************* COMMENTARY *************",
  "GK16visa04cu:92": "Locanā:",
  "GK16visa04cu:93": "(lo, ū)",
  "GK16visa04cu:94": "atyantatiraskṛta iti kārikāpadārthaṃ vivṛṇoti---yatra punariti--atra pariṇamatītyupacārapadaprayogaḥ tena pravartate ityarthaḥ /",
  "GK16visa04cu:95": "********** END OF COMMENTARY **********",
  "GK16visa04cu:96": "yathā---",
  "GK16visa04cu:97": "niḥśvāsāndha ivādarśaścandramā na prakāśate /",
  "GK16visa04cu:98": "atrāndhaśabdo mukhyārthe bādhite 'prakāśarūpamarthaṃ bodhayati, aprakāśātiśayaśca vyaṅgyaḥ /",
  "GK16visa04cu:99": "andhatvāprakāśatvayoḥ sāmānyaviśeṣabhāvābhāvānnārthāntarasaṃkramitavācyatvam /",
  "GK16visa04cu:100": "************* COMMENTARY *************",
  "GK16visa04cu:101": "Vijñapriyā:",
  "GK16visa04cu:102": "(vi, ṅa) niḥ śvāsāndha iti /",
  "GK16visa04cu:103": "niḥ śvāsena andhaḥ ādarśa iva candramā na prakāśate na dīpyate /",
  "GK16visa04cu:104": "atrācetanasya ādarśasyāndhatvabādhāt lakṣyārthamāha--atreti /",
  "GK16visa04cu:105": "tathā ca niḥ śvāsena aprakāśa ādarśa ivetyarthaḥ /",
  "GK16visa04cu:106_0": "nanu śakyatāvacchedakabhinnena aprakāśatvena rūpeṇa bodhanāt kathaṃ neyamarthāntarasakramitavācyalakṣaṇā",
  "GK16visa04cu:106_1": "ityata āha---andhatvāprakāśatvayoriti---śakyatāvacchedakaṃ sāmānyaṃ lakṣyatāvacchedakaṃ",
  "GK16visa04cu:106_2": "yadi tadviśeṣo bhavet tadā eva arthāntarasaṃkramiti vācyalakṣaṇā /",
  "GK16visa04cu:107": "yathā ghaṭapadasya nīlaghaṭapadatve atra tu lakṣyatāvacchedakamaprakāśatvameva sāmānyam /",
  "GK16visa04cu:108": "andhatvameva tadviśeṣa iti ato na tathā iti bhāvaḥ /",
  "GK16visa04cu:109": "idaṃ tu prāyikameva na sārvatrikaṃ “rāmo 'smi sarvaṃ sahe “ityatra duḥ khasahiṣṇutvarāmatvayoḥ karabhaḥ karabhaḥ ityatra śobhārāhityakarabhatvayośca tathātvābhāvāt /",
  "GK16visa04cu:110": "kintu atrāndhatvarūpasvārthaparityāgādeva na tathātvamiti bodhyam /",
  "GK16visa04cu:111": "Locanā:",
  "GK16visa04cu:112": "(lo, ṛ) andhatveti---ayamāśayaḥ, na hyatrārthasyāprakāśatvaṃ viśeṣaḥ,",
  "GK16visa04cu:113": "********** END OF COMMENTARY **********",
  "GK16visa04cu:114": "yathā---",
  "GK16visa04cu:115": "bhaṇa dhammia vīsattho, so suṇao ajja mārio deṇa /",
  "GK16visa04cu:116": "golāṇaikacchakuḍaṅgavāsiṇā dariasīheṇa //",
  "GK16visa04cu:117": "************* COMMENTARY *************",
  "GK16visa04cu:118": "Vijñapriyā:",
  "GK16visa04cu:119": "(vi, ca) bhama dhammia ityatrāpi viparīlakṣaṇābhramaṃ keṣāñcit nirasayitumāha---bhameti /",
  "GK16visa04cu:120": "bhrama dhārmika viśvastaḥ sa śvādya māritastena /",
  "GK16visa04cu:121": "godānadīkacchakuñcavāsinā dṛptasiṃhena //",
  "GK16visa04cu:122": "iti saṃskṛtam /",
  "GK16visa04cu:123": "godāvarī nadī tattīre kuñje kṛtaṃketāyāḥ tatraiva pratidinaṃ puṣpāvacayanena tatsaṃketabhañjakaṃ svapoṣitakukkuropadraveṇāpi anivṛttaṃ dhārmikaṃ prati utkirayam /",
  "GK16visa04cu:124": "sa śvā tava upadrāvakaḥ kukkuraḥ /",
  "GK16visa04cu:125": "********** END OF COMMENTARY **********",
  "GK16visa04cu:126": "atra “bhrama dhārmika--” ityato bhramaṇasya vidhiḥ prakṛte 'nupayujyamānatayā bhramaṇaniṣedhe paryavasyatīti viparītalakṣaṇāśaṅkāna kāryā /",
  "GK16visa04cu:127": "yatra khalu vidhiniṣaidhāvutpatsyamānāveva niṣadhavidhyoḥ paryavasyatastatraiva tadavasaraḥ /",
  "GK16visa04cu:128": "************* COMMENTARY *************",
  "GK16visa04cu:129": "Vijñapriyā:",
  "GK16visa04cu:130": "(vi, cha)",
  "GK16visa04cu:131_0": "bhramaṇavidhiḥ prakṛte anupapadyamānatayā iti---siṃhavattvena kathite svasaṃketasthale",
  "GK16visa04cu:131_1": "bhramaṇopadeśasya bādhitārthakatvāt nivṛttīcchayā uktavākyasya pravarttakatvānupapatteśca",
  "GK16visa04cu:131_2": "niṣedhe paryavasyatīti viparītalakṣaṇayeti śeṣaḥ /",
  "GK16visa04cu:132": "utpadyamānāveveti---vākyārthabodhotpattidaśāyāma eva ityarthaḥ /",
  "GK16visa04cu:133": "taddaśāyāṃ kvacit vidhiḥ niṣedhe kvacit niṣedho vidhau paryavasyatītyarthaḥ /",
  "GK16visa04cu:134": "tatra taddaśāyāṃ vidheḥ niṣedhe paryavasānaṃ yathā--- aunnidṣaṃ daurbalyaṃ cintālasatvaṃ saniḥ śvasitam /",
  "GK16visa04cu:135": "mama mandabhāginyāḥ kṛte sakhi tvāmapi paribhavati //",
  "GK16visa04cu:136": "ityatra nāyikāyāḥ solluṇṭhavākye mama kṛte iti vidheḥ na mama kṛte iti lakṣaṇayā paryavasānam /",
  "GK16visa04cu:137_0": "niṣedhasya vidhau paryavasānaṃ yathā---“mā pathika rātryandha śayyāyāmāvayornimaṅkṣāsi",
  "GK16visa04cu:137_1": "“iti svayaṃ dūtikāyā uktau svaśayyāyāṃ gamananiṣedhasya svaśayyāyāmāgamanavidhau",
  "GK16visa04cu:137_2": "lakṣaṇayā paryavasānam /",
  "GK16visa04cu:138": "yattu niḥ śeṣacyutacandanamityādāvapi tadantikagamananiṣedhasya tadantikagamanavidhau lakṣaṇayā paryavasānamiti granthakṛtā pūrvamuktaṃ tanna ruciram,",
  "GK16visa04cu:139_0": "tatra bhrama dhārmika ityādāviva prathamaṃ vācyaniṣedhasyaiva bodhāt uttarakālamevādhamatvokteścyutanirmṛṣṭapadagrīṣmakālapulakakathanāt",
  "GK16visa04cu:139_1": "tātparyaparyālocanayā eva tadantikagamanavidheḥ vyañjanayaiva pratīyamānatvāt /",
  "GK16visa04cu:140": "ata eva kāvyaprakāśakṛtā tatra tadantikagamanavidheḥ vyaṅgyatvamevoktam /",
  "GK16visa04cu:141": "Locanā:",
  "GK16visa04cu:142": "(lo, ṝ) utpatsyamānāveveti--anantaramanupapadyamānānvayasiddhyarthamiti śeṣaḥ /",
  "GK16visa04cu:143": "tadavasarastasyā viparītalakṣaṇāyā avasaraḥ /",
  "GK16visa04cu:144": "********** END OF COMMENTARY **********",
  "GK16visa04cu:145": "yatra punaḥ prakaraṇādiparyālocanena vidhiniṣadhayorniṣedhavidhī avagamyete tatra dhvanitvameva /",
  "GK16visa04cu:146": "taduktam ---",
  "GK16visa04cu:147": "************* COMMENTARY *************",
  "GK16visa04cu:148": "Vijñapriyā:",
  "GK16visa04cu:149": "(vi, ja) tatra dhvanitvameveti---vyaṅgyatvamevetyarthaḥ, na tu lakṣyatvamevetyarthaḥ /",
  "GK16visa04cu:150": "dhvanikāvyaṃ tu gamanalakṣaṇāyāmapi ramaṇavyañjanayā avihatameva /",
  "GK16visa04cu:151": "tadvat ihāpi prathamaṃ bhramaṇavidhiḥ śaktyaiva pratīyate /",
  "GK16visa04cu:152": "paścādeva tasyāḥ kulaṭātvasya prakaraṇādinā pratītau bhramaṇaniṣedho vyañjanayaiva pratīyate,",
  "GK16visa04cu:153": "ityato 'tra viparītalakṣaṇāśaṅkā na kāryā ityarthaḥ /",
  "GK16visa04cu:154": "Locanā:",
  "GK16visa04cu:155": "(lo, ḷ) vidhiniṣedhayorityatra pūrvamanvayānupapattyā paryavasitayoriti pūraṇīyam /",
  "GK16visa04cu:156": "********** END OF COMMENTARY **********",
  "GK16visa04cu:157": "“kvacidvādhyatayā khyātiḥ kvacit khyātasya bādhanam /",
  "GK16visa04cu:158": "pūrvatra lakṣaṇaiva syāduttaratrābhidhaiva tu” //",
  "GK16visa04cu:159": "************* COMMENTARY *************",
  "GK16visa04cu:160": "Vijñapriyā:",
  "GK16visa04cu:161": "(vi, jha) kvacit bādhyatayeti---khyātiḥ pratītiḥ /",
  "GK16visa04cu:162": "yathā gaṅgāyāṃ ghoṣa ityādau ghoṣanivāsasya yathā vā “upakṛtaṃ bahu tatra kimucyate “ityapakāriṇaṃ pratyuktvā upakārasya ca prathamameva bādhyatayā khyātiḥ /",
  "GK16visa04cu:163": "kvacit khyātasyeti---prathamaṃ pratītasya ityarthaḥ /",
  "GK16visa04cu:164": "yathātraiva śloke, niḥ śeṣetyādau ca /",
  "GK16visa04cu:165": "uttaratra abhidhaiva tu ityuktyā niṣedhavidhyostu vyaṅgyatvameveti darśitam /",
  "GK16visa04cu:166": "Locanā:",
  "GK16visa04cu:167": "(lo, e) kvaciditi---atrottaram abhidheva tvitivacanam /",
  "GK16visa04cu:168": "yatparaḥ śabdaḥ sa śabdārtha iti vyaṅgyārthasyāpyabhidhāne yatparatvena khyātasya bādhane 'pyabhidhāvyāpārasvīkārīt /",
  "GK16visa04cu:169": "etattvagre nirākariṣyate /",
  "GK16visa04cu:170": "********** END OF COMMENTARY **********",
  "GK16visa04cu:171": "atrādye mukhāyārthasyārthāntare saṃkramaṇaṃ praveśaḥ, na tu tirobhāvaḥ /",
  "GK16visa04cu:172": "ata evātrājahatsvārthā lakṣaṇā /",
  "GK16visa04cu:173": "dvitīye tu svārthasyātyantaṃ tiraskṛtatvājjahatsvārthā /",
  "GK16visa04cu:174": "************* COMMENTARY *************",
  "GK16visa04cu:175": "Vijñapriyā:",
  "GK16visa04cu:176": "(vi, ña)",
  "GK16visa04cu:177_0": "itthamavivakṣitavācyadhvanerarthāntarasaṃkramitavācyatvātyantatiraskṛtavācyatvena",
  "GK16visa04cu:177_1": "dvaividhyamuktvā tadudāhṛtasya ca ādyasyārthāntarasaṃkramitavācyasya tādṛśaparibhāṣāyā",
  "GK16visa04cu:177_2": "bījamāha--atrādye iti /",
  "GK16visa04cu:178": "arthāntare śakyatāvacchedakārthāntare 'vacchedakāntare śakyatāvacchedakarūpeṇa bodhanamityarthaḥ ,",
  "GK16visa04cu:179": "na tu tirobhāvaḥ natu abodhanamityarthaḥ /",
  "GK16visa04cu:180": "ata eveti svārthaṃ svāśrayaśabdasya mukhyārthamajahatī upasthāpayantī ajahatsvārthā (rājadantādisamāsasiddha)",
  "GK16visa04cu:181": "naca kadalī kadalītyādau prathamakadalīpadenaiva sadalyā upasthitau tatra lakṣyārthasya jaḍatāyā abhedānvayasambhave kimarthaṃ kadalyaṃśe lakṣaṇeti vācyam,",
  "GK16visa04cu:182": "lakṣyatāvacchedakajaḍatvāśrayatvena tena rūpeṇa tadupasthāpanasya anivāryatvāt /",
  "GK16visa04cu:183": "dvitīye tviti--atyantatiraskṛtavācye ityarthaḥ /",
  "GK16visa04cu:184": "atyantatiraskṛtatvāt kenāpi rūpeṇābodhitatvāt jahatsvārthā,",
  "GK16visa04cu:185": "uktarūpaṃ svārthaṃ jahatī anupasthāpayantī /",
  "GK16visa04cu:186": "********** END OF COMMENTARY **********",
  "GK16visa04cu:187": "vivakṣitābhidheyo 'pi dvibhedaḥ prathamaṃ mataḥ /",
  "GK16visa04cu:188": "asaṃlakṣyakramo yatra vyaṅgyo lakṣyakramastathā // VisSd_4.4 //",
  "GK16visa04cu:189": "************* COMMENTARY *************",
  "GK16visa04cu:190": "Vijñapriyā:",
  "GK16visa04cu:191": "(vi, ṭa)",
  "GK16visa04cu:192": "vivakṣitānyaparavācyasyāpi prathamaṃ bhedadvayamāha---vivakṣitābhidheyopīti---vivakṣitavācya ityarthaḥ /",
  "GK16visa04cu:193": "prathamamiti paścāttūbhayorapi prabhedabāhulyasya vakṣyamāṇatvāt /",
  "GK16visa04cu:194": "taddvaividhyamāha /",
  "GK16visa04cu:195": "asaṃlakṣyeti---vyaṅgyo yatra asaṃlakṣyakramaḥ apariceyajñānotpattikramaḥ,",
  "GK16visa04cu:196": "vācyajñānāntaraṃ vyaṅgyajñānaṃ jāyate iti kramo yatra apariceya iti bhāvaḥ /",
  "GK16visa04cu:197": "rasabhāvādīnām atyantāsvādyatayā śīghrabodhyatvena utpalapatraśatabhedanasyeva kramāparicayāt /",
  "GK16visa04cu:198": "aparo vastvalaṅkārarūpo vyaṅgyastu lakṣyakramaḥ /",
  "GK16visa04cu:199": "tadjñānotpattikramasya lakṣaṇīyatvāt /",
  "GK16visa04cu:200": "Locanā:",
  "GK16visa04cu:201": "(lo, ai) vivikṣitābhidheya ityasyārthaḥ vivakṣitānyaparavācyo dhvaniriti /",
  "GK16visa04cu:202": "tatra ca rasavati kāvye jhaṭityāsvādaparyantagamanādvastvalaṅkārarūpavyaṅgyayorapi pratītirna vilambitā,",
  "GK16visa04cu:203": "nīrase tu pratītivilambāttatsājātyena salakṣyakramavyaṅgyavyavahāraḥ /",
  "GK16visa04cu:204": "********** END OF COMMENTARY **********",
  "GK16visa04cu:205": "vivakṣitānyaparavācyo 'pi dhvanirasaṃlakṣyakramavyaṅgyaḥ saṃlakṣyakramavyaṅgyaśceti dvividhaḥ /",
  "GK16visa04cu:206": "tatrādyo rasabhāvādireka evātra gaṇyate /",
  "GK16visa04cu:207": "eko 'pi bhedo 'nantatvāt saṃkhyeyastasya naiva yat // VisSd_4.5 //",
  "GK16visa04cu:208": "uktasvarūpo bhāvādirasaṃlakṣyakramavyaṅgyaḥ /",
  "GK16visa04cu:209": "atra vyaṅgyapratītervibhāvādipratitikāraṇatvāt kramo 'vaśyamasti kintūtpalapatraśatavyatibhedavallāghavānna saṃlakṣyate /",
  "GK16visa04cu:210": "************* COMMENTARY *************",
  "GK16visa04cu:211": "Vijñapriyā:",
  "GK16visa04cu:212": "(vi, ṭha) ādyaḥ asaṃlakṣyakramaḥ /",
  "GK16visa04cu:213": "vibhāvādipratītikāraṇakatvāditi /",
  "GK16visa04cu:214": "pratyekaṃ tat pratītikāraṇakatvādityarthaḥ /",
  "GK16visa04cu:215": "“pratīyamānaḥ prathamaṃ pratyekaṃ heturucyate“ityuktatvāt /",
  "GK16visa04cu:216": "“tat samūhālambanapratītistu rasa eva“ityuktatvācca /",
  "GK16visa04cu:217": "lāghavāt śīghrapratītikatvāt /",
  "GK16visa04cu:218": "********** END OF COMMENTARY **********",
  "GK16visa04cu:219": "eṣu rasādiṣu ca ekasyāpi bhesyānantatvātsaṃkhyātumaśakyatvādasaṃlakṣyakramavyaṅgyadhvanirnāma kāvyamekabhedamevoktam /",
  "GK16visa04cu:220": "tathāhi---ekasyaiva “śṛṅgārasyaiko 'pi saṃbhogarūpo bhedaḥ parasparāliṅganādharapānacumbanādibhedāt pratyekaṃ ca nibhāvādivaicitryātsaṃkhāyatumaśkyaḥ,",
  "GK16visa04cu:221": "kā gaṇanā sarveṣām /",
  "GK16visa04cu:222": "************* COMMENTARY *************",
  "GK16visa04cu:223": "Vijñapriyā:",
  "GK16visa04cu:224": "(vi, ḍa) eko 'pi bheda ityādikaṃ vyācaṣṭe--eṣu ceti /",
  "GK16visa04cu:225": "ekabhedamevetiasaṃlakṣyakramatvamekamupādhimāśritya iti śeṣaḥ /",
  "GK16visa04cu:226": "vibhāvānubhāvabhedābhedagaṇane anantatvam, taddarśayati---tathāhīti /",
  "GK16visa04cu:227": "vibhāvādivaicitryaṃ kanyāmadhyāpragalbhatvādibhedena uttamamadhyamādhamatvabhedena vaicitryaṃ bodhyam /",
  "GK16visa04cu:228": "********** END OF COMMENTARY **********",
  "GK16visa04cu:229": "śabdārthobhayaśaktyutthe vyaṅkye 'nusvānasannibhe /",
  "GK16visa04cu:230": "dhvanirlakṣyakramavyaṅgyastrividhaḥ kathito budhaiḥ // VisSd_4.6 //",
  "GK16visa04cu:231": "kramalakṣyatvādevānuraṇanarūpo yo vyaṅgyastasya śabdaśaktyudbhavatvena,",
  "GK16visa04cu:232": "arthaśaktyudbhavatvena śabdārthaśaktyudbhavatvena ca traividhyātsaṃlakṣyakramavyaṅgyanāmnodhvaneḥ kāvyasyāpi traividhyam /",
  "GK16visa04cu:233": "************* COMMENTARY *************",
  "GK16visa04cu:234": "Vijñapriyā:",
  "GK16visa04cu:235": "(vi, ḍha)",
  "GK16visa04cu:236": "lakṣyakramavyaṅgyadhvaniṃ vibhajati---śabdārthobhayeti--tatra anusvānasānnebha iti yaduktaṃ tad vyācaṣṭe---kramalakṣyatvādevānuraṇanarūpa iti /",
  "GK16visa04cu:237": "anuraṇanaṃ pratidhvaniḥ /",
  "GK16visa04cu:238": "sa hi prathamadhvaneranantaraṃ jāyate tadutpattikramaśca lakṣyate tat tulyo yo vyaṅgyastasya traividhyaṃ vyācaṣṭe---tasya śabdaśaktyudbhavatvena iti /",
  "GK16visa04cu:239": "śabdasya arthasya ca śaktiḥ sāmarthyam /",
  "GK16visa04cu:240": "na tu abhidhārūpā vṛttiḥ tayā vyaṅgyābodhanāt arthasya tadabhāvācca /",
  "GK16visa04cu:241": "tena sāmarthyaina udbhava utpannaviṣayatā yasya tādṛśavyaṅgyasyetyarthaḥ /",
  "GK16visa04cu:242": "tat traividhyāt tatsambandhena saṃlakṣyakramavyaṅgyanāmno dhvanikāvyasya traividhyamityarthaḥ /",
  "GK16visa04cu:243": "Locanā:",
  "GK16visa04cu:244": "(lo, o) saṃlakṣyakamavyaṅgyabhedānāha---śabdārtheti /",
  "GK16visa04cu:245": "anusvāneti kārikāpadasyārthaṃ vivṛṇoti---anuraṇanamiti /",
  "GK16visa04cu:246": "********** END OF COMMENTARY **********",
  "GK16visa04cu:247": "tatra---",
  "GK16visa04cu:248": "vastvalaṅkārarūpatvācchabdaśaktyudbhavodvidhā /",
  "GK16visa04cu:249": "alaṅkāraśabdasya pṛthagupādānādanalaṅkāraṃ vastumātraṃ gṛhyate /",
  "GK16visa04cu:250": "************* COMMENTARY *************",
  "GK16visa04cu:251": "Locanā:",
  "GK16visa04cu:252": "( lo, au) analaṅkaraṇaṃ vaiciñyamātrarāhitam /",
  "GK16visa04cu:253": "********** END OF COMMENTARY **********",
  "GK16visa04cu:254": "tatra vasturūpaḥ śabdaśaktyudbhavo vyaṅgyo yathā---",
  "GK16visa04cu:255": "************* COMMENTARY *************",
  "GK16visa04cu:256": "Vijñapriyā:",
  "GK16visa04cu:257": "(vi, ṇa)",
  "GK16visa04cu:258": "tatra kāvyasya śaktyutthatvaprayojakaṃ śabdaśaktyudbhavaṃ vyaṅgyaṃ dvidhā vibhajati---tatra vastvalaṅkārarūpatvāditi /",
  "GK16visa04cu:259": "pṛthak upādānāditi vastutvasya kevalānvayitvena alaṅkārasyāpi vastutvāt /",
  "GK16visa04cu:260": "tathā ca govṛṣanyāyāt vastupadasyālaṅkārabhinnavastuparatāṃ vyācaṣṭe---alaṅkaraṇamiti /",
  "GK16visa04cu:261": "alaṅkāraṇamalaṅkāraḥ tadbhinnamityarthaḥ /",
  "GK16visa04cu:262": "analaṅkāra iti bahupustakeṣu pāṭhaḥ tallokhakapramādādeva /",
  "GK16visa04cu:263": "alaṅkāraśabdasya puṃliṅgatvena tasya nañ tatpuruṣe liṅgatyāgābhāvāt /",
  "GK16visa04cu:264": "********** END OF COMMENTARY **********",
  "GK16visa04cu:265": "panthi a ! ṇa ettha sattharamatthi maṇaṃ pattharatthale gāme /",
  "GK16visa04cu:266": "uṇṇaa paoharaṃ pekkhia ūṇa jai vasati tā vasasu //",
  "GK16visa04cu:267": "************* COMMENTARY *************",
  "GK16visa04cu:268": "Locanā:",
  "GK16visa04cu:269": "(lo, a) strastaraṃ-tṛṇādiśayyā /",
  "GK16visa04cu:270": "prastarāḥ pāṣāṇāḥ /",
  "GK16visa04cu:271": "payodharaḥ meghaḥ /",
  "GK16visa04cu:272": "vyaṅgyapakṣe strastaraṃ śāstraṃ satyanuśāsakam /",
  "GK16visa04cu:273": "unnatapayodharāṃ māmityarthaḥ /",
  "GK16visa04cu:274": "na ceha strastaraśabdasya śāstrārthatvena upamādhvaniḥ; sādṛśyasyāvivakṣitatvāt /",
  "GK16visa04cu:275": "rahasyasaṃgopanārthameva hi hyarthaprayogaḥ /",
  "GK16visa04cu:276": "********** END OF COMMENTARY **********",
  "GK16visa04cu:277": "atra sattharādiśabdaśaktyā yadyupabhogakṣamo 'si tadāssveti vastu vyajyate /",
  "GK16visa04cu:278": "************* COMMENTARY *************",
  "GK16visa04cu:279": "Vijñapriyā:",
  "GK16visa04cu:280": "(vi, ta) panthia ṇa ettheti-- “pathika nātra strastaramasti manāk prastarasthale grāme /",
  "GK16visa04cu:281": "unnatapayodharaṃ prekṣya yadi vasasi tadvasa” //",
  "GK16visa04cu:282": "iti saṃskṛtam /",
  "GK16visa04cu:283": "nivāsārthinaṃ pathikaṃ prati svayaṃ-dūtyā uktiriyam /",
  "GK16visa04cu:284": "he pathika ! prastarasthale 'tra grāme manāk svalpamapi strastaraṃ śayanīyāstaraṇaṃ nāsti /",
  "GK16visa04cu:285": "prastara evaṃ vayaṃ svamipa iti bhāvaḥ /",
  "GK16visa04cu:286": "manāgityatrāpi artho 'dhyāhāryaḥ /",
  "GK16visa04cu:287": "unnatamudbhūtaṃ payodharaṃ meghaṃ prekṣya gamanapratibandhāt yadi vastumicchasi tadā vasa iti āpātato bhāvārthaḥ /",
  "GK16visa04cu:288": "ata śabdaśaktyutthaṃ gūḍhaṃ vyaṅgyārtha darśayati---atreti /",
  "GK16visa04cu:289": "prākṛtaśliṣṭasya strattharaśabdasya śāstramapyarthaḥ /",
  "GK16visa04cu:290": "prakaraṇaniyantraṇavaśāt sor'tho vyaṅgyastathā ca “paradārānna gacchedi ti smṛtyādiśāstraṃ nāsti ityarthaḥ /",
  "GK16visa04cu:291": "iti ādipadāt prastarasthalapayodharapadayorapi parigrahaḥ /",
  "GK16visa04cu:292_0": "tathā hi śayyāvirahāt prastarasthaṃ strījanaṃ puruṣo lātiratyarthaṃ gṛhṇāti iti prastarasthalaḥ",
  "GK16visa04cu:292_1": "tatra ityarthena uttuṅgastanadarśanena ca” yadyupabhogakṣametyādi“vyañjanāt paramparayā śabdaśaktimūlatā /",
  "GK16visa04cu:293": "********** END OF COMMENTARY **********",
  "GK16visa04cu:294": "alaṅkārarūpo yathā--“durgālaṅghitavigrahaḥ” ityādau (59 pṛdṛ)",
  "GK16visa04cu:295_0": "atra prākaraṇikasya umānāmamahādevī-vallabha-bhānudevanāma-nṛpatervarṇane dvitīyārthasūcitamaprāraṇikasya",
  "GK16visa04cu:295_1": "pārvatīvallabhasya varṇanamasambanaddhaṃ mā prasaṅkṣīditi īśvarabhānudevayorupamānopameyabhāvaḥ",
  "GK16visa04cu:295_2": "kalpyate tadatra umāvallabha umāvallabha ivetyupamālaṅkāro vyaṅgyaḥ /",
  "GK16visa04cu:296": "************* COMMENTARY *************",
  "GK16visa04cu:297": "Vijñapriyā:",
  "GK16visa04cu:298": "(vi, tha) śabdaśaktyudbhavopamālaṅkāravyañjanāmāha---durgālaṅghiteti /",
  "GK16visa04cu:299": "vyākhyātamidam /",
  "GK16visa04cu:300": "dvitīyārthaḥ pārvatyādiḥ tena sūcitaṃ pārvatīvallabhasya varṇṇanamityarthaḥ /",
  "GK16visa04cu:301": "mā prasāṅkṣīditi--prasaktaṃ mābhūdityarthaḥ /",
  "GK16visa04cu:302": "tatprasaktau kaverunmattatāpatteḥ /",
  "GK16visa04cu:303": "ataḥ kaverīśvarabhānudavayorupamānopameyabhāve tātparyyāt upamānopameyabhāvaḥ kalpyate saṃvyajyate ityarthaḥ /",
  "GK16visa04cu:304": "sa eva ca upamālaṅkāraḥ /",
  "GK16visa04cu:305": "taṃ vyaṅgyaṃ viśadayitvā darśayatitadatreti /",
  "GK16visa04cu:306": "********** END OF COMMENTARY **********",
  "GK16visa04cu:307": "yathā vā---",
  "GK16visa04cu:308": "“amitaḥ samitaḥ prāptairutkarṣairharṣada ! prabho ! /",
  "GK16visa04cu:309": "ahitaḥ sahitaḥ sādhu yaśobhirasatāmasi” //",
  "GK16visa04cu:310": "atrāmita ityādāvapiśabdābhāvādvirodhābhāso vyaṅgyaḥ /",
  "GK16visa04cu:311": "************* COMMENTARY *************",
  "GK16visa04cu:312": "Vijñapriyā:",
  "GK16visa04cu:313": "(vi, da) śabdaśaktyā vyaṅgyavirodhabhāsālaṅkāramāha--yathā vā---amita iti /",
  "GK16visa04cu:314": "he harṣada prabho ! samitaḥ yuddhāt prāptaurutkarṣairamitaḥ aparicchinnosi,",
  "GK16visa04cu:315": "utkarṣabāhulyāt tvaṃ kīdṛśaḥ asatāmahitaḥ śatruḥ sādhuyaśobhiḥ sahitaḥ /",
  "GK16visa04cu:316": "atra amitaḥ parimāṇarahitaḥ samitaḥ parimāṇayuktaśceti /",
  "GK16visa04cu:317": "ahito hitaśūnyaḥ sahito hitayuktaśceti virodhaḥ /",
  "GK16visa04cu:318": "virodhasya vācakābhāvāt vyaṅgyatāmāha---atreti /",
  "GK16visa04cu:319": "Locanā:",
  "GK16visa04cu:320": "(lo, ā) āmiti iti /",
  "GK16visa04cu:321": "samitaḥ saṃgramāt prāptaurutkarṣairaparimitaḥ, asatāmahitaḥ śuvuḥ /",
  "GK16visa04cu:322": "mānaṃ bhitaṃ tena sahitaḥ /",
  "GK16visa04cu:323": "hitena rahitaḥ kathaṃ tena yukta iti virodhaḥ /",
  "GK16visa04cu:324": "apiśabdābhāvāditi /",
  "GK16visa04cu:325": "apiśabdasadbhāve“kupatimapi kalatravallabhamityādau apiśabdabalāt jhaṭiti viruddhārtha evābhāsate /",
  "GK16visa04cu:326": "anyathā apiśabdasya nirarthakatāpatteḥ /",
  "GK16visa04cu:327": "amita ityādau tu aperabhāvāt prākaraṇikatayā prathamam aviruddhārtha eva pratibhāsate /",
  "GK16visa04cu:328": "anantaram amitaḥ sankathaṃ samiti iti virodhapratibhāsanād virodhābhāso vyaṅgya iti /",
  "GK16visa04cu:329": "apiśabdābhāvādityupalakṣaṇamaḥ anyeṣāmapi virodhabhidhāyi śabdānāmabhāve 'pi virodhābhāsasya vyaṅgyatvaṃ boddhavyam /",
  "GK16visa04cu:330": "********** END OF COMMENTARY **********",
  "GK16visa04cu:331": "vyaṅgyasyālaṅkāryatve 'pi brāhmaṇaśramaṇanyāyādalaṅkāratvamupacaryate /",
  "GK16visa04cu:332": "************* COMMENTARY *************",
  "GK16visa04cu:333": "Vijñapriyā:",
  "GK16visa04cu:334": "(vi, dha) nanu vyaṅgyārtha eva āsvādyaḥ tasya śobhako yaḥ sa evālaṅkāraḥ /",
  "GK16visa04cu:335": "tathā ca upamādervyaṅgyatve pareṇa śobhyamāna eva saḥ na śobhakaḥ /",
  "GK16visa04cu:336": "tatkathamatra vyaṅgyopamāderalaṅkāratvamityata āha---vyaṅgyasyeti--alaṅkāryyatve vācyālaṅkārantareṇaiva śobhyatve 'pi ityarthaḥ /",
  "GK16visa04cu:337": "śramaṇaḥ sanyāsī taddaśāyāṃ tasya brāhmaṇyābhāve 'pi yathā tasya daśāntarīyaṃ brāhmaṇyamādāya",
  "GK16visa04cu:338": "brāhmaṇatvamupacaryyate tathā vācyatādaśāyāmalaṅkāratvamādāya vyaṅgyopamāderalaṅkāratvamupacaryyate ityarthaḥ /",
  "GK16visa04cu:339": "********** END OF COMMENTARY **********",
  "GK16visa04cu:340": "vastu vālaṅkṛtirvāpi dvidhārthaḥ sambhavī svataḥ // VisSd_4.7 //",
  "GK16visa04cu:341": "kaveḥ prauṭhoktisiddho vā tannibaddhasya veti ṣaṭ /",
  "GK16visa04cu:342": "ṣaḍbhistairvyajyamānastu vastvalaṅkārarūpakaḥ // VisSd_4.8 //",
  "GK16visa04cu:343": "arthaśatayudbhavo vyaṅgyo yāti dvādaśabhedatām /",
  "GK16visa04cu:344": "************* COMMENTARY *************",
  "GK16visa04cu:345": "Locanā:",
  "GK16visa04cu:346": "(lo, i)",
  "GK16visa04cu:347_0": "vastu veti---svataḥ sambhavikaviprauḍhotkitannibaddhavastuprauḍhotkisiddhābhiḥ vastvalaṅkārarūpābhaiḥ",
  "GK16visa04cu:347_1": "ṣaṅvidhābhiḥ vyañjanābhiḥ vyaṅgyayorvastvalaṅkārayoḥ dvādaśa vidhatvena dvādaśaprakāramarthaśaktyudbhavavyaṅgyadhvanikāvyamiti /",
  "GK16visa04cu:348": "********** END OF COMMENTARY **********",
  "GK16visa04cu:349": "svataḥ sambhavī aucityād bahirapi sambhāvyamānaḥ /",
  "GK16visa04cu:350": "prauḍhoktyā siddhaḥ, na tvaucityena /",
  "GK16visa04cu:351": "************* COMMENTARY *************",
  "GK16visa04cu:352": "Vijñapriyā:",
  "GK16visa04cu:353": "(vi, na)",
  "GK16visa04cu:354": "arthaśaktyudbhavaṃ darśāyituṃ vyañjakārthasya vastvalaṅkārarūpadvividhasya svataḥ sambhavitvāditrauvidhyena ṣaḍvidhatvamāha--vastu vālaṅkṛtirveti /",
  "GK16visa04cu:355": "ṣaḍvidhavyaṅgyānāṃ dvādaśavidhatvamāha---ṣaḍbhistairiti /",
  "GK16visa04cu:356": "bahirapīti /",
  "GK16visa04cu:357": "śabdapramāṇāt bahiḥ /",
  "GK16visa04cu:358": "pramāṇenāpi siddhatvāt ucitasambhāvana ityarthaḥ /",
  "GK16visa04cu:359": "prauḍhoktyeti--kavitannibaddhayoḥ pratibhāmātrādhīnoktyā ityarthaḥ /",
  "GK16visa04cu:360": "natu aucityeneti---tasyār'thasyālīkatvenaucityābhāvāt /",
  "GK16visa04cu:361": "********** END OF COMMENTARY **********",
  "GK16visa04cu:362": "tatra krameṇa yathā--",
  "GK16visa04cu:363": "dṛṣṭiṃ he prativeśini ! kṣaṇamihāpyasmadgṛhe dāsyasi prāyeṇāsya śiśoḥ pitā na virasāḥ kaupīrapaḥ pāsyati /",
  "GK16visa04cu:364": "ekākinyapi yāmi satvaramitaḥ strotastamālākulaṃ nīrandhrāḥ tanumālikhantu jaraṭhacchedānalagranthayaḥ //",
  "GK16visa04cu:365": "************* COMMENTARY *************",
  "GK16visa04cu:366": "Vijñapriyā:",
  "GK16visa04cu:367": "(vi, pa) svataḥ sambhavivastuvyaṅgyaṃ vastvāha--dṛṣṭiṃ he iti /",
  "GK16visa04cu:368": "nadījalānayanavartmani vane kṛtasaṃketāyāḥ kulaṭāyāḥ tajjalānayanacchalena jigamiṣorbhāvinakhakṣatasamvaraṇoktiriyam /",
  "GK16visa04cu:369": "ihāpīti--svagṛha iva asmadgṛhe 'pītyarthaḥ /",
  "GK16visa04cu:370": "asya madīyasya śiśoḥ pitā kulaṭātvāt svapatitvenānuktiḥ /",
  "GK16visa04cu:371": "virasāḥ svādārahitāḥ kaupīḥ kūpasambandhinīḥ apaḥ jalībhiprāyeṇa ityanena mama bādhyādinā aśaktidine pibatītyuktam /",
  "GK16visa04cu:372": "ālikhantu iti, tadā lekhanasambhāvanāsattve 'pi yāsyāmītyarthaḥ /",
  "GK16visa04cu:373": "jaraṭhacchedāḥ kaṭhinacchinnabhāgāḥ nīrandhrā aviralāḥ /",
  "GK16visa04cu:374": "nalagranthayaḥ nalākhyatṛṇaparvadeśāḥ",
  "GK16visa04cu:375": "********** END OF COMMENTARY **********",
  "GK16visa04cu:376": "atra svataḥ sambhavinā vastunā tat pratipādikāyā bhāvaparapuṣopayogajanakhakṣatādigopanarūpaṃ vastumātraṃ vyajyate /",
  "GK16visa04cu:377": "************* COMMENTARY *************",
  "GK16visa04cu:378": "Vijñapriyā:",
  "GK16visa04cu:379": "(vi, pha) svataḥ sambhavineti---asya ślokārthasyānalīkatvena pramāṇāntareṇāpi gamyatvasambhavāt /",
  "GK16visa04cu:380": "********** END OF COMMENTARY **********",
  "GK16visa04cu:381": "diśi mandāyate tejo dakṣiṇasyāṃ raverapi /",
  "GK16visa04cu:382": "tasyāmeva raghoḥ pāṇḍyāḥ pratāpaṃ na viṣehire //",
  "GK16visa04cu:383": "atra svataḥ sambhavinā vastunā ravitejaso raghupratāpo 'dhika iti vyatirekālaṅkāro vyajyate /",
  "GK16visa04cu:384": "************* COMMENTARY *************",
  "GK16visa04cu:385": "Vijñapriyā:",
  "GK16visa04cu:386": "(vi, ba) svataḥ sambhavivastuvyaṅgyamalaṅkāramāha---diśīti /",
  "GK16visa04cu:387": "pāṇḍyāḥ pāṇḍyadeśīyāḥ rājānaḥ /",
  "GK16visa04cu:388": "vyatirekālaṅkāra iti upamānāt ravitejaso raghupratāpasyādhikarūpaḥ /",
  "GK16visa04cu:389": "saca vyaṅgya eva asahanenaiva tatprāpteḥ /",
  "GK16visa04cu:390": "********** END OF COMMENTARY **********",
  "GK16visa04cu:391": "āpatantamamuṃ dūrādūrīkṛtaparākramaḥ /",
  "GK16visa04cu:392": "balo 'valokayāmāsa mātaṅgamiva kesarī //",
  "GK16visa04cu:393": "atropamālaṅkāreṇa svataḥ sambhavinā vyañjakārthena baladevaḥ kṣaṇenaiva veṇudāriṇaḥ kṣayaṃ kariṣyatīti vastu vyajyate /",
  "GK16visa04cu:394": "************* COMMENTARY *************",
  "GK16visa04cu:395": "Vijñapriyā:",
  "GK16visa04cu:396": "(vi, bha) staḥ sambhavyalaṅkāravyaṅgyaṃ vastvāha--āpatantamamumiti /",
  "GK16visa04cu:397": "āpatantam āgacchantam amuṃ veṇudārināmāsuraṃ rāmo balarāmaḥ /",
  "GK16visa04cu:398": "veṇudāriṇaḥ kṣayamiti balopamānasya siṃhasya veṇudāryupamānamātrasaṃkṣayakaritvena tadupamānopameyayorapi taddharmalābhāt /",
  "GK16visa04cu:399": "********** END OF COMMENTARY **********",
  "GK16visa04cu:400": "gāḍhakāntadaśanakṣatavyathā saṅkaṭādaribadhūjanasya yaḥ /",
  "GK16visa04cu:401": "oṣṭhavidrumadalānyamocayannidarśan yudhi ruṣā nijādharam //",
  "GK16visa04cu:402": "atra svataḥ sambhavinā virodhālaṅkāreṇādharo nirdaṣṭaḥ śatravo vyāpāditāśceti samuccayālaṅkāro vyaṅgyaḥ /",
  "GK16visa04cu:403": "************* COMMENTARY *************",
  "GK16visa04cu:404": "Vijñapriyā:",
  "GK16visa04cu:405": "(vi, ma) svataḥ sambhavyalaṅkāravyaṅgyamalaṅkāramāha---gāḍhakānteti /",
  "GK16visa04cu:406": "yo rājā yudhi nijādharaṃ nirdaśan arivadhūjanasya oṣṭharūpāṇi vidrumasya pravālasya dalāni ratakālīnagāḍhakāntadaśanakṣatavyathārūpāt saṃkaṭādāpado 'mocayat /",
  "GK16visa04cu:407": "yudhi krodhena svādharaṃ nirdaśya tatpatiṃ hatvā tathā cakāretyarthaḥ /",
  "GK16visa04cu:408": "atreti---adharadaṃśakatvādharadaṃśamocakatvayoḥ vastugatyā avirodhe 'pi āpatato virodhasya ābhāsamānatvāt virodhābhāsālaṅkāreṇa ityarthaḥ /",
  "GK16visa04cu:409": "samuccayālaṅkāra iti--dvayorekakālotpattirūpa ityarthaḥ /",
  "GK16visa04cu:410": "cakāradvayasya samaṃ śabdasya vābhāvāt vyaṅgyaeva ityarthaḥ /",
  "GK16visa04cu:411": "Locanā:",
  "GK16visa04cu:412": "(lo, ī)",
  "GK16visa04cu:413": "virodhālaṅkāreṇeti---virodhamūlena kāryakāraṇaporvāparyaviparyayarūpeṇaivātiśayoktyalaṅkāreṇetyarthaḥ /",
  "GK16visa04cu:414": "tathā hyatra svādharanirdaṃśanaṃ kāraṇabhūtaṃ vairistrīṇām oṣṭānāṃ ca kāntadantakṣatamocanaṃ kāryabhūtaṃ samakālatayā nirdiṣṭam /",
  "GK16visa04cu:415": "kiñcātra nirddaṃśanarūpakarapiśāco mamādharaṃ valirūpaṃ prāpyānyānadharān sukhinaḥ karotviti buddhvaiva",
  "GK16visa04cu:416": "nijādharaṃ daṣṭavāniti tasya rājñaḥ vuddhimapekṣya utprekṣā ca /",
  "GK16visa04cu:417": "tataścātra samuccayotprekṣayorekāśrayānupraveśaḥ saṅkaraśca /",
  "GK16visa04cu:418": "********** END OF COMMENTARY **********",
  "GK16visa04cu:419": "“sajehi surahimāso ṇa dāva appei juaijaṇalakkhamuhe /",
  "GK16visa04cu:420": "ahiṇavasahaāramuhe ṇavapattale aṇaṅgassa sare” //",
  "GK16visa04cu:421": "************* COMMENTARY *************",
  "GK16visa04cu:422": "Locanā:",
  "GK16visa04cu:423": "(lo, u) sajjeti---“sajjayati surabhimāso na cārpayati yuvatijanalakṣyasahān /",
  "GK16visa04cu:424": "abhinavasahakāramukhān navapallavapattalān anaṅgasya śarān” //",
  "GK16visa04cu:425": "iti saṃskṛtam /",
  "GK16visa04cu:426": "********** END OF COMMENTARY **********",
  "GK16visa04cu:427": "atra vasantaḥ śarakāraḥ,",
  "GK16visa04cu:428": "kāmo dhanvī,",
  "GK16visa04cu:429": "yubatayo lakṣyam,",
  "GK16visa04cu:430": "puṣpāṇi śarā iti kaviprauḍhoktisiddhaṃ vastu prakāśībhavan madanavijṛmbhaṇarūpaṃ vastu vyanakti /",
  "GK16visa04cu:431": "************* COMMENTARY *************",
  "GK16visa04cu:432": "Vijñapriyā:",
  "GK16visa04cu:433": "(vi, ya) kaviprauḍhoktisiddhavastuvyaṅgyaṃ vastu āha---sajjei iti /",
  "GK16visa04cu:434": "“sajjayati surabhimāso na cārpayati yuvatijanalakṣyaśate /",
  "GK16visa04cu:435": "abhinavasakāramukhān navapallavapattalān anaṅgasya śarān //",
  "GK16visa04cu:436": "“iti saṃskṛtam /",
  "GK16visa04cu:437": "prathamapravṛttavasantavarṇanamidam /",
  "GK16visa04cu:438": "surabhimāso 'bhinavasahakāramukhān abhinavāni sahakārāṇi mukham ādiryeṣāṃ tādṛśān anaṅgasya śarān sajjayati /",
  "GK16visa04cu:439": "yuvatijanarūpe lakṣyaśate śaravyaśate na cārpayati /",
  "GK16visa04cu:440": "śarasajjanasya varttamānatvāt aniṣpannatvena tanniṣpattyānantarameva tādṛśalakṣyaśate 'rpayituṃ prerayiṣyati iti bhāvaḥ /",
  "GK16visa04cu:441": "śatapadāt dvitriyuvatyāṃ tvarpāyituṃ prerayatīti labhyate /",
  "GK16visa04cu:442": "na cārpayatīti hetukāritāntam /",
  "GK16visa04cu:443": "anaṅgaśarān kīdṛśān-navapallavapattalān navapallavaiḥ pattalā patraracanā yeṣāṃ tādṛśān /",
  "GK16visa04cu:444": "“kharāṇāṃ patraracanā pattalā parikīrttyate“iti koṣaḥ /",
  "GK16visa04cu:445": "vastuprakāśībhavaditi-- na ca surabhimāsādau śarakārādirūpakālaṅkāra eva prakāśībhavati ityato 'laṅkārasyaiva vyañjakatvamātreti vācyam /",
  "GK16visa04cu:446": "surabhimāsādau śarakārādyabhedāprakāśāt kintu surabhimāsādau kharasajjanādereva prakāśāt /",
  "GK16visa04cu:447": "********** END OF COMMENTARY **********",
  "GK16visa04cu:448": "“rajanīṣu vimalabhānoḥ karajālena prakāśitaṃ vīra ! dhavalayati bhuvanamaṇḍalamakhilaṃ tava kītisaṃtatiḥ satam” //",
  "GK16visa04cu:449": "atra kaviprauḍhoktisiddhena vastunā kītisantateścandrakarajālādadhikakālaprakāśakatvena vyatirekālaṅkāro vyaṅkyaḥ /",
  "GK16visa04cu:450": "************* COMMENTARY *************",
  "GK16visa04cu:451": "Vijñapriyā:",
  "GK16visa04cu:452": "(vi, ra) kaviprauḍhoktisiddhavastuvyaṅgyamalaṅkāramāha---rajanīṣviti /",
  "GK16visa04cu:453": "he vīravimalabhānoḥ nirmalakiraṇasya candrasya karajālena bhuvanamaṇḍalaṃ dhavalayatītyarthaḥ /",
  "GK16visa04cu:454": "vyatirekālaṅkāra iti---adhikakālaṃ vyāpya prakāśanāt upamānāt candrakarāt ādhikyarūpa ityarthaḥ /",
  "GK16visa04cu:455": "********** END OF COMMENTARY **********",
  "GK16visa04cu:456": "“daśānanakirīṭebhyastatkṣaṇaṃ rākṣasaśriyaḥ /",
  "GK16visa04cu:457": "maṇivyājena paryastāḥ pṛthivyāmaśrubindavaḥ” //",
  "GK16visa04cu:458": "atra kaviprauḍhoktisiddhenāpahnutyalaṅkāreṇa bhaviṣyadrākṣasaśrīvināśarūpaṃ vastu vyajyate /",
  "GK16visa04cu:459": "************* COMMENTARY *************",
  "GK16visa04cu:460": "Vijñapriyā:",
  "GK16visa04cu:461": "(vi, la) kaviprauḍhoktisiddhālaṅkāravyaṅgyaṃ vastvāha---dhasānaneti /",
  "GK16visa04cu:462": "daśānanasya kirīṭebhyaḥ maṇivyājena maṇipatanacchalena rākṣasaśriyaḥ aśrubindavaḥ pṛthivyāṃ paryastāḥ patitāḥ /",
  "GK16visa04cu:463": "apahnutyalaṅkāreṇeti---maṇipātāpahnutyā vyājapadena aśrubindusādhanāt /",
  "GK16visa04cu:464": "********** END OF COMMENTARY **********",
  "GK16visa04cu:465": "“dhammille navamallikāsamudayo haste sitāmbhoruhaṃ hāraḥ kaṇṭhataṭe payodharayuge śrīkhaṇḍalepo ghanaḥ /",
  "GK16visa04cu:466": "eko 'pi trikaliṅgabhūmitilaka ! tvatkīrtirāśiryayau /",
  "GK16visa04cu:467": "nānāmaṇḍanatāṃ purandapurīvāmabhruvāṃ vigrahe” //",
  "GK16visa04cu:468": "atra kaviprauḍhoktisiddhena rūpakālaṅkāreṇa bhūmiṣṭho 'pi svargasthānāmupakāraṃ karoṣīti vibhāvanālaṅkāro vyajyate /",
  "GK16visa04cu:469": "************* COMMENTARY *************",
  "GK16visa04cu:470": "Vijñapriyā:",
  "GK16visa04cu:471": "(vi, va) kaviprauḍhoktisiddhālaṅkāravyaṅgyamalaṅkāramāha---dhammilla iti /",
  "GK16visa04cu:472": "he trikaliṅgabhūmitilaka ! kaliṅgadeśabhūtrayātilaka ! eko 'pi tava kīrtirāśiḥ purandarapurīvāmabhruvāṃ surāṅganānāṃ vigrahe śarīre nānāmaṇḍanatāṃ yayau /",
  "GK16visa04cu:473": "tadeva darśayatidhammilla iti /",
  "GK16visa04cu:474": "dhamillaḥ saṃyatāḥ kacāḥ /",
  "GK16visa04cu:475": "vibhāvaneti--svargasthitireva svargasthānāmupakārakāraṇam /",
  "GK16visa04cu:476": "tadabhāve 'pi svargasthopakārakaraṇarūpakaphalavyaktirūpā vibhāvanā,",
  "GK16visa04cu:477": "sā ca svargasthityabhāvavācakaśabdābhāvāt vyaṅgyā /",
  "GK16visa04cu:478": "********** END OF COMMENTARY **********",
  "GK16visa04cu:479": "“śikhariṇi kva nu nāma kiyacciraṃ kimabhidhānamasāvakarottapaḥ /",
  "GK16visa04cu:480": "sumukhai ! yena tavādharapāṭalaṃ daśati bimbaphalaṃ śukaśāvakaḥ” //",
  "GK16visa04cu:481": "atrānena kavinibaddhasya kasyacitkāminaḥ prauḍhoktisiddhena vastunā tavādharaḥ puṇyātiśayalabhya iti vastu pratīyate /",
  "GK16visa04cu:482": "************* COMMENTARY *************",
  "GK16visa04cu:483": "Vijñapriyā:",
  "GK16visa04cu:484": "(vi, śa) kavinibaddhavaktṛprauḍhoktisiddhavastuvyaṅgyaṃ vastvāha---śikhariṇi iti /",
  "GK16visa04cu:485": "asau śukaśāvakaḥ kka nu śikhariṇi kasmin parvate kiyacciraṃ kimabhidhānaṃ kiṃ nāmakaṃ tapaḥ akarot /",
  "GK16visa04cu:486": "yena hetunā tava adharavat pāṭalaṃ bimbaphalaṃ daśāti /",
  "GK16visa04cu:487": "tava adharatulyavastudaṃśanamapi tapaḥ phalamiti ślokasya bhāvarathaḥ /",
  "GK16visa04cu:488": "********** END OF COMMENTARY **********",
  "GK16visa04cu:489": "“subhage ! koṭisaṃkhyatvamupetya madanāśugaiḥ /",
  "GK16visa04cu:490": "vasante pañcatā tyaktā pañcatāsīdviyoginām” //",
  "GK16visa04cu:491_0": "atra kavinibaddhavaktṛprauḍhoktisiddhena kāmaśarāṇāṃ koṭisaṃkhyatvaprāptyo nikhilaviyogimaraṇona",
  "GK16visa04cu:491_1": "vastunā śarāṇāṃ pañcatā śarān vimucya viyoginaḥ śriteve tyutprekṣālaṅkāro vyajyate /",
  "GK16visa04cu:492": "************* COMMENTARY *************",
  "GK16visa04cu:493": "Vijñapriyā:",
  "GK16visa04cu:494": "(vi, ṣa) kavinibaddhavastuprauḍhoktisiddhavastu vyaṅgyamalaṅkāramāha---subhaga iti /",
  "GK16visa04cu:495": "vasante madanāśagaiḥ koṭisaṃkhyatvam upetya labdhvā,",
  "GK16visa04cu:496": "pañcatā pañcasaṃkhyatā tyaktā,",
  "GK16visa04cu:497": "viyogināṃ pañcatā maraṇakālīnapañcabhūtaviśleṣaḥ /",
  "GK16visa04cu:498": "āsīt /",
  "GK16visa04cu:499": "atrati---subhage iti /",
  "GK16visa04cu:500": "sambodhanāt kāmuka evātra vaktā natu kaviḥ /",
  "GK16visa04cu:501": "tatprauḍhoktisiddhena viyogināṃ maraṇena ityanvayaḥ /",
  "GK16visa04cu:502": "utprekṣā vyajyata iti--tadvācakevakārādhabhāvād vyañjanā /",
  "GK16visa04cu:503": "********** END OF COMMENTARY **********",
  "GK16visa04cu:504": "“mallikāmukule caṇiḍa ! bhāti guñjan madhuvrataḥ /",
  "GK16visa04cu:505": "prayāṇo pañjabāṇasya śaṅvamāpūrayanniva” //",
  "GK16visa04cu:506": "atra kavinibaddhavaktṛprauḍhoktisiddhenotprekṣālaṅkāreṇa kāmasyāyamunmādakaḥ kālaḥ prāptastatkathaṃ mānini mānaṃ na muñcasīti vastu vyajyate /",
  "GK16visa04cu:507": "************* COMMENTARY *************",
  "GK16visa04cu:508": "Vijñapriyā:",
  "GK16visa04cu:509": "(vi, sa) savinibaddhavaktṛprauḍhoktisiddhālaṅkāravyaṅgyaṃ vastvāha---malliketi /",
  "GK16visa04cu:510": "śaṅkhamāpūrayanniveti /",
  "GK16visa04cu:511": "mallikāmukulasya śaṅkhākāratvāt bhṛṅgaguñjanasya śaṅkhaśabdatulyatvāt /",
  "GK16visa04cu:512": "māninī pratīyamuktirityabhiprāyeṇa kavinibaddhavaktṛprauḍhoktisiddhamudāharaṇamidam /",
  "GK16visa04cu:513": "ata eva kathaṃmānaṃ na muñcasi iti vyākhyā /",
  "GK16visa04cu:514": "********** END OF COMMENTARY **********",
  "GK16visa04cu:515": "“mahilāsahassabharie tuha hiae suhaa sā amāantī /",
  "GK16visa04cu:516": "aṇudiṇamaṇaṇṇakammā aṅga taṇuttraṃ pi taṇuei” //",
  "GK16visa04cu:517": "************* COMMENTARY *************",
  "GK16visa04cu:518": "Locanā:",
  "GK16visa04cu:519": "(lo, ū) mahilāsahastrabharite tava hṛdaye subhaga sāmāntī /",
  "GK16visa04cu:520": "anudinamananyamanā aṅgaṃ tanukamapi tanūkaroti /",
  "GK16visa04cu:521": "********** END OF COMMENTARY **********",
  "GK16visa04cu:522": "atrāmāantīti kavinibaddhavaktṛprauḍhoktisiddhena kāvyaliṅgālaṅkāreṇa tanostanūkaraṇo 'pi tava hṛdaye na vartata iti viśeṣoktyalaṅkāro vyajyate /",
  "GK16visa04cu:523": "************* COMMENTARY *************",
  "GK16visa04cu:524": "Vijñapriyā:",
  "GK16visa04cu:525": "(vi, ha) kavinibaddhavaktṛprauḍhoktisiddhālaṅkāravyaṅgyamalaṅkāramāha---mahilāsahasseti /",
  "GK16visa04cu:526": "“mahilāsahastrabharite tava hṛdaye subhaga ! sāmāntī /",
  "GK16visa04cu:527": "anudinamananyakarmā aṅgaṃ tanvapi tanayati //",
  "GK16visa04cu:528": "“iti saṃskṛtam /",
  "GK16visa04cu:529": "nāyakasya bahunāyikābhāvanāduḥ khena kṛśāyā nāyikāyā avasthāṃ nāyake kathayantyāstatsakhyā uktiriyam /",
  "GK16visa04cu:530_0": "mahilā strī tāsāṃ sahastreṇa bharite tava hṛdaye amāntī avakāśamalabhamānā sā anudinaṃ",
  "GK16visa04cu:530_1": "divasaṃ vyāpya ananyakarmmā tyaktānyakāryyā satī tanu svataḥ kṛśaṃ aṅgaṃ tanayati",
  "GK16visa04cu:530_2": "tanūkaroti kṛśataraṃ karoti /",
  "GK16visa04cu:531": "nāmakāritāntasya tanuśabdasya rūpamidam /",
  "GK16visa04cu:532": "kāvyaliṅgeti--kāvyaliṅgaṃ hetvalaṅkāraḥ /",
  "GK16visa04cu:533": "hṛdaye sthānālābhasya aṅgatanūkaraṇahetutvāt /",
  "GK16visa04cu:534": "hṛdaye na varttate iti---tanayatīti varttamānanirddeśāt adyāpi hṛdaye vṛttyalābhaḥ /",
  "GK16visa04cu:535": "viśeṣoktiriti aṅgatanūkaraṇarūpakāraṇasatve 'pi hṛdaye sthānalābharūpakāryyasyābhāvarūpā viśeṣoktiḥ /",
  "GK16visa04cu:536": "Locanā:",
  "GK16visa04cu:537": "(lo, ṛ)",
  "GK16visa04cu:538": "atreti---rūpaṇādayaḥ kavervyāpārāḥ kaveśca prādhānyavyaṅgyabodhanārthā rūpaṇādayo vyāpārā yathātra camatkurvanti na tathā vācyeṣu /",
  "GK16visa04cu:539": "rūpakādyalaṅkāreṣu hi vācyānāṃ rūpyāṇāṃ mukhādīnāmeva rūpaṇādivyāpārād rūpakādibhyaścandrādibhyaśca prādhānyamityarthaḥ /",
  "GK16visa04cu:540": "********** END OF COMMENTARY **********",
  "GK16visa04cu:541": "na khalu kaveḥ kavinibaddhasyeva rāgādyāviṣṭatā ataḥ kavinibaddhavaktṛprauḍhoktiḥ kaviprauḍhokteradhikaṃ sahṛdayavamatkārakāriṇīti pṛthakpratipāditā /",
  "GK16visa04cu:542": "************* COMMENTARY *************",
  "GK16visa04cu:543": "Vijñapriyā:",
  "GK16visa04cu:544": "(vi, ka)",
  "GK16visa04cu:545": "nanu---prauḍhoktisiddhatvenaiva ubhayasaṃgrahasambhave kimarthaṃ kavinibaddhavaktṛkatvena pṛthagupādānamityata āha-na khalviti /",
  "GK16visa04cu:546": "kavyapekṣayā kavinibaddhasya rāgātiśayāt pṛthagupādānamityarthaḥ /",
  "GK16visa04cu:547": "********** END OF COMMENTARY **********",
  "GK16visa04cu:548": "[evaṃ vācyārthasya vyañcakatve udāhṛtam /]",
  "GK16visa04cu:549": "************* COMMENTARY *************",
  "GK16visa04cu:550": "Vijñapriyā:",
  "GK16visa04cu:551": "(vi, kha) evaṃ vācyārthasyeti---idamatrāvadheyam /",
  "GK16visa04cu:552": "gāḍhakāntadaśanetyādau darśitasya virodhālaṅkārasya vyañjakasya vācakāpikārābhāvād vyaṅgyatvameva,",
  "GK16visa04cu:553": "evaṃ sajjayati surabhimāsa ityādau vasantādeḥ śarakaraṇadirūpavastuno vyañjakasya vyaṅgyatvameva ityato 'tra prāyaśa iti pūraṇīyam /",
  "GK16visa04cu:554": "kāvyaprakāśakṛnmate tu vyañjakavastvalaṅkārayoḥ vācyatvādyaniyama eva /",
  "GK16visa04cu:555": "ata eva lakṣyavyaṅgyayorapi vyañjakatvamudāhāryyamiti tenoktam nanu rūpaṇameva rūpakālaṅkāraḥ /",
  "GK16visa04cu:556": "utprekṣaṇameva utprekṣālaṅkāraḥ,",
  "GK16visa04cu:557": "vyatirecanameva vyatirekālaṅkāraḥ tathā ca yatra rūpakālaṅkārasya vyaṅgayatvam tatra kiṃ rūpyamānavastūdāharaṇaṃ na syāt /",
  "GK16visa04cu:558": "kāraḥ /",
  "GK16visa04cu:559": "evamutprekṣyamāṇavyatiricyamānavastunorityata āha--eṣu ceti--tattad vastavapekṣayā tadalaṅkāra eva ādhikacamatkārīti tattadudāharaṇameva tattat iti bhāvaḥ /",
  "GK16visa04cu:560": "yadyapi subhage koṭisaṃkhyātvam ityatra utprekṣālaṅkāraḥ,",
  "GK16visa04cu:561": "diśi mandāyate ityatra vyatirekālaṅkāraśca vyaṅgya uktaḥ /",
  "GK16visa04cu:562": "rūpakālaṅkāra vyaṅgyatvaṃ tu noktaṃ tathāpi--- calāpāṅgāṃ dṛṣṭiṃ spṛśasi bahuśo vepathumatī rahasyākhyāyīva svanasi mṛdu karṇāntikacaraḥ /",
  "GK16visa04cu:563": "karaṃ vyādhunvatyāḥ pibasi ratisarvasvamadharaṃ vayaṃ tattvānveṣānmadhukara ! hatāstvaṃ khalu kṛtī //",
  "GK16visa04cu:564": "ityatra madhukare kāmukarūpaṇaṃ vyaṅgya bodhyam /",
  "GK16visa04cu:565": "********** END OF COMMENTARY **********",
  "GK16visa04cu:566": "eṣu cālaṅkṛtivyañjanasthale rūpaṇotprekṣaṇavyatirecanādimātrasya prādhānyaṃ sahṛdayasaṃvedyam,",
  "GK16visa04cu:567": "na tu rūpyādīnāmityalaṅkṛtereva mukhyatvam /",
  "GK16visa04cu:568": "************* COMMENTARY *************",
  "GK16visa04cu:569": "Vijñapriyā:",
  "GK16visa04cu:570": "(vi, ga)",
  "GK16visa04cu:571": "lakṣyārthasya yathetyādi-idamatrāvadheyam--“bhamma dhammia“ityādāvapyabhramaṇaṃ vyaṅgyamuktam /",
  "GK16visa04cu:572": "tattulyayuktike niḥ śeṣetyādau tadantikagamanaṃ lakṣyamityuktamitīdaṃ svoktiviruddham /",
  "GK16visa04cu:573": "“kvacid bādhyatayā khyāti “rityādyuktayukterubhayatra samānatvāt /",
  "GK16visa04cu:574": "********** END OF COMMENTARY **********",
  "GK16visa04cu:575": "ekaḥ śabdārthaśaktyutthe--",
  "GK16visa04cu:576": "abhayaśaktyudbhave vyaṅgye eko dhvanerbhedaḥ /",
  "GK16visa04cu:577": "yathā---",
  "GK16visa04cu:578": "************* COMMENTARY *************",
  "GK16visa04cu:579": "Vijñapriyā:",
  "GK16visa04cu:580": "(vi, gha) ubhayaśaktyutthamudāharaṇamāha---eketi /",
  "GK16visa04cu:581": "ekaḥ prabheda ityarthaḥ /",
  "GK16visa04cu:582": "śabdaśaktyutthe vyañjane tatprapañcasya arthaśaktyutthe vyañjane tatprapañcasya darśitatvāt /",
  "GK16visa04cu:583": "ubhayaśaktyutthaprapañcasya tāvataiva gatārthatvāt eka ityuktam /",
  "GK16visa04cu:584": "na tu darśayiṣyamāṇodāharaṇe 'laṅkārasya vyaṅgyatvāt alaṅkārarūpatayā eka ityukta iti kenaciduktaṃ yuktam /",
  "GK16visa04cu:585": "“kṣaṇadāsāvakṣaṇadāvanamavanaṃ vyasanamavyasanam /",
  "GK16visa04cu:586": "bata vīra ! tava dviṣatāṃ parāṅmukhe tvayi parāṅmukhaṃ sarvam” //",
  "GK16visa04cu:587_0": "ityatrār'thāntaranyāsaghaṭakaśabdaśaktyār'thāntaranyāsarūpār'thaśaktyā ca vidhirapi",
  "GK16visa04cu:587_1": "tvāmanuvarttate iti vastuvyañjanāyā api sambhavāt svataḥ sambhavyādyarthavyaṅgyatvena",
  "GK16visa04cu:587_2": "bhedāntaraprasakterdurvāratvācca /",
  "GK16visa04cu:588": "********** END OF COMMENTARY **********",
  "GK16visa04cu:589": "“himamuktacandraruciraḥ sapadmako madayan dvijāñjanitamīnaketanaḥ /",
  "GK16visa04cu:590": "abhavatprasāditasuro mahotsavaḥ pramadājanasya sa cirāya mādhavaḥ” //",
  "GK16visa04cu:591": "************* COMMENTARY *************",
  "GK16visa04cu:592": "Vijñapriyā:",
  "GK16visa04cu:593": "(vi, ṅa) himamukteti---mādhavaḥ kṛṣṇaḥ pramadājanasya mahotsavo mahotsave hetuścirāya abhavat /",
  "GK16visa04cu:594": "atra suddhasāropā lakṣaṇā /",
  "GK16visa04cu:595": "kīdṛśaḥ himamuktacandra iva ruciraḥ /",
  "GK16visa04cu:596": "sapadmakaḥ padmayā lakṣmyā hastapādastharekhārūpapadmena vā sāhitaḥ /",
  "GK16visa04cu:597": "dvijān brāhmaṇān madayan ānandayan /",
  "GK16visa04cu:598": "janito mīnaketanaḥ pradyunmaḥ yena tādṛśaḥ /",
  "GK16visa04cu:599": "prasāditāḥ prīṇitāḥ surā devā yena tādṛśaśca /",
  "GK16visa04cu:600": "atra mādhavo vasanto 'pi śabdaśaktyā arthaśaktyā ca vyajyate /",
  "GK16visa04cu:601": "tathā hi mādhavaśabdasya vasante 'pi śaktyā sapadmaka ityatra sapadmakaśabdarūpasya padmasahite 'pi śaktyā,",
  "GK16visa04cu:602": "dvijān ityatra dvijaśabdasya pakṣiṣvapi śaktyā janitamīnaketana ityatra surāprasādane 'pyasya śabdasya śaktyā ca vasantapratyāyane śabda śaktiḥ /",
  "GK16visa04cu:603": "himamuktetyatra pramadājanasyetyatra śliṣṭaśabdābhāvāt arthaśāktaḥ /",
  "GK16visa04cu:604": "tataśca vasantasyāprākaraṇikatvena tatpratyāyanasya prakṛte 'nupayogād vasanta iva kṛṣṇa ityupamāpratītiḥ /",
  "GK16visa04cu:605": "tadāha---upamālaṅkāra iti /",
  "GK16visa04cu:606": "********** END OF COMMENTARY **********",
  "GK16visa04cu:607": "atra mādhavaḥ kṛṣṇo mādhavo vasanta ivetyupamālaṅkāro vyaṅgyaḥ /",
  "GK16visa04cu:608": "************* COMMENTARY *************",
  "GK16visa04cu:609": "Locanā:",
  "GK16visa04cu:610": "(lo, ṝ) himeti---himamuktacandra iva pakṣe himamuktacandreṇa ruciraḥ /",
  "GK16visa04cu:611": "padmā lakṣmīḥ padmaṃ kamalaṃ ca /",
  "GK16visa04cu:612": "mīnaketanaḥ pradyumnāvatāraḥ, sāmānyamadanaśca, surāḥ tridaśāḥ, murā madyam /",
  "GK16visa04cu:613": "mādhavo harirvasantaśca /",
  "GK16visa04cu:614": "atra mādhavaśabdapratipādyatayā harivasantayoḥ aupamyapratipādakasya himamukta ityādiśabdasya śabdaparivṛttisahatvādarthaśakterdārḍhyam /",
  "GK16visa04cu:615": "********** END OF COMMENTARY **********",
  "GK16visa04cu:616": "evaṃ ca vyaṅgyabhedādeva vyañjakānāṃ kāvyānāṃ bhedaḥ /",
  "GK16visa04cu:617": "tadaṣṭādaśadhā dhvaniḥ // VisSd_4.9 //",
  "GK16visa04cu:618": "avivakṣitavācyor'thāntarasaṃkramitavācyo 'tyantatiraskṛtavācyaśceti dvividhaḥ /",
  "GK16visa04cu:619": "vivakṣitānyaparavācyastu asaṃlakṣyakramavyaṅgyatvenaikaḥ /",
  "GK16visa04cu:620": "saṃlakṣyakramavyaṅgyatvena ca śabdārthobhayaśaktimūlatayā pañcadaśetyaṣṭādaśabhedo dhvaniḥ /",
  "GK16visa04cu:621": "************* COMMENTARY *************",
  "GK16visa04cu:622": "Vijñapriyā:",
  "GK16visa04cu:623": "(vi, ca) aṣṭādaśatvaṃ darśayati---avivakṣiteti /",
  "GK16visa04cu:624": "pañcadaśeti--śabdaśaktyutthau dvau, arthaśaktyutthaśca dvādaśa, ubhayaśaktyutthe eva iti pañcadaśa /",
  "GK16visa04cu:625": "********** END OF COMMENTARY **********",
  "GK16visa04cu:626": "eṣu ca--",
  "GK16visa04cu:627": "vākye śabdārthaśaktyutthastadanye padavākyayoḥ /",
  "GK16visa04cu:628": "************* COMMENTARY *************",
  "GK16visa04cu:629": "Locanā:",
  "GK16visa04cu:630": "(lo, ḷ) śabdaparivṛttisahatvāsahatvābhyāmeva hi sarvatra śabdārthaśaktimūlatvasya vyavasthāpanam /",
  "GK16visa04cu:631": "ata eva cāsya bhedasya bahupadaniṣṭatvenaiva sambhavābhiprāyeṇa granthakṛtpadaniṣṭatvaṃ nāstīti vakṣyati /",
  "GK16visa04cu:632": "tathaiva ca prācīnairuktam /",
  "GK16visa04cu:633": "“pathia ṇa ettha“ityādau parivṛttyasaha eva strastarapayodharaśabdayoreva vyañjakatvamiti śabdaśaktimūlatvam /",
  "GK16visa04cu:634": "vyañjakatvasya bahuniṣṭatve 'pi padasamudayaniṣṭatvābhiprayeṇa vākyaniṣṭatvam /",
  "GK16visa04cu:635": "********** END OF COMMENTARY **********",
  "GK16visa04cu:636": "tatrārthāntarasaṃkramitavācyo dhvaniḥ padagato yathā---",
  "GK16visa04cu:637": "************* COMMENTARY *************",
  "GK16visa04cu:638": "Vijñapriyā:",
  "GK16visa04cu:639": "(vi, cha) vākya iti---ubhayaśaktyuttho vyaṅgyo vākyamātravyaṅgya ityarthaḥ /",
  "GK16visa04cu:640": "vyañjakārthavācakaśliṣṭaśabdānāṃ ca ekavyaṅgyavyañjane vākyatvaniyamāt /",
  "GK16visa04cu:641": "tadanye iti---tadanye vyaṅgyāḥ padena vākyena ca vyaṅgyā ityarthaḥ /",
  "GK16visa04cu:642": "tatreti---tatra dhvanipada vyaṅgyaparam /",
  "GK16visa04cu:643": "padagataḥ padamātravyaṅgyaḥ /",
  "GK16visa04cu:644": "********** END OF COMMENTARY **********",
  "GK16visa04cu:645": "“dhanyaḥ sa eva taruṇo nayane tasyaiva nayane ca /",
  "GK16visa04cu:646": "yuvajanamohanavidya bhaviteyaṃ yasya saṃmukhe sumukhaī” //",
  "GK16visa04cu:647": "atra dvitīyanayanaśabdo bhagyavattādiguṇaviśiṣṭanayanaparaḥ /",
  "GK16visa04cu:648": "************* COMMENTARY *************",
  "GK16visa04cu:649": "Vijñapriyā:",
  "GK16visa04cu:650": "(vi, ja) dvijīyanayataśabda iti---atra lakṣyārthasya atiśayo vyaṅgya iti vakṣyati /",
  "GK16visa04cu:651": "********** END OF COMMENTARY **********",
  "GK16visa04cu:652": "vākyagato yathā---",
  "GK16visa04cu:653": "“tvāmasmi vacmi viduṣāṃ samavāyo 'tra tiṣṭhati /",
  "GK16visa04cu:654": "ātmīyāṃ matimāsthāya sthitimatra vidhehi tat” //",
  "GK16visa04cu:655": "atra pratipādyasya saṃmukhīnatvādeva labdhe pratipādyatve tvāmiti punarvacanamanyavyāvṛttiviśiṣṭaṃ tvadarthaṃ takṣayati /",
  "GK16visa04cu:656": "evaṃ vacmītyanenaiva kartari labdhe 'smīti punarvacanam /",
  "GK16visa04cu:657": "tathā viduṣāṃ samavāya ityanenaiva vaktuḥ pratipādane siddhe punarvacmīti vacanamupadiśāmīti vacanaviśeṣarūpamarthaṃ lakṣayati /",
  "GK16visa04cu:658": "etāni ca svātiśayaṃ vyañjayanti /",
  "GK16visa04cu:659": "etena mama vacanaṃ tavātyantaṃ hitaṃ tadavaśyameva kartavyamityabhiprāyaḥ /",
  "GK16visa04cu:660": "************* COMMENTARY *************",
  "GK16visa04cu:661": "Vijñapriyā:",
  "GK16visa04cu:662": "(vi, jha)tvāmasmītyatra tvadādyanekalākṣaṇikapadānāṃ lākṣaṇikatvaṃ darśayati---atreti /",
  "GK16visa04cu:663": "anyavyāvṛttiviśiṣṭamiti---tathā ca tvāmeva ahameva ityarthaḥ /",
  "GK16visa04cu:664": "etāni ceti---etāni lakṣyārthe rūpāṇi vastūnītyarthaḥ /",
  "GK16visa04cu:665": "svātiśayamiti---svāpekṣayādhikārtha eva svātiśayaḥ /",
  "GK16visa04cu:666": "tamadhikamarthamāha---eteneti /",
  "GK16visa04cu:667": "abhiprāyo abhiprāyasthavyaṅgyārthaḥ /",
  "GK16visa04cu:668": "********** END OF COMMENTARY **********",
  "GK16visa04cu:669": "tadevamayaṃ vākyagato 'parthāntarasaṃkramitavācyo dhvaniḥ /",
  "GK16visa04cu:670": "atyantatiraskṛtavācyaḥ padagato yathā---“niḥśvāsāndha-” ityādi /",
  "GK16visa04cu:671": "vākyavato yathā-“upakṛtaṃ bahu tatra-” ityādi /",
  "GK16visa04cu:672": "anyeṣāṃ vākyāgatatve udāhṛtam /",
  "GK16visa04cu:673": "padagatatvaṃ yathā--",
  "GK16visa04cu:674": "“lāvaṇyaṃ tadasau kāntistadrūpaṃ sa vacaḥ kramaḥ /",
  "GK16visa04cu:675": "tadā sudhāspadamabhūdadhunā tu jvaro mahān” //",
  "GK16visa04cu:676": "************* COMMENTARY *************",
  "GK16visa04cu:677": "Locanā:",
  "GK16visa04cu:678": "(lo, e) lāvaṇyamiti---sarvāvayavagataḥ ko 'pyātiśayaḥ lāvaṇyam /",
  "GK16visa04cu:679": "kāntirujjvalatā ca pṛthak pṛthagavayavāśritā /",
  "GK16visa04cu:680": "jvaraḥ pīḍādāyakaḥ /",
  "GK16visa04cu:681": "lāvaṇyādīnām ityataḥ pūrvaṃ pratītervibhāvādisāmagrīsādhyatve 'pi pūraṇīyam /",
  "GK16visa04cu:682": "********** END OF COMMENTARY **********",
  "GK16visa04cu:683": "atra lāvaṇyādīnāṃ tādṛganubhavaikagaucaratāvyañjakānāṃ tadādiśabdānāmeva prādhānyam,",
  "GK16visa04cu:684": "anyeṣāṃ tu tadupakāritvameveti tanmūlaka eva dhvanivyapadeśaḥ /",
  "GK16visa04cu:685": "************* COMMENTARY *************",
  "GK16visa04cu:686": "Vijñapriyā:",
  "GK16visa04cu:687": "(vi, ña) asaṃlakṣyakramaṃ padagataṃ vyaṅgyamudāharati---lāvaṇyamiti /",
  "GK16visa04cu:688": "atreti---lāvaṇyādīnāṃ yadanubhavaikagocaratvaṃ tattad vyañjakānāmityarthaḥ /",
  "GK16visa04cu:689": "vyañjakānāmityatra jñāpakānāmityarthaḥ /",
  "GK16visa04cu:690": "tena anubhavaikagocaratvaṃ tadādipadānāṃ vācyameva bodhyaṃ,",
  "GK16visa04cu:691": "na tu vyaṅgyam kintu vipralambha eva vyaṅgyaḥ /",
  "GK16visa04cu:692": "tadādyanekapadānāṃ cātra na vākyatvaṃ vibhinnavākyasthatvena parasparānanvayāt /",
  "GK16visa04cu:693": "na ca tadā sudhāspadamabhūdityatra sarveṣāṃ tadādipadārthānāmanvayāt vākyatvameveti vācyam /",
  "GK16visa04cu:694": "tallāvaṇyamityanenaiva vipralambhavyañjanena tadā sudhāspadamityanvayāpekṣāṃ vinaiva vyañjaktvena padatvenaiva vyañjakatvāt /",
  "GK16visa04cu:695": "mahāvākyavyaṅgyatve 'pi padagatavyaṅgyamūlo vyavahāraḥ /",
  "GK16visa04cu:696": "********** END OF COMMENTARY **********",
  "GK16visa04cu:697": "taduktaṃ dhvanikṛtā---",
  "GK16visa04cu:698": "“ekāvayavasaṃsthena bhūṣaṇoneva kāminī /",
  "GK16visa04cu:699": "padadyotyena sukaverdhvaninā bhāti bhāratī” //",
  "GK16visa04cu:700": "evaṃ bhāvādiṣvapyūhyam /",
  "GK16visa04cu:701": "************* COMMENTARY *************",
  "GK16visa04cu:702": "Vijñapriyā:",
  "GK16visa04cu:703": "(vi, ṭa) tanmukhenaiva kāvyaśobhāpratītirityatra saṃvādaṃ darśayati---taduktamiti /",
  "GK16visa04cu:704": "dhvaninā vyaṅgyena bhāratī vākyarūpā /",
  "GK16visa04cu:705": "padavyaṅgye rasādirūpe 'saṃlakṣyakrame udāhṛte bhāvādirūpāsaṃlakṣyakramasyāpi padavyaṅgyatvamūhyamityāha /",
  "GK16visa04cu:706": "********** END OF COMMENTARY **********",
  "GK16visa04cu:707": "“bhuktimuktikṛdekāntasamādeśanatatparaḥ /",
  "GK16visa04cu:708": "kasya nānandanisyandaṃ vidadhāti sadāgamaḥ” //",
  "GK16visa04cu:709": "************* COMMENTARY *************",
  "GK16visa04cu:710": "Vijñapriyā:",
  "GK16visa04cu:711": "(vi, ṭha)",
  "GK16visa04cu:712": "śabdaśaktyudbhavaṃ vastupadavyaṅgyamāha---bhuktimuktikṛditi---upanāyakāgamanaṃ dṛṣṭvā santoṣaṃ vyañjayantyā uktiriyam /",
  "GK16visa04cu:713": "vācyārthe sadāgamaḥ sacchāstram /",
  "GK16visa04cu:714": "bhuktimuktī svargabhogamokṣau /",
  "GK16visa04cu:715": "ekantaṃ samyagādeśanaṃ tattvajñānopadeśaḥ /",
  "GK16visa04cu:716": "vyaṅgyārthe tu sadagamaḥ satpuruṣopanāyakāgamaḥ /",
  "GK16visa04cu:717": "bhuktimuktī suratopayogagṛhakarmatyāgau /",
  "GK16visa04cu:718": "ekantasya samādeśanaṃ rahasyopadeśaḥ /",
  "GK16visa04cu:719": "Locanā:",
  "GK16visa04cu:720": "(lo, ai) bhuktīti /",
  "GK16visa04cu:721": "bhuktirbhogaḥ, sambhogaśca /",
  "GK16visa04cu:722": "muktiḥ niḥ śreyasam itaravyāpāravyāsaṅgaparityagasuśaṃ ca /",
  "GK16visa04cu:723": "ekāntaḥ paramārthasvarūpaṃ saṃketasthānaṃ ca /",
  "GK16visa04cu:724": "sadāgamaḥ sacchāstraṃ sataḥ puruṣasyāgamanaṃ ca /",
  "GK16visa04cu:725": "********** END OF COMMENTARY **********",
  "GK16visa04cu:726": "atra sadāgamaśabdaḥ sannahitamupanāyakaṃ prati sacchāstrārthamabhidhāya sataḥ puruṣasyāgama iti vastu vyanakti /",
  "GK16visa04cu:727": "************* COMMENTARY *************",
  "GK16visa04cu:728": "Vijñapriyā:",
  "GK16visa04cu:729": "(vi, ḍa)",
  "GK16visa04cu:730_0": "atra śliṣṭasadāgamapadaśaktimūlakavyañjakatvameva anyavyañjakapadānāmiti tatpadasyaiva",
  "GK16visa04cu:730_1": "vyañjakatvaṃ tadāha--atreti---sacchāstramāpātataḥ prakaraṇagamyaṃ gāmānyato 'bhidhāya",
  "GK16visa04cu:730_2": "upanāyakaṃ prati satpuruṣāgamaṃ vyanakti ityarthaḥ /",
  "GK16visa04cu:731": "********** END OF COMMENTARY **********",
  "GK16visa04cu:732": "nanu sadāgamaḥ sadāgama iveti na kathamupamādhvaniḥ ? sadāgamaśabdayorupamānopameyabhāvāvivakṣaṇāt /",
  "GK16visa04cu:733": "rahasyasya saṅgopanārthameva hi dvyarthapadapratipādanam /",
  "GK16visa04cu:734": "prakaraṇādiparyālocanena ca sacchāstrābhidhānasyāsambandhatvāt /",
  "GK16visa04cu:735": "************* COMMENTARY *************",
  "GK16visa04cu:736": "Vijñapriyā:",
  "GK16visa04cu:737": "(vi, ḍha) satpuruṣāgamasacchāstrayorupamādhvanitvamāśaṅkate--nanviti /",
  "GK16visa04cu:738": "samādhatte--neti /",
  "GK16visa04cu:739": "upamāvivakṣāvījamāha--rahasyeti /",
  "GK16visa04cu:740": "nanu ralasya saṃgopanamupamā cāstvityatra āha--prakaraṇadīti /",
  "GK16visa04cu:741": "ādipadāt tātparyyaparigrahaḥ /",
  "GK16visa04cu:742": "pratisandhānena satpuruṣāgamasyaiva āsvādyatvena aprākaraṇikasacchāstrasya prakṛtāsambandhatvāt;",
  "GK16visa04cu:743": "tasyā āsvādyatvābhāvāt tadupamāyā api anāsvādyatvena tāvatā sambandhīkaraṇasyāpi anupayogāt /",
  "GK16visa04cu:744": "********** END OF COMMENTARY **********",
  "GK16visa04cu:745": "“ananyasādhāraṇadhīrdhṛtākhilavasundharaḥ /",
  "GK16visa04cu:746": "rājate ko 'pi jagati sa rājā puruṣottamaḥ” //",
  "GK16visa04cu:747": "atra puruṣottamaḥ puruṣottama ivetyupamādhvaniḥ /",
  "GK16visa04cu:748": "anayoḥ śabdaśaktimūlau saṃlakṣyakramabhedau /",
  "GK16visa04cu:749": "************* COMMENTARY *************",
  "GK16visa04cu:750": "Vijñapriyā:",
  "GK16visa04cu:751": "(vi, ṇa) śabdaśaktimūlamalaṅkāraṃ padadyotyamāha--ananyeti /",
  "GK16visa04cu:752": "dhṛtā pālitā, pakṣe kūrmānantamūrttyā ūḍhā /",
  "GK16visa04cu:753": "asya padasyāpi śaktyā vyaṅgyatve 'pi na vākyavyaṅgyatvaṃ puruṣottamapadaśleṣādhīnapratītikatvādasya śliṣṭārthasya /",
  "GK16visa04cu:754": "upamādhvaniriti--asya puruṣottamapadasya saṅgopanādiprayojanakatvābhāvena upamāyāmeva tātparyyātsaṃlakṣyakramabhedau vastvalaṅkārau /",
  "GK16visa04cu:755": "********** END OF COMMENTARY **********",
  "GK16visa04cu:756": "sāyaṃ snānamupāsitaṃ malayajenāṅga samālepitaṃ yāto 'stācalamaulimambaramaṇivistrabdhamatrāgatiḥ /",
  "GK16visa04cu:757": "āścaryaṃ tava saukumāryamabhitaḥ klāntāsi yenādhunā netradvandvamamīlanavyatikaraṃ śaknoti te nāsitum” //",
  "GK16visa04cu:758": "************* COMMENTARY *************",
  "GK16visa04cu:759": "Vijñapriyā:",
  "GK16visa04cu:760": "(vi, ta) svataḥ sambhavivastuvyaṅgyaṃ vastupadadyotyamāha--sāyamiti /",
  "GK16visa04cu:761": "snānavartmani upanāyakopabhuktāṃ snātāgatāṃ klāntāṃ saśīṃ prati sakhyā upahāsoktiriyam /",
  "GK16visa04cu:762": "adhunā tava saukumāryyamāścaryyam /",
  "GK16visa04cu:763": "yena saukumāryyeṇa abhitaḥ sarvāṅgaṃ klāntāsi /",
  "GK16visa04cu:764": "nanu vartmani ātapātīdṛśaḥ klama ityatrāha---sāyamiti /",
  "GK16visa04cu:765": "malayajena candanena iti /",
  "GK16visa04cu:766": "etaddvayamapi klamanivārakam /",
  "GK16visa04cu:767": "nanu snānāduttaraṃ muhūrttadvayātmakasāyaṃkāle ātapasattvāt tata eva klama ityatrāha--yāto 'steti /",
  "GK16visa04cu:768": "ambaramaṇiḥ sūryyaḥ /",
  "GK16visa04cu:769": "drutagamanāt klamamapi nirasyati--vistrabdhamiti---vistrabdhaṃ yatheṣṭam, āgātikriyāviśeṣaṇamidam /",
  "GK16visa04cu:770": "viśrabdhamanyeti kvacit pāṭhaḥ /",
  "GK16visa04cu:771": "nanu klamaḥ kathaṃ jāta ityatrāha--yenādhunā iti /",
  "GK16visa04cu:772": "yena klamena tava netradvandvam amīlanavyatikaraṃ mīlanasambandharahitaṃ yathā syāttathā āsituṃ sthātuṃ na śakroti /",
  "GK16visa04cu:773": "Locanā:",
  "GK16visa04cu:774": "(lo, o)",
  "GK16visa04cu:775": "sāyamiti---na vidyate mīlanena vyatikaraḥ samparko yatra tat amīlanavyatikaraṃ yathā syāttathā'situṃ sthātumityarthaḥ /",
  "GK16visa04cu:776": "********** END OF COMMENTARY **********",
  "GK16visa04cu:777": "atra svataḥ saṃbhavinā vastunā kṛtaparapuruṣaparicayā klāntāsīti vastu vyajyate /",
  "GK16visa04cu:778": "taccādhunā klāntāsi,",
  "GK16visa04cu:779": "na tu pūrvaṃ kadācidapi tavaivaṃvidhaḥ klamo dṛṣṭa iti bodhayato 'dhunā padasyaivetarapadārthotkarṣādasyaiva padāntarāpekṣayā vaiśiṣṭyam /",
  "GK16visa04cu:780": "tadaprāptimahāduḥkhavilīnāśeṣapātakā /",
  "GK16visa04cu:781": "taccintāvipulāṅlādakṣīṇapuṇyacayā tathā //",
  "GK16visa04cu:782": "cintayantī jagatsūtiṃ paraṃ brahmasvarūpiṇam /",
  "GK16visa04cu:783": "nirucchvāsatayā muktiṃ gatānyā gopakanyakā” //",
  "GK16visa04cu:784": "(yugmakam)",
  "GK16visa04cu:785": "************* COMMENTARY *************",
  "GK16visa04cu:786": "Vijñapriyā:",
  "GK16visa04cu:787": "(vi, tha)",
  "GK16visa04cu:788": "svataḥ sambhavivastuvyaṅgyamalaṅkāraṃ padavyaṅgyamāha--tadaprāptītyādiślokadvayaṃ pūrvavarṇṇitavyavasāyād anyā gopakanyakā nirucchvāsatayā niruddhapraṇavāyutayā muktiṃ gatā /",
  "GK16visa04cu:789": "muktihetuṃ śrīkṛṣṇacintanamāha--cintayantīti /",
  "GK16visa04cu:790": "jagatsūtiṃ jagajjanakaṃ śrīkṛṣṇaṃ tathāpi samastapāpapuṇyakṣaye eva muktirityatastadupapādayati--tadaprāptīti--taccinteti ca /",
  "GK16visa04cu:791": "Locanā:",
  "GK16visa04cu:792": "(lo, au) tadaprāptīti---muktiṃ guruyantraṇāyā mokṣam /",
  "GK16visa04cu:793": "na tasya prāṇā utkāmanti tatraiva samavalīyante; iti śruteḥ /",
  "GK16visa04cu:794": "nirucchvāsatāyā mokṣe 'pi sambandhaḥ /",
  "GK16visa04cu:795": "********** END OF COMMENTARY **********",
  "GK16visa04cu:796_0": "atrāśeṣacayapadaprabhāvādanekajanmasahastrabhogyaduṣkṛtasukṛtaphalarāśitādātmyādhyavasitātayā",
  "GK16visa04cu:796_1": "bhagavadvirahaduḥkhacintāhlādayoḥ pratyāyanamityatiśayoktidvayapratītiraśeṣacayapadadvayadyotyā /",
  "GK16visa04cu:797": "atra ca vyañjakasya kaviprauḍhoktimantareṇāpi saṃbhavātsvataḥ saṃbhavitā /",
  "GK16visa04cu:798": "************* COMMENTARY *************",
  "GK16visa04cu:799": "Vijñapriyā:",
  "GK16visa04cu:800": "(vi, da)",
  "GK16visa04cu:801": "atreti---tadaprāptiduḥ khasya taccintāhlādasya copabhogena tajjanakapāpapuṇyayoreva kṣayaḥ sambhavati;",
  "GK16visa04cu:802": "natu samastapāpapuṇyayoḥ /",
  "GK16visa04cu:803": "ataḥ samastapāpapuṇyanāśakasamastatatphaladuḥ khasukheṣvanukteṣu uktaduḥ khasukhayorāropaḥ /",
  "GK16visa04cu:804": "ayameva cātrātiśayoktyalaṅkāraḥ /",
  "GK16visa04cu:805": "ato 'tra tadalaṅkāradvayam /",
  "GK16visa04cu:806": "anukte upameye uktopamānāropasya tattvāt /",
  "GK16visa04cu:807": "yathā kamalamanambhasītyatra anukte upameye mukhe upamānakamalāropaḥ /",
  "GK16visa04cu:808": "prakṛtānītyatra upameyāni anuktāni uktasukhaduḥ khadūyaṃ cāprakṛtatvāt upamānāni atastadāropādatiśayoktidvayam /",
  "GK16visa04cu:809": "upameyasyānuktatvena cātiśayoktyalaṅkāro vyaṅgya eva /",
  "GK16visa04cu:810": "tavdyayavyañjakau cātrāśeṣacayaśabdau pāpapuṇyayoḥ,",
  "GK16visa04cu:811": "aśeṣacayatvābhyāṃ nāśakayorduḥ khasukhayoraśeṣacayatvavyañjanāt /",
  "GK16visa04cu:812": "atra aśeṣacayapadayorekavākyasthatve 'pi dvābhyāṃ vyaṅgyadvayavyañjanānnaikavākyatvena vyañjakatvamataḥ padatvenaiva vyañjakatvam",
  "GK16visa04cu:813": "********** END OF COMMENTARY **********",
  "GK16visa04cu:814": "“paśyantyasaṃkhyapathagāṃ tvaddānajalavāhinīm /",
  "GK16visa04cu:815": "deva ! tripathagātmānaṃ gopayatyugramūrdhani” //",
  "GK16visa04cu:816": "idaṃ mama /",
  "GK16visa04cu:817": "atra paśyantīti kaviprauḍhoktisiddhena kāvyaliṅgālaṅkāreṇa na ke 'pyanye dātārastava sadṛśā iti vyatirekālaṅkāro 'saṃkhyapadadyotyaḥ /",
  "GK16visa04cu:818": "************* COMMENTARY *************",
  "GK16visa04cu:819": "Vijñapriyā:",
  "GK16visa04cu:820": "(vi, dha)",
  "GK16visa04cu:821": "saṃkṣepārthamalaṅkārasya vastvalaṅkāravyañjanāmupekṣya prauḍhoktisiddhālaṅkārasya vyaṅgyamalaṅkārapadadyotyamāha--paśyantīti /",
  "GK16visa04cu:822": "tvaddānajalavāhinyā nadyā asaṃkhyapathagāmitvadarśanāt pathatrayagāminyā gaṅgāyā lajjayā śivāśirasi ātmagopanam /",
  "GK16visa04cu:823": "kāvyaliṅgeneti--darśanasya ātmagopanahetutvāt hetvalaṅkāreṇa ityarthaḥ /",
  "GK16visa04cu:824": "********** END OF COMMENTARY **********",
  "GK16visa04cu:825": "evamanyeṣvapyarthaśaktipūlasaṃlakṣyakramabhedeṣūdāhāryam /",
  "GK16visa04cu:826": "tadevaṃ dhvaneḥ pūrvokteṣvaṣṭādaśasu bhedeṣu madhye śabdārthaśaktyuttho vyaṅgyo vākyamātre bhavannekaḥ /",
  "GK16visa04cu:827": "anye punaḥ saptadaśa vākye pade ceti catustriṃśaditi pañcatriṃśadbhedāḥ /",
  "GK16visa04cu:828": "prabandhe 'pi mato dhīrairarthaśaktyudbhvo dhvaniḥ // VisSd_4.10 //",
  "GK16visa04cu:829": "prabandhe mahāvākye /",
  "GK16visa04cu:830": "************* COMMENTARY *************",
  "GK16visa04cu:831": "Vijñapriyā:",
  "GK16visa04cu:832": "(vi, na) mahāvākyamiti--kula karūpamāhavākyamityarthaḥ /",
  "GK16visa04cu:833": "tadaprāptimahāduḥ khetyādiślokadvayasya mahāvākyatve 'pi tatra vyañjakapadadvayasattvāt tadvyaṅgyasyaivodāharaṇatvena taddarśitam /",
  "GK16visa04cu:834": "********** END OF COMMENTARY **********",
  "GK16visa04cu:835": "anantaroktadvādaśabhedor'thaśaktyutthaḥ /",
  "GK16visa04cu:836": "yathā mahābhārate gṛdhragomāyusaṃvāde---",
  "GK16visa04cu:837": "“alaṃ sthitvā śmaśāne 'smin gṛdhragomāyusaṃkule /",
  "GK16visa04cu:838": "kaṅkālabahate ghore sarvaprāṇibhayaṅkare //",
  "GK16visa04cu:839": "na ceha jīvitaḥkaścitkāladharmamupāgataḥ /",
  "GK16visa04cu:840": "priyo vā yadi vā dveṣyaḥ prāṇināṃ gatirīdṛśaī” //",
  "GK16visa04cu:841": "************* COMMENTARY *************",
  "GK16visa04cu:842": "Locanā:",
  "GK16visa04cu:843": "(lo, a) alamiti---kāladharmo maraṇam /",
  "GK16visa04cu:844": "asya ca ślokasya padyāntarasacivasyaiva mahāvākyateti spaṣṭārtham /",
  "GK16visa04cu:845": "mahāvākyantaramudāharati /",
  "GK16visa04cu:846": "********** END OF COMMENTARY **********",
  "GK16visa04cu:847": "iti divā prabhavato gṛdhrasya śmaśāne mṛtaṃ bālamupādāya tiṣṭhatāṃ taṃ parityajya gamanamiṣṭam /",
  "GK16visa04cu:848": "************* COMMENTARY *************",
  "GK16visa04cu:849": "Vijñapriyā:",
  "GK16visa04cu:850": "(vi, pa)",
  "GK16visa04cu:851": "alaṃ sthitvetyati---śmaśāne mṛtabālakam atyajatastadvandhūn prati gṛdhravākyamidaṃ ślokadvayarūpaṃ mahāvākyam /",
  "GK16visa04cu:852": "divase śaktasya iti--divase eva bhakṣaṇāsamarthasyetyarthaḥ /",
  "GK16visa04cu:853": "gamanamiṣṭamiti--vakturgṛdhrasya iṣṭaṃ mṛtabandhūnāṃ gamanamityarthaḥ /",
  "GK16visa04cu:854": "tathā ca bālakaṃ tyaktvā yūyaṃ gacchadhvamiti vastu svataḥ sambhavivastunaḥ uktaprabandhārthasya vyaṅgyamityarthaḥ /",
  "GK16visa04cu:855": "********** END OF COMMENTARY **********",
  "GK16visa04cu:856": "“ādityo 'yaṃ sthito mūḍhāḥ ! snehaṃ kuruta sāmpratam /",
  "GK16visa04cu:857": "bahuvighno muhūrto 'yaṃ jīvedapi kadācana //",
  "GK16visa04cu:858": "amuṃ kanakavarṇābhaṃ bālamaprāptayauvanam /",
  "GK16visa04cu:859": "gṛdhravākyātkathaṃ mūḍhāstyajadhvamaviśaṅkitāḥ” //",
  "GK16visa04cu:860": "iti niśi samarthasya gomāyordivase parityāgo 'nabhilaṣita iti vākyasamahena dyotyate /",
  "GK16visa04cu:861": "atra svataḥ saṃbhavī vyañjakaḥ /",
  "GK16visa04cu:862": "evamanyeṣvekādaśabhedeṣūdāhāryam /",
  "GK16visa04cu:863": "************* COMMENTARY *************",
  "GK16visa04cu:864": "Vijñapriyā:",
  "GK16visa04cu:865": "(vi, pha) ādityo 'yam ityādiślokadvayarūpaṃ mahāvākyaṃ gomāyoruktiḥ /",
  "GK16visa04cu:866": "vahuvighna iti--tathā ca vighnaśūnyamuhūrttāntare jāvanasambhāvanā darśitā /",
  "GK16visa04cu:867": "evaṃ kanakavarṇṇatvena rūpaviparyyayābhāvādaprāptayauvanatvena ca mṛtyuhetuyauvanādhīnākāryyābhāvājjīvanasambhāvanā darśitā /",
  "GK16visa04cu:868": "bālā iti--śiśubuddhaya ityarthaḥ /",
  "GK16visa04cu:869": "mūḍhā iti kvacit pāṭhaḥ /",
  "GK16visa04cu:870": "nābhilaṣita iti /",
  "GK16visa04cu:871": "tathā ca ātrāpi svataḥ sambhavinā etatprabandhārthena vālakaparityāgānabhilāṣarūpaṃ vastu vyajyate ityarthaḥ /",
  "GK16visa04cu:872": "evamanyeṣviti /",
  "GK16visa04cu:873": "svataḥ sambhavivastuvyaṅgyālaṅkārādyekādaśabhedeṣvityarthaḥ /",
  "GK16visa04cu:874": "Locanā:",
  "GK16visa04cu:875": "(lo, ā) āditya iti--strehaṃ jīvanopāyānusaraṇabījam /",
  "GK16visa04cu:876": "muhurttaḥ sandhyākālaḥ; bahuvinghaḥ bhūtādyāveśasambhāvanādāyitvām /",
  "GK16visa04cu:877": "ataḥ svataḥ sambhavinā vastunā vasuta vyajyate /",
  "GK16visa04cu:878": "udāhāryyamiti--tathā ca raghuvaṃśe“samayujyata bhūpatiryuvā“ityādinā“ubhayāṃ siddhimubhāvavāpatuḥ“ityante tulyayogitayā kāvyaliṅgena vā raghurāghavayorvyatirekālaṅkāraḥ pratīyate /",
  "GK16visa04cu:879": "kiñca kumārasambhave himagirivarṇṇanaprauḍhoktyaprauḍhoktisiddhālaṅkārasaṃsṛṣṭe himagireritarotkarṣaḥ pratīyate /",
  "GK16visa04cu:880": "arthaśaktibhūrityupalakṣaṇam /",
  "GK16visa04cu:881": "śabdaśaktyudbhavo 'pi kvacit prabandhavyaṅgyo dṛśyate /",
  "GK16visa04cu:882": "yathā māghakāvye śiśupāladūtoktau sandhau kāvye vastumātrarūpo vigrahaḥ upamādhvanirapi tathāvidhaḥ sambhāvyate /",
  "GK16visa04cu:883": "********** END OF COMMENTARY **********",
  "GK16visa04cu:884": "evaṃ vācyārthavyañjakatve udāhṛtam /",
  "GK16visa04cu:885": "lakṣyārthasya yathā---“niḥśeṣacyutacandanam--” ityādi (pṛdṛ 62) /",
  "GK16visa04cu:886": "vyaṅgyārthasyayathā--“ua ṇiccala-” ityādi (pṛdṛ 63) /",
  "GK16visa04cu:887": "anayoḥ svataḥ saṃbhavinorlakṣyavyaṅgyārthau yañjakau /",
  "GK16visa04cu:888": "evamanyeṣvekādaśabhedeṣūdāhāryam /",
  "GK16visa04cu:889": "padāṃśavarṇaracanāprabandheṣvasphuṭakramaḥ /",
  "GK16visa04cu:890": "asaṃlakṣyakramavyaṅgyo dhvanistatra padāṃśaprakṛtipratyayopasarganipātādibhedādanekavidhaḥ //",
  "GK16visa04cu:891": "************* COMMENTARY *************",
  "GK16visa04cu:892": "Vijñapriyā:",
  "GK16visa04cu:893": "(vi, ba) padāṃśa iti---asphuṭapadakramasya akramavyaṅgyadhvanirartha ityāha--asaṃlakṣyeti /",
  "GK16visa04cu:894": "atra dhvanipadaṃ kāvyaparam /",
  "GK16visa04cu:895": "vyaṅgyaparatve vyaṅgyo vyaṅgya ityanvayānupapatteḥ /",
  "GK16visa04cu:896": "padāṃśādivyaṅgya ityarthaḥ /",
  "GK16visa04cu:897": "tatra padāṃśadyotyānāṃ bahuvidhatvamāha--tatreti /",
  "GK16visa04cu:898": "********** END OF COMMENTARY **********",
  "GK16visa04cu:899": "yathā---",
  "GK16visa04cu:900": "“calāpāṅgāṃ dṛṣṭiṃ spṛśasi bahuśo vepathumatīṃ rahasyākhyāyīva svanasi mṛdu karṇāntikacaraḥ /",
  "GK16visa04cu:901": "karaṃ vyādhunvatyāḥ pibasi ratisarvasvamadharaṃ vayaṃ tattvānveṣānmadhukara ! hatāstvaṃ khalu kṛtī” //",
  "GK16visa04cu:902": "atra “hatāḥ” iti na punaḥ “duḥkhaṃ prāptavantaḥ” iti hanprakṛteḥ /",
  "GK16visa04cu:903": "************* COMMENTARY *************",
  "GK16visa04cu:904": "Vijñapriyā:",
  "GK16visa04cu:905": "(vi, bha) calāpāṅgāmitiḥ śakuntalāṃ vyākulayantaṃ bhramaraṃ prati duṣyantasyoktiriyam /",
  "GK16visa04cu:906": "tattvānveṣāt iti /",
  "GK16visa04cu:907": "kiṃ brāhmaṇasya aurasakanyātvena matpariṇayāyogyā,",
  "GK16visa04cu:908": "kiṃ vā tasya puṣṭakanyātvena matpariṇayayogyā ityevaṃ tattvasyānveṣaṇādityarthaḥ /",
  "GK16visa04cu:909": "hanprakṛteriti /",
  "GK16visa04cu:910": "handhāturūpaprakṛterityarthaḥ /",
  "GK16visa04cu:911": "atra bhṛtyukathanāt vipralambhātiśayo vyaṅgyaḥ /",
  "GK16visa04cu:912": "Locanā:",
  "GK16visa04cu:913": "(lo, i)",
  "GK16visa04cu:914": "padāṃśe iti--iha yadyapi prakṛtyādeḥ kevalasya na vyañjakatvam,",
  "GK16visa04cu:915": "tathāpi vācakasamudāyapraviṣṭasya rasādiṣu tadatiśayādhāyakatvaṃ sahṛdayānubhavasiddham /",
  "GK16visa04cu:916": "hatā ityādi---atra inanapratīteranantaraṃ nirvedavyaṅgyatvamiti śokaḥ /",
  "GK16visa04cu:917": "tathā hyatra hatā ityasya sthāne ktapratyayaṃ sthāpayitvā hanaḥ sthāne prakṛtyantaraniveśane na tathā pratītiḥ /",
  "GK16visa04cu:918": "********** END OF COMMENTARY **********",
  "GK16visa04cu:919": "“muhuraṅgulisaṃvṛtādharoṣṭhaṃ pratiṣedhākṣaraviklavābhirāmam /",
  "GK16visa04cu:920": "mukhamaṃsavivarti pakṣmalākṣyāḥ kathamapyunnamitaṃ na cumbitaṃ tu” //",
  "GK16visa04cu:921": "atra “tu” iti nipātasyānutāpavyañjakatvam /",
  "GK16visa04cu:922": "************* COMMENTARY *************",
  "GK16visa04cu:923": "Vijñapriyā:",
  "GK16visa04cu:924": "(vi, ma)",
  "GK16visa04cu:925": "muhuraṅgulīti---śakuntalāṃ prāpya tatsambhogavighne sati anutapyasānasya duṣyantasya uktiriyam /",
  "GK16visa04cu:926": "aṃsavivarttoti bhujamūle parāvarttamānam /",
  "GK16visa04cu:927": "aṅguli śakuntalāyāḥ /",
  "GK16visa04cu:928": "atreti---nañā eva cumbanābhāvalābhe tuśabdena cumbasya atyantavyavacchedalābhāt vipralambhānutāpātiśayo vyaṅgyaḥ /",
  "GK16visa04cu:929": "********** END OF COMMENTARY **********",
  "GK16visa04cu:930": "“nyakkāro hyayameva me yadaraḥ--” ityādau (8 pṛ.)",
  "GK16visa04cu:931": "“arayaḥ” iti bahuvacanasya,",
  "GK16visa04cu:932": "“tāpasaḥ” ityekavacanasya,",
  "GK16visa04cu:933": "“atraiva” iti sarvanāmnaḥ,",
  "GK16visa04cu:934": "“nihanti” iti “jīvati iti ca tiṅaḥ,",
  "GK16visa04cu:935": "“aho” ityavyayasya,",
  "GK16visa04cu:936": "“grāmaṭikā” iti karūpataddhitasya,",
  "GK16visa04cu:937": "“viluṇṭhana” iti vyupasargasya,",
  "GK16visa04cu:938": "“bhujaiḥ” iti bahuvacanasya vyañjakatvam /",
  "GK16visa04cu:939": "************* COMMENTARY *************",
  "GK16visa04cu:940": "Vijñapriyā:",
  "GK16visa04cu:941": "(vi, ya) nyakkāra iti---atra vyañjakatvamityatra viṣādavyañjakatvamityarthaḥ /",
  "GK16visa04cu:942": "bahuvacanasyeti---mama eko 'pyarirnāsti bahu tatsattve sambhāvite viṣādaḥ /",
  "GK16visa04cu:943": "ekavacanasyeti---bahvībhaiḥ pipīllikābhirapyapakarttuśakyatve ekasminnapakāriṇi tu atyantaviṣādaḥ /",
  "GK16visa04cu:944": "atraiveti iti---viprakṛṣṭamārgavarttikharadūṣaṇādyanekarākṣasavadho 'pi sahyaḥ /",
  "GK16visa04cu:945": "atraiva laṅkāyāmityatra viṣādaḥ /",
  "GK16visa04cu:946": "tiṅa iti---madanavadhāne pūrvaṃ nihantu, varttamānamapi hananamityatra viṣādaḥ /",
  "GK16visa04cu:947": "aho iti---adṛśyaviparyayadarśanāt vismayena atyantaviṣādaḥ /",
  "GK16visa04cu:948": "karūpeti kapratyayasya taddhitatvaṃ pāṇinimate /",
  "GK16visa04cu:949": "alpārthakasya tasya viṣādatiśayavyañjakatvam /",
  "GK16visa04cu:950": "tathā hi--yadi luṇṭhane svargo 'pi svalpagrāmaḥ kapratyayavaśāt cātyantasvalpaḥ /",
  "GK16visa04cu:951": "tadviluṇṭhanocchūnabhujānāmidānīṃ kimapi karttumakṣamatvena vaiyarthyamityantaviṣādaḥ /",
  "GK16visa04cu:952": "vyupasargasyeti viśeṣaluṇṭhanabodhanāt /",
  "GK16visa04cu:953": "bhujairiti ekadvikṣibhujavaiyarthyaṃ sahyaṃ bahūnāṃ vaiyarthyādityatyantaviṣādaḥ /",
  "GK16visa04cu:954": "nari nari kirati drāk sāyakān puṣpadhanvā puri puri ca nivṛttā māninīmānacarccā //",
  "GK16visa04cu:955": "“a6 kiratīti varttamānapratyayena nivṛttetyatra ktapratyayena kāryakāraṇapaurvāparyavyatyayarūpātiśayoktiḥ pratīyate /",
  "GK16visa04cu:956": "udāhariṣyate guṇarītinirūpaṇa iti śeṣaḥ /",
  "GK16visa04cu:957": "Locanā:",
  "GK16visa04cu:958": "(lo, ī)",
  "GK16visa04cu:959": "nyakkāra ityādau udāharaṇadvaye padāṃśavyañjakatvasya prakṛtatve 'pi prasaṅgāt padavyañjakatvakathanam /",
  "GK16visa04cu:960": "evam---",
  "GK16visa04cu:961": "“rāmo 'sau bhuvaneṣu vikamaguṇaiḥ prāptaḥ prasiddhiṃ parāmasmadbhāgyaviparyayādiha paraṃ devo na jānāti tam /",
  "GK16visa04cu:962": "vandī vaiṣa yaśāṃsi gāyati marut yasyaikabāṇāhataśreṇībhūtaviśālaśālavivaroktīrṇaiḥ svaraiḥ saptabhaiḥ” //",
  "GK16visa04cu:963": "atrāsāviti sarvanāmnā sākṣāt kiyamāṇā tadīyalokottaraprasiddhirvyajyate /",
  "GK16visa04cu:964": "bhuvaneṣvityatra bahuvacanena guṇairityatra prakṛtyā bahuvacanena ca /",
  "GK16visa04cu:965": "te te viśeṣā asmad bhāgyaviparyayādityatra ca na tava na mama kintvasmākaṃ sarveṣāmapi bhāgyaviparyayādityasmadbhāgyaviparyayādityatra na khalvabhāgyāt kintu bhagyaviparyayāt /",
  "GK16visa04cu:966": "evaṃ hi pūrvamasmākaṃ bhāgyamavasthitam /",
  "GK16visa04cu:967": "saṃprati tu anavadhānena tasya viparyayo jāta iti pratipādanādātmānā pratipādanena ca te te sahṛdayasaṃvedyā arthāḥ pratīyante /",
  "GK16visa04cu:968": "tathā saktotphulletyādau hareḥ paśyata ityatrānādaraṣaṣṭhyā kiñca na kevalaṃ rasādidhvanereva padāṃśaprakāśatā,",
  "GK16visa04cu:969": "kintu vastvalaṅkārayorapi /",
  "GK16visa04cu:970": "atrālaṅkārasya yathā---",
  "GK16visa04cu:971": "“pathi pathi sukacañcūcārurābhāṅkurāṇāṃ",
  "GK16visa04cu:972": "diśi diśi pavamāno vīrudhāṃ lāsakaśca /",
  "GK16visa04cu:973": "********** END OF COMMENTARY **********",
  "GK16visa04cu:974": "“āhāre viratiḥ,",
  "GK16visa04cu:975": "samastaviṣayagrāme nivṛttiḥ parā,",
  "GK16visa04cu:976": "nāsāgre nayanaṃ tadetadaparaṃ yaccaikatānaṃ manaḥ . maunaṃ cedamidaṃ ca śūnyamadhunā yadviśvamābhāti te,",
  "GK16visa04cu:977": "tadbrūyāḥ sakhi ! yoginī kimasi,",
  "GK16visa04cu:978": "bhoḥ !kiṃ vā viyoginyasi” //",
  "GK16visa04cu:979": "************* COMMENTARY *************",
  "GK16visa04cu:980": "Vijñapriyā:",
  "GK16visa04cu:981": "(vi, ra) āhāre iti--dhyāyantīṃ viyoginīṃ yogadharmiṇīṃ dṛṣṭvā kasyacidiyaṃ pṛcchā /",
  "GK16visa04cu:982": "atra nāyikāyā viprambhātiśayaḥ samastapadavyaṅgyaḥ /",
  "GK16visa04cu:983": "ekatānamekamātraviṣayaḥ /",
  "GK16visa04cu:984": "tava sthāne yadā viśvaṃ śūnyamābhāti ityanvayaḥ /",
  "GK16visa04cu:985": "********** END OF COMMENTARY **********",
  "GK16visa04cu:986": "atra tu “āhāre iti viṣayasaptamyāḥ,",
  "GK16visa04cu:987": "“samasta” iti “parā” iti ca viśeṣaṇadvayasya,",
  "GK16visa04cu:988": "“maunaṃ cedam” iti pratyakṣaparāmarśinaḥ sarvanāmnaḥ,",
  "GK16visa04cu:989": "ābhāti” ityupasargasya “sakhi” iti praṇayasmāraṇasya “asi bhoḥ” iti sotprāsasya “kiṃ vā” ityuttarakṣadārḍhyasūcakasya vāśabdasya,",
  "GK16visa04cu:990": "“asi” iti varttamānopadeśasya ca tattadviṣayavyañjakatvaṃ sahṛdayasavedyam /",
  "GK16visa04cu:991": "************* COMMENTARY *************",
  "GK16visa04cu:992": "Vijñapriyā:",
  "GK16visa04cu:993": "(vi, la) viṣayasaptamyā iti /",
  "GK16visa04cu:994": "manasā api āhāraviṣaya ityarthaḥ /",
  "GK16visa04cu:995": "na tu āhārakriyāyāmadhikaraṇam ityarthaḥ /",
  "GK16visa04cu:996": "samasteti /",
  "GK16visa04cu:997": "na tu yat kiñcidviṣaye etad viśeṣaṇasya samāsapadaikadeśaḥ,",
  "GK16visa04cu:998": "kintu padasyāpi pade vyañjakatvamastīti darśitam /",
  "GK16visa04cu:999": "pratyakṣaparāmarśina iti /",
  "GK16visa04cu:1000": "anubhūyamānatvaparāmarśina ityarthaḥ /",
  "GK16visa04cu:1001": "kvacittu pratyakṣaparāmarṣiṇa iti samyak pāṭhaḥ /",
  "GK16visa04cu:1002": "maunāt mithyātvasūcanācca tasya vipralambhavyañjakatvam /",
  "GK16visa04cu:1003": "idamapi padameva na padaikadeśaḥ /",
  "GK16visa04cu:1004": "upasargasyeti /",
  "GK16visa04cu:1005": "āṅupasargeṇa mithyātvarūpaṃ samyak pratibhāti iti bhāvabodhanāt vipralambhavyañjanam /",
  "GK16visa04cu:1006": "praṇayasmaraṇasyeti--tena dṛśyamāno vipralambho na tvayā gopanīya ityarthaḥ /",
  "GK16visa04cu:1007": "sotprāsopahāsasyeti---sotprāsaḥ samanāksmitam /",
  "GK16visa04cu:1008": "viyogakathanāt mandasmitopahāsaḥ /",
  "GK16visa04cu:1009": "uttarapakṣeti---viyogapakṣa eva dṛḍha ityarthaḥ /",
  "GK16visa04cu:1010": "varttamānopadeśasyeti--vipralambhaviśeṣaḥ /",
  "GK16visa04cu:1011": "********** END OF COMMENTARY **********",
  "GK16visa04cu:1012": "varṇaracanayorudāhariṣyate /",
  "GK16visa04cu:1013": "prabandhe yathā--mahābhārate śāntaḥ /",
  "GK16visa04cu:1014": "rāmāyaṇo karuṇaḥ /",
  "GK16visa04cu:1015": "mālatīmādhavaratnāvalyādau śṛṅgāraḥ /",
  "GK16visa04cu:1016": "evamanyatra /",
  "GK16visa04cu:1017": "************* COMMENTARY *************",
  "GK16visa04cu:1018": "Vijñapriyā:",
  "GK16visa04cu:1019": "(vi, va) prabandha iti /",
  "GK16visa04cu:1020": "prabandho 'tra grantharūpaḥ /",
  "GK16visa04cu:1021": "śānta iti /",
  "GK16visa04cu:1022": "svargārohaṇarūpamahābhārataśrotuḥ yudhiṣṭhiraśamajñātuḥ śāntaraso bodhya ityarthaḥ /",
  "GK16visa04cu:1023": "rāmāyaṇeti /",
  "GK16visa04cu:1024": "rāmaśokajñātuḥ rāmāyaṇaśrotuḥ karuṇarasa ityarthaḥ /",
  "GK16visa04cu:1025": "mālatīti--mādhavavatsarājaratijñātustannāṭakaśrotuḥ śṛṅgāra ityarthaḥ /",
  "GK16visa04cu:1026": "Locanā:",
  "GK16visa04cu:1027": "(lo, u) prabandha ityādi /",
  "GK16visa04cu:1028": "ayamāśayaḥ--na kevalaṃ vastvalaṅkāradhvanivadarthāntaramāha /",
  "GK16visa04cu:1029": "vākyavyaṅgye 'pi tatsamudāyabhūte mahābhāratādiprabandhe 'pi; anyathā kāvyatvahāneriti /",
  "GK16visa04cu:1030": "********** END OF COMMENTARY **********",
  "GK16visa04cu:1031": "tadevamekapañcāśadbhedāstasya dhvanermatāḥ // VisSd_4.11 //",
  "GK16visa04cu:1032": "saṅkareṇa trirūpeṇa saṃsṛṣṭyā caikarūpayā /",
  "GK16visa04cu:1033": "vedakhāgniśarāḥ (5304) śuddhairiṣubāṇāgnisāyakāḥ (5355) // VisSd_4.12 //",
  "GK16visa04cu:1034": "śuddhaiḥ śuddhabhedairekapañcāśatā yojanenetyarthaḥ /",
  "GK16visa04cu:1035": "************* COMMENTARY *************",
  "GK16visa04cu:1036": "Vijñapriyā:",
  "GK16visa04cu:1037": "(vi, śa)",
  "GK16visa04cu:1038": "ekapañcāśaditi---pūrvadarśitāḥ pañcatriṃśat kulakarūpamahāvakyavyaṅgyāḥ dvādaśapadaikadeśādivyaṅgyāḥ catvāra ityekapañcāśat eṣāṃ parasparayojane saṃkhyāṃ darśayati---saṅkareti /",
  "GK16visa04cu:1039": "aṅgāṅgitvarūpeṇa ekāśrayānupraveśarūpeṇa saṃdigdharūpeṇa ca trividhena saṃkareṇa yojane tasya trirūpatā /",
  "GK16visa04cu:1040": "kimayam--ayaṃ veti saṃśayāspadatvarūpaḥ ekaḥ,",
  "GK16visa04cu:1041": "tayoḥ parasparānugrāhakānugrāhyabhāvarūpo dvitīyaḥ,",
  "GK16visa04cu:1042": "tayorekavyañjakena vyañjanarūpastṛtīyaḥ /",
  "GK16visa04cu:1043": "saṃsṛṣṭiḥ tu etat tritayarāhityenaikapade sthitiḥ /",
  "GK16visa04cu:1044": "ebiryāḥ saṃkhyā bhavanti tā āhavedeti---“aṅkānāṃ vāmataḥ krama';",
  "GK16visa04cu:1045": "iti rītyāvedāścatvāraḥ tadvāme khaṃ śūnyam /",
  "GK16visa04cu:1046": "tadvāme 'gnayastrayaḥ /",
  "GK16visa04cu:1047": "tadvāme śarāḥ pañca /",
  "GK16visa04cu:1048": "nanvevamitthamekapañcāśat caturguṇena caturadhikadviśatameva bhavati /",
  "GK16visa04cu:1049": "tatkathametādṛśī saṃkhyeti cenna /",
  "GK16visa04cu:1050": "ekasyaiva svajātīyena ekena svasvajātīyaiḥ pañcāśatā ca caturguṇane ekasyaiva caturadhikadviśatarūpatvam /",
  "GK16visa04cu:1051": "evaṃ taduttarasya pūrveṇa saha cāturvidhyaṃ pūrvagaṇanāyāṃ praviṣṭamityataḥ tasya cāturvidhyasya agaṇyatvāt tasya dviśatarūpatvam /",
  "GK16visa04cu:1052": "evaṃ taduttarasya pūrvaddhābhyāṃ catuścaturvidhatvasya agaṇyatvāt caturnyūnadviśatarūpatvam /",
  "GK16visa04cu:1053": "evaṃ rītyā caramasya caturūpatvamātraṃ guṇyamiti bhavatyuktarūpā saṃkhyā /",
  "GK16visa04cu:1054": "kāvyaprakāśe tu darśitakrameṇa kramaśo hrasamāvicāryya sarveṣāmeva caturadhikadviśatarūpatvena ekapañcāśata eva tādṛśasaṃkhyātvena “vedakhāgniviyaccandrāḥ';",
  "GK16visa04cu:1055": "ityevaṃ saṃkhyā eva utsargasiddhā darśitāḥ /",
  "GK16visa04cu:1056": "vastutastu atyantavicāre vedakhāgniśararūpā yā saṃkhyā granthakṛtā darśitā sāpi na sambhavati /",
  "GK16visa04cu:1057": "tathā hi ekapañcāśata eva uktacāturvidhyaṃ na sambhavati,",
  "GK16visa04cu:1058_0": "padaikadeśapadavyaṅgyayoḥ padavākyavyaṅgyayośca śabdaśaktyutthavyaṅgyayorarthāntarasaṃkramitavācyātyantatiraskṛtavācyavyaṅgyayośca",
  "GK16visa04cu:1058_1": "ekavyañjakānupraveśarūpasaṃkarāsambhāvāt cāturvidhyābhāvāt /",
  "GK16visa04cu:1059": "eṣu śuddhaikapañcāśanmīlanena saṃkhyāmāha---śuddhairiṣubāṇeti /",
  "GK16visa04cu:1060": "vyācaṣṭe--śuddhairiti /",
  "GK16visa04cu:1061": "yojanena saṃsthātuṃ yojanena /",
  "GK16visa04cu:1062": "Locanā:",
  "GK16visa04cu:1063": "(lo, ū) tadevamiti---evaṃ vyaṅgyasya padavākyagatatveṅgavṛttau pañcatriṃśadbhedāḥ saṃkhyātāḥ /",
  "GK16visa04cu:1064": "tadanantaramarthaśaktyudbhavasya prabandhagatatvena dvādaśa /",
  "GK16visa04cu:1065": "rasasya padāṃśavarṇaracanāprabandhagatatvena catvāra iti militvā dhvanikāvyasya ekapañcaśadbhedāḥ śuddhā ityarthaḥ /",
  "GK16visa04cu:1066": "saṃkareṇeti /",
  "GK16visa04cu:1067_0": "saṃkarasyāṅgāṅgibhāvaikavyañjakānupraveśasandehabhedāt tribhiḥ prakāraiḥ parasparanirapekṣayaikaprakārayā",
  "GK16visa04cu:1067_1": "saṃsṛṣṭyā cānyo 'nyamiśraṇe śuddhabhedānāmeva pañcāśataḥ sambhūya vedāścatvāraḥ,",
  "GK16visa04cu:1068": "kha śūnyam,",
  "GK16visa04cu:1069": "agnayastrayaḥ,",
  "GK16visa04cu:1070": "śarāḥ pañca;",
  "GK16visa04cu:1071": "evaṃ“cāṅkavinyāse vailomyasya gaṇitaśāstraprasiddhatvāt“pañcasahastrāṇi;",
  "GK16visa04cu:1072": "śatatrayaṃ catvāraśca bhedāḥ“5304” /",
  "GK16visa04cu:1073": "tathā hi prathamabhedasya sajātīyamiśraṇe catvāro bhedāḥ;",
  "GK16visa04cu:1074": "vijātīyaiḥ pañcāśatā pratyekaṃ dhvaninā vimaśraṇe catvāro bhedāḥ iti militvā caturadhikaṃ bhedaśatadvayaṃ dvitīyasya bhedaśatadvayameva /",
  "GK16visa04cu:1075": "yadi prathamabhedasya dvitīyabhedena saha miśrayaṇaṃ;",
  "GK16visa04cu:1076": "dvitīyabhedasya prathamabhedena saha tattadeveti /",
  "GK16visa04cu:1077": "dvitīyabhede prathamabhedāpekṣayā catvāro bhedāḥ pātanīyāḥ /",
  "GK16visa04cu:1078": "evaṃ tṛtīye 'ṣṭau caturthe dvādaśa iti krameṇānyeṣāmapi svakīyādyabhedāpekṣayā sarveṣāṃ bhedacatuṣṭayapātanam /",
  "GK16visa04cu:1079": "śuddhairiti /",
  "GK16visa04cu:1080": "iṣavaḥ pañcabāṇāḥ;",
  "GK16visa04cu:1081": "pañca agrayaḥ trayaḥ sāyakāḥ pañca evaṃ pañcasahastrāṇi śatatrayaṃ pañcāśat pañca ca;“5355“",
  "GK16visa04cu:1082": "jratra agrimāgrimabhedasya yojane ekaikabhedahrāsāt evaṃ prakāreṇa evaṃ yojanaṃ bhavati /",
  "GK16visa04cu:1083": "“eko rāśirdvidhā sthāpya ekamekādhikaṃ kuru /",
  "GK16visa04cu:1084": "samārddhenāsamo guṇyaḥ etat saṃkalitaṃ laghu” //",
  "GK16visa04cu:1085": "ityuktadiśā dvipañcāśadarddhena ṣaḍviṃśatyā ekapañcāśataṃ guṇayet /",
  "GK16visa04cu:1086": "tathā ( 51n2 )",
  "GK16visa04cu:1087": "--2u26 / 51n26u1326saṃkhyā jāyante /",
  "GK16visa04cu:1088": "teṣu caturbhirguṇiteṣu (1326u4u5304pañcasahastrāṇi caturadhikaṃ śatatrayaṃ saṃkīrṇṇabhedāḥ /",
  "GK16visa04cu:1089": "********** END OF COMMENTARY **********",
  "GK16visa04cu:1090": "diṅmātraṃ dūdāhriyate---",
  "GK16visa04cu:1091": "“atyunnatastayugā taralāyatākṣī dvāri sthitā tadupayānamahotsavāya /",
  "GK16visa04cu:1092": "sā pūrṇakumbhanavanīrajatoraṇastraksaṃbhāramaṅgalamayatnakṛtaṃ vidhatte” //",
  "GK16visa04cu:1093": "************* COMMENTARY *************",
  "GK16visa04cu:1094": "Vijñapriyā:",
  "GK16visa04cu:1095": "(vi, ṣa)",
  "GK16visa04cu:1096": "atyunnateti---pravāsādāgacchantaṃ patiṃ dvāri sthitvā dṛṣṭavatīṃ nāyikāṃ kasmiṃścinnivedayataḥ kasyaciduktiriyam /",
  "GK16visa04cu:1097": "stanayugaṃ pūrṇṇakumbhau āyatamakṣiyugaṃ navanīrajatoraṇastraksambhāraḥ /",
  "GK16visa04cu:1098": "rasadhvanyoriti---etat vākyavyaṅgyatvāt śṛṅgārasya /",
  "GK16visa04cu:1099": "vvanipadamatra vyaṅgyarasaparam /",
  "GK16visa04cu:1100": "ekāśraya etat vākyam /",
  "GK16visa04cu:1101": "********** END OF COMMENTARY **********",
  "GK16visa04cu:1102": "atra stanāveva pūrṇakumbhau,",
  "GK16visa04cu:1103": "dṛṣṭaya eva navanīrajastraja iti rūpakadhvanirasadhvanyorekāśrayānupraveśaḥ saṅkaraḥ /",
  "GK16visa04cu:1104": "“dhinvantyamūni madamūrcchadalidhvanīni dhūtādhvanīnahṛdayāni madhordināni /",
  "GK16visa04cu:1105": "nistandracandravadanāvadanāravindasaurabhyasauhṛdasagarvasamīraṇāni” //",
  "GK16visa04cu:1106": "************* COMMENTARY *************",
  "GK16visa04cu:1107": "Vijñapriyā:",
  "GK16visa04cu:1108": "(vi, sa) dhvanyoḥ saṃsṛṣṭimāha---dhinvantyamūni iti /",
  "GK16visa04cu:1109": "amūni madhaurdināni dhinvanti lokān prīṇayanti /",
  "GK16visa04cu:1110": "kīdṛśāni-madena mūrcchan varddhamānaḥ alidhvaniryeṣu /",
  "GK16visa04cu:1111": "tathā nistandra unnidraḥ candraḥ tādṛśavadanāyāḥ yad vadanāravindaṃ tasya saurabhyaṃ saugandhyaṃ tasya sauhṛdena saṃparkeṇa sagarvāḥ samīraṇā yatra tādṛśāni /",
  "GK16visa04cu:1112": "atreti candrasya nidrābhāvāt tandrāpadasyāprakāśe lakṣaṇā samīraṇasyotkṛṣṭatvaṃ tadvyaṅgyam,",
  "GK16visa04cu:1113": "tathā samīraṇasya garvābhāvāt utkṛṣṭe lakṣaṇā sukhasparśatvaṃ tadvyaṅgyam /",
  "GK16visa04cu:1114": "eṣāṃ vyaṅgyānāṃ trividhasaṃkarābhāvāt ekapadasaṃsthitirūpā saṃsṛṣṭiḥ /",
  "GK16visa04cu:1115": "tadāha--nistandretyādīti /",
  "GK16visa04cu:1116": "idamupalakṣaṇam /",
  "GK16visa04cu:1117_0": "alidhvanicandrasamīraṇaiḥ kāmoddīpakaiḥ vyaṅgyasya śṛṅgārasya apyatra pratītirityatastasya",
  "GK16visa04cu:1117_1": "candrojjvalatvena samīraṇotkṛṣṭatvena tasya sukhasparśatvena ca lakṣaṇāmūlakavyaṅgye",
  "GK16visa04cu:1117_2": "na prakarṣaṇādanugrāhyānugrāhakabhāvarupasaṃkaropyatraiva śloke bodhyaḥ /",
  "GK16visa04cu:1118": "saṃśayāspadarūpasaṅkarāścātra nodāhṛtaḥ /",
  "GK16visa04cu:1119": "tadudāharaṇaṃ ca kāvyaprakāśakṛtā dattamanveṣṭavyam /",
  "GK16visa04cu:1120": "yathā--- khaṇapāhuṇiā deara jāāe kiṃ pide bhāṇiā /",
  "GK16visa04cu:1121": "ruai paḍāhepilahīdharammi aṇuṇijvau vārāī //",
  "GK16visa04cu:1122": "“iti /",
  "GK16visa04cu:1123": "kṣaṇaprāghuṇikā devara jāyayā kimapi te bhaṇitā /",
  "GK16visa04cu:1124": "roditi paścād bhāgavalabhīgṛhe-anunīyatāṃ varākī //",
  "GK16visa04cu:1125": "iti saṃskṛtam /",
  "GK16visa04cu:1126": "gṛhapatiprasaktāmupanāyikāmutsave tadgṛhāgatāṃ tatpatnyā bhartsitāṃ paścāt gṛhe rudatīmanunetuṃ gṛhapatijyeṣṭhabhrātṛpatnyāḥ sopahāsoktiriyam /",
  "GK16visa04cu:1127": "atra kṣaṇa utsavastatra prāghuṇakā abhyāgatā utsavāgatetyarthaḥ /",
  "GK16visa04cu:1128": "taddevara sā te tava jāyayākimapyapriyaṃ bhaṇitā satī paścādvalabhīgṛhe roditīti /",
  "GK16visa04cu:1129": "tādṛśī varākī duḥ khitā anunīyatāmityarthaḥ /",
  "GK16visa04cu:1130": "bhavatā iti śeṣaḥ /",
  "GK16visa04cu:1131": "atra ca anunayo vācyārthaḥ /",
  "GK16visa04cu:1132": "tadvyaṅgya upabhoga iti /",
  "GK16visa04cu:1133": "ayaṃ kiṃ svataḥ sambhavivastuvyaṅgyavastudhvaniḥ kiṃvā anunayapade upabhogalakṣaṇā;",
  "GK16visa04cu:1134": "tadvyaṅgya tasyāḥ duḥ khāpasāraṇamityayamarthāntarasaṃkramitavācyalakṣaṇā mūladhvaniriti dhvanyoḥ saṃśayāspadatvam /",
  "GK16visa04cu:1135": "etādṛśavyaṅgayopayogāya paścādgṛhamuktaṃ nirjanatvāt /",
  "GK16visa04cu:1136": "Locanā:",
  "GK16visa04cu:1137": "(lo, ṛ) dhinvantīti---dhinvanti prāṇayanti /",
  "GK16visa04cu:1138": "adhvanīnāḥ pathikāḥ nastandrasauhṛdasagarvaśabdā nirmalādyabhāvaprauḍharūpārthaparyyavasānādatyantatiraskṛtavācyāḥ /",
  "GK16visa04cu:1139": "********** END OF COMMENTARY **********",
  "GK16visa04cu:1140": "atra nistandretyādilakṣaṇāmūladhvanīnāṃ saṃsṛṣṭiḥ /",
  "GK16visa04cu:1141": "atha guṇībhūtavyaṅgyam---",
  "GK16visa04cu:1142": "aparaṃ tu guṇībhūtavyaṅgyaṃ vācyādanuttame vyaṅgye /",
  "GK16visa04cu:1143": "aparaṃ kāvyam /",
  "GK16visa04cu:1144": "anuttamatvaṃ nyūnatayā sāmyena ca saṃbhavati /",
  "GK16visa04cu:1145": "tatra syāditarāṅgakākvākṣiptaṃ ca vācyasiddhyṅgam // VisSd_4.13 //",
  "GK16visa04cu:1146": "saṃdigdhaprādhānyaṃ tulyaprādhānyamasphuṭamagūḍham /",
  "GK16visa04cu:1147": "vyaṅgyamasundaramevaṃ bhedāstasyoditā aṣṭau // VisSd_4.14 //",
  "GK16visa04cu:1148": "************* COMMENTARY *************",
  "GK16visa04cu:1149": "Vijñapriyā:",
  "GK16visa04cu:1150": "(vi, ha) guṇī bhūtavyaṅgyakāvyamāha--atheti /",
  "GK16visa04cu:1151": "kāvyamanuttamatvamiti /",
  "GK16visa04cu:1152": "vyaṅgyānuttamatvena kāvyānuttamatvam /",
  "GK16visa04cu:1153": "bhedāstasyoditi iti--tasya guṇībhūtavyaṅgyakāvyasya evamaṣṭavidhavyaṅgyabhedāt tasyāṣṭau bhedā uditā ityarthaḥ /",
  "GK16visa04cu:1154": "Locanā:",
  "GK16visa04cu:1155": "(lo, ṝ)",
  "GK16visa04cu:1156": "evaṃ dhvanyākhyaṃ kāvyasya bhedaṃ nirupya guṇībhūtavyaṅgyamavatārayati atheti--tatra syāditi---kākkā ākṣiptaṃ vācyavat sphuṭīkṛtam /",
  "GK16visa04cu:1157": "vācyasiddheraṅgaṃ kāraṇam /",
  "GK16visa04cu:1158": "asphuṭaṃ sahṛdayānāmapi kleśapratyeyam /",
  "GK16visa04cu:1159": "evaṃ pūrvavyaṅgyādbhedaḥ /",
  "GK16visa04cu:1160": "asundaraṃ vācyāpakṛṣṭacamatkārakam /",
  "GK16visa04cu:1161": "vyaṅgyamiti pratipadamanvayaḥ /",
  "GK16visa04cu:1162": "bhedāḥ viśeṣāḥ /",
  "GK16visa04cu:1163": "********** END OF COMMENTARY **********",
  "GK16visa04cu:1164": "itarasya rasāderaṅgarasādivyaṅgyam /",
  "GK16visa04cu:1165": "yathā--",
  "GK16visa04cu:1166": "“ayaṃ sarasanotkarṣo pīnastanavimardanaḥ /",
  "GK16visa04cu:1167": "nābhyūjaghanasparśo nīvīvistraṃsanaḥ karaḥ” //",
  "GK16visa04cu:1168": "************* COMMENTARY *************",
  "GK16visa04cu:1169": "Vijñapriyā:",
  "GK16visa04cu:1170": "(vi, ka)",
  "GK16visa04cu:1171": "rasāderaṅgaṃ rasādi ityubhayatra ādipadāt bhāvādyaṅgatāpi rasādeḥ,",
  "GK16visa04cu:1172": "evaṃ vācyāṅgatvamapi vastvalaṅkārayorityuktam /",
  "GK16visa04cu:1173": "ayaṃ sa iti---bhūriśravasaḥ samarapatitaṃ hastamādāya rudatyāstatpatnyā uraktiriyam /",
  "GK16visa04cu:1174": "atreti---rasotkarṣaṇādinā vyaṅgyaḥ śṛṅgāraḥ mṛtālambanakatvena rasatāmanāpanno mṛtālambanakasya karuṇasyāṅgam /",
  "GK16visa04cu:1175": "rasatāpannasya tasya śṛṅgāreṇa prakarṣaṇāt pūrvānubhūtasukhasmaraṇe hi karuṇaprakarṣaḥ /",
  "GK16visa04cu:1176": "Locanā:",
  "GK16visa04cu:1177": "(lo, ḷ)",
  "GK16visa04cu:1178": "yathoddeśamudājihīrṣuritarāṅgamiti vivṛṇoti,",
  "GK16visa04cu:1179": "itarasyārthāt pradhānabhūtasya rasādeḥ,",
  "GK16visa04cu:1180": "rasaśabdenātra bhāvādīnāmupagrahaḥ ādiśabdena vācyasyāṅgam utkarṣakārirasādi atrādiśabdādanuraṇanarūpam / ayaṃ sa iti ---idaṃ hi mahābhārate,",
  "GK16visa04cu:1181": "samaracchinnaṃ bhūriśravaso hastamādāya tatkāntāyā vilapanam /",
  "GK16visa04cu:1182": "********** END OF COMMENTARY **********",
  "GK16visa04cu:1183": "atra śṛṅgāraḥ karuṇasyāṅgam /",
  "GK16visa04cu:1184": "“mānonnatāṃ praṇayinīmanunetukāmastvasainyasāgararavodratakarṇatāpaḥ /",
  "GK16visa04cu:1185": "hā !hā! kathaṃ nu bhavato ripurājadhānīprāsādasaṃtatiṣu tiṣṭhati kāmilokaḥ //",
  "GK16visa04cu:1186": "************* COMMENTARY *************",
  "GK16visa04cu:1187": "Vijñapriyā:",
  "GK16visa04cu:1188": "(vi, kha) bhāvasyāṅgaṃ karuṇamāha---mānonnatāmiti /",
  "GK16visa04cu:1189": "unnatamānāmityarthaḥ /",
  "GK16visa04cu:1190": "hāheti trāsavijñāturvaktustadviṣayakaśokaḥ /",
  "GK16visa04cu:1191": "bhavato ripurājadhānīprasādasantatiṣu kathaṃ kamilokastiṣṭhati iti anvayaḥ /",
  "GK16visa04cu:1192": "atreti autsukyaṃ māninyanunayakāmanayā vyaṅgyam /",
  "GK16visa04cu:1193": "tadviruddhaḥ trāsaḥ yathoktakarṇatāpapadavyaṅgya ityanayoḥ siddhiḥ /",
  "GK16visa04cu:1194": "tādṛśasandiviśiṣṭānāṃ ripurājadhānīkāmilokānāṃ śocyāvasthājñāturvaktuḥ śokarūpaḥ karuṇo rājaviṣayaratibhāvasyāṅgamityarthaḥ /",
  "GK16visa04cu:1195": "atra ca hāhāśabdaḥ krodhavyañjakahuṅkāravannirarthakaḥ /",
  "GK16visa04cu:1196": "śokavyañjaka iti granthakṛto 'bhiprāyaḥ tadaiva vyaṅgyabhūtasya hāhāśabdapratipādyasya śokarūpakaruṇasya vyaṅgyatvopapatteḥ /",
  "GK16visa04cu:1197": "hāhāśabdasya vācya eva śorūpaḥ karuṇaḥ /",
  "GK16visa04cu:1198": "hāhetyukte śocāmīti pratītyā tadvacyatāsiddheḥ /",
  "GK16visa04cu:1199": "anyathā gośabdasyāpi gairna vācyaḥ syāt /",
  "GK16visa04cu:1200": "ato granthakṛtaḥ chidramevātra /",
  "GK16visa04cu:1201": "********** END OF COMMENTARY **********",
  "GK16visa04cu:1202": "atrautsukyatrāsasandhisaṃskṛtasya karuṇasya rājaviṣayaratāvaṅgabhāvaḥ /",
  "GK16visa04cu:1203": "“janasthāne bhrāntaṃ kanakamṛgatṛṣṇāndhitadhiyā vaco vaidehīti pratipadamudaśru pralapitam /",
  "GK16visa04cu:1204": "kṛtālaṅkābharturvadanaparipāṭīṣu ghaṭanā māyāptaṃ rāmatvaṃ kuśalavasutā na tvadhigatā” //",
  "GK16visa04cu:1205": "************* COMMENTARY *************",
  "GK16visa04cu:1206": "Vijñapriyā:",
  "GK16visa04cu:1207": "(vi, ga) vācyārthasyāṅgaṃ sādṛśyarūpaṃ vastvāha---janasthāna iti /",
  "GK16visa04cu:1208": "daridrasyoktiriyam /",
  "GK16visa04cu:1209": "mayā rāmatvaṃ prāptaṃ rāmasadṛśo 'haṃ jāta ityarthaḥ /",
  "GK16visa04cu:1210": "śabdātmakaṃ sādṛśyamāha---janasthāna iti /",
  "GK16visa04cu:1211_0": "mayā kanakarūpayā mṛgatṛṣṇayā marīcikāyāndhitadhiyā janānāṃ sthāne bhrāntam asāre",
  "GK16visa04cu:1211_1": "saṃsāre kanakasyāpi tucchatvena tasyopādetvabhramajanakatvādupādeyajalabhramakanakamṛgṛṣṇayāndhitadhiyā bhrāntam /",
  "GK16visa04cu:1212": "mayā vai iti sambodhya pratipadaṃ sthāne dehīti vacaḥ /",
  "GK16visa04cu:1213_0": "mayā bharttuḥ īśvarasya paripāṭīṣu paricaryyāsu aṃlamityarthakā ghaṭanā na kṛtā tadvat",
  "GK16visa04cu:1213_1": "rāmeṇāpi laṅkābharttuḥ rāvaṇasya vadanānāṃ mukhānāṃ paripāṭyāṃ paripāṭanasya nimittamiṣughaṭanā kṛtā //",
  "GK16visa04cu:1214": "kintu kuśalaṃ dāridṣāpanāyakaṃ vasu dhanaṃ yasya tādṛśatā tu mayā na prāptā /",
  "GK16visa04cu:1215": "atra tuśabdena rāmavāk chedāt rāmeṇa tu kuśalavasutā prāptā ityarthaḥ pratīyate--tatra ca kuśalavau sutau yasyāstādṛśī sītetyarthaḥ /",
  "GK16visa04cu:1216": "Locanā:",
  "GK16visa04cu:1217": "(lo, e)",
  "GK16visa04cu:1218": "aṅgaparipoṣakatvād vācyāṅgabhūtamanuraṇanarūpaṃ śabdaśaktimūlamudāharati-evaṃ ca rasabhāvāderaṅgaṃ rasabhāvādi,",
  "GK16visa04cu:1219": "vācyasya cānuraṇanarūpaṃ vyaḍgyamiti dvidhetyarthaḥ /",
  "GK16visa04cu:1220": "janasthāna iti /",
  "GK16visa04cu:1221": "janasthānaṃ-nagaragrāmādi, daṇḍakāraṇyaṃ ca /",
  "GK16visa04cu:1222": "kanakaṃ prati mṛgatṛṣṇā viphalāśā,",
  "GK16visa04cu:1223": "kanakamṛge tṛṣṇā ca vai niścitaṃ; dehi prayaccha; videhajā sītā ca /",
  "GK16visa04cu:1224": "alaṃ vyartham /",
  "GK16visa04cu:1225": "kābharttuḥ kutsitasvāminaḥ yad vadanaṃ tasya paripāṭīṣu paramparāsu laṅkābharttuḥ rāvaṇasya",
  "GK16visa04cu:1226": "vadanānāṃ mukhānāṃ paripāṭyāṃ paṅktau iṣughaṭanā śarayogaśca /",
  "GK16visa04cu:1227": "kuśalam āyatiśuddhaṃ vasu dhanaṃ yasya evaṃbhūtatā, kuśalavau sutau yasyāḥ sā sītā ca /",
  "GK16visa04cu:1228": "********** END OF COMMENTARY **********",
  "GK16visa04cu:1229": "atra rāmatvaṃ prāptamityavacane 'pi śabdaśaktereva rāmatvamavagamyate /",
  "GK16visa04cu:1230": "vacanena tu sādṛśyahetukatādātmyāropaṇamāviṣkurvatā tadropanamapākṛtam /",
  "GK16visa04cu:1231": "tena vācyaṃ sādṛśyaṃ vākyārthānvayopapādakatayāṅkatāṃ nītam /",
  "GK16visa04cu:1232": "************* COMMENTARY *************",
  "GK16visa04cu:1233": "Vijñapriyā:",
  "GK16visa04cu:1234": "(vi, gha)",
  "GK16visa04cu:1235": "atra viṣādādhikyavyañjakayā kuśalavasutāprāptyā prāptatatkāt rāmāt upamānād vailakṣaṇyarūpo vyatirekālaṅkāraḥ naño vācyaḥ /",
  "GK16visa04cu:1236": "tatprakarṣakatayā rāmasādṛśyaṃ vyaṅgyam /",
  "GK16visa04cu:1237": "tadaṅgamiti manasikṛtya vyaṅgyasya sādṛśyasya agūḍhatvāt guṇībhūtatvamupapādayitumāha--atra rāmatvamiti /",
  "GK16visa04cu:1238": "avacane 'pīti anuktāvapītyarthaḥ /",
  "GK16visa04cu:1239": "vacanetu iti /",
  "GK16visa04cu:1240": "taduktau ityarthaḥ /",
  "GK16visa04cu:1241": "tādātmyāropaṇaṃ rāmatvaprāptyā rāmatādātmyāropam /",
  "GK16visa04cu:1242": "tadāropaśca sādṛśyamūlakaḥ ityāha---sādṛśyaheturiti---āviṣkurvātā vaktrā tad gopanaṃ dhvanitvahetutadrūḍhatvam /",
  "GK16visa04cu:1243": "tadropanāt sādṛśyasya guṇībhūtatvamupapāditam /",
  "GK16visa04cu:1244": "yadyapi ekaśabdarūpaṃ sādṛśyaṃ śrotragrāhyameva na tu vākyaṃ,",
  "GK16visa04cu:1245": "vyaṅgyasyaiva ca guṇībhūtatve guṇībhūtavyaṅgyaṃ bhavati /",
  "GK16visa04cu:1246": "tathāpi śabdasya sādṛśyatvena rūpeṇa vyaṅgyatvameva na śrotragrahyatvam /",
  "GK16visa04cu:1247": "tathā ca tasyāparāṅgatvamupapādayati--tena vācyamiti---vyaṅgyamityarthaḥ /",
  "GK16visa04cu:1248": "na ca tad gopanāt agūḍharūpaguṇībhūtavyaṅgyaprabheda evāyamiti vācyam /",
  "GK16visa04cu:1249": "tathātve 'pi aparaṅgatānapāyāt /",
  "GK16visa04cu:1250": "vācyārtho rāmavyatireko naño vācyaḥ, tatprakarṣānvayopapādakatayā ityarthaḥ /",
  "GK16visa04cu:1251": "na tu rāmavyatirekasyānvayaniṣpādakatayā abādhitatvena tad vināpi tanniṣpatteḥ /",
  "GK16visa04cu:1252": "prakarṣadvārāparāṅgatvācca /",
  "GK16visa04cu:1253": "nanūpamānāpekṣayā upameyasyādhikaṃ vyatirekālaṅkāraḥ /",
  "GK16visa04cu:1254": "sa ca sādṛśyahetukopamānatvaghaṭita eva /",
  "GK16visa04cu:1255": "tathā ca vyatirekālaṅkāraśarīraghaṭakameva sādṛśyam; kathaṃ tatprakarṣakamiti cenna /",
  "GK16visa04cu:1256": "ekaviśeṣaṇenāpi tad ghaṭanasambhave bahuviśeṣaṇasambhavāttatprakarṣakatvamapi labhyate tacca sahṛdayaikavedyam /",
  "GK16visa04cu:1257": "Locanā:",
  "GK16visa04cu:1258": "(lo, ai)",
  "GK16visa04cu:1259": "atreti vacane tu rāmo 'smītyuktvā punaḥ sādṛśyahetukatādātmyaropaṇaṃ janasthāna ityādi vacanapratipādanenāpi labhyam /",
  "GK16visa04cu:1260": "tadgopanaṃ vyaṅgyabhūtarāmatādātmyāropasya gopanam /",
  "GK16visa04cu:1261": "vācyaṃ mayāptaṃ rāmatvamiti padābhidheyam /",
  "GK16visa04cu:1262": "sādṛśyasya vyaṅgyato vyaṅgyatve 'pi sphuṭapratibhāsane vcyatvamuktam /",
  "GK16visa04cu:1263": "vyaṅgyamiti pāṭhe tu sugamā eva vyākhyā /",
  "GK16visa04cu:1264": "sādṛśyaṃ rāmeṇa sahetyarthaḥ /",
  "GK16visa04cu:1265": "vākyaṃ janasthāna ityādi /",
  "GK16visa04cu:1266": "evabharthaśaktimūlānuraṇanarūpasya vyaṅgyasyāpi vyaṅgyatve udāhāryyam",
  "GK16visa04cu:1267": "********** END OF COMMENTARY **********",
  "GK16visa04cu:1268": "kākvākṣiptaṃ yathā---",
  "GK16visa04cu:1269": "“mathnāmi kauravaśataṃ samare na kopādduḥśāsanasya rudhiraṃ na pibāmyutarastaḥ /",
  "GK16visa04cu:1270": "saṃcūrṇayāmi gadayā na suyodhanorūṃ sandhi karotu bhavatāṃ nṛpatiḥ paṇena” //",
  "GK16visa04cu:1271": "atra mathnāmyevetyādivyaṅgyaṃ vācyasya niṣedhasya sahabhāvenaiva sthitam /",
  "GK16visa04cu:1272": "************* COMMENTARY *************",
  "GK16visa04cu:1273": "Vijñapriyā:",
  "GK16visa04cu:1274": "(vi, ṅa) kākkākṣiptamiti---kākkā uccāraṇena śiraścālanasahakṛtadhvaniviśeṣaṇākṣiptam /",
  "GK16visa04cu:1275": "śābdabodhasya prāk padārthavidhayā sahasā pratyāyitamityarthaḥ /",
  "GK16visa04cu:1276": "mathnāmīti---duryoghanena saha sandhikaraṇe pravṛttaṃ yudhiṣṭhiraṃ śrutvā kuddhasya bhīmasya sahadevaṃ pratyuktiriyam /",
  "GK16visa04cu:1277": "bhavatāmityanena asmākam asamīhitakāritvāt nāsmākaṃ nṛpatiriti sūcitam /",
  "GK16visa04cu:1278": "suyodhanamiti duryodhanasyāparaṃ nāma /",
  "GK16visa04cu:1279": "kṛtakauravaśatavadhapratījñasya tatkrodhasattvena mathnāmītyuktirbādhitārthā /",
  "GK16visa04cu:1280": "ato nañaḥ śiraścālanasahakṛtā kākuḥ pratīyate /",
  "GK16visa04cu:1281": "tayā vyañjanayā aparanañor'thopasthāpanāt na mathnāmītyartho labhyate /",
  "GK16visa04cu:1282": "tacca mathanāyogavyavacchedarūpam /",
  "GK16visa04cu:1283": "tadāha---atra mathnāmyeveti /",
  "GK16visa04cu:1284": "ādipadāt pibāmyeva ityādikaṃ bodhyam /",
  "GK16visa04cu:1285": "ityādi vyaṅgyamiti---ityādi ekadeśarūpaṃ vyaṅgyamityevārthaḥ /",
  "GK16visa04cu:1286": "evakārārthaka nañdvaye ekanañarthasyaiva vyaṅgyatvāt /",
  "GK16visa04cu:1287": "Locanā:",
  "GK16visa04cu:1288": "(lo, o) sahabhāvenaiva sthitamityanena dhvanitvanirāsaḥ /",
  "GK16visa04cu:1289": "********** END OF COMMENTARY **********",
  "GK16visa04cu:1290": "“dīpayan rodasīrandhrameṣa jvalati sarvataḥ /",
  "GK16visa04cu:1291": "pratāpastava rājendra ! vairivaṃśadavānalaḥ” //",
  "GK16visa04cu:1292": "atrānvayasya veṇutvāropaṇarūpo vyaṅgyaḥ pratāpasya dāvānalatvāropasiddhyaṅgam /",
  "GK16visa04cu:1293": "************* COMMENTARY *************",
  "GK16visa04cu:1294": "Vijñapriyā:",
  "GK16visa04cu:1295": "(vi, ca)",
  "GK16visa04cu:1296": "vācyasiddhyaṅgamudāharati---anupannasya vācyārthasya yad vyaṅgyānvayenaiva siddhiḥ tādṛśaṃ vyaṅgyaṃ vācyasiddhyaṅgam /",
  "GK16visa04cu:1297": "dīpayanniti---ropasīrandhraṃ dyāvāpṛthivyorantarālam /",
  "GK16visa04cu:1298": "atreti /",
  "GK16visa04cu:1299_0": "anvayasāya vairikulasya vaṃśapadavācyasya veṇutvaropaṇarūpo vyaṅgaya iti kulaveṇudvayārthakasya",
  "GK16visa04cu:1299_1": "vaṃśapadasya prakaraṇāt kule niyantraṇena veṇo stad vyaṅgyatvena tadrūpaṇasyāpi vyaṅgyatvāt",
  "GK16visa04cu:1299_2": "davānalatvāropasiddhyaṅgamiti kule davā nalavādhena veṇāveda tad bādhāt /",
  "GK16visa04cu:1300": "atredamavadheyam /",
  "GK16visa04cu:1301": "yadi prakaraṇavaśāt anekārthasya vaṃśapadasya prathamaṃ kulabodhakatvam;",
  "GK16visa04cu:1302": "tadaiva veṇurūpor'tho vyaṅgyo bhavati tadeva tu na;",
  "GK16visa04cu:1303": "davānalasya kule bhādhāt /",
  "GK16visa04cu:1304": "kintu kulaveṇyorubhayorekadā eva davānalānvayārthaṃ tātparyyād vaṃśayorupasthityā arthadvayameva vācyam /",
  "GK16visa04cu:1305": "natu veṇurūpor'tho vyaṅgyastathā ca paramparitarūpamevedaṃ veṇutvarūpaṇasya davānalarūpaṇakāraṇatvāt tad vakṣyati svayameva--- “yatra kasyacidāropaḥ parāropasya kāraṇam /",
  "GK16visa04cu:1306": "tat paramparitam /",
  "GK16visa04cu:1307": "iti /",
  "GK16visa04cu:1308": "udāhariṣyati ca--- “āhave jagaduddaṇḍarājamaṇḍalarāhave /",
  "GK16visa04cu:1309": "śrīnṛsiṃhamahīpāla ! svaststu tava bāhave //",
  "GK16visa04cu:1310": "“iti atra hi rājamaṇḍalasya grāsakarūpasambandhitayā rāhuvādhāt bāhau rāhurūpaṇamanupapannamato nṛpamaṇḍale candramaṇḍalatvasyāropo bāhau rāhurupaṇakāraṇamiti /",
  "GK16visa04cu:1311": "ata eva kāvyaprakāśakṛtāpi sadvaṃśamuktāmaṇirityatra rājño muktāmaṇyāropaṇasya satkule bādhāt satkule saha veṇuropaṇaṃ tatkāraṇamityuktam /",
  "GK16visa04cu:1312": "ato dīpayan rodasīrandhramityādikaṃ paramparitarūpakodāharaṇameva, na vācyasiddhyaṅgodāharaṇam /",
  "GK16visa04cu:1313": "anyathā svokteḥ kāvyaprakāśakṛdukteśca virodhāpatteḥ /",
  "GK16visa04cu:1314": "na hi dīpayan ityādau āhave jagaduddaṇḍetyādau ca ekasya vācyasiddhyaṅgatvamanyasya paramparitarūpakatvamityatravinigamakaṃ nāsti /",
  "GK16visa04cu:1315": "vācyasiddhyaṅgodāharaṇaṃ tu-- “gacchāmyacyuta ! darśanena bhavataḥ kiṃ tṛptirutpadyate kintvevaṃ vijanasthagrerhatajanaḥ sambhāvayatyanyathā /",
  "GK16visa04cu:1316": "ityāmantraṇabhaṅgisūcitavṛthāvasthānakhedāhasā-- māśliṣyan pulakotkarāñcitatanugopī hariḥ pātu vāḥ //",
  "GK16visa04cu:1317": "“iti kāvyaprakāśakṛdbhirdattamevānveṣṭavyam /",
  "GK16visa04cu:1318": "tathā hi ityāmantraṇetyādirvācyārthaḥ /",
  "GK16visa04cu:1319_0": "pūrvārddhāmantraṇetyādivākyārthasya apratītikāle asiddhestad-vyaṅgyārthasya he acyuta",
  "GK16visa04cu:1319_1": "! madvidhanāyikādarśanenāpi dhairyyacyutarahita ityevaṃvidhāyāḥ bhaṅgyāḥ pratītyaiva siddhayati /",
  "GK16visa04cu:1320": "na ca nṛpamaṇḍale candramaṇḍalāropaṇamapi vyaṅgyaṃ sadevālaṅkāraḥ /",
  "GK16visa04cu:1321": "tathā ca paramparitarūpakālaṅkāravācyasiddhyaṅgayoḥ saṃkara eveti vācyam /",
  "GK16visa04cu:1322": "vyaṅgyatve 'laṅkāratvābhāvasya brahmaṇaśramaṇetyādinā eva uktatvāt /",
  "GK16visa04cu:1323": "prathamaṃ nṛpamaṇḍale rāhoranvayāsambhāvena rājamaṇḍalapadādekadaiva nṛpacandramaṇaaḍalayoḥ upasthityā drayorapi vācyatvācca /",
  "GK16visa04cu:1324": "nanu tatkatham--- bhramimaratimalasahṛdayatāṃ praṇayaṃ mūrcchāṃ tamaḥ śarīrasādam /",
  "GK16visa04cu:1325": "maraṇaṃ ca jaladadabhujagajaṃ prasahya kurute viṣaṃ viyoginīnām /",
  "GK16visa04cu:1326": "“ityatra viśeṣajale rūpetaṃ halāhalaṃ vyaṅgyaṃ bhujagarupaṇasiddhikṛdityuktyā halāhalasya vyaṅgyatvamuktvā kāvyaprakāśakṛtā vācyasiddhyaṅgodāharaṇatvena taduktamiti cenna /",
  "GK16visa04cu:1327": "tatra uddīpakatayā prākaraṇikamanekārthasya viṣaśabdasyārtho jalam ityato 'prākaraṇikaṃ halāhalaṃ vyaṅgyamityuktam /",
  "GK16visa04cu:1328": "na ca dīpayannityatrāpi prākaraṇikatvena vaṃśapadārthakulavācyaṃ veṇustu aprākaraṇiko vyaṅgya eveti vācyam /",
  "GK16visa04cu:1329": "davānalarūpaṇasyāpi tātparyyaviṣayatvena tasya kule bādhena tadupapādanatayā veṇorapi prākaraṇikatvāt /",
  "GK16visa04cu:1330": "anyathā “āhave jagaduddaṇda“ityādāvapi paramparitarūpakaṃ na syāt /",
  "GK16visa04cu:1331": "kintu vācyasiddhyahgameva tadapi syāt /",
  "GK16visa04cu:1332": "bhramimaratimityādau tu jalade bhujagarūpaṇaṃ śyāmatvenāpakāritvena ca jale halāhalarūpaṇaṃ vināpi āpātataḥ siddhatyeveti halāhalamaprākaraṇikamityato vyaṅgyameva /",
  "GK16visa04cu:1333": "parantu praṇidhāne sati jalasya bhujagajanyatvāsambhavena bhajagarūpaṇāsiddhyā tatsiddhikāritvena paścājjale halāhalarūpaṇamiti /",
  "GK16visa04cu:1334": "********** END OF COMMENTARY **********",
  "GK16visa04cu:1335": "“harastu kiṃcitparivṛttadhairyaḥ--” ityādau ((22.pṛ dṛ) vilocanavyapāralāṣayoḥ prādhānye saṃdehaḥ /",
  "GK16visa04cu:1336": "************* COMMENTARY *************",
  "GK16visa04cu:1337": "Vijñapriyā:",
  "GK16visa04cu:1338": "(vi, cha) saṃdigdhaprādhānyamāha---harastviti /",
  "GK16visa04cu:1339": "prādhānyaṃ rasavyañjakatayā vyajyate rase /",
  "GK16visa04cu:1340": "kiṃ vācyārthena kiṃ vā vyaṅgyārthena vyañjito 'yaṃ ityevaṃ sandehaviṣayatvaṃ tattvam /",
  "GK16visa04cu:1341": "halastviti kumārasambhave ākālike vasante jāte sarveṣāmeva kāmodreke sati halasyāpi kiñcit tathātvavarṇanamidam /",
  "GK16visa04cu:1342": "candrodayasyārambhe natu candrasyodaye tadānīmevāmburāśerdheryyaparivṛtteḥ kiñcittvāt /",
  "GK16visa04cu:1343": "atreti---prādhānyasandeho harasya śṛṅgāravyañjakatāsandehaḥ /",
  "GK16visa04cu:1344": "vilocanavyāpāro hi vācyaḥ /",
  "GK16visa04cu:1345": "cumbanābhilāṣastu vyaṅgyaḥ taddvayamapi śṛṅgāranubhāvastat kena raso vyañjita iti sandehāt /",
  "GK16visa04cu:1346": "na ca dvābhyāmeva vyajyatāṃ, tathā ca tulyaprādhānyodāharaṇameva hadamastviti vācyam /",
  "GK16visa04cu:1347": "dhairyyaparivṛtteḥ kiñcittvena cumbanābhilāṣo jāto na vā;",
  "GK16visa04cu:1348": "iti sandehena nadīyarasavyañjakatāyā api tadadhīnasandehāt ata eva vācyārthena tadvyañjanamapi saṃdigdhameva /",
  "GK16visa04cu:1349": "Locanā:",
  "GK16visa04cu:1350": "(lo, au) sandehaḥ--dvayorapi rasābhivyañjakatvāviśeṣāt /",
  "GK16visa04cu:1351": "********** END OF COMMENTARY **********",
  "GK16visa04cu:1352": "brāhmaṇātikramatyāgo bhavatāmeva bhūtaye /",
  "GK16visa04cu:1353": "jāmadagnayaśca vo mittramanyathā durmanāyate” //",
  "GK16visa04cu:1354": "atra paraśurāmo rakṣaḥkulakṣayaṃ kariṣyatīti vyaṅgyasya vācyasya ca samaṃprādhānyam /",
  "GK16visa04cu:1355": "************* COMMENTARY *************",
  "GK16visa04cu:1356": "Vijñapriyā:",
  "GK16visa04cu:1357": "(vi, ja)",
  "GK16visa04cu:1358": "tulyaprādhānyamāha---brāhmaṇeti---digvijaye paraśurāmaṃ jigīṣuṃ rāvaṇaṃ prati tadamātyasya tattrāsakavākyamidam /",
  "GK16visa04cu:1359": "bhavatāmeva bhūtaye na tu svārtha bravīmītyarthaḥ /",
  "GK16visa04cu:1360": "tatheti---brāhmaṇa ityarthaḥ /",
  "GK16visa04cu:1361": "mitrāmityatra cārtho gamyaḥ mitraṃ cetyarthaḥ /",
  "GK16visa04cu:1362": "anyatheti atikrame ityarthaḥ /",
  "GK16visa04cu:1363": "durmanāyata ityatra bhaviṣyatsāmīpye varttamānā /",
  "GK16visa04cu:1364": "samaṃprādhānyamiti--yathoktavyaṅgyārthasyāpyatra niṃścitatvena dvayorapi rāvaṇatrāsarūpavyabhicāribhāve vyañjakatvāt /",
  "GK16visa04cu:1365": "vācyeṃna brāhmaṇātikrameṇāpi śāpato bhasmīkaraṇasambhāvanayā trāsāt /",
  "GK16visa04cu:1366": "Locanā:",
  "GK16visa04cu:1367": "(lo, a) vrāhmaṇeti--rāvaṇaṃ prati paraśurāmadūtasya vākyamidam /",
  "GK16visa04cu:1368": "bhavatāṃ rakṣasāṃ mitre janmaprabhṛti nikhilarahasyavedī /",
  "GK16visa04cu:1369": "atreti--atra vācyavyaṅgyayoḥ sāmadaṇḍayostulyatayaiva vairamocane paryyāptātvādaprastutapraśaṃsāvat parasparānapekṣayā camatkārāspadatvāt dvayorapi samaṃ prādhānyam /",
  "GK16visa04cu:1370": "********** END OF COMMENTARY **********",
  "GK16visa04cu:1371": "“sandhau sarvasvaharaṇaṃ vigrahe prāṇanigrahaḥ /",
  "GK16visa04cu:1372": "allāvadīnanṛpatau na sandhirna ca vigrahaḥ” //",
  "GK16visa04cu:1373": "atrāllāvadīnākhye nṛpatau dānasāmādimantareṇa nānyaḥ praśamopāya iti vyaṅgyaṃ vyutpannānāmapi jhaṭityasphuṭam /",
  "GK16visa04cu:1374": "************* COMMENTARY *************",
  "GK16visa04cu:1375": "Vijñapriyā:",
  "GK16visa04cu:1376": "(vi, jha) asphuṭamāha sandhāviti---vidagdhānāmapi kaṣṭagmyaṃ vyaṅgyamasphuṭam /",
  "GK16visa04cu:1377": "jhaṭityasphuṭamiti tat praśamopāyo nāstyeva iti hi vyaṅgyamāpātataḥ pratibhāti /",
  "GK16visa04cu:1378": "yathoktaṃ vyaṅgyaṃ tu kṛchragamyam /",
  "GK16visa04cu:1379": "taddhi jīvanarakṣārthaṃ sarvasvadānenāpi sandhikaraṇīya ityevaṃrūpam /",
  "GK16visa04cu:1380": "Locanā:",
  "GK16visa04cu:1381": "(lo, ā) pūrvatra sandahālaṅkāravat saṃdigdhatvam /",
  "GK16visa04cu:1382": "nānya upaśamopāya iti vyaṅgyam /",
  "GK16visa04cu:1383": "prāṇanigrahe prāpte dhanatyāgādeḥ īṣatkaratvābhiprāyoṇetyarthaḥ /",
  "GK16visa04cu:1384": "********** END OF COMMENTARY **********",
  "GK16visa04cu:1385": "“anena lokaguruṇā satāṃ dharmopadeśinā /",
  "GK16visa04cu:1386": "ahaṃ vratavatī svairamuktena kimataḥ param” //",
  "GK16visa04cu:1387": "atra pratīyamāno 'pi śākyamunestiryagyoṣiti bālātkāropabhogaḥ sphuṭatayā vācyāyamāna ityagūḍham /",
  "GK16visa04cu:1388": "************* COMMENTARY *************",
  "GK16visa04cu:1389": "Vijñapriyā:",
  "GK16visa04cu:1390": "(vi, ña) agūḍhamāha---aneneti /",
  "GK16visa04cu:1391": "śākyamuninā balādupabhoktumupakramyamāṇāyāḥ tairthikayoṣita uktiriyam /",
  "GK16visa04cu:1392": "ahaṃ vratavatīti dharmopadeśinaḥ asya upabhogo mama vratabhaṅgāya no bhaviṣyatītyato 'haṃ vratavatyeva ityarthaḥ /",
  "GK16visa04cu:1393": "svairaṃ svacchandam ataḥ param uktena kiṃ prayojanamityarthaḥ /",
  "GK16visa04cu:1394": "atreti--pratīyamāno 'pi vyajyamāno 'pi /",
  "GK16visa04cu:1395": "pratīyamānasya prāyaśo 'sphuṭatvena sphuṭatve tad virodhe 'trāpikāraḥ sphuṭatayeti---prabandhaślokātprakaraṇavaśād balātkaropabhogajñānāt sphuṭatā /",
  "GK16visa04cu:1396": "Locanā:",
  "GK16visa04cu:1397": "(lo, i) anenetyādau arthaśaktimūlānuraṇanarūpavyaṅgyasyāgūḍhatvam /",
  "GK16visa04cu:1398": "atyantatiraskṛtavācyasyāgūḍhatvaṃ yathā---",
  "GK16visa04cu:1399": "“etad vibhāti caramācalacūlacumbī hiṇḍīrapiṇḍaruciśītamarīcibimbam /",
  "GK16visa04cu:1400": "prajjvālitasya rajanīṃ madanānalasya dhūmaṃ dadhat prakaṭalāñchanakaitavena” /",
  "GK16visa04cu:1401": "atra cumbīti pade vadanasaṃsargarūpasāyarthasyāsambhavāt saṃsargamātraṃ lakṣyaṃta tadatiśayaścābhidheyavat sphuṭaṃ pratīyate /",
  "GK16visa04cu:1402": "********** END OF COMMENTARY **********",
  "GK16visa04cu:1403": "“vāṇīrakuḍaṅguḍḍīṇasauṇikolāhaṇaṃ suṇantīe /",
  "GK16visa04cu:1404": "gharakammavāvaḍāe bahue sīanti āṅgāiṃ” //",
  "GK16visa04cu:1405": "atra dattasaṃketaḥ jaścillatāgṛhaṃ praviṣṭa iti vyaṅgyāt “sīdantyaṅgani” iti vācyasya camatkāraḥ sahṛdayasaṃvedya ityasundaram /",
  "GK16visa04cu:1406": "************* COMMENTARY *************",
  "GK16visa04cu:1407": "Vijñapriyā:",
  "GK16visa04cu:1408": "(vi, ṭa) asundaramāha--vāṇīreti /",
  "GK16visa04cu:1409": "vācyārthānnyūnacamatkārivyaṅgyamasundaram /",
  "GK16visa04cu:1410": "“vānīrakuñjoḍḍīnaśakunikolāhalaṃ śṛṇvantyāḥ /",
  "GK16visa04cu:1411": "gṛhakarmavyāpṛtāyā vadhvāḥ sīdantyaṅgāni” //",
  "GK16visa04cu:1412": "iti saṃskṛtam /",
  "GK16visa04cu:1413": "vānīrakuñje kṛtasaṃketāyā gṛhakarmavyāpārāt tatra gantumaśaktāyā vadhvā aṅgāvasādavarṇanamidam /",
  "GK16visa04cu:1414": "atreti--praviṣṭa ityantamātraṃ na vyaṅgyaṃ vadhvāstatrāgamanasyāpi tadīyapakṣikolāhalaśravaṇādhīnāṅgāvasādena vyaṅgyatvāt /",
  "GK16visa04cu:1415": "tathā ceti--vyaṅgyādityatra ityādi vyaṅgyādityarthaḥ vācyasya camatkāra iti vadhvā vipralambhavyañjakatvena hyatra camatkāraḥ /",
  "GK16visa04cu:1416_0": "sa cātroddīpakaśakunikolāhalaśravaṇādhīnāvasādasya vipralambhaṃ vinā anyato 'sambhavāt",
  "GK16visa04cu:1416_1": "tatpratītyavaśyambhāvena saṃketasthale vadhvā agamanāduktāṅgāvasādasahakāraṃ vinā",
  "GK16visa04cu:1416_2": "na vipralambhapratītyavaśyambhāvaḥ /",
  "GK16visa04cu:1417": "vadhvā īdṛśakāryyatyāgenāpi tatrāgamanasambhavādṛte vācyāṅgāvasādamukhaprekṣatvena tasya nyūnacamatkāritetyarthaḥ /",
  "GK16visa04cu:1418": "Locanā:",
  "GK16visa04cu:1419": "(lo, ī) vānīreti---vānīrakuñjoḍḍīnaśakunikolāhalaṃ śṛṇvantyāḥ /",
  "GK16visa04cu:1420": "gṛhakarmavyāpṛtāyā vadhvāḥ sīdantyaṅgāni //",
  "GK16visa04cu:1421": "vācyasya camatkāraḥ pradhānapratyāsatteradhikatvāt /",
  "GK16visa04cu:1422": "********** END OF COMMENTARY **********",
  "GK16visa04cu:1423": "kiñca yo dīpakatulyayogitādiṣūpamādyalaṅkāro vyaṅgyaḥ sa guṇībhūtavyaṅgya eva /",
  "GK16visa04cu:1424": "kāvyasya dīpakādimukhenaiva camatkāravidhāyitvāt /",
  "GK16visa04cu:1425": "taduktaṃ dhvanikṛtā--",
  "GK16visa04cu:1426": "“alaṅkārāntarasyāpi pratītau yatra bhāsate /",
  "GK16visa04cu:1427": "tatparatvaṃ na kāvyasya nāsau mārgo dhvanermataḥ” //",
  "GK16visa04cu:1428": "************* COMMENTARY *************",
  "GK16visa04cu:1429": "Vijñapriyā:",
  "GK16visa04cu:1430": "(vi, ṭha) asundarasya bahūnyudāharaṇāni sambhavantīti darśayitumāha---kiñca yo dīpaketi /",
  "GK16visa04cu:1431": "bahūpamānānāmekadharmānvayo dīpakam /",
  "GK16visa04cu:1432": "upameyopamānānāmekadharmmānvayastulyayogitā /",
  "GK16visa04cu:1433": "sarvatraiva vyañjanayā upamā pratīyate /",
  "GK16visa04cu:1434": "asyāśca guṇībhūtatve hetumāha---kāvyasyeti /",
  "GK16visa04cu:1435": "alaṅkārāntarasyāpi pratītau satyāṃ yaccālaṅkārāntaraṃ bhasata ityarthaḥ /",
  "GK16visa04cu:1436": "kāvyasya na tatparatvaṃ, camatkāranutkaṭatvena tattattātparyyakatvam /",
  "GK16visa04cu:1437": "ato bhāsamānālaṅkārarūposau na dhvanermārga ityarthaḥ /",
  "GK16visa04cu:1438": "yatreti pāṭhe tu yatra kāvye bhāsate ityalaṅkāra iti kartṛpadamadhyāhāryyam /",
  "GK16visa04cu:1439": "Locanā:",
  "GK16visa04cu:1440": "(lo, u) idānīmanyatrāpi vyaṅgyasya guṇībhāvasthale dhvanibhramaṃ nirasyan āha---kiñceti /",
  "GK16visa04cu:1441": "alaṅkārāntarasyāpīti /",
  "GK16visa04cu:1442": "kāvyasya ca tatparatvaṃ na bhāsata iti sambandhaḥ /",
  "GK16visa04cu:1443": "********** END OF COMMENTARY **********",
  "GK16visa04cu:1444": "yatra ca śabdāntarādinā gopanakṛtacārutvasya viparyāsaḥ /",
  "GK16visa04cu:1445": "************* COMMENTARY *************",
  "GK16visa04cu:1446": "Vijñapriyā:",
  "GK16visa04cu:1447": "(vi, ḍa)",
  "GK16visa04cu:1448_0": "anyamapi guṇībhūtavyaṅgyaprakāramāha yatreti---vyaṅgyārthasya gopanakṛtacārutve hi",
  "GK16visa04cu:1448_1": "dhvanitvaṃ tad viparyyāso vyaktīkāraṇaṃ yatra śabdāntarādinā kriyate so 'gūḍharūpaguṇībhūtavyaṅgyaprabheda ityarthaḥ /",
  "GK16visa04cu:1449": "********** END OF COMMENTARY **********",
  "GK16visa04cu:1450": "yathā---",
  "GK16visa04cu:1451": "“dṛṣṭyā keśava ! goparāgahṛtayā kiṃcinna dṛṣṭaṃ mayā tenātra skhalitāsmi nātha ! patitāṃ kiṃ nāma nālambase /",
  "GK16visa04cu:1452": "ekastvaṃ viṣameṣu khinnamanasāṃ sarvābalānāṃ gatir- gopyevaṃ gaditaḥ saleśamavatādroṣṭhe harirvaściram” //",
  "GK16visa04cu:1453": "************* COMMENTARY *************",
  "GK16visa04cu:1454": "Vijñapriyā:",
  "GK16visa04cu:1455": "(vi, ḍha)",
  "GK16visa04cu:1456": "dṛṣṭyeti---keśavaṃ dṛṣṭvā madanāndhatayā goṣṭe patitāyā gopyāḥ saleśaṃ saśleṣaṃ gadito hariściramavatāt /",
  "GK16visa04cu:1457": "dṛṣṭyetyādi--saśleṣoktiḥ tatra vācyārtho yathā---he keśava gavāṃ parāgeṇa rajasā hṛtayā naṣṭayā dṛṣṭyā mayā kiñcit na dṛṣṭam /",
  "GK16visa04cu:1458": "tena hetunā atra skhalitā /",
  "GK16visa04cu:1459": "#āsmi patitāsmi /",
  "GK16visa04cu:1460": "he nātha ! patitāṃ māṃ kiṃ nālambase /",
  "GK16visa04cu:1461": "kathamālambiṣye ityatrāha---ekastvamiti---viṣameṣūñcanīceṣu vartmasu khinnamanasāṃ patnena klāntahṛdayānāṃ sarvābalānāṃ sakalabalarahitānāṃ strīṇāṃ puṃsāṃ ca yatastvaṃ gatiriti /",
  "GK16visa04cu:1462": "vyaṅgyārtho yathā-he keśava gopa gopālaka /",
  "GK16visa04cu:1463": "rāgeṇa tvayyanurāgeṇa hṛtayā dṛṣṭyā mayā kiñcinnijatiroṣādikaṃ na dṛṣṭam /",
  "GK16visa04cu:1464": "tenātra goṣṭhe skhalitāsmi āgatāsmi /",
  "GK16visa04cu:1465": "he nātha ! patitāṃ patibhāvaṃ bharttṛtvaṃ kiṃ nāma nālambase nāśrayasi /",
  "GK16visa04cu:1466": "yato viṣameṣuṇā pañceṣuṇā khinnamanasāṃ sarvāsām abalānāṃ tvameko gatiriti /",
  "GK16visa04cu:1467": "Locanā:",
  "GK16visa04cu:1468": "(lo, ū) dṛṣṭyeti---gavāṃ parāgeṇa rajasā hṛtayā tiraskṛtayā /",
  "GK16visa04cu:1469": "gāḥ indriyāṇi sambhāgadānādinā pātīti gopaḥ tasmin gope tvayi,",
  "GK16visa04cu:1470": "rāgeṇa pramṇā hṛtayā vaśīkṛtayā skhalitā bhraṣṭapādā gatadhairyyā ca /",
  "GK16visa04cu:1471": "atha patitāṃ mārgapatitāṃ dhavatvaṃ ca nāvalambase na dhārayasi na parigṛhaṇāsi ca /",
  "GK16visa04cu:1472": "viṣameṣu uccanīcasthāneṣu, viṣameṣuḥ kāmaḥ tena ca khinnamanasām /",
  "GK16visa04cu:1473": "abalānāṃ durbalānāṃ strīṇāṃ ca /",
  "GK16visa04cu:1474": "********** END OF COMMENTARY **********",
  "GK16visa04cu:1475": "atra goparāgādiśabdānāṃ gope rāga ityādivyaṅgyārthānāṃ saleśamiti padena sphuṭatayāvabhāsaḥ /",
  "GK16visa04cu:1476": "************* COMMENTARY *************",
  "GK16visa04cu:1477": "Vijñapriyā:",
  "GK16visa04cu:1478": "(vi, ṇa) sphuṭayeti---śleṣavaśādeva tatpratīteḥ saleśapadena tat sphuṭīkaraṇam /",
  "GK16visa04cu:1479": "rasābhāsa iti boddhṛṇāmalpasantoṣa ityarthaḥ /",
  "GK16visa04cu:1480": "na tvanaucityapravarttitarūparasābhāsaḥ tad gopane 'pi paranāyakaviṣayatvena tadavaśyaṃbhāvāt /",
  "GK16visa04cu:1481": "********** END OF COMMENTARY **********",
  "GK16visa04cu:1482": "saleśamiti padasya parityāge dhvanireva /",
  "GK16visa04cu:1483": "kiñca /",
  "GK16visa04cu:1484": "yatra vastvalaṅkārasādirūpavyaṅgyānāṃ rasābhyantare guṇībhāvastatra pradhānakṛta eva kāvyavyavahāraḥ /",
  "GK16visa04cu:1485": "************* COMMENTARY *************",
  "GK16visa04cu:1486": "Vijñapriyā:",
  "GK16visa04cu:1487": "(vi, ta)",
  "GK16visa04cu:1488": "kvacittu vyaṅgye guṇībhūte 'pi dhvanikāvyavyavahāra eva na guṇībhūtavyavahāra ityāha---kiñcātra yatra vastviti /",
  "GK16visa04cu:1489": "rasābhyāntare pradhānībhūtarasādau /",
  "GK16visa04cu:1490": "tatra pradhānakṛta eveti vyavahāro dhvanivyavahāraḥ /",
  "GK16visa04cu:1491": "na cedaṃ kathamupapadyate īdṛśasthale 'parāṅgākhyaguṇībhūtavyaṅgyasyaivoktatvāt iti vācyam,",
  "GK16visa04cu:1492": "yatra guṇībhūtānāmalaṅkārasādīnāmaṅgijanakatvameva natvaṅgi prakarṣakatvaṃ tatraivāṅgino vyañjakaviśeṣaṇatvenāṅgina eṣa camatkāritvāt dhvanivyavahārat /",
  "GK16visa04cu:1493_0": "yathā ca calāpāṅgāṃ dṛṣṭimityatra madhukarakāmukarūpālaṅkārasya vyaṅgyasya hatā iti",
  "GK16visa04cu:1493_1": "vyañjakaviśeṣalabhyavyaṅgyavipralambhapratijanakatvāt nāparāṅgatvaṃ kintu vipralambhadhvanitvameva /",
  "GK16visa04cu:1494": "yathā--- “jāne kopaparāṅmukhī priyatamā svapne 'dya dṛṣṭā mayā mā māṃ saṃspṛśa pāṇineti rudatī gantuṃ pravṛttā tataḥ /",
  "GK16visa04cu:1495": "no yāvat parirabhya cāṭukaśatairāśvāsayāmi priyāṃ bhratastāvadahaṃ śaṭhena vidhinā nidrāharidrīkṛtaḥ” //",
  "GK16visa04cu:1496": "ityatra vidhiṃ pratyasūyādhvanireva śaṭhapadena vyañjakaviśeṣeṇa vyaktaḥ /",
  "GK16visa04cu:1497": "no yāvadāśvāsayāmi ityanena vyaṅgyasya vipralambhasya tu asūyājanakatvameva nāsūyāprakarṣakatvamityato nāparāṅgatvamityādi svayamūhyam /",
  "GK16visa04cu:1498": "Locanā:",
  "GK16visa04cu:1499": "(lo, ṛ) kiñcātreti /",
  "GK16visa04cu:1500": "pradhānena rasenaiva kāvyavyavahāro na tu guṇībhūtavyaṅgyena /",
  "GK16visa04cu:1501": "tathā ca tatrottamakāvyatvameva ityarthaḥ yathā“ayaṃ sa rasanotkarṣo“tyādaveva hi tatra śṛṅgārasya guṇībhāve 'pi taṃ bhāgamavalambya madhyamakāvyavyavahāro 'pi na karttavyaḥ /",
  "GK16visa04cu:1502": "********** END OF COMMENTARY **********",
  "GK16visa04cu:1503": "taduktaṃ tenaiva---",
  "GK16visa04cu:1504": "“prakāro 'yaṃ guṇībhūtavyahgyo 'pi dhvanirūpatām /",
  "GK16visa04cu:1505": "dhatte rasāditātparyaparyālocanayā punaḥ” //",
  "GK16visa04cu:1506": "iti /",
  "GK16visa04cu:1507": "************* COMMENTARY *************",
  "GK16visa04cu:1508": "Vijñapriyā:",
  "GK16visa04cu:1509": "(vi, tha)",
  "GK16visa04cu:1510": "prakāro 'yamiti---rasāditātparyyaparyyālocanamaṅgībhūtarasāderaṅgādijanyatvādino tatraiva tātparyyaparyyālocanam /",
  "GK16visa04cu:1511": "kvacittu prakāraṇagmye vastuni tātparyyasattvena aṅgībhūtarasādau tātparyyābhāve 'pi āpātataścamatkāribhistairaṅgabhūtai rasādyaireva parāṅgavyavahāra ityāha /",
  "GK16visa04cu:1512": "********** END OF COMMENTARY **********",
  "GK16visa04cu:1513": "yatra tu---“yatronmadānāṃ pramadājanānāmabhraṃlihaḥ śoṇamaṇīmayakhaḥ /",
  "GK16visa04cu:1514": "saṃdhyābhramaṃ prāpnutākāṇḍe 'pyanaṅgane pathyavidhiṃ vidhatte” //",
  "GK16visa04cu:1515": "************* COMMENTARY *************",
  "GK16visa04cu:1516": "Vijñapriyā:",
  "GK16visa04cu:1517": "(vi, da)",
  "GK16visa04cu:1518": "yatra tu yatronmadānāmiti---atra pure 'bhraṃlihaḥ meghasparśo śoṇamaṇīmayūkhaḥ padmarāgamaṇīnāṃ raśmiḥ /",
  "GK16visa04cu:1519": "sandhyābhramaṃ tādṛśaraśmisañcaraṇādeva sandhyākāle iti bhrāntiṃ prāpnuvatāmunmadānāṃ madanamattānāṃ pramadājanānāmanaṅganepathyavidhiṃ kāmasambhogaveśaṃ vidhatta ityanvayaḥ /",
  "GK16visa04cu:1520": "sandhyākāle pramadānāmanaṅgakrīḍārthanepathyavidhānāt /",
  "GK16visa04cu:1521": "********** END OF COMMENTARY **********",
  "GK16visa04cu:1522": "ityādau rasādīnāṃ nagarīvṛttāntādivastumātreṅgatvam,",
  "GK16visa04cu:1523": "tatra teṣāmatātparyaviṣayatve 'pi taireva guṇībhūtaiḥ kāvyavyavahāraḥ /",
  "GK16visa04cu:1524": "************* COMMENTARY *************",
  "GK16visa04cu:1525": "Vijñapriyā:",
  "GK16visa04cu:1526": "(vi, dha)",
  "GK16visa04cu:1527": "atra hi prakaraṇāt purāprakarṣe tātparyyasattvena anaṅganepathyavidhānavyaṅgyasya śṛṅgārasya tātparyyaviṣayatvābhāve 'pi āpātataścamatkāritvalābhenaivāparāṅgavyavahāraḥ /",
  "GK16visa04cu:1528": "********** END OF COMMENTARY **********",
  "GK16visa04cu:1529": "taduktamasmadgotrakavipaṇiḍatamukhyaśrīcaṇḍīdāsapādaiḥ-vākyā (kāvyār)",
  "GK16visa04cu:1530": "thasyākhaṇḍabuddhivedyatayā tanmayībhāvenāsvādadaśāyaṃ guṇapradhānabhāvāvabhāsastāvannānubhūyate,",
  "GK16visa04cu:1531": "kālāntare tu prakaraṇādiparyālocanayā bhavannapyasau na kāvyavyavadeśaṃvyāhantumīśaḥ,",
  "GK16visa04cu:1532": "tasyāsvādamātrayattatvāt” iti /",
  "GK16visa04cu:1533": "************* COMMENTARY *************",
  "GK16visa04cu:1534": "Vijñapriyā:",
  "GK16visa04cu:1535": "(vi, na) kāvyārthasyākhaṇḍeti---prakṛte kāvyārthaḥ anaṅganepathyavyaṅgyaḥ śṛṅgāraḥ /",
  "GK16visa04cu:1536": "tasya vibhāvādinānāpadārthaghaṭitatve 'pi prapānakarasanyāyenākhaṇḍabuddhivedyatvaṃ;",
  "GK16visa04cu:1537": "boddhustanmayībhāvenā'svādadaśāyāṃ śṛṅgāro guṇaḥ /",
  "GK16visa04cu:1538": "purīprakarṣaḥ pradhānamityavabhāsastāvadāpātato nānubhūyata ityarthaḥ /",
  "GK16visa04cu:1539": "tatra āpātatastadananubhave 'pi uttarakālaṃ prakaraṇādiparyyālocanayā purīprakarṣaprādhānyāvagamo bhavannapi kāvyasya guṇībhūtavyaṅgyavyapadeśaṃ vyāhantuṃ neśa ityarthaḥ /",
  "GK16visa04cu:1540": "atra hetumāha---tasyeti /",
  "GK16visa04cu:1541": "asya kāvyavyavahārasya āsvādamātrāyattatvādityarthaḥ /",
  "GK16visa04cu:1542": "tathāca apradhānenāpi śṛṅgāreṇā'svādāt na guṇībhūtavyaṅgyavyapadeśa ityarthaḥ /",
  "GK16visa04cu:1543": "Locanā:",
  "GK16visa04cu:1544": "(lo, ṝ) yatreti---asau guṇapradhānabhāvābhāsaḥ /",
  "GK16visa04cu:1545": "kāvyavyapadeśaṃ prādhānyadarśanena mūḍhamatibhiḥ apekṣaṇīyam /",
  "GK16visa04cu:1546": "********** END OF COMMENTARY **********",
  "GK16visa04cu:1547": "keciccitrākhyaṃ tṛtīyaṃ kāvyabhedamicchanti /",
  "GK16visa04cu:1548": "tadāhuḥ---",
  "GK16visa04cu:1549": "“śabdacitraṃ vācyacitramavyaṅgyaṃ tvavaraṃ smṛtam” /",
  "GK16visa04cu:1550": "iti /",
  "GK16visa04cu:1551": "************* COMMENTARY *************",
  "GK16visa04cu:1552": "Locanā:",
  "GK16visa04cu:1553": "(lo, ḷ) citramiti---guṇālaṅkārayuktam /",
  "GK16visa04cu:1554": "avaraṃ madhyamam /",
  "GK16visa04cu:1555": "********** END OF COMMENTARY **********",
  "GK16visa04cu:1556": "tanna, yadi hi avyaṅgyatvena vyaṅgyābhāvastadā tasya kāvyatvamapi nāstīti prāgevoktam /",
  "GK16visa04cu:1557": "************* COMMENTARY *************",
  "GK16visa04cu:1558": "Vijñapriyā:",
  "GK16visa04cu:1559": "(vi, pa) kāvyaprakāśakṛtā citrākhyaṃ tṛtīyaṃ kāvyamucyate taddūṣayitumāha---keciditi /",
  "GK16visa04cu:1560": "taddūṣayituṃ vitarkayati /",
  "GK16visa04cu:1561": "tanna yadi hīti, kāvyatvamapi nāstīti /",
  "GK16visa04cu:1562": "saguṇāviti taiḥ kāvyalakṣaṇe kṛte vyaṅgyarasadvāreṇaiva ca saguṇatvena vyaṅgyābhāve saguṇatvābhāvāt kāvyatvaṃ nāstītyarthaḥ /",
  "GK16visa04cu:1563": "********** END OF COMMENTARY **********",
  "GK16visa04cu:1564": "īṣadvyaṅgyatvamiti cet , kiṃ nāmeṣadvyaṅgyatvam ?",
  "GK16visa04cu:1565": "āsvādyavyaṅgyatvam, anāsvādyavyaṅgyatvaṃ vā ?",
  "GK16visa04cu:1566": "ādye prācīnabhedayorevāntaḥ pātaḥ /",
  "GK16visa04cu:1567": "dvitīye tvakāvyatvam /",
  "GK16visa04cu:1568": "yadi cāsvādyatvaṃ tadākṣudratvameva kṣudratāyāmanāsvādyatvāt /",
  "GK16visa04cu:1569": "************* COMMENTARY *************",
  "GK16visa04cu:1570": "Vijñapriyā:",
  "GK16visa04cu:1571": "(vi, pha) ādye āsvādyatve prācīnabhedayoḥ dhvaniguṇībhūtavyaṅgyayoḥ /",
  "GK16visa04cu:1572": "dvitīye tviti---anāsvādyavyaṅgyatve ityarthaḥ /",
  "GK16visa04cu:1573": "akāvyatvamiti /",
  "GK16visa04cu:1574": "āsvādyavyaṅgyatve eva kāvayatvāṅgīkārāt idaṃ ca svakapolakalpitaṃ dūṣaṇam /",
  "GK16visa04cu:1575": "anāsvādyavyaṅgyatve 'pyāsvādyālaṅkāratvena taiḥ kāvyatvāṅgīkārāt /",
  "GK16visa04cu:1576": "nanu āsvādye eva tāratamyānna prācīnadvayāntarbhāva ityata āha---yadi cāsvādyatvamiti---tadā kṣudratvameveti---prācīnabhedadvayāt asyālpatvamevetyarthaḥ /",
  "GK16visa04cu:1577": "astu tāvat kṣudratvaṃ tu kāvyatvāprayojakatvenānupādeyatvādanāsvādyatvameva ityāha---kṣudratāyāmiti---tathā ca dhvaniguṇībhūtavyaṅgyākhyaṃ dvayameva kāvyam /",
  "GK16visa04cu:1578": "citrākhyaṃ padyaṃ na tu kāvyamiti bhāvaḥ /",
  "GK16visa04cu:1579": "Locanā:",
  "GK16visa04cu:1580": "(lo, e) prācīnabhedayoḥ dhvaniguṇībhūtavyaṅgyayoreva /",
  "GK16visa04cu:1581": "********** END OF COMMENTARY **********",
  "GK16visa04cu:1582": "taduktaṃ dhvanikṛtā---",
  "GK16visa04cu:1583": "“pradhānaguṇabhāvābhyāṃ vyaṅgyasyaivaṃ vyavasthite /",
  "GK16visa04cu:1584": "ubhe kāvye tato 'nyadyattaccitramabhidhīyate” //",
  "GK16visa04cu:1585": "iti /",
  "GK16visa04cu:1586": "************* COMMENTARY *************",
  "GK16visa04cu:1587": "Vijñapriyā:",
  "GK16visa04cu:1588": "(vi, ba) ata eva dhvanikāroktasaṃvādamāha---yaduktamiti /",
  "GK16visa04cu:1589": "evamuktaprabandhena vyaṅgyasya pradhānaguṇabhāvābhyām ubha eva kāvye vyavasthite /",
  "GK16visa04cu:1590": "tato 'nyattu citrākhyapadyameva na tu kāvyamityarthaḥ /",
  "GK16visa04cu:1591": "tatra kāvyavyavahārastu sādharmyād gauṇa iti bhāvaḥ /",
  "GK16visa04cu:1592": "iti śrīmaheśvaranyāyālaṅkārabhaṭṭācāryyāviricitāyāṃ sāhityadarpaṇaṭīkāyāṃ caturthaparicchedavivaraṇam //",
  "GK16visa04cu:1593": "Locanā:",
  "GK16visa04cu:1594": "(lo, ai) kāvyatvamācāryyasammatamityāha---taduktamiti /",
  "GK16visa04cu:1595": "citraṃ vicitramātramāsvādābhāvāditi bhāvaḥ /",
  "GK16visa04cu:1596": "nanu sarasatvameva kāvyasāmānyamiti nyāyasahastrairuktam;",
  "GK16visa04cu:1597": "ucyate vakṣyate ca--tasya ca vyaṅgyasya prādhānyāprādhānyābhyāṃ dhvaniguṇībhūtavyaṅgyākhyau dvau bhedau,",
  "GK16visa04cu:1598": "tayorapi pratyekaṃ vyaṅgyasya vastvalaṅkārasarūpatvena traividhyamityuktaprakāreṇātmanā eva ātmano bhedaḥ prabhedaśca /",
  "GK16visa04cu:1599": "iti durupapādaḥ sāmānyalaśraṇaśca vyāpteḥ iti cet;",
  "GK16visa04cu:1600": "atrocyate-yadi vayaṃ rasavattvākhyasya kāvyasāmānyalakṣaṇasya vastvalaṅkāravyaṅgyayoḥ kāvyabhedayorabhāvaṃ brūmaḥ tadaiṣa",
  "GK16visa04cu:1601": "doṣo, na tathā /",
  "GK16visa04cu:1602": "“gato 'stamarka'; ityādivākyānāṃ “gāvo nirudhyantā'; mityādivyaṅgyeṣu tātparyye 'pina kāvyatm /",
  "GK16visa04cu:1603": "kintu guṇībhūtayorvastvalaṅkārarūpayoḥ rapasavattvādeva kāvyatvamityuktatvāt /",
  "GK16visa04cu:1604": "rasavata eva kāvyatvādityuktatvāttathā ceyamatra vyavasthā /",
  "GK16visa04cu:1605": "rasavadeva kāvyaṃ;",
  "GK16visa04cu:1606": "tacca kvacit vastudhvaninā śavalaṃ kvacidalaṅkāradhvaninā;",
  "GK16visa04cu:1607": "kvacicchuddhañceti trividham /",
  "GK16visa04cu:1608": "evaṃ guṇībhūtavyaṅgye 'pi traividhyaṃ boddhavyam /",
  "GK16visa04cu:1609": "ata evāhuḥ---rasādyapekṣayā tu sarvaguṇābhāvavyabhicāra eva iti /",
  "GK16visa04cu:1610": "nanu tarhi kathaṃ niḥśeṣacyutacandanamityādau vastudhvaneḥ prādhānyaṃ,",
  "GK16visa04cu:1611": "tatra hi dautyakarmajīvikāyāṃ kṛtaghnāyāṃ tvayi tasmin adhame śaṭhe ca mama nāsūyā,",
  "GK16visa04cu:1612": "kintu yadevaṃvidhāyāṃ tvayi viśvasimi,",
  "GK16visa04cu:1613": "tathāvidhe ca tasmin anuraktāsmi,",
  "GK16visa04cu:1614": "tadevaṃvañcanāsahastrajanitaprauḍhaparitāpāyāstu mama yuktameveti vipralambhaprabhederṣyāmānavyabhicāranirvedadhvaniḥ pradhānam /",
  "GK16visa04cu:1615": "tadaṅgastu lakṣaṇāmūladhvaniriti cet, maivam /",
  "GK16visa04cu:1616": "vācyataḥ prādhānyāprādhānyamātreṇa vastudhvaniguṇībhūtavyaṅgyābhyupagamāt /",
  "GK16visa04cu:1617": "“prādhānyāprādhānye ca pradhānabhūtāsvādapratyāsaktayapratyāsaktyapekṣe eva” iti nyāyavidāmabhyupagamāt /",
  "GK16visa04cu:1618": "nanvevamalaṃ yathākathañcit prādhānyamupakalpya vastvalaṅkārarūpayordhvaniguṇībhūtavyaṅgyoḥ kāvyavyavahārapravarttakoktyā rasadhvanināpi sa nivarttatāmiti cet,",
  "GK16visa04cu:1619": "atrāha kāvyaprakāśakāraḥ---“samanantaroktaṃ yadyapi sa nāsti kaścidviṣaya iti /",
  "GK16visa04cu:1620": "pradhānaṃ cāpātamātreṇa āparyantaṃ pradhānena rasena eva vyapadeśaḥ” /",
  "GK16visa04cu:1621": "tathā tenaivoktamalaṅkāraprastāve---“rasādirūpastadvyaṅgyor'tholaṅkārāntaraṃ ca sarvatrāvyabhicārītyagaṇayitvā eva tadalaṅkārā udāhṛtāḥ” /",
  "GK16visa04cu:1622": "iti /",
  "GK16visa04cu:1623": "nanvevamalaṃ dhvaniguṇībhūtavyaṅgyākhyakāvyabhedakalpanayā /",
  "GK16visa04cu:1624": "tayoralaṅkārebhyaḥ pṛthagapratīteriti cet, maivam /",
  "GK16visa04cu:1625": "yatra khalu samāsoktyādyalaṅkāreṣu vyaṅgyasya vaiṣadyenāpi pratītiḥ, na teṣu dhvanerantarbhāvaḥ /",
  "GK16visa04cu:1626": "vācyāpekṣayā vyaṅgyasya prādhānyābhāvāt /",
  "GK16visa04cu:1627": "yaduktaṃ dhvanikṛtā---",
  "GK16visa04cu:1628": "“kāvyasya yatrāpradhānyaṃ vācyamātrānuyāyinaḥ /",
  "GK16visa04cu:1629": "samāsoktyādayastatra vācyālaṅkṛtayaḥ sphuṭāḥ” //",
  "GK16visa04cu:1630": "iti",
  "GK16visa04cu:1631": "kiñca kvacit kadācit yatrālaṅkāre vyaṅgyasyāsvādaprakarṣakatvena prādhānyamapi yathāprastutapraśaṃsāyāṃ---",
  "GK16visa04cu:1632": "“jaṃ vellihiṇa ma asi jaṃ cāsi paraviraṃ pilaghemaṃ /",
  "GK16visa04cu:1633": "tamaṇḍe kohali ajjaṃ valaṃ piphuli haṃsi” //",
  "GK16visa04cu:1634": "ityādāvacamatkāraiṇaḥ kuṇḍākarṣaṇārthāt prastutāt gṛhakarmaratyā yuvānaṃ prati nāyikāyā aprasaṅganiṣedhāya prastutasya bālāyā yauvanodbhedakathanasya tasya dhvanau antarbhāvo 'stu,",
  "GK16visa04cu:1635": "uktarītyā tasya mahāviṣayatvāt /",
  "GK16visa04cu:1636": "evaṃ cālaṅkāreṣu guṇībhūtavyaṅgyasyāntarbhāve eṣa eva nyāyaḥ /",
  "GK16visa04cu:1637": "kiñca dīpakatulyayogitādau yeyamupapādyālaṅkāṇṇāṃ pratītirna tatra guṇībhūtavyaṅgyākhyākāvyabhedāntaḥ pāto 'nāsvādyatvāt vyaṅgyasya,",
  "GK16visa04cu:1638": "siṃ tvavarjanīyasannidhitvamātreṇāvasthiteḥ /",
  "GK16visa04cu:1639": "ata eva kavipratibhāsaṃrambhagocaratvaṃ teṣu nāstīti vācyam /",
  "GK16visa04cu:1640": "vānīrakuñje ityādau vyaṅgyasya nānāsvādyatvam,",
  "GK16visa04cu:1641": "kintu vācyāpekṣayā āsvādapakarṣa iti teṣu ucito guṇībhūtavyaṅgyākhyakāvyavyavahāraḥ /",
  "GK16visa04cu:1642": "kathaṃ ca dhvaniguṇībhūtavyaṅgyayoralaṅkāreṣvantarbhāvaḥ, tayoraṅgitvāt /",
  "GK16visa04cu:1643": "alaṅkāraṇāṃ ca tadaṅgabhūtaśabdārthāśritatvāt /",
  "GK16visa04cu:1644": "taduktaṃ dhvanikṛtā eva---",
  "GK16visa04cu:1645": "“aṅgāśritāstvalaṅkārāḥ mantavyāḥ kaṭakādivat” //",
  "GK16visa04cu:1646": "ityalaṃ bahunā /",
  "GK16visa04cu:1647": "iti śrīsāhityadarpaṇalocane caturthaḥ paricchedaḥ /",
  "GK16visa04cu:1648": "********** END OF COMMENTARY **********",
  "GK16visa04cu:1649": "iti sāhityadarpaṇe dhvaniguṇībhūtavyaṅgyākhyakāvyabhedanirūpaṇo nāma caturthaḥ paricchedaḥ /"
}