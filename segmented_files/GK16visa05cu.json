{
    "GK16visa05cu:0": " pañcamaḥ paricchedaḥ",
    "GK16visa05cu:1": " atha keyamabhinavā vyañjanā nāma vṛttirityucyate---",
    "GK16visa05cu:2": " ************* COMMENTARY *************",
    "GK16visa05cu:3": " Vijñapriyā:",
    "GK16visa05cu:4": " (vi, ka) vyaṅgyabhedāt kāvyabhedasya uktatvād vyaṅgyasya ca vyañjanāvṛttigamyatvād vyañjanāṃ pṛcchati---atha keyamiti /",
    "GK16visa05cu:5": " abhinaveti /",
    "GK16visa05cu:6": " ālaṅkārikairevasvīkṛtatvena abhinavatvam /",
    "GK16visa05cu:7": " Locanā:",
    "GK16visa05cu:8": " (lo, a) idānīṃ samanantaroktakāvyabhedadvayasya vyañjanāvyāpārasiddhyadhīnatvena",
    "GK16visa05cu:9": " tatra vipratipattiṃ nirācikīrṣuḥ prathamaṃ paricchedamārabhamāṇaḥ prathamamabhidhādiprācīnavṛttivedyatvanirāsikāṃ",
    "GK16visa05cu:10": " prathamakārikāmavatārayati--atheti /",
    "GK16visa05cu:11": " kā--kiṃ pramāṇā /",
    "GK16visa05cu:12": " iyaṃ samanantaroktā kāvyabhedadvayasya sādhikā /",
    "GK16visa05cu:13": " abhināvā---aśilaśāstrārthatattvavedinaḥ kāvyapuruṣasyāvatārāt śrīmadānandavardhanācāryāt prācīnairācāryairapradarśitā /",
    "GK16visa05cu:14": " ********** END OF COMMENTARY **********",
    "GK16visa05cu:15": " vṛttīnāṃ viśrānterabhidhātatparyalakṣaṇākhyānām /",
    "GK16visa05cu:16": " aṅgīkāryā turyā vṛttirbodhe rasādīnām // VisSd_5.1 //",
    "GK16visa05cu:17": " ************* COMMENTARY *************",
    "GK16visa05cu:18": " Vijñapriyā:",
    "GK16visa05cu:19": " (vi, kha) vṛttīnāmiti---abhidhālakṣaṇātātparyākhyānāṃ tisṛṇāṃ vṛttīnām /",
    "GK16visa05cu:20": " vikṣānteriti---svabodhyārthaṃ bodhayatitvā viraterityarthaḥ /",
    "GK16visa05cu:21": " turyā caturthīṃ /",
    "GK16visa05cu:22": " Locanā:",
    "GK16visa05cu:23": " (lo, ā) vṛttināmiti---turyā vṛttirvyañjanadhvananagamanapratyayanādivyapadeśaviṣayā /",
    "GK16visa05cu:24": " rasaśabdenātrāsvādyamātrasya grahaṇam /",
    "GK16visa05cu:25": " ādiśabdena vastvalaṅkārayoḥ /",
    "GK16visa05cu:26": " rasasya prādhānyāt prathamaṃ nirdeśaḥ /",
    "GK16visa05cu:27": " ********** END OF COMMENTARY **********",
    "GK16visa05cu:28": " abhidhāyāḥ saṃketitārthamātrabodhanaviratāyā na vastvalaṅkārarasādivyaṅgyabodhane kṣamatvam /",
    "GK16visa05cu:29": " na ca saṃketito rasādiḥ /",
    "GK16visa05cu:30": " nahi vibhāvādyabhidhānameva tadabhidhānam,",
    "GK16visa05cu:31": " tasya tadekarūpyānaṅgīkārāt /",
    "GK16visa05cu:32": " yatra ca svaśabdenābhidhānaṃ tatra pratyuta doṣa eveti vakṣyāmaḥ /",
    "GK16visa05cu:33": " kvacicca “śṛṅgāraraso 'yam” ityādau svaśabdenābhidhāne 'pi na tatpratītiḥ,",
    "GK16visa05cu:34": " tasya svaprakāśānandarūpatvāt /",
    "GK16visa05cu:35": " abhihitānvayavādibhiraṅgīkṛtā tātparyākhyā vṛttirapi saṃsargamātre parikṣīṇā na vyaṅghyabodhinī /",
    "GK16visa05cu:36": " ************* COMMENTARY *************",
    "GK16visa05cu:37": " Vijñapriyā:",
    "GK16visa05cu:38": " (vi, ga) vyācaṣṭe---abhidhāyā iti /",
    "GK16visa05cu:39": " nanu rasādirabhidhayaiva bodhyatām ityata āhana ca saṃketita iti /",
    "GK16visa05cu:40": " nanu vibhāvādibhireva rasādibhāvādiḥ saṃketita eva ityatrāhana hīti /",
    "GK16visa05cu:41": " tadaikyarūpyaṃ tatsvarūpatā,",
    "GK16visa05cu:42": " vibhāvādirhi nāyakādiḥ,",
    "GK16visa05cu:43": " rasaśca tadvyakteratyādiḥ /",
    "GK16visa05cu:44": " rasasyābhidhā gamyatve bādhakāntaramāha---yatra ceti /",
    "GK16visa05cu:45": " kāvyāntargatarasādiśabdenābhidhāne tu na rasādipratītirityāha---kvacicceti /",
    "GK16visa05cu:46": " nanu rasādirnābhidhayā bodhyatām,",
    "GK16visa05cu:47": " naiyāyikasvīkṛtayā tātparyākhyayā vṛttyā bodhyatāmityata āha---abhihitānvayeti /",
    "GK16visa05cu:48": " Locanā:",
    "GK16visa05cu:49": " (lo, i) saṃketito vācyār'thaḥ /",
    "GK16visa05cu:50": " rasādirapi kathaṃ na saṃketita ityāśaṅkyāha---na ceti /",
    "GK16visa05cu:51": " kuta ityāha---na hīti /",
    "GK16visa05cu:52": " yadi syādayamarthaḥ /",
    "GK16visa05cu:53": " yadi rasādeḥ saṃketitatvamucyate tat kiṃ vibhāvādivācakena śabdena ?",
    "GK16visa05cu:54": " kiṃ svaśabdenā vā ?",
    "GK16visa05cu:55": " nādyaḥ, tasya vibhāvādibhirvyañjanīyatvāt /",
    "GK16visa05cu:56": " svaśabdābhidhāne ca na tasya pratītiḥ kintu doṣa eva /",
    "GK16visa05cu:57": " svaśabdo hi rasaśabdaḥ,",
    "GK16visa05cu:58": " śṛṅgārādiśabdo vā ityarthaḥ /",
    "GK16visa05cu:59": " “śṛṅgāraḥ sakhi /",
    "GK16visa05cu:60": " mūrtimāniva madhau mugdho hariḥ kīḍatī“tyādau ca vibhāvādisāmagrayādeva tadvyañjakatvam na tu śṛṅgārādiśabdasya /",
    "GK16visa05cu:61": " saṃsargamātreṇa pratyekaṃ padairabhihitāṃnāmarthānāmityarthaḥ /",
    "GK16visa05cu:62": " ********** END OF COMMENTARY **********",
    "GK16visa05cu:63": " yacca kecidāhuḥ---“so 'yamiṣoriva dīrghadīrghataro 'bhidhāvyāparaḥ” iti /",
    "GK16visa05cu:64": " ************* COMMENTARY *************",
    "GK16visa05cu:65": " Vijñapriyā:",
    "GK16visa05cu:66": " (vi, gha) ubhayasiddhavācyārthasya bodhikā śaktirūpā vṛttireva vyaṅgyabodhikā,",
    "GK16visa05cu:67": " yathā dhanurdharamuktena iṣuṇā pratisaṃhitamekaṃ lakṣyaṃ dīrgheṇa vegarūpavyāpāreṇa",
    "GK16visa05cu:68": " bhittvā apratisaṃhitaṃ lakṣyāntaramapi dīrgatarībhūtena tenaiva vegarūpavyāpāreṇa",
    "GK16visa05cu:69": " bhidyata iti yat keṣāñcimatam,",
    "GK16visa05cu:70": " yacca tātparyavṛttireva vyaṅgyabodhikā iti dhvanikasya matam,",
    "GK16visa05cu:71": " dūṣayituṃ kadubhayamutthāpayati---yacca kecid iti /",
    "GK16visa05cu:72": " so 'yamityabhidhaiva vyaṅgyabodhiketi yat kaiściduktaṃ tatra so 'yamityabhidhānarūpeṣorvyāpāra ivetyarthaḥ /",
    "GK16visa05cu:73": " Locanā:",
    "GK16visa05cu:74": " (lo, ī) yacceti /",
    "GK16visa05cu:75": " ayamarthaḥ--yathā khalu dhanuṣmatā mukto bāṇa ekenaiva vegarūpavyāpāreṇa śatroḥ kavacādikamanekaṃ bhinatti,",
    "GK16visa05cu:76": " tathaika eva śabdasya vyāpāro yāvaduddeśyaṃ bodhayati /",
    "GK16visa05cu:77": " ********** END OF COMMENTARY **********",
    "GK16visa05cu:78": " yaccadhanikenoktam---",
    "GK16visa05cu:79": " “tātparyāvyatirekācca vyañjakatvasya na dhvaniḥ /",
    "GK16visa05cu:80": " yāvatkāryaprasāritvāttātparyaṃ na tulādhṛtam” //",
    "GK16visa05cu:81": " iti /",
    "GK16visa05cu:82": " ************* COMMENTARY *************",
    "GK16visa05cu:83": " Vijñapriyā:",
    "GK16visa05cu:84": " (vi, ṅa) yacca dhvaniketi---tātparyavyatirekāditi---vyañjakatvasya vyañjanāyāstātparyātatiriktatvād asau naṃ dhvanirna vyañjanā,",
    "GK16visa05cu:85": " kintu tātparyamevetyarthaḥ /",
    "GK16visa05cu:86": " yāvatkārmaṃ yāvadarthabodhanarūpaṃ kāryam,",
    "GK16visa05cu:87": " tatraprasāritvāttātparyam,",
    "GK16visa05cu:88": " na tulādhāraṇena niyamitamityarthaḥ /",
    "GK16visa05cu:89": " Locanā:",
    "GK16visa05cu:90": " (lo, u) dhvaniko daśarūpakartā /",
    "GK16visa05cu:91": " tātparyakāryamuddeśyam,",
    "GK16visa05cu:92": " yadarthaṃ śabdaprayoga iti bhāvaḥ /",
    "GK16visa05cu:93": " na tulayā dhṛtam;",
    "GK16visa05cu:94": " kvacinnirūddhaprasarīkṛtya vākyārthabodhanamātre vyavasthāpitam /",
    "GK16visa05cu:95": " ********** END OF COMMENTARY **********",
    "GK16visa05cu:96": " tayorupari “śabdabuddhikarmaṇāṃ viramya vyāpārābhāvaḥ” iti vādibhireva pātanīyo daṇḍaḥ /",
    "GK16visa05cu:97": " ************* COMMENTARY *************",
    "GK16visa05cu:98": " Vijñapriyā:",
    "GK16visa05cu:99": " (vi, ca) tayoruparīti /",
    "GK16visa05cu:100": " iṣuvyāpāravāditātparyavādinoruparītyarthaḥ /",
    "GK16visa05cu:101": " vācyavyaṅgyayoryugapadbodhane tātparyasattve kramaśo bodhanānupapattiḥ,",
    "GK16visa05cu:102": " kramaśo bodhe ca tatsattve viramya vyāpārabhāva ityarthaḥ /",
    "GK16visa05cu:103": " idaṃ ca dūṣaṇaṃ na ruciram;",
    "GK16visa05cu:104": " vyañjanāvādināpi kramaśo bodhāṅgīkāreṇa viramya vyāpārasvīkārāt /",
    "GK16visa05cu:105": " tātparyasattve vṛttibheda eva viramya vyāpāraḥ svīkriyate,",
    "GK16visa05cu:106": " na tu ekayā vṛttyā iti cenna /",
    "GK16visa05cu:107": " tātparyasyaiva niyāmakatvena vṛttibhedasyākiñcitkaratvāt;",
    "GK16visa05cu:108": " śabdavirateścobhayatra sāmyāt /",
    "GK16visa05cu:109": " tasmāt kramaśo bodhena tātparyagrāhakābhāva eva tayorupari doṣaḥ /",
    "GK16visa05cu:110": " na ca phalameva tadgrāhakamiti vācyam;",
    "GK16visa05cu:111": " phalasya tātparyottarabhāvitvāt /",
    "GK16visa05cu:112": " kramaśo vyañjanayā bodhane tu vaktṛboddhavāyadivaiśiṣṭyameva tātparyagrāhakam /",
    "GK16visa05cu:113": " na caivaṃ tadgrāhitaṃ tadevaṃ tātparyaṃ dhvanikamate vṛttirastu,",
    "GK16visa05cu:114": " na vyañjaneti vācyam “ityatrātātparyaviṣayasya vyaṅgyaśṛṅgārasya aparāṅgam,",
    "GK16visa05cu:115": " yathā vā “surabhimāṃsaṃ bhuṅkṣva “iti sugandhimāṃsatātparyake vākye dhenumāṃsavyañjanā /",
    "GK16visa05cu:116": " dīrghadīrghatarābhidhāvādimate tu tadabhidhāgrāhakakoṣādyabhāva eva doṣaḥ,",
    "GK16visa05cu:117": " agṛhītathaivābhidhayā vyaṅgyabodhanoktistatpramāṇābhāvenaiva nirasanīyā /",
    "GK16visa05cu:118": " Locanā:",
    "GK16visa05cu:119": " (lo, ū) viramya vyāpārābhāvavādibhiḥ--abhihitānvayavādibhiḥ /",
    "GK16visa05cu:120": " kimasmākamārdrakavaṇijāṃ vahitracintayā ityarthaḥ /",
    "GK16visa05cu:121": " ********** END OF COMMENTARY **********",
    "GK16visa05cu:122": " evaṃ ca kimiti lakṣaṇāpuyapāsyā ?",
    "GK16visa05cu:123": " dīrghadīrghatarābhidhāvyāpāreṇāpi tadarthabodhasiddheḥ /",
    "GK16visa05cu:124": " ************* COMMENTARY *************",
    "GK16visa05cu:125": " Vijñapriyā:",
    "GK16visa05cu:126": " (vi, cha) abhidhārūpāyā vācyārthabodhakavṛttervyaṅgyabodhakatve doṣāntaramāha--ecañceti /",
    "GK16visa05cu:127": " Locanā:",
    "GK16visa05cu:128": " (lo, ṛ) evaṃ ca yadi śabdaśruteranantaraṃ yāvānartho 'vagamyate tāvati śabdasyābhidhā eva vāyapāra iti bhāvaḥ /",
    "GK16visa05cu:129": " “lakṣaṇā'; ityanantaraṃ pṛthagiti śeṣaḥ /",
    "GK16visa05cu:130": " tadartho lakṣaṇīyaḥ /",
    "GK16visa05cu:131": " ********** END OF COMMENTARY **********",
    "GK16visa05cu:132": " kimiti ca “brāhmaṇa /",
    "GK16visa05cu:133": " putraste jātaḥ,",
    "GK16visa05cu:134": " kanyā te garbhiṇī” ityādāvapi harṣaśokādīnāmapi na vācyatvam /",
    "GK16visa05cu:135": " ************* COMMENTARY *************",
    "GK16visa05cu:136": " Vijñapriyā:",
    "GK16visa05cu:137": " (vi, ja) nanu na aṅgīkāryaiva lakṣaṇā ityata āha---kimiti ceti /",
    "GK16visa05cu:138": " kanyeti---atra kanyā adattā;",
    "GK16visa05cu:139": " tasyā eva garbhe pituḥ śokāt /",
    "GK16visa05cu:140": " atra hi sambodhyavrāhmaṇasannihitāparajanasya tādṛśaśabdaśravaṇānantaraṃ vrāhmaṇasya",
    "GK16visa05cu:141": " harṣaśokāvagamāt tacchabdīyadīrghatarābhidhayaiva tadvodhasambhavena tayorvācyatāpattirityarthaḥ /",
    "GK16visa05cu:142": " Locanā:",
    "GK16visa05cu:143": " (lo, ṝ) anupapattyantaramāha--kimiti ceti /",
    "GK16visa05cu:144": " ayamarthaḥ--harṣādayo hi na kenāpi vācyatvenābhyupagamyante,",
    "GK16visa05cu:145": " yato 'mī vācyārthapratītyā na kiyante /",
    "GK16visa05cu:146": " na khalu śabdasya kārakatvaṃ,",
    "GK16visa05cu:147": " jñāpakatvāttasya /",
    "GK16visa05cu:148": " ********** END OF COMMENTARY **********",
    "GK16visa05cu:149": " yatpunarūktaṃ “pauruṣeyamapauruṣeyaṃ ca vākyaṃ sarvameva kāryaparam,",
    "GK16visa05cu:150": " atatparatve 'nupādeyatvādunmattavākyavat /",
    "GK16visa05cu:151": " tataśca kāvyaśabdānāṃ niratiśayasukhāsvādavyatirekeṇa pratipādyapratipādakayoḥ pravṛttyaupayikaprayojanānupalabdherniratiśayamukhāsvāda eva kāryatvenāvadhāryate /",
    "GK16visa05cu:152": " “yatparaḥ śabdaḥ sa śabdārthaḥ” iti nyāyāt” iti /",
    "GK16visa05cu:153": " ************* COMMENTARY *************",
    "GK16visa05cu:154": " Vijñapriyā:",
    "GK16visa05cu:155": " (vi, jha) yatparaḥ śabdaḥ sa śabdārthaḥ “iti jaiminivākyameva vyaṅgyabodhane tātparyākhyavṛttau pramāṇamiti mataṃ dūṣayitumutthāpayati---yatpunariti",
    "GK16visa05cu:156": " pauruṣeyaṃ laukikavākyam,",
    "GK16visa05cu:157": " apauruṣeyaṃ vaidikavākyam /",
    "GK16visa05cu:158": " kāryaparam---sādhyatātparyakam /",
    "GK16visa05cu:159": " nanu kāryaparatve prakṛte kimāyātamityata āha---tataśceti /",
    "GK16visa05cu:160": " niratiśayasukhāsvāda eva kāryatvenānubhūyata iti /",
    "GK16visa05cu:161": " tathā ca sukhāsvādakāraṇatā kāvyavākyasya vyaṅgyabodhadvāreṇaiva etadvākyasya vyaṅgyatātparyakatvāt /",
    "GK16visa05cu:162": " sa śabdārtha iti /",
    "GK16visa05cu:163": " jaiminivākyasya saśabdasya tātparyavṛttilabhyor'tha itiyarthaḥ /",
    "GK16visa05cu:164": " kāvyaprakāśe tu asya vākyasya bhinna evārthaḥ kṛtaḥ /",
    "GK16visa05cu:165": " tathā hi--“yatparo yatsādhyatātparyakaḥ śabdaḥ sa śabdasya prāmāṇyaniyāmakor'thaḥ na tu siddhaṃśe tasya śabdasya prāmāṇyam“iti /",
    "GK16visa05cu:166": " yathā,“gāmabhyāja“ityatra sādhyāṃśo 'bhyājanaṃ prāmāṇyaniyāmakor'tho na tu siddhagavāṃśaḥ; yathā vā,",
    "GK16visa05cu:167": " “dadhnā juhoti“ityatra dadhnaḥ karaṇatvaṃ pādhyāṃśastu tathā;",
    "GK16visa05cu:168": " na tu vākyāntarataḥ siddhahomāṃśa iti /",
    "GK16visa05cu:169": " Locanā:",
    "GK16visa05cu:170": " (lo, ḷ) samprati gurumataikadeśīyasya,",
    "GK16visa05cu:171": " “yatparaḥ śabdaḥ sa śabdārthaḥ “iti vādino matamāśaṅkya dūṣayati---yatpunara iti /",
    "GK16visa05cu:172": " pauruṣeyamityādinyāyādityantaḥ śaṅkagranthaḥ /",
    "GK16visa05cu:173": " tatretyādinā siddhāntaḥ /",
    "GK16visa05cu:174": " pauruṣeyaṃ laukikam apauruṣeyo vaidikam /",
    "GK16visa05cu:175": " kāryamuddeśyam /",
    "GK16visa05cu:176": " tataśca yasmādevamanumānamityarthaḥ /",
    "GK16visa05cu:177": " pratipādyo yaṃ prati vākyaṃ śrāvyate;",
    "GK16visa05cu:178": " pratipādakastasya śrāvayitā /",
    "GK16visa05cu:179": " kāryatvenāvadhāryate ityarthaḥ /",
    "GK16visa05cu:180": " tasmānniratiśayasukhāsvādarūpo rasādirūpor'thaḥ śabdasya tātparyaviṣayo jātaḥ kiṃ vṛttyantarakalpanayeti /",
    "GK16visa05cu:181": " yatpase yaduddeśyaprayuktaḥ;",
    "GK16visa05cu:182": " sa śabdārthaḥ śabdenāvaśyaṃ boddhavyaḥ /",
    "GK16visa05cu:183": " ********** END OF COMMENTARY **********",
    "GK16visa05cu:184": " tatra praṣṭavyam-kimidaṃ tatparatvaṃ nāma,",
    "GK16visa05cu:185": " tadarthatvaṃ vā,",
    "GK16visa05cu:186": " tātparyavṛttyā tadvodhakatvaṃ vā ?",
    "GK16visa05cu:187": " ādye na vivādaḥ,",
    "GK16visa05cu:188": " vyaṅgyatve 'pi tadarthatānapāyāt /",
    "GK16visa05cu:189": " dvitīye tu--keyaṃ tātparyākhyā vṛttiḥ,",
    "GK16visa05cu:190": " abhihitānvayavādibhiraṅgīkṛtā, tadanyā vā ?",
    "GK16visa05cu:191": " ādye dattamevottaram /",
    "GK16visa05cu:192": " dvitīye tu---nāmamātre vivādaḥ,",
    "GK16visa05cu:193": " tanmate 'pi turīyavṛttisiddheḥ /",
    "GK16visa05cu:194": " ************* COMMENTARY *************",
    "GK16visa05cu:195": " Vijñapriyā:",
    "GK16visa05cu:196": " (vi ña) svayaṃ kalpitārthe vitarkayati---tatra praṣṭavyamiti /",
    "GK16visa05cu:197": " sa śabdārtha ityasya vākyasya tatparatvamarthaḥ tadeva tatparatvaṃ pṛcchati---kimidamiti /",
    "GK16visa05cu:198": " tadarthatvamtatpratītiprayojanakatvam /",
    "GK16visa05cu:199": " tadarthatvānapāyāt---tatpratītiprayojanakatvānapāyāt /",
    "GK16visa05cu:200": " dattamevottaramiti---saṃsargamātra eva taistātparyākhyavṛttyabhyupagamādityarthaḥ /",
    "GK16visa05cu:201": " tadanyā vā iti tātparyākhyā vṛttiḥ saṃsargaṃ bodhayitvā vyaṅgyārthamapi bodhayatīti dhvanikena yaduktaṃ tacca prāgeva dūṣitam /",
    "GK16visa05cu:202": " tato 'nyā vetyasya tātparyabhinno 'tiriktapadārtha ityevārthaḥ /",
    "GK16visa05cu:203": " nāmamātreti---aṅgīkṛtāyāṃ turīyavṛttau,",
    "GK16visa05cu:204": " “vyañjanā vā tātparyaṃ vā tannāma';",
    "GK16visa05cu:205": " ityeva vivāda ityarthaḥ /",
    "GK16visa05cu:206": " Locanā:",
    "GK16visa05cu:207": " (lo, e) tatreti---yaduktaṃ pauruṣeyamityādi tatra praṣṭavyamityarthaḥ /",
    "GK16visa05cu:208": " tadarthatvaṃ tasya śabdasyārthatvam /",
    "GK16visa05cu:209": " dattamevottaraṃ tayoruparītyādinā /",
    "GK16visa05cu:210": " ********** END OF COMMENTARY **********",
    "GK16visa05cu:211": " nanvastu yugapadeva tātparyaśaktyā vibhāvādisaṃsargasya rasādeśca prakāśanam-iti cet ?",
    "GK16visa05cu:212": " na, tayorhetuphalabhāvāṅgīkārāt /",
    "GK16visa05cu:213": " yadāha muniḥ--“vibhāvānubhāvavyabhicārisaṃyogadrasaniṣpattiḥ” iti /",
    "GK16visa05cu:214": " sahabhāve ca kutaḥ savyetaraviṣāṇayoravi kāryakāraṇabhāvaḥ ?",
    "GK16visa05cu:215": " paurvāparyaviparyayāt /",
    "GK16visa05cu:216": " ************* COMMENTARY *************",
    "GK16visa05cu:217": " Vijñapriyā:",
    "GK16visa05cu:218": " (vi, ṭa) nanu atiriktapadārtharūpā turīyā vūttirdhvanikena nocyate,",
    "GK16visa05cu:219": " kintu kḷptatātparyameva vyaṅgyabodhakam /",
    "GK16visa05cu:220": " tena ca kramaśo bodhana eva,",
    "GK16visa05cu:221": " “śabādabuddhikarmaṇām “ityādyuktaṃ dūṣaṇaṃ yugapadeva tena bodhyatāmityāśaṅkate---nanviti /",
    "GK16visa05cu:222": " tātparyaśaktyā tātparyarūpatayā vṛttyā /",
    "GK16visa05cu:223": " tayoḥ vibhāvādisaṃsargaprakāśanarasādiprakāśanayorityarthaḥ /",
    "GK16visa05cu:224": " rasaniṣpattirityatra rasasya jñānaniṣpattireva niṣpattiḥ svaprakāśasya svajñānābhinnatvāt /",
    "GK16visa05cu:225": " pañcamyā ca vibhāvādisaṃsargajñānasya kāraṇatāpradarśanāt /",
    "GK16visa05cu:226": " sahabhāvenotpattau taddarśitakāraṇatānutpattiṃ darśayati---sahabhāve ceti /",
    "GK16visa05cu:227": " savyetraraviṣāṇe vāmadabhiṇagāvādiśṛṅge /",
    "GK16visa05cu:228": " Locanā:",
    "GK16visa05cu:229": " (lo, ai) nanviti /",
    "GK16visa05cu:230": " prakāśanamityanantaraṃ,",
    "GK16visa05cu:231": " “tathā sati viramyavyāpāro na bhaviṣyati“iti śeṣaḥ /",
    "GK16visa05cu:232": " anayaiva diśā pratīyamānayorvastvalaṅkārayorapi,",
    "GK16visa05cu:233": " “yatparaḥ śabdaḥ sa śabdārthaḥ“itinyāyāśrayeṇa vyañjanāṅgīkāro 'nupapanna eva /",
    "GK16visa05cu:234": " kiñca, “yatparaḥ śabdaḥ sa śabdārthaḥ“iti nyāyamaṅgīkurvatāṃ vyañjanānaṅgīkāre vānīrakuñja",
    "GK16visa05cu:235": " ityādau guṇībhūtaḥ pratīyamānor'thaḥ prathamamavataran śabdasya tatparatvābhāvāt",
    "GK16visa05cu:236": " kasya vyāpārasya viṣayatāmavalambatām ?",
    "GK16visa05cu:237": " nanu tarhi bhaṭṭanayavat,",
    "GK16visa05cu:238": " “pīno devadatto divā na bhuṅkte /",
    "GK16visa05cu:239": " '; ityādau, “rātrau bhuṅkte';",
    "GK16visa05cu:240": " ityādivadatrāpi vyaṅgyārthapratītau vākyaśeṣaṃ kalpatāmiti cenna /",
    "GK16visa05cu:241": " “dharmikalpanāto varaṃ dharmakalpanā“iti nyāyād vyāpārantarakalpanasyaiva nyāyyatvāt /",
    "GK16visa05cu:242": " ********** END OF COMMENTARY **********",
    "GK16visa05cu:243": " “gaṅgāyāṃ ghoṣaḥ” ityādau taṭādyarthamātrabodhaviratāyā lakṣaṇāyāśca kutaḥ śītatvapāvanatvādivyaṅgyabodhakatā /",
    "GK16visa05cu:244": " tena turīyā vṛttirupāsyaiveti nirvivādametat /",
    "GK16visa05cu:245": " ************* COMMENTARY *************",
    "GK16visa05cu:246": " Vijñapriyā:",
    "GK16visa05cu:247": " (vi, ṭha) nanu lakṣaṇāmūlavyañjanā nādriyatām,",
    "GK16visa05cu:248": " ekayaiva lakṣaṇayā lakṣayavyaṅgyārthadvayaṃ bodhyatāmityata āha---gaṅgāyāmiti /",
    "GK16visa05cu:249": " Locanā:",
    "GK16visa05cu:250": " (lo, o) evaṃ pūrvoktavyaṅgyānāmabhidhātātparyāvedyatvaṃ nirasya lakṣaṇāvedyatvaṃ dūṣayati---gaṅgāyāmiti /",
    "GK16visa05cu:251": " upasaṃharati---teneti /",
    "GK16visa05cu:252": " tena hetunā /",
    "GK16visa05cu:253": " ********** END OF COMMENTARY **********",
    "GK16visa05cu:254": " kiṃca---",
    "GK16visa05cu:255": " boddhṛsvarūpasaṃkhyānimittakāryapratītikālānām /",
    "GK16visa05cu:256": " āśrayaviṣayādīnāṃ bhedādbhinno 'bhidheyato vyaṅgyaḥ // VisSd_5.2 //",
    "GK16visa05cu:257": " ************* COMMENTARY *************",
    "GK16visa05cu:258": " Vijñapriyā:",
    "GK16visa05cu:259": " (vi, ḍa) nanu abhidhā lakṣaṇā ca dīrghatarībhūtaiva vyaṅgyārthaṃ bodhayatu,",
    "GK16visa05cu:260": " kutastayorvirāmaḥ?",
    "GK16visa05cu:261": " śabdasya viramyavyāpārastu bhavanmate vyaṅgyabodhana iva svīkārya ityato vaidharmyādeva vācyavyaṅgyabodhakavyāpārayorbhedaṃ sādhayati /",
    "GK16visa05cu:262": " kiñca---boddhṛsvarūpeti---boddhā,",
    "GK16visa05cu:263": " svarūpam,",
    "GK16visa05cu:264": " saṃkhyā,",
    "GK16visa05cu:265": " nimittam,",
    "GK16visa05cu:266": " kāryam,",
    "GK16visa05cu:267": " pratītiḥ,",
    "GK16visa05cu:268": " kālaḥ,",
    "GK16visa05cu:269": " āśrayaḥ,",
    "GK16visa05cu:270": " viṣayaścetyādīnāṃ ca bhedādityarthaḥ /",
    "GK16visa05cu:271": " eṣāṃ bhedaṃ svayameva darśayiṣyati /",
    "GK16visa05cu:272": " bhinno 'bhidheyato vyaṅgya iti---yadyapi abhidhāvyañjanayoreva bhedaḥ pradarśanīyaḥ,",
    "GK16visa05cu:273": " tathāpi tadbhedapradarśanenaiva tadvodhakasyāpi bhedaḥ pradarśita ityāśayena itthamuktam /",
    "GK16visa05cu:274": " Locanā:",
    "GK16visa05cu:275": " (lo, au) vyaṅgyasyābhidheyatve dūṣaṇāntaramavatārayati---kiñceti /",
    "GK16visa05cu:276": " bhedādityasya boddhrityādau pratyekamanvayaḥ /",
    "GK16visa05cu:277": " tena boddhṛbhedāt,",
    "GK16visa05cu:278": " svarūpabhedāt,",
    "GK16visa05cu:279": " saṃkhyābhedādityādi boddhavyam /",
    "GK16visa05cu:280": " ********** END OF COMMENTARY **********",
    "GK16visa05cu:281": " vācyārthavyaṅgyārthayorhi padatadarthamātrajñānanipuṇairvaiyākaraṇairapi sahṛdayaireva ca saṃvedyatayā boddhṛbhedaḥ /",
    "GK16visa05cu:282": " ************* COMMENTARY *************",
    "GK16visa05cu:283": " Vijñapriyā:",
    "GK16visa05cu:284": " (vi, ḍha) tatra boddhṛbhedaṃ darśayati---vācyārthavyaṅgyārthayoriti /",
    "GK16visa05cu:285": " vācyārthasya vaiyākaraṇairvedyatayā,",
    "GK16visa05cu:286": " vyaṅgyārthasya ca sahṛdayairityevaṃ yathāsaṃkhyamanvayaḥ /",
    "GK16visa05cu:287": " vaiyākaraṇa hi padasya padavācyārthasya jñānamātre nipuṇāḥ,",
    "GK16visa05cu:288": " na tu vyaṅgyārthajñāne /",
    "GK16visa05cu:289": " ********** END OF COMMENTARY **********",
    "GK16visa05cu:290": " “bhama dhammia--” (242 pṛ.)",
    "GK16visa05cu:291": " ityādau kvacidvācye vidhirūpe niṣadharūpatayā,",
    "GK16visa05cu:292": " kvacit “niḥ śeṣacyutacandanam-” (62 pṛ.)",
    "GK16visa05cu:293": " ityādau niṣedharūpe vidhirūpatayā ca svarūpabhedaḥ /",
    "GK16visa05cu:294": " ************* COMMENTARY *************",
    "GK16visa05cu:295": " Vijñapriyā:",
    "GK16visa05cu:296": " (vi, ṇa) svarūpabhedaṃ darśayati---bhameti /",
    "GK16visa05cu:297": " atra bhramaṇavidhirvācyor'thaḥ /",
    "GK16visa05cu:298": " abhramaṇaṃ niṣedho vyaṅgayaḥ /",
    "GK16visa05cu:299": " niṣedharūpe iti---tadantike 'gamanaṃ niṣedho vācyaḥ /",
    "GK16visa05cu:300": " tadantike gamanavidhirvyaṅgya ityarthaḥ /",
    "GK16visa05cu:301": " vidhirūpe vācye jñāte sati niṣedhirūpatayā vyaṅgyo jñāyata ityarthaḥ /",
    "GK16visa05cu:302": " evamuttaratrāpi /",
    "GK16visa05cu:303": " Locanā:",
    "GK16visa05cu:304": " (lo, a) “niḥ śeṣacyutacantanam ';",
    "GK16visa05cu:305": " ityādau “gatāsīt“ityarthasya vyaṅgyatvamaṅgīkṛtya vidhirūpatvoktiḥ /",
    "GK16visa05cu:306": " ********** END OF COMMENTARY **********",
    "GK16visa05cu:307": " “gato 'stakarkaḥ” ityādau ca vācyor'tha eka eva pratīyate /",
    "GK16visa05cu:308": " vyaṅgyastu tadvoddhrādibhetāt kvacit “kāntamabhisara” iti,",
    "GK16visa05cu:309": " “gāvo nirudhyantām” iti,",
    "GK16visa05cu:310": " “nāyakasyāyamāgamanāvasaraḥ” iti,",
    "GK16visa05cu:311": " “saṃtāpo 'dhunā nāsti” ityādirūpeṇāneka iti saṃkhyābhedaḥ /",
    "GK16visa05cu:312": " ************* COMMENTARY *************",
    "GK16visa05cu:313": " Locanā:",
    "GK16visa05cu:314": " (lo, ā) boddhrādītyādiśabdena vaktṛprakaraṇādayaḥ /",
    "GK16visa05cu:315": " ********** END OF COMMENTARY **********",
    "GK16visa05cu:316": " vācyārthaḥ śabdoccāraṇamātreṇa vedyaḥ,",
    "GK16visa05cu:317": " eṣa tu tathāvidhapratibhānairmalyādineti nimittabhedaḥ /",
    "GK16visa05cu:318": " pratītimātrakaraṇāccamatkārakaraṇācca kāryabhedaḥ /",
    "GK16visa05cu:319": " ************* COMMENTARY *************",
    "GK16visa05cu:320": " Vijñapriyā:",
    "GK16visa05cu:321": " (vi, ta) saṃkhyābhedaṃ darśayati---vācyār'thaḥ iti /",
    "GK16visa05cu:322": " eṣa iti---vyaṅgyaityarthaḥ /",
    "GK16visa05cu:323": " kāryabhadaṃ darśayati---pratītimātreti---abhidhāyā abhidheyapratītimātraṃ kāryam,",
    "GK16visa05cu:324": " vyañjanāyāstu camatkāro 'pi kāryam /",
    "GK16visa05cu:325": " ********** END OF COMMENTARY **********",
    "GK16visa05cu:326": " kevalarūpatayā camatkāritayā ca pratītibhedaḥ /",
    "GK16visa05cu:327": " pūrvapaścādbhāvena ca kālabhedaḥ /",
    "GK16visa05cu:328": " śabdāśrayatvena śabdatadekadeśatadarthavarṇasaṃghaṭanāśrayatvena cāśrayabhedaḥ /",
    "GK16visa05cu:329": " ************* COMMENTARY *************",
    "GK16visa05cu:330": " Vijñapriyā:",
    "GK16visa05cu:331": " (vi, tha) kālabhedaṃ darśayati---pūrvapaścāditi /",
    "GK16visa05cu:332": " āśrayabhedaṃ darśayati---śabdāśrayatveneti /",
    "GK16visa05cu:333": " abhidhāyāḥ śabdamātrāmāśrayaḥ /",
    "GK16visa05cu:334": " vyañjanāyāstu śabdatadekadeśavarṇādiḥ /",
    "GK16visa05cu:335": " ********** END OF COMMENTARY **********",
    "GK16visa05cu:336": " “kassa va ṇa hoi roso daṭṭhūṇapiāeṃ savvaṇaṃ aharaṃ /",
    "GK16visa05cu:337": " sabbhamarapaḍamagghāiṇi vāriavāme sahasu eṅṇiṃ” //",
    "GK16visa05cu:338": " iti sakhītatkāntaviṣayatvena viṣayabhedaḥ /",
    "GK16visa05cu:339": " tasmānnābhidheya eva vyaṅgyaḥ /",
    "GK16visa05cu:340": " ************* COMMENTARY *************",
    "GK16visa05cu:341": " Vijñapriyā:",
    "GK16visa05cu:342": " (vi, da) viṣayabhedaṃ darśayati---“kassa vā ṇa hoi'; iti /",
    "GK16visa05cu:343": " kasya vā na bhavati roṣo dṛṣṭvā priyāyāḥ savraṇamadharam ?",
    "GK16visa05cu:344": " sabhramarapadmāghrāyiṇi /",
    "GK16visa05cu:345": " vāritavāme /",
    "GK16visa05cu:346": " sahasvedānīm /",
    "GK16visa05cu:347": " “iti saṃskṛtam /",
    "GK16visa05cu:348": " upanāyakadaṣṭādharāṃ patnīṃ tarjayantaṃ prati nāyikāsakhyāḥ pratāraṇoktiriyam /",
    "GK16visa05cu:349": " he vāritavāme /",
    "GK16visa05cu:350": " vārite sabhramarapadmāghrāṇe vāme pratikūle ityāpātataḥ /",
    "GK16visa05cu:351": " “vāritāyāmadharadaṃśaparyantāyāṃ ratau vāme';",
    "GK16visa05cu:352": " iti tu gūḍham /",
    "GK16visa05cu:353": " sahasvetyatra patyustarjanakarma bodhyam /",
    "GK16visa05cu:354": " sakhītatkānteti---vaktaryāḥ sakhī nāyikā,",
    "GK16visa05cu:355": " tatkāntastatpatiḥ /",
    "GK16visa05cu:356": " tadviṣayatvenatajjñānaviṣayatvena /",
    "GK16visa05cu:357": " nāyikayā hi pratīyate iyaṃ pratārayatītyevaṃ vyaṅgyārthaḥ /",
    "GK16visa05cu:358": " tasmāditi---vyaṅgyārtho nābhidhāgamya ityarthaḥ /",
    "GK16visa05cu:359": " Locanā:",
    "GK16visa05cu:360": " (lo, i) kassa vā ṇeti---vāritādarthād vāme pratikūlakāriṇi /",
    "GK16visa05cu:361": " tatra vācyaṃ sakhīviṣayam,",
    "GK16visa05cu:362": " “bhramareṇa daṣṭadhareyaṃ,",
    "GK16visa05cu:363": " na punaḥ parakāmukena';",
    "GK16visa05cu:364": " iti vyaṅgyaṃ tu kāntaviṣayam /",
    "GK16visa05cu:365": " evaṃ boddhṛsvarūpādibhede 'pi yadi vācyavyaṅgyayorekatvaṃ tadā kvacidapi nīlapītādau narapuṅgavādau bhedo na syādityāśayaḥ /",
    "GK16visa05cu:366": " nanu gato 'stamarka ityādivākye prakaraṇādirūpajñāpakāntarasahāyenaiva bodhitasya kāntamabhisaretyādivyaṅgyārthasya kathaṃ śabdapramāṇabodhyatvam,",
    "GK16visa05cu:367": " śabdaikasamadhigamyatvābhāvād,",
    "GK16visa05cu:368": " iti cedatra kecidāhuḥ-yathā śabdabodhitasya kvacid vācyasyārthasya satyāsatyatvajijñāsāyāṃ satyatvamanumānaviṣaya iti śabdānumānapramāṇayorbhinnaviṣayatvam",
    "GK16visa05cu:369": " vyaṅgyastu eva eva śabdapramāṇena prakaraṇādibodhya iti dṛṣṭāntadārṣṭānti kayorvaiṣamyam /",
    "GK16visa05cu:370": " tatra kā gatiriti cet---tatraivaṃ saṅgatiḥ /",
    "GK16visa05cu:371": " yathā prakaraṇāderviṣṇvādyanekābhidheyasyāpi haryādyabhidheyāvacchedakatvaṃ tathānekavyañjakasyāpi",
    "GK16visa05cu:372": " śabdasya ekavyaṅgye prakaraṇadisāhāyyasyeti kartavyatārūpatayā śabdasyāṅgatvaṃ svāṅgasya",
    "GK16visa05cu:373": " cāvyavadhāyakatvaṃ nyāyasiddhameviti na śabdapramāṇavyākopaḥ /",
    "GK16visa05cu:374": " iha ca yadyapi vākyārthasya pratītyanantaraṃ tasya satyāsatyatvajijñāsāyāṃ satyatvaṃ pramāṇāntareṇānumānenaiva bodhyate,",
    "GK16visa05cu:375": " tathāpi satyāsatyatvajijñāsātaḥ pūrvamupapannāyā vākyārthapramāyā apramābhāvāt śabdaikasamadhigamyatvācca na śabdaprāmāṇyavyākopaḥ /",
    "GK16visa05cu:376": " na hi cakṣurādinā pratītau satyāsatyatvapratyakṣaprāmāṇyaṃ vyākupyeta /",
    "GK16visa05cu:377": " ********** END OF COMMENTARY **********",
    "GK16visa05cu:378": " tathā---",
    "GK16visa05cu:379": " ************* COMMENTARY *************",
    "GK16visa05cu:380": " Locanā:",
    "GK16visa05cu:381": " (lo, ī) tatheti /",
    "GK16visa05cu:382": " na khalu etāvataiva vyaṅgyānāmabhidhālakṣaṇābodhyatvaṃ nāsti,",
    "GK16visa05cu:383": " api tu itaradhāpītyarthaḥ /",
    "GK16visa05cu:384": " ********** END OF COMMENTARY **********",
    "GK16visa05cu:385": " prāgasatvādrasāderno bodhike lakṣaṇābhidhe /",
    "GK16visa05cu:386": " kiñci mukhyārthabādhasya virahādapi lakṣaṇā // VisSd_5.3 //",
    "GK16visa05cu:387": " “na bodhikā” iti śeṣaḥ /",
    "GK16visa05cu:388": " ************* COMMENTARY *************",
    "GK16visa05cu:389": " Vijñapriyā:",
    "GK16visa05cu:390": " (vi, dha) rasādibodhikā na lakṣaṇā nāpi abhidhā sambhavatītyāha--prāgasattvāditi /",
    "GK16visa05cu:391": " tatkāvyasthaśabdajanyo yo rasastasya śabdabodhānantarameva janyamānatvāt tatprāk tasyāsattvāt tatra tatkāvyasthaśabdasya śakterlakṣaṇāyā vā",
    "GK16visa05cu:392": " prāgupasthite vastunyeva tayorgrahaṇasambhavāt /",
    "GK16visa05cu:393": " nanu kāvyāt prathamamanubhūyamāno yo rasastanniṣṭhasāmānyadharmarūpayā sāmānyalakṣaṇayā upasthite bhāvinyapi rase śaktigraho 'stviti cenna /",
    "GK16visa05cu:394": " śaktyā lakṣaṇayā vā prāthamikarasabodhasyaiva tatsambhavāt prāk tasyānupasthitatvāt vibhāvādivācakaśabdānāṃtatra śaktigrahakatvābhāvāccetyapi bodhyam /",
    "GK16visa05cu:395": " nāpi koṣagrāhitaśaktikāt kāvyasthaśṛṅgārādiśabdāttadvodhaḥ,",
    "GK16visa05cu:396": " ananubhavāt /",
    "GK16visa05cu:397": " pratyuta tatsattve rasādeḥ svaśabdavācyatādoṣasyaiva vakṣyamāṇatvāt /",
    "GK16visa05cu:398": " ataḥ śṛṅgārādiśabdābodhyatve rasatvānāpteḥ;",
    "GK16visa05cu:399": " kintu vibhāvādyabhidhānadvāraiva tatpratīterānubhāvikatvāt nanu iha kāvyasthāt śṛṅgārādiśabdājjñātasya",
    "GK16visa05cu:400": " rasasya prāgupasthitatvena vibhāvādivācakaśabdairlaṇayā rasāderbodho 'stu ityata",
    "GK16visa05cu:401": " āha---kiñca mukhyārtheti /",
    "GK16visa05cu:402": " lakṣaṇetyasya śeṣāñcalaṃ pūrvato 'nuṣañjayati---na bodhiketi /",
    "GK16visa05cu:403": " Locanā:",
    "GK16visa05cu:404": " (lo, u) prāgiti /",
    "GK16visa05cu:405": " ayamarthaḥ--rasabhāvādervyaṅgyasya prāgasattvāllakṣaṇābhidhe na bodhike /",
    "GK16visa05cu:406": " trayāṇāmapi vyaṅgyānāṃ mukhyārthabādhavirahādapi na lakṣaṇā bodhiketi /",
    "GK16visa05cu:407": " apiḥ pūrvoktasamuccaye /",
    "GK16visa05cu:408": " ********** END OF COMMENTARY **********",
    "GK16visa05cu:409": " nahi ko 'pi rasanātmakavyāpāradbhinno rasādipadapratipādyaḥ pramāṇasiddho 'sti,",
    "GK16visa05cu:410": " yamime lakṣaṇābhidhe bodhayetām /",
    "GK16visa05cu:411": " kiṃñca, yatra“gaṅgāyāṃ ghoṣaḥ” ityādāvupāttaśabdārthānāṃ bubhūṣannevānvayo 'nupapattyā bādhyate tatraiva hi lakṣaṇāyāḥ praveśaḥ /",
    "GK16visa05cu:412": " ************* COMMENTARY *************",
    "GK16visa05cu:413": " Vijñapriyā:",
    "GK16visa05cu:414": " (vi, na) nanu rase 'pi tātparyasattvāllakṣaṇāṃ vinā tadanirvāha eva mukhyārthabādha ucyata ityata āha--na hīti /",
    "GK16visa05cu:415": " yadi rasādiśabdāttasya prāgupasthitistadaiva tasya lakṣaṇayā bodhārthamuktarūpamukhyārthabādhanirvacanaṃ saiva tu netyarthaḥ /",
    "GK16visa05cu:416": " rasanātmako vyañjanātmako vyāpāro yasya,",
    "GK16visa05cu:417": " etādṛśarasād bhinna eva rasādipratipādya ityarthaḥ /",
    "GK16visa05cu:418": " bubhūṣan--bhavitumiccan /",
    "GK16visa05cu:419": " pravāhādau ghoṣādyanvayaḥ /",
    "GK16visa05cu:420": " Locanā:",
    "GK16visa05cu:421": " (lo, ū) pramāṇāsiddha ityanantaram,",
    "GK16visa05cu:422": " “kvacid“iti śeṣaḥ /",
    "GK16visa05cu:423": " ********** END OF COMMENTARY **********",
    "GK16visa05cu:424": " yaduktaṃ nyāyakusumāñjalāvudayanācāryaiḥ---",
    "GK16visa05cu:425": " “śrutānvayādanākāṅkṣaṃ na vākyaṃ hyanyadicchati /",
    "GK16visa05cu:426": " padārthānvayavaidhuryāttadākṣiptena saṅgatiḥ” //",
    "GK16visa05cu:427": " ************* COMMENTARY *************",
    "GK16visa05cu:428": " Vijñapriyā:",
    "GK16visa05cu:429": " (vi, pa) asminnarthe saṃvādaṃ darśayati---taduktm iti /",
    "GK16visa05cu:430": " śrutānvayāt--śrutapadārthayoranvayasambhavāt;",
    "GK16visa05cu:431": " abādhitādanyatrānākāṅkṣaṃ vākyamanyaddhi necchati nākāṅkṣati /",
    "GK16visa05cu:432": " padārthānvayavaidhuryāt--padārthayoranvayāsambhavāt /",
    "GK16visa05cu:433": " tadākṣiptena--tadullikhitena /",
    "GK16visa05cu:434": " saṅgatiranvaya ityarthaḥ /",
    "GK16visa05cu:435": " Locanā:",
    "GK16visa05cu:436": " (lo, ṛ) śrutānvayāditi /",
    "GK16visa05cu:437": " anyat---padārthāntaram /",
    "GK16visa05cu:438": " necchati nāpekṣate /",
    "GK16visa05cu:439": " yadi tu “gaṅgāyāṃ ghoṣaḥ';",
    "GK16visa05cu:440": " ityādau padārthānāmanvayakāla eva bādhapratibhāsādyanvayasya vidhurībhāvastadā tena padārthena jalamayādinā ākṣipto yastaṭādistena saṅgatiranvaya ityarthaḥ /",
    "GK16visa05cu:441": " ********** END OF COMMENTARY **********",
    "GK16visa05cu:442": " na punaḥ “śūnyaṃ vāsagṛham--” ityādau (22 pṛ.)",
    "GK16visa05cu:443": " mukhāyāthabādhaḥ /",
    "GK16visa05cu:444": " ************* COMMENTARY *************",
    "GK16visa05cu:445": " Vijñapriyā:",
    "GK16visa05cu:446": " (vi, pha) evaṃ, “śūnyaṃ vāsagṛham'; /",
    "GK16visa05cu:447": " ityādau śūnyavāsagṛhādīnāṃ vilokanādyanvayābādhāt na rasalakṣaṇetyaha--na punariti /",
    "GK16visa05cu:448": " Locanā:",
    "GK16visa05cu:449": " (lo, ṝ) tataḥ kimityata āha---na punariti /",
    "GK16visa05cu:450": " tatkathaṃ rasādipratītau lakṣaṇā ityarthaḥ /",
    "GK16visa05cu:451": " ********** END OF COMMENTARY **********",
    "GK16visa05cu:452": " yadi ca “gaṅgāyāṃ ghoṣaḥ” ityādau prayojanaṃ lakṣyaṃ syāt,",
    "GK16visa05cu:453": " tīrasya mukhyārthatvaṃ bādhitatvaṃ ca syāt /",
    "GK16visa05cu:454": " tasyāpi ca lakṣyatayā prayojanāntaraṃ tasyāpi prayojanāntaramityanavasthāpātaḥ /",
    "GK16visa05cu:455": " ************* COMMENTARY *************",
    "GK16visa05cu:456": " Vijñapriyā:",
    "GK16visa05cu:457": " (vi, ba) nanvevaṃ rasabodhanārthameva vyañjanā svīkriyatām;",
    "GK16visa05cu:458": " “gaṅgāyāṃ ghoṣaḥ';",
    "GK16visa05cu:459": " ityādau yat śaityapāvanatvaṃ ca vyaṅgyamuktaṃ tīralakṣaṇānantaraṃ tatrāpi lakṣaṇaivāstu;",
    "GK16visa05cu:460": " kiṃ vyañjanayā ?",
    "GK16visa05cu:461": " ityāha---yadi ceti /",
    "GK16visa05cu:462": " prayojanaṃ prayojanībhūtajñānāviṣayaḥ /",
    "GK16visa05cu:463": " mukhyārthatvaṃ bādhitatvaṃ ca syāditi---ubhayameva tu nāstīti śeṣaḥ /",
    "GK16visa05cu:464": " prayojanasya lakṣyatve 'navasthā syādityata āha--tasyāpīti /",
    "GK16visa05cu:465": " anavasthāpāt ityatra anavasthāpātaścetyarthaḥ /",
    "GK16visa05cu:466": " Locanā:",
    "GK16visa05cu:467": " (lo, ḷ) nanvevaṃ vivakṣitānyaparavācye dhvanau māstu lakṣaṇā;",
    "GK16visa05cu:468": " avivakṣitavācye tu śītatvapāvanatvādirūpaṃ prayojanaṃ lakṣaṇīyamastitvatyāśaṅkyāha---yadi ceti /",
    "GK16visa05cu:469": " śabdo hi prathamaṃ mukhyamarthaṃ pratipādya tasya vākyārthānvayānupapattau tatsambandhinamarthaṃ lakṣayati /",
    "GK16visa05cu:470": " iha yadi tīrapratyayānantaraṃ bodhyaṃ prayojanaṃ lakṣayati tadā gaṅgāśabdasya tīraṃ mukhyor'thaḥ syāt /",
    "GK16visa05cu:471": " tasya ca vākyārthānvayānupapattiḥ syāt ityarthaḥ /",
    "GK16visa05cu:472": " prayojanalakṣyatve 'navasthādoṣo 'pītyāha---tasyāpīti /",
    "GK16visa05cu:473": " tasya tayā takṣyatayā aṅgīkāryasya prayojanāntaram,",
    "GK16visa05cu:474": " rūḍhiprayojanābhāve lakṣaṇāsambhāvādityarthaḥ /",
    "GK16visa05cu:475": " tasyāpi---dvitīyaprayojanasya /",
    "GK16visa05cu:476": " “anavasthā yā mūlakṣatikāriṇī“mūlaṃ hyatra tīraniṣṭasya pāvanatvasya ca pūrvapakṣeṇa lakṣyatvenāṅgīkāraḥ /",
    "GK16visa05cu:477": " tasyevaṃvidhānarthamūlatvena parityāgo nyāyya iti bhāvaḥ /",
    "GK16visa05cu:478": " ********** END OF COMMENTARY **********",
    "GK16visa05cu:479": " na cāpi prayojanaviśiṣṭa eva tīre lakṣaṇā /",
    "GK16visa05cu:480": " viṣayaprayojanayoryugapatpratītyanabhyupagamāt /",
    "GK16visa05cu:481": " nīlādisaṃvedanānantarameva hi jñātatāyā anuvyavasāyasya vā saṃbhavaḥ /",
    "GK16visa05cu:482": " ************* COMMENTARY *************",
    "GK16visa05cu:483": " Vijñapriyā:",
    "GK16visa05cu:484": " (vi, bha) nanu lakṣyārthabodhānantaraṃ yadi prayojane lakṣaṇā tadaivānavasthā;",
    "GK16visa05cu:485": " śītapāvane tīre ghoṣa ityevaṃ prayojanaviśiṣṭa eva lakṣaṇāstvityata āha---na cāpīti /",
    "GK16visa05cu:486": " tatra gaṅgātīre ghoṣa ityato 'dhikārthasya pratītiḥ prayojanamiti kāvyaprakāśakṛduktaṃ prayojanamanusandheyam /",
    "GK16visa05cu:487": " samādhatte--viṣayaprayojanayoriti /",
    "GK16visa05cu:488": " pāvanatvaviśiṣṭatīralakṣaṇāyāṃ hi lakṣaṇāviṣayastīram,",
    "GK16visa05cu:489": " viśeṣaṇaṃ pāvanatvādi /",
    "GK16visa05cu:490": " prayojanaṃ---prayojanībhūtajñānaviṣayarūpaṃ pāvanatvādi tayoryugapatpratītiḥ;",
    "GK16visa05cu:491": " --lakṣaṇāyanyaikapratītiḥ;",
    "GK16visa05cu:492": " tadanabhyupagamādityarthaḥ /",
    "GK16visa05cu:493": " nanu tadanabhyupagame kiṃ bījam ?",
    "GK16visa05cu:494": " iti cet--lakṣaṇayā yatpāvanatvaviśiṣṭaṃ jñānaṃ janayitavyaṃ tatprayojanībhūtaṃ jñānaṃ",
    "GK16visa05cu:495": " ca tadeva paryavasitamityataḥ kāryakāraṇayorabhedāpattireva bījamiti sarvatra tu",
    "GK16visa05cu:496": " tayorbheda eva dṛśyate ityāha--nīlādīti /",
    "GK16visa05cu:497": " nīlādijñānaṃ vyavasāyarūpaṃ kāraṇaṃ,",
    "GK16visa05cu:498": " tatkāryaṃ tu jñātatā /",
    "GK16visa05cu:499": " naiyāyikānāṃ murāreśca mate 'nuvyavasāyaḥ tādṛśakāryakāraṇayośca kramotpattireva ityarthaḥ /",
    "GK16visa05cu:500": " kramikayośca bheda ityarthaḥ",
    "GK16visa05cu:501": " Locanā:",
    "GK16visa05cu:502": " (lo, e) nanu yadi taṭādyarthabodhanāya lakṣaṇāvṛttirāśrayaṇīyā,",
    "GK16visa05cu:503": " iha caitadviśiṣṭameva taṭaṃ lakṣaṇā bodhayatu kiṃ vṛttyantareṇa ?",
    "GK16visa05cu:504": " tathā hi gaṅgātādātmyena taṭapratyayastāvallakṣyaḥ,",
    "GK16visa05cu:505": " gaṅgātādātmyapratītyā ca taṭasya daivasiddhameva śaityādiviśiṣṭatvamityāśaṅkyāha--na cāpīti---prayojanaviśiṣṭe 'pi lakṣaṇaityarthaḥ /",
    "GK16visa05cu:506": " kutaḥ ? ityāha---",
    "GK16visa05cu:507": " ********** END OF COMMENTARY **********",
    "GK16visa05cu:508": " nānumānaṃ rasādīnāṃ vyaṅgyānāṃ bodhanakṣamam /",
    "GK16visa05cu:509": " ābhāsatvena hetūnāṃ smṛtirna ca rasādidhīḥ // VisSd_5.4 //",
    "GK16visa05cu:510": " ************* COMMENTARY *************",
    "GK16visa05cu:511": " Vijñapriyā:",
    "GK16visa05cu:512": " (vi, ma) vyaktivivekakāramate vibhāvādibhyo ratyādyanumitireva rasa;",
    "GK16visa05cu:513": " na ratyādīnāṃ vyañjanā--iti;",
    "GK16visa05cu:514": " taddūṣayati--nānumānam iti /",
    "GK16visa05cu:515": " rasādīnāṃ ratyādīnāṃ vyaṅgyānāṃ bodhanakṣamaṃ bodhakāraṇaṃ nānumānamityarthaḥ /",
    "GK16visa05cu:516": " kutaḥ ? ityatrāha--ābhāsatveneti /",
    "GK16visa05cu:517": " granthakṛnmate hi jñāyamānavibhāvādīnāṃ ratyādiliṅgatvasambhave 'pi,",
    "GK16visa05cu:518": " rāmaḥ sītāviṣayakaratimān;",
    "GK16visa05cu:519": " sītādivibhāvādimattvāt ityanumitirna rasaḥ tasyānandasvarūpatvābhāvena anāsvādyatvāt;",
    "GK16visa05cu:520": " kintu śabdānvayavyatirekānuvidhāyatvena vyañjanayā śābdabodhaviṣayo ratyādirbhāvukairbhāvyamānaḥ svaprakāśānandamayatvena pariṇata āsvādyamāno rasaḥ /",
    "GK16visa05cu:521": " tasya ca vyaṅgyatvaṃ prapānakarasanyāyena,",
    "GK16visa05cu:522": " taccharīrapraviṣṭaratyādervā vyaṅgyatvāditi /",
    "GK16visa05cu:523": " tathā ca tādṛśarasasya hetūnāṃ ratyādikāryakāraṇasahakārirūpāṇāṃ vibhāvādānāmābhāsatvena nānumānaṃ nānumitirityarthaḥ /",
    "GK16visa05cu:524": " tathā hi vibhāvādayaḥ sītādayo hetavo mutubarthadidṛkṣādisambandhena rāmādivṛttayaḥ /",
    "GK16visa05cu:525": " sādhyastūktarūpo rasaḥ kāvyaboddhaniṣṭha ityato hetūnāṃ viruddhatvamasiddhiśceti hetvābhāsatā /",
    "GK16visa05cu:526": " vṛttāvapyayamartho vyaktirbhaviṣayati /",
    "GK16visa05cu:527": " rasādibuddhiḥ smṛtirūpāpi netyāha--smṛtirna ca rasādidhīḥ iti /",
    "GK16visa05cu:528": " saṃskārajanyatvena rasādibuddhiḥ smṛtirūpeti kecidāhuḥ /",
    "GK16visa05cu:529": " tacca saṃskārajanyapratyabhijñāyāṃ vyabhicārādābhāsarūpamevetyagre vakṣyate /",
    "GK16visa05cu:530": " vastutastu svaprakāśānandarūpatvenaiva na smṛtiḥ;",
    "GK16visa05cu:531": " tasyā evaṃbhāvābhāvāt /",
    "GK16visa05cu:532": " Locanā:",
    "GK16visa05cu:533": " (lo, ai) evaṃ vyaṅgyasyāsya prācīnavedyatvaṃ nirasya mahimabhaṭṭena khalu rasavastvalaṅkāravyañjakānāṃ",
    "GK16visa05cu:534": " vākyānāmantarbhāvārthaṃ yadanumānaṃ darśitaṃ tattaddhetvābhāsadoṣeṇa vidhurīkṛtam /",
    "GK16visa05cu:535": " ********** END OF COMMENTARY **********",
    "GK16visa05cu:536": " vyaktivivekakāreṇa hi--“yāpi vibhāvādibhyo rasādīnāṃ pratītiḥ sānumāna evāntarbhavitumarhati /",
    "GK16visa05cu:537": " vibhāvānubhāvavyabhicāripratītirhi rasādipratīteḥ sādhanamiṣyate” /",
    "GK16visa05cu:538": " te hi ratyādīnāṃ bhāvānāṃ kāraṇakāryasahakāribhūtāstānanumāpayanta eva rasādīnniṣpādayanti /",
    "GK16visa05cu:539": " ta eva pratīyamānā āsvādapadavī gatāḥ santo lasā ucyante,",
    "GK16visa05cu:540": " ityavaśyaṃbhāvī tatpratītikramaḥ kevalamāśubhāvitayāsau na lakṣyate,",
    "GK16visa05cu:541": " yato 'yamadyāpyabhivyaktikramaḥ” iti yaduktam /",
    "GK16visa05cu:542": " ************* COMMENTARY *************",
    "GK16visa05cu:543": " Vijñapriyā:",
    "GK16visa05cu:544": " (vi, ya) vyācaṣṭe---vyaktivivekakāreṇeti /",
    "GK16visa05cu:545": " rasādiniṣṭhā rasādiviṣayā /",
    "GK16visa05cu:546": " kvacittu, “rasādīnām'; iti pāṭhaḥ /",
    "GK16visa05cu:547": " tādṛśī yā vibhāvādibhyaḥ pratītiḥ siddhetyarthaḥ /",
    "GK16visa05cu:548": " tān rasādīnniṣpādayantīli niṣpādanaprakāramāha---ta eveti /",
    "GK16visa05cu:549": " ta eva anumīyamānā ratyādaya eva punaḥ punaranuśīlanādāsvādyapadavīṃ gatāḥ santo jñānasambandhena sāmājikaniṣṭharasatāmāpadyanta ityarthaḥ /",
    "GK16visa05cu:550": " tatpratītikrama iti---vibhāvādijñānam,",
    "GK16visa05cu:551": " tato ratyanumitiḥ,",
    "GK16visa05cu:552": " tataḥ punaḥ punaranuśīlanam,",
    "GK16visa05cu:553": " tata āsvāda ityevaṃ pratītikrama ityarthaḥ /",
    "GK16visa05cu:554": " āśubhāvitayā iti /",
    "GK16visa05cu:555": " ratyādyanumitervibhāvādijñānānantaryasyāśubhāvitayā vyāpatyādyupasthityadhīnānumitikramo na takṣyata ityarthaḥ /",
    "GK16visa05cu:556": " kintu vibhāvādibhireva ratyādirvyajyata ityave bhramo jāyata ityāha---yato 'yamadyāpīti /",
    "GK16visa05cu:557": " ********** END OF COMMENTARY **********",
    "GK16visa05cu:558": " tatra praṣṭavyam--kiṃ śabdābhinayasamarpitavibhāvādipratyayānumitarāmādigatarāgādijñānameva rasatvenābhimataṃ bhavataḥ,",
    "GK16visa05cu:559": " tadbhāvanayābhāvakairbhāvyamānaḥ svaprakāśānando vā /",
    "GK16visa05cu:560": " ************* COMMENTARY *************",
    "GK16visa05cu:561": " Vijñapriyā:",
    "GK16visa05cu:562": " (vi, ra) śabdābhinayeti---śabdo vibhāvādivācakaḥ śabdaḥ,",
    "GK16visa05cu:563": " abhinayo nāṭyābhinayaḥ,",
    "GK16visa05cu:564": " sarmaṇaṃ jñāpanam,",
    "GK16visa05cu:565": " rāgo 'nurāgo ratiḥ /",
    "GK16visa05cu:566": " taditi---pūrvamevedaṃ darśitam /",
    "GK16visa05cu:567": " svaprakāśānando vetyatrānumiti iti śeṣaḥ /",
    "GK16visa05cu:568": " anumitiviṣayasyaiva vitarkyamāṇatvāt /",
    "GK16visa05cu:569": " ********** END OF COMMENTARY **********",
    "GK16visa05cu:570": " ādye na vivādaḥ,",
    "GK16visa05cu:571": " kintu “rāmādigataragādijñānaṃ rasasaṃjñayā nocyate 'smābhiḥ” ityeva viśeṣaḥ /",
    "GK16visa05cu:572": " dvitīyastu vyāptigrahaṇābhāvāddhetorābhāsatayāsiddha eva /",
    "GK16visa05cu:573": " ************* COMMENTARY *************",
    "GK16visa05cu:574": " Vijñapriyā:",
    "GK16visa05cu:575": " (vi, la) na vivāda iti /",
    "GK16visa05cu:576": " ratyāderanumānaṃ vyañjanā ceti vivādo nāpātata ityarthaḥ /",
    "GK16visa05cu:577": " tadaivātra vivādaḥ syād yadā rāmādigataratyādivyañjanaṃ mayā rasatvenoktasyāt,",
    "GK16visa05cu:578": " tadeva tu netyāha---kintviti /",
    "GK16visa05cu:579": " mayocyate rāmādigataratyādervyañjanam,",
    "GK16visa05cu:580": " tataśca vyaṅgyaratyādireva sāmājikaratyādāvabhedenā'pyamāṇo rasanākhyavyāpāreṇāsvādyamāno rasa iti rasanirūpaṇaprastāvoktasiddhāntaḥ /",
    "GK16visa05cu:581": " sa eva dvitīyaḥ pakṣaḥ,",
    "GK16visa05cu:582": " tasyānumeyatvāsambhava ityāha---dvitīyastviti /",
    "GK16visa05cu:583": " vyāptigrahaṇābhāvāditi---viruddhahetau tadbhāvaniyamādityarthaḥ /",
    "GK16visa05cu:584": " idamupalakṣaṇaṃ svarūpāsiddheścetyapibodhyam,",
    "GK16visa05cu:585": " sītādivibhāvādimattvasya rāmādimātravṛtterna tu sāmājike /",
    "GK16visa05cu:586": " īdṛśābhāsatāmāha---hetoriti /",
    "GK16visa05cu:587": " asiddha ityasya dvitīyaḥ pakṣaḥ viśeṣyam /",
    "GK16visa05cu:588": " ābhāsatvena hetūnāmityasya vyākhyānamidam /",
    "GK16visa05cu:589": " Locanā:",
    "GK16visa05cu:590": " (lo, o) hetorābhāsatayeti---“ābhāsatvena hetūnām';",
    "GK16visa05cu:591": " iti kārikāpadārthaḥ /",
    "GK16visa05cu:592": " kathaṃ hetorābhāsatetyāha---vyāptigrahaṇābhāvāditi /",
    "GK16visa05cu:593": " ********** END OF COMMENTARY **********",
    "GK16visa05cu:594": " yaccoktaṃ tenaiva---",
    "GK16visa05cu:595": " “yatra yatraivaṃvidhānāṃ vibhāvānubhāvasāttvikasañcāriṇāmabhidhānamabhinayo vā tatra tatra śṛṅgārādirasāvirbhāvaḥ” iti sugrahaiva vyāptiḥ pakṣadharmatā ca /",
    "GK16visa05cu:596": " ************* COMMENTARY *************",
    "GK16visa05cu:597": " Vijñapriyā:",
    "GK16visa05cu:598": " (vi, va) vyaktivivekakāreṇa sambandhaviśeṣaṇavibhāvādīnāṃ yathoktānandarūpasavyāpyatā pakṣadharmatā ca sādhyate,",
    "GK16visa05cu:599": " dūṣayituṃ tadapyutthāpayati---yaccoktamiti /",
    "GK16visa05cu:600": " sāttvikasaṃcāriṇāmiti---śṛṅgārarasānumityabhiprayeṇoktam,",
    "GK16visa05cu:601": " teṣāṃ śṛṅgārarasasyaiva vyāpyatvāt /",
    "GK16visa05cu:602": " kvacittu vibhāvānubhāvasaṃcāriṇāmityeva pāṭho na sāttviketyādiḥ /",
    "GK16visa05cu:603": " abhidhānaṃ vācakaḥ śabdaḥ,",
    "GK16visa05cu:604": " abhidheyo nāṭyām,",
    "GK16visa05cu:605": " tadvyañjikā kriyā,",
    "GK16visa05cu:606": " tadubhayamapi svaviṣayabodhāśrayatāsambandhena rasāśrayasāmajikavṛttiriti vyāptiḥ /",
    "GK16visa05cu:607": " pakṣardhamatā ca sugrahetyarthaḥ /",
    "GK16visa05cu:608": " Locanā:",
    "GK16visa05cu:609": " (lo, au) atra mahimabhaṭṭadarśitāṃ vyāptiṃ dūṣayitvā vyāptigrahaṇābhāvaṃ draḍhayati--yaccetyādi /",
    "GK16visa05cu:610": " pakṣadharmatetyantena /",
    "GK16visa05cu:611": " tasmādataḥ śṛṅgārarasāvirbhāva iti rūpaḥ /",
    "GK16visa05cu:612": " ********** END OF COMMENTARY **********",
    "GK16visa05cu:613": " tayā--",
    "GK16visa05cu:614": " “yār'thāntarābhivyaktau vaḥ sāmagrīṣṭā nibandhanam /",
    "GK16visa05cu:615": " saivānumitipakṣe no gamakatvena saṃmatā” //",
    "GK16visa05cu:616": " iti /",
    "GK16visa05cu:617": " ************* COMMENTARY *************",
    "GK16visa05cu:618": " Vijñapriyā:",
    "GK16visa05cu:619": " (vi, śa) asminnetasya kārikāmāha--yārthāntareti /",
    "GK16visa05cu:620": " arthāntarasya rasasyābhivyaktau āsvādane nibandhanakāraṇaṃ vo yuṣmākaṃ yā sāmagrīṣṭā saiva vibhāvādirūpā sāmagrī no 'smākaṃ mate gamakatvena anumāpakatvena sammateryarthaḥ /",
    "GK16visa05cu:621": " Locanā:",
    "GK16visa05cu:622": " (lo, a) bhavadbhirevaṃvidhā vyāptiranveṣṭavyetyata āha--yārtheti /",
    "GK16visa05cu:623": " arthāntarābhivyaktau yā sāmagrī kāraṇam iṣṭā saivāsmākamanumitau liṅgamityarthaḥ /",
    "GK16visa05cu:624": " sāmagrībhāve 'pi hi vyaṅgyārthapratipattau yataḥ kutaścidapi yadeva tadeva pratīyate /",
    "GK16visa05cu:625": " evaṃ vyaṅgyasya prakāśane liṅgamavaśyamanveṣṭavyam /",
    "GK16visa05cu:626": " tasya vyāptigrahaṇaṃ vinā ābhāsataiva syāditi bhavatāmapi vyāptigrahaṇaṃ vinā vyaṅgyajñānaṃ na sambhavatīti bhāvaḥ /",
    "GK16visa05cu:627": " sammatetyatretipadasya yaccoktamityatra sambandhaḥ /",
    "GK16visa05cu:628": " ********** END OF COMMENTARY **********",
    "GK16visa05cu:629": " idamapi no na viruddham /",
    "GK16visa05cu:630": " na hyevaṃvidhā pratītirāsvādyatvenāsmākamabhimatā kintu--svaprakāśamātraviśrāntaḥ sāndrānandanirbharaḥ /",
    "GK16visa05cu:631": " tenātra siṣādhayiṣitādarthādarthāntarasya sādhanāddhetorābhāsatā /",
    "GK16visa05cu:632": " ************* COMMENTARY *************",
    "GK16visa05cu:633": " Vijñapriyā:",
    "GK16visa05cu:634": " (vi, ṣa) dūṣayati---idamapīti /",
    "GK16visa05cu:635": " anumitirhi na svaprakāśānandarūpā ityarthaḥ /",
    "GK16visa05cu:636": " nirbharastadrūpaḥ,",
    "GK16visa05cu:637": " tādṛśa eva siṣādhayiṣita ityarthaḥ /",
    "GK16visa05cu:638": " siṣādhayiṣitatvaṃ cātra icchāviṣayatvamātram,",
    "GK16visa05cu:639": " na tu anumitsitatvam,",
    "GK16visa05cu:640": " rase 'numityabhāvāt /",
    "GK16visa05cu:641": " ābhāsatā asiddhasādhanarūpābhāsatā /",
    "GK16visa05cu:642": " idaṃ dūṣaṇaṃ saulabhyādevoktam /",
    "GK16visa05cu:643": " vastutastu sāmājike sātrātkriyamāṇaḥ svaprakāśānando 'numīyata eva na,",
    "GK16visa05cu:644": " anumitsābhāvāt,",
    "GK16visa05cu:645": " na hi tasya niyamato 'numitsā bhavati,",
    "GK16visa05cu:646": " rasabodhastu niyamata eva /",
    "GK16visa05cu:647": " tathā jñātavibhāvādirūpā sāmagrī rasāboddhurjanasyāpyastīti vyabhicāraśceti bodhyam /",
    "GK16visa05cu:648": " Locanā:",
    "GK16visa05cu:649": " (lo, ā) siddhāntamāha---idamapīti /",
    "GK16visa05cu:650": " idaṃ mahimabhaṭṭasya samanantaroktam /",
    "GK16visa05cu:651": " siṣādhayiṣitor'tho rasāderanumānāntarbhāvaḥ /",
    "GK16visa05cu:652": " sādhitamarthāntaram /",
    "GK16visa05cu:653": " tatra kāvye śṛṅgārādirasa ityādijñānasyānumeyatvam /",
    "GK16visa05cu:654": " ********** END OF COMMENTARY **********",
    "GK16visa05cu:655": " yacca “mama dhammia--” ityādau (242 pṛ.)",
    "GK16visa05cu:656": " pratīyamānaṃ vastu /",
    "GK16visa05cu:657": " “jalakelitaralakaratalamuktapunaḥ pihitarādhikāvadanaḥ /",
    "GK16visa05cu:658": " jagadavatu kokayūnorvighaṭanasaṃghaṭanakautukī kṛṣṇaḥ” //",
    "GK16visa05cu:659": " ityādau ca rūpakālaṅkārādayo 'numeyā eva /",
    "GK16visa05cu:660": " ************* COMMENTARY *************",
    "GK16visa05cu:661": " Vijñapriyā:",
    "GK16visa05cu:662": " (vi, sa) yatra vastuno 'laṅkārasya vā vyañjanā tatra vastvalaṅkārau anumānagamyau eveti naiyāyikamataṃ dūṣayitumutthāmapayati---yacceti /",
    "GK16visa05cu:663": " yacca paryavasyatīti dūrenvayaḥ /",
    "GK16visa05cu:664": " uktamiti tasya śeṣaḥ /",
    "GK16visa05cu:665": " tathā ca yacca paryavasyatītyuktamityarthaḥ /",
    "GK16visa05cu:666": " pratīyamānaṃ vastu,",
    "GK16visa05cu:667": " abhramaṇam /",
    "GK16visa05cu:668": " alaṅkāravyañjanāsthalaṃ darśayati--jalakelīti /",
    "GK16visa05cu:669": " jalakelau śrīkṛṣṇena svīyakaradattajalena rādhikāmukhacandraṃ punaḥ purabhiṣicya svīyakareṇa pidhīyate ca mucyate ca /",
    "GK16visa05cu:670": " tatastādṛśacandrasya pidhānamocanābhyāṃ kokamithunasya saṃghaṭanavighaṭane bhavataḥ /",
    "GK16visa05cu:671": " pidhāne rātrau virahiṇastasya prātaḥ kālabhramāt saṃghaṭanam,",
    "GK16visa05cu:672": " mocane candrodayaviśiṣṭasandhyākālabhramād vighaṭanam /",
    "GK16visa05cu:673": " kṛṣṇasya tādṛśakautukavarṇanamitam /",
    "GK16visa05cu:674": " pidhānamocane kṛṣṇasyaiva kareṇa natu rādhikāyācha,",
    "GK16visa05cu:675": " tatkarasya jalakelitaralatve kṛṣṇamukhasyaiva sicyamānatvasambhavena svamukhasya pidhānāyogāt /",
    "GK16visa05cu:676": " yad vā--rādhikāreṇa pidhānamocanayorapi jalasekadvārā kṛṣṇakaraprayojyatvāttaddvārā kṛṣṭakareṇaiva pidhānamocane /",
    "GK16visa05cu:677": " ityādau rūpakādaya iti /",
    "GK16visa05cu:678": " atra śloke mukhe candrarūpaṇam ādipadadvayāt ślokāntare alaṅkārāntaramityarthaḥ /",
    "GK16visa05cu:679": " Locanā:",
    "GK16visa05cu:680": " (lo, i) evaṃ rasāderanumānāgocaratvaṃ vyavasthāpya vastvalaṅkārayorapi vyaṅgyayostaddarśayati---yacceti /",
    "GK16visa05cu:681": " caḥ pūrvoktasamuccaye /",
    "GK16visa05cu:682": " paryavasyatītyatra dūrasthitena itiśabdena mambandhaḥ /",
    "GK16visa05cu:683": " yaduktaṃ mahimabhaṭṭena tadapyayuktamityarthaḥ /",
    "GK16visa05cu:684": " kimuktamityāha---jalakelītyādi /",
    "GK16visa05cu:685": " jalakelītyādau rūpakālaṅkāraḥ /",
    "GK16visa05cu:686": " rādhikāmukhasya candratvasya vyaṅgyatvāccandradarśanādarśanābhāyāṃ hi rātrisadbhāvābhāvabuddhyā cakavākayorvighanasaṃghaṭane bhavataḥ /",
    "GK16visa05cu:687": " ********** END OF COMMENTARY **********",
    "GK16visa05cu:688": " tathāhi---“anumānaṃ nāma pakṣasattvasapakṣasattvavikṣavyāvṛttatvaviśiṣṭālliṅgalliṅgino jñānam /",
    "GK16visa05cu:689": " ************* COMMENTARY *************",
    "GK16visa05cu:690": " Vijñapriyā:",
    "GK16visa05cu:691": " (vi, ha) tatra vasturūpaṃ vyaṅgyamupakramya tasyānumeyatāṃ ghaṭayati---tathā hīti /",
    "GK16visa05cu:692": " liṅgini sādhye viṣaye jñānam /",
    "GK16visa05cu:693": " Locanā:",
    "GK16visa05cu:694": " (lo, ī) kathamanumeya ityāha---tathāhīti /",
    "GK16visa05cu:695": " nāma prākāśye /",
    "GK16visa05cu:696": " pakṣe parvatādau sapakṣe mahānasādau ca vipakṣe jalahradādau vvāvṛttatvam /",
    "GK16visa05cu:697": " liṅgād vyāpyād dhūmādeḥ liṅgini vyāpake vahnyādau /",
    "GK16visa05cu:698": " ********** END OF COMMENTARY **********",
    "GK16visa05cu:699": " tataśca vācyādasaṃbaddhor'thaṃstāvanna pratīyate /",
    "GK16visa05cu:700": " anyathātiprasaṅgaḥ syāt,",
    "GK16visa05cu:701": " iti bodhyabodhakayorarthayoḥ kaścitsaṃbandho 'styeva /",
    "GK16visa05cu:702": " ************* COMMENTARY *************",
    "GK16visa05cu:703": " Vijñapriyā:",
    "GK16visa05cu:704": " (vi, ka) liṅgyasya trirūpatā ca sādhyavyāptisattve eva sambhavatīti /",
    "GK16visa05cu:705": " atastān darśayati--tataśceti /",
    "GK16visa05cu:706": " asambandho 'vyāpyaḥ /",
    "GK16visa05cu:707": " atiprasaṅgāvyāpakasyāpi pratītyāpattiḥ /",
    "GK16visa05cu:708": " kaścitsambandho vyāptirūpaḥ /",
    "GK16visa05cu:709": " Locanā:",
    "GK16visa05cu:710": " (lo, u) atra prakṛte,",
    "GK16visa05cu:711": " “bhrama dhārmika';",
    "GK16visa05cu:712": " ityādau bodhyār'tho vyaṅgyo bodhako vācyaḥ /",
    "GK16visa05cu:713": " ********** END OF COMMENTARY **********",
    "GK16visa05cu:714": " tataśca bodhakor'tho liṅgam,",
    "GK16visa05cu:715": " bodhyaśca liṅgī,",
    "GK16visa05cu:716": " bodhakasya cārthasya pakṣasattvaṃ nibaddhameva /",
    "GK16visa05cu:717": " sapakṣasattvavipakṣavyāvṛttatve anibaddhe api sāmarthyodavaseye /",
    "GK16visa05cu:718": " tasmādatra yadvācyārthālliṅgarūpālliṅgino vyaṅgyārthasyāvagamastadanumāna eva paryavasyati” iti /",
    "GK16visa05cu:719": " ************* COMMENTARY *************",
    "GK16visa05cu:720": " Vijñapriyā:",
    "GK16visa05cu:721": " (vi, kha) bodhakasya cārthasya iti /",
    "GK16visa05cu:722": " godāvarītīradeśe bhīruṇā dhārmikeṇa na bhramaṇīyam,",
    "GK16visa05cu:723": " tatra siṃhasattvādityanumānena bodhakārthaḥ siṃhasattvam /",
    "GK16visa05cu:724": " sāmarthyāditi---avyabhicārisahacārādityarthaḥ /",
    "GK16visa05cu:725": " paryavasyatīti--yacca paryavasyatītyuktamityarthaḥ prāgeva vyākhyātaḥ /",
    "GK16visa05cu:726": " Locanā:",
    "GK16visa05cu:727": " (lo, ū) bodhakasya cārthasya-liṅgarūpasya dṛptasiṃhasadbhāvasya /",
    "GK16visa05cu:728": " pakṣe godāvarītīranikuñjarūpe āśraye sāmarthyādavaseya iti na khalu sapakṣasattvavipakṣavyāvṛttatvābhāvaḥ /",
    "GK16visa05cu:729": " liṅgātsādhyāvagamaḥ syāt--liṅginaḥ sādhyasya bhīrorabhramaṇarūpavyaṅgyasya /",
    "GK16visa05cu:730": " ********** END OF COMMENTARY **********",
    "GK16visa05cu:731": " tanna, tathā hyatra “bhama ammia-” ityādau (242 pṛdṛ)",
    "GK16visa05cu:732": " gṛhe śvanivṛttyā vihitaṃ bhramaṇaṃ godāvarītīre siṃhopalabdherabhramaṇamanumāpayati” iti yadvaktavyaṃ tatrānaikāntiko hetuḥ /",
    "GK16visa05cu:733": " ************* COMMENTARY *************",
    "GK16visa05cu:734": " Vijñapriyā:",
    "GK16visa05cu:735": " (vi, ga) dūṣayituṃ tadabhimatārthamanuvadati--tanna tathā hīti /",
    "GK16visa05cu:736": " siṃhopalabdheriti--kulaṭāvākyopalabdhasiṃhādityarthaḥ /",
    "GK16visa05cu:737": " anumāpayatītyatra kulaṭā kartro /",
    "GK16visa05cu:738": " dūṣayatitatreti /",
    "GK16visa05cu:739": " anaikāntiko vyabhicārī /",
    "GK16visa05cu:740": " Locanā:",
    "GK16visa05cu:741": " (lo, ṛ) dūṣayati--tanneti /",
    "GK16visa05cu:742": " tanna yuktam /",
    "GK16visa05cu:743": " kuto na yuktamityāha--tathā hīti atra--gṛhe iti /",
    "GK16visa05cu:744": " ayamarthaḥ--yasya khalu bhīrorgṛhe śvanivṛttyā bhramaṇaṃ vihitaṃ sa kathaṃ saṃhopalabdhisthāne bhramiṣyati /",
    "GK16visa05cu:745": " anaikāntikaḥ sādhyavyabhicārī /",
    "GK16visa05cu:746": " ********** END OF COMMENTARY **********",
    "GK16visa05cu:747": " bhīrorapi guroḥ prabhorvā nideśena priyānurāgeṇa vā gamanasya saṃbhavāt,",
    "GK16visa05cu:748": " puścalyā vacanaṃ prāmāṇikaṃ na veti saṃdigdhāsiddheśca /",
    "GK16visa05cu:749": " ************* COMMENTARY *************",
    "GK16visa05cu:750": " Vijñapriyā:",
    "GK16visa05cu:751": " (vi, gha) vyabhicāraṃ grāhayati---bhīrorapīti /",
    "GK16visa05cu:752": " priyānurāgaḥ siṃdavaddeśaṃ praviṣṭapriyānurāgaḥ /",
    "GK16visa05cu:753": " hetoḥ sandigdhāsiddhimapi darśayati--puṃścalyā iti /",
    "GK16visa05cu:754": " puṃścalīvākye prāmāṇyasandehāt /",
    "GK16visa05cu:755": " pakṣe godāvarītīre hetoḥ siṃhasattvasya sandehāt sāndigdhāsiddhirityarthaḥ /",
    "GK16visa05cu:756": " Locanā:",
    "GK16visa05cu:757": " (lo, ṝ) kuto 'naikāntika ityata āha---bhīrorapīti /",
    "GK16visa05cu:758": " priyānurageṇa cetyanantaraṃ bhayasthāna iti śeṣaḥ /",
    "GK16visa05cu:759": " puṃścalyā vacanam--bhrama dhārmiketyādivacanam /",
    "GK16visa05cu:760": " kiñca ya khalu vīraḥ sparśādiśaṅkayā śuno bibheti sa saṃhasadbhāvasthānaṃ pratyuta mṛgayādikutūhalena gacchatīti darśanādviruddho bhramaṇarūpasādhyaviruddhasya sādhanāt /",
    "GK16visa05cu:761": " ********** END OF COMMENTARY **********",
    "GK16visa05cu:762": " “jalakeli-” ityatra “ya ātmadarśanādarśanābhyāṃ cakravākavighaṭasaṃghaṭanakārī sa candra eva” ityanumitireveyamiti na vācyam,",
    "GK16visa05cu:763": " uttrāsakādāvanaikāntikatvāt /",
    "GK16visa05cu:764": " ************* COMMENTARY *************",
    "GK16visa05cu:765": " Vijñapriyā:",
    "GK16visa05cu:766": " (vi, ṅa) “jalakeli';",
    "GK16visa05cu:767": " ityādau alaṅkārasyānumeyatāmapi hetorvyabhicārād dūṣayati---jalakelītyatreti /",
    "GK16visa05cu:768": " ātmā darśanīyarūpaḥ /",
    "GK16visa05cu:769": " uttrāsakādāviti /",
    "GK16visa05cu:770": " uttrāsako hi ātmano darśanādarśanābhyāṃ cakravākasaṃghaṭanavighaṭanakārī /",
    "GK16visa05cu:771": " na cāsau candra iti vyabhicāraḥ /",
    "GK16visa05cu:772": " ādipadāt sūryaparigrahaḥ /",
    "GK16visa05cu:773": " so 'pi tathāvidho 'pi na candraḥ /",
    "GK16visa05cu:774": " Locanā:",
    "GK16visa05cu:775": " (lo, ḷ) uttrāsakaḥ--yasya karatāladānādinotrāsena pakṣiṇo na ghaṭante,",
    "GK16visa05cu:776": " tadabhāve ca saṃghaṭante /",
    "GK16visa05cu:777": " ********** END OF COMMENTARY **********",
    "GK16visa05cu:778": " “evaṃvidhor'tha evaṃvidhārthabodhaka evaṃvidhārthatvāt,",
    "GK16visa05cu:779": " yannaivaṃ tannaivam” ityanumāne 'pyābhāsasamānayogakṣemo hetuḥ /",
    "GK16visa05cu:780": " “evaṃvidhārthatvāt” iti hetunā evaṃvidhāniṣṭasādhanasyāpyupapatteḥ /",
    "GK16visa05cu:781": " ************* COMMENTARY *************",
    "GK16visa05cu:782": " Vijñapriyā:",
    "GK16visa05cu:783": " (vi, ca) sāmānyasiddhyavyāptyā vyaṅgyasyānumeyatāpradarśanamapi dūṣayitumāhaevaṃvidheti /",
    "GK16visa05cu:784": " ābhāsamāna ābhāsau hetorupalabhyamāno vyabhicāraḥ kokatrāsakavṛttiḥ svadarśanādarśanarūpaḥ /",
    "GK16visa05cu:785": " evaṃvidhārthatvāditihetustattulyayogakṣemastattulyavyabhicāraḥ /",
    "GK16visa05cu:786": " sa hetuḥ sādhyābhāvena sahacaritatvena vyabhicaratītyarthaḥ /",
    "GK16visa05cu:787": " taddarśayati---evaṃvidhārthatvāditi /",
    "GK16visa05cu:788": " evaṃvidhāniṣṭārthasyeti---tathā ca evaṃvidhārthavyabhicārī heturityarthaḥ /",
    "GK16visa05cu:789": " Locanā:",
    "GK16visa05cu:790": " (lo, e) yogakṣema itikartavyatā ābhāsasya;",
    "GK16visa05cu:791": " yathā itikartavyatā kāryaniṣpādanaṃ tathaivevaṃvidhārthatvāditihetoriti bhāvaḥ /",
    "GK16visa05cu:792": " kuta ityāha---evamiti /",
    "GK16visa05cu:793": " ********** END OF COMMENTARY **********",
    "GK16visa05cu:794": " tathā “dṛṣṭi he prativeśini /",
    "GK16visa05cu:795": " kṣaṇamihāpyasmadgṛhe-” ityādau (250 pṛdṛ)",
    "GK16visa05cu:796": " nalagranthīnāṃ tanūllikhanam,",
    "GK16visa05cu:797": " ekākitayā ca strotogamanam,",
    "GK16visa05cu:798": " tasyāḥ parakāmukopabhogasya liṅgino liṅgamityucyate;",
    "GK16visa05cu:799": " taccātraivābhihitena svakāntasnehenāpi saṃbhavatītyanaikāntiko hetuḥ /",
    "GK16visa05cu:800": " ************* COMMENTARY *************",
    "GK16visa05cu:801": " Vijñapriyā:",
    "GK16visa05cu:802": " (vi, cha) ślokāntarepi vyaṅgyāntarasyānumeyatāṃ hetorvyabhicāreṇa dūṣayitumāha--tathā yaddṛṣṭimiti /",
    "GK16visa05cu:803": " strotogamanamityatra strotogamanakathanaṃ cetyarthaḥ /",
    "GK16visa05cu:804": " atretthamanumānam,",
    "GK16visa05cu:805": " iyaṃ parakāmukopabhogecchāvatī nalagranthinā stanadāraṇasambhāvanāsattve 'pi strotogamane ekākipravṛttatvād iti /",
    "GK16visa05cu:806": " granthakṛtastu stanāghātastrotogamanayoḥ pṛthakkathane 'pa na pṛthak hetudvayam /",
    "GK16visa05cu:807": " kintu hetuviśeṣaṇameva taddvayaṃ bodhyam /",
    "GK16visa05cu:808": " hetorvyābhicāraṃ darśayati---svakānteti /",
    "GK16visa05cu:809": " apikārāt tadbhayenāpīti bodhyam /",
    "GK16visa05cu:810": " Locanā:",
    "GK16visa05cu:811": " (lo, ai) imamevābhimatamarthamudāharaṇeṣvapi hetvābhāsaṃ darśayan draḍhayatitatheti /",
    "GK16visa05cu:812": " heturvācyār'thaḥ /",
    "GK16visa05cu:813": " ********** END OF COMMENTARY **********",
    "GK16visa05cu:814": " yacca “niḥśeṣacyutacandanam--” ityādau ( 62 pṛ.)",
    "GK16visa05cu:815": " dūtyāstatkāmukopabhogo 'numīyate tatkiṃ pratipādyatayā dūtyā,",
    "GK16visa05cu:816": " tatkālasaṃnihitairvānyaiḥ,",
    "GK16visa05cu:817": " tatkāvyārthabhāvanayā vā sahṛdayaiḥ /",
    "GK16visa05cu:818": " ************* COMMENTARY *************",
    "GK16visa05cu:819": " Vijñapriyā:",
    "GK16visa05cu:820": " (vi, ja) niḥ śeṣacyutetyādāvapi dūtyāstatkāmukopabhogasya vyaṅgyasyānumeyatāṃ dūṣayitumāha---yacceti /",
    "GK16visa05cu:821": " ********** END OF COMMENTARY **********",
    "GK16visa05cu:822": " ādyayorna vivādaḥ /",
    "GK16visa05cu:823": " tṛtīye tu tathāvidhābhiprāyavirahasthale vyabhicāraḥ /",
    "GK16visa05cu:824": " ************* COMMENTARY *************",
    "GK16visa05cu:825": " Vijñapriyā:",
    "GK16visa05cu:826": " (vi, jha) ādyayorna vivāda iti---dūtikartṛkamanumānaṃ tāvanna sambhavatyeva,",
    "GK16visa05cu:827": " tasyāstadupayogasya pratyakṣasiddhatvena siddhasādhanāt /",
    "GK16visa05cu:828": " tatkāle sannihatajanastu yadi na vyaṅgyaboddhā tadā tasyānumānamapi nāstītyatastatrāpi navivādaḥ /",
    "GK16visa05cu:829": " yadi tu vyaṅgyaboddhā tadā tṛtīyapakṣe evāntarbhāva ityarthaḥ /",
    "GK16visa05cu:830": " sāmājikabodhaviṣayasyaiva tadāsvādyasya mayā vicāryatvena tatraivānumeyatvādanumeyatvavivādāt /",
    "GK16visa05cu:831": " tadanumeyatāṃ dūṣayati---tṛtīye tviti /",
    "GK16visa05cu:832": " tathāvidhābhiprāyo dūtyāstatkāmukopabhāgobhiprāyaḥ /",
    "GK16visa05cu:833": " tadviraheṇektasya candanacyavanāderupabhogavyāpyatā nāstīti tatraiva vyabhicāra ityarthaḥ /",
    "GK16visa05cu:834": " Locanā:",
    "GK16visa05cu:835": " (lo, o) na vivāda iti---na khalu vayaṃ dūtyāstatkalasannihitānāṃ vānumānaṃ nirākurmaḥ /",
    "GK16visa05cu:836": " tathāvidheti---na khalu,",
    "GK16visa05cu:837": " “niḥ śeṣacyutacandanam';",
    "GK16visa05cu:838": " ityādipratipādikāyā abhiprāyaḥ kenacinniścitatayā viṣayīkṛtaityarthaḥ /",
    "GK16visa05cu:839": " ********** END OF COMMENTARY **********",
    "GK16visa05cu:840": " nanu vaktrādyavasthāsahakṛtatvena viśeṣyo heturiti na vācyam /",
    "GK16visa05cu:841": " ************* COMMENTARY *************",
    "GK16visa05cu:842": " Vijñapriyā:",
    "GK16visa05cu:843": " (vi, ña) snānādivyāvṛttacandavanāderviśeṣaṇadānena vyabhicārābhāvoktiṃ dūṣayitumāha---vaktrādyavastheti /",
    "GK16visa05cu:844": " vaktryavasthādirityarthaḥ /",
    "GK16visa05cu:845": " ādipadāt stanākarṣaṇacumbananakhakṣataparigrahaḥ /",
    "GK16visa05cu:846": " avasthā tu ratiktiṣṭatvam /",
    "GK16visa05cu:847": " tathā ca tādṛśāvasthādisahakṛtatvena candanacyavanādiheturviśeṣaṇīya ityarthaḥ /",
    "GK16visa05cu:848": " Locanā:",
    "GK16visa05cu:849": " (lo, au) nanviti---vaktrī yādṛśīmavasthāṃ prāpya tathoktavatī sāvasthā hetorviśeṣaṇīkartavyetyarthaḥ /",
    "GK16visa05cu:850": " ********** END OF COMMENTARY **********",
    "GK16visa05cu:851": " evaṃvidhavyāptyanusaṃdhānasyābhāvāt /",
    "GK16visa05cu:852": " ************* COMMENTARY *************",
    "GK16visa05cu:853": " Vijñapriyā:",
    "GK16visa05cu:854": " (vi, ṭa) samādhatte--evaṃvidheti /",
    "GK16visa05cu:855": " evaṃvidhaviśeṣaṇaghaṭitavyāptyanusandhānasyetyarthaḥ /",
    "GK16visa05cu:856": " na hi śloke tādṛśaviśeṣaṇamasti /",
    "GK16visa05cu:857": " vyāptyādipadādīdṛśaviśiṣṭahetuparigrahaḥ /",
    "GK16visa05cu:858": " ********** END OF COMMENTARY **********",
    "GK16visa05cu:859": " kiñcaivaṃvidhānāṃ kāvyānāṃ kavipratibhāmātrajanmanāṃ prāmāṇyānāvaśyakatvena saṃdigdhāsiddhatvaṃ hetoḥ /",
    "GK16visa05cu:860": " ************* COMMENTARY *************",
    "GK16visa05cu:861": " Vijñapriyā:",
    "GK16visa05cu:862": " (vi, ṭha) tatrāpi hetoḥ sandagdhatvamapi darśayati---kiñceti /",
    "GK16visa05cu:863": " prāmāṇyānāvaśyakatveneti--vaktryā candanacyavanādyakathane 'pi sambhāvyaiva kavestaduktyanuvādasambhavādityarthaḥ /",
    "GK16visa05cu:864": " kavyanūditavākyalabdhacandanacyavanādinā hi sāmājikaiḥ sambhogo 'numātavyaḥ /",
    "GK16visa05cu:865": " taccandanādikaṃ vaktrayuktamanuktaṃ veti sandehātsandigdhamityarthaḥ /",
    "GK16visa05cu:866": " Locanā:",
    "GK16visa05cu:867": " (lo, a) kiñceti---sandigdhāsiddhatvam---na khula kaviḥ siddhamevārthaṃvarṇayati /",
    "GK16visa05cu:868": " ********** END OF COMMENTARY **********",
    "GK16visa05cu:869": " vyaktivādinā cādhamapadasahāyānāmevaiṣāṃ padārthānāṃ vyañjakatvamuktam,",
    "GK16visa05cu:870": " tena ca tatkāntasyādhamatvaṃ prāmāṇikaṃ na veti kathamanumānam /",
    "GK16visa05cu:871": " ************* COMMENTARY *************",
    "GK16visa05cu:872": " Vijñapriyā:",
    "GK16visa05cu:873": " (vi, ḍa) nanu vyabhicāriṇa sandigdhena vā candanacyavanādinā kathamupabhogasya bhavanmate vyañjanāpītyata āha---vyaktivādinā ceti /",
    "GK16visa05cu:874": " vyañjanāvādinetyarthaḥ /",
    "GK16visa05cu:875": " phalabalena vyañjakatvasiddhestathoktamityarthaḥ /",
    "GK16visa05cu:876": " na hyanumāna iva vyañjanāyāmapi vyabhicārādikamaṅgamiti bhāvaḥ /",
    "GK16visa05cu:877": " anumānapakṣe adhamasaninahitapreṣitatve satīti viśeṣaṇadānamapi na sambhavatītyāha---tena ceti /",
    "GK16visa05cu:878": " tena adhamapadena uktamadhamatvamityarthaḥ /",
    "GK16visa05cu:879": " idamupalakṣaṇam /",
    "GK16visa05cu:880": " adhamatvasya prāmāṇikatvepi tasya dūtīgamanecchārāditye sati tāvatāpyanumānāsambhava ityapi bodhyam /",
    "GK16visa05cu:881": " Locanā:",
    "GK16visa05cu:882": " (lo, ā) vyaktivādinā vyañjanāvyāpārasthāpanārthamudyuktena /",
    "GK16visa05cu:883": " adhamapadaṃ na punastasyādhamasyāntikamityatra sthitam /",
    "GK16visa05cu:884": " ********** END OF COMMENTARY **********",
    "GK16visa05cu:885": " etenārthāpattivedyatvamapi vyaṅgyānāmapāstam /",
    "GK16visa05cu:886": " arthāpatterapi pūrvasiddhavyāptīcchāmupajīvyaiva pravṛtteḥ /",
    "GK16visa05cu:887": " ************* COMMENTARY *************",
    "GK16visa05cu:888": " Vijñapriyā:",
    "GK16visa05cu:889": " (vi, ḍha) vyaṅgyānāmarthāpattivedyatvamapi khaṇḍayati---etenārthāpattiriti /",
    "GK16visa05cu:890": " vyāpticchāyāṃ vyāptirītimavyabhicaritasahacāramityarthaḥ /",
    "GK16visa05cu:891": " Locanā:",
    "GK16visa05cu:892": " (lo, i) eteneti--etenānumānehatvābhāsadarśanena /",
    "GK16visa05cu:893": " kutaḥ ? ityāha--- arthāpatterapīti /",
    "GK16visa05cu:894": " pūrvagṛhītāṃ vyāpticchāyām /",
    "GK16visa05cu:895": " ********** END OF COMMENTARY **********",
    "GK16visa05cu:896": " yathā “yo jīvati sa kutrāpyavatiṣṭhate,",
    "GK16visa05cu:897": " jīvati cātra goṣṭhyāmavidyamānaścaitraḥ” ityādi /",
    "GK16visa05cu:898": " ************* COMMENTARY *************",
    "GK16visa05cu:899": " Vijñapriyā:",
    "GK16visa05cu:900": " (vi, ṇa) tādṛśaṃ sahacāraṃ darśayati--yo jīvatīti /",
    "GK16visa05cu:901": " tamupajīvya pravṛttāmarthāpattiṃ darśayati--jīvati ceti /",
    "GK16visa05cu:902": " tasmādetadgoṣṭhībhinnasthale 'stītyarthāpattilabhyor'thaḥ /",
    "GK16visa05cu:903": " tathā ca darśitodāharaṇeṣu hetorvyabhicāreṇa vyāpticchāyopajīvanāsambhavānnārthāpattiriti bhāvaḥ /",
    "GK16visa05cu:904": " Locanā:",
    "GK16visa05cu:905": " (lo, ī) yadi khalu pūrvaṃ jīvataḥ kutrāpi sthānamavagacchet /",
    "GK16visa05cu:906": " arthapattisvarūpaṃ hi--dṛṣṭaḥ śruto vā anyathā nopapadyate iti,",
    "GK16visa05cu:907": " tadarthakalpanamarthāpattiriti /",
    "GK16visa05cu:908": " tadbhaṭṭā vivṛṇvate--dṛṣṭa iti /",
    "GK16visa05cu:909": " pratyakṣānumānopamānārthāpattyabhāvalakṣaṇaḥ pañcabhiḥ pramāṇairupalabdhaḥ śabdasya ca prādhānyakhyāpanārthaṃ bhedena nirdiśati--śruta iti /",
    "GK16visa05cu:910": " śruta iti śabdalakṣaṇena jñātor'thor'thaviśeṣo 'nyathā nopapadyata iti /",
    "GK16visa05cu:911": " śābdī hyākāṅkṣā śabdenaiva prapūryata iti darśanāt /",
    "GK16visa05cu:912": " “pīno devadatto divā na bhuṅkte';",
    "GK16visa05cu:913": " ityatra rātrau bhuṅkte iti vākyaśeṣaḥ kalpyate /",
    "GK16visa05cu:914": " prabhākaragurustvāha--dṛṣṭaḥ śruto veti /",
    "GK16visa05cu:915": " laukikīyamanāsthoktiḥ /",
    "GK16visa05cu:916": " tato lokaprasiddhyopalabdhimātre vartate,",
    "GK16visa05cu:917": " na tu vikalpapratipādana iti /",
    "GK16visa05cu:918": " śabdo hi kalpyater'thapratītyai viprakṛtasādhanaṃ tadvaram arthe eva kalpyatāmiti /",
    "GK16visa05cu:919": " tena bhaṭṭamate śrutārthāpattau,",
    "GK16visa05cu:920": " rātrau bhuṅkte /",
    "GK16visa05cu:921": " iti śabdaḥ kalpate /",
    "GK16visa05cu:922": " gurumate tu arthāpattau rātribhojanamartha eva /",
    "GK16visa05cu:923": " evamatra vākyaviśeṣaḥ kalpyatām, maivam /",
    "GK16visa05cu:924": " gurumate tu arthāpattau rātribhojanamartha eva /",
    "GK16visa05cu:925": " evamatra vākyaviśeṣaḥ kalpyatām, maivam /",
    "GK16visa05cu:926": " pīno devadatta ityādau rātribhojane,",
    "GK16visa05cu:927": " jīvaṃścaitro 'tra goṣṭhyāṃ na vidyata ityatra kutrāpyavasthāne pūrvānubhavyāptimupajīvyaivārthāpatteḥ pravṛttiriti /",
    "GK16visa05cu:928": " vyaṅgyānāmanumānāviṣayatvena nārthāpattiviṣayatvamiti bhāvaḥ /",
    "GK16visa05cu:929": " vyāptiśca sāhacaryaniyamaḥ /",
    "GK16visa05cu:930": " vyāptiśarīraṃ darśayati-yatheti /",
    "GK16visa05cu:931": " ********** END OF COMMENTARY **********",
    "GK16visa05cu:932": " kiñci---vastravikrayādau tarjanītolanena daśasaṃkhyādivatsūcanabuddhivedyo 'pyayaṃ na bhavati,",
    "GK16visa05cu:933": " sūcanabuddherapi saṅketādilaukikapramāṇasāpekṣatvenānumānaprakāratāṅgīkārāt /",
    "GK16visa05cu:934": " ************* COMMENTARY *************",
    "GK16visa05cu:935": " Vijñapriyā:",
    "GK16visa05cu:936": " (vi, ta) sūcanā nāma kaścid vyāpāraḥ kaiściducyate tadgamya eva vyaṅgyārthaḥ iti mataṃ dūṣayitumāha---kiñceti /",
    "GK16visa05cu:937": " daśasaṃkyādivaditi---daśasaṃkhyādiryathā tarjanyāditolanādhīnasūcanābuddhigamyastathā vyaṅgyārtho 'pītyarthaḥ /",
    "GK16visa05cu:938": " sūcanāpyanumitāvantarbhavatīti siddhāntayati---sūcanābuddherapīti /",
    "GK16visa05cu:939": " anumānaprakāratā anumitasvarūpatā /",
    "GK16visa05cu:940": " tathā ca yadyaṅgulitolanādau vyabhicāraśaṅkā na bhavati tatrānumānam /",
    "GK16visa05cu:941": " candanacyavanādau tu vyabhicāragrahāt sambhogādibuddhivyañjanādhīnaiveti bhāvaḥ /",
    "GK16visa05cu:942": " Locanā:",
    "GK16visa05cu:943": " (lo, u) adhunā vyaṅgyānāmanumānāviṣayatvena ceṣṭāpramāṇāviṣayatvamapītyāha--kiñceti /",
    "GK16visa05cu:944": " ayaṃ ---vyaṅgyaḥ /",
    "GK16visa05cu:945": " saṃketādilaukikapramāṇāsāpekṣatvenetyanena yatra yatrāṃ rdhvatarjanī tatra tatra daśaṃsakhyeti punargṛhītavyāptiruraskāravacanam /",
    "GK16visa05cu:946": " ********** END OF COMMENTARY **********",
    "GK16visa05cu:947": " yacca “saṃskārajanyatvādrasādibuddhiḥ smṛtiḥ” ite kecit /",
    "GK16visa05cu:948": " tatrāpi pratyabhijñāyāmanaikāntikatayā hetorābhāsatā /",
    "GK16visa05cu:949": " ************* COMMENTARY *************",
    "GK16visa05cu:950": " Vijñapriyā:",
    "GK16visa05cu:951": " (vi, tha) rasādibuddheḥ smṛtirūpatvaṃ saṃskārajanyatvenānumanyamānānāṃ mataṃ duṣayitumāha---tatrāpīti /",
    "GK16visa05cu:952": " idaṃ cāpātata eva;",
    "GK16visa05cu:953": " sarvaṃśe saṃskārajanyatvasya hetokhyabhicārāt /",
    "GK16visa05cu:954": " kintu svaprakāśānandasvarūpasya rasasya smṛtītvāsambhava eva doṣaḥ /",
    "GK16visa05cu:955": " Locanā:",
    "GK16visa05cu:956": " (lo, ū) smṛtirna ca rasādidhīḥ itikārikāpadārthaṃ viśadayati--yañceti /",
    "GK16visa05cu:957": " anaikāntikatvaṃ so 'yaṃ devadatta ityādijñānarūpāyāḥ pratyabhijñāyā api saṃskārajanyatvāt",
    "GK16visa05cu:958": " ********** END OF COMMENTARY **********",
    "GK16visa05cu:959": " “durgālaṅghita-” ityādau (59 pṛ.)",
    "GK16visa05cu:960": " ca dvitāyārtho nāstyeva---iti yaduktaṃ mahimabhaṭaṭena tadanubhavasiddhimapalapato gajanimīlikaiva /",
    "GK16visa05cu:961": " ************* COMMENTARY *************",
    "GK16visa05cu:962": " Vijñapriyā:",
    "GK16visa05cu:963": " (vi, da) dvitīyārtho maheśarūpo nāstyeveti---buddhiviṣayo nāstyevetyarthaḥ apalapata ityasya,",
    "GK16visa05cu:964": " upari, iti śeṣaḥ /",
    "GK16visa05cu:965": " gajanimīlikāvajñā /",
    "GK16visa05cu:966": " Locanā:",
    "GK16visa05cu:967": " (lo, ṛ) gajanimīlikaiveti--paryālocanaṃ vināpi lokāpavādaśaṅkayā mattagajavaccakṣuṣī nimilya vacanamityarthaḥ /",
    "GK16visa05cu:968": " ********** END OF COMMENTARY **********",
    "GK16visa05cu:969": " tadevamanubhavasiddhasya tattadrasādilakṣaṇārthasyāśakyāpalāpatayā tattacchabdādyanvayavyatirekānuvidhāyitayā",
    "GK16visa05cu:970": " cānumānādipramāṇāvedyatayā cābhidhādivṛttitrayābodhyatayā ca turīyā vṛttirupāsyaiveti siddham /",
    "GK16visa05cu:971": " ************* COMMENTARY *************",
    "GK16visa05cu:972": " Locanā:",
    "GK16visa05cu:973": " (lo, ṝ) etad vivicyoktamatraiva dvitīyaparicchede /",
    "GK16visa05cu:974": " upasaṃharati--tadevamiti /",
    "GK16visa05cu:975": " ********** END OF COMMENTARY **********",
    "GK16visa05cu:976": " iyaṃ ca vyāptyādyanusandhānaṃ vināpi bhavatītyakhilaṃ nirmalam /",
    "GK16visa05cu:977": " ************* COMMENTARY *************",
    "GK16visa05cu:978": " Locanā:",
    "GK16visa05cu:979": " (lo, ḷ) na ca śabdasamarpitasya vibhāvāderjñānasyaiva rasāderjanakatvāt kāvyamatra sākṣānna hetutvena vyāpriyata iti vācyam;",
    "GK16visa05cu:980": " svāṅgamavyavadhāyakamitinyāyena vibhāvād vibhāvanasyāvāntaravyāpārīkāraṇena kāvyasyaivāsvādo",
    "GK16visa05cu:981": " bhāvakatvāt yathā svārthasya jñānadvāreṇa tatsaṃsargaṃ bhāvayatāṃ padānāmeva karaṇatvābhāyupagamo",
    "GK16visa05cu:982": " bhaṭṭanaiyāyikādīnām /",
    "GK16visa05cu:983": " kiñca sadvārakaraṇam iti nyāyenāntarālavartivyāpārāntaravirahādasambhāvyaṃ vibhāvādisaṃvalanajñānasyāsvādaṃ prati kāraṇatvam /",
    "GK16visa05cu:984": " nanvevaṃ vyāptyādyanusandhānamantareṇākasmād vācyārthasyāvagatau kathaṃ nātiprasaṅga ityāśaṅkyāha--iyaṃ ceti /",
    "GK16visa05cu:985": " utpattimantareṇāpi anubhavasiddhāyā vyaṅgyārthapratīteranyārthopapattyaiva /",
    "GK16visa05cu:986": " ********** END OF COMMENTARY **********",
    "GK16visa05cu:987": " tatkiṃnāmikeyaṃ vṛttirityucyate---",
    "GK16visa05cu:988": " sā ceyaṃ vyañjanānāma vṛttirityucyate budhaiḥ /",
    "GK16visa05cu:989": " rasavyaktau punarvṛttiṃ rasanākhyāṃ pare viduḥ // VisSd_5.5 //",
    "GK16visa05cu:990": " etacca vivicyoktaṃ rasanirūpaṇaprastāva iti sarvamavadātam /",
    "GK16visa05cu:991": " ************* COMMENTARY *************",
    "GK16visa05cu:992": " Vijñapriyā:",
    "GK16visa05cu:993": " (vi, dha) rasavyañjanāyā rasanetyapi nāma kecidāhurityāha---rasavyaktau punariti /",
    "GK16visa05cu:994": " rasavṛttau rasabodhakavṛttāvityarthaḥ /",
    "GK16visa05cu:995": " itthaṃ vyaṅgyārthabodhasya mānasabuddhirūpatvamātraṃ na dūṣitam /",
    "GK16visa05cu:996": " tatrāyamabhiprāyaḥ---manasastāvad bāhaḥ svātantryameva nāsti /",
    "GK16visa05cu:997": " smṛtyupanayasahakāreṇa bodhanaṃ tu vyaṅgyārthasya pūvānubhavābhāvena smaraṇāsambhāvanayaiva nirastam /",
    "GK16visa05cu:998": " nahyuktānandarūpo raso dūtyādeḥ kāmukasambhogādirūpor'tho vā pūrvamanubhūtaḥ /",
    "GK16visa05cu:999": " iti śrīmaheśvaranyāyālaṅkārabhaṭṭācāryakṛtāyāṃ sāhityadarpaṇaṭīkāyāṃ pañcamaparicche",
    "GK16visa05cu:1000": " Locanā:",
    "GK16visa05cu:1001": " (lo, e) vyañjanāvyāpārakalpanaṃ śrīśrīmadānandavardhanācāryasyetibhāvaḥ /",
    "GK16visa05cu:1002": " rasasya rasanavyāpāraprakāśatvaṃ smārayati--rasaneti /",
    "GK16visa05cu:1003": " rasanirupaṇaprastāve,",
    "GK16visa05cu:1004": " sattvodrekād ityādikārikāvyākhyāyām /",
    "GK16visa05cu:1005": " sarvam--vyañjanāvyāpārasthāpakaṃ prameyajātam /",
    "GK16visa05cu:1006": " iti sāhityadarpaṇalocane vyañjanāvyāpārasthāpano nāma pañcamaḥ paricchedaḥ",
    "GK16visa05cu:1007": " ********** END OF COMMENTARY **********",
    "GK16visa05cu:1008": " iti sahityarpaṇo vyañjanāvyāpāranirūpaṇo nāma pañcamaḥ paricchedaḥ /"
}