{
  "SA18jsphustu:1_0": "sphuṭārthā śrīghanācārasaṃgrahaṭīkā",
  "SA18jsphustu:2_0": "/ namo buddhāya //",
  "SA18jsphustu:3_0": "prahīṇaniḥśeṣamalān jitārīn jñeyodadheḥ pāragatān kṛpālūn /",
  "SA18jsphustu:3_1": "saddharmasacchiṣyagaṇān samastān namāmi buddhān bahuśaḥ kṛtāñjaliḥ //",
  "SA18jsphustu:4_0": "dānāmbusekaparivṛddhasuśīlamūlaṃ maitrīkṛpā + + + pallavajātaśobhaṃ /",
  "SA18jsphustu:4_1": "bodhyaṅgamārgaphalitaṃ hi jinālijuṣṭaṃ mañjuśriyaṃ ca śubhakalpataruṃ namāmi //",
  "SA18jsphustu:5_0": "ācārasaṃgrahasyāsya smṛtaye mandamedhasāṃ",
  "SA18jsphustu:5_1": "vistīrṇasūtrasaṃkṣepāt kriyate 'yaṃ viniścayaḥ //",
  "SA18jsphustu:6_0": "tatra prāyeṇa hi santo gurviṣṭadevatāṃ pūjayitvā kriyāyāṃ pravartante puṇyaprasavārtha,",
  "SA18jsphustu:6_1": "tato vighnopaśamanārthaṃ maṅgalārthañceti /",
  "SA18jsphustu:6_2": "ahamapi ca sadācāro 'yamiti kṛtvā śrīghanā cārasaṃgrahārambhe svadevatānamaskāraṃ kartuṃ pravṛtta iti darśayannāha /",
  "SA18jsphustu:6_3": "prahīṇāśeṣasaṃkleśa iti vistaraḥ /",
  "SA18jsphustu:6_4": "tatra trividhaḥ saṃkleśaḥ- kleśasaṃkleśaḥ karmasaṃkleśaḥ janmasaṃkleśaśca /",
  "SA18jsphustu:6_5": "kliśyanti kāyavākcittāni iti kleśāḥ /",
  "SA18jsphustu:6_6": "te ca rāgādikamaṣṭottaraśataṃ /",
  "SA18jsphustu:6_7": "aṣṭānavatiranuśayāḥ / daśa paryavasthānāni / kleśa eva [SŚ_2] saṃkleśaḥ kleśasaṃkleśaḥ kleśasvabhāvatvāt kleśasaṃkleśahetutvācca kleśasaṃkleśa ityuccate /",
  "SA18jsphustu:6_8": "kasya kleśasaṃkleśahetutvāditi cet karmasaṃkleśasyeti brūmaḥ /",
  "SA18jsphustu:6_9": "yataḥ kleśānalalīḍhahṛdayā[ḥ]",
  "SA18jsphustu:6_10": "kuśalamarīcitoyākārapratibhāsamavagāhanāya paryeṣante /",
  "SA18jsphustu:6_11": "trividhaṃ karma- kāyikaṃ vācikaṃ mānasikañca /",
  "SA18jsphustu:6_12": "kāyikamapi trividhaṃ kuśalamakuśalamavyākṛtañca /",
  "SA18jsphustu:6_13": "evaṃ vācikamānasike vistareṇohye /",
  "SA18jsphustu:6_14": "karmaiva saṃkleśaḥ karmasaṃkleśaḥ saṃkleśakaratvāt saṃkleśahetutvācca /",
  "SA18jsphustu:6_15": "kleśasaṃkleśajani[ta]tvā[t] yasya saṃkleśakaratvamavagantavyaṃ,",
  "SA18jsphustu:6_16": "janmakleśahetutvāt saṃkleśahetutvaṃ /",
  "SA18jsphustu:6_17": "janma utpattiḥ prādurbhāva ityanarthāntaraṃ /",
  "SA18jsphustu:6_18": "janmaiva saṃkleśaḥ janmasaṃkleśaḥ janmasaṃkleśaphalatvāt saṃkleśahetutvācca /",
  "SA18jsphustu:6_19": "yataḥ karmasaṃkleśād rāgiṇāṃ janma vītarāgajanmādarśanāt /",
  "SA18jsphustu:6_20": "ataḥ kleśakarma saṃkleśakarma saṃkleśaphalatvāt kleśasaṃkleśahetutvācca janmasaṃkleśa ityucyate /",
  "SA18jsphustu:6_21": "ata eva nirdeśo nālpīyān na ca bhūyān ratnatrayavat /",
  "SA18jsphustu:6_22": "adhunā tripadyeva bahuvrīhiḥ /",
  "SA18jsphustu:6_23": "prahīṇāḥ [paritya]ktāḥ apanītāstiraskṛtāḥ aśeṣāḥ nikhilā vāsanāsahitāḥ saṃkleśā kleśa[karma]janmākhyāyena [buddhena] bhagavatā,",
  "SA18jsphustu:6_24": "sa bhavati prahīṇāśeṣasaṃkleśaḥ /",
  "SA18jsphustu:6_25": "anena buddhasya bhagavataḥ prahāṇasaṃpadaṃ darśayati /",
  "SA18jsphustu:6_26": "nanu [prahīṇa]saṃkleśa ityeva vaktavyaṃ,",
  "SA18jsphustu:6_27": "kimaśeṣagrahaṇena? naitadasti /",
  "SA18jsphustu:6_28": "yadi prahīṇasaṃkleśa ityevocyate,",
  "SA18jsphustu:6_29": "tadā śrāvakapratyekabuddh[ānāmapi] grahaṇaṃ prāpnoti /",
  "SA18jsphustu:6_30": "te 'pi prahīṇasaṃkleśā bhavanti kliṣṭājñānātyantābhāvāt,",
  "SA18jsphustu:6_31": "na tu prahīṇāśeṣasaṃkleśāḥ akliṣṭā [jñānātyantābhā]vāt /",
  "SA18jsphustu:6_32": "tathāpyeṣāṃ pratyekajinaśrāvakāṇāṃ balavaiśā[ra]dyādiṣu [SŚ_3] tathāgatadharmeṣu anekaloka[dhātuga]teṣu deśeṣu atītānāgatabhedabhinneṣu ca na bhavatyevākliṣṭamajñānaṃ /",
  "SA18jsphustu:6_33": "[kiṃ punaḥ] saṃjānīṣe tvaṃ sāriputra,",
  "SA18jsphustu:6_34": "tathāgatasya śīlaskandhaṃ samādhiskandhaṃ prajñāskandhaṃ vimuktiskandhaṃ vimuktijñāna[darśana]skandhamiti pṛṣṭenoktaṃ- no bhadanteti sūtrāt āryamahāmaudgalyāyanasya svamātṛjanmadeśāparijñānāt ā[rya]sāriputreṇa ca pravrajyāpekṣapuruṣapratyākhyānāt mayūracandrakādiniṣpattikarmaviśeṣāparijñānācceti /",
  "SA18jsphustu:6_35": "ato mābhūt teṣāṃ grahaṇaṃ / jñeyaṃ boddhavyaṃ parijñātavyamityanarthāntaraṃ /",
  "SA18jsphustu:6_36": "niścayena dhīyante avatiṣṭhante asmin bhāvā iti nidhirādhāraḥ /",
  "SA18jsphustu:6_37": "ambhasāṃ vāriṇāṃ nidhirambhonidhiḥ /",
  "SA18jsphustu:6_38": "loke hi ambhonidhiśabdo bāhyavastuni prasiddhaḥ /",
  "SA18jsphustu:6_39": "iha tu tatsādharmyāt yathā mahāsamudro gambhīratvāt atiduruttaratvāccāmbhonidhirucyate,",
  "SA18jsphustu:6_40": "evaṃ jñeyamapi duṣparijñānāt samastānāvedyatvena duravagāhayatvāt ambhonidhiḥ /",
  "SA18jsphustu:6_41": "jñeyamevāmbhonidhiḥ jñeyāmbhonidhiḥ /",
  "SA18jsphustu:6_42": "pāraṃ gacchatīti jñeyāmbho[ni]dhipāragaḥ pārāvāragamanavat /",
  "SA18jsphustu:6_43": "anenāpi jñānasaṃpadaṃ daśabalasya darśayati /",
  "SA18jsphustu:6_44": "prahīṇāśeṣasaṃkleśaścāsau jñeyāmbhonidhipāragaśceti prahīṇāśeṣasaṃkleśajñeyāmbho[ni]dhipāragaḥ /",
  "SA18jsphustu:6_45": "atastaṃ prahīṇāśeṣasaṃkleśajñeyāmbhoni[dhi]pāragaṃ /",
  "SA18jsphustu:6_46": "tamīdṛgviśiṣṭaṃ buddhaṃ bhagavantaṃ praṇamya kāyavāṅmanobhiriti śeṣaḥ /",
  "SA18jsphustu:6_47": "samānakartṛkayoḥ kriyayoḥ pūrvakāle 'yaṃ ktvā vidhīyate prāṇamyeti /",
  "SA18jsphustu:6_48": "yathā snātvā bhuṃkta iti / ataḥ pṛcchayate kaṃ praṇamya kiṃ kariṣyasītyāha- śrāmaṇerāṇāmācāraḥ saṃgrahīṣyate /",
  "SA18jsphustu:6_49": "tatra śrāmaṇamuccaṃ nirvāṇapuramīranti gacchantīti śrāmaṇerāḥ /",
  "SA18jsphustu:6_50": "[SŚ_4] athavā śrāmaṇyamamalo mārgaḥ tamīranti gacchantīti śrāmaṇerāḥ /",
  "SA18jsphustu:6_51": "śrāmaṇānāmerā dāsā iti kecit /",
  "SA18jsphustu:6_52": "teṣāṃ kiṃ? ācāraḥ saṃgrahīṣyate /",
  "SA18jsphustu:6_53": "ācaraṇamācāraḥ akuśalaparivarjanaṃ kuśalabhajanaṃ ceti yo 'rthaḥ /",
  "SA18jsphustu:6_54": "nanu ca evaṃ sati granthasyācāratvaṃ na prāpnoti kriyārūpatvāt /",
  "SA18jsphustu:6_55": "naiṣa doṣaḥ / ācārapratipādako 'pi grantha ācāra ucyata iti upacārāt jātakamālāvat kaṃsavadhavat /",
  "SA18jsphustu:6_56": "ācarantyasminniti kṛtvā ācāraśabdena śrīghanācārasaṃgraha evākhyāyate /",
  "SA18jsphustu:6_57": "saṃgrahīṣyata iti saṃgrahaḥ /",
  "SA18jsphustu:6_58": "kariṣyate āripsata iti yāvat /",
  "SA18jsphustu:6_59": "mayeti vākyaśeṣaḥ / anyathā uttamapuruṣeṇaiva nirdeśamakariṣyat,",
  "SA18jsphustu:6_60": "ācāraṃ saṃgrahīṣyāmīti / saṃkṣepato 'smin śloke buddhasya bhagavataḥ prahāṇasaṃpat jñānasaṃpat,",
  "SA18jsphustu:6_61": "trailokya śāstṛtvaṃ, aviparītaśāsanakāraṇañca paridīpitaṃ prahīṇāśeṣasaṃkleśaśabdena jñeyāmbhonidhipāragaśabdena ca /",
  "SA18jsphustu:6_62": "yataḥ prahīṇāśeṣasaṃkleśatvaṃ prahāṇasaṃpadaṃ nātivartate,",
  "SA18jsphustu:6_63": "jñeyāmbhonidhipāragatvaṃ ca jñānasaṃpadaṃ /",
  "SA18jsphustu:6_64": "prahāṇajñānasaṃpajjñāne yo yuktaḥ,",
  "SA18jsphustu:6_65": "sa trailokya gururbhavati yathābhūtaśāstāceti /",
  "SA18jsphustu:7_0": "prahāṇajñānasaṃpattī trailokya ekaśāstṛtā /",
  "SA18jsphustu:7_1": "samyakśāsanahetuśca ślokenābhihitaṃ kramāt //",
  "SA18jsphustu:8_0": "iti saṃgrahaślokaḥ // 1 //",
  "SA18jsphustu:9_0": "[SŚ_5]",
  "SA18jsphustu:9_1": "śaraṇaṃ bhavediti vistaraḥ / nanu cācāraḥ saṃgrahīṣyata iti anantarābhidhānādācāraḥ saṃgrahītavyaḥ kasmāt śaraṇagamanādikamucyate? yadyapyetacchrāmaṇerāṇāmityanantaraṃ prakṛtaṃ śrāmaṇerāṇāmācāraḥ saṃgrahīṣyata iti /",
  "SA18jsphustu:9_2": "te ca śrāmaṇerā daśaśikṣā padaparigṛhītā eva prādhānyenābhipretāḥ,",
  "SA18jsphustu:9_3": "na gṛhiṇaḥ / sa eṣa śrāmaṇeramāvaḥ teṣāṃ śrāmaṇerāṇāṃ kathaṃ bhavati,",
  "SA18jsphustu:9_4": "yena śrāmaṇerabhāvena samanvāgatānāmācāraḥ saṃgrahīṣyata iti /",
  "SA18jsphustu:9_5": "ato yathoddeśaḥ tathā nirdeśa iti nyāyāt śrāmaṇerabhāva eva tāvadādau vaktavya ityāha /",
  "SA18jsphustu:9_6": "śaraṇaṃ gatavāniti ślokaḥ / tatra trāṇārthaḥ śaraṇārthaḥ /",
  "SA18jsphustu:10_0": "bahavaḥ śaraṇaṃ yānti parvatāṃśca vanāni ca /",
  "SA18jsphustu:10_1": "ārāmacaityavṛkṣāṃśca manuṣyā bhayatarjitāḥ //",
  "SA18jsphustu:11_0": "iti gāthāvacanāt / gatavāniti prayātavān / buddhamiti / yathā dinakarakarodayādāpāditasakalakarṇikārapramuditadvirephavṛndaparipīyamānakamalaṣaṇḍo buddha ityucyate,",
  "SA18jsphustu:11_1": "evaṃ bhagavānapi bhūtabhāvisāṃpratikādhvanirmuktajñeyabuddhervikāśanāt mohasaṃkocāpagamāt buddha ityucyate /",
  "SA18jsphustu:12_0": "trailokye cādhvanirmukte jñeye vikāśanāddhiyaḥ /",
  "SA18jsphustu:12_1": "vibuddhapratibuddhādvā mohasaṃkocaghātakaḥ // iti /",
  "SA18jsphustu:13_0": "[SŚ_6]",
  "SA18jsphustu:13_1": "athavā yaḥ puruṣo vyapanītanidraḥ suptotthito vibuddha ityucyate /",
  "SA18jsphustu:13_2": "evaṃ bhagavānapi saṃsāramahāśayanādutthitaḥ ajñānanidrāpagamāt bauddhasya jñānasya sākṣātkaraṇādbuddha ityucyate /",
  "SA18jsphustu:14_0": "ajñānanidrācchedāttatvajñānasamudbhavāt /",
  "SA18jsphustu:14_1": "yo vibuddhaḥ sa vai buddho vibuddhapuruṣo yathā // iti /",
  "SA18jsphustu:15_0": "ajñānatimirapaṭalaparyavanaddhanetrān prāṇino bodhayatīti buddhaḥ,",
  "SA18jsphustu:15_1": "anuttareṇa jñānena budhyate vā śivamiti buddhaḥ /",
  "SA18jsphustu:15_2": "sa ca trividhena dharmasāmbhogikena nairmāṇikena ca vyavasthita iti anyatra śāstrāntare nirdiṣṭamiti granthagauravaparihārārthamiti iha nābhidhīyate /",
  "SA18jsphustu:15_3": "dharmamiti / svalakṣaṇadhāra[ṇa]svabhāvāt,",
  "SA18jsphustu:15_4": "na dhvaṃsyata iti vā dharmaḥ /",
  "SA18jsphustu:15_5": "sa ca dvividhaḥ- adhigamasvabhāvaḥ āgamasvabhāvaśceti /",
  "SA18jsphustu:15_6": "tatrādhigamo bodhipakṣā dharmā anantā anavadyā[ś]ca /",
  "SA18jsphustu:15_7": "āgamaḥ sūtravinayābhidharmā iti /",
  "SA18jsphustu:15_8": "eṣa dvividhaḥ dharmaḥ / saṃghamiti / catvāraḥ pratipannakāḥ catvāraḥ phalāptāḥ abhedyatvena saṃghagatatvāt aṣṭau mahāpuruṣapudgalāḥ saṃgha ityucyante /",
  "SA18jsphustu:15_9": "katame punaste aṣṭau? yaduta strotāpattiphalasākṣātkriyāyai pratipannakaḥ strotāpannakaḥ,",
  "SA18jsphustu:15_10": "sakṛdāgāmiphalasākṣātkriyāyai pratipannakaḥ sakṛdāgāmī,",
  "SA18jsphustu:15_11": "anāgāmiphalasākṣātkriyāyai pratipannakaḥ anāgāmī,",
  "SA18jsphustu:15_12": "arhatphalasākṣātkriyāyai pratipannakaḥ arhanniti /",
  "SA18jsphustu:16_0": "buddhe dharme tathā saṃghe mārakoṭiśatairapi /",
  "SA18jsphustu:16_1": "bhettuṃ na śakyate yasmāt tasmāt saṃgho 'bhidhī(ya)te // iti /",
  "SA18jsphustu:17_0": "atastaṃ buddhaṃ dharma saṃghaṃ śaraṇaṃ yo ga[ta]vāniti yāvadeṣaḥ śrāmaṇero munermata [SŚ_7] iti anena padena saṃbandhanīyaḥ /",
  "SA18jsphustu:17_1": "kadācid bhayādināpi śaraṇaṃ gacchatītyata āha /",
  "SA18jsphustu:17_2": "bhaktitaḥ prasādavegenetyarthaḥ /",
  "SA18jsphustu:17_3": "atha kimarthamādau pañcaśikṣāpadāni na grāhyante śaraṇagama[nā]didānataḥ /",
  "SA18jsphustu:17_4": "yo hi tasya śaraṇaṃ gacchati,",
  "SA18jsphustu:17_5": "sa tasyājñāṃ paripālayati nānyaḥ /",
  "SA18jsphustu:17_6": "ato yadi na pañcaśikṣāpadāni ādau na grāhyante na trīṇi śaraṇagamanādīni pradīyante,",
  "SA18jsphustu:17_7": "tadā mumukṣuṇā śikṣāpadaparipālanaṃ pratyavajñaiva syāt /",
  "SA18jsphustu:17_8": "ato mābhūdavajñetyādau śaraṇagamanapradānataḥ /",
  "SA18jsphustu:17_9": "śikṣāpañcakamādāyeti / śikṣaṇaṃ śikṣā / pravṛttinivṛttyātmake śīle vā pratipattirācaraṇaṃ samādānataḥ śīle sammukhīkaraṇamiti yo 'rthaḥ /",
  "SA18jsphustu:17_10": "śikṣaiva pañcakaṃ śikṣāpañcakaṃ,",
  "SA18jsphustu:17_11": "evaṃ śikṣāpañca[kā]nītyarthaḥ /",
  "SA18jsphustu:17_12": "kārikābandhānuguṇyācca śikṣāpañcakamityuktaṃ /",
  "SA18jsphustu:17_13": "kāni punaḥ śikṣāpadāni? prāṇātipāta-adattādānakāmamithyācāramṛṣāvādasurāmaireyamadyasthānakebhyo viramaṇaṃ /",
  "SA18jsphustu:17_14": "ādāyeti gṛhītvā / kiṃ yo 'nupravrajito jinaṃ? ya iti yaḥ puruṣaḥ /",
  "SA18jsphustu:17_15": "anupravrajita iti paścāt pravrajitaḥ /",
  "SA18jsphustu:17_16": "kaṃ pratītyāha / jinaṃ / jitakleśatvājjinaḥ / jitātmapāpakā dharmāstenopagaḥ /",
  "SA18jsphustu:17_17": "jinoktamiti śratervacanāt / buddhaṃ bhagavantaṃ pravrajitaṃ anupravrajāmīti yo vācamudīrayatītyarthaḥ /",
  "SA18jsphustu:18_0": "yāvajjīvaṃ vadhasteyamityādi /",
  "SA18jsphustu:18_1": "yāvajjīvamityanena kālāvadhi darśayati vadhaḥ prāṇātipātaḥ,",
  "SA18jsphustu:18_2": "steyaṃ cauryaṃ, maithunaṃ abrahmacaryaṃ, anṛtavākyaṃ mṛṣāvādaḥ / vadhaśca steyañca maithunaṃ cānṛtavākyaṃ ceti vadhasteyamaithunānṛtavākyaṃ /",
  "SA18jsphustu:18_3": "ataḥ kiṃ tasya, kiṃ virata iti paurastyena padena saṃbandhaḥ /",
  "SA18jsphustu:18_4": "kimetasmādeva yo virataḥ saṃvarī bhaṇyate? netyāha /",
  "SA18jsphustu:18_5": "kiṃ tarhi madyapānācca / surāmaireyamadyapānāccetyarthaḥ /",
  "SA18jsphustu:18_6": "[SŚ_8] atha surāmaireyamadyapānamiti ko 'rthaḥ? surānnāsavaḥ /",
  "SA18jsphustu:18_7": "maireyaṃ dravyāsavaḥ / te ca kadācit aprāptamadyasadbhāve bhavata iti /",
  "SA18jsphustu:18_8": "ato madyagrahaṇaṃ / pūgaphalakodravādayo madayantīti surāmaireyagrahaṇaṃ /",
  "SA18jsphustu:18_9": "mahoccairityādi / śerate 'sminnidrāṃ prayātīti śayanaṃ /",
  "SA18jsphustu:18_10": "āsyate 'sminniti upaviśanti āsanaṃ /",
  "SA18jsphustu:18_11": "mahoccaiśca śayanañcāsanañca mahoccaiḥ śayanāsanaṃ /",
  "SA18jsphustu:18_12": "ataḥ tasmāduccaśayanamahāśayanayoryo 'rthaḥ /",
  "SA18jsphustu:19_0": "nṛtyāderityādi / nartanaṃ nṛtyaṃ / bāhuvikṣepānnartanaṃ nṛtyaṃ /",
  "SA18jsphustu:19_1": "dvayordordaṇḍayoryadutkṣipya nartanaṃ nṛtyamucyate /",
  "SA18jsphustu:19_2": "tathā vakṣyate bāhuvikṣepakaṃ nṛtyamiti /",
  "SA18jsphustu:19_3": "ādiśabdena gītavāditrayorgrahaṇaṃ /",
  "SA18jsphustu:19_4": "tena nṛtyādiriti nṛtyagītavāditrādityarthaḥ /",
  "SA18jsphustu:19_5": "uccaiḥ svareṇa gāyanaṃ gītaṃ /",
  "SA18jsphustu:19_6": "vīṇāveṇumṛdaṅgādivāditravādanaṃ vāditramucyate /",
  "SA18jsphustu:19_7": "gandhamālyā[dyā]diti / gandhyata iti gandho ta ityarthaḥ /",
  "SA18jsphustu:19_8": "upayogo 'tra mālāyāṃ hitaṃ mālyaṃ campakāśokādikusumaṃ /",
  "SA18jsphustu:19_9": "ādau bhavamādyaṃ / ādyaśabdena vilepanasya grahaṇaṃ /",
  "SA18jsphustu:19_10": "tena gandhamālyavilepanādityarthaḥ /",
  "SA18jsphustu:19_11": "haritālādivarṇena vadanamrakṣaṇaṃ vilepanaṃ /",
  "SA18jsphustu:19_12": "vibhūṣaṇārtha vilepanaṃ vilepanamiti kṛtvā /",
  "SA18jsphustu:19_13": "vikālāśanata iti / atra sūryodayādāramya yāvat keśamātrāna tītako madhyāhnakālaśabdenābhidhīyate /",
  "SA18jsphustu:19_14": "vigataḥ sa īdṛgvidhaḥ kālo yasyāparāhṇādeḥ sa vikālaḥ /",
  "SA18jsphustu:19_15": "tasmin kāle 'śanaṃ bhojanaṃ /",
  "SA18jsphustu:19_16": "tasmādvikālāśanādityarthaḥ / tatheti / tathāśabdena yo virataḥ iti saṃbadhyate /",
  "SA18jsphustu:19_17": "rukmarūpyagrahācceti / rukmaṃ suvarṇa, rūpyaṃ rajataṃ, tayorgrahaṇaṃ rūkmarūpyagrahaṇa /",
  "SA18jsphustu:19_18": "ataḥ tasmājjātarūpaparajatapratigrahaṇāditi yāvat /",
  "SA18jsphustu:19_19": "eṣaḥ śrāmaṇero munermata iti /",
  "SA18jsphustu:19_20": "yaḥ prāṇātipā[tā]dvirataḥ yāvajjātarūparaja taparigrahāt sa eṣaḥ śrāmaṇero [SŚ_9] munermataḥ /",
  "SA18jsphustu:19_21": "buddhasya bhagavata iṣṭo 'bhipreta iti yāvat /",
  "SA18jsphustu:19_22": "yadyapi sarve buddhā bhagavantaḥ kāyavākcittamaunato muniriti sāmānyavācinā muniśabdenābhidhīyante,",
  "SA18jsphustu:19_23": "tathāpi bhagavataḥ śākyamunergrahaṇaṃ veditavyaṃ /",
  "SA18jsphustu:19_24": "tat śāsanapratipannatvādasmadādīnāṃ anyadīyaśāsanāntardhānācca /",
  "SA18jsphustu:19_25": "ślokabandhavaiguṇyāt śākyamunermata iti noktaṃ /",
  "SA18jsphustu:19_26": "śākyaśabdalopaṃ vā kṛtvā idaṃ nirdiṣṭaṃ mu narmata iti /",
  "SA18jsphustu:19_27": "yathā satyabhāmābhāmeti / saṃkṣepatastaduktaṃ bhavati- ratnatraye śaraṇaṃ gatvā pañcaśikṣāpadāni parigṛhyabuddha bhagavantaṃ pravrajitamanupravrajāmīti vācamuccārya prāṇātipātādvirato yāvat jātarūparajataparigrahācca sa eṣa śrāmaṇero munermataḥ /",
  "SA18jsphustu:20_0": "pūrvaṃ triśaraṇa datvā pañcaśikṣāpadā[ni] ca /",
  "SA18jsphustu:20_1": "keśānapanayet paścāt snāpayecca vratārthinaṃ //",
  "SA18jsphustu:21_0": "kāṣāyamaṃśukaṃ dadyāt anupravrājayettataḥ /",
  "SA18jsphustu:21_1": "daśaśikṣāpadānīti prāhurvinayavedinaḥ //",
  "SA18jsphustu:22_0": "[SŚ_10]",
  "SA18jsphustu:22_1": "idānīṃ śrāmaṇerabhāvopāyaḥ nirdiśyate /",
  "SA18jsphustu:22_2": "eṣāṃ śrāmaṇerāṇāmācārasaṃgrahamārabhate /",
  "SA18jsphustu:22_3": "sakalena śarīreṇetyādi / tatra śīryante 'sminnaṅgānīti śarīraṃ /",
  "SA18jsphustu:22_4": "tacca kaścit pradeśo 'pi saṃbhavati ityataḥ sakalagrahaṇaṃ /",
  "SA18jsphustu:22_5": "tena sakalena śarīreṇa sarveṇa prakāreṇa kāyenetyarthaḥ /",
  "SA18jsphustu:22_6": "śarīrānyatareṇa veti / hastapādamastakādisamudāyasyānyatareṇa hastādinetyarthaḥ /",
  "SA18jsphustu:22_7": "śarīrāvayavena hastapādādinā gṛhītaṃ śarīrapratibaddhaṃ /",
  "SA18jsphustu:22_8": "śarīravyatiriktena latālaguḍenetyarthaḥ /",
  "SA18jsphustu:22_9": "na hanyānna mārayet / kamityāha / prāṇinaṃ / prāṇonāma vāyuḥ, so 'syāstīti prāṇī / sa ca kiṃ viśiṣṭa eva? pañcaśākhādi nirvṛttaḥ parigṛhayate /",
  "SA18jsphustu:22_10": "ataḥ kalalādiśātane saṃvaratyāgo na bhavati /",
  "SA18jsphustu:22_11": "prāṇiśabdena ca manuṣyagatiparyāyaḥ eva gṛhayate na prāṇimātraṃ,",
  "SA18jsphustu:22_12": "sajantukasalilādiparibhoge duṣkṛtavacanāt /",
  "SA18jsphustu:22_13": "jātivācī vāyaṃ śabdaḥ / tena strīpuruṣapaṇḍakaṃ pañcaśākhādi[nir]vṛttaṃ mārayataḥ syādeva saṃvaratyāgaḥ /",
  "SA18jsphustu:22_14": "anena ślokena kāyiko vikramaḥ pratiṣiddho bhavati /",
  "SA18jsphustu:23_0": "vācikavikramapratiṣedhapadamāha /",
  "SA18jsphustu:23_1": "mṛtyorvarṇamityādi / mṛtyurjīvitendriyanirodhaḥ / tasya varṇaḥ praśaṃsā, taṃ na bhāṣeta / na vadedityarthaḥ / kṛtapuṇyo bhavān, udyānayātrā tava paralokagamanamiti śrutvā kaścidātmāna hanyāt /",
  "SA18jsphustu:23_2": "tadidānīṃ atra duṣkṛtapūrvakaḥ saṃvaratyāga iti pratiṣidhyate /",
  "SA18jsphustu:23_3": "mṛtyorvarṇa na bhāṣayet, śastrahāraṃ na caiṣayediti / śastraṃ harati vahatīti vā śastrahāro vadhyaghātakaḥ /",
  "SA18jsphustu:24_0": "[SŚ_11]",
  "SA18jsphustu:24_1": "pūrvoktaparyāyavyatirekai ranyairapi prayogairmārayataḥ saṃvaratyāgo bhavatīti pratipādayannāha /",
  "SA18jsphustu:24_2": "virekavamanālepeti vistaraḥ /",
  "SA18jsphustu:24_3": "tatra virekaṃ grastanaṃ, vamanaṃ chardanaṃ / ālepena varṇānyathātve sati vinaśyati /",
  "SA18jsphustu:24_4": "viṣaṃ jātimaṃ kṛtrimañca, śastraṃ kuliśādi / virekaśca vamanaṃ cālepanaṃ cetyādi dvandvaḥ /",
  "SA18jsphustu:24_5": "teṣāmabhisaṃskaraṇamabhisaṃskṛtiḥ /",
  "SA18jsphustu:24_6": "tāṃ na kuryāt / kimartha? prāṇighātāya manuṣyavadhārthaṃ /",
  "SA18jsphustu:24_7": "na ca garbhasya śā[ta]namiti /",
  "SA18jsphustu:24_8": "garbhaśātanaṃ na kuryādityarthaḥ /",
  "SA18jsphustu:24_9": "kecit garbhaśātananimittaṃ virekādikaṃ na kuryāditi nimittasaptamīṃ varṇayanti /",
  "SA18jsphustu:25_0": "na kevalaṃ amunā prayogeṇa mārayituṃ na labhyate maraṇanimittamātramapi kartuṃ na sulabhyata iti pratipādayannāha /",
  "SA18jsphustu:25_1": "nimittaṃ na vratī kuryādityādi /",
  "SA18jsphustu:25_2": "nimittaṃ liṅgaṃ na kuryāt / ko na kuryādityāha / vratī / kaiḥ? svapnolūkādivāśitaiḥ / svapna iti pañca svapnāḥ / svapnālīkānantācīrṇā satyākhyaṃ svapnapañcakamiti vacanāt /",
  "SA18jsphustu:25_3": "ulūkādīnāṃ pakṣiṇāṃ, vāśitāni ruditāni / svapnāśca ulūkādivāśitāni cetyarthaḥ /",
  "SA18jsphustu:25_4": "taiḥ / ādiśabdena nāmagotradānādīnāṃ grahaṇaṃ /",
  "SA18jsphustu:25_5": "tacca trividhaṃ dharmāmiṣābhayabhedena /",
  "SA18jsphustu:25_6": "āmiṣadānamapi dvividhaṃ vāhyādhyātmikabhedena /",
  "SA18jsphustu:25_7": "dauḥśīlaṃ śīlaviratiḥ prakṛtisāvadyāt prajñaptisāvadyāt bhagavatā pratiṣiddhādvikālabhojanādeḥ duḥkhatāpopa śamanādapratisārā dinā prahlāditvena śītalatvācchīlaṃ,",
  "SA18jsphustu:25_8": "sukhaṃ śīlasamādānaṃ kāyo na paritapyata iti gāthāvacanāt /",
  "SA18jsphustu:25_9": "śītībhāvaṃ nirvāṇakrameṇa lātītiśīlaṃ /",
  "SA18jsphustu:25_10": "phalāni catvāri srotāpattiphalaṃ sakṛdāgāmiphalaṃ anāgāmiphalaṃ arhatphalaṃ /",
  "SA18jsphustu:25_11": "[SŚ_12] phalānāmāptirlābhaḥ /",
  "SA18jsphustu:25_12": "dānañca śīlañca phalāptiśceti dānaśīlaphalāpta[ya]ḥ /",
  "SA18jsphustu:26_0": "vadhakenāpi cittena bhrāntyā mārayataḥ saṃvaratyāgo na bhavatī ti darśayannāha /",
  "SA18jsphustu:26_1": "madhyapaścātpurogeṣviti vistaraḥ /",
  "SA18jsphustu:26_2": "madhye paścāt puro gacchantīti madhyapaścātpurogāḥ /",
  "SA18jsphustu:26_3": "atasteṣu madhyapaścātpurogeṣu manuṣyeṣu gacchatsu yatraiva vadhakaṃ manaḥ yasminneva puruṣe vadhakacittaṃ tameva puruṣaṃ dhnato mārayataḥ /",
  "SA18jsphustu:26_4": "asyeti śrāmaṇerasya / hiṃsā prāṇivadhaḥ / nānyaṃ tasmātpuruṣādanyaṃ puruṣaṃ bhrāntyā mārayataḥ asya hiṃsā na bhavatītyarthaḥ /",
  "SA18jsphustu:26_5": "ka evamāha / ityato bravīti / āha sarvavit / sarvaṃ vettīti sarvavit, bhagavān buddhaḥ / sa evamāhetyanenāptāgamaṃ darśayati /",
  "SA18jsphustu:27_0": "anyadapi prayogāntaraṃ na kāryaṃ māraṇāyeti darśayannāha /",
  "SA18jsphustu:27_1": "kūṭetyādi / kūṭamiti pāśaṃ varṇayanti / avamārthamiti pāśayantraṃ / avaṣṭambhamiti yantrameva, yena sahasākramya hanyāt / avapayamiti avapātaṃ varṇayanti /",
  "SA18jsphustu:27_2": "mantribhiḥ mantraprabhāvena mṛtake piśācādipraveśanaṃ vetālaḥ /",
  "SA18jsphustu:27_3": "kūṭādīnāmabhisaṃskaraṇamabhisaṃskṛtiḥ /",
  "SA18jsphustu:27_4": "tāmavapayañca kiṃ na kuryāt? māraṇāya śarīriṇāṃ sattvānāṃ / anyathā tu na doṣaḥ /",
  "SA18jsphustu:28_0": "kūṭakaṃ pāśamityāhuḥ avamārthaṃ pāśayantrakaṃ /",
  "SA18jsphustu:28_1": "avapayamavapā tañca stambhākhyaṃ yantrameva ca //",
  "SA18jsphustu:29_0": "iti saṃgrahaślokaḥ //",
  "SA18jsphustu:30_0": "[SŚ_13]",
  "SA18jsphustu:30_1": "mṛtyuhetoḥ sthānopadeśamātramapi kartuṃ na labhyate iti darśayitumāha /",
  "SA18jsphustu:30_2": "taskaretyādi / taskaraḥ cauraḥ / ahiḥ sarpaḥ / senā yuddhāya ekatra sannipātaḥ /",
  "SA18jsphustu:30_3": "śeṣaṃ sugamaṃ / caurādibhyo bhayaṃ yatra yasmin mārge pathi bhavati tasya panthānaṃ dehināṃ prāṇināṃ nāśāya vināśārthaṃ yatirna kathayet /",
  "SA18jsphustu:31_0": "viṣamanadīpratāraṇamapi tartuṃ na kalpayati tamiti darśayitumāha /",
  "SA18jsphustu:31_1": "bhujagetyādi / bhujābhyāṃ gacchatīti bhujagaḥ sapaḥ /",
  "SA18jsphustu:31_2": "āvarto vegī / bhujagaścāvartakaśceti dvandvaḥ /",
  "SA18jsphustu:31_3": "teṣāṃ bhayaṃ / yatra yasyā nadyāḥ tīrthe bhayaṃ bhavet tattīrthaṃ na prakāśayet /",
  "SA18jsphustu:32_0": "kiñca rājñā vā yatra ghātyate tanmārgaṃ na prakāśayediti daṇḍādidānapratiṣedhopāyena paraṃ ghātayituṃ na kṣamata iti darśayitumāha /",
  "SA18jsphustu:32_1": "kiñcidbhūpataya ityādi / bhūḥ pṛthvī, tāṃ pālayatīti bhapatiḥ rājā /",
  "SA18jsphustu:32_2": "bhūpataye rājñe kiñcidapi mā dāstvaṃ /",
  "SA18jsphustu:32_3": "kiñcidapi dravyaṃ mā dāsyasītyarthaḥ /",
  "SA18jsphustu:32_4": "varaṃ jīvitaṃ tyajeti / jīvitaparityāgaṃ varaṃ kuru tvamityarthaḥ /",
  "SA18jsphustu:32_5": "ityevaṃ samucitaṃ pratyāyādānārtha pratibaddhasya puruṣa syāntike 'yuktaṃ ayuktarūpaṃ vacanaṃ na vadedityeke /",
  "SA18jsphustu:32_6": "bhadantaparahitaghoṣastvāha /",
  "SA18jsphustu:32_7": "ā / samantāt sarvatra kārye niyuktaḥ ityāyuktaḥ vyāpṛtaka ucyate,",
  "SA18jsphustu:32_8": "tenāyuktena baddhaḥ saṃruddha yo 'nyaḥ puruṣaḥ tasmin baddhāyukte puruṣe ityevaṃ na vadet /",
  "SA18jsphustu:32_9": "varaṃ mriyasva mā tvaṃ kiñcit dravyaṃ rājñe dehīti /",
  "SA18jsphustu:32_10": "anyathā hi yaḥ saruddho vyāpṛtakaḥ tasmin baddhāyukta ityevaṃ na vadedityarthaḥ pūrvavat /",
  "SA18jsphustu:32_11": "anyathā varaṃ mriyasva mā tvaṃ kiñcidayuktāya dehi ityuktaṃ syāt /",
  "SA18jsphustu:32_12": "na bhūpataya iti niyuktairnānyasya puruṣasya baddhatvāt /",
  "SA18jsphustu:33_0": "sabhayaṃ layanaṃ vadhakacittenopadeṣṭuṃ na kalpata iti darśayannāha /",
  "SA18jsphustu:33_1": "bhujagetyādi / atra vihāraśabdena layanamevocyate viharantyasminniti kṛtvā /",
  "SA18jsphustu:33_2": "/ [SŚ_14] yasmin layane sarpādibhayaṃ bhavati tadvadhakābhi prāyeṇāgantukāyabhikṣave noddiśet /",
  "SA18jsphustu:33_3": "ya uddiśati tasya duṣkṛtaṃ bhavati asati maraṇe,",
  "SA18jsphustu:33_4": "maraṇe tu saṃvaratyāgo bhavati /",
  "SA18jsphustu:34_0": "marjārādivyapadeśenāpi śatru mārayannayatirbhavatīti pratipādayitumāha /",
  "SA18jsphustu:34_1": "vyāghrādivyapadeśenetyādi / yaḥ śrāmaṇeraḥ śaṭhajātīyaḥ vyāghraṃ hanmīti vyapadeśaṃ kṛtvā śatruṃ hanyāt sa vihārād ghaṭṭanīyaḥ /",
  "SA18jsphustu:34_2": "āśu śīghraṃ / asau cellakairnirdvāraṇīyaḥ /",
  "SA18jsphustu:34_3": "vairiṇi mṛte satīti boddhavyaṃ /",
  "SA18jsphustu:35_0": "adhārmikakriyākāramapi pratiṣedhayati tathā kāryamityādinā /",
  "SA18jsphustu:35_1": "tathā kartavyaṃ yathā na jovedekāpyariḥ śatruriti /",
  "SA18jsphustu:35_2": "evamarīn śatrūn / yatiḥ / adharmyā na kriyā, adhārmikakriyākāro na kāryaḥ /",
  "SA18jsphustu:35_3": "saṃsmṛtya krakacopama iti / krakacena karayantreṇa upamā yasmin mṛte tadevamucyate /",
  "SA18jsphustu:35_4": "tattu saṃsmṛtya kiṃ? adhārmikakriyākāro na kārya iti saṃbandhaḥ /",
  "SA18jsphustu:36_0": "paraprayogeṇāpi mārayannayatirbhavatīti darśayati /",
  "SA18jsphustu:36_1": "vadhā ityādi / eko dvau trayo vāpi ye śrāmaṇerā vadhīkṛtā māraṇābhiprāyato /",
  "SA18jsphustu:36_2": "yugapadekakālaṃ / tat prayoga iti / ghātayituṃ / śrāmaṇerasya prayogeṇa manuṣyaṃ mārayati,",
  "SA18jsphustu:37_0": "[SŚ_15]",
  "SA18jsphustu:37_1": "ebhiraṅgairmanuṣyavadho bhavatīti darśayan parāṃścodayannāha /",
  "SA18jsphustu:37_2": "upakrama ityādi / tatra śastrādigrahaṇamupakramaḥ /",
  "SA18jsphustu:37_3": "manuṣyo 'yamiti saṃjñā nṛsaṃjñā /",
  "SA18jsphustu:37_4": "kadācidupakramaṃ karoti nṛsaṃjñānavati na tvasau manuṣya ityāha /",
  "SA18jsphustu:37_5": "nara iti / yadyasau manuṣyo bhavati / kadācidetāni trīṇyaṅgāni saṃbhavanti,",
  "SA18jsphustu:37_6": "na vadhakacetaneti / ato vadhakacetanāvacanaṃ / kadācidupakramaḥ prajñāyate, nṛsaṃjñā vadhakace[ta]nāvān ca naro bhavate,",
  "SA18jsphustu:37_7": "na tu jīvitādvyaparopayatīti /",
  "SA18jsphustu:37_8": "ata āha / jīvitasya kṣayaśceti / tadupakrama ityekamaṅgaṃ, nṛsaṃjñā ceti dvitīyamaṅgaṃ, nara iti tṛtīyamaṅgaṃ, vadhakacetaneti caturthamaṅgaṃ,",
  "SA18jsphustu:37_9": "jīvitakṣayaśceti pañca[mama]ṅgaṃ ityetāni pañcāṅgāni nṛghātane manuṣyavadhe veditavyāni /",
  "SA18jsphustu:37_10": "kecittu mandadhiyaḥ prāhuḥ / nare vadhakacetaneti saptamyantaṃ paṭhanti /",
  "SA18jsphustu:37_11": "teṣāṃ pañcāṅgāni na siddhyanti nare vadhakacetanetyasya padasyaikāṅgatvāt /",
  "SA18jsphustu:37_12": "vinayaśca tairvilopito bhavati /",
  "SA18jsphustu:37_13": "eṣa hi vinaye nirdeśaḥ / prāṇī ca bhavati, prāṇisaṃjñī ca bhavati, vadhakacittañca pratyupasthitaṃ bhavati,",
  "SA18jsphustu:37_14": "upakramañca karoti, jīvitā dravyaparopito bhavati iyatā prāṇātipātī bhavati /",
  "SA18jsphustu:37_15": "atra ca prāṇī bhavati ityādi sarvaḥ prathamānto nirdeśaḥ /",
  "SA18jsphustu:37_16": "tathā kārikāntareṇāpi upakrama iti nṛsaṃjñāvadhakacetaneti prathamāntanirdeśaḥ kṛtaḥ /",
  "SA18jsphustu:37_17": "tasmāt prathamānta eva nirdeśaḥ avagantavyaḥ /",
  "SA18jsphustu:38_0": "viṣaśastrādiprayogeṇāpi mārayituṃ na nirdiśyata iti darśayannāha /",
  "SA18jsphustu:38_1": "śrāmaṇeretyādi / yadviṣaśastrādi yatinā prayuktaṃ narasya nāśāya,",
  "SA18jsphustu:38_2": "yadi tenaiva prayogeṇa naro mriyate tadāsau prayoktāsaṃvarī saṃvarādbhraśyate /",
  "SA18jsphustu:38_3": "athānyadīyena tadā neti anenāsyāpattirbhavatīti kathayati /",
  "SA18jsphustu:39_0": "[SŚ_16]",
  "SA18jsphustu:39_1": "avakrītādirityādi / eṣa yatiḥ kenacidavakrīto bhavati /",
  "SA18jsphustu:39_2": "yo bhṛtako vā sa vinayānabhijñatvāt,",
  "SA18jsphustu:39_3": "vinayajño 'pi cānusmaraṇāt / ādiśabdena dveṣābhibhavāt / avakrītādeḥ saṃvaratyāgo [na] bhavatīti matvā naraṃ mārayet /",
  "SA18jsphustu:39_4": "mārayan saṃvarakṣobhalābhī bhavati /",
  "SA18jsphustu:39_5": "nonmattādikaḥ / unmattavikṣiptacetasastu śrāmaṇerā mārayanto na dauḥ śīlyabhājo bhavanti smṛterabhāvāt /",
  "SA18jsphustu:40_0": "sattvapīḍākriyāyāḥ kāraṇamāha /",
  "SA18jsphustu:40_1": "kāyetyādinā / kaṃ ruṇaddhīti karuṇā / tasyāṃ bhavāḥ kāruṇikāḥ / tathā hi paraduḥkhaduḥkhino buddhā bhagavantaḥ,",
  "SA18jsphustu:40_2": "taiḥ kāruṇikaiḥ maitraṃ kāyakarma maitraṃ vākkarma maitraṃ manaḥ karma prāṇiṣu sattveṣu sarvadā sarvasmin kāle kartavyaṃ yatinā śrāmaṇereṇeti /",
  "SA18jsphustu:40_3": "evamuktamabhihitaṃ / yasmāt yataḥ kāraṇāt / asmādanantaroktāddhetoḥ kimityāha /",
  "SA18jsphustu:40_4": "na sattvān pīḍayediti ślokaḥ /",
  "SA18jsphustu:40_5": "sattvānāṃ pīḍāṃ na kuryāt / kairityāha / dārurajjvayaścarmabandhanaiḥ /",
  "SA18jsphustu:40_6": "tatra dāru kāṣṭhaṃ / rajju guṇamayī kriyā / ayo lohaḥ / carma vadadhrī / teṣāṃ bandhanāni atastaiḥ / analo 'gniḥ / jalañcānalaśca jalānalau / tatra nimajjajjalaṃ jalānalapraveśaḥ /",
  "SA18jsphustu:40_7": "anu tyaktaṃtasya tyajanaṃ anutyāgaḥ /",
  "SA18jsphustu:40_8": "ādiśabdena viṣabhakṣaṇādikaṃ grāhayati /",
  "SA18jsphustu:40_9": "jalānalapraveśaścānutyāgaśceti dvandvaḥ /",
  "SA18jsphustu:41_0": "kṛmigorūpetyādi / kṛmigīrūpādīnāṃ vihiṃsanaṃ mithyājīvaśca karṣaṇe sati yasmāt kāraṇāt bhavati tasmāddhetoḥ karṣaṇa dūrādeva tyajet /",
  "SA18jsphustu:42_0": "[SŚ_17]",
  "SA18jsphustu:42_1": "nāṅkayedomahiṣyādi / gomahiṣyādirnāṅkayitavyo, na cāsya gomahiṣyādernāsikāṃ vedhayet,",
  "SA18jsphustu:43_0": "uddiśyetyādi / śrāmaṇeramuddiśya matsyādikaṃ jīvitādvyaparopayet /",
  "SA18jsphustu:43_1": "vyaparopya tasya māṃsena yadvyañjanaṃ kṛtaṃ tat bhakṣayato yateḥ śrāmaṇerasya yasmānnighṛṇaṃ niṣkṛpaṃ cittaṃ jāyate /",
  "SA18jsphustu:43_2": "ataḥ kadācit uddiśya kṛtaṃ bhakṣayan lobhānalenāpūryamāṇaḥ prāṇivadhamapi kuryāt iti hiṃsā yasya saṃbhāvyate /",
  "SA18jsphustu:43_3": "tasmāduddiśya kṛtaṃ na bhakṣaṇīyamityabhiprāyaḥ /",
  "SA18jsphustu:44_0": "taduddiśya kṛtaṃ kathaṃ boddhavyamityāha /",
  "SA18jsphustu:44_1": "jñeyaṃ tu tribhirākārairityādi /",
  "SA18jsphustu:44_2": "abhrāntimatā nirīkṣitena śrutena śaṅkitena vā taduddiśya kṛtaṃ boddhavyaṃ /",
  "SA18jsphustu:44_3": "eṣāmeva padānāṃ lakṣaṇaṃ cikīrṣurāha /",
  "SA18jsphustu:44_4": "īkṣitaṃ yat svayaṃ dṛṣṭamityādi /",
  "SA18jsphustu:44_5": "ātmanāyaddṛṣṭaṃ tadīkṣitamucyate /",
  "SA18jsphustu:44_6": "pratyāyitenāvisaṃvādakena tu yaduktaṃ tat śrutamucyate /",
  "SA18jsphustu:45_0": "āśaṅkāmadhikṛtyāha / gṛhābaddhetyādi / gṛhābaddhā ye pakṣimṛgaśūkarādayaḥ teṣāṃ yat pakṣaśṛṅgādi [tad]darśanāt- kimete mṛgapakṣiśūkarādayo mamoddiśya hatā na veti āśaṅkā utpadyate /",
  "SA18jsphustu:45_1": "satyāmāśaṅkāyāṃ dānapatiḥ praṣṭavyaḥ- kimete mamoddiśya hatā na veti /",
  "SA18jsphustu:45_2": "pṛṣṭo dātetyādi / yadidaṃ dānapatiḥ pṛṣṭaḥ sannevaṃ vadet- tvannimittaṃ tavārthe 'mī mṛgādayo hatā iti /",
  "SA18jsphustu:45_3": "evaṃ sati tasmin gṛhe na bhuñjīta /",
  "SA18jsphustu:45_4": "uddiśya kṛtatvāttasyeti bhāvaḥ /",
  "SA18jsphustu:45_5": "virataḥ prāṇināṃ vadhādityanena gṛhītaśikṣasyāyaṃ pratiṣedho netarasyeti darśayati /",
  "SA18jsphustu:45_6": "śyenakādihatā vetyādi / atha sa dānapatirevaṃ [SŚ_18] kuryāt /",
  "SA18jsphustu:45_7": "śyenakādibhiramī hatā mṛtāḥ pakṣiṇo hatāḥ /",
  "SA18jsphustu:45_8": "śāliyavamudbhakṣaṇādvā mṛtāḥ /",
  "SA18jsphustu:45_9": "mātāpitroryajñasya kṛte hatā ityevaṃ sati doṣāsti nāśnatāṃ /",
  "SA18jsphustu:45_10": "evaṃ dātari bruvāṇe sati bhuñjānānāṃ na kaściddoṣo bhavatītyarthaḥ /",
  "SA18jsphustu:46_0": "ekaṃ śrīghanamuddiśyetyādi / yadyekaṃ śrāmaṇeramārabhya kṛtaṃ matsyādikaṃ māsaṃ vyañjanaṃ tadanyeṣāmapi śrāmaṇerāṇāṃ yatīnāṃ bhogāya na kalpate /",
  "SA18jsphustu:46_1": "bhikṣubhikṣuṇyopāsakopāsikānāṃ samuddiśya kṛtañca yattadapi paribhogāya na kalpate /",
  "SA18jsphustu:47_0": "nādeyādi jalamityādi / nadyāmbhavaṃ nādeyaṃ / kiṃ tat? jalaṃ / ādiśabdena tāḍāgādīnāṃ grahaṇaṃ /",
  "SA18jsphustu:47_1": "kīdṛśaṃ? sajantukaṃ saprāṇakaṃ /",
  "SA18jsphustu:47_2": "tat saprāṇakamiti jānannapi na pibet /",
  "SA18jsphustu:47_3": "ko na pibedityāha / vratī / jānanniti vacanāt / ajñāne na doṣaḥ / nātra jantuśabdena matsyādayaḥ parigṛhyante teṣāṃ vivecanakṣamatvāt /",
  "SA18jsphustu:47_4": "kintu jantavo 'tra matāḥ sūkṣmāḥ /",
  "SA18jsphustu:47_5": "jantavaḥ prāṇinaḥ / sūkṣmāḥ adṛśyāḥ / atrāsmin śikṣāpadematāḥ abhipretāḥ /",
  "SA18jsphustu:47_6": "yathā katama ityāha / trasikormiṅkarādayaḥ / urmikara ityevamādaya iti yāvat /",
  "SA18jsphustu:47_7": "atha kimarthamiyaṃ kārikā pṛthak vyavasthāpyate? yāvatā vṛkṣasekagurusnānaṃ kuryānnāśuddhavāriṇā ityasyāṃ kārikāyāṃ saprāṇakena vṛkṣasekādipratiṣedhādayamapi kāryo 'vagata eva /",
  "SA18jsphustu:47_8": "yatra hi sekaḥ pratiṣidhyate sutarāṃ tatra pānapratiṣedhaḥ /",
  "SA18jsphustu:47_9": "satyametadanusaṅgato na mukhyataḥ /",
  "SA18jsphustu:47_10": "na atra mukhākāreṇa māraṇābhiprāyo 'sti pātukāmatāyāḥ prādhānyāt /",
  "SA18jsphustu:47_11": "ataḥ pṛthageva sthāpitā iyaṃ kārikā /",
  "SA18jsphustu:47_12": "kiñcārthotpattivaśānna [SŚ_19] likhitetyadoṣaḥ arthotpattiprabhāvatvādvinayasyeti kṛtvā /",
  "SA18jsphustu:48_0": "vārītyādi / jalaṃ pāvayituṃ dharmakaraṅkaṃ khallakasahitaṃ sthāpayet /",
  "SA18jsphustu:48_1": "antaśo 'gatyā kośo 'pyadhiṣṭheya iti adhiṣṭhātavya ityarthaḥ /",
  "SA18jsphustu:48_2": "kasya kośo 'dhiṣṭhātavyaḥ ityāha /",
  "SA18jsphustu:48_3": "suvāsasaḥ / satpaṭasyetyarthaḥ / kimartha? vighātaparihārārtha /",
  "SA18jsphustu:48_4": "duṣkṛtaparihāraṃ cetyadhyāhāryaṃ /",
  "SA18jsphustu:49_0": "divyanetretyādi / divi bhavaṃ divyaṃ / kiṃ tat? netraṃ cakṣuḥ / divye netre yasya sa divyanetraḥ /",
  "SA18jsphustu:49_1": "andhaḥ cakṣurindriyarahitaḥ /",
  "SA18jsphustu:49_2": "divyanetrasyāndhasya śrāmaṇerasya neṣṭaṃ nābhihitaṃ /",
  "SA18jsphustu:49_3": "kiṃ tanneṣṭamityāha / jalapratyavekṣaṇaṃ / yuktaṃ tāvat andhasya jalapratyavekṣaṇapratiṣedhaḥ sāmarthyābhāvāt /",
  "SA18jsphustu:49_4": "atha divyanetrasya kasmāt pratiṣedhaḥ? sa hi pṛthivyāśritānapi prāṇakān sūkṣmāntarakārūpikān paśyati /",
  "SA18jsphustu:49_5": "ata āha śaṅkāparihārārthadivyacakṣuṣaḥ pratiṣedhaḥ /",
  "SA18jsphustu:49_6": "bhadantaḥ prajñāsiṃha āha- divyacakṣuṣaḥ kumataya ityucyante /",
  "SA18jsphustu:49_7": "tathāvidharūpatvāt / pṛthagjanānāṃ pratyavekṣaṇaṃ na syāt /",
  "SA18jsphustu:49_8": "ataḥ pratiṣedhakaraṇamiti / nanu cāndhasya jalapratyavekṣā sāmarthyābhāvādeva na bhaviṣyati,",
  "SA18jsphustu:49_9": "kimanena pratiṣedhena prayojanaṃ? prasannākṣasya darśanasaṃbhavāt pratiṣedhamiti vinayavido varṇayanti /",
  "SA18jsphustu:50_0": "kena tarhi jalaṃ pratyavekṣaṇīyamityāha /",
  "SA18jsphustu:50_1": "hastetyādi / hastasyāṅguṣṭhāgre āvartā sūkṣmarekhā tāṃ draṣṭuṃ śīlaṃ yasya sa [ta]thoktaḥ,",
  "SA18jsphustu:50_2": "tasya na nivāryate / anivāryamiti yāvat / anenaiva timirikāṇāṃ pratiṣe[dha]yanti /",
  "SA18jsphustu:51_0": "tena hastapaścimakāvartadarśinā kiyantaṃ kālaṃ pratyavekṣaṇīyamiti āha /",
  "SA18jsphustu:51_1": "[SŚ_20] locanasyetyādi / locanasyākṣṇorvibhramo mā bhūditi kṛtvā ciraṃ bahukālaṃ na [pa]śyet na nirīkṣayet /",
  "SA18jsphustu:51_2": "neti pratiṣedhaḥ / taditi jalaṃ / cirapratiṣedhādeva pratyavekṣaṇī[yaṃ] ityāha /",
  "SA18jsphustu:51_3": "kalpamātraṃ na vai kuryādityādi /",
  "SA18jsphustu:51_4": "māyā paravañcanā / śāṭhayañcittakauṭilyaṃ yena tathābhūtaṃ nāviṣkaroti asphuṭaṃ pratipadya /",
  "SA18jsphustu:51_5": "māyā ca śāṭhayañca māyāśāṭhaye /",
  "SA18jsphustu:51_6": "ataḥ tābhyāṃ samanvitaḥ / saṃkalpamātrakaraṇāya nāsyaivaṃ pratyavekṣaṇīyaṃ /",
  "SA18jsphustu:51_7": "kālaniyamastarhi kartavyaḥ ityāha /",
  "SA18jsphustu:51_8": "yenāntareṇetyādi / yāvat kālāntareṇa ṣaṣṭyabdaḥ ṣaṣṭivarṣaḥ kuñjaro hastī paribhramyate /",
  "SA18jsphustu:51_9": "śakaṭaṃ vā vaṃśapūrṇaṃ yāvatā kālena kālāntareṇa bhramati,",
  "SA18jsphustu:51_10": "sa īdṛgvidhakāla ityarthaḥ / salilekṣaṇe jalapratyavekṣaṇe veditavyaḥ /",
  "SA18jsphustu:52_0": "ūrdhvetyādi / ūrdhvā ca adharā ca madhyamā ca ūrdhvādhomadhyamāḥ /",
  "SA18jsphustu:52_1": "tistraḥ kiṃ? bhūmayaḥ / kasya? salilasya / śuddhimāyāti yā yā bhūriti / āsāṃ tisṛṇāmapi bhūmīnāṃ madhye yā yā bhūḥ śuddhimāyāti niḥ prāṇakā bhavati,",
  "SA18jsphustu:53_0": "yatra ityādi / yasyāṃ nadyāṃ puṣkariṇyāṃ vā,",
  "SA18jsphustu:53_1": "sthūlā mahāntaḥ prāṇakā karatalahatāḥ hastena hatāḥ santaḥ adhaḥ sthalaṃ yānti tatra jalaṃ grahītavyaṃ,",
  "SA18jsphustu:53_2": "na cet srāvayitavyamiti / cecchabdo yadyarthe / yadi karatalāhatāḥ santaḥ prāṇino 'dho [na] yānti tadā srāvayitavyaṃ tadudakaṃ /",
  "SA18jsphustu:53_3": "kayā? pañcāṅgulikayā / pañcabhiraṅgulībhiḥ ityarthaḥ /",
  "SA18jsphustu:53_4": "bhaveyuru[da]kamityādi / yasminnudake prāṇinaḥ kare lagnā uttiṣṭhanti na tatra pāṇipādāsyavastrādikaṃ kṣālayedyatiriti /",
  "SA18jsphustu:54_0": "kule ityādi // kule yaḥ śrāmaṇeraḥ bhojanāya nimantritaḥ,",
  "SA18jsphustu:54_1": "tena tatra gatvā praṣṭavyaṃ- kimatra jalaṃ srāvitaṃ na veti /",
  "SA18jsphustu:54_2": "neti cet, saṃjñiko [SŚ_21] vācyaḥ- srāvayeti /",
  "SA18jsphustu:54_3": "yadi pṛṣṭaḥ san dānapatiḥ bravīti na srāvitamiti,",
  "SA18jsphustu:54_4": "tadā saṃjñiko vācyaḥ / saṃjñāsyāstīti saṃjñikaḥ, sa viśiṣṭa eva gṛhyate / yaḥ srāvaṇāya kuśalaḥ sa vaktavyaḥ /",
  "SA18jsphustu:54_5": "kimiti / etatsaprāṇakaṃ jalaṃ srāvayeti /",
  "SA18jsphustu:54_6": "itaro na tu / yaḥ stha[vi]rataraḥ parisrāvayituṃ na jānāti,",
  "SA18jsphustu:55_0": "yadi tathaiko 'pi srāvaṇāya kuśalo na bhavati,",
  "SA18jsphustu:55_1": "tadā kiṃ kartavyaṃ ityāha / kintu snāvyamiti vistaraḥ / srāvyāt parisrāvaṇāt / sajantukajalamātmīyapātre muktvā kutaḥ punaretadudakamānītamiti pṛṣṭaṃ yataḥ puṣkariṇyāderānītaṃ tatraiva muñcetsvayamiti /",
  "SA18jsphustu:55_2": "mā bhūdanyatra kṣāraṃ nīramupaghātakṛtaṃ prāṇināmiti tatraivetyāha /",
  "SA18jsphustu:55_3": "saptāhaṃ vetyādi / athavā yatra sapta divasān pānīyamavatiṣṭhati tatra tat saprāṇakamudakaṃ moktavyaṃ /",
  "SA18jsphustu:55_4": "athavā vihāre kaṭāhādau tatra sthāpayet /",
  "SA18jsphustu:55_5": "kīdṛgvidha ityāha / tadaśuṣyati / tat pānīyaṃ tatra śoṣaṃ nopaiti /",
  "SA18jsphustu:55_6": "tasminnaśuṣyati kaṭāhādau sthāpayet /",
  "SA18jsphustu:55_7": "kecittadaśuṣyati tatra pānīyāśoṣaṇaṃ nimittamiti nimittasaptamīṃ varṇayanti /",
  "SA18jsphustu:55_8": "pravṛṣṭetyādi / athavā sutarāṃ deve vṛṣṭe / kīdṛśe? svacchanīraughavāhini /",
  "SA18jsphustu:55_9": "svacchamanāvilaṃ, nīraughaṃ jalaughaṃ voḍhuṃ śīlaṃ yasyeti bhāvaḥ /",
  "SA18jsphustu:55_10": "svacchanīraughavāhī / tasminnīdṛgvidhe vṛṣṭe sati tāni [sa]prāṇakāni jalāni nimnagānāṃ patiṃ mahāsamudrapātaṅgacchateti uktvā visarjayet /",
  "SA18jsphustu:55_11": "athaitat sarva na bhavati / dūragatodakamudakapānamasti /",
  "SA18jsphustu:55_12": "tadā tat saprāṇakaṃ jalaṃ kiṃ kartavyamityāha /",
  "SA18jsphustu:55_13": "sudīrghaityādi / dīrghātipramāṇatalikādhobhāgaḥ /",
  "SA18jsphustu:55_14": "vaktraṃ mukhaṃ dīrghaṃ yasyā rajjudvayena ca [SŚ_22] baddhā ghaṭikā sā evamucyate /",
  "SA18jsphustu:55_15": "tayā dūragatādhvagena udake kūpe adhastāttadudakaṃ muñcet /",
  "SA18jsphustu:56_0": "adhvagena kathaṃ jale pratipattavyaṃ ityāha /",
  "SA18jsphustu:56_1": "ghaṭikātritayamiti / tisro ghaṭikāḥ pratyavekṣya mārgageṇa udapānataḥ kūpāt jalaṃ pātavyaṃ /",
  "SA18jsphustu:56_2": "kiṃ pariśuddhāsvapi? netyāha /",
  "SA18jsphustu:56_3": "kiṃ tarhi sarvāstāḥ pariśuddhāścet peyaṃ? cecchabdo yadyarthe /",
  "SA18jsphustu:56_4": "yadi tāstisro ghaṭikāḥ pariśuddhā bhavanti,",
  "SA18jsphustu:56_5": "pratyavekṣamāṇāstadānena mārgageṇa pātavyaṃ /",
  "SA18jsphustu:56_6": "tat srāvyamanyatheti / kathamanyathā? yadi tāstisro ghaṭikā na śudhyanti,",
  "SA18jsphustu:56_7": "tadā sajantukaṃ jalaṃ srāvayitavyamiti /",
  "SA18jsphustu:56_8": "ghaṭikātritayaṃ vīkṣyeti / ghaṭikā tritayasthamudakaṃ / stokastokena salilaṃ pratyavekṣyetyeke /",
  "SA18jsphustu:56_9": "sakṛdeka eva / ekaikasyāḥ stokastokaṃ pratyavekṣyetyapare /",
  "SA18jsphustu:56_10": "etadeva tu yujyate, yatopyūrdhvādhomadhyamāstisraḥ salilasyāpi bhūmayaḥ iti kārikāyāṃ stokaṃ pratyavekṣitavyamiti yuktaṃ na ca tatra sarvaṃ śikṣāpadañcedaṃ,",
  "SA18jsphustu:56_11": "nādeyādi jalaṃ jānanniti vacanāt /",
  "SA18jsphustu:56_12": "tasmāt ghaṭikāpi stokameva pratyavekṣitumanujñāyate /",
  "SA18jsphustu:56_13": "tadvadihāpi / atha tamaśakyatvāt tatra stokaṃ /",
  "SA18jsphustu:56_14": "iha tu śakyatvāt sarvamiti / evaṃ tarhyaśakyatvāt tatrāpratyavekṣaṇamevāstu /",
  "SA18jsphustu:56_15": "athāśakyaṃ stokena cittaviśuddhirvidhīyate,",
  "SA18jsphustu:56_16": "śakye 'pi kasmānnaivaṃ sarvaṃ śikṣāpadaṃ cedaṃ,",
  "SA18jsphustu:56_17": "nādeyādijalaṃ jānanniti vacanāt /",
  "SA18jsphustu:56_18": "tasmāt pṛṣṭe 'pi stokameva pratyavekṣaṇīyaṃ /",
  "SA18jsphustu:56_19": "ghaṭipañcaghaṭikāṃ vīkṣyeti kecit paṭhanti /",
  "SA18jsphustu:56_20": "teṣāmanyārthatvāt pāṭho nābhyupeyaḥ /",
  "SA18jsphustu:57_0": "[SŚ_23]",
  "SA18jsphustu:57_1": "adhvagavyatirekeṇa ghaṭikāstu ṣaṭ pañca vā /",
  "SA18jsphustu:57_2": "pratyavekṣyopabhoktavyāḥ anyathā duṣkṛtī bhavet //",
  "SA18jsphustu:58_0": "na rajjughaṭiketyādi / rajjuśca ghaṭikā ca rajjughaṭike tayo rdānaṃ parityāgaḥ /",
  "SA18jsphustu:58_1": "tanna śastaṃ nābhimataṃ / kutretyāha / saprāṇake jale / saha prāṇakena vartata iti saprāṇakaṃ jalaṃ,",
  "SA18jsphustu:58_2": "tasmin / kiṃ tadeva na śastaṃ? netyāha /",
  "SA18jsphustu:58_3": "kiṃ tarhi? pibeti vaktumityādi /",
  "SA18jsphustu:58_4": "tatsaprāṇakamudakaṃ parasmai pibeti vaktuṃ dātuṃ vā na jātu kadācit yatiḥ kṣamate /",
  "SA18jsphustu:58_5": "yathā yatinānantaranirdiṣṭametat na kāryaṃ /",
  "SA18jsphustu:58_6": "kiṃ tena saprāṇakamidaṃ taḍāgādi ityapi na vaktavyamityāha /",
  "SA18jsphustu:58_7": "sajantukamityādi / iyaṃ puṣkariṇī sarittaḍāgādi saprāṇakamiti pareṣāmuccaiḥ śabdairna vadet /",
  "SA18jsphustu:58_8": "atha yadi kaścit pṛcchati, kimidaṃ, prativacanaṃ dadyāt, saprāṇakamiti, taḍāgādi / tadā kuru kāryaṃ na veti samīkṣyeti /",
  "SA18jsphustu:58_9": "pṛṣṭaḥ prativadet parān pratyavekṣya jala kṛtyaṃ kuru /",
  "SA18jsphustu:58_10": "ityevaṃ sati pṛṣṭaḥ san paraṃ yatirvadet /",
  "SA18jsphustu:58_11": "na tu saprāṇakamiti vadedityarthaḥ /",
  "SA18jsphustu:58_12": "lokāvadhyānaparihārārthami[ti] bhāvaḥ /",
  "SA18jsphustu:58_13": "yathā ca pareṣāmevaṃ na vaktavyaṃ /",
  "SA18jsphustu:58_14": "kimevamupādhyāyācāryāṇāmapi? netyāha /",
  "SA18jsphustu:58_15": "kiṃ tarhi upādhyāya ityādi / saprāṇakamidaṃ taḍāgādi na veti sphuṭaṃ vaktavyaṃ /",
  "SA18jsphustu:58_16": "svakīyāṇāmupādhyāyācāryāṇāṃ vaktavyaṃ na śāṭhyaṃ kartavyaṃ /",
  "SA18jsphustu:59_0": "evaṃ tarhyātmanaḥ saprāṇakajalapānapratiṣedhāt pareṣāñca dānapratiṣedhāt vṛkṣādīnāmacetanānāṃ saprāṇakenodakena sekānnadānaṃ na nirudhyate /",
  "SA18jsphustu:59_1": "bāhyaparibhogyāścet tadāśaṅkāṃ nivṛtyarthamāha /",
  "SA18jsphustu:59_2": "vṛkṣasekamityādi / apariśuddhena jalena vṛkṣaseko na dātavyaḥ /",
  "SA18jsphustu:59_3": "[SŚ_24] upādhyāyācāryāṇāmapi snānaṃ na kāryamiti anena bāhyabhogo nivāritaḥ /",
  "SA18jsphustu:60_0": "kiṃ punarjalameva saprāṇakamokṛtaṃ dātraṃ vakraṃ na kuryāt,",
  "SA18jsphustu:60_1": "āhosvidanyadapi? anyadapītyāha /",
  "SA18jsphustu:60_2": "mastukāñjika iti vistaraḥ / mastuśabdena dadhimastūcyate /",
  "SA18jsphustu:60_3": "kāñjiko dhānyāmburityeko 'rthaḥ /",
  "SA18jsphustu:60_4": "sauvīraṃ bahubhirauṣadhidravyaiḥ kriyate ambuviśeṣaiḥ /",
  "SA18jsphustu:60_5": "maṇḍo 'nnavikāraḥ / daṇḍāhataṃ mathitaṃ / tadevamādikaṃ saprāṇakaṃ yatirna pibet,",
  "SA18jsphustu:61_0": "samatkuṇa ityādi / saha matkuṇairvattate yacchayanaṃ tadātape na śoṣa yat /",
  "SA18jsphustu:61_1": "hime kardame śotavāriṇi uṣṇavāriṇi vā [na] kṣipet /",
  "SA18jsphustu:61_2": "anena sattvapīḍākaraṇamātramapi pratiṣedhayati /",
  "SA18jsphustu:62_0": "navakarmetyādi / caityārāmavihārādīnāṃ navakarma sajantukenodakena na yatiḥ kuryāt /",
  "SA18jsphustu:62_1": "sāmarthyāt srāvayitvā kāryamityuktaṃ bhavati /",
  "SA18jsphustu:62_2": "srāvayitvā tadudakaṃ dināntaṃ na sakalaṃ divasaṃ trikoṇakaṃ khallakaṃ dhāryaṃ dhārayitavyamityarthaḥ /",
  "SA18jsphustu:62_3": "kintu kālena kālaṃ parisrāvaṇaṃ moktavyaṃ prāṇakānāṃ pīḍāparihārārthaṃ duṣkṛtaparihārārthañceti /",
  "SA18jsphustu:63_0": "atha pareṇa srāvayatā kathaṃ pratipattavyamityāha /",
  "SA18jsphustu:63_1": "bhṛtakaṃ śikṣayedevamityādi /",
  "SA18jsphustu:63_2": "yatiḥ karmakaramevaṃ śikṣayet /",
  "SA18jsphustu:63_3": "kimiti / vadhāna tvaṃ trikoṇakamiti / bhṛtaka, khallakaṃ bandha, kūpādevamudakamutkṣipya evaṃ srāvaya,",
  "SA18jsphustu:64_0": "yadi srāvyamāṇamapi tadudakaṃ saprāṇakaṃ bhavati,",
  "SA18jsphustu:64_1": "tadā kiṃ kartavyamityāha / [SŚ_25] trikoṇasaptakenetyādi /",
  "SA18jsphustu:64_2": "yadyekapuṭakhallakena srāvyamāṇaṃ tadudakaṃ na śudhyati,",
  "SA18jsphustu:64_3": "tadā yāvatsaptapuṭake[na] khallakena srāvyaṃ tadambhaḥ pānīyaṃ /",
  "SA18jsphustu:64_4": "athaivamapi na śudhyati, tadā pratikūpikā kāryā / yadi sā na śudhyeta, tadā navakarma tyaktvā deśāntaraṃ gantavya /",
  "SA18jsphustu:64_5": "tasmāt pradeśādanyasmin pradeśe gantavyamiti yāvat /",
  "SA18jsphustu:65_0": "kadā tarhi navakarma kārayitavyamityāha /",
  "SA18jsphustu:65_1": "abhūtvā saṃbhavantīti vistaraḥ /",
  "SA18jsphustu:65_2": "ete hi kuṇarūpiṇaḥ prāṇakāḥ abhūtvā saṃbhavanti,",
  "SA18jsphustu:65_3": "bhūtvā ca paścādvinaśyanti / yadā tāvadamī prāṇakā bhūtvā bhavāntaraṃ janmāntaraṃ yānti,",
  "SA18jsphustu:65_4": "tadā navakarma kārayitavyaṃ /",
  "SA18jsphustu:65_5": "kena? yathokta vidhikāriṇā / yathoktamācāravidhiṃ kartuṃ śīlamasyeti yathoktavidhikārī /",
  "SA18jsphustu:66_0": "satpaṭetyādi / śobhanaḥ paṭaḥ satpaṭaḥ / tenābaddhaṃ yanmañcapīṭhasaṃsthānaṃ dhāraṇapātrakaṃ,",
  "SA18jsphustu:66_1": "tasmāt / kīdṛśāt? ucchīdañcaturāṅgulāt /",
  "SA18jsphustu:66_2": "ucchīdanti uchrayeṇa catvāryaṅgulāni yasya mañcādeḥ tasmāt nadyādau salilaṃ grahītavyaṃ /",
  "SA18jsphustu:66_3": "ālokya pratyavekṣya / navakarmaṇi navakarmanimittaṃ /",
  "SA18jsphustu:66_4": "etaduktaṃ bhavati- nadītaḍāgādiṣu mañcapīṭhasaṃsthānaṃ dhāraṇapātraṃ ghanena paṭenāveṣṭaya madhye tu upalādikaṃ datvā udake nimajya caturāṅgulamucchritaṃ kṛtvā tadantargatamudakaṃ pratyavekṣya jalakāryaṃ kāryamiti /",
  "SA18jsphustu:67_0": "chidrakarṇadvayetyādi / chidrite kāṣṭhamaye karṇadvaye āsaktaṃ baddhaṃ yatsūtraṃ,",
  "SA18jsphustu:67_1": "tacchidrakarṇadvayāsaktasūtraṃ /",
  "SA18jsphustu:67_2": "tena baddhaṃ dvidaṇḍake daṇḍakadvaye yaddhāraṇapātrakaṃ tattathoktaṃ /",
  "SA18jsphustu:67_3": "[SŚ_26] tadīdṛgvidhaṃ dhāraṇapātrakaṃ trikoṇakasya khallakasya bahirheṣṭhaṃ dadhyāt /",
  "SA18jsphustu:68_0": "kṛpāparītacitteneti vistaraḥ /",
  "SA18jsphustu:68_1": "kṛpayā karuṇayā parītaḥ samantāt idaṃ gṛhīta cittaṃ yasya yateḥ sa tathoktaḥ /",
  "SA18jsphustu:68_2": "tena kṛpāvatā śrīghanena svādu mṛṣṭaṃ vāri pānīyaṃ sajantukaṃ saprāṇakaṃ kṣārembhasi kṣārīye jale na moktavyaṃ notsraṣṭavyaṃ /",
  "SA18jsphustu:68_3": "yastu niṣkṛpo muñcati tasya duṣkṛtaṃ bhavati /",
  "SA18jsphustu:68_4": "anāpatmṛṣṭasaṃjñinaḥ / yastu kṣārīye jale mṛṣṭasaṃjñī mṛṣṭābhiprāyastasya anāpat /",
  "SA18jsphustu:68_5": "na āpadanāpat / duṣkṛtaṃ na bhavatītyarthaḥ /",
  "SA18jsphustu:69_0": "tatra sakalena śarīreṇetyārabhya yāvadavakrītādirityetaiḥ kārikāntarairduṣkṛta pūrvakaḥ saṃvaratyāga uktaḥ /",
  "SA18jsphustu:69_1": "śeṣaistu duṣkṛtānyudāhṛtāni /",
  "SA18jsphustu:70_0": "nṛkāyaṃ cetanopetamatrāste vadhacetanaḥ /",
  "SA18jsphustu:70_1": "ghātakavadhavijñānaḥ kathaṃ nojjhati saṃvaraḥ //",
  "SA18jsphustu:71_0": "iti prahelikā //",
  "SA18jsphustu:72_0": "sphuṭārthāyāṃ śroghanācārasaṃgrahaṭīkāyāṃ prāṇivadhaviratiśikṣāpadaṃ nāma prathamaṃ samāptaṃ //",
  "SA18jsphustu:73_0": "[SŚ_27]",
  "SA18jsphustu:73_1": "uktaṃ prāṇivadhaviratiśikṣāpadalakṣaṇaṃ /",
  "SA18jsphustu:73_2": "adattādānaviratiśikṣāpadamidānīṃ vaktavyaṃ /",
  "SA18jsphustu:73_3": "yato yasya kasyacidvastumātrasyāpahāraṇādaśrāmaṇeratvamiṣyate /",
  "SA18jsphustu:73_4": "ato uccāvacatāṃ nirdiśannāha /",
  "SA18jsphustu:73_5": "kālikamityādi / kālaśabdenātra prayuktaṃ / mabhyavahāraparibhoge na kṣamate vratīti,",
  "SA18jsphustu:73_6": "kālikamannapānādi / kālaścātra rātreḥ tṛtīyo bhāgaḥ /",
  "SA18jsphustu:73_7": "yāvajjīvamarhatīti yāvajjīvikaṃ pippalyādi /",
  "SA18jsphustu:73_8": "sakṛtparigṛhītaṃ saptāhaṃ kṣamate śrī[gha]nasya bhikṣoriti sāptāhikaṃ ghṛtādi /",
  "SA18jsphustu:73_9": "sāptāhikamiti vakṣyatā sarpirādikamityuktaṃ ślokabandhānuguṇyāt /",
  "SA18jsphustu:73_10": "parihāramarhati pārihāryaṃ yateścīvarādi,",
  "SA18jsphustu:73_11": "udvahanakṣamamityarthaḥ / anādhānīyasyetyādinā gurubhūta tvādgurudravyaṃ sāṃghikameva /",
  "SA18jsphustu:73_12": "anyadgurudravyaṃ na bhavati sāṃghikasyaiva gurudravyatvena vivakṣitatvāt /",
  "SA18jsphustu:73_13": "spraṣṭuṃ kṣamate parihartuñca,",
  "SA18jsphustu:73_14": "na tu punaḥ pinvitumiti / ataḥ kalpyākalpyaṃ muktāphalādi /",
  "SA18jsphustu:73_15": "spraṣṭumapya'kṣamatvādakalpikaṃ suvarṇādi /",
  "SA18jsphustu:73_16": "tadevaṃ kālikaṃ yāvadakalpikaṃ dravyaṃ nādadīta parasvakamiti vakṣyate /",
  "SA18jsphustu:74_0": "uktā aṣṭau pariṣkārāḥ / ṣoḍaśamidānīmucyante / pṛthivyudaketi vistaraḥ / pṛthivī codakaṃ cetyādi dvandvaḥ /",
  "SA18jsphustu:74_1": "tatra pṛthivīdravyaṃ su[va]rṇādyutpattisthānaṃ /",
  "SA18jsphustu:74_2": "pādapadravyaṃ paṇaśavṛkṣādi / tadataṃ ceti pṛthivyādipādapaparyantāvasthitamityarthaḥ /",
  "SA18jsphustu:74_3": "tatra pṛthivyādipādapaparyantā aṣṭau pariṣkārāḥ /",
  "SA18jsphustu:74_4": "tadatāścāpare 'ṣṭāviti ṣoḍaśa bhavanti /",
  "SA18jsphustu:74_5": "[SŚ_28] ca samuccaya iti yathoktārthapratipādanārtha /",
  "SA18jsphustu:74_6": "nādadīteti na gṛhṇīyāt / parasvakamiti paradravyaṃ / ebhiraṣṭābhiḥ ṣoḍaśabhiśca dravyaiḥ sarvadravyasaṃgrahaḥ kṛto bhavati /",
  "SA18jsphustu:74_7": "yadevaṃ ṣoḍaśabhireva dravyaiḥ sarvadravyasaṃgrahe siddhe kimarthamaṣṭau pariṣkārāḥ pṛthagucyante kālikādīni? satyametat /",
  "SA18jsphustu:74_8": "kintu tebhya eva ṣoḍaśebhyo dravyebhyo niṣkṛṣya kālikāditvamasāṃkaryeṇa pratipādanārthamaṣṭau pariṣkārāḥ pṛthaṅnirdiśyante /",
  "SA18jsphustu:74_9": "avaśyaṃ ca kālikādinirdeśaḥ kartavyaḥ /",
  "SA18jsphustu:74_10": "saṃmukhībhūtaḥ varṣoṣitacāturdiśasaṃghānāṃ yathāyogaṃ bhajamānatvakhyāpanārthaḥ /",
  "SA18jsphustu:74_11": "ataśca pṛthagaṣṭau nirdiṣṭāḥ /",
  "SA18jsphustu:74_12": "evaṃ kuḍayādau ṣoḍaśa pariṣkārā vaktavyāḥ /",
  "SA18jsphustu:74_13": "yathodaṣṭau? satyametat / kintu aṣṭau ṣoḍaśeti saṃkhyānupaurvavidhānārthamaṣṭau pūrvamuktāḥ /",
  "SA18jsphustu:74_14": "ayaṃ saṃkṣepārthaḥ / pṛthivyādīnaṣṭau pariṣkārān nādadīta na gṛhṇīyāditi /",
  "SA18jsphustu:75_0": "uktāḥ ṣoḍaśāṣṭau pariṣkārāḥ / kiyatpramāṇa[ma]sya punaḥ dravyasyāpaharaṇātsaṃvaratyāgo bhavatītyāha /",
  "SA18jsphustu:75_1": "kārṣāpaṇacaturbhāgamiti vistaraḥ /",
  "SA18jsphustu:75_2": "kārṣāpaṇaśabdenātra ekonnaviṃśatiḥ kapardakapaṇāḥ parigṛhyante /",
  "SA18jsphustu:75_3": "tasya yaścaturtho bhāgaḥ kākinīnyūnāḥ pañca māṣakāḥ,",
  "SA18jsphustu:75_4": "tān haran / athavā tadarghaṃ tanmūlyaṃ dhanaṃ śāṭakādi[s]teyacittaḥ cauryābhiprāyaḥ śrāmaṇeraḥ haran sthānāt cyāvayan svīkurvan anyairyatibhirlaghu [SŚ_29] śīghraṃ nāśanīyo,",
  "SA18jsphustu:75_5": "gṛhītvā nirdvārayitavya ityarthaḥ /",
  "SA18jsphustu:76_0": "uktaṃ dravyasya pramāṇaṃ / kutaḥ punaḥ sthānāttaddravyamapaharannaśrāmaṇero bhavatītyāha /",
  "SA18jsphustu:76_1": "yadi vāṭeti vistaraḥ / caturvāṭāntarāvasthite hastini hriyamāṇe yadi tatra vṛhaddvārā vāṭā bhavanti,",
  "SA18jsphustu:76_2": "tadā caturbhiḥ pādaiścyute gaje ayatiḥ bhavati /",
  "SA18jsphustu:76_3": "atha saṃvṛtā dvārā, tadā niṣkrānte sati dvipahṛtsyāt /",
  "SA18jsphustu:76_4": "dvābhyāṃ pibatīti dvipo hastī /",
  "SA18jsphustu:76_5": "taṃ haratīti dvipahṛt, hasticauro bhavedityarthaḥ / evamanayā kārikayā sthānadvayaṃ pratipādita vistīrṇadvāre pādau sthānamityekaṃ,",
  "SA18jsphustu:76_6": "saṃvṛtadvāre vāṭeti dvitīyaṃ /",
  "SA18jsphustu:77_0": "gulphetyādi / gulphaṃ pādasya parva / tatrābaddhaṃ yadikṣudaṇḍādi, tasmin / kīdṛgvidhe? dūrākṛṣṭe dūranīte /",
  "SA18jsphustu:77_1": "tadutkṣipte uddhṛte / kutaḥ? mahītalāt pṛthivītaḥ /",
  "SA18jsphustu:77_2": "kiṃ saṃvarabhaṅgaḥ, saṃvaratyāgo bhavatīti yāvat /",
  "SA18jsphustu:77_3": "pañjarād gajavadvije iti / yathā vṛhaddvāravāṭāyāṃ gajasya pādacyutimātreṇa saṃvaratyāga uktaḥ svalpadvārāyāñca niṣkrānte sati,",
  "SA18jsphustu:77_4": "evaṃ pañjare 'pi vṛhaddvāre pādacyutimātreṇa svalpadvāre niṣkrānte pakṣiṇi sati yatiḥ dvijahṛtsyāditi /",
  "SA18jsphustu:77_5": "asyāñca kārikāyāṃ sthānacatuṣṭayaṃ nirdiṣṭaṃ /",
  "SA18jsphustu:77_6": "gulphopanibandhanaṃ sthānaṃ, vṛhaddvāre pañjare pādau sthānaṃ,",
  "SA18jsphustu:77_7": "svalpadvāre pañjaraḥ, ubhayāpaharaṇe saṃyogasthānaṃ /",
  "SA18jsphustu:78_0": "deśādityādi / kaścidyatirito deśādanyaddeśāntaraṃ gacchati,",
  "SA18jsphustu:78_1": "saṃdeśaṃ kasyacinnayati / tatra yadyekasmādaṅgādanyasminnaṅge śirasi vā tatsaṃdeśadraviṇaṃ [SŚ_30] dravyaṃ sañcārayet stainyacittena saṃvaradhūtaṃ samāpnute,",
  "SA18jsphustu:78_2": "ayatirbhavatītyarthaḥ / tadevamanayā kārikayā śarīrāṅgāni sthānamuktaṃ /",
  "SA18jsphustu:79_0": "mṛto 'sau yasyetyādi / yasmin pudgalāyaṇādhitame dravyamamukena pudgalenāsau mṛta ityevaṃ manyatānyasmādadhvagāt brahmacāriṇaḥ sakāśācchratvā sīmānte sthātuṃ śīlaṃ yasya tasmai bhāgamadatvā gṛhṇan yatirayatirbhavet,",
  "SA18jsphustu:79_1": "aśrāmaṇero bhavatīti yāvat / atrāpi śarīrāṅgameva sthānaṃ /",
  "SA18jsphustu:80_0": "atha mṛtasya śrāmaṇerasya taddravyaṃ tatkasya prāpnotītyāha /",
  "SA18jsphustu:80_1": "yadvittamityādi // mṛtasya yaterathavārhataḥ parinirvṛtasya yaddravyaṃ tatsarvamupādhyāyasya prāpnotītyevaṃ jagaumuniḥ,",
  "SA18jsphustu:81_0": "harturityādi / ete hastino vistīrṇapradeśe caranti /",
  "SA18jsphustu:81_1": "tattu kaścidvratī hastinaṃ haret /",
  "SA18jsphustu:81_2": "tatra harturiṣṭāmabhipretāṃ diśaṃ yadi hastī yāyāt,",
  "SA18jsphustu:81_3": "tasmin harturneturabhipretāṃ diśaṃ yāte hastini /",
  "SA18jsphustu:81_4": "vratinaśca svakaṃ ruddhāṃ satyāṃ /",
  "SA18jsphustu:81_5": "kariṇaṃ hastinaṃ pātīti karipo hastya'varohakaḥ /",
  "SA18jsphustu:81_6": "tasmin karipe / kīdṛgvidhe? hṛtasaṃjñini / hṛto hastī mameti saṃjñā yasya tasmin hṛtasaṃjñini karipe sati asau hartā vratī cauraḥ syādaśrāmaṇero bhavatīti /",
  "SA18jsphustu:81_7": "anayā kārikayā pādacatuṣṭayaṃ [SŚ_31] sthānaṃ /",
  "SA18jsphustu:81_8": "anabhimatā dik, upacāraḥ, paripanthi cittaṃ ceti catvāri sthānāni nirdiṣṭāni /",
  "SA18jsphustu:82_0": "pūjācīvaretyādi / pūjārtha cīvaramālā pūjācīvaramālā /",
  "SA18jsphustu:82_1": "tasyā antadvayaṃ, tasya mocanaṃ muktirapanayanaṃ /",
  "SA18jsphustu:82_2": "tayā antadvayaṃ muktvā cīvaramālāyāḥ /",
  "SA18jsphustu:82_3": "avanau pṛthivyāṃ yā cyutiḥ pātaḥ asyāḥ cyutau satyāṃ bhraśyate /",
  "SA18jsphustu:82_4": "kutaḥ? saṃvarāt / saṃvarīti śeṣaḥ / bodhivṛkṣādapi aṃśukaṃ vastraṃ gṛhṇan ayatirbhavati /",
  "SA18jsphustu:82_5": "anena ślokena sthānatrayaṃ pratipāditaṃ /",
  "SA18jsphustu:82_6": "ubhayānta[yo]rbandhaḥ, manasā paraparigraho, vastraṃ ceti / tatra kīlakabaddhāyāṃ cīvaramālāyāṃ ubhayāntasthānaṃ /",
  "SA18jsphustu:82_7": "yadā anyonyāparijñānādubhau corayataścīvaramālāyā antadvayaṃ muñcatastadā parasparaparigrahaḥ sthānaṃ /",
  "SA18jsphustu:82_8": "khaṇḍacchede tu tadeva vastraṃ sthānaṃ /",
  "SA18jsphustu:83_0": "kṣiptetyādi // kṣiptāni prakīrṇāni mauktikahārādīni yasmin mahākule tadevamucyate /",
  "SA18jsphustu:83_1": "tatra gato yatiḥ sahāye jāte sati tasyaiva sahāyasya hastāyāṃ prasevikāyāṃ tataḥ kulāt prakīrṇamauktikahārādi gṛhītvā nyasati /",
  "SA18jsphustu:83_2": "tannyastaṃ tenaiva sahāyena hārayan kiṃ saṃvaracyutiriti vakṣyate /",
  "SA18jsphustu:83_3": "jaṭālenetyādi / athavā jaṭālena lomaśena śunā kurkureṇa tanmahākulāt taṃ mauktikahārādikaṃ hārayan upalāpya vatsaṃ tṛṇādinā gokāyapotakaṃ haran kiṃ saṃvaracyutiḥ? kiṃ punaḥ [SŚ_32] pādacyutimātreṇaiva saṃvaratyāgo bhavati? netyāha /",
  "SA18jsphustu:83_4": "upacārastaistyaktaścet saṃvaracyutiḥ /",
  "SA18jsphustu:83_5": "yadi taiḥ sahāyakurkuravatsairupacārastyakto bhavet,",
  "SA18jsphustu:83_6": "tadā yateḥ saṃvaratyāgo bhavati /",
  "SA18jsphustu:83_7": "upacāravyatikramaścātra darśanaśravaṇavyatikramaḥ /",
  "SA18jsphustu:84_0": "rātrāvityādi / yatiḥ kaścinniśi gośakaṭāśvādīnbadhnāti /",
  "SA18jsphustu:84_1": "etān ete gāvo hariṣyantīti atra pūrvavadādiśet,",
  "SA18jsphustu:84_2": "yaduta cyutasaṃvaro bhavatīti /",
  "SA18jsphustu:84_3": "tadevamādibhistisṛbhiḥ kārikābhirupacāraścittaṃ ca śakaṭādiṣu tatsaṃjñitvaṃ mamatvalābhaśca sthānamuktaṃ /",
  "SA18jsphustu:85_0": "ṛjuka ityādi / eṣa kaścidyatiḥ hāramapaharati /",
  "SA18jsphustu:85_1": "tatra yadi praguṇaḥ kīlako bhavati,",
  "SA18jsphustu:85_2": "kaṭhinañca bandhanaṃ bhavati,",
  "SA18jsphustu:85_3": "tadā utkṣipyamāṇameva [ba]ndhanaṃ kīlakasthānaṃ muñcatīti niranubandhasthānāccyāvitamityāha /",
  "SA18jsphustu:85_4": "utkṣepaṇe ca cauraḥ syāditi /",
  "SA18jsphustu:85_5": "atha kuṭilaḥ kīlako bhavatīti bandhanañca śithilaṃ bhavati,",
  "SA18jsphustu:85_6": "na tāvat aśrāmaṇero bhavati /",
  "SA18jsphustu:85_7": "vakratvena kīlakasya śithilatvena bandhasya kīlakasthānānatikramaṃ darśayati /",
  "SA18jsphustu:85_8": "tataśca niranubandhasthānāt cyāvitamiti nāśrāmaṇeraḥ /",
  "SA18jsphustu:85_9": "yadā tu sarveṇa sarvaṃ bandhanamuktaṃ bhavati,",
  "SA18jsphustu:86_0": "chidrayitvetyādi / ghaṭasya chidraṃ kṛtvā sarpirghṛtaṃ,",
  "SA18jsphustu:86_1": "kṣaudraṃ madhu, tailaṃ tilatailādi, jalaṃ nādeyādi haran yatiryadi pūrārpyataṅgataṃ bhavet,",
  "SA18jsphustu:86_2": "dhārā ca vicchinnā bhavettadā saṃvarakṣobhamāpnute,",
  "SA18jsphustu:86_3": "ayatirbhavatītyarthaḥ / avicchinnāyāṃ tu dhārāyāṃ yadi śrāmaṇyāpekṣayā nivartate,",
  "SA18jsphustu:86_4": "tadā na bhavatīti vinayavido varṇayanti /",
  "SA18jsphustu:87_0": "vaṇṭayamāṇa ityādi / dvayorbhrātroḥ gṛhe vibhajyamāne,",
  "SA18jsphustu:87_1": "labdhumicchā lipsālābhābhilāṣaḥ,",
  "SA18jsphustu:87_2": "tayā lipsayā ekasya bhrāturbhāgāt yadi bālamātramapi bhūmi haret tadā kṣatasaṃvarī bhavati /",
  "SA18jsphustu:88_0": "[SŚ_33]",
  "SA18jsphustu:88_1": "atha kiṃ cauragṛhītaṃ pātrādi tyaktāśayasya śanaiḥ punargṛhītuṃ labhyate? netyāha taskaretyādi /",
  "SA18jsphustu:88_2": "taskareṇa caureṇa upāttaṃ gṛhītaṃ yatpātrādi taṃ nirāśaḥ san yatiḥ punarbhūyaḥ ādadat gṛhṇan saṃvarād bhraśyata iti /",
  "SA18jsphustu:88_3": "saṃvaraṇaṃ savaraḥ / akuśalaśrotasa āvaraṇaṃ / tato hīyate / itarastu anyaktāśaḥ punargṛhṇan nāpadaṃ prāpnoti,",
  "SA18jsphustu:88_4": "ayatirnabhavatītyarthaḥ / kiṃ punastattaskaropāttaṃ pātrādi gopālādidattaṃ gṛhītuṃ labhyate? temityāha /",
  "SA18jsphustu:88_5": "mitretyādi / yadi taccauragṛhītaṃ pātraṃ mitrabhāvena labdhaṃ bhavet mahatā vā kārpaṇyena gopālādibhirvā dattaṃ syāt,",
  "SA18jsphustu:88_6": "tadā ādadānasya yaternāpattiriṣyate,",
  "SA18jsphustu:88_7": "duṣkṛtamapi na bhavatītyarthaḥ /",
  "SA18jsphustu:89_0": "yadi caurāḥ pātracīvaraṃ gṛhītvā na dadate,",
  "SA18jsphustu:89_1": "tadā kathaṃ pratipattavyamityāha /",
  "SA18jsphustu:89_2": "bhayetyādi / pātrasya cīvarasya ca muktaye teṣāṃ caurāṇāṃ bhayopadarśanaṃ kārya /",
  "SA18jsphustu:89_3": "yatra tu rājani teṣāṃ malimlucāṃ bandhanādikaṃ bhavati,",
  "SA18jsphustu:89_4": "tatra gatvā na vaktavya mebhiścauraiḥ vayaṃ muṣitā iti /",
  "SA18jsphustu:90_0": "niṣkāsayasītyādi / etau yatī kriyākāraṃ kurvāṇāvanyonyaṃ prayājayataḥ /",
  "SA18jsphustu:90_1": "upādhyāyācāryāṇāṃ yatpātracīvaraṃ tvaṃ niṣkāsayasi tadāvayostava ca mama ca /",
  "SA18jsphustu:90_2": "tadityevamuktvā yadyeko 'pi yatistatpātracīvaramapaharet,",
  "SA18jsphustu:90_3": "tadā dvāvapi tau vratinau taskarau bhavataḥ /",
  "SA18jsphustu:90_4": "svadravyetyādi / etau yatī svadravyaṃ stainyacittenāpaharataḥ /",
  "SA18jsphustu:90_5": "tatra ubhayabhāgādekasya yateḥ bhāgārdhena ekopya'yatirbhavati,",
  "SA18jsphustu:90_6": "dvitīyopītarapudgalaniṣkāsitārdheneti /",
  "SA18jsphustu:91_0": "atha yadā bahavaḥ śrāmaṇerāḥ saṃbhūya kākinīnyūnān pañca māṣakānapahareyustadā kiṃ te saṃvariṇo bhavantyuta neti? asaṃvariṇa eva bhavantyekābhiprāyatvāt [SŚ_34] sarve dvāri sthitacellakavat /",
  "SA18jsphustu:91_1": "dāsyāma ityādi / ete yataya ekābhiprāyā mahallakena saha kriyākāraṃ kurvata /",
  "SA18jsphustu:91_2": "mahallaka, samaṃ tava bhāgaṃ dāsyāmaḥ, kevalaṃ dvāre tiṣṭha vaya caurikāṃ kariṣyāma iti /",
  "SA18jsphustu:91_3": "evaṃ pratijānanāsya / uktaṃ karotītyuktakṛt / tasyoktakṛto mahallakasya tulyāpattiḥ /",
  "SA18jsphustu:92_0": "uṣitvetyādi / kaścidāgantuko yatiḥ uṣitvā, nivāsaṃ kalpayitvā pātracīvaraṃ vismṛtya gacchati /",
  "SA18jsphustu:92_1": "tasminnāgantuke gate āgatyāgatya yo yatiḥ tatpātracīvara gāpayetsa caurā bhavati /",
  "SA18jsphustu:92_2": "evamāvāsikāḥ sarvetyādi / amunānantaroktena prayogeṇa yadi sarve āvāsikāstadāgantukasya pātramapa[ha]reyustadā sava kṣatasaṃvarā bhavanti /",
  "SA18jsphustu:92_3": "yasya tu tatpātracīvaraṃ, sa yadi saṃsmṛtya nayati na kilviṣī /",
  "SA18jsphustu:92_4": "kilviṣamucyate pāpaṃ / tadasyāstī[ti] kilviṣo / na kilviṣī anāpattikaḥ syāditi yāvat /",
  "SA18jsphustu:93_0": "anyasyetyādi / yaḥ śrāmaṇeraḥ steyacittenānyasya yateḥ pātramanyena yatinā ānāyayati,",
  "SA18jsphustu:93_1": "sa doṣavān bhavati, ayatirbhavatītyarthaḥ / yastvānetā tasyaivaṃvidhā buddhiretatpātraṃ asyaivānāyayituryaterityevaṃ sati na doṣo,",
  "SA18jsphustu:93_2": "[a]yaṃ na doṣabhāg bhavati stainyacittābhāvāt /",
  "SA18jsphustu:93_3": "ye tu sahānīya yatirvratīti paṭhanti,",
  "SA18jsphustu:93_4": "teṣāṃ vinā sahaśabdena [SŚ_35] tṛtīyaryava sahārthasya dyātitatvāt sahaśabdagrahaṇamatiricyate /",
  "SA18jsphustu:93_5": "na vā sahārtha iyaṃ tṛtīyā kartari vighānāt /",
  "SA18jsphustu:93_6": "yattadośca saṃbandhitvāt tacchabdaprayogo hīyate /",
  "SA18jsphustu:93_7": "tasmādya anī[ya] yatirvratītyeva pāṭhaḥ /",
  "SA18jsphustu:94_0": "yāvata pūjetyādi / yāvat munerbuddhasya bhagavataḥ pūjā kriyate tāvat saṃghasyāpi pūjāsatkāraḥ pravartate ityevaṃ matvā yaḥ sāṃghikaṃ lābhaṃ stainyacittena stūpāya dadāti,",
  "SA18jsphustu:94_1": "staupikaṃ vā lābhaṃ saṃghāya dadāti sa kṣatasaṃvaro bhavatyayatirbhavatītyarthaḥ /",
  "SA18jsphustu:94_2": "nanu ca yāḥ kāścitsaṃpadaḥ sarvāstā bhagavantamāgamyati /",
  "SA18jsphustu:94_3": "yonisomanasikāreṇa stainyacittāsaṃbhavaḥ /",
  "SA18jsphustu:94_4": "naitadasti / etadeva hi vidāraṇaṃ stainyacittasyotthāpakaṃ yathā kāruṇyena salilamapaharata iti /",
  "SA18jsphustu:94_5": "kutastasyādattādānaṃ siddhyate?",
  "SA18jsphustu:95_0": "kiṃ punaḥ sāṃghikātkośāt stūpasyoddhārakaṃ gṛhītuṃ labhyate? nemityāha /",
  "SA18jsphustu:95_1": "likhitveti vistaraḥ / savārikairvā pakṣavārike māsavārāvārikairvā sāṃghikātkośāt likhitvoddhārakaṃ grahītavyaṃ /",
  "SA18jsphustu:95_2": "mithaḥ parasparaṃ / stūpāt saṃghasya grahītavyaṃ /",
  "SA18jsphustu:95_3": "saṃghācca stūpasyetyarthaḥ / taiśca vārikaiḥ karmādānaparisamāptau vaktavyaṃ- iyat hiraṇyaṃ suvarṇādi staupikāt kāśādagṛhītaṃ sāṃghikācca iyaditi /",
  "SA18jsphustu:95_4": "noktakṛto 'nyatheti / kathamanyathā? yadi vinā likhitvoddhārakaṃ gṛhṇanti,",
  "SA18jsphustu:95_5": "māsaniṣkāse ca na vadanti, tadā noktakṛto bhavanti / uktaṃ na kurvantīti noktakṛto,",
  "SA18jsphustu:95_6": "duṣkṛte prāpnuvantītyarthaḥ /",
  "SA18jsphustu:96_0": "[SŚ_36]",
  "SA18jsphustu:96_1": "svāṃśetyādi / tatrāṃśo bhāgo 'vayava ityanarthāntaraṃ /",
  "SA18jsphustu:96_2": "svakīryo 'śaḥ svāṃśaḥ / tena mukto yaḥ parakīryo 'śaḥ taṃ haratīti svāṃśamuktaharaḥ,",
  "SA18jsphustu:96_3": "ātmabhāgavyatiriktabhāgahara ityarthaḥ /",
  "SA18jsphustu:96_4": "etau yatī ekatra kule lābhaṃ labhete /",
  "SA18jsphustu:96_5": "tayordvayormadhye yaḥ parabhāgaharaḥ śrāmaṇeraḥ sa cauro bhavati /",
  "SA18jsphustu:96_6": "viśvāsaṃ tu punardāsyāmīti ca kṛtvā gṛhṇan nāpadaṃ prāpnoti /",
  "SA18jsphustu:96_7": "labhase tvamityādi / etau yatī kriyākāra kurvāte /",
  "SA18jsphustu:96_8": "yaṃ tvaṃ lābhaṃ labhase ahañca yaṃ lābha labhe tadāvayostava ca mama ca vaditvaivaṃ kriyākāraṃ kṛtvā samutpanne lābhe sati yastaṃ kriyākāraṃ bhinati tatordhena taskaro bhavati,",
  "SA18jsphustu:96_9": "dvitīyasya yaterbhāgeṇāśrāmaṇero bhavatītyarthaḥ /",
  "SA18jsphustu:97_0": "dakṣiṇādeśanepyevamityādi / yathā dvayoḥ kulopakayorekasya kriyākāraṃ bhindataḥ saṃvaracyutiruktā,",
  "SA18jsphustu:97_1": "eva dakṣiṇādeśane 'pi draṣṭavya /",
  "SA18jsphustu:97_2": "dakṣiṇādeśanañca dānagāthāpāṭhaḥ /",
  "SA18jsphustu:97_3": "dvayośca pāṃśukūlikayormadhye pāṃśukūle samutpanne sati yaḥ kriyākāraṃ bhinatti sa cyutasaṃvaro bhavati /",
  "SA18jsphustu:98_0": "prāṅnirdiṣṭaḥ sāṃghiko lābhaḥ stūpāya na dātavyaḥ staupikaśca saṃghāyeti /",
  "SA18jsphustu:98_1": "anyasmai sutarāṃ dātuṃ na labhyata ityabhiniveśatyājanārthaṃ vidhiṃ darśayannāha /",
  "SA18jsphustu:98_2": "upakārītyādi / upakartu śīlaṃ yeṣāṃ te upakāriṇo,",
  "SA18jsphustu:98_3": "viparyayādanupakāriṇaḥ / tebhyaḥ sāṃghikamannapānādi dātavyaṃ /",
  "SA18jsphustu:98_4": "ke punaste ityāha / vihārasvāmi rājādayaḥ upakāriṇaḥ,",
  "SA18jsphustu:98_5": "caurādayo 'nupakāriṇa iti yathākramaṃ ubhau boddhavyo /",
  "SA18jsphustu:99_0": "śrīghanebhyopītyādi / yadi cellakāḥ sāṃghike vihāre ālepanaṃ saṃmārja[nā]dikaṃ kurvanti tadā tebhyaḥ saṃghataḥ pādāsyaṅsa pūrvāhṇikādi dātavyamanyathā neti /",
  "SA18jsphustu:99_1": "apiśabdena na kevalamupakāryapakāriṇo jñātavyāḥ śrīghanebhyo 'pyevaṃvidhakarmakāribhya iti [SŚ_37] darśayati /",
  "SA18jsphustu:99_2": "nanu ca śrāmaṇerasya pravraji[ta]tvādvināpi vihāralepanādikaraṇena sāṃghikānnapānaparibhogo labhyata eva /",
  "SA18jsphustu:99_3": "tatkimarthamucyate śrīghanebhyo 'pīti /",
  "SA18jsphustu:99_4": "idameva āśaṃvayamāne kṛte tricīvareṇa vibhūṣitasya hi bhikṣoḥ sāṃghikānnapānaparibhogo 'nujñāto bhagavatā sūtre,",
  "SA18jsphustu:99_5": "na śrāmaṇarasya ato vighā[nā]ntaramāha bhagavān- śrīghanebhyo 'pīti /",
  "SA18jsphustu:99_6": "na vā vinaye tarko 'vatārayitavyaḥ yatkiñcidetaditi /",
  "SA18jsphustu:100_0": "sīmāntasthāyina ityādi / sīmāntarāle syātuṃ śolaṃ yasya yatestasmai bhikṣusahitāya bhikṣūṇāyupasyātakāriṇe taṇḍulādikaṃ datvā dārakaprasyavyājena taṇḍulādikaṃ yatirgṛhṇīyāt /",
  "SA18jsphustu:100_1": "kecitugṛhṇāyāttaṇḍulādi netyante nakāraṃ paṭhanti /",
  "SA18jsphustu:100_2": "sīmāntasthāyine adatveti vātrākāraḥ praśliṣṭāstāti matvaivaṃ vyāvakṣate /",
  "SA18jsphustu:100_3": "sīmāntapātine yataye taṇḍulādikamadatvā dārakaprasthavyapadeśena taṇḍulādi na grāhyamiti tadatrobhayasmin pāṭhe na doṣaḥ /",
  "SA18jsphustu:101_0": "atyaktāśa ityādi / atyaktā pātrādi pratyāśā yena sa tathoktaḥ /",
  "SA18jsphustu:101_1": "svapātracīvaraṃ naṣṭamiti / na kenacidapahṛtaṃ kintu kathañcit pramādācchoritaṃ /",
  "SA18jsphustu:101_2": "taddṛṣṭvāyatirutpādayedgṛhṇoyāt /",
  "SA18jsphustu:101_3": "matvaivamiti / kathamevaṃ matvā? atyaktāśasya matvā naṣṭaṃ pātracīvaraṃ gṛhītuṃ labhyate,",
  "SA18jsphustu:101_4": "netarasya / evaṃ gṛddho yatiḥ kīdṛśa ityāha naṣṭapātrādiḥ /",
  "SA18jsphustu:101_5": "naṣṭāni pātrādīni yasya sa evamucyate /",
  "SA18jsphustu:101_6": "āśāṃ naiva tyajediti / [SŚ_38] yatraiva naṣṭapātrādi lapsye,",
  "SA18jsphustu:101_7": "tatraiva grahīṣyāmītyevaṃ prajño bhavedityarthaḥ /",
  "SA18jsphustu:101_8": "yastu nirāśībhūtaḥ pātra cīvaraṃ naṣṭaṃ gṛhṇāti,",
  "SA18jsphustu:101_9": "tasya duṣkṛtaṃ bhavati, na saṃvaratyāgo / na hi tena caurāt praticaurikā kṛtānapahṛtatvāddravyasya /",
  "SA18jsphustu:102_0": "lābhārthaṃ kriyākāraprasaṃgenoddeśādikriyākārātikrame 'pi duṣkṛtaṃ darśayitumāha /",
  "SA18jsphustu:102_1": "svādhyāyetyādi / ete śrāmaṇerā saṃghaśīlakaṃ kṛtvā kriyākāraṃ kurvanti /",
  "SA18jsphustu:102_2": "svādhyāyamadhyayanamuddeśaṃ vā kariṣyāma ityevaṃ kriyākāraṃ kṛtvā ye kriyākāraṃ na pratipālayanti,",
  "SA18jsphustu:102_3": "te jinoditalaṃghinaḥ / jinena buddhena bhagavatā ya uditaḥ ukto vinayastaṃ laṃghituṃ śīlaṃ yeṣāṃ te jinoditalaṃghino,",
  "SA18jsphustu:102_4": "duṣkṛtaṃ prāpnuvantītyarthaḥ /",
  "SA18jsphustu:102_5": "tadanena sarvatraivaṃ dhārmika kriyākārātikrame duṣkṛtaṃ bhavatītyākhyātaṃ bhavati /",
  "SA18jsphustu:103_0": "patāketyādi / yatinā dhvajāpatākādilakṣaṇaḥ stūpato na grahītavyaḥ /",
  "SA18jsphustu:103_1": "nirgranthastūpagrahaṇaṃ copalakṣaṇārthaṃ /",
  "SA18jsphustu:103_2": "tena paṇḍarabhikṣustūpāderapi gṛhṇataḥ syādeva duṣkṛtaṃ,",
  "SA18jsphustu:103_3": "na tu saṃvaratyāgaḥ svāmino 'bhāvāt /",
  "SA18jsphustu:103_4": "yatra tu stūpe devalakaḥ āste tasmādgṛhṇataḥ syādeva saṃvaratyāgaḥ /",
  "SA18jsphustu:103_5": "anilena vātena tu uddhṛtaṃ kaṃpitaṃ pātitaṃ ca yatpatākādi tatpāṃśukalamiti kṛtvā gahītavyaṃ /",
  "SA18jsphustu:104_0": "śulkakṛtyamityādi / śulkaśabdena rājakulapratyāyotpattisthānamucyate /",
  "SA18jsphustu:104_1": "yasya ghaṭṭa iti prākṛtajanapratītiḥ /",
  "SA18jsphustu:104_2": "tatra kṛtya prayojanaṃ / kintu tasmāt sthānāducitadānāpradānārtha yatparadravyanayanaṃ tadarthaṃ pareṣāṃ dravyaṃ yatiḥ svayaṃ na nayet,",
  "SA18jsphustu:104_3": "nāpi pareṇa nāyayet / śulkaṃ yatpradānaṃ tasya ca mokṣārthamupāyaṃ nopadiśet- amunā mārgeṇa gaccha,",
  "SA18jsphustu:104_4": "tataste śulkapradānaṃ na bhavati /",
  "SA18jsphustu:104_5": "ratnaṃ datvetyādi / kaścicchaṭhakajātīyo vaṇi[ja]kaḥ śulkapradānamuktaye śulkātprāgyatibhyo yathāvṛddhikayā ratnaṃ datvā paścāt [SŚ_39] śulkakarayayativāhyakṛtākaṇḍikayā tadratnaṃ mārgayatoti ca /",
  "SA18jsphustu:104_6": "yatayaḥ prāktasyābhiprāyaṃ na jānantīti bāddhavyaṃ,",
  "SA18jsphustu:104_7": "anyathā hi saṃvaratyāgaḥ syāt /",
  "SA18jsphustu:104_8": "tasmin aparijñāte tairyatibhiḥ- evaṃ nāma tvaṃ mohapuruṣa,",
  "SA18jsphustu:104_9": "asmākaṃ visaṃvādayasītyevaṃ suṣṭhuparibhāṣya tadratnaṃ tasyaiva vaṇijā dātavyaṃ /",
  "SA18jsphustu:104_10": "nāsti śulkamityādi / munerbuddhasya bhagavataḥ śulkaṃ nāsti /",
  "SA18jsphustu:104_11": "vratamasti yeṣāṃ te vratinaḥ /",
  "SA18jsphustu:104_12": "paribhogāyedaṃ pāribhogikaṃ /",
  "SA18jsphustu:104_13": "tasmin pāribhogike dravye muneriva vratināṃ śulka nāsti /",
  "SA18jsphustu:104_14": "anyatrāstītyuktaṃ bhavati / ata evāha / krayavikrayakṛddadyāditi / krayavikrayaṃ karotīti krayavikrayakṛdyatiḥ śulkaṃ prayacchet /",
  "SA18jsphustu:105_0": "varṣāvāsiketyādi / yatra grāme nagare vā yaḥ śrāmaṇero varṣāmupagataḥ,",
  "SA18jsphustu:105_1": "tasya tatra varṣāvāsikalābho dātavyaḥ /",
  "SA18jsphustu:105_2": "jīvitasya brahmacaryasya ca yayoḥ śrāmaṇerayornāśaḥ tayorapi varṣāvāsikalābhā dātavyaḥ /",
  "SA18jsphustu:105_3": "tenaitaduktaṃ bhavati- jīvitāntarāyabhayabhītaṃ brahmacaryāntarāyabhayabhītaṃ muktvā anyeṣāmavarṣoṣitānāṃ varṣāvāsikalābho na dātavyaḥ /",
  "SA18jsphustu:105_4": "prākprāgupagatairityādi / ye śrāmaṇerāḥ prāk śrāvaṇamāsasya pratipadi varṣāmupagatāstaiḥ prāgevāśvinamāsasya pratipadamārabhya varṣāvāsikayācanā kartavyā /",
  "SA18jsphustu:105_5": "ye tu paścāt bhādrapadamāsasya pratipadi varṣāmupagatāstaiḥ paścādeva kārtikamāse /",
  "SA18jsphustu:105_6": "yadi sarvaḥ saṃvaḥ prayamāyāmupagacchati tadā saṃghavaśena paścādupagatairapi yugapadeva varṣāvāsikalābho yācanīyaḥ /",
  "SA18jsphustu:106_0": "punargṛhṇātītyādi / tatra vastu pūrṇaviśavaṣatvaṃ /",
  "SA18jsphustu:106_1": "vākpravyāhāro viśiṣṭārthadyotakaḥ /",
  "SA18jsphustu:106_2": "karma kriyā karmeti kṛtvā, kriyate vā aneneti / karmaśabdenopasaṃpatkarmaivābhidhīyate /",
  "SA18jsphustu:106_3": "tena hi karmaṇā sa pudgalo bhikṣuḥ kriyate /",
  "SA18jsphustu:106_4": "vastu karma ca vastukarmaṇo, [SŚ_40] tayorjugupsā nindā, tayā yaḥ pudgalo bhikṣubhāvaṃ parityajya punardīkṣāṃ pravrajyāṃ gṛhṇāti,",
  "SA18jsphustu:106_5": "tasmai api yataye varṣoṣitaiḥ saha samo lābho dātavyaḥ /",
  "SA18jsphustu:106_6": "anye tvanyathā vyācakṣante / triśaraṇayācanāmārabhya yāvata kāṣāyaparidhānamidaṃ vastu,",
  "SA18jsphustu:106_7": "buddhaṃ bhagavantaṃ pravrajitamanupravrajāmīti idaṃ karma viśiṣṭārthadyotakatvātkriyākarmeti kṛtvā /",
  "SA18jsphustu:106_8": "vastu ca karma ca vastukarmaṇī,",
  "SA18jsphustu:106_9": "tayorjugupsā nindā, tayā yaḥ pudgalaḥ śrāmaṇerabhāvaṃ parityajya punardīkṣāṃ pravrajyāṃ gṛhṇāti,",
  "SA18jsphustu:106_10": "tasmai api yataye varṣoṣitaiḥ saha samo lābho dātavyaḥ /",
  "SA18jsphustu:106_11": "ka evamāhetyato bravīti ityāha sarvavit,",
  "SA18jsphustu:107_0": "avarṣoṣitetyādi / tatra traimāsānadhiṣṭhānādavarṣoṣitaḥ /",
  "SA18jsphustu:107_1": "vibhrānto yaḥ pravrajyāpapravrajitaḥ /",
  "SA18jsphustu:107_2": "kutsitā dṛṣṭiryasyeti kudṛṣṭiḥ,",
  "SA18jsphustu:107_3": "mithyādṛṣṭika ityarthaḥ / mithyādṛṣṭiśca nāstikapravṛttiḥ- nāsti mātā,",
  "SA18jsphustu:107_4": "nāsti pitā, nāsti sukṛtaduṣkṛtānāṃ karmaṇāṃ phalavipāka iti /",
  "SA18jsphustu:107_5": "jīvitendriyanirodhāt mṛtakaḥ /",
  "SA18jsphustu:107_6": "deśāntaragato 'nyadyatra deśagamanāt /",
  "SA18jsphustu:107_7": "ityete pañca pudgalāḥ lābhaṃ nārhanti /",
  "SA18jsphustu:108_0": "amuṣmai deyamityādi / amukasmai bhikṣave dātavyoyaṃ madīyo lābha ityevaṃ lābhe samutpanne sati yadi kaścidyatiḥ mriyate tadā niyatamavaśyaṃ tasmai vikalpitabhikṣave sa lābho deya iti bhagavatoktaṃ /",
  "SA18jsphustu:108_1": "deśāntaretyādi / ito deśāttraimāsamadhiṣṭhāyānyatra deśāntaragatasya yateḥ lābhaḥ kalpe mandire kalpakuṭayāṃ sthāpayitabyaḥ /",
  "SA18jsphustu:108_2": "yadā cāvarṣoṣitavibhrāntakudṛṣṭayastrayaḥ pudgalāḥ saṃghasyānartha kurvanti,",
  "SA18jsphustu:108_3": "tadā tebhyaḥ prāśyādi na sāṃghikamannapānādi dātavyaṃ budhaiḥ /",
  "SA18jsphustu:108_4": "nanuca lābhaṃ nārhanti pañcaketyuktaṃ [SŚ_41] tatkimarthamidamucyate- amuṣmai deyamityādi kārikādvayaṃ? satyametat /",
  "SA18jsphustu:108_5": "kintu yadā avikalpo mriyate, anutpanne ca lābhe gacchati, avarṣoṣitavibhrāntakudṛṣṭayaśca trayaḥ pudgalāḥ yadānarthaṃ vā kurvanti,",
  "SA18jsphustu:108_6": "tadaite pañca pudgalā lābhaṃ nārhanti,",
  "SA18jsphustu:108_7": "viparyayādarhantīti vyabhicārasaṃbhavādadoṣaḥ /",
  "SA18jsphustu:109_0": "ācchādamityādi / ete yatayaḥ kule varṣāmupagatā bhavanti /",
  "SA18jsphustu:109_1": "tatra yadi dānapati sāmānyenaivaṃ vadet- ācchādaṃ dāsyāmi,",
  "SA18jsphustu:109_2": "cīvaraṃ dāsyāmi, cīvaramūlyaṃ dāsyāmi, ācchādamūlyaṃ dāsyāmītyebhiścaturbhiḥ śabdairutpadyate yo lābhaḥ sa samukhībhūtānāṃ prāpnoti,",
  "SA18jsphustu:109_3": "netareṣāṃ / varṣāvāsiketyādi / varṣoṣitānāmācchādaṃ dāsyā[mi],",
  "SA18jsphustu:109_4": "cīvaraṃ, ācchādakrayaṃ, cīvarakrayaṃ caitaiścaturbhiśca śabdairyo lābhaḥ samupajāyate,",
  "SA18jsphustu:109_5": "sa varṣoṣitānāṃ prāpnoti / yadi dāyakastadvarṣāvāsikaṃ lābha avarṣoṣitānāmapi dadāti,",
  "SA18jsphustu:109_6": "tadā dāyakasyecchayā gṛhṇato na doṣaḥ /",
  "SA18jsphustu:110_0": "yāmika ityādi / yasmin divase bhagavānutpannaḥ anuttarāñca samyaksaṃbodhimabhisaṃbuddhaḥ tatra yo maho yā pūjā,",
  "SA18jsphustu:110_1": "sa jātisaṃbodhyādimahaḥ / tata utpanno yo lābhaḥ saṃghasya sa evamucyate /",
  "SA18jsphustu:110_2": "mṛtapariṣkāraśca kṣudrapariṣkāraścetyādi dvandvaḥ /",
  "SA18jsphustu:110_3": "kālikaḥ yāmikaḥ yāvajjīvikaḥ sāptāhikaḥ mṛtapariṣkāraḥ kṣudrapariṣkāraḥ naityakaḥ akālacīvaraṃ kuṭīpratiṣṭhā jātisaṃbodhyādimahodbhavaśceti yo 'yaṃ daśaprakāro lābhaḥ sa saṃmukhībhūtānāṃ prāpnoti /",
  "SA18jsphustu:111_0": "anādheyamityādi / sāṃghikaṃ yacchayanāsanaṃ tadanādheyaṃ,",
  "SA18jsphustu:111_1": "pratibandhatvena na dātavyamityarthaḥ /",
  "SA18jsphustu:111_2": "na vikretavyaṃ, na ca paudvalikaṃ kṛtvā paribhoktavyaṃ /",
  "SA18jsphustu:111_3": "ye tu śrāmaṇerāḥ [SŚ_42] sāṃghikaṃ śayanāsanaṃ pratibandhakatvena dadati,",
  "SA18jsphustu:111_4": "vikrīṇīte, paudgalikatvena vā paribhuñjateraṃ teṣāṃ duṣkṛtaṃ bhavati /",
  "SA18jsphustu:112_0": "cāturdiśāyetyādi / kaściddānapatiḥ kiñciddravyānta,",
  "SA18jsphustu:112_1": "kadāciccāturdiśāyāryasaghāya dadāti,",
  "SA18jsphustu:112_2": "buddhāya vā bhagavate, saṃmukhībhūtāya vā saṃghāya tatsarvaṃ yatistatra tatropanāmayet /",
  "SA18jsphustu:112_3": "yaccāturdiśāya dattaṃ taccāturdiśāyaivopanāmayitavyamityeṣā dik /",
  "SA18jsphustu:113_0": "tūṣṇīṃ datvetyādi / kaściddānapatiḥ vihāramāgatya muktāphalādika datvā tūṣṇīṃ bhūto gacchet /",
  "SA18jsphustu:113_1": "tasmin tūṣṇīṃ datvā gate dānapatau sati buddhāya bhagavate muktā phalādi dātavyaṃ,",
  "SA18jsphustu:113_2": "yacchayanāsanaṃ taccāturdiśāya /",
  "SA18jsphustu:113_3": "saṃmukhībhūtāya tu saṃghāya vastrādikaṃ dātavyamiti /",
  "SA18jsphustu:114_0": "katibhiraṅgaiḥ samanvāgato 'dattādānaṃ gṛhṇan aśrāmaṇero bhavati? āha /",
  "SA18jsphustu:114_1": "pṛthudravyamityādi / pṛthuvistīrṇaṃ / kiṃ taddravyaṃ? kākinīnyūnaṃ māṣakapañcakaṃ /",
  "SA18jsphustu:114_2": "svakīyamapi kadācittadbhavatītyāha /",
  "SA18jsphustu:114_3": "paropāttamiti / kadāciddravyaṃ paropāttamapi sat yatiḥ paropāttasaṃjñā na bhavatītyata āha /",
  "SA18jsphustu:114_4": "tatsaṃjñī paropāttasaṃjñītyarthaḥ /",
  "SA18jsphustu:114_5": "kadācidetatsarvaṃ bhava[ti], na tu steyacetanetyataḥ steyacetaneti vacanaṃ /",
  "SA18jsphustu:114_6": "stainyacittaṃ copasthitaṃ bhavatātyarthaḥ /",
  "SA18jsphustu:114_7": "kadācidetadaṅgacatuṣṭayaṃ saṃbhavadapi sat taddravya sthānānna cyāvitaṃ syādityata āha /",
  "SA18jsphustu:115_0": "pañcabhiraṅgaiḥ samanvāgato yatiradattamādadāno 'pi na cyutasaṃvaro bhavati /",
  "SA18jsphustu:115_1": "katamaiḥ pañcabhirityāha / dattasvaketyādi / dattasaṃjñā svakasaṃjñā aparopāttasaṃjñā ca vidyate yasya yateḥ sa yathokto yatiḥ /",
  "SA18jsphustu:115_2": "anyo 'pi ca svāṃśāttāvatkālikatvena ca gṛhṇan na saṃvaraṃ saṃvarī jahāti /",
  "SA18jsphustu:116_0": "[SŚ_43]",
  "SA18jsphustu:116_1": "ādāyādattamityādi / ādāyeti gṛhītvā / adattaṃ pu[naḥ] dravyaṃ utpluyedvadhvā khamākāśaṃ gatvā /",
  "SA18jsphustu:116_2": "diśānāṃ catuṣṭayaṃ dikcatuṣṭayamityarthaḥ /",
  "SA18jsphustu:116_3": "āśāśabdasya dikparyāyatvāt / tatraiveti / yasmāt pratyāgataḥ punarbhūyastatropaviṣṭaḥ /",
  "SA18jsphustu:117_0": "avakrītādiriti vistaraḥ / kaścidyatiḥ kenacitkrīto bhavati,",
  "SA18jsphustu:117_1": "bhṛtako vā sa ajñānāt smṛtisaṃpramoṣātkalpikasaṃjñayā vā paradravyaṃ gṛhṇan kṣatasaṃvaro bhavati /",
  "SA18jsphustu:117_2": "unmattavikṣiptacetasastu yatayaḥ parasvamādadānā api santonāpattibhājo bhavanti stainyacittābhāvāt /",
  "SA18jsphustu:118_0": "tatra kālikamityārabhya yāvaddakṣiṇādeśanepyevamityebhirvākyaiḥ saṃvaratyāga uktaḥ /",
  "SA18jsphustu:118_1": "upakāryapakārimya ityārabhya yāvat tūṣṇīṃ datvetyādibhirvākyaiḥ duṣkṛtānyudāhṛtāni /",
  "SA18jsphustu:118_2": "śeṣaistu pāñcāṅganiyama iti /",
  "SA18jsphustu:119_0": "bhājanasthaṃ guru dravyaṃ cauryabuddhayā yatirnayan /",
  "SA18jsphustu:119_1": "yojanāni daśaikañca syānna vā śrīghanaḥ //",
  "SA18jsphustu:120_0": "sphuṭārthāyāṃ śrīghanācārasaṃgrahaṭīkāyāṃ adattādānaviratiśikṣāpadaṃ",
  "SA18jsphustu:120_1": "dvitīyaṃ //",
  "SA18jsphustu:121_0": "[SŚ_44]",
  "SA18jsphustu:121_1": "maithunaviratiśikṣāpadalakṣaṇaṃ labdhvāvakāśamadhikṛtyāha /",
  "SA18jsphustu:121_2": "nṛstrītyādi / nā ca strī ca paṇḍakaśceti nṛstrīpaṇḍakāsteṣāṃ yāni viṇmūtravaktrāṇi,",
  "SA18jsphustu:121_3": "teṣāṃ yat randhraṃ vivaraṃ chidraṃ,",
  "SA18jsphustu:121_4": "tasmin aṅgajātaṃ puruṣendriyaṃ tilamātramapi prakṣipya yaḥ śrāmaṇeraḥ svādaṃ nigamayet sa kṣatasaṃvarā bhavati,",
  "SA18jsphustu:122_0": "manuṣyagativyatirikteṣvapi strīpuruṣapaṇḍakeṣu maithunamadhyācarataḥ saṃvaratyāgo bhavatīti darśayannāha /",
  "SA18jsphustu:122_1": "mānuṣāmānuṣāste tviti vistaraḥ /",
  "SA18jsphustu:122_2": "atra kārikāpāṭhe vivādaḥ / tatraike mānuṣāmānuṣāste tu tiryañca[śca] narādaya iti pāṭha matvaivaṃ vyācakṣate /",
  "SA18jsphustu:122_3": "āha / narādaya ityādiśabdena strīpaṇḍakayorgrahaṇaṃ /",
  "SA18jsphustu:122_4": "tena narādaya iti / nṛstrīpaṇḍakā ityarthaḥ / manuṣyagatiparyāpannāḥ, amanuṣyagatiparyāpannāstiryaggatiparyāpannāśca nṛstrīpaṇḍakā jāgranto mṛtāḥ suptāśca maithunāśrayā avagantavyā iti /",
  "SA18jsphustu:122_5": "apare punarmānuṣā[mānuṣā]ste tu tiryañcaścāmarādaya iti pāṭhaṃ matvaivaṃ bruva[te] /",
  "SA18jsphustu:122_6": "mānuṣāmānuṣāste tviti / tacchabdenānantaraprayuktā nṛstrīpaṇḍakāḥ parigṛhyante tacchabdasyānantarābhidhāyitvāt /",
  "SA18jsphustu:122_7": "tu śabda evakārārthe / ta eva nṛstrīpaṇḍakā manuṣyagatiparigṛhītāḥ amanuṣyagatiparigṛhītāḥ tiryaggatiparigṛhītāśca pratyekaṃ jāgranto mṛtāḥ suptāśca maithunāśrayā jñeyāḥ /",
  "SA18jsphustu:122_8": "amarādaya ityamarā devāḥ ādiśabdenānyāmapi gati grāhayati /",
  "SA18jsphustu:122_9": "ato devāsuranarakapretagatisaṃgṛhīteṣvapi strīpuruṣapaṇḍakeṣu maithunamadhyācarataḥ saṃvaratyāgo bhavati /",
  "SA18jsphustu:122_10": "eta eva tu yujyate / anyathā hi narādaya ityanena nṛstrītareṣāṃ grahaṇe siddhe tviti tacchabdagrahaṇamatiricyate /",
  "SA18jsphustu:122_11": "[SŚ_45] atha mataṃ- tacchabdena ta eva mānuṣāmānuṣāḥ saṃbadhyanta ityasaṃbaddhametat /",
  "SA18jsphustu:122_12": "na hi pratyakṣāpātteṣu śabdeṣu tacchabdaḥ prayujyata sūribhiranavasthāprasaṅgāt /",
  "SA18jsphustu:122_13": "na cāpi tacchabdena viṇmūtravaktrarandhrasya saṃbandha iti pāryate vaktuṃ,",
  "SA18jsphustu:122_14": "randhraśabdasya napuṃsakaliṅgatvāt ekavacananirdeśāt,",
  "SA18jsphustu:122_15": "iha ca te tviti puṃliṅgena bahuvacanena nirdeśāt /",
  "SA18jsphustu:122_16": "atha mataṃ- viṇmatravaktrarandhraviśeṣā iti vyākhyāsyāma iti /",
  "SA18jsphustu:122_17": "yathā hi viṇmūtravaktrarandhraviśeṣāḥ strīpuruṣapaṇḍakāḥ manuṣyāmanuṣyatiryagga[ti]parigṛhītā maithunāśrayā jñeyā ityapūrvāyaṃ kriyākāra[ka]saṃbandhaḥ narādīnāmiti saṃbandhaṣaṣṭhayabhāvāt anyasyāśca gateḥ parigrahaṇāt /",
  "SA18jsphustu:122_18": "tasmādamarādaya ityeva pāṭhaḥ /",
  "SA18jsphustu:122_19": "evaṃ vicārite kecidatra bruvata narādaya ityapi pāṭhe ādiśabdena strīpaṇḍakayoranya[syā]śca gateḥ parigraho bhaviṣyati /",
  "SA18jsphustu:123_0": "atra na sarvā tiryagyonirabhipretā sūkṣmaudārikatvena maithunākṣamatvāt /",
  "SA18jsphustu:123_1": "kintu viśiṣṭaiveti darśayannāha /",
  "SA18jsphustu:123_2": "hastinīmāditaḥ kṛtveti vistaraḥ /",
  "SA18jsphustu:123_3": "hastinījāteḥ prabhṛti yāvat kukkuṭā jātiḥ /",
  "SA18jsphustu:123_4": "atrāntarāle yānyonyāpekṣayākṣudrikā maṃhato jātiḥ tāṃ tāṃ gacchan tasyāṃ tasyā jātau maithunamācaran vratāccyavate,",
  "SA18jsphustu:123_5": "aśrāmaṇerā bhavatītyarthaḥ / ata evādinirdeśāt hastinījāteyānyā mahattarā jātiḥ,",
  "SA18jsphustu:123_6": "kukkuṭājāteśca yānyā [SŚ_46] svalpatarā tasyāṃ vipratipadyamānasya na saṃvaratyāgaḥ,",
  "SA18jsphustu:124_0": "yatirna kevalaṃ maithunamadhyācaritaṃ na kṣamate strīdarśanādyapi na kṣamata iti pratipāda[ya]nnāha /",
  "SA18jsphustu:124_1": "raktaḥ sanniti vistaraḥ / yatiḥ saṃraktaḥ san striyaṃ na paśyet,",
  "SA18jsphustu:124_2": "na ca tasyāḥ śabdamākarṇayet /",
  "SA18jsphustu:124_3": "nirvastraśca san nirvastrāṃ striyaṃ nopeyāt,",
  "SA18jsphustu:124_4": "na gacchet, na ca puruṣendriyaṃ nirbhujet /",
  "SA18jsphustu:124_5": "etasyātra vidhikaraṇātsarvatra duṣkṛtaṃ bhavati /",
  "SA18jsphustu:125_0": "kiṃ punaḥ pāṭitāyāmapi maithunamadhyācarataḥ saṃvaratyāgo bhavati? bhavatītyāha bhittidvayetyādi /",
  "SA18jsphustu:125_1": "strīndriyādhiṣṭhānasaṃjñitāṃ koṭarikāṃ vātātapādinā śuṣkāṃ śastreṇavā pṛthak pṛthak kṛtāṃ tattailādibhiḥ klinnāṃ saṃyojyaikīkṛtya yaḥ śrāmaṇero vipratipadyate sa nāśayitavyaḥ /",
  "SA18jsphustu:125_2": "saṃgrahe sati / yadi sā koṭarikā sagrahamupayāti,",
  "SA18jsphustu:126_0": "adha ūrdhvamityādi / kācitstrī trikhaṇḍīkṛtā bhavati /",
  "SA18jsphustu:126_1": "tasyā adhaḥ khaṇḍe upari khaṇḍe ca vinīlādhmātikāñcavratī na vrajet /",
  "SA18jsphustu:126_2": "yā cāsthisaṅkalā pūyarudhirādibhiramyaktā tāmapi na yāyāt /",
  "SA18jsphustu:126_3": "sitāsthisaṅkaleti vistaraḥ / sitā śuklā yā asthisaṅkalā, śailamayī yā śilāyāṃ nidhātā dārumayī yā kāṣṭhamayī,",
  "SA18jsphustu:126_4": "pustamayī yā lepakṛtā / tāṃ sitāsthisaṅkalāṃ yāvatpustamayīṃ striyaṃ na gacchet /",
  "SA18jsphustu:126_5": "mithunaṃ strīpuruṣayoryugmaṃ,",
  "SA18jsphustu:126_6": "tatra utpadyate yaḥ sukhaviśeṣaḥ tanmaithunaṃ /",
  "SA18jsphustu:126_7": "tasmātsadā sarvakālaṃ yo virata iti yativiśeṣaṇaṃ /",
  "SA18jsphustu:127_0": "[SŚ_47]",
  "SA18jsphustu:127_1": "dhyānetyādi / gataḥ prāptaḥ / dhyānamiddhagatastaṃ dhyānasamāpannaṃ nidrayābhibhūtaṃ ca vibuddhamapi śayitaṃ surāpānādinā mattaṃ mahābhūtavaiṣamyādinā vā vikṣiptacittaṃ rukṣayā vā vedanayā tunnaṃ vyathitaṃ yati yā kācitstrī balādgṛhītvā yateraṅgajātaṃ ātmīye 'ṅgajāte prakṣipet /",
  "SA18jsphustu:127_2": "tasmin balato 'bhiniṣīdati mātṛgrāme kimityāha /",
  "SA18jsphustu:127_3": "ādimadhyetyādi / ādāvaṃgajātapraveśakāle, madhye paryavasāne ca ya āsvāda nigamayet /",
  "SA18jsphustu:127_4": "yatiḥ kīdṛkṣaḥ? tato dhyānāvyutyitaḥ /",
  "SA18jsphustu:127_5": "sa vihārād ghaṭṭayitavyaḥ / āsvādanābhāve tu neti / etaccādhimātramadhyamṛdurāgiṇaṃ pudgalamadhikṛtyoktamityavaseyaṃ /",
  "SA18jsphustu:128_0": "yaduktamādimadhyāvasāneṣa svādayediti tatra keyamāsvādanā nāmetyāha /",
  "SA18jsphustu:128_1": "nānetyādi / nānā prakārāṇāṃ vyañjanānāṃ rasānāṃ nānāvidhena yadupetaṃ samanvitaṃ śāliḥbhaktaṃ tasya paribhogaḥ tadvadāsvādanā draṣṭavyā /",
  "SA18jsphustu:128_2": "yathā śauṇḍasya mattavālakasya tailava[t] svacchasyānnāsavasya surāyāḥ pānāsvādastadvat maithunāsvādo 'vaseyaḥ /",
  "SA18jsphustu:128_3": "anye anyathā vyācakṣate śuṇḍiṣu bhavaḥ śauṇḍaḥ /",
  "SA18jsphustu:128_4": "kaḥ punarasau? annāsavaḥ / kīdṛśaḥ? tailācchaḥ / tailava[t] svaccho yaḥ śoṇḍo 'nnāsavaḥ,",
  "SA18jsphustu:128_5": "tasya pānamabhyavaharaṇaṃ / tadvat kiṃ? āsvādanā jñeyeti /",
  "SA18jsphustu:128_6": "anāsvādaḥ punaḥ kīdṛśa ityāha /",
  "SA18jsphustu:128_7": "anāsvādā yuvagrīvetyādi / yathā yūnastaruṇasya grīvāyāṃ mṛtakukkurabandhaḥ /",
  "SA18jsphustu:128_8": "yathā ca sukumārasya puṃsaḥ [SŚ_48] pradīptalohasparśastadvadanāsvādo vijñeyaḥ /",
  "SA18jsphustu:128_9": "dhyāyantyaneneti dhyānaṃ, prajñānaṃtītyarthaḥ / taccāṅgabhedāccaturvidhaṃ bhavati /",
  "SA18jsphustu:128_10": "prathamadvitīyatṛtīyacaturthadhyānabhedena /",
  "SA18jsphustu:128_11": "siddhaṃ kāyasaṃdhāraṇāsamarthaścittābhisaṃkṣepo,",
  "SA18jsphustu:129_0": "avakrītetyādi / asyārthaḥ pūrvaśikṣāpadānusāreṇāvaseyaḥ //",
  "SA18jsphustu:130_0": "rāgāmanuṣyetyādi / rañjanaṃ rāgaḥ, rañjayate vāneneti cittamiti rāgaḥ /",
  "SA18jsphustu:130_1": "tena rāgādinā praguṇībhūtaṃ yadaṃgajātaṃ tacchukranirmokṣārthaṃ na kadācidapi spṛśet /",
  "SA18jsphustu:131_0": "tiryaksaṃyogetyādi / tiryakmaithunādhyācāradarśanāt prāmādikaḥ strīpuruṣa darśanācca,",
  "SA18jsphustu:131_1": "tīvrarāgāditayā yadi śukrasya muktirbhavet tadā yatirmānasaṃ vigarhedvirūpakaṃ mayā kṛtaṃ na punarevaṃ kariṣyāmīti /",
  "SA18jsphustu:132_0": "majjetyādi / majjājātaṃ majjajaṃ śukraṃ, tasya kṣaraṇamapagamaḥ / yasya yateḥ svapne śukravinirmuktirbhavati,",
  "SA18jsphustu:132_1": "tasya doṣo na bhavati / kathaṃ punarbhavatītyāha / kāraṇamāha / svapnetyādi / pañcasvapnā vinaye uktāḥ / satyasvapno yathā bodhisattvena dṛṣṭaḥ,",
  "SA18jsphustu:132_2": "alīkasvapno yathā dṛṣṭaḥ tathā na bhavatya'līkaṃ mṛṣeti kṛtvā,",
  "SA18jsphustu:132_3": "acīrṇasvapno yatsatatakaraṇīyaṃ vastu dṛśyate,",
  "SA18jsphustu:132_4": "anantasvapno yaḥ sakalāṃrātriṃ dṛśyatena paricchidyate,",
  "SA18jsphustu:132_5": "svapnasvapno yaḥ svapna evānyaḥ svapno dṛśyate /",
  "SA18jsphustu:132_6": "tadukta bhavati- yasya yateḥ svapne śukranirmokṣo bhavati,",
  "SA18jsphustu:132_7": "tasya manāgapi doṣo na bhavatyalīkatvātsvapnasya /",
  "SA18jsphustu:132_8": "anyathā hya'nāśvāsikaṃ brahmacaryaṃ syāt svapne 'pi maithunādhyācāreṇāpattiprasaṅgāt /",
  "SA18jsphustu:133_0": "rāgetyādi / rāgeṇāviṣṭaṃ parigṛhītaṃ yaccittaṃ tena rāgāviṣṭena cetasā yatirnārīṃ striyaṃ śrīghano na spṛśet /",
  "SA18jsphustu:133_1": "puṃnapuṃsakamiti / puruṣaṃ paṇḍakaṃ cetyarthaḥ /",
  "SA18jsphustu:134_0": "[SŚ_49]",
  "SA18jsphustu:134_1": "stanakakṣetyādi / stanau kakṣe ca oṣṭhau ca nābhiśca ūrū ca pārśve ca kukṣiśca malabhramaśceti dvandvaḥ /",
  "SA18jsphustu:134_2": "atastān stanakakṣauṣṭhanābhyūrupārśvakukṣimalabhramān yatiḥ saṃraktaḥ san na nindet,",
  "SA18jsphustu:134_3": "na nindāṃ kuryāt / na ca saṃstuyānna ca praśaṃsedityarthaḥ,",
  "SA18jsphustu:134_4": "aśobhanau tava payodharau śobhanau vā yāvadaṅgajāta iti /",
  "SA18jsphustu:134_5": "katamāsāṃ tu tān stanakakṣādīnna ninde[di]tyāha /",
  "SA18jsphustu:134_6": "strīṇāmiti / malabhramaśabdenātra strīṇāmaṅgajātamucyate /",
  "SA18jsphustu:135_0": "yadyadvadedityādi / yat yadvacanaṃ striyāḥ antike striyaṃ śrīghanaḥ maithunādhyācāraṃ kartukāmaḥ puruṣo bravroti yathā yatheti yena yena prakāreṇa [tat]tadvacanaṃ yatiḥ striyaṃ na vadet tathā tatheti tena tena prakāreṇetyarthaḥ /",
  "SA18jsphustu:136_0": "agretyādi / yoṣicchabdena mātṛgrāmo vidhīyate /",
  "SA18jsphustu:136_1": "yā strī māṃ paricarenmama paricaryāṃ kuryāt /",
  "SA18jsphustu:136_2": "kutaḥ? rahaḥ, rahasītyarthaḥ / sā agrā bhavati, śreṣṭhā bhavati / vyādhihīneti vyādhirahitā / yaśasvinīti yaśaḥ samanvitā, kīrtiyuktā / lābhinī ca bhavati / keṣāmityāha / āyurādīnāṃ / ādiśabdena varṇabalasaukhyādīnāṃ grahaṇaṃ /",
  "SA18jsphustu:136_3": "ityādi na vaco brūyādityādi /",
  "SA18jsphustu:136_4": "agrā bhavati sā yoṣidityevamādikaṃ vācaṃ na vadet /",
  "SA18jsphustu:136_5": "ka ityāha / śrīghanaḥ / kīdṛkṣa ityāha / rāgāgnipluṣṭamānasaḥ / rāga evāgniḥ rāgāgnirdahanātmakatvāt,",
  "SA18jsphustu:136_6": "tena pluṣṭaṃ dagdhaṃ mānasaṃ ceto yasya sa evamucyate /",
  "SA18jsphustu:136_7": "kasyāgrato na vade[di]tyāha /",
  "SA18jsphustu:136_8": "purastācchrīghanaḥ strīṇāmityādi /",
  "SA18jsphustu:136_9": "strīṇāmagnataḥ, puruṣasya paṇḍakasya cetyarthaḥ /",
  "SA18jsphustu:137_0": "[SŚ_50]",
  "SA18jsphustu:137_1": "strīpuruṣayoḥ saṃyogārthaṃ dautyaṃ kartuṃ na labhyata iti darśayitumāha /",
  "SA18jsphustu:137_2": "vivāhāvāhayorityādi / tatra vivāho dārikāparigrahaḥ /",
  "SA18jsphustu:137_3": "anyena paribhuktasya mātṛgna masya saṃgrahaṇamāvāhaḥ vivāhaścāvāhaśca vivāhāvāhau /",
  "SA18jsphustu:137_4": "atastayorvivāhāvāhayoḥ / vivāhanimittaṃ saṃgrahanimittañca dautyakarma na kuryāt /",
  "SA18jsphustu:137_5": "ka ityāha / śrāmaṇerakaḥ / śrāmaṇera eva śrāmaṇerakaḥ / kecittu kutsāyāṃ kanaṃ vidadhati /",
  "SA18jsphustu:137_6": "kutsitaḥ śrāmaṇeraḥ śrāmaṇeraka iti /",
  "SA18jsphustu:137_7": "taiḥ kutsārtho darśanīyaḥ- kathaṃ kutsitosau yatiriti? dautyakarmakaraṇāditi cet,",
  "SA18jsphustu:137_8": "na pratiṣedho 'yaṃ vartate- na kuryāditi /",
  "SA18jsphustu:137_9": "yaśca na kurute, sa kathaṃ kutsāmāsādayati / tasmātsvārtha evāyaṃ kaneṣṭavyaḥ /",
  "SA18jsphustu:137_10": "na kevalaṃ vivāhāvāhanimittaṃ dautyaṃ na kuryāttatkṣaṇamaithunādhyācāranimittamapi na kurvātāpiśabdaḥ sūcayati /",
  "SA18jsphustu:137_11": "dāpayeyamityādi / tatra samutpannakarmaphalasatyaratnādisaṃpratyayaḥ śrāddhaḥ /",
  "SA18jsphustu:137_12": "tasmai śrāddhāyopāsakadārakāya imāṃ śrāddhāṃ upāsakadārikāṃ dāpayeyamiti /",
  "SA18jsphustu:137_13": "evamarthasaṃsyandanāsūtraṃ yatirbhāṣittuṃ na ghaṭate /",
  "SA18jsphustu:138_0": "bījārthamityādi / garbhotpādanimittaṃ vratī gavādikaṃ na dadyāt /",
  "SA18jsphustu:138_1": "etānevāśvādīn bījārthaṃ parebhyaḥ kadācidapi na prārthayet /",
  "SA18jsphustu:139_0": "[SŚ_51]",
  "SA18jsphustu:139_1": "tulyametāsvityādi / bahavaḥ striyo yasya taṃ bahustrīkaṃ puruṣaṃ yatiḥ naivaṃ vadet- kimiti ekayā striyā sārdhaṃ mā tvaṃ tiṣṭha,",
  "SA18jsphustu:139_2": "kintu paripāṭayā sarvāḥ striyo vaseti /",
  "SA18jsphustu:140_0": "sphuṭārthāyāṃ śrīghanācārasaṃgrahaṭīkāyāṃ maithunaviratiśikṣāpadaṃ tṛtīyaṃ //",
  "SA18jsphustu:141_0": "[SŚ_52]",
  "SA18jsphustu:141_1": "mṛṣāvādaviratiśikṣāpadamadhikṛtyāha /",
  "SA18jsphustu:141_2": "pratyekabuddhetyādi / tatrātmārthaṃmekaṃ prati buddha iti pratyekabuddhaḥ /",
  "SA18jsphustu:141_3": "samyagaviparītaṃ samantāt jñeyaṃ buddhā iti saṃbuddhāḥ /",
  "SA18jsphustu:141_4": "teṣāṃ śiṣyāstacchiṣyāḥ / tacchabdenātra saṃbuddhā eva parigṛhyante,",
  "SA18jsphustu:141_5": "na pratyekabuddhā tacchabdasyānantarābhidhāyitvāt /",
  "SA18jsphustu:141_6": "pratyeka buddhāśca saṃbuddhāśca tacchiṣyāśceti vigrahaḥ /",
  "SA18jsphustu:141_7": "teṣāṃ yat jñānaṃ darśanañca tat mamāsti,",
  "SA18jsphustu:141_8": "mama saṃvidyata iti / asaṃvidyamānamapi santaṃ yaḥ śrāmaṇero mṛṣā vakti sa nāśanīyo 'śrāmaṇeratvena dhārayitavya ityarthaḥ /",
  "SA18jsphustu:141_9": "kiṃ punarabhimānādapi yo bravīti so 'pi nāśyaḥ? netyāha /",
  "SA18jsphustu:141_10": "anyatrābhimānataḥ / anyatraśabdo varjanārthe vartate /",
  "SA18jsphustu:141_11": "anyatra bhīṣmadroṇābhyāṃ sarve yodhāḥ parāṅmukhā iti anyatraśabdasya varjanārthe prayogadarśanāt /",
  "SA18jsphustu:141_12": "aprāpte uttaraviśeṣādhigame prāpto mayeti manyamānasya yā cittasyonnatiḥ sobhimānaḥ /",
  "SA18jsphustu:141_13": "tasmādabhimānādyo jñānaṃ darśanañca pra[ti]jānīte tasya saṃvaratyāgo na bhavati prāptasaṃjñitvāt /",
  "SA18jsphustu:142_0": "yaduktaṃ jñānadarśanaṃ mamāstīti bruvan mithyā nāśya iti tatra katarajjñānaṃ katamacca darśanamiti na jñāyate /",
  "SA18jsphustu:142_1": "ato jñānadarśanaṃ tayorlakṣaṇamadhikṛtyāha /",
  "SA18jsphustu:142_2": "jñānaṃ satyābhisaṃbodhirityādi /",
  "SA18jsphustu:142_3": "satyāni catvāri duḥkhasamudayanirodhamārgākhyāni /",
  "SA18jsphustu:142_4": "tatra duḥkhasatyaṃ pañcopādānaskandhāḥ /",
  "SA18jsphustu:142_5": "samudayasatyaṃ paunarbhavikī tṛṣṇā /",
  "SA18jsphustu:142_6": "nirodhasatyaṃ yadasyāḥ paunarbhavikyāḥ tṛṣṇāyāḥ prahāṇaṃ /",
  "SA18jsphustu:142_7": "mārgasatyaṃ ayamevāryāṣṭāṅgo mārgaḥ tadyathā samyagdṛṣṭiḥ,",
  "SA18jsphustu:142_8": "samyaksaṃkalpaḥ, samyagvāk, samyakkarmāntaḥ, samyagājīvaḥ, samyagvyāyāmaḥ, samyaksmṛtiḥ, samyaksamādhiśca / tatra bodhanaṃ bodhiravagamaḥ avabodhaḥ parijñānaṃ bodhijñānārthatvāt /",
  "SA18jsphustu:142_9": "abhītyayamupasarga ābhimukhye [SŚ_53] vartate,",
  "SA18jsphustu:142_10": "samītya'viparītatve / tenāyaṃ vākyārtho jāyate- duḥkhādīnāmāryasatyānāṃ nirvāṇābhimukhā samyagaviparītā yā bodhistajjñānamucyate /",
  "SA18jsphustu:142_11": "abhijñāḥ pañca darśanamiti / abhijñānamabhijñājñānamityarthaḥ /",
  "SA18jsphustu:142_12": "tatra pañcābhijñāḥ / divyaṃ cakṣuryenātidūrasūkṣmavyavahitāni rūpāṇi paśyati karatalāvasthitamivāmalakaṃ,",
  "SA18jsphustu:142_13": "divyaṃ śroto yena dūrāsannāḥ śabdā śrūyante devamanuṣyāṇāmantaśaḥ kuntapipīlikasyāpi,",
  "SA18jsphustu:142_14": "paracittajñānaṃ yena parakīyān cittacaittān jānāti- sarāgaṃ cittaṃ sarāgamityādi,",
  "SA18jsphustu:142_15": "pūrvanivāsānusmṛtikṣānaṃ yenātmanaḥ pareṣāṃ cābhinivṛttajātiparaṃparāḥ smarati- amutrāhaṃ evannāmā evaṃgotrāka ityādi,",
  "SA18jsphustu:142_16": "āstravakṣayajñānaṃ yenātmano jānāti- kṣīṇā me jātiruṣitaṃ brahmacaryaṃ yāvannāparamitthatvamiti /",
  "SA18jsphustu:142_17": "etāḥ paṃcābhijñā darśanabhityucyante /",
  "SA18jsphustu:143_0": "upalakṣaṇārthame[ta]jjñānadarśanagrahaṇamiti pratipādayannāha /",
  "SA18jsphustu:143_1": "dharmānvayādiketyādi / dharmatattvālambanaṃ jñānaṃ dharmajñānaṃ yena kleśān prajahāti /",
  "SA18jsphustu:143_2": "yatparasantānānugamaṃ jñānaṃ pratyātmavedyamutpadyate yairanyaiḥ kleśaprahāṇaṃ kṛtaṃ,",
  "SA18jsphustu:143_3": "ye pi sāṃprataṃ kurvanti kariṣyanti vā tepīdṛśameva jñānamadhigatavantau'dhigacchanti adhigamiṣyantītyetadanvayajñānaṃ /",
  "SA18jsphustu:143_4": "ādiśabdena saṃvṛtajñānādīn grāhayati /",
  "SA18jsphustu:144_0": "dharmajñānānvayajñānaṃ sāṃvṛtaṃ pa[ra]cittavit /",
  "SA18jsphustu:144_1": "sādhyaṃ naimittikaṃ jñānaṃ praṇidhākhyañca saptamaṃ //",
  "SA18jsphustu:145_0": "[SŚ_54]",
  "SA18jsphustu:145_1": "iti saptānāṃ jñānānāṃ ślokaḥ /",
  "SA18jsphustu:145_2": "dharmajñānādīnāmaṅgīkaraṇe anyaṃ pūrvokto na yogya iti saṃvaratyāgo bhavatīti /",
  "SA18jsphustu:146_0": "āryamlecchetyādi / āryaśabdenātrāryadeśajāḥ puruṣāḥ parigṛhyante na prahīṇakleśāḥ mlecchaśabdena ca śavarādayaḥ /",
  "SA18jsphustu:146_1": "teṣāṃ yadvacanaṃ tena lekhena deśāntarasthasya lipyā saṃmukhameva likhitvā /",
  "SA18jsphustu:146_2": "hastamudrayeti aṅgulīvinyāsena /",
  "SA18jsphustu:146_3": "hastyavikāreṇetyabhinayena yaḥ śrāmaṇero jñānadarśanādikaṃ pratijānīte,",
  "SA18jsphustu:146_4": "tadapi [jñāna]darśanādikaṃ mṛṣeti boddhavyaṃ /",
  "SA18jsphustu:146_5": "lekhādiṣvaparān bodhayataḥ saṃvaratyāgo na bhavati vākpravyāhārābhāvāt /",
  "SA18jsphustu:147_0": "vṛkṣamūletyādi // ahamekākyadvitīyo vṛkṣamūle viharāmi śūnye ca mandire gṛhe ahaṃ rame,",
  "SA18jsphustu:147_1": "mama ca yaccittaṃ tadekāgraṃ samāhitamityevamādi atīndriyaṃ vastu yatinā na vācyaṃ /",
  "SA18jsphustu:148_0": "atiprasaṅganivṛttyarthamāha // buddhādīnāmiti / varṇoguṇaḥ, sa bahudhā tathā gatasya loke khyāpayitavyaḥ svaparārthasaṃpādakatvāt /",
  "SA18jsphustu:148_1": "ityapi sa bhagavān daśabhirbalaiḥ samanvāgataścaturbhiḥ vaiśāradyaiḥ tribhiḥ smṛtyupasthānaiḥ mahākaruṇayā ceti /",
  "SA18jsphustu:148_2": "ādigrahaṇena dharmasaṃghayorapi /",
  "SA18jsphustu:148_3": "ātmanastu guṇaḥ kenacidapi prakāreṇa na vaktavyaḥ /",
  "SA18jsphustu:148_4": "kathañcaneti kathañcidityarthaḥ /",
  "SA18jsphustu:148_5": "pṛṣṭastu san yatiḥ parakīyaṃ guṇaṃ saṃvidyamānaṃ vadettatrāpi tasya guṇavataḥ pudgalasya saṃmukhaṃ na vadet /",
  "SA18jsphustu:149_0": "[SŚ_55]",
  "SA18jsphustu:149_1": "yadāha brūyāttatsaṃmukhaṃ na tu [iti] vistareṇānadhigatasvabhāvamṛṣāvādalakṣaṇaṃ pratipādayitumanā cāryānāryavyavahārānupanyasati /",
  "SA18jsphustu:149_2": "dṛṣṭamityādinā / tatra dṛṣṭaṃ yaccakṣurvijñānenānubhūtaṃ śrutaṃ yacchotravijñātaṃ,",
  "SA18jsphustu:149_3": "mataṃ yadghrāṇajihvākāya vijñānaiḥ vijñātaṃ yanmanovijñānenetyeke /",
  "SA18jsphustu:149_4": "apare punarāhuḥ- dṛṣṭaṃ yat pañcabhirindriyaiḥ paricchinnaṃ,",
  "SA18jsphustu:149_5": "śrutaṃ yatparata āgamitaṃ, mataṃ yatsvayamupapattito 'vadhāritaṃ,",
  "SA18jsphustu:149_6": "vijñātaṃ yanmanasā pratyātmavedyenākāreṇa paricchannaṃ /",
  "SA18jsphustu:149_7": "tasmin dṛṣṭe dṛṣṭamiti vadet yāvadvijñātaṃmiti /",
  "SA18jsphustu:149_8": "vaiparītyena gadanmithyābhidhāyaka iti /",
  "SA18jsphustu:149_9": "viparītasya bhāvo vaiparītyaṃ tena anāryavyavahāreṇetyarthaḥ /",
  "SA18jsphustu:149_10": "anāryavyavahārāśca punaradṛṣṭe dṛṣṭavādikādayaḥ /",
  "SA18jsphustu:149_11": "gadanniti vadan / mithyābhidhāyaka iti mṛṣāvādī syādityartha /",
  "SA18jsphustu:150_0": "katibhiḥ punaraṅgaiḥ mṛṣāvādī syādityāha /",
  "SA18jsphustu:150_1": "vastu cetyādi ślokaḥ / vastu ca bhavati, alīkasaṃjñī ca bhavati, vinihitaṃ cittaṃ bhavati, mṛṣāvādasaṃjño bhavati, vācaṃ ca bhāṣate / etāni pañcāṅgāni yasya santi sa pañcāṅgaḥ /",
  "SA18jsphustu:150_2": "kaḥ punarasāvityāha / anṛtavādikaḥ / anṛtaḥ vādaḥ yasyāstīti [sa] anṛtavādikaḥ mṛṣāvādīti yorthaḥ /",
  "SA18jsphustu:150_3": "tatra vastu ca bhavatīti- yathā paricchinnaṃ tathā tadastītyarthato na tu dravyatostīti,",
  "SA18jsphustu:150_4": "anyathā hyasaṃvidyamānaṃ vastva'stoti jñātvā nāstīti bruvato 'nāpattiḥ syāt /",
  "SA18jsphustu:150_5": "alīkasaṃjñī ca bhavatīti- yathā paricchinnādanyathā kathayāmītyeva saṃjñā ityarthaḥ /",
  "SA18jsphustu:150_6": "cittaṃ vinihitaṃ bhavatīti yathā paricchinnajñeyaviparītadyotinīvāksamutthāpakaṃ [SŚ_56] cittaṃ bhavatītyarthaḥ /",
  "SA18jsphustu:150_7": "evamapi mṛṣāvādasaṃjñī ca bhavatīti atraivāntargatatvāt kasmāta pṛthagucyate /",
  "SA18jsphustu:150_8": "naitadasti / mṛṣāvādasajñitvena paravañcanābhiprāya ucyate /",
  "SA18jsphustu:150_9": "tasminstu satīda yathārtha paricchinnajñeyaviparītārthadyātinyā vācaḥ samutthāpakaṃ cittaṃ pṛthageva kāraṇatvenocyata iti naitasminnantarbhāvaḥ /",
  "SA18jsphustu:150_10": "tathā ca vinaye vinidhāya saṃjñāṃ vinidhāya citaṃ vācaṃ bhāṣata iti mṛṣāvādasaṃjñī ca bhavatīti paravañcanābhiprāya ityarthaḥ /",
  "SA18jsphustu:150_11": "vitathasaṃjñino 'nyaḥ ko viśeṣa iti cet vitathasaṃjñī hayanyathārthaṃ pratipādayati na tu paraṃ vañcayati /",
  "SA18jsphustu:150_12": "tathā ca mṛṣāvāda iṣyate yathā śnigdhaste mukhavarṇa ityādinā /",
  "SA18jsphustu:150_13": "naitaduktaṃ bhavati / yo vitathasaṃjñī sa nāvaśyaṃ mṛṣāvādasaṃjñī,",
  "SA18jsphustu:150_14": "yastu mṛṣāvādasaṃjñī so 'vaśyaṃ vitathasaṃjñīti yena dvābhyāmevāṅgābhyāṃ mṛṣāvāda iṣyata iti /",
  "SA18jsphustu:150_15": "vadedvācamiti / vākpravyāhāraṃ karotītyarthaḥ /",
  "SA18jsphustu:150_16": "etaduktaṃ bhavati / caturaṅgavanti yāni vacāṃsi tāni mṛṣāvādavyapadeśabhāñji bhavantīti /",
  "SA18jsphustu:150_17": "na kevalaṃ pañcabhiraṅgaiḥ saṃprajānamṛṣāvādo bhavati,",
  "SA18jsphustu:150_18": "kintu hyekenāpīti darśayannāha /",
  "SA18jsphustu:150_19": "catustrītyādi / pūrvamuktāni yānyaṅgāni te[bhyaḥ] varjitāni yānyaṅgāni taiḥ samanvāgato yo yatirmṛṣā vakti,",
  "SA18jsphustu:150_20": "so 'nyairyatibhirmṛṣāvādī jñeyaḥ /",
  "SA18jsphustu:150_21": "tatra caturbhiraṅgaiḥ mṛṣāvādī bhavati /",
  "SA18jsphustu:150_22": "alīkasaṃjñī cetyādi / alīkasajñitvena vastunaḥ parigrahānna pṛthaṅnirdeśaḥ /",
  "SA18jsphustu:150_23": "tribhiraṅgairvinihitaṃ cetyādi /",
  "SA18jsphustu:150_24": "alīkasaṃjñāyā vinihitacitta evāntarbhāvāt /",
  "SA18jsphustu:150_25": "dvābhyāmevāṅgābhyāṃ mṛṣāvādasaṃjñī cetyādi /",
  "SA18jsphustu:150_26": "vinihitasya mṛṣāvāda evāntarbhāvāt /",
  "SA18jsphustu:150_27": "ekenāṅgena saṃprajānamṛṣāvādo bhavati,",
  "SA18jsphustu:150_28": "yadā vinidhāya cittaṃ vācaṃ bhāṣate /",
  "SA18jsphustu:150_29": "atrāpi pūrvakāṇāmaṅgānāṃ na pṛthaṅnirdeśaḥ sāmarthyalabdhatvāt /",
  "SA18jsphustu:150_30": "[SŚ_57] anyathā hi saṃkhyānupūrvī vidhānārthamekenāṅgena mṛṣāvādī bhavati,",
  "SA18jsphustu:150_31": "yāvat pañcabhirityuktaṃ syāt /",
  "SA18jsphustu:151_0": "abhūtenetyādi / yatiḥ saṃmukhaṃ yati na codayet /",
  "SA18jsphustu:151_1": "kīdṛśo yatirityāha / dhvaṃsanacyāvanākūtaḥ / ākūto 'bhiprāyaḥ / tena dhvaṃsanābhiprāyaścodanābhiprāyaḥ yatiryati na cādayedityarthaḥ /",
  "SA18jsphustu:151_2": "doṣairabhyākhyānadānaṃ dhvaṃsanaṃ /",
  "SA18jsphustu:151_3": "brahmacaryāvasthitasyāvapravrājanaṃ cyāvanaṃ /",
  "SA18jsphustu:151_4": "kena na codayedityāha / prāṇātipātādattādānamṛṣāvādādinā /",
  "SA18jsphustu:151_5": "abhūtenetyādi / abhūtenetyasyāvidyamānena / anidāneneti niṣkāraṇenetyarthaḥ anidānaśabdasyākāraṇaparyāyatvāt /",
  "SA18jsphustu:151_6": "kṣudretyādi / kṣudrā laghīyasī sā āpattiḥ duṣkṛtasaṃjñitā saiva nimitta kāraṇaṃ codanāyāḥ tena kṣudrāpattinimittena /",
  "SA18jsphustu:151_7": "athavā leśamātreṇa duṣkṛtamātreṇa abhiprāyeṇa /",
  "SA18jsphustu:151_8": "tenaiveti pūrvoktena dhvaṃsanacyāvanābhiprāyeṇetyarthaḥ /",
  "SA18jsphustu:151_9": "pratyakṣaṃ śrāmaṇero parānna kṣipet,",
  "SA18jsphustu:151_10": "nāsvācakṣīteti yāvat / jātiliṅgetyādi / jātiranvayaḥ kulamityeko 'rthaḥ /",
  "SA18jsphustu:151_11": "liṅgaṃ dehacihnaṃ / kriyā karma jīvikopāyo vṛttirityanarthāntaraṃ /",
  "SA18jsphustu:151_12": "vādaśabdaḥ pratyekamabhisaṃbadhyate /",
  "SA18jsphustu:151_13": "jātivādaśca liṅgavādaścetyādi dvandvaḥ /",
  "SA18jsphustu:151_14": "taiḥ pratyekaṃ hīnamadhyotkṛṣṭaiḥ vratī prāṇān pudgalān jihmakaraṇārthaṃ niṣpratibhānakaraṇārthaṃ na jātu kadāciccodayet /",
  "SA18jsphustu:151_15": "upakleśetyādi / tatra upakleśo jaḍimatvādi / gado vyādhiḥ / ākrośo duścaritairgarhaṇaṃ / āpattiḥ kāyavāṅmanobhirbhagavadājñāvyatikramaḥ /",
  "SA18jsphustu:151_16": "upakleśādinā vratī vratinamāśayenābhiprāyeṇa puroktena jihmaniṣpratibhānakaraṇābhiprāyeṇa brūyānnaiva kadācaneti,",
  "SA18jsphustu:151_17": "kadācidapi na vadedityarthaḥ /",
  "SA18jsphustu:151_18": "atra ca hīnamadhyotkṛṣṭabhedo [SŚ_58] nāsti hīnatvādevopakleśādeḥ /",
  "SA18jsphustu:151_19": "anena ca ślokadvayena codyasya pudgalasya caturvidhānyūnatoktā- jātivādena kulanyūnatā,",
  "SA18jsphustu:151_20": "liṅgavādena dehanyūnatā, kriyāvādena vṛttinyūnatā, āpattyākrośasaṃkleśairguṇanyūnatābhihitā /",
  "SA18jsphustu:152_0": "āpattyākrośasaṃkleśairākhyātā guṇahīnatā /",
  "SA18jsphustu:152_1": "jātiliṅgakriyāvādaiḥ kuladehasvajīvikāḥ //",
  "SA18jsphustu:153_0": "iti saṃgrahaślokaḥ //",
  "SA18jsphustu:154_0": "yaterapratirūpatvātprakṛtisāvadyatvācca paiśunyamācarituṃ na labhyata iti darśayannāha /",
  "SA18jsphustu:154_1": "bhedaṃ yāsyatītyādi / ayaṃ pudgalo anena pudgalena saha bhetsyati,",
  "SA18jsphustu:154_2": "mayā saha saṃvāsyatīti evaṃ matvā yatirjātyādivādena paiśunyaṃ na samācaret /",
  "SA18jsphustu:155_0": "tatra kārikātrayeṇa saṃvaratyāga uktaḥ śeṣaistu ślokaiḥ pañcāṅgāni, yasmādaduṣkṛtāni codāhṛtāni /",
  "SA18jsphustu:156_0": "dhyānādiprāptamasatī śrāvayaṃ vijñapudgalān /",
  "SA18jsphustu:156_1": "athavājñānavijñapteḥ kathaṃ nojjhati saṃvaraḥ //",
  "SA18jsphustu:157_0": "iti prahelikā //",
  "SA18jsphustu:158_0": "sphuṭārthāyāṃ śrīghanācārasaṃgrahaṭīkāyāṃ mṛṣāvādaviratiśikṣāpadaṃ caturthaṃ //",
  "SA18jsphustu:159_0": "[SŚ_59]",
  "SA18jsphustu:159_1": "avasaraprāptaṃ surāmaireyamadyapānaviratiśikṣāpadamadhikṛtyāha / madyamityādi /",
  "SA18jsphustu:159_2": "yasmāt surāmaireyamadyapānaṃ pramādasya kuśaladharmānavahitatāyā āspadaṃ pratiṣṭhā,",
  "SA18jsphustu:159_3": "tasmātkāraṇādyatibhistatsurāmaireyamadyaṃ parasmai na deyaṃ na cātmanā pātavyaṃ /",
  "SA18jsphustu:159_4": "kiṃ vadityajñasaṃdigdhaviparyastānāmajñānasandehaviparyāsāpanayanārthaṃ dṛṣṭāntamāha /",
  "SA18jsphustu:159_5": "śvamūtravaditi / yathā śuno mūtraṃ parasmai na dīyate na cātmanā pīyate,",
  "SA18jsphustu:159_6": "tadvachrāmaṇereṇa surāmaireyamadyaṃ parasmai na deyaṃ,",
  "SA18jsphustu:159_7": "na cātmanāpi peya / svamūtravadityapi pāṭhaḥ / tatraitad vyākhyānaṃ- ātmīyaprasrāvavaditi /",
  "SA18jsphustu:160_0": "tatra suretyāsava ucyate / annenānnavikāreṇa ca yā saṃcīyate,",
  "SA18jsphustu:160_1": "sā ca trividhāvagantavyā / kathaṃ kṛtvetyāha / valkalaiḥ saguḍairityādi / kācitsurā guḍasahitaiḥ valkalaiḥ saṃcīyate,",
  "SA18jsphustu:160_2": "aparā madhūnaiva kevalena / piṣṭo 'pūpaḥ, kiṇvaṃ surābījaṃ, jalaṃ toyaṃ / ebhirapi kācitsurā saṃcīyata ityetāḥ surā jñātavyāḥ /",
  "SA18jsphustu:161_0": "maireyamityādi / dhātrī āmalakīphalaṃ, ambu pānīyaṃ, dhātakī lokapratītyaiva kusumajātiḥ /",
  "SA18jsphustu:161_1": "guḍena dhātryā ambunā dhātakyā ca yatsaṃskṛtaṃ niṣpāditaṃ rasāntaraṃ tanmaireyamucyate /",
  "SA18jsphustu:161_2": "surāmaireyamadyaṃ tadyasmānmadanīyamataḥ kuśāgreṇāpi pātuṃ yatīnāṃ śrāmaṇerāṇāṃ na prakalpate,",
  "SA18jsphustu:161_3": "na labhyate / na kevalaṃ jalādivattatpātuṃ na kalpate,",
  "SA18jsphustu:162_0": "surāmaireyavyatiriktamanyadapi madanīyaṃ vastu paribhoktuṃ na labhyata iti darśayannāha /",
  "SA18jsphustu:162_1": "kodravānnamityādi / kodravabhaktaṃ yatirnaṃ bhuñjīta,",
  "SA18jsphustu:162_2": "na ca tasya kodravasya [SŚ_60] palāle svapet /",
  "SA18jsphustu:162_3": "madayedityādi / yaccānyatsurāmaireyavyatiriktaṃ madyavarṇagandharasaṃ pītaṃ sanmadayenmadaṃ janayet,",
  "SA18jsphustu:162_4": "tadapi na pātavyaṃ / pibato duṣkṛtaṃ bhavati / ata eva madanīyaṃ pūgaphalādi jñātvā na bhakṣaṇīyaṃ /",
  "SA18jsphustu:163_0": "surāmaireyamadyaṃ vai pibeddadyācca cellakaḥ /",
  "SA18jsphustu:163_1": "kodravānnaṃ ca bhuñjīta na ca syāt duṣkṛtaṃ kathaṃ //",
  "SA18jsphustu:164_0": "iti prahelikā //",
  "SA18jsphustu:165_0": "sphuṭārthāyāṃ śrīghanācārasaṃgrahaṭīkāyāṃ surāmaireyamadyapānaviratiśikṣāpadaṃ nāma pañcamaṃ samāptaṃ /",
  "SA18jsphustu:166_0": "[SŚ_61]",
  "SA18jsphustu:166_1": "uktaṃ surāmaireyamadyapānaviratiśikṣāpadalakṣaṇaṃ /",
  "SA18jsphustu:166_2": "idānīmuccaśayanamahāśayanaviratiśikṣāpadalakṣaṇaṃ labdhvāvakāśamityāha /",
  "SA18jsphustu:166_3": "śayane yatirāsīta [i]tyādi / tatra jitakleśatvādbhagavān jinaḥ /",
  "SA18jsphustu:166_4": "tasyāṣṭau yānyaṅgulāni tatpramāṇaṃ pādakamasyeti jināṣṭāṅgulapādakaṃ śayanāsanaṃ /",
  "SA18jsphustu:166_5": "etacca jināṣṭāṅgulapramāṇaṃ sāmānyapuruṣāṣṭāṅgulapramāṇena triguṇaṃ bhavati /",
  "SA18jsphustu:166_6": "ataścaturviśatyaṅgulyo bhavanti /",
  "SA18jsphustu:166_7": "tena hastapramāṇamityākhyātaṃ bhavatīti /",
  "SA18jsphustu:166_8": "yacchayanāsanaṃ pramāṇapuruṣahastapramāṇapādakaṃ tasmin mañce pīṭhe vā yatiḥ śrāmaṇeraḥ āsīta [u]paviśedityarthaḥ /",
  "SA18jsphustu:166_9": "kiṃ saha śalyena? netyāha / kiṃ tarhi vinā śalye[na], śalyaṃ hitvetyarthaḥ / ataḥ pramāṇādhike mañce pīṭhe vā ya upaviśati,",
  "SA18jsphustu:166_10": "tasya duṣkṛtaṃ bhavati / hemarūpyakṛte na tviti / suvarṇarūpyamaye tu mañce pīṭhe vā jināṣṭāṅgulapramāṇepyupaviṣṭuṃ [na] labhyata iti /",
  "SA18jsphustu:166_11": "atha kimarthamidamabhidhīyate- hemarūpyakṛte neti? yāvatā kāyena pāṇipādādyairvastracchatrādinetyādi vakṣyate /",
  "SA18jsphustu:166_12": "yatra ca vastrādinā sparśaḥ pratiṣidhyate,",
  "SA18jsphustu:166_13": "tatra sutarāmupabhogo [na] labhyata iti /",
  "SA18jsphustu:166_14": "satyametat / kintu kasyacidiyamāśaṅkā syāt sāṃghike rukmarūpyamaye śayanāsane upaviśato na kaściddoṣaḥ paudgalikasyaiva sparśapratiṣedhāditi /",
  "SA18jsphustu:166_15": "ata idamucyata iti / kecitparihāraṃ varṇayanti / tadetadasat, aviśeṣeṇa sāṃghikapaudgalikayorjātarūparajatayoḥ sparśapratiṣedhāt /",
  "SA18jsphustu:166_16": "/ tasmātparihārāya yatna āsteyaḥ /",
  "SA18jsphustu:167_0": "[SŚ_62]",
  "SA18jsphustu:167_1": "tatrāpi jināṣṭāṅgulapramāṇe 'pi mañce pīṭhe vā vinā pratyāstaraṇenopaviṣṭuṃ [na] labhyata iti darśayitumāha /",
  "SA18jsphustu:167_2": "sāṃghike śayane dadyādityādi /",
  "SA18jsphustu:167_3": "saṃghasyeda sāṃghikaṃ śayanāsanaṃ /",
  "SA18jsphustu:167_4": "tatra pratyāstaraṇaṃ yatiḥ prayacchet /",
  "SA18jsphustu:167_5": "tacca pratyāstaraṇa na tṛṇapatrādika mabhipretaṃ,",
  "SA18jsphustu:167_6": "kintu viṣṭaretyāha / vastretyādi / sūkṣmasya vastrasya tripuṭaṃ ghanasya vastrasya dvipuṭaṃ kambalasya ekapuṭaṃ pratyāstaraṇamiṣṭaṃ,",
  "SA18jsphustu:167_7": "abhipretamityartha / kramāditi yathākramaṃ, pratyāstaraṇasya tridvayekapuṭabhedo 'vaseya ityarthaḥ /",
  "SA18jsphustu:168_0": "atirekaprāmāṇike sāṃghike śayanāsane yathā pratipattavyaṃ tathā darśanannāha /",
  "SA18jsphustu:168_1": "nyasya garteṣu tatpādāniti vistaraḥ /",
  "SA18jsphustu:168_2": "tacchabdena sāṃghikaśayanāsana mabhisaṃvadhyate /",
  "SA18jsphustu:168_3": "tena tatpādāniti sāṃghikaśayanāsanapādān /",
  "SA18jsphustu:168_4": "kīdṛśān? atirekapramāṇakān, jināṣṭāṅgulapramāṇādadhikapramāṇānityarthaḥ /",
  "SA18jsphustu:168_5": "nyasya prakṣipya / kutretyāha / garteṣu / athavā suṣirapratipādeṣu prakṣipya /",
  "SA18jsphustu:168_6": "kiṃ evaṃ vratī niṣeveta sāṃghikaṃ śayanāsanaṃ? śayanāsanamiti vakṣyate /",
  "SA18jsphustu:168_7": "ṭaṃkitvā kīlakeṣu veti / athavā caturṣu kīlakeṣu tānatirekapramāṇakān pādān ṭaṃkitvā badhvā kiṃ kartavyamiti na jñāyate kriyākāra[ka]saṃbandhasya parisamāptatvāt /",
  "SA18jsphustu:168_8": "ata āha evaṃ vetyādi / amunānantaroktena krameṇa sāṃghikaṃ śayanāsanaṃ bhajeta /",
  "SA18jsphustu:168_9": "ikṣuyavagodhūmādīnāṃ [SŚ_63] rakṣārthaṃ yaddīrghapādaḥ mañcaḥ kriyate,",
  "SA18jsphustu:168_10": "tatrādhvago yatiḥ svapet / ādiśabdāt gṛhiśayyāsanasya grahaṇaṃ vedyaṃ /",
  "SA18jsphustu:168_11": "tatrāpi gṛhiṇāṃ śayanāsane yatinā na pādau lambīyayitavyau- mā bhūjjanāvadhyānamiti /",
  "SA18jsphustu:169_0": "pravrajyāṃ prasāṇīkṛtya yathāvṛddhikayā sāṃghikaṃ vihāramuddeṣṭavyamiti darśayannāha /",
  "SA18jsphustu:169_1": "alpaṃ ce[di]tyādi / yadi bahavaḥ śrāmaṇerā bhavanti vihārāśca stokāstadā ekaikaṃ vi[hā]raṃ dvādaśebhyaḥ śrāmaṇerebhyo dātavyaṃ /",
  "SA18jsphustu:169_2": "athaivamapi bahavoyatayo bhavanti,",
  "SA18jsphustu:169_3": "tadā antato 'gatyā nirmuṣṭakaṃ hastamekaikasmai śrāmaṇerāya dātavyaṃ /",
  "SA18jsphustu:169_4": "bahutve tu viparyayāditi / kathaṃ viparyayāt? yadi bahavo vihārā bhavanti yatayaśca [stokāḥ],",
  "SA18jsphustu:169_5": "tadā ekaismai api śrāmaṇerāya bahavo vihārā dātavyāḥ /",
  "SA18jsphustu:169_6": "tatra vihāraśabdena layanamevocyate viharantyasminniti kṛtvā /",
  "SA18jsphustu:170_0": "stokaṃ cedityādi / yadi stokaṃ śayanāsanaṃ bhavati yatayaśca bahavaḥ,",
  "SA18jsphustu:170_1": "tadā tatra yo vṛddhaḥ sa mañce svapet /",
  "SA18jsphustu:170_2": "yastu navakaḥ sa pīṭhe svapet /",
  "SA18jsphustu:170_3": "athaivamapi sarveṣāṃ na bhavati,",
  "SA18jsphustu:170_4": "tadā yāvadvṛkṣamūle vṛddhena svaptavyaṃ,",
  "SA18jsphustu:170_5": "navakena tvabhyavakāśaka ityevaṃ yathāvṛddhikayā sāṃghikaṃ śayanāsanamuddeṣṭavyaṃ /",
  "SA18jsphustu:170_6": "kiṃ punaḥ sarvakālamebetyāha /",
  "SA18jsphustu:170_7": "antarvarṣāsu no sthāpya ityādi /",
  "SA18jsphustu:170_8": "antarvarṣākāle yatinā yathāvṛddhikayānyaḥ sabrahmacārī nopasthāpayitavyaḥ /",
  "SA18jsphustu:170_9": "ya upasthā[pa]yati tasya duṣkṛtaṃ bhavati /",
  "SA18jsphustu:171_0": "[SŚ_64]",
  "SA18jsphustu:171_1": "atha kimarthaṃ śayanāsanamuddiśyata ityāha /",
  "SA18jsphustu:171_2": "saṃskāretyādi / chinnagranthyādikaraṇaṃ saṃskāraḥ /",
  "SA18jsphustu:171_3": "tatra svātmāvasthitiḥ paribhogaḥ /",
  "SA18jsphustu:171_4": "paripālanaṃ saṃrakṣaṇaṃ / evamarthaṃ sāṃghika śayanāsanamuddiśyate na vyasanitayeti darśayati /",
  "SA18jsphustu:172_0": "kiṃ punaḥ sarvāṇyeva layanānyuddeṣṭavyāni? netyāha /",
  "SA18jsphustu:172_1": "kiṃ tarhi hīnamadhyetyādi / yadi bhūyāṃsi layanāni santi saṃvariṇaścālpīyānsastadā āgantukānāṃ bhikṣūṇāmavasthitaye layanatrayaṃ sthāpayitavyaṃ kīdṛśamityāha /",
  "SA18jsphustu:172_2": "hīnamadhyottamaṃ / yadyāgantukā āgacchanti, [ta]dā vṛddhādyāgantukebhyastaduddiśeddaharakramāt /",
  "SA18jsphustu:172_3": "teṣāṃ trayāṇāṃ layanānāṃ madhye yaduttamaṃ layanaṃ tadvṛddhāyāgantukabhikṣave uddeṣṭavyaṃ yanmadhyaṃ tattato navakāya,",
  "SA18jsphustu:172_4": "yaddhīnaṃ tatsarvanavakāyeti /",
  "SA18jsphustu:173_0": "kimarthaṃ punarbhagavānuccaśayanamahāśayanapratiṣedhaṃ cakāretyāha /",
  "SA18jsphustu:173_1": "śayanāsanamatyucceti vistaraḥ /",
  "SA18jsphustu:173_2": "yasmādatīvoccaṃ śayanāsanaṃ yateḥ śrāmaṇerasya madakaraṃ,",
  "SA18jsphustu:173_3": "auddhatyakaraṃ, lākāvadhyānasya ca hetukāraṇaṃ,",
  "SA18jsphustu:173_4": "tasmātkāraṇād bhagavatoccaśayanamahāśayanaṃ pratiṣiddhamiti /",
  "SA18jsphustu:173_5": "jināṣṭāṅgulapramāṇādatirekapramāṇikatvāduccaśayanaṃ,",
  "SA18jsphustu:173_6": "mahāśayanañca rukmarūpyamayatvāditi /",
  "SA18jsphustu:174_0": "sphuṭārthāyāṃ śrīghanācārasaṃgrahaṭīkāyāṃ uccaśayanamahāśayanaviratiśikṣāpadaṃ nāma ṣaṣṭhaṃ //",
  "SA18jsphustu:175_0": "[SŚ_65]",
  "SA18jsphustu:175_1": "nṛttagītavāditra[viśokadarśanavirati]śikṣāpadamadhikṛtyāha /",
  "SA18jsphustu:175_2": "bāhuvikṣepakamityādi / dvayorbāhvorvikṣepaṇa sphoraṇaṃ kṛtvā yannartanaṃ tannṛttamucyate /",
  "SA18jsphustu:175_3": "etaccanṛttamunmattatvamiti bhagavānavocat /",
  "SA18jsphustu:175_4": "yaccoccaiḥ svareṇa gītametadāryāṇāṃ samunmūlitākhilākuśalamūlānāmajñānapaṭalapāṭanapaṭūnāṃ ruditaṃ kranditamiti /",
  "SA18jsphustu:175_5": "yasmādbhagavānavadat tasmātkāraṇāt vīṇāvaṃśamṛdaṅgādivāditraṃ yatirna vādayet /",
  "SA18jsphustu:175_6": "yasmin krīḍāsthāne utsavādike gatvā vigataśokāḥ syuḥ strīpuruṣāstatkrīḍāsthānaṃ vigataśokaṃ yatirna yāyāt /",
  "SA18jsphustu:175_7": "yastu śrāmaṇero hṛṣṭaḥ san nṛ[tya]ti gāyati vāditraṃ vādagrati,",
  "SA18jsphustu:176_0": "sphuṭārthāyāṃ śrīghanā[cā]rasaṃgrahaṭīkāyāṃ nṛttagītavāditra[viśokadarśana]viratiśikṣāpadaṃ nāma sapta[maṃ] /",
  "SA18jsphustu:177_0": "[SŚ_66]",
  "SA18jsphustu:177_1": "gandhamālyavilepanaviratiśikṣāpadamadhikṛtyāha /",
  "SA18jsphustu:177_2": "candanetyādi / yatiścandanādikaṃ gandhaṃ dhā[ra]yet /",
  "SA18jsphustu:177_3": "kīdṛśo yatirityāha / vyādhiḥ saṃjāto yasyeti vyādhito,",
  "SA18jsphustu:177_4": "glāna ityarthaḥ / kasya vacanena dhārayedityāha /",
  "SA18jsphustu:177_5": "bhiṣagāderityāha / vaidyopadeśāt / katamena vidhinetyāha / datvetyādi / pūrvaṃ munaye buddhāya bhagavate candanādikaṃ gandhaṃ datvā paścādātmanā dhārayet /",
  "SA18jsphustu:177_6": "svasthastu yatiḥ kadācidapi candanādikaṃ gandhaṃ na dhārayet /",
  "SA18jsphustu:178_0": "na tiṣṭhedityādi / sati prakaṭe deśe candanādyanuliptagātro yatiḥ glāno 'pi sanna tiṣṭhet /",
  "SA18jsphustu:178_1": "yadi bahirnirgantukāmo bhavati,",
  "SA18jsphustu:178_2": "tadā kṣālayitvā bahirvrajet /",
  "SA18jsphustu:178_3": "anenaiva vidhānena dhārayetkusumasrajamiti /",
  "SA18jsphustu:178_4": "kusumaṃ puṣpaṃ, srak mālā, tena kusumasrajamiti, puṣpamālāmityarthaḥ / kiṃ dhārayet? anenaiva vidhāneneti /",
  "SA18jsphustu:178_5": "pūrvaṃ tāvadbuddhāya dadyāt paścādātmanā dhārayediti /",
  "SA18jsphustu:178_6": "kīdṛśena glānena sragmālā dhārayitavyetyāha /",
  "SA18jsphustu:178_7": "netraduḥkhetyādi / netraduḥkhena śiraḥśūlena pūtanāgraheṇa ca rujituṃ śīlaṃ yasya yateḥ sa tathoktaḥ /",
  "SA18jsphustu:178_8": "tasya śīrṣaṃ kusumamālayā veṣṭayet /",
  "SA18jsphustu:178_9": "na ca puṣpamālāyāḥ mekhalāṃ lambayet /",
  "SA18jsphustu:179_0": "[SŚ_67]",
  "SA18jsphustu:179_1": "haritāletyādi / haritālādicūrṇena sugandhinā vā tailena varṇārthaṃ rūpaniṣpattyarthaṃ yatiḥ vadanādikaṃ gātraṃ na marṣayet /",
  "SA18jsphustu:180_0": "kimarthaṃ punarbhagavatā nṛttādi pratiṣiddhamityāha /",
  "SA18jsphustu:180_1": "yaterapratirūpatvādityādi / yasmānnṛttagītavāditraviśokadarśanaṃ gandhamālyavilepanadhāraṇañca yaterapratirūparāgakaraṃ auddhatyakaraṃ janānāñca kopakāraṇamavadhyā[na]karaṃ tasmājjinairbuddhairbhagavadbhirgarhitaṃ ninditaṃ /",
  "SA18jsphustu:181_0": "prasaṅgenānyadapi pratiṣedhayati /",
  "SA18jsphustu:181_1": "na darpaṇa ityādinā / ādarśe tailabhājane jalabhājane vā mukhaṃ na nirīkṣeta /",
  "SA18jsphustu:181_2": "kṛtagaṇḍāditvena śirovyathena śirovedhaduḥkhena gadena vyādhinā ca ya āturo glānaḥ taṃ muktvā anyena nirīkṣaṇīyaṃ /",
  "SA18jsphustu:181_3": "kiñca vibhūṣaṇāyetyādi / yatiḥ maṇḍanārthamātmano mukhaṃ tailena nābhyañjayedantaśaḥ pānīyenāpi /",
  "SA18jsphustu:181_4": "śirorogetyādi / śirasi rogo vyādhiḥ, āsyaṃ mukhañca sphuṭitaṃ yasya yateḥ sa tathoktaḥ /",
  "SA18jsphustu:181_5": "tasmādṛte anyeneti yāvat / na kuṅkumetyādi / yatiścandanakuṅkumādicūrṇena vadanaṃ mukhaṃ na maṇḍayet /",
  "SA18jsphustu:181_6": "piṭakasya tu śamanārthaṃ tilakalāpaprabhṛtibhiḥ lepa iṣṭo 'bhipreta iti yāvat /",
  "SA18jsphustu:181_7": "yastu yatiḥ śaithilikatvādinā yathoktaṃ vidhiṃ na saṃpādayati,",
  "SA18jsphustu:182_0": "sphuṭārthāyāṃ śrīghanācārasaṃgrahaṭīkāyāṃ gandhamālyavilepanaviratiśikṣāpadaṃ nāmāṣṭamaṃ //",
  "SA18jsphustu:183_0": "[SŚ_68]",
  "SA18jsphustu:183_1": "vikālabhojanapratiṣedhakāraṇaṃ pradarśayannāha /",
  "SA18jsphustu:183_2": "rātrerityādi / rātreranyatra divase bhagavānaśanakṛtyaṃ kurvannalpābādhatāṃ samyagajānātsma,",
  "SA18jsphustu:183_3": "bhikṣava iti śrāvakān prati babhāṣe /",
  "SA18jsphustu:183_4": "kimiti / tathaiva vaḥ kāryamiti / yasmānmama rātreranyatra bhuñjānasyālparogatā babhūva,",
  "SA18jsphustu:183_5": "tasmād yuṣmābhirapi divase bhoktavyaṃ na rātrāviti /",
  "SA18jsphustu:183_6": "anena ślokena vikālabhojanaviratiśikṣāpadaprajñapteḥ kāraṇamākhyātaṃ /",
  "SA18jsphustu:183_7": "bhūyo 'pi tatkāraṇaṃ pratipādanāyāha /",
  "SA18jsphustu:183_8": "viṇmūtretyādi / rātrau piṇḍapātamaṭatāṃ aśucigarte mūtragarte ca pāto bhavati /",
  "SA18jsphustu:183_9": "aśvacoreṇa gocoreṇāhinā sarpeṇa ca samāgamo bhavati /",
  "SA18jsphustu:183_10": "evamapi sati ete yataya udarasya kukṣeḥ pūraṇārthaṃ rātrau naḥ asmākaṃ gṛhe piṇḍapātamaṭantīti jano 'vadhyātavān /",
  "SA18jsphustu:183_11": "janairavadhyāte 'pi te yatayaḥ divāpratyūṣasi sāyahnakāle ca piṇḍapātamaṭitumārabdhāḥ /",
  "SA18jsphustu:183_12": "tatrāpi janairavadhyātamiti darśayitumāha /",
  "SA18jsphustu:183_13": "sāyaṃ prātaścetyādi ślokaḥ / ete bhikṣavaḥ sāyahnakāle prātaḥ prabhāte ca sabhācatvaraśṛṅgāṭakeṣu mandireṣu gṛheṣu ca aṭanti bhramanti bhuñjate cāsatkṛtyaṃ ca kurvantīti janairavadhyātaṃ /",
  "SA18jsphustu:183_14": "atastasmātkāraṇātkimityāha / sugataḥ prāhetyādi / praśastamapunarāvṛttyā niḥśeṣaṃ vā gata iti sugataḥ,",
  "SA18jsphustu:183_15": "yathākramaṃ surūpavatsunaṣṭakṣukhat supūrṇaghaṭavacca /",
  "SA18jsphustu:183_16": "sa prāha, bratīti sma / kimiti / yatiḥ kāle bhuñjīta / kīdṛśe kāla ityāha / uditādityetyādi / keśamātreṇāpyanatīto 'saṃkrānto madhyāhno yenoditenādityena sa evamucyate,",
  "SA18jsphustu:184_0": "[SŚ_69]",
  "SA18jsphustu:184_1": "kīdṛśaṃ punastūditādityakāle bhoktavyamityāha /",
  "SA18jsphustu:184_2": "sakturodanetyādi / pañcabhojanāni kālikānisaktubhaktakulmāṣamatsyamāṃsākhyāni /",
  "SA18jsphustu:184_3": "kadācidetāni pañcabhojanāni saptāhikādisammiśrāṇyapi bhavantītyāha /",
  "SA18jsphustu:184_4": "yāvajjīviketyādi / yāvajjīvikena pippalyādinā tailādinā pānakaiśca yatparivarjitaṃ tatkālikaṃ /",
  "SA18jsphustu:184_5": "kiṃ punaretadeva pañcavidhaṃ bhojanaṃ kālikamutānyadapi? anyadapītyāha /",
  "SA18jsphustu:184_6": "yatkiñcidadyate dantairiti / anena kharaviśadaṃ vastvabhidhīyate /",
  "SA18jsphustu:184_7": "galake vā praveśyata ityanena nāsikayāpi yatpīyate tadapi galakenevābhyavahriyata iti,",
  "SA18jsphustu:184_8": "tasyāpi pratiṣedhaḥ kṛto bhavati /",
  "SA18jsphustu:184_9": "anyathā hi vikāle kṣīrapānamadoṣāya syāt /",
  "SA18jsphustu:184_10": "kukṣiviṣṭaśabdenobhayapadābhihitaṃ vastvabhidhīyate /",
  "SA18jsphustu:184_11": "kukṣerupastambhakaṃ paripūrakaṃ karotīti kukṣiviṣṭabhaṃkṛt yade[ta]tsarvaṃ tatkāle ādyādityodite,",
  "SA18jsphustu:184_12": "madhyāhnādarvāgyatirbhakṣayedityarthaḥ /",
  "SA18jsphustu:185_0": "vikāle tu yadbhoktuṃ labhyate,",
  "SA18jsphustu:185_1": "taddarśayannāha / saktvādyāmiṣanirmuktamityādi /",
  "SA18jsphustu:185_2": "saktukulmāṣādibhirāmiṣaiḥ parityaktaṃ /",
  "SA18jsphustu:185_3": "kīdṛśaṃ? nīrajaṃrajorahitaṃ kardamādikaṃ /",
  "SA18jsphustu:185_4": "deve varṣati yā śilā patati, tadvarṣopalakaṃ aśnīyāt, bhakṣayet / pātumicchā pipāsā pānābhilāṣaḥ,",
  "SA18jsphustu:185_5": "tenārtaḥ san himaṃ yatiḥ pibediti śeṣaḥ /",
  "SA18jsphustu:186_0": "kathaṃ punaḥ kalpikodakaṃ grāhyamityenaṃ vikalpya avasarīkartumāha /",
  "SA18jsphustu:186_1": "kalpyavārigrahamityādi / kalpikasya vāriṇo grahaṇaṃ kalpavārigrahaḥ,",
  "SA18jsphustu:186_2": "tasmin / kalpikodakagrahaṇa [SŚ_70] nimittamiti yāvat /",
  "SA18jsphustu:186_3": "yāvatā kālena dvau hastau prakṣālyamānau sarudhirau bhavataḥ,",
  "SA18jsphustu:186_4": "tāvantaṃ kālaṃ tau na prakṣālayitavyau /",
  "SA18jsphustu:186_5": "nāpyaṅgulī prakṣāla[ne] kalpikodakaṃ grāhyaṃ /",
  "SA18jsphustu:186_6": "māyetyādi / māyayā śāṭhyena / yukto yatistayoḥ prakṣālanaṃ na kuryāt yadi prakṛtyaiva snigdhatvagbhikṣubhavati,",
  "SA18jsphustu:186_7": "tasya snigdhatvaco yateḥ yau hastau tau saśabdau bhavataḥ,",
  "SA18jsphustu:187_0": "kiṃ punarvikāle glānenāpi na bhoktavyamityāha /",
  "SA18jsphustu:187_1": "na dāsyathetyādi / kṣudbubhukṣā / tṛṣṇāśabdenāpi lokapratītorthaḥ pānābhilāṣa ucyate /",
  "SA18jsphustu:187_2": "tābhyāṃ pīḍito 'haṃ mariṣyāmi,",
  "SA18jsphustu:187_3": "yadi mahyaṃ vikāle bhoktuṃ na dāsyatha ityevaṃ yadi kaścidvirukto yatirbūyāt,",
  "SA18jsphustu:187_4": "tadā sa yatiḥ pūrṇe maṇḍakuṇḍe prakṣeptavyaḥ /",
  "SA18jsphustu:187_5": "āgalakādityavaśeṣaṃ / athaivamapyatināmayituṃ na śaknoti,",
  "SA18jsphustu:187_6": "tadā kiṃ kāryamityāha / aṣṭāsvadhautetyādi / aṣṭābhiḥ jale dhautaṃ prakṣālitaṃ yaddhānyaṃ kalpikena ca vastreṇa baddhaṃ tadanāmiṣe pātre tāmrabhājane anyatra vā prasthāpanaṃ diśeddadyādityarthaḥ /",
  "SA18jsphustu:187_7": "yadi tu taddhānyaṃ sphuṭaṃ sphuṭitaṃ vā sat glānāya pātuṃ na kalpate /",
  "SA18jsphustu:188_0": "prasaṅgenānyadapi pratiṣedhayati /",
  "SA18jsphustu:188_1": "lobhotthāpitetyādi / lobhenākuśalamūlena samutthāpitaṃ yatkāyavākkarma tena samupārjito yo vihāracīvarāhārastaṃ saviṣabhaktavadvarjayet /",
  "SA18jsphustu:188_2": "madyetyādi / madyavikrayaṇaṃ, śastravikrayaṇaṃ, viṣavikrayaṇaṃ, prāṇivikrayaṇaṃ, [SŚ_71] lākṣavikrayaṇaṃ ca vratī svayaṃ na kuryāt,",
  "SA18jsphustu:188_3": "na ca pareṇa kārayet, na ca tena madyādinā jīvikāṃ kalpayet /",
  "SA18jsphustu:188_4": "satkāretyādi / akṣāṇyucyante cakṣurādīndriyāṇi /",
  "SA18jsphustu:188_5": "teṣāṃ yaḥ saṃvaraḥ saṃyamaḥ lābhasatkārārthaṃ,",
  "SA18jsphustu:188_6": "sā kuhanā matā / vastrānnapānādikasya tu lābhasya prāptyartha yā cāṭuvāditā priyavāditā,",
  "SA18jsphustu:188_7": "sā lāpanā mateti / naiṣpeṣikatvamityādi / annapānādipratilaṃbhāya yatpareṣāṃ kutsanaṃ tad naiṣpeṣikatvamucyate /",
  "SA18jsphustu:188_8": "anyadīyasya tu pātrāderyadvarṇanaṃ guṇodbhāvanaṃ lābhārthaṃ mahayametat pātrādikaṃ dadyāditi tatraimittikatvamucyate /",
  "SA18jsphustu:188_9": "lābhena lipsetyādi / alpena lābhena yadvṛddhiparyeṣaṇaṃ lābhānāṃ sā lipsetyucyate labdhumicchā lipseti arthāt /",
  "SA18jsphustu:188_10": "ye kuhanalapananaiṣpeṣikādibhirniṣpannā lābhāḥ /",
  "SA18jsphustu:188_11": "tānetān mithyājīvān yatiḥ parivarjayet /",
  "SA18jsphustu:188_12": "kiṃ vadityāha / purīṣavadaśucivadityarthaḥ / krīḍetyādi / pareṣāmapahananaṃ paropaghātaḥ /",
  "SA18jsphustu:188_13": "krīḍākautūhalaṃ / kāyavāksamucchitaṃ sarvakālaṃ /",
  "SA18jsphustu:188_14": "viṭpradigdhamivoragaṃ, aśuciliptaṃ sarpaṃ yathā vratī parivarjayet /",
  "SA18jsphustu:188_15": "vipaṇītyādi / vipaṇiḥ vaṇikpathamucyate, yasya ghaṭṭa iti prākṛtajanapratītiḥ /",
  "SA18jsphustu:188_16": "tarantyasminniti taraḥ, kṣepaṇatīrthaṃ / gulmaṃ viṭapaḥ / evamādike channaprakaṭe bhūpradeśe kiṃ tiṣṭhettatra na cellaka iti vakṣyate /",
  "SA18jsphustu:188_17": "duṣṭapravrajitāyāḥ duḥśīlāpi sato pratijñāyāṃ āste /",
  "SA18jsphustu:188_18": "āha / pravrajite veśyārūpā jīvikāvā /",
  "SA18jsphustu:188_19": "guru [SŚ_72] kumārikā sthale vasatā avyūḍhā āste /",
  "SA18jsphustu:188_20": "etāḥ kiṃ? dyūtakāragṛhaṃ bandhanāgāraṃ anyacca yadvandhanasthānaṃ tat agocaro 'viṣaya ākhyātaḥ /",
  "SA18jsphustu:189_0": "sphuṭārthāyāṃ śrīghanācārasaṃgrahaṭīkāyāṃ vikālabhojanaviratiśikṣāpadaṃ nāma navamaṃ //",
  "SA18jsphustu:190_0": "[SŚ_73]",
  "SA18jsphustu:190_1": "daśamaśikṣāpadamadhikṛtyāha / kāyetyādi / sakalena kāyena hastābhyāṃ pādābhyāṃ vastreṇa chatrādinā ca vratī rajataṃ rūpyaṃ,",
  "SA18jsphustu:190_2": "jātarūpaṃ suvarṇaṃ na spṛśet /",
  "SA18jsphustu:190_3": "kimivetyāha / jvalitāgnivata / prajvālitadahanavaditi / anena daśamaṃ śikṣāpadamabhihitaṃ /",
  "SA18jsphustu:191_0": "[SŚ_74]",
  "SA18jsphustu:191_1": "idānīṃ prasaṅgainānyadapyācāraṃ saṃgṛhṇāti campūkalahetyādinā /",
  "SA18jsphustu:191_2": "tatra campū hāsyaṃ, kalahaḥ kāyakalaho vākkalahaśca /",
  "SA18jsphustu:191_3": "dantakāṣṭhādanaṃ dantakāṣṭhabhakṣaṇaṃ /",
  "SA18jsphustu:191_4": "śeṣaṃ sugamaṃ / campūkalahetyādi dvandvaḥ / campūkalahadantakāṣṭhādanāni kriyā yasya vṛddhāntikasya yateḥ sa tathoktaḥ /",
  "SA18jsphustu:191_5": "snānañca pānañcāśanañca stotraṃ ceti snānapānāśanastotrāṇi,",
  "SA18jsphustu:191_6": "tairvyagro 'prāptāvasaro yaḥ sa evamucyate /",
  "SA18jsphustu:191_7": "snānādivyagraśca nagnaścaikavastraśceti punarvigrahaḥ /",
  "SA18jsphustu:191_8": "sa pūrvoktaśca kiṃ na vandyo yatinā yatiriti vakṣyate /",
  "SA18jsphustu:191_9": "mṛtkarmetyādi / mṛṇmayakarmaṇā yo vyāpṛto 'prāptāvasaraḥ yaśca tūrṇaṃ tvaritaṃ dvitribhūmikaṃ vihāramutkasati,",
  "SA18jsphustu:191_10": "āśu śīghraṃ ca yo vrajati, yaśca pātraṃ pacati, cīvarakarmaṇā vā vyagraḥ, sa vṛddhāntiko yatiḥ dvitribhūmikaṃ vihāramuttiṣṭhan yāvat pātraṃ vā pacan kiṃ na vandyo yatinā yatiriti vakṣyate /",
  "SA18jsphustu:191_11": "cūrṇetyādi / cūrṇakriyāyāṃ cailakriyāyāṃ vastrapātrādiśodhane ca yaḥ āsaktaḥ,",
  "SA18jsphustu:191_12": "akṣiṇī yaścākte dhūmaṃ vā pibati,",
  "SA18jsphustu:191_13": "pustakaṃ vā likhati, vācayati, so 'pi na vandyaḥ / viṭprastrāvetyādi / yaḥ śrāmaṇero varcakuṭi prastrāvakuṭiṃ vā gacchati,",
  "SA18jsphustu:191_14": "parasmai vā uddiśati, tamasi andhakāre vā tiṣṭhati,",
  "SA18jsphustu:191_15": "antarvāsaṃ vā vāsayati, uttarāsaṃgaṃ vā prāvṛṇoti, sa vṛddhāntiko yatiḥ varcakuṭiṃ gacchan yāvaduttarāsaṃgaṃ prāvṛṇvan na vandya ityanena yādṛśyāmavasthāyāmavasthito vṛddhāntiko yatirnavakena na vanditavyaḥ,",
  "SA18jsphustu:192_0": "[SŚ_75]",
  "SA18jsphustu:192_1": "idānīṃ tu yādṛgvidhāvasthāvasthitena navakena yatinā na vaditavyaṃ,",
  "SA18jsphustu:192_2": "tathā darśayitumāha / avaguṇṭhitetyādi / avaguṇṭhitaṃ pidhitaṃ śīrṣaṃ śiro yasya yateḥ tena samantaprāvṛtena vā yatinā kiṃ vandya iti vakṣyate /",
  "SA18jsphustu:192_3": "saha upanahā vartete pādau yasya yateḥ sa sopānatkaḥ,",
  "SA18jsphustu:192_4": "tena upānahārūḍhenetyarthaḥ /",
  "SA18jsphustu:192_5": "jānu ca jānu ca jānunī, tayorjānunoryā jaṃghā tasyāṃ jaṃghāyāṃ muṇḍe[na] sphoṭaṃ na dadyāt /",
  "SA18jsphustu:192_6": "kimivetyāha / avinā yathā / avirmeṣaḥ / yathā avinā meṇḍakena dvayorjānunorjaṃghāyāṃ hanyate,",
  "SA18jsphustu:192_7": "tadvadyatirapi vṛddhāntikasya yaterjaṃghāyāṃ na vandeteti yāvat /",
  "SA18jsphustu:192_8": "bhadantadharmāvalokitamitrastvāha /",
  "SA18jsphustu:192_9": "sopānatkena na vanditavya / kimivetyāha / ravinā yathā / ravirādityaḥ / yathāsau ravirupānahārūḍhastadvadupānahārūḍhena yatinā na vandanīyamityakārapraśleṣenāvabodhayan vakti /",
  "SA18jsphustu:192_10": "kimetadbhadantamatameṣṭavyaṃ? neṣṭavyaṃ /",
  "SA18jsphustu:192_11": "kiṃ tarhi anveṣṭavyaṃ vinaye meḍhakasyaiva dṛṣṭāntadānāt /",
  "SA18jsphustu:193_0": "vidhiṃ darśayannāha / samavasthetyādi / samavasthopaviṣṭasya yateḥ pādayugalaṃ karkaṭagrāhaṃ gṛhītvā śirasā vanditavyaṃ /",
  "SA18jsphustu:193_1": "yadā samavasthāniṣaṇṇo yatiḥ pādarogeṇa glānaḥ syāttadā vināpi karkaṭagrāhikayā vandyamānasya na doṣaḥ /",
  "SA18jsphustu:193_2": "yadi kaścidāgatyāgantukaḥ samavasthāniṣaṇṇama[bhivādayati],",
  "SA18jsphustu:193_3": "tadānena vaktavyamāyuṣman, [SŚ_76] kati varṣosi, katamaste nikāyaḥ, kati ca tasya nikāyasya bhedāḥ,",
  "SA18jsphustu:193_4": "katamā te sāmayiketyādi / so 'pi yadi āryamahāsāṃghiko bhavati,",
  "SA18jsphustu:193_5": "tadānena vācyamāryamahāsāṃghiko 'smi /",
  "SA18jsphustu:194_0": "vādinaścārthasiddhārthāḥ śailadvayanivāsinaḥ /",
  "SA18jsphustu:194_1": "bhādrāyanā haimavatāḥ ṣaḍbhedā mūlasāṃghikāḥ //",
  "SA18jsphustu:195_0": "dairghī haimantakī graiṣmī vārṣikī ca tathottarā /",
  "SA18jsphustu:195_1": "śrāmaṇereṇa vijñeyāḥ pañcaitāḥ sāmavāyikāḥ //",
  "SA18jsphustu:196_0": "ityevamanyadapi vivarjayitavyaṃ /",
  "SA18jsphustu:196_1": "tatra yo navakastena vanditavyaṃ,",
  "SA18jsphustu:196_2": "vṛddhena cārogyamastviti vācyaṃ /",
  "SA18jsphustu:197_0": "athārogyamiti ko 'rthaḥ? yathā vātapittaśleṣmādayaḥ kupitāḥ santo bādhanārthena rogā ityucyante,",
  "SA18jsphustu:197_1": "tadvat rāgādayo 'pi kleśā rujanārthena rogaśabdavācyāḥ /",
  "SA18jsphustu:197_2": "na rogaḥ arogastadbhāva ārogyaṃ /",
  "SA18jsphustu:198_0": "rāgādayo hyatitarāṃ rujayanti yasmādvātādayaśca kupitāḥ sakalaṃ janaughaṃ /",
  "SA18jsphustu:198_1": "tacchāntivāñchina parāḥ praṇateṣu tasmādārogyamastviti vaco nigadanti buddhāḥ //",
  "SA18jsphustu:199_0": "[SŚ_77]",
  "SA18jsphustu:199_1": "anya āha-",
  "SA18jsphustu:200_0": "yattu jarāmaraṇaśokabhayairvimuktaṃ, yadvarjitaṃ śaśihutāśanabhānutoyaiḥ /",
  "SA18jsphustu:200_1": "yacchāśvataṃ padamanuttaramacyutañca, ........ //",
  "SA18jsphustu:201_0": "sa[ka]lairbhikṣubhiḥ śikṣākāmaiḥ vikālabhojanādikaṃ kṛtaṃ kasmādvayaṃ na kurma iti /",
  "SA18jsphustu:201_1": "āvāsakalpaḥ- amuṣmin vihāre bhikṣavo 'nyonyaṃ kāyasaṃsargaṃ kurvanti kasmādvayamapi na kurma iti /",
  "SA18jsphustu:201_2": "deśakalpaḥ- amuṣmin deśe vārddhuṣikabhikṣavaḥ kasmādvayamapi vṛddhi na prayacchāmaḥ /",
  "SA18jsphustu:201_3": "sthavirakalpaḥ- amukasthaviraścāpi sandhikāle bhuṅkte,",
  "SA18jsphustu:201_4": "kiṃ vayaṃ na bhuñjāmaha iti /",
  "SA18jsphustu:202_0": "bhikṣuvinayātsamuddhṛtamācārāntaraṃ na tu svamanīṣikayānyatkṛtamiti darśayitumāha /",
  "SA18jsphustu:202_1": "vinaya iti / vinayante 'nena kleśā iti vinayaḥ /",
  "SA18jsphustu:202_2": "samadhigataprātimokṣasaṃvareṇa bhikṣuvinayasaṃkṣepāduddhṛtaḥ /",
  "SA18jsphustu:202_3": "anyattu śeṣaṃ yadbhikṣuvinaye vyāsato nirdiṣṭaṃ /",
  "SA18jsphustu:202_4": "aśanavasanādau yathā pratipattavyaṃ tadupādhyāyācāryavṛddhatarebhyaḥ sakāśādyatinā śrotavyaṃ,",
  "SA18jsphustu:202_5": "tena sagauravena ca bhāvyaṃ /",
  "SA18jsphustu:203_0": "śatadvayenetyādi / etadantaroktaṃ śrīghanācārasaṃgrahaṃ saṃhatya yatsukṛtaṃ kuśalakṛtaṃ tena sukṛtena karmaṇā jano lokaḥ asaṃskṛtaṃ nirvāṇaṃ prāpnotu labhatāmityanena ślokena pariṇāmayati /",
  "SA18jsphustu:204_0": "[SŚ_78]",
  "SA18jsphustu:204_1": "iti jayarakṣite(na) nibadhya ṭīkāṃ, sakalajanāgamamalimlucopahartrī /",
  "SA18jsphustu:204_2": "śubhamativipulaṃ mayā yadāptaṃ bhavatu jano 'khilastu tena buddhaḥ //",
  "SA18jsphustu:205_0": "suśrīghanācārasusaṃgrahasya kṛtvā hi ṭīkāṃ yadavāpi puṇyaṃ /",
  "SA18jsphustu:205_1": "jano 'khilastena śubhena tūrṇaṃ jino 'stu vikhyātaguṇodayaśrīḥ //"
}