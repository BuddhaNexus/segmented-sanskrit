{
  "SA18jsphustu:0": "The transliteration emulates the conventions of Nagari script.",
  "SA18jsphustu:1": "Therefore, many word boundaries are not marked by blanks.",
  "SA18jsphustu:2": "sphuṭārthā śrīghanācārasaṃgrahaṭīkā",
  "SA18jsphustu:3": "/ namo buddhāya //",
  "SA18jsphustu:4": "prahīṇaniḥśeṣamalān jitārīn jñeyodadheḥ pāragatān kṛpālūn /",
  "SA18jsphustu:5": "saddharmasacchiṣyagaṇān samastān namāmi buddhān bahuśaḥ kṛtāñjaliḥ //",
  "SA18jsphustu:6": "dānāmbusekaparivṛddhasuśīlamūlaṃ maitrīkṛpā + + + pallavajātaśobhaṃ /",
  "SA18jsphustu:7": "bodhyaṅgamārgaphalitaṃ hi jinālijuṣṭaṃ mañjuśriyaṃ ca śubhakalpataruṃ namāmi //",
  "SA18jsphustu:8": "ācārasaṃgrahasyāsya smṛtaye mandamedhasāṃ",
  "SA18jsphustu:9": "vistīrṇasūtrasaṃkṣepāt kriyate 'yaṃ viniścayaḥ //",
  "SA18jsphustu:10": "tatra prāyeṇa hi santo gurviṣṭadevatāṃ pūjayitvā kriyāyāṃ pravartante puṇyaprasavārtha,",
  "SA18jsphustu:11": "tato vighnopaśamanārthaṃ maṅgalārthañceti /",
  "SA18jsphustu:12": "ahamapi ca sadācāro 'yamiti kṛtvā śrīghanā cārasaṃgrahārambhe svadevatānamaskāraṃ kartuṃ pravṛtta iti darśayannāha /",
  "SA18jsphustu:13": "prahīṇāśeṣasaṃkleśa iti vistaraḥ /",
  "SA18jsphustu:14": "tatra trividhaḥ saṃkleśaḥ- kleśasaṃkleśaḥ karmasaṃkleśaḥ janmasaṃkleśaśca /",
  "SA18jsphustu:15": "kliśyanti kāyavākcittāni iti kleśāḥ /",
  "SA18jsphustu:16": "te ca rāgādikamaṣṭottaraśataṃ /",
  "SA18jsphustu:17": "aṣṭānavatiranuśayāḥ /",
  "SA18jsphustu:18": "daśa paryavasthānāni /",
  "SA18jsphustu:19": "kleśa eva [SŚ_2] saṃkleśaḥ kleśasaṃkleśaḥ kleśasvabhāvatvāt kleśasaṃkleśahetutvācca kleśasaṃkleśa ityuccate /",
  "SA18jsphustu:20": "kasya kleśasaṃkleśahetutvāditi cet karmasaṃkleśasyeti brūmaḥ /",
  "SA18jsphustu:21": "yataḥ kleśānalalīḍhahṛdayā[ḥ]",
  "SA18jsphustu:22": "kuśalamarīcitoyākārapratibhāsamavagāhanāya paryeṣante /",
  "SA18jsphustu:23": "trividhaṃ karma- kāyikaṃ vācikaṃ mānasikañca /",
  "SA18jsphustu:24": "kāyikamapi trividhaṃ kuśalamakuśalamavyākṛtañca /",
  "SA18jsphustu:25": "evaṃ vācikamānasike vistareṇohye /",
  "SA18jsphustu:26": "karmaiva saṃkleśaḥ karmasaṃkleśaḥ saṃkleśakaratvāt saṃkleśahetutvācca /",
  "SA18jsphustu:27": "kleśasaṃkleśajani[ta]tvā[t] yasya saṃkleśakaratvamavagantavyaṃ,",
  "SA18jsphustu:28": "janmakleśahetutvāt saṃkleśahetutvaṃ /",
  "SA18jsphustu:29": "janma utpattiḥ prādurbhāva ityanarthāntaraṃ /",
  "SA18jsphustu:30": "janmaiva saṃkleśaḥ janmasaṃkleśaḥ janmasaṃkleśaphalatvāt saṃkleśahetutvācca /",
  "SA18jsphustu:31": "yataḥ karmasaṃkleśād rāgiṇāṃ janma vītarāgajanmādarśanāt /",
  "SA18jsphustu:32": "ataḥ kleśakarma saṃkleśakarma saṃkleśaphalatvāt kleśasaṃkleśahetutvācca janmasaṃkleśa ityucyate /",
  "SA18jsphustu:33": "ata eva nirdeśo nālpīyān na ca bhūyān ratnatrayavat /",
  "SA18jsphustu:34": "adhunā tripadyeva bahuvrīhiḥ /",
  "SA18jsphustu:35": "prahīṇāḥ [paritya]ktāḥ apanītāstiraskṛtāḥ aśeṣāḥ nikhilā vāsanāsahitāḥ saṃkleśā kleśa[karma]janmākhyāyena [buddhena] bhagavatā,",
  "SA18jsphustu:36": "sa bhavati prahīṇāśeṣasaṃkleśaḥ /",
  "SA18jsphustu:37": "anena buddhasya bhagavataḥ prahāṇasaṃpadaṃ darśayati /",
  "SA18jsphustu:38": "nanu [prahīṇa]saṃkleśa ityeva vaktavyaṃ, kimaśeṣagrahaṇena? naitadasti /",
  "SA18jsphustu:39": "yadi prahīṇasaṃkleśa ityevocyate, tadā śrāvakapratyekabuddh[ānāmapi] grahaṇaṃ prāpnoti /",
  "SA18jsphustu:40": "te 'pi prahīṇasaṃkleśā bhavanti kliṣṭājñānātyantābhāvāt,",
  "SA18jsphustu:41": "na tu prahīṇāśeṣasaṃkleśāḥ akliṣṭā [jñānātyantābhā]vāt /",
  "SA18jsphustu:42": "tathāpyeṣāṃ pratyekajinaśrāvakāṇāṃ balavaiśā[ra]dyādiṣu [SŚ_3] tathāgatadharmeṣu anekaloka[dhātuga]teṣu deśeṣu atītānāgatabhedabhinneṣu ca na bhavatyevākliṣṭamajñānaṃ /",
  "SA18jsphustu:43": "[kiṃ punaḥ] saṃjānīṣe tvaṃ sāriputra,",
  "SA18jsphustu:44_0": "tathāgatasya śīlaskandhaṃ samādhiskandhaṃ prajñāskandhaṃ vimuktiskandhaṃ vimuktijñāna[darśana]skandhamiti",
  "SA18jsphustu:44_1": "pṛṣṭenoktaṃ- no bhadanteti sūtrāt āryamahāmaudgalyāyanasya svamātṛjanmadeśāparijñānāt",
  "SA18jsphustu:44_2": "ā[rya]sāriputreṇa ca pravrajyāpekṣapuruṣapratyākhyānāt mayūracandrakādiniṣpattikarmaviśeṣāparijñānācceti /",
  "SA18jsphustu:45": "ato mābhūt teṣāṃ grahaṇaṃ /",
  "SA18jsphustu:46": "jñeyaṃ boddhavyaṃ parijñātavyamityanarthāntaraṃ /",
  "SA18jsphustu:47": "niścayena dhīyante avatiṣṭhante asmin bhāvā iti nidhirādhāraḥ /",
  "SA18jsphustu:48": "ambhasāṃ vāriṇāṃ nidhirambhonidhiḥ /",
  "SA18jsphustu:49": "loke hi ambhonidhiśabdo bāhyavastuni prasiddhaḥ /",
  "SA18jsphustu:50": "iha tu tatsādharmyāt yathā mahāsamudro gambhīratvāt atiduruttaratvāccāmbhonidhirucyate,",
  "SA18jsphustu:51": "evaṃ jñeyamapi duṣparijñānāt samastānāvedyatvena duravagāhayatvāt ambhonidhiḥ /",
  "SA18jsphustu:52": "jñeyamevāmbhonidhiḥ jñeyāmbhonidhiḥ /",
  "SA18jsphustu:53": "pāraṃ gacchatīti jñeyāmbho[ni]dhipāragaḥ pārāvāragamanavat /",
  "SA18jsphustu:54": "anenāpi jñānasaṃpadaṃ daśabalasya darśayati /",
  "SA18jsphustu:55": "prahīṇāśeṣasaṃkleśaścāsau jñeyāmbhonidhipāragaśceti prahīṇāśeṣasaṃkleśajñeyāmbho[ni]dhipāragaḥ /",
  "SA18jsphustu:56": "atastaṃ prahīṇāśeṣasaṃkleśajñeyāmbhoni[dhi]pāragaṃ /",
  "SA18jsphustu:57": "tamīdṛgviśiṣṭaṃ buddhaṃ bhagavantaṃ praṇamya kāyavāṅmanobhiriti śeṣaḥ /",
  "SA18jsphustu:58": "samānakartṛkayoḥ kriyayoḥ pūrvakāle 'yaṃ ktvā vidhīyate prāṇamyeti /",
  "SA18jsphustu:59": "yathā snātvā bhuṃkta iti /",
  "SA18jsphustu:60": "ataḥ pṛcchayate kaṃ praṇamya kiṃ kariṣyasītyāha- śrāmaṇerāṇāmācāraḥ saṃgrahīṣyate /",
  "SA18jsphustu:61": "tatra śrāmaṇamuccaṃ nirvāṇapuramīranti gacchantīti śrāmaṇerāḥ /",
  "SA18jsphustu:62": "[SŚ_4] athavā śrāmaṇyamamalo mārgaḥ tamīranti gacchantīti śrāmaṇerāḥ /",
  "SA18jsphustu:63": "śrāmaṇānāmerā dāsā iti kecit /",
  "SA18jsphustu:64": "teṣāṃ kiṃ? ācāraḥ saṃgrahīṣyate /",
  "SA18jsphustu:65": "ācaraṇamācāraḥ akuśalaparivarjanaṃ kuśalabhajanaṃ ceti yo 'rthaḥ /",
  "SA18jsphustu:66": "nanu ca evaṃ sati granthasyācāratvaṃ na prāpnoti kriyārūpatvāt /",
  "SA18jsphustu:67": "naiṣa doṣaḥ /",
  "SA18jsphustu:68": "ācārapratipādako 'pi grantha ācāra ucyata iti upacārāt jātakamālāvat kaṃsavadhavat /",
  "SA18jsphustu:69": "ācarantyasminniti kṛtvā ācāraśabdena śrīghanācārasaṃgraha evākhyāyate /",
  "SA18jsphustu:70": "saṃgrahīṣyata iti saṃgrahaḥ /",
  "SA18jsphustu:71": "kariṣyate āripsata iti yāvat /",
  "SA18jsphustu:72": "mayeti vākyaśeṣaḥ /",
  "SA18jsphustu:73": "anyathā uttamapuruṣeṇaiva nirdeśamakariṣyat, ācāraṃ saṃgrahīṣyāmīti /",
  "SA18jsphustu:74": "saṃkṣepato 'smin śloke buddhasya bhagavataḥ prahāṇasaṃpat jñānasaṃpat,",
  "SA18jsphustu:75": "trailokya śāstṛtvaṃ,",
  "SA18jsphustu:76": "aviparītaśāsanakāraṇañca paridīpitaṃ prahīṇāśeṣasaṃkleśaśabdena jñeyāmbhonidhipāragaśabdena ca /",
  "SA18jsphustu:77": "yataḥ prahīṇāśeṣasaṃkleśatvaṃ prahāṇasaṃpadaṃ nātivartate,",
  "SA18jsphustu:78": "jñeyāmbhonidhipāragatvaṃ ca jñānasaṃpadaṃ /",
  "SA18jsphustu:79": "prahāṇajñānasaṃpajjñāne yo yuktaḥ, sa trailokya gururbhavati yathābhūtaśāstāceti /",
  "SA18jsphustu:80": "prahāṇajñānasaṃpattī trailokya ekaśāstṛtā /",
  "SA18jsphustu:81": "samyakśāsanahetuśca ślokenābhihitaṃ kramāt //",
  "SA18jsphustu:82": "iti saṃgrahaślokaḥ // 1 //",
  "SA18jsphustu:83": "[SŚ_5]",
  "SA18jsphustu:84": "śaraṇaṃ bhavediti vistaraḥ /",
  "SA18jsphustu:85": "nanu cācāraḥ saṃgrahīṣyata iti anantarābhidhānādācāraḥ saṃgrahītavyaḥ kasmāt śaraṇagamanādikamucyate?",
  "SA18jsphustu:86": "yadyapyetacchrāmaṇerāṇāmityanantaraṃ prakṛtaṃ śrāmaṇerāṇāmācāraḥ saṃgrahīṣyata iti /",
  "SA18jsphustu:87": "te ca śrāmaṇerā daśaśikṣā padaparigṛhītā eva prādhānyenābhipretāḥ, na gṛhiṇaḥ /",
  "SA18jsphustu:88": "sa eṣa śrāmaṇeramāvaḥ teṣāṃ śrāmaṇerāṇāṃ kathaṃ bhavati,",
  "SA18jsphustu:89": "yena śrāmaṇerabhāvena samanvāgatānāmācāraḥ saṃgrahīṣyata iti /",
  "SA18jsphustu:90": "ato yathoddeśaḥ tathā nirdeśa iti nyāyāt śrāmaṇerabhāva eva tāvadādau vaktavya ityāha /",
  "SA18jsphustu:91": "śaraṇaṃ gatavāniti ślokaḥ /",
  "SA18jsphustu:92": "tatra trāṇārthaḥ śaraṇārthaḥ /",
  "SA18jsphustu:93": "ata evāha bhagavān-",
  "SA18jsphustu:94": "bahavaḥ śaraṇaṃ yānti parvatāṃśca vanāni ca /",
  "SA18jsphustu:95": "ārāmacaityavṛkṣāṃśca manuṣyā bhayatarjitāḥ //",
  "SA18jsphustu:96": "iti gāthāvacanāt /",
  "SA18jsphustu:97": "gatavāniti prayātavān /",
  "SA18jsphustu:98": "buddhamiti /",
  "SA18jsphustu:99": "yathā dinakarakarodayādāpāditasakalakarṇikārapramuditadvirephavṛndaparipīyamānakamalaṣaṇḍo buddha ityucyate,",
  "SA18jsphustu:100": "evaṃ bhagavānapi bhūtabhāvisāṃpratikādhvanirmuktajñeyabuddhervikāśanāt mohasaṃkocāpagamāt buddha ityucyate / tathā cāha-",
  "SA18jsphustu:101": "trailokye cādhvanirmukte jñeye vikāśanāddhiyaḥ /",
  "SA18jsphustu:102": "vibuddhapratibuddhādvā mohasaṃkocaghātakaḥ // iti /",
  "SA18jsphustu:103": "[SŚ_6]",
  "SA18jsphustu:104": "athavā yaḥ puruṣo vyapanītanidraḥ suptotthito vibuddha ityucyate /",
  "SA18jsphustu:105": "evaṃ bhagavānapi saṃsāramahāśayanādutthitaḥ ajñānanidrāpagamāt bauddhasya jñānasya sākṣātkaraṇādbuddha ityucyate / tathā cāha-",
  "SA18jsphustu:106": "ajñānanidrācchedāttatvajñānasamudbhavāt /",
  "SA18jsphustu:107": "yo vibuddhaḥ sa vai buddho vibuddhapuruṣo yathā // iti /",
  "SA18jsphustu:108": "ajñānatimirapaṭalaparyavanaddhanetrān prāṇino bodhayatīti buddhaḥ,",
  "SA18jsphustu:109": "anuttareṇa jñānena budhyate vā śivamiti buddhaḥ /",
  "SA18jsphustu:110": "sa ca trividhena dharmasāmbhogikena nairmāṇikena ca vyavasthita iti anyatra śāstrāntare nirdiṣṭamiti granthagauravaparihārārthamiti iha nābhidhīyate /",
  "SA18jsphustu:111": "dharmamiti /",
  "SA18jsphustu:112": "svalakṣaṇadhāra[ṇa]svabhāvāt, na dhvaṃsyata iti vā dharmaḥ /",
  "SA18jsphustu:113": "sa ca dvividhaḥ- adhigamasvabhāvaḥ āgamasvabhāvaśceti /",
  "SA18jsphustu:114": "tatrādhigamo bodhipakṣā dharmā anantā anavadyā[ś]ca /",
  "SA18jsphustu:115": "āgamaḥ sūtravinayābhidharmā iti /",
  "SA18jsphustu:116": "eṣa dvividhaḥ dharmaḥ /",
  "SA18jsphustu:117": "saṃghamiti /",
  "SA18jsphustu:118": "catvāraḥ pratipannakāḥ catvāraḥ phalāptāḥ abhedyatvena saṃghagatatvāt aṣṭau mahāpuruṣapudgalāḥ saṃgha ityucyante /",
  "SA18jsphustu:119": "katame punaste aṣṭau?",
  "SA18jsphustu:120": "yaduta strotāpattiphalasākṣātkriyāyai pratipannakaḥ strotāpannakaḥ,",
  "SA18jsphustu:121": "sakṛdāgāmiphalasākṣātkriyāyai pratipannakaḥ sakṛdāgāmī,",
  "SA18jsphustu:122": "anāgāmiphalasākṣātkriyāyai pratipannakaḥ anāgāmī,",
  "SA18jsphustu:123": "arhatphalasākṣātkriyāyai pratipannakaḥ arhanniti / tathā cāha-",
  "SA18jsphustu:124": "buddhe dharme tathā saṃghe mārakoṭiśatairapi /",
  "SA18jsphustu:125": "bhettuṃ na śakyate yasmāt tasmāt saṃgho 'bhidhī(ya)te // iti /",
  "SA18jsphustu:126": "atastaṃ buddhaṃ dharma saṃghaṃ śaraṇaṃ yo ga[ta]vāniti yāvadeṣaḥ śrāmaṇero munermata [SŚ_7] iti anena padena saṃbandhanīyaḥ /",
  "SA18jsphustu:127": "kadācid bhayādināpi śaraṇaṃ gacchatītyata āha /",
  "SA18jsphustu:128": "bhaktitaḥ prasādavegenetyarthaḥ /",
  "SA18jsphustu:129": "atha kimarthamādau pañcaśikṣāpadāni na grāhyante śaraṇagama[nā]didānataḥ /",
  "SA18jsphustu:130": "yo hi tasya śaraṇaṃ gacchati, sa tasyājñāṃ paripālayati nānyaḥ /",
  "SA18jsphustu:131": "ato yadi na pañcaśikṣāpadāni ādau na grāhyante na trīṇi śaraṇagamanādīni pradīyante,",
  "SA18jsphustu:132": "tadā mumukṣuṇā śikṣāpadaparipālanaṃ pratyavajñaiva syāt /",
  "SA18jsphustu:133": "ato mābhūdavajñetyādau śaraṇagamanapradānataḥ /",
  "SA18jsphustu:134": "śikṣāpañcakamādāyeti /",
  "SA18jsphustu:135": "śikṣaṇaṃ śikṣā /",
  "SA18jsphustu:136": "pravṛttinivṛttyātmake śīle vā pratipattirācaraṇaṃ samādānataḥ śīle sammukhīkaraṇamiti yo 'rthaḥ /",
  "SA18jsphustu:137": "śikṣaiva pañcakaṃ śikṣāpañcakaṃ, evaṃ śikṣāpañca[kā]nītyarthaḥ /",
  "SA18jsphustu:138": "kārikābandhānuguṇyācca śikṣāpañcakamityuktaṃ /",
  "SA18jsphustu:139": "kāni punaḥ śikṣāpadāni?",
  "SA18jsphustu:140": "prāṇātipāta-adattādānakāmamithyācāramṛṣāvādasurāmaireyamadyasthānakebhyo viramaṇaṃ /",
  "SA18jsphustu:141": "ādāyeti gṛhītvā /",
  "SA18jsphustu:142": "kiṃ yo 'nupravrajito jinaṃ? ya iti yaḥ puruṣaḥ /",
  "SA18jsphustu:143": "anupravrajita iti paścāt pravrajitaḥ /",
  "SA18jsphustu:144": "kaṃ pratītyāha /",
  "SA18jsphustu:145": "jinaṃ /",
  "SA18jsphustu:146": "jitakleśatvājjinaḥ /",
  "SA18jsphustu:147": "jitātmapāpakā dharmāstenopagaḥ /",
  "SA18jsphustu:148": "jinoktamiti śratervacanāt /",
  "SA18jsphustu:149": "buddhaṃ bhagavantaṃ pravrajitaṃ anupravrajāmīti yo vācamudīrayatītyarthaḥ //",
  "SA18jsphustu:150": "yāvajjīvaṃ vadhasteyamityādi /",
  "SA18jsphustu:151": "yāvajjīvamityanena kālāvadhi darśayati vadhaḥ prāṇātipātaḥ,",
  "SA18jsphustu:152": "steyaṃ cauryaṃ,",
  "SA18jsphustu:153": "maithunaṃ abrahmacaryaṃ,",
  "SA18jsphustu:154": "anṛtavākyaṃ mṛṣāvādaḥ /",
  "SA18jsphustu:155": "vadhaśca steyañca maithunaṃ cānṛtavākyaṃ ceti vadhasteyamaithunānṛtavākyaṃ /",
  "SA18jsphustu:156": "ataḥ kiṃ tasya, kiṃ virata iti paurastyena padena saṃbandhaḥ /",
  "SA18jsphustu:157": "kimetasmādeva yo virataḥ saṃvarī bhaṇyate? netyāha /",
  "SA18jsphustu:158": "kiṃ tarhi madyapānācca /",
  "SA18jsphustu:159": "surāmaireyamadyapānāccetyarthaḥ /",
  "SA18jsphustu:160": "[SŚ_8] atha surāmaireyamadyapānamiti ko 'rthaḥ? surānnāsavaḥ /",
  "SA18jsphustu:161": "maireyaṃ dravyāsavaḥ /",
  "SA18jsphustu:162": "te ca kadācit aprāptamadyasadbhāve bhavata iti /",
  "SA18jsphustu:163": "ato madyagrahaṇaṃ /",
  "SA18jsphustu:164": "pūgaphalakodravādayo madayantīti surāmaireyagrahaṇaṃ /",
  "SA18jsphustu:165": "mahoccairityādi /",
  "SA18jsphustu:166": "śerate 'sminnidrāṃ prayātīti śayanaṃ /",
  "SA18jsphustu:167": "āsyate 'sminniti upaviśanti āsanaṃ /",
  "SA18jsphustu:168": "mahoccaiśca śayanañcāsanañca mahoccaiḥ śayanāsanaṃ /",
  "SA18jsphustu:169": "ataḥ tasmāduccaśayanamahāśayanayoryo 'rthaḥ /",
  "SA18jsphustu:170": "nṛtyāderityādi /",
  "SA18jsphustu:171": "nartanaṃ nṛtyaṃ /",
  "SA18jsphustu:172": "bāhuvikṣepānnartanaṃ nṛtyaṃ /",
  "SA18jsphustu:173": "dvayordordaṇḍayoryadutkṣipya nartanaṃ nṛtyamucyate /",
  "SA18jsphustu:174": "tathā vakṣyate bāhuvikṣepakaṃ nṛtyamiti /",
  "SA18jsphustu:175": "ādiśabdena gītavāditrayorgrahaṇaṃ /",
  "SA18jsphustu:176": "tena nṛtyādiriti nṛtyagītavāditrādityarthaḥ /",
  "SA18jsphustu:177": "uccaiḥ svareṇa gāyanaṃ gītaṃ /",
  "SA18jsphustu:178": "vīṇāveṇumṛdaṅgādivāditravādanaṃ vāditramucyate /",
  "SA18jsphustu:179": "gandhamālyā[dyā]diti /",
  "SA18jsphustu:180": "gandhyata iti gandho ta ityarthaḥ /",
  "SA18jsphustu:181": "upayogo 'tra mālāyāṃ hitaṃ mālyaṃ campakāśokādikusumaṃ /",
  "SA18jsphustu:182": "ādau bhavamādyaṃ /",
  "SA18jsphustu:183": "ādyaśabdena vilepanasya grahaṇaṃ /",
  "SA18jsphustu:184": "tena gandhamālyavilepanādityarthaḥ /",
  "SA18jsphustu:185": "haritālādivarṇena vadanamrakṣaṇaṃ vilepanaṃ /",
  "SA18jsphustu:186": "vibhūṣaṇārtha vilepanaṃ vilepanamiti kṛtvā /",
  "SA18jsphustu:187": "vikālāśanata iti /",
  "SA18jsphustu:188": "atra sūryodayādāramya yāvat keśamātrāna tītako madhyāhnakālaśabdenābhidhīyate /",
  "SA18jsphustu:189": "vigataḥ sa īdṛgvidhaḥ kālo yasyāparāhṇādeḥ sa vikālaḥ /",
  "SA18jsphustu:190": "tasmin kāle 'śanaṃ bhojanaṃ /",
  "SA18jsphustu:191": "tasmādvikālāśanādityarthaḥ /",
  "SA18jsphustu:192": "tatheti /",
  "SA18jsphustu:193": "tathāśabdena yo virataḥ iti saṃbadhyate /",
  "SA18jsphustu:194": "rukmarūpyagrahācceti /",
  "SA18jsphustu:195": "rukmaṃ suvarṇa, rūpyaṃ rajataṃ, tayorgrahaṇaṃ rūkmarūpyagrahaṇa /",
  "SA18jsphustu:196": "ataḥ tasmājjātarūpaparajatapratigrahaṇāditi yāvat /",
  "SA18jsphustu:197": "eṣaḥ śrāmaṇero munermata iti /",
  "SA18jsphustu:198": "yaḥ prāṇātipā[tā]dvirataḥ yāvajjātarūparaja taparigrahāt sa eṣaḥ śrāmaṇero [SŚ_9] munermataḥ /",
  "SA18jsphustu:199": "buddhasya bhagavata iṣṭo 'bhipreta iti yāvat /",
  "SA18jsphustu:200": "yadyapi sarve buddhā bhagavantaḥ kāyavākcittamaunato muniriti sāmānyavācinā muniśabdenābhidhīyante,",
  "SA18jsphustu:201": "tathāpi bhagavataḥ śākyamunergrahaṇaṃ veditavyaṃ /",
  "SA18jsphustu:202": "tat śāsanapratipannatvādasmadādīnāṃ anyadīyaśāsanāntardhānācca /",
  "SA18jsphustu:203": "ślokabandhavaiguṇyāt śākyamunermata iti noktaṃ /",
  "SA18jsphustu:204": "śākyaśabdalopaṃ vā kṛtvā idaṃ nirdiṣṭaṃ mu narmata iti /",
  "SA18jsphustu:205": "yathā satyabhāmābhāmeti /",
  "SA18jsphustu:206_0": "saṃkṣepatastaduktaṃ bhavati- ratnatraye śaraṇaṃ gatvā pañcaśikṣāpadāni parigṛhyabuddha",
  "SA18jsphustu:206_1": "bhagavantaṃ pravrajitamanupravrajāmīti vācamuccārya prāṇātipātādvirato yāvat jātarūparajataparigrahācca",
  "SA18jsphustu:206_2": "sa eṣa śrāmaṇero munermataḥ /",
  "SA18jsphustu:207": "abhipreta iti / āha cātra-",
  "SA18jsphustu:208": "pūrvaṃ triśaraṇa datvā pañcaśikṣāpadā[ni] ca /",
  "SA18jsphustu:209": "keśānapanayet paścāt snāpayecca vratārthinaṃ //",
  "SA18jsphustu:210": "kāṣāyamaṃśukaṃ dadyāt anupravrājayettataḥ /",
  "SA18jsphustu:211": "daśaśikṣāpadānīti prāhurvinayavedinaḥ //",
  "SA18jsphustu:212": "[SŚ_10]",
  "SA18jsphustu:213": "idānīṃ śrāmaṇerabhāvopāyaḥ nirdiśyate /",
  "SA18jsphustu:214": "eṣāṃ śrāmaṇerāṇāmācārasaṃgrahamārabhate /",
  "SA18jsphustu:215": "sakalena śarīreṇetyādi /",
  "SA18jsphustu:216": "tatra śīryante 'sminnaṅgānīti śarīraṃ /",
  "SA18jsphustu:217": "tacca kaścit pradeśo 'pi saṃbhavati ityataḥ sakalagrahaṇaṃ /",
  "SA18jsphustu:218": "tena sakalena śarīreṇa sarveṇa prakāreṇa kāyenetyarthaḥ /",
  "SA18jsphustu:219": "śarīrānyatareṇa veti /",
  "SA18jsphustu:220": "hastapādamastakādisamudāyasyānyatareṇa hastādinetyarthaḥ /",
  "SA18jsphustu:221": "śarīrāvayavena hastapādādinā gṛhītaṃ śarīrapratibaddhaṃ /",
  "SA18jsphustu:222": "śarīravyatiriktena latālaguḍenetyarthaḥ /",
  "SA18jsphustu:223": "na hanyānna mārayet /",
  "SA18jsphustu:224": "kamityāha /",
  "SA18jsphustu:225": "prāṇinaṃ /",
  "SA18jsphustu:226": "prāṇonāma vāyuḥ, so 'syāstīti prāṇī /",
  "SA18jsphustu:227": "sa ca kiṃ viśiṣṭa eva? pañcaśākhādi nirvṛttaḥ parigṛhayate /",
  "SA18jsphustu:228": "ataḥ kalalādiśātane saṃvaratyāgo na bhavati /",
  "SA18jsphustu:229": "prāṇiśabdena ca manuṣyagatiparyāyaḥ eva gṛhayate na prāṇimātraṃ,",
  "SA18jsphustu:230": "sajantukasalilādiparibhoge duṣkṛtavacanāt /",
  "SA18jsphustu:231": "jātivācī vāyaṃ śabdaḥ /",
  "SA18jsphustu:232": "tena strīpuruṣapaṇḍakaṃ pañcaśākhādi[nir]vṛttaṃ mārayataḥ syādeva saṃvaratyāgaḥ /",
  "SA18jsphustu:233": "anena ślokena kāyiko vikramaḥ pratiṣiddho bhavati //",
  "SA18jsphustu:234": "vācikavikramapratiṣedhapadamāha /",
  "SA18jsphustu:235": "mṛtyorvarṇamityādi /",
  "SA18jsphustu:236": "mṛtyurjīvitendriyanirodhaḥ /",
  "SA18jsphustu:237": "tasya varṇaḥ praśaṃsā, taṃ na bhāṣeta /",
  "SA18jsphustu:238": "na vadedityarthaḥ /",
  "SA18jsphustu:239": "kṛtapuṇyo bhavān, udyānayātrā tava paralokagamanamiti śrutvā kaścidātmāna hanyāt /",
  "SA18jsphustu:240": "tadidānīṃ atra duṣkṛtapūrvakaḥ saṃvaratyāga iti pratiṣidhyate /",
  "SA18jsphustu:241": "mṛtyorvarṇa na bhāṣayet, śastrahāraṃ na caiṣayediti /",
  "SA18jsphustu:242": "śastraṃ harati vahatīti vā śastrahāro vadhyaghātakaḥ /",
  "SA18jsphustu:243": "tatra paryeṣayet /",
  "SA18jsphustu:244": "vadhakena māraṇābhiprāyeṇa /",
  "SA18jsphustu:245": "cittena manasā /",
  "SA18jsphustu:246": "māraṇāya māraṇārthaṃ / na niyojayediti //",
  "SA18jsphustu:247": "[SŚ_11]",
  "SA18jsphustu:248": "pūrvoktaparyāyavyatirekai ranyairapi prayogairmārayataḥ saṃvaratyāgo bhavatīti pratipādayannāha /",
  "SA18jsphustu:249": "virekavamanālepeti vistaraḥ /",
  "SA18jsphustu:250": "tatra virekaṃ grastanaṃ, vamanaṃ chardanaṃ /",
  "SA18jsphustu:251": "ālepena varṇānyathātve sati vinaśyati /",
  "SA18jsphustu:252": "viṣaṃ jātimaṃ kṛtrimañca, śastraṃ kuliśādi /",
  "SA18jsphustu:253": "virekaśca vamanaṃ cālepanaṃ cetyādi dvandvaḥ /",
  "SA18jsphustu:254": "teṣāmabhisaṃskaraṇamabhisaṃskṛtiḥ /",
  "SA18jsphustu:255": "tāṃ na kuryāt /",
  "SA18jsphustu:256": "kimartha? prāṇighātāya manuṣyavadhārthaṃ /",
  "SA18jsphustu:257": "na ca garbhasya śā[ta]namiti /",
  "SA18jsphustu:258": "garbhaśātanaṃ na kuryādityarthaḥ /",
  "SA18jsphustu:259": "kecit garbhaśātananimittaṃ virekādikaṃ na kuryāditi nimittasaptamīṃ varṇayanti //",
  "SA18jsphustu:260": "na kevalaṃ amunā prayogeṇa mārayituṃ na labhyate maraṇanimittamātramapi kartuṃ na sulabhyata iti pratipādayannāha /",
  "SA18jsphustu:261": "nimittaṃ na vratī kuryādityādi /",
  "SA18jsphustu:262": "nimittaṃ liṅgaṃ na kuryāt /",
  "SA18jsphustu:263": "ko na kuryādityāha /",
  "SA18jsphustu:264": "vratī /",
  "SA18jsphustu:265": "kaiḥ? svapnolūkādivāśitaiḥ /",
  "SA18jsphustu:266": "svapna iti pañca svapnāḥ /",
  "SA18jsphustu:267": "svapnālīkānantācīrṇā satyākhyaṃ svapnapañcakamiti vacanāt /",
  "SA18jsphustu:268": "ulūkādīnāṃ pakṣiṇāṃ, vāśitāni ruditāni /",
  "SA18jsphustu:269": "svapnāśca ulūkādivāśitāni cetyarthaḥ /",
  "SA18jsphustu:270": "taiḥ /",
  "SA18jsphustu:271": "ādiśabdena nāmagotradānādīnāṃ grahaṇaṃ /",
  "SA18jsphustu:272": "tacca trividhaṃ dharmāmiṣābhayabhedena /",
  "SA18jsphustu:273": "āmiṣadānamapi dvividhaṃ vāhyādhyātmikabhedena /",
  "SA18jsphustu:274": "dauḥśīlaṃ śīlaviratiḥ prakṛtisāvadyāt prajñaptisāvadyāt bhagavatā pratiṣiddhādvikālabhojanādeḥ duḥkhatāpopa śamanādapratisārā dinā prahlāditvena śītalatvācchīlaṃ,",
  "SA18jsphustu:275": "sukhaṃ śīlasamādānaṃ kāyo na paritapyata iti gāthāvacanāt /",
  "SA18jsphustu:276": "śītībhāvaṃ nirvāṇakrameṇa lātītiśīlaṃ /",
  "SA18jsphustu:277": "phalāni catvāri srotāpattiphalaṃ sakṛdāgāmiphalaṃ anāgāmiphalaṃ arhatphalaṃ /",
  "SA18jsphustu:278": "[SŚ_12] phalānāmāptirlābhaḥ /",
  "SA18jsphustu:279": "dānañca śīlañca phalāptiśceti dānaśīlaphalāpta[ya]ḥ /",
  "SA18jsphustu:280": "ataḥ tābhiriti saṃbandhaḥ /",
  "SA18jsphustu:281": "vadhakenāpi cittena bhrāntyā mārayataḥ saṃvaratyāgo na bhavatī ti darśayannāha /",
  "SA18jsphustu:282": "madhyapaścātpurogeṣviti vistaraḥ /",
  "SA18jsphustu:283": "madhye paścāt puro gacchantīti madhyapaścātpurogāḥ /",
  "SA18jsphustu:284": "atasteṣu madhyapaścātpurogeṣu manuṣyeṣu gacchatsu yatraiva vadhakaṃ manaḥ yasminneva puruṣe vadhakacittaṃ tameva puruṣaṃ dhnato mārayataḥ /",
  "SA18jsphustu:285": "asyeti śrāmaṇerasya /",
  "SA18jsphustu:286": "hiṃsā prāṇivadhaḥ /",
  "SA18jsphustu:287": "nānyaṃ tasmātpuruṣādanyaṃ puruṣaṃ bhrāntyā mārayataḥ asya hiṃsā na bhavatītyarthaḥ /",
  "SA18jsphustu:288": "ka evamāha /",
  "SA18jsphustu:289": "ityato bravīti /",
  "SA18jsphustu:290": "āha sarvavit /",
  "SA18jsphustu:291": "sarvaṃ vettīti sarvavit, bhagavān buddhaḥ /",
  "SA18jsphustu:292": "sa evamāhetyanenāptāgamaṃ darśayati //",
  "SA18jsphustu:293": "anyadapi prayogāntaraṃ na kāryaṃ māraṇāyeti darśayannāha /",
  "SA18jsphustu:294": "kūṭetyādi /",
  "SA18jsphustu:295": "kūṭamiti pāśaṃ varṇayanti /",
  "SA18jsphustu:296": "avamārthamiti pāśayantraṃ /",
  "SA18jsphustu:297": "avaṣṭambhamiti yantrameva, yena sahasākramya hanyāt /",
  "SA18jsphustu:298": "avapayamiti avapātaṃ varṇayanti /",
  "SA18jsphustu:299": "mantribhiḥ mantraprabhāvena mṛtake piśācādipraveśanaṃ vetālaḥ /",
  "SA18jsphustu:300": "kūṭādīnāmabhisaṃskaraṇamabhisaṃskṛtiḥ /",
  "SA18jsphustu:301": "tāmavapayañca kiṃ na kuryāt? māraṇāya śarīriṇāṃ sattvānāṃ / anyathā tu na doṣaḥ /",
  "SA18jsphustu:302": "kūṭakaṃ pāśamityāhuḥ avamārthaṃ pāśayantrakaṃ /",
  "SA18jsphustu:303": "avapayamavapā tañca stambhākhyaṃ yantrameva ca //",
  "SA18jsphustu:304": "iti saṃgrahaślokaḥ //",
  "SA18jsphustu:305": "[SŚ_13]",
  "SA18jsphustu:306": "mṛtyuhetoḥ sthānopadeśamātramapi kartuṃ na labhyate iti darśayitumāha /",
  "SA18jsphustu:307": "taskaretyādi /",
  "SA18jsphustu:308": "taskaraḥ cauraḥ /",
  "SA18jsphustu:309": "ahiḥ sarpaḥ /",
  "SA18jsphustu:310": "senā yuddhāya ekatra sannipātaḥ /",
  "SA18jsphustu:311": "śeṣaṃ sugamaṃ /",
  "SA18jsphustu:312": "caurādibhyo bhayaṃ yatra yasmin mārge pathi bhavati tasya panthānaṃ dehināṃ prāṇināṃ nāśāya vināśārthaṃ yatirna kathayet //",
  "SA18jsphustu:313": "viṣamanadīpratāraṇamapi tartuṃ na kalpayati tamiti darśayitumāha /",
  "SA18jsphustu:314": "bhujagetyādi /",
  "SA18jsphustu:315": "bhujābhyāṃ gacchatīti bhujagaḥ sapaḥ /",
  "SA18jsphustu:316": "āvarto vegī /",
  "SA18jsphustu:317": "bhujagaścāvartakaśceti dvandvaḥ /",
  "SA18jsphustu:318": "teṣāṃ bhayaṃ /",
  "SA18jsphustu:319": "yatra yasyā nadyāḥ tīrthe bhayaṃ bhavet tattīrthaṃ na prakāśayet //",
  "SA18jsphustu:320": "kiñca rājñā vā yatra ghātyate tanmārgaṃ na prakāśayediti daṇḍādidānapratiṣedhopāyena paraṃ ghātayituṃ na kṣamata iti darśayitumāha /",
  "SA18jsphustu:321": "kiñcidbhūpataya ityādi /",
  "SA18jsphustu:322": "bhūḥ pṛthvī, tāṃ pālayatīti bhapatiḥ rājā /",
  "SA18jsphustu:323": "bhūpataye rājñe kiñcidapi mā dāstvaṃ /",
  "SA18jsphustu:324": "kiñcidapi dravyaṃ mā dāsyasītyarthaḥ /",
  "SA18jsphustu:325": "varaṃ jīvitaṃ tyajeti /",
  "SA18jsphustu:326": "jīvitaparityāgaṃ varaṃ kuru tvamityarthaḥ /",
  "SA18jsphustu:327": "ityevaṃ samucitaṃ pratyāyādānārtha pratibaddhasya puruṣa syāntike 'yuktaṃ ayuktarūpaṃ vacanaṃ na vadedityeke /",
  "SA18jsphustu:328": "bhadantaparahitaghoṣastvāha /",
  "SA18jsphustu:329": "ā /",
  "SA18jsphustu:330": "samantāt sarvatra kārye niyuktaḥ ityāyuktaḥ vyāpṛtaka ucyate,",
  "SA18jsphustu:331": "tenāyuktena baddhaḥ saṃruddha yo 'nyaḥ puruṣaḥ tasmin baddhāyukte puruṣe ityevaṃ na vadet /",
  "SA18jsphustu:332": "varaṃ mriyasva mā tvaṃ kiñcit dravyaṃ rājñe dehīti /",
  "SA18jsphustu:333": "anyathā hi yaḥ saruddho vyāpṛtakaḥ tasmin baddhāyukta ityevaṃ na vadedityarthaḥ pūrvavat /",
  "SA18jsphustu:334": "anyathā varaṃ mriyasva mā tvaṃ kiñcidayuktāya dehi ityuktaṃ syāt /",
  "SA18jsphustu:335": "na bhūpataya iti niyuktairnānyasya puruṣasya baddhatvāt //",
  "SA18jsphustu:336": "sabhayaṃ layanaṃ vadhakacittenopadeṣṭuṃ na kalpata iti darśayannāha /",
  "SA18jsphustu:337": "bhujagetyādi /",
  "SA18jsphustu:338": "atra vihāraśabdena layanamevocyate viharantyasminniti kṛtvā /",
  "SA18jsphustu:339": "tenāyaṃ vākyārtho jāyate",
  "SA18jsphustu:340": "/ [SŚ_14] yasmin layane sarpādibhayaṃ bhavati tadvadhakābhi prāyeṇāgantukāyabhikṣave noddiśet /",
  "SA18jsphustu:341": "ya uddiśati tasya duṣkṛtaṃ bhavati asati maraṇe, maraṇe tu saṃvaratyāgo bhavati //",
  "SA18jsphustu:342": "marjārādivyapadeśenāpi śatru mārayannayatirbhavatīti pratipādayitumāha /",
  "SA18jsphustu:343": "vyāghrādivyapadeśenetyādi /",
  "SA18jsphustu:344": "yaḥ śrāmaṇeraḥ śaṭhajātīyaḥ vyāghraṃ hanmīti vyapadeśaṃ kṛtvā śatruṃ hanyāt sa vihārād ghaṭṭanīyaḥ /",
  "SA18jsphustu:345": "āśu śīghraṃ /",
  "SA18jsphustu:346": "asau cellakairnirdvāraṇīyaḥ /",
  "SA18jsphustu:347": "vairiṇi mṛte satīti boddhavyaṃ //",
  "SA18jsphustu:348": "adhārmikakriyākāramapi pratiṣedhayati tathā kāryamityādinā /",
  "SA18jsphustu:349": "tathā kartavyaṃ yathā na jovedekāpyariḥ śatruriti /",
  "SA18jsphustu:350": "evamarīn śatrūn /",
  "SA18jsphustu:351": "yatiḥ /",
  "SA18jsphustu:352": "adharmyā na kriyā, adhārmikakriyākāro na kāryaḥ /",
  "SA18jsphustu:353": "saṃsmṛtya krakacopama iti /",
  "SA18jsphustu:354": "krakacena karayantreṇa upamā yasmin mṛte tadevamucyate /",
  "SA18jsphustu:355": "tattu saṃsmṛtya kiṃ? adhārmikakriyākāro na kārya iti saṃbandhaḥ /",
  "SA18jsphustu:356": "paraprayogeṇāpi mārayannayatirbhavatīti darśayati /",
  "SA18jsphustu:357": "vadhā ityādi /",
  "SA18jsphustu:358": "eko dvau trayo vāpi ye śrāmaṇerā vadhīkṛtā māraṇābhiprāyato /",
  "SA18jsphustu:359": "yugapadekakālaṃ /",
  "SA18jsphustu:360": "tat prayoga iti /",
  "SA18jsphustu:361": "ghātayituṃ /",
  "SA18jsphustu:362": "śrāmaṇerasya prayogeṇa manuṣyaṃ mārayati, te vihārānnāśayitavyāḥ //",
  "SA18jsphustu:363": "[SŚ_15]",
  "SA18jsphustu:364": "ebhiraṅgairmanuṣyavadho bhavatīti darśayan parāṃścodayannāha /",
  "SA18jsphustu:365": "upakrama ityādi /",
  "SA18jsphustu:366": "tatra śastrādigrahaṇamupakramaḥ /",
  "SA18jsphustu:367": "manuṣyo 'yamiti saṃjñā nṛsaṃjñā /",
  "SA18jsphustu:368": "kadācidupakramaṃ karoti nṛsaṃjñānavati na tvasau manuṣya ityāha /",
  "SA18jsphustu:369": "nara iti /",
  "SA18jsphustu:370": "yadyasau manuṣyo bhavati /",
  "SA18jsphustu:371": "kadācidetāni trīṇyaṅgāni saṃbhavanti, na vadhakacetaneti /",
  "SA18jsphustu:372": "ato vadhakacetanāvacanaṃ /",
  "SA18jsphustu:373": "kadācidupakramaḥ prajñāyate,",
  "SA18jsphustu:374": "nṛsaṃjñā vadhakace[ta]nāvān ca naro bhavate,",
  "SA18jsphustu:375": "na tu jīvitādvyaparopayatīti /",
  "SA18jsphustu:376": "ata āha /",
  "SA18jsphustu:377": "jīvitasya kṣayaśceti /",
  "SA18jsphustu:378": "tadupakrama ityekamaṅgaṃ,",
  "SA18jsphustu:379": "nṛsaṃjñā ceti dvitīyamaṅgaṃ,",
  "SA18jsphustu:380": "nara iti tṛtīyamaṅgaṃ,",
  "SA18jsphustu:381": "vadhakacetaneti caturthamaṅgaṃ,",
  "SA18jsphustu:382": "jīvitakṣayaśceti pañca[mama]ṅgaṃ ityetāni pañcāṅgāni nṛghātane manuṣyavadhe veditavyāni /",
  "SA18jsphustu:383": "kecittu mandadhiyaḥ prāhuḥ /",
  "SA18jsphustu:384": "nare vadhakacetaneti saptamyantaṃ paṭhanti /",
  "SA18jsphustu:385": "teṣāṃ pañcāṅgāni na siddhyanti nare vadhakacetanetyasya padasyaikāṅgatvāt /",
  "SA18jsphustu:386": "vinayaśca tairvilopito bhavati /",
  "SA18jsphustu:387": "eṣa hi vinaye nirdeśaḥ /",
  "SA18jsphustu:388": "prāṇī ca bhavati,",
  "SA18jsphustu:389": "prāṇisaṃjñī ca bhavati,",
  "SA18jsphustu:390": "vadhakacittañca pratyupasthitaṃ bhavati,",
  "SA18jsphustu:391": "upakramañca karoti,",
  "SA18jsphustu:392": "jīvitā dravyaparopito bhavati iyatā prāṇātipātī bhavati /",
  "SA18jsphustu:393": "atra ca prāṇī bhavati ityādi sarvaḥ prathamānto nirdeśaḥ /",
  "SA18jsphustu:394": "tathā kārikāntareṇāpi upakrama iti nṛsaṃjñāvadhakacetaneti prathamāntanirdeśaḥ kṛtaḥ /",
  "SA18jsphustu:395": "tasmāt prathamānta eva nirdeśaḥ avagantavyaḥ //",
  "SA18jsphustu:396": "viṣaśastrādiprayogeṇāpi mārayituṃ na nirdiśyata iti darśayannāha /",
  "SA18jsphustu:397": "śrāmaṇeretyādi /",
  "SA18jsphustu:398": "yadviṣaśastrādi yatinā prayuktaṃ narasya nāśāya,",
  "SA18jsphustu:399": "yadi tenaiva prayogeṇa naro mriyate tadāsau prayoktāsaṃvarī saṃvarādbhraśyate /",
  "SA18jsphustu:400": "athānyadīyena tadā neti anenāsyāpattirbhavatīti kathayati //",
  "SA18jsphustu:401": "[SŚ_16]",
  "SA18jsphustu:402": "avakrītādirityādi /",
  "SA18jsphustu:403": "eṣa yatiḥ kenacidavakrīto bhavati /",
  "SA18jsphustu:404": "yo bhṛtako vā sa vinayānabhijñatvāt, vinayajño 'pi cānusmaraṇāt /",
  "SA18jsphustu:405": "ādiśabdena dveṣābhibhavāt /",
  "SA18jsphustu:406": "avakrītādeḥ saṃvaratyāgo [na] bhavatīti matvā naraṃ mārayet /",
  "SA18jsphustu:407": "mārayan saṃvarakṣobhalābhī bhavati /",
  "SA18jsphustu:408": "nonmattādikaḥ /",
  "SA18jsphustu:409": "unmattavikṣiptacetasastu śrāmaṇerā mārayanto na dauḥ śīlyabhājo bhavanti smṛterabhāvāt /",
  "SA18jsphustu:410": "sattvapīḍākriyāyāḥ kāraṇamāha /",
  "SA18jsphustu:411": "kāyetyādinā /",
  "SA18jsphustu:412": "kaṃ ruṇaddhīti karuṇā /",
  "SA18jsphustu:413": "tasyāṃ bhavāḥ kāruṇikāḥ /",
  "SA18jsphustu:414": "tathā hi paraduḥkhaduḥkhino buddhā bhagavantaḥ,",
  "SA18jsphustu:415": "taiḥ kāruṇikaiḥ maitraṃ kāyakarma maitraṃ vākkarma maitraṃ manaḥ karma prāṇiṣu sattveṣu sarvadā sarvasmin kāle kartavyaṃ yatinā śrāmaṇereṇeti /",
  "SA18jsphustu:416": "evamuktamabhihitaṃ /",
  "SA18jsphustu:417": "yasmāt yataḥ kāraṇāt /",
  "SA18jsphustu:418": "asmādanantaroktāddhetoḥ kimityāha /",
  "SA18jsphustu:419": "na sattvān pīḍayediti ślokaḥ /",
  "SA18jsphustu:420": "sattvānāṃ pīḍāṃ na kuryāt /",
  "SA18jsphustu:421": "kairityāha /",
  "SA18jsphustu:422": "dārurajjvayaścarmabandhanaiḥ /",
  "SA18jsphustu:423": "tatra dāru kāṣṭhaṃ /",
  "SA18jsphustu:424": "rajju guṇamayī kriyā /",
  "SA18jsphustu:425": "ayo lohaḥ /",
  "SA18jsphustu:426": "carma vadadhrī /",
  "SA18jsphustu:427": "teṣāṃ bandhanāni atastaiḥ /",
  "SA18jsphustu:428": "analo 'gniḥ /",
  "SA18jsphustu:429": "jalañcānalaśca jalānalau /",
  "SA18jsphustu:430": "tatra nimajjajjalaṃ jalānalapraveśaḥ /",
  "SA18jsphustu:431": "anu tyaktaṃtasya tyajanaṃ anutyāgaḥ /",
  "SA18jsphustu:432": "ādiśabdena viṣabhakṣaṇādikaṃ grāhayati /",
  "SA18jsphustu:433": "jalānalapraveśaścānutyāgaśceti dvandvaḥ /",
  "SA18jsphustu:434": "tasminna niyojayet //",
  "SA18jsphustu:435": "kṛmigorūpetyādi /",
  "SA18jsphustu:436": "kṛmigīrūpādīnāṃ vihiṃsanaṃ mithyājīvaśca karṣaṇe sati yasmāt kāraṇāt bhavati tasmāddhetoḥ karṣaṇa dūrādeva tyajet //",
  "SA18jsphustu:437": "[SŚ_17]",
  "SA18jsphustu:438": "nāṅkayedomahiṣyādi /",
  "SA18jsphustu:439": "gomahiṣyādirnāṅkayitavyo, na cāsya gomahiṣyādernāsikāṃ vedhayet, na ca vetrādinā tāḍayet //",
  "SA18jsphustu:440": "uddiśyetyādi /",
  "SA18jsphustu:441": "śrāmaṇeramuddiśya matsyādikaṃ jīvitādvyaparopayet /",
  "SA18jsphustu:442": "vyaparopya tasya māṃsena yadvyañjanaṃ kṛtaṃ tat bhakṣayato yateḥ śrāmaṇerasya yasmānnighṛṇaṃ niṣkṛpaṃ cittaṃ jāyate /",
  "SA18jsphustu:443": "ataḥ kadācit uddiśya kṛtaṃ bhakṣayan lobhānalenāpūryamāṇaḥ prāṇivadhamapi kuryāt iti hiṃsā yasya saṃbhāvyate /",
  "SA18jsphustu:444": "tasmāduddiśya kṛtaṃ na bhakṣaṇīyamityabhiprāyaḥ //",
  "SA18jsphustu:445": "taduddiśya kṛtaṃ kathaṃ boddhavyamityāha /",
  "SA18jsphustu:446": "jñeyaṃ tu tribhirākārairityādi /",
  "SA18jsphustu:447": "abhrāntimatā nirīkṣitena śrutena śaṅkitena vā taduddiśya kṛtaṃ boddhavyaṃ /",
  "SA18jsphustu:448": "eṣāmeva padānāṃ lakṣaṇaṃ cikīrṣurāha /",
  "SA18jsphustu:449": "īkṣitaṃ yat svayaṃ dṛṣṭamityādi /",
  "SA18jsphustu:450": "ātmanāyaddṛṣṭaṃ tadīkṣitamucyate /",
  "SA18jsphustu:451": "pratyāyitenāvisaṃvādakena tu yaduktaṃ tat śrutamucyate //",
  "SA18jsphustu:452": "āśaṅkāmadhikṛtyāha /",
  "SA18jsphustu:453": "gṛhābaddhetyādi /",
  "SA18jsphustu:454": "gṛhābaddhā ye pakṣimṛgaśūkarādayaḥ teṣāṃ yat pakṣaśṛṅgādi [tad]darśanāt- kimete mṛgapakṣiśūkarādayo mamoddiśya hatā na veti āśaṅkā utpadyate /",
  "SA18jsphustu:455": "satyāmāśaṅkāyāṃ dānapatiḥ praṣṭavyaḥ- kimete mamoddiśya hatā na veti /",
  "SA18jsphustu:456": "pṛṣṭo dātetyādi /",
  "SA18jsphustu:457": "yadidaṃ dānapatiḥ pṛṣṭaḥ sannevaṃ vadet- tvannimittaṃ tavārthe 'mī mṛgādayo hatā iti /",
  "SA18jsphustu:458": "evaṃ sati tasmin gṛhe na bhuñjīta /",
  "SA18jsphustu:459": "uddiśya kṛtatvāttasyeti bhāvaḥ /",
  "SA18jsphustu:460": "virataḥ prāṇināṃ vadhādityanena gṛhītaśikṣasyāyaṃ pratiṣedho netarasyeti darśayati /",
  "SA18jsphustu:461": "śyenakādihatā vetyādi /",
  "SA18jsphustu:462": "atha sa dānapatirevaṃ [SŚ_18] kuryāt /",
  "SA18jsphustu:463": "śyenakādibhiramī hatā mṛtāḥ pakṣiṇo hatāḥ /",
  "SA18jsphustu:464": "śāliyavamudbhakṣaṇādvā mṛtāḥ /",
  "SA18jsphustu:465": "mātāpitroryajñasya kṛte hatā ityevaṃ sati doṣāsti nāśnatāṃ /",
  "SA18jsphustu:466": "evaṃ dātari bruvāṇe sati bhuñjānānāṃ na kaściddoṣo bhavatītyarthaḥ //",
  "SA18jsphustu:467": "ekaṃ śrīghanamuddiśyetyādi /",
  "SA18jsphustu:468": "yadyekaṃ śrāmaṇeramārabhya kṛtaṃ matsyādikaṃ māsaṃ vyañjanaṃ tadanyeṣāmapi śrāmaṇerāṇāṃ yatīnāṃ bhogāya na kalpate /",
  "SA18jsphustu:469": "bhikṣubhikṣuṇyopāsakopāsikānāṃ samuddiśya kṛtañca yattadapi paribhogāya na kalpate /",
  "SA18jsphustu:470": "nādeyādi jalamityādi /",
  "SA18jsphustu:471": "nadyāmbhavaṃ nādeyaṃ /",
  "SA18jsphustu:472": "kiṃ tat? jalaṃ /",
  "SA18jsphustu:473": "ādiśabdena tāḍāgādīnāṃ grahaṇaṃ /",
  "SA18jsphustu:474": "kīdṛśaṃ? sajantukaṃ saprāṇakaṃ /",
  "SA18jsphustu:475": "tat saprāṇakamiti jānannapi na pibet /",
  "SA18jsphustu:476": "ko na pibedityāha /",
  "SA18jsphustu:477": "vratī /",
  "SA18jsphustu:478": "jānanniti vacanāt /",
  "SA18jsphustu:479": "ajñāne na doṣaḥ /",
  "SA18jsphustu:480": "nātra jantuśabdena matsyādayaḥ parigṛhyante teṣāṃ vivecanakṣamatvāt /",
  "SA18jsphustu:481": "kintu jantavo 'tra matāḥ sūkṣmāḥ /",
  "SA18jsphustu:482": "jantavaḥ prāṇinaḥ /",
  "SA18jsphustu:483": "sūkṣmāḥ adṛśyāḥ /",
  "SA18jsphustu:484": "atrāsmin śikṣāpadematāḥ abhipretāḥ /",
  "SA18jsphustu:485": "yathā katama ityāha /",
  "SA18jsphustu:486": "trasikormiṅkarādayaḥ /",
  "SA18jsphustu:487": "urmikara ityevamādaya iti yāvat /",
  "SA18jsphustu:488": "atha kimarthamiyaṃ kārikā pṛthak vyavasthāpyate?",
  "SA18jsphustu:489": "yāvatā vṛkṣasekagurusnānaṃ kuryānnāśuddhavāriṇā ityasyāṃ kārikāyāṃ saprāṇakena vṛkṣasekādipratiṣedhādayamapi kāryo 'vagata eva /",
  "SA18jsphustu:490": "yatra hi sekaḥ pratiṣidhyate sutarāṃ tatra pānapratiṣedhaḥ /",
  "SA18jsphustu:491": "satyametadanusaṅgato na mukhyataḥ /",
  "SA18jsphustu:492": "na atra mukhākāreṇa māraṇābhiprāyo 'sti pātukāmatāyāḥ prādhānyāt /",
  "SA18jsphustu:493": "ataḥ pṛthageva sthāpitā iyaṃ kārikā /",
  "SA18jsphustu:494": "kiñcārthotpattivaśānna [SŚ_19] likhitetyadoṣaḥ arthotpattiprabhāvatvādvinayasyeti kṛtvā /",
  "SA18jsphustu:495": "vārītyādi /",
  "SA18jsphustu:496": "jalaṃ pāvayituṃ dharmakaraṅkaṃ khallakasahitaṃ sthāpayet /",
  "SA18jsphustu:497": "antaśo 'gatyā kośo 'pyadhiṣṭheya iti adhiṣṭhātavya ityarthaḥ /",
  "SA18jsphustu:498": "kasya kośo 'dhiṣṭhātavyaḥ ityāha /",
  "SA18jsphustu:499": "suvāsasaḥ /",
  "SA18jsphustu:500": "satpaṭasyetyarthaḥ /",
  "SA18jsphustu:501": "kimartha? vighātaparihārārtha /",
  "SA18jsphustu:502": "duṣkṛtaparihāraṃ cetyadhyāhāryaṃ //",
  "SA18jsphustu:503": "divyanetretyādi /",
  "SA18jsphustu:504": "divi bhavaṃ divyaṃ /",
  "SA18jsphustu:505": "kiṃ tat? netraṃ cakṣuḥ /",
  "SA18jsphustu:506": "divye netre yasya sa divyanetraḥ /",
  "SA18jsphustu:507": "andhaḥ cakṣurindriyarahitaḥ /",
  "SA18jsphustu:508": "divyanetrasyāndhasya śrāmaṇerasya neṣṭaṃ nābhihitaṃ /",
  "SA18jsphustu:509": "kiṃ tanneṣṭamityāha /",
  "SA18jsphustu:510": "jalapratyavekṣaṇaṃ /",
  "SA18jsphustu:511": "yuktaṃ tāvat andhasya jalapratyavekṣaṇapratiṣedhaḥ sāmarthyābhāvāt /",
  "SA18jsphustu:512": "atha divyanetrasya kasmāt pratiṣedhaḥ?",
  "SA18jsphustu:513": "sa hi pṛthivyāśritānapi prāṇakān sūkṣmāntarakārūpikān paśyati /",
  "SA18jsphustu:514": "ata āha śaṅkāparihārārthadivyacakṣuṣaḥ pratiṣedhaḥ /",
  "SA18jsphustu:515": "bhadantaḥ prajñāsiṃha āha- divyacakṣuṣaḥ kumataya ityucyante /",
  "SA18jsphustu:516": "tathāvidharūpatvāt /",
  "SA18jsphustu:517": "pṛthagjanānāṃ pratyavekṣaṇaṃ na syāt /",
  "SA18jsphustu:518": "ataḥ pratiṣedhakaraṇamiti /",
  "SA18jsphustu:519": "nanu cāndhasya jalapratyavekṣā sāmarthyābhāvādeva na bhaviṣyati, kimanena pratiṣedhena prayojanaṃ?",
  "SA18jsphustu:520": "prasannākṣasya darśanasaṃbhavāt pratiṣedhamiti vinayavido varṇayanti //",
  "SA18jsphustu:521": "kena tarhi jalaṃ pratyavekṣaṇīyamityāha /",
  "SA18jsphustu:522": "hastetyādi /",
  "SA18jsphustu:523": "hastasyāṅguṣṭhāgre āvartā sūkṣmarekhā tāṃ draṣṭuṃ śīlaṃ yasya sa [ta]thoktaḥ, tasya na nivāryate /",
  "SA18jsphustu:524": "anivāryamiti yāvat /",
  "SA18jsphustu:525": "anenaiva timirikāṇāṃ pratiṣe[dha]yanti //",
  "SA18jsphustu:526": "tena hastapaścimakāvartadarśinā kiyantaṃ kālaṃ pratyavekṣaṇīyamiti āha /",
  "SA18jsphustu:527": "[SŚ_20] locanasyetyādi /",
  "SA18jsphustu:528": "locanasyākṣṇorvibhramo mā bhūditi kṛtvā ciraṃ bahukālaṃ na [pa]śyet na nirīkṣayet /",
  "SA18jsphustu:529": "neti pratiṣedhaḥ /",
  "SA18jsphustu:530": "taditi jalaṃ /",
  "SA18jsphustu:531": "cirapratiṣedhādeva pratyavekṣaṇī[yaṃ] ityāha /",
  "SA18jsphustu:532": "kalpamātraṃ na vai kuryādityādi /",
  "SA18jsphustu:533": "māyā paravañcanā /",
  "SA18jsphustu:534": "śāṭhayañcittakauṭilyaṃ yena tathābhūtaṃ nāviṣkaroti asphuṭaṃ pratipadya /",
  "SA18jsphustu:535": "māyā ca śāṭhayañca māyāśāṭhaye /",
  "SA18jsphustu:536": "ataḥ tābhyāṃ samanvitaḥ /",
  "SA18jsphustu:537": "saṃkalpamātrakaraṇāya nāsyaivaṃ pratyavekṣaṇīyaṃ /",
  "SA18jsphustu:538": "kālaniyamastarhi kartavyaḥ ityāha /",
  "SA18jsphustu:539": "yenāntareṇetyādi /",
  "SA18jsphustu:540": "yāvat kālāntareṇa ṣaṣṭyabdaḥ ṣaṣṭivarṣaḥ kuñjaro hastī paribhramyate /",
  "SA18jsphustu:541": "śakaṭaṃ vā vaṃśapūrṇaṃ yāvatā kālena kālāntareṇa bhramati, sa īdṛgvidhakāla ityarthaḥ /",
  "SA18jsphustu:542": "salilekṣaṇe jalapratyavekṣaṇe veditavyaḥ //",
  "SA18jsphustu:543": "ūrdhvetyādi /",
  "SA18jsphustu:544": "ūrdhvā ca adharā ca madhyamā ca ūrdhvādhomadhyamāḥ /",
  "SA18jsphustu:545": "tistraḥ kiṃ? bhūmayaḥ /",
  "SA18jsphustu:546": "kasya? salilasya /",
  "SA18jsphustu:547": "śuddhimāyāti yā yā bhūriti /",
  "SA18jsphustu:548": "āsāṃ tisṛṇāmapi bhūmīnāṃ madhye yā yā bhūḥ śuddhimāyāti niḥ prāṇakā bhavati, kāryaṃ kuryāttayā /",
  "SA18jsphustu:549": "tayā bhūmyeti saṃbandhaḥ //",
  "SA18jsphustu:550": "yatra ityādi /",
  "SA18jsphustu:551": "yasyāṃ nadyāṃ puṣkariṇyāṃ vā,",
  "SA18jsphustu:552": "sthūlā mahāntaḥ prāṇakā karatalahatāḥ hastena hatāḥ santaḥ adhaḥ sthalaṃ yānti tatra jalaṃ grahītavyaṃ,",
  "SA18jsphustu:553": "na cet srāvayitavyamiti /",
  "SA18jsphustu:554": "cecchabdo yadyarthe /",
  "SA18jsphustu:555": "yadi karatalāhatāḥ santaḥ prāṇino 'dho [na] yānti tadā srāvayitavyaṃ tadudakaṃ /",
  "SA18jsphustu:556": "kayā? pañcāṅgulikayā /",
  "SA18jsphustu:557": "pañcabhiraṅgulībhiḥ ityarthaḥ /",
  "SA18jsphustu:558": "bhaveyuru[da]kamityādi /",
  "SA18jsphustu:559": "yasminnudake prāṇinaḥ kare lagnā uttiṣṭhanti na tatra pāṇipādāsyavastrādikaṃ kṣālayedyatiriti /",
  "SA18jsphustu:560": "āsyaṃ mukhaṃ /",
  "SA18jsphustu:561": "sugamatvānna vibhaktaṃ //",
  "SA18jsphustu:562": "kule ityādi //",
  "SA18jsphustu:563": "kule yaḥ śrāmaṇeraḥ bhojanāya nimantritaḥ,",
  "SA18jsphustu:564": "tena tatra gatvā praṣṭavyaṃ- kimatra jalaṃ srāvitaṃ na veti /",
  "SA18jsphustu:565": "neti cet, saṃjñiko [SŚ_21] vācyaḥ- srāvayeti /",
  "SA18jsphustu:566": "yadi pṛṣṭaḥ san dānapatiḥ bravīti na srāvitamiti, tadā saṃjñiko vācyaḥ /",
  "SA18jsphustu:567": "saṃjñāsyāstīti saṃjñikaḥ, sa viśiṣṭa eva gṛhyate /",
  "SA18jsphustu:568": "yaḥ srāvaṇāya kuśalaḥ sa vaktavyaḥ /",
  "SA18jsphustu:569": "kimiti /",
  "SA18jsphustu:570": "etatsaprāṇakaṃ jalaṃ srāvayeti /",
  "SA18jsphustu:571": "itaro na tu /",
  "SA18jsphustu:572": "yaḥ stha[vi]rataraḥ parisrāvayituṃ na jānāti, sa srāvayeti na vaktavyaḥ /",
  "SA18jsphustu:573": "yaḥ vakti, tasya duṣkṛtaṃ syāt /",
  "SA18jsphustu:574": "yadi tathaiko 'pi srāvaṇāya kuśalo na bhavati, tadā kiṃ kartavyaṃ ityāha /",
  "SA18jsphustu:575": "kintu snāvyamiti vistaraḥ /",
  "SA18jsphustu:576": "srāvyāt parisrāvaṇāt /",
  "SA18jsphustu:577": "sajantukajalamātmīyapātre muktvā kutaḥ punaretadudakamānītamiti pṛṣṭaṃ yataḥ puṣkariṇyāderānītaṃ tatraiva muñcetsvayamiti /",
  "SA18jsphustu:578": "mā bhūdanyatra kṣāraṃ nīramupaghātakṛtaṃ prāṇināmiti tatraivetyāha /",
  "SA18jsphustu:579": "saptāhaṃ vetyādi /",
  "SA18jsphustu:580": "athavā yatra sapta divasān pānīyamavatiṣṭhati tatra tat saprāṇakamudakaṃ moktavyaṃ /",
  "SA18jsphustu:581": "athavā vihāre kaṭāhādau tatra sthāpayet /",
  "SA18jsphustu:582": "kīdṛgvidha ityāha /",
  "SA18jsphustu:583": "tadaśuṣyati /",
  "SA18jsphustu:584": "tat pānīyaṃ tatra śoṣaṃ nopaiti /",
  "SA18jsphustu:585": "tasminnaśuṣyati kaṭāhādau sthāpayet /",
  "SA18jsphustu:586": "kecittadaśuṣyati tatra pānīyāśoṣaṇaṃ nimittamiti nimittasaptamīṃ varṇayanti /",
  "SA18jsphustu:587": "pravṛṣṭetyādi /",
  "SA18jsphustu:588": "athavā sutarāṃ deve vṛṣṭe /",
  "SA18jsphustu:589": "kīdṛśe? svacchanīraughavāhini /",
  "SA18jsphustu:590": "svacchamanāvilaṃ, nīraughaṃ jalaughaṃ voḍhuṃ śīlaṃ yasyeti bhāvaḥ /",
  "SA18jsphustu:591": "svacchanīraughavāhī /",
  "SA18jsphustu:592": "tasminnīdṛgvidhe vṛṣṭe sati tāni [sa]prāṇakāni jalāni nimnagānāṃ patiṃ mahāsamudrapātaṅgacchateti uktvā visarjayet /",
  "SA18jsphustu:593": "athaitat sarva na bhavati /",
  "SA18jsphustu:594": "dūragatodakamudakapānamasti /",
  "SA18jsphustu:595": "tadā tat saprāṇakaṃ jalaṃ kiṃ kartavyamityāha /",
  "SA18jsphustu:596": "sudīrghaityādi /",
  "SA18jsphustu:597": "dīrghātipramāṇatalikādhobhāgaḥ /",
  "SA18jsphustu:598": "vaktraṃ mukhaṃ dīrghaṃ yasyā rajjudvayena ca [SŚ_22] baddhā ghaṭikā sā evamucyate /",
  "SA18jsphustu:599": "tayā dūragatādhvagena udake kūpe adhastāttadudakaṃ muñcet //",
  "SA18jsphustu:600": "adhvagena kathaṃ jale pratipattavyaṃ ityāha /",
  "SA18jsphustu:601": "ghaṭikātritayamiti /",
  "SA18jsphustu:602": "tisro ghaṭikāḥ pratyavekṣya mārgageṇa udapānataḥ kūpāt jalaṃ pātavyaṃ /",
  "SA18jsphustu:603": "kiṃ pariśuddhāsvapi? netyāha /",
  "SA18jsphustu:604": "kiṃ tarhi sarvāstāḥ pariśuddhāścet peyaṃ? cecchabdo yadyarthe /",
  "SA18jsphustu:605": "yadi tāstisro ghaṭikāḥ pariśuddhā bhavanti, pratyavekṣamāṇāstadānena mārgageṇa pātavyaṃ /",
  "SA18jsphustu:606": "tat srāvyamanyatheti /",
  "SA18jsphustu:607": "kathamanyathā? yadi tāstisro ghaṭikā na śudhyanti, tadā sajantukaṃ jalaṃ srāvayitavyamiti /",
  "SA18jsphustu:608": "ghaṭikātritayaṃ vīkṣyeti /",
  "SA18jsphustu:609": "ghaṭikā tritayasthamudakaṃ /",
  "SA18jsphustu:610": "stokastokena salilaṃ pratyavekṣyetyeke /",
  "SA18jsphustu:611": "sakṛdeka eva /",
  "SA18jsphustu:612": "ekaikasyāḥ stokastokaṃ pratyavekṣyetyapare /",
  "SA18jsphustu:613": "etadeva tu yujyate,",
  "SA18jsphustu:614": "yatopyūrdhvādhomadhyamāstisraḥ salilasyāpi bhūmayaḥ iti kārikāyāṃ stokaṃ pratyavekṣitavyamiti yuktaṃ na ca tatra sarvaṃ śikṣāpadañcedaṃ,",
  "SA18jsphustu:615": "nādeyādi jalaṃ jānanniti vacanāt /",
  "SA18jsphustu:616": "tasmāt ghaṭikāpi stokameva pratyavekṣitumanujñāyate /",
  "SA18jsphustu:617": "tadvadihāpi /",
  "SA18jsphustu:618": "atha tamaśakyatvāt tatra stokaṃ /",
  "SA18jsphustu:619": "iha tu śakyatvāt sarvamiti /",
  "SA18jsphustu:620": "evaṃ tarhyaśakyatvāt tatrāpratyavekṣaṇamevāstu /",
  "SA18jsphustu:621": "athāśakyaṃ stokena cittaviśuddhirvidhīyate,",
  "SA18jsphustu:622": "śakye 'pi kasmānnaivaṃ sarvaṃ śikṣāpadaṃ cedaṃ,",
  "SA18jsphustu:623": "nādeyādijalaṃ jānanniti vacanāt /",
  "SA18jsphustu:624": "tasmāt pṛṣṭe 'pi stokameva pratyavekṣaṇīyaṃ /",
  "SA18jsphustu:625": "ghaṭipañcaghaṭikāṃ vīkṣyeti kecit paṭhanti /",
  "SA18jsphustu:626": "teṣāmanyārthatvāt pāṭho nābhyupeyaḥ / amutra tu vidhiḥ /",
  "SA18jsphustu:627": "[SŚ_23]",
  "SA18jsphustu:628": "adhvagavyatirekeṇa ghaṭikāstu ṣaṭ pañca vā /",
  "SA18jsphustu:629": "pratyavekṣyopabhoktavyāḥ anyathā duṣkṛtī bhavet //",
  "SA18jsphustu:630": "na rajjughaṭiketyādi /",
  "SA18jsphustu:631": "rajjuśca ghaṭikā ca rajjughaṭike tayo rdānaṃ parityāgaḥ /",
  "SA18jsphustu:632": "tanna śastaṃ nābhimataṃ /",
  "SA18jsphustu:633": "kutretyāha /",
  "SA18jsphustu:634": "saprāṇake jale /",
  "SA18jsphustu:635": "saha prāṇakena vartata iti saprāṇakaṃ jalaṃ, tasmin /",
  "SA18jsphustu:636": "kiṃ tadeva na śastaṃ? netyāha /",
  "SA18jsphustu:637": "kiṃ tarhi? pibeti vaktumityādi /",
  "SA18jsphustu:638": "tatsaprāṇakamudakaṃ parasmai pibeti vaktuṃ dātuṃ vā na jātu kadācit yatiḥ kṣamate /",
  "SA18jsphustu:639": "yathā yatinānantaranirdiṣṭametat na kāryaṃ /",
  "SA18jsphustu:640": "kiṃ tena saprāṇakamidaṃ taḍāgādi ityapi na vaktavyamityāha /",
  "SA18jsphustu:641": "sajantukamityādi /",
  "SA18jsphustu:642": "iyaṃ puṣkariṇī sarittaḍāgādi saprāṇakamiti pareṣāmuccaiḥ śabdairna vadet /",
  "SA18jsphustu:643": "atha yadi kaścit pṛcchati, kimidaṃ, prativacanaṃ dadyāt, saprāṇakamiti, taḍāgādi /",
  "SA18jsphustu:644": "tadā kuru kāryaṃ na veti samīkṣyeti /",
  "SA18jsphustu:645": "pṛṣṭaḥ prativadet parān pratyavekṣya jala kṛtyaṃ kuru /",
  "SA18jsphustu:646": "ityevaṃ sati pṛṣṭaḥ san paraṃ yatirvadet /",
  "SA18jsphustu:647": "na tu saprāṇakamiti vadedityarthaḥ /",
  "SA18jsphustu:648": "lokāvadhyānaparihārārthami[ti] bhāvaḥ /",
  "SA18jsphustu:649": "yathā ca pareṣāmevaṃ na vaktavyaṃ /",
  "SA18jsphustu:650": "kimevamupādhyāyācāryāṇāmapi? netyāha /",
  "SA18jsphustu:651": "kiṃ tarhi upādhyāya ityādi /",
  "SA18jsphustu:652": "saprāṇakamidaṃ taḍāgādi na veti sphuṭaṃ vaktavyaṃ /",
  "SA18jsphustu:653": "svakīyāṇāmupādhyāyācāryāṇāṃ vaktavyaṃ na śāṭhyaṃ kartavyaṃ /",
  "SA18jsphustu:654": "evaṃ tarhyātmanaḥ saprāṇakajalapānapratiṣedhāt pareṣāñca dānapratiṣedhāt vṛkṣādīnāmacetanānāṃ saprāṇakenodakena sekānnadānaṃ na nirudhyate /",
  "SA18jsphustu:655": "bāhyaparibhogyāścet tadāśaṅkāṃ nivṛtyarthamāha /",
  "SA18jsphustu:656": "vṛkṣasekamityādi /",
  "SA18jsphustu:657": "apariśuddhena jalena vṛkṣaseko na dātavyaḥ /",
  "SA18jsphustu:658": "[SŚ_24] upādhyāyācāryāṇāmapi snānaṃ na kāryamiti anena bāhyabhogo nivāritaḥ //",
  "SA18jsphustu:659": "kiṃ punarjalameva saprāṇakamokṛtaṃ dātraṃ vakraṃ na kuryāt, āhosvidanyadapi? anyadapītyāha /",
  "SA18jsphustu:660": "mastukāñjika iti vistaraḥ /",
  "SA18jsphustu:661": "mastuśabdena dadhimastūcyate /",
  "SA18jsphustu:662": "kāñjiko dhānyāmburityeko 'rthaḥ /",
  "SA18jsphustu:663": "sauvīraṃ bahubhirauṣadhidravyaiḥ kriyate ambuviśeṣaiḥ /",
  "SA18jsphustu:664": "maṇḍo 'nnavikāraḥ /",
  "SA18jsphustu:665": "daṇḍāhataṃ mathitaṃ /",
  "SA18jsphustu:666": "tadevamādikaṃ saprāṇakaṃ yatirna pibet, na parasmai dadyāt, bhuvi pṛthivyāṃ na tyajet /",
  "SA18jsphustu:667": "samatkuṇa ityādi /",
  "SA18jsphustu:668": "saha matkuṇairvattate yacchayanaṃ tadātape na śoṣa yat /",
  "SA18jsphustu:669": "hime kardame śotavāriṇi uṣṇavāriṇi vā [na] kṣipet /",
  "SA18jsphustu:670": "anena sattvapīḍākaraṇamātramapi pratiṣedhayati //",
  "SA18jsphustu:671": "navakarmetyādi /",
  "SA18jsphustu:672": "caityārāmavihārādīnāṃ navakarma sajantukenodakena na yatiḥ kuryāt /",
  "SA18jsphustu:673": "sāmarthyāt srāvayitvā kāryamityuktaṃ bhavati /",
  "SA18jsphustu:674": "srāvayitvā tadudakaṃ dināntaṃ na sakalaṃ divasaṃ trikoṇakaṃ khallakaṃ dhāryaṃ dhārayitavyamityarthaḥ /",
  "SA18jsphustu:675": "kintu kālena kālaṃ parisrāvaṇaṃ moktavyaṃ prāṇakānāṃ pīḍāparihārārthaṃ duṣkṛtaparihārārthañceti //",
  "SA18jsphustu:676": "atha pareṇa srāvayatā kathaṃ pratipattavyamityāha /",
  "SA18jsphustu:677": "bhṛtakaṃ śikṣayedevamityādi /",
  "SA18jsphustu:678": "yatiḥ karmakaramevaṃ śikṣayet /",
  "SA18jsphustu:679": "kimiti /",
  "SA18jsphustu:680": "vadhāna tvaṃ trikoṇakamiti /",
  "SA18jsphustu:681": "bhṛtaka, khallakaṃ bandha, kūpādevamudakamutkṣipya evaṃ srāvaya, evaṃ vimocaya khallakamiti //",
  "SA18jsphustu:682": "yadi srāvyamāṇamapi tadudakaṃ saprāṇakaṃ bhavati, tadā kiṃ kartavyamityāha /",
  "SA18jsphustu:683": "[SŚ_25] trikoṇasaptakenetyādi /",
  "SA18jsphustu:684": "yadyekapuṭakhallakena srāvyamāṇaṃ tadudakaṃ na śudhyati,",
  "SA18jsphustu:685": "tadā yāvatsaptapuṭake[na] khallakena srāvyaṃ tadambhaḥ pānīyaṃ /",
  "SA18jsphustu:686": "athaivamapi na śudhyati, tadā pratikūpikā kāryā /",
  "SA18jsphustu:687": "yadi sā na śudhyeta, tadā navakarma tyaktvā deśāntaraṃ gantavya /",
  "SA18jsphustu:688": "tasmāt pradeśādanyasmin pradeśe gantavyamiti yāvat /",
  "SA18jsphustu:689": "kadā tarhi navakarma kārayitavyamityāha /",
  "SA18jsphustu:690": "abhūtvā saṃbhavantīti vistaraḥ /",
  "SA18jsphustu:691": "ete hi kuṇarūpiṇaḥ prāṇakāḥ abhūtvā saṃbhavanti, bhūtvā ca paścādvinaśyanti /",
  "SA18jsphustu:692": "yadā tāvadamī prāṇakā bhūtvā bhavāntaraṃ janmāntaraṃ yānti, tadā navakarma kārayitavyaṃ /",
  "SA18jsphustu:693": "kena? yathokta vidhikāriṇā /",
  "SA18jsphustu:694": "yathoktamācāravidhiṃ kartuṃ śīlamasyeti yathoktavidhikārī /",
  "SA18jsphustu:695": "teneti saṃbandhaḥ //",
  "SA18jsphustu:696": "satpaṭetyādi /",
  "SA18jsphustu:697": "śobhanaḥ paṭaḥ satpaṭaḥ /",
  "SA18jsphustu:698": "tenābaddhaṃ yanmañcapīṭhasaṃsthānaṃ dhāraṇapātrakaṃ, tasmāt /",
  "SA18jsphustu:699": "kīdṛśāt? ucchīdañcaturāṅgulāt /",
  "SA18jsphustu:700": "ucchīdanti uchrayeṇa catvāryaṅgulāni yasya mañcādeḥ tasmāt nadyādau salilaṃ grahītavyaṃ /",
  "SA18jsphustu:701": "ālokya pratyavekṣya /",
  "SA18jsphustu:702": "navakarmaṇi navakarmanimittaṃ /",
  "SA18jsphustu:703_0": "etaduktaṃ bhavati- nadītaḍāgādiṣu mañcapīṭhasaṃsthānaṃ dhāraṇapātraṃ ghanena paṭenāveṣṭaya",
  "SA18jsphustu:703_1": "madhye tu upalādikaṃ datvā udake nimajya caturāṅgulamucchritaṃ kṛtvā tadantargatamudakaṃ",
  "SA18jsphustu:703_2": "pratyavekṣya jalakāryaṃ kāryamiti //",
  "SA18jsphustu:704": "chidrakarṇadvayetyādi /",
  "SA18jsphustu:705": "chidrite kāṣṭhamaye karṇadvaye āsaktaṃ baddhaṃ yatsūtraṃ, tacchidrakarṇadvayāsaktasūtraṃ /",
  "SA18jsphustu:706": "tena baddhaṃ dvidaṇḍake daṇḍakadvaye yaddhāraṇapātrakaṃ tattathoktaṃ /",
  "SA18jsphustu:707": "[SŚ_26] tadīdṛgvidhaṃ dhāraṇapātrakaṃ trikoṇakasya khallakasya bahirheṣṭhaṃ dadhyāt //",
  "SA18jsphustu:708": "kṛpāparītacitteneti vistaraḥ /",
  "SA18jsphustu:709": "kṛpayā karuṇayā parītaḥ samantāt idaṃ gṛhīta cittaṃ yasya yateḥ sa tathoktaḥ /",
  "SA18jsphustu:710": "tena kṛpāvatā śrīghanena svādu mṛṣṭaṃ vāri pānīyaṃ sajantukaṃ saprāṇakaṃ kṣārembhasi kṣārīye jale na moktavyaṃ notsraṣṭavyaṃ /",
  "SA18jsphustu:711": "yastu niṣkṛpo muñcati tasya duṣkṛtaṃ bhavati /",
  "SA18jsphustu:712": "anāpatmṛṣṭasaṃjñinaḥ /",
  "SA18jsphustu:713": "yastu kṣārīye jale mṛṣṭasaṃjñī mṛṣṭābhiprāyastasya anāpat /",
  "SA18jsphustu:714": "na āpadanāpat /",
  "SA18jsphustu:715": "duṣkṛtaṃ na bhavatītyarthaḥ //",
  "SA18jsphustu:716": "tatra sakalena śarīreṇetyārabhya yāvadavakrītādirityetaiḥ kārikāntarairduṣkṛta pūrvakaḥ saṃvaratyāga uktaḥ /",
  "SA18jsphustu:717": "śeṣaistu duṣkṛtānyudāhṛtāni /",
  "SA18jsphustu:718": "nṛkāyaṃ cetanopetamatrāste vadhacetanaḥ /",
  "SA18jsphustu:719": "ghātakavadhavijñānaḥ kathaṃ nojjhati saṃvaraḥ //",
  "SA18jsphustu:720": "iti prahelikā //",
  "SA18jsphustu:721": "sphuṭārthāyāṃ śroghanācārasaṃgrahaṭīkāyāṃ prāṇivadhaviratiśikṣāpadaṃ nāma prathamaṃ samāptaṃ //",
  "SA18jsphustu:722": "[SŚ_27]",
  "SA18jsphustu:723": "uktaṃ prāṇivadhaviratiśikṣāpadalakṣaṇaṃ /",
  "SA18jsphustu:724": "adattādānaviratiśikṣāpadamidānīṃ vaktavyaṃ /",
  "SA18jsphustu:725": "yato yasya kasyacidvastumātrasyāpahāraṇādaśrāmaṇeratvamiṣyate /",
  "SA18jsphustu:726": "ato uccāvacatāṃ nirdiśannāha /",
  "SA18jsphustu:727": "kālikamityādi /",
  "SA18jsphustu:728": "kālaśabdenātra prayuktaṃ /",
  "SA18jsphustu:729": "mabhyavahāraparibhoge na kṣamate vratīti, kālikamannapānādi /",
  "SA18jsphustu:730": "kālaścātra rātreḥ tṛtīyo bhāgaḥ /",
  "SA18jsphustu:731": "yāvajjīvamarhatīti yāvajjīvikaṃ pippalyādi /",
  "SA18jsphustu:732": "sakṛtparigṛhītaṃ saptāhaṃ kṣamate śrī[gha]nasya bhikṣoriti sāptāhikaṃ ghṛtādi /",
  "SA18jsphustu:733": "sāptāhikamiti vakṣyatā sarpirādikamityuktaṃ ślokabandhānuguṇyāt /",
  "SA18jsphustu:734": "parihāramarhati pārihāryaṃ yateścīvarādi, udvahanakṣamamityarthaḥ /",
  "SA18jsphustu:735": "anādhānīyasyetyādinā gurubhūta tvādgurudravyaṃ sāṃghikameva /",
  "SA18jsphustu:736": "anyadgurudravyaṃ na bhavati sāṃghikasyaiva gurudravyatvena vivakṣitatvāt /",
  "SA18jsphustu:737": "spraṣṭuṃ kṣamate parihartuñca, na tu punaḥ pinvitumiti /",
  "SA18jsphustu:738": "ataḥ kalpyākalpyaṃ muktāphalādi /",
  "SA18jsphustu:739": "spraṣṭumapya'kṣamatvādakalpikaṃ suvarṇādi /",
  "SA18jsphustu:740": "tadevaṃ kālikaṃ yāvadakalpikaṃ dravyaṃ nādadīta parasvakamiti vakṣyate //",
  "SA18jsphustu:741": "uktā aṣṭau pariṣkārāḥ /",
  "SA18jsphustu:742": "ṣoḍaśamidānīmucyante /",
  "SA18jsphustu:743": "pṛthivyudaketi vistaraḥ /",
  "SA18jsphustu:744": "pṛthivī codakaṃ cetyādi dvandvaḥ /",
  "SA18jsphustu:745": "tatra pṛthivīdravyaṃ su[va]rṇādyutpattisthānaṃ /",
  "SA18jsphustu:746": "dvipadadravyaṃ puruṣādi /",
  "SA18jsphustu:747": "catuṣpādadravyaṃ mahiṣyādi /",
  "SA18jsphustu:748": "apādakadravyamuragādi /",
  "SA18jsphustu:749": "pādapadravyaṃ paṇaśavṛkṣādi /",
  "SA18jsphustu:750": "tadataṃ ceti pṛthivyādipādapaparyantāvasthitamityarthaḥ /",
  "SA18jsphustu:751": "tatra pṛthivyādipādapaparyantā aṣṭau pariṣkārāḥ /",
  "SA18jsphustu:752": "tadatāścāpare 'ṣṭāviti ṣoḍaśa bhavanti /",
  "SA18jsphustu:753": "[SŚ_28] ca samuccaya iti yathoktārthapratipādanārtha /",
  "SA18jsphustu:754": "nādadīteti na gṛhṇīyāt /",
  "SA18jsphustu:755": "parasvakamiti paradravyaṃ /",
  "SA18jsphustu:756": "ebhiraṣṭābhiḥ ṣoḍaśabhiśca dravyaiḥ sarvadravyasaṃgrahaḥ kṛto bhavati /",
  "SA18jsphustu:757": "yadevaṃ ṣoḍaśabhireva dravyaiḥ sarvadravyasaṃgrahe siddhe kimarthamaṣṭau pariṣkārāḥ pṛthagucyante kālikādīni? satyametat /",
  "SA18jsphustu:758": "kintu tebhya eva ṣoḍaśebhyo dravyebhyo niṣkṛṣya kālikāditvamasāṃkaryeṇa pratipādanārthamaṣṭau pariṣkārāḥ pṛthaṅnirdiśyante /",
  "SA18jsphustu:759": "avaśyaṃ ca kālikādinirdeśaḥ kartavyaḥ /",
  "SA18jsphustu:760": "saṃmukhībhūtaḥ varṣoṣitacāturdiśasaṃghānāṃ yathāyogaṃ bhajamānatvakhyāpanārthaḥ /",
  "SA18jsphustu:761": "ataśca pṛthagaṣṭau nirdiṣṭāḥ /",
  "SA18jsphustu:762": "evaṃ kuḍayādau ṣoḍaśa pariṣkārā vaktavyāḥ /",
  "SA18jsphustu:763": "yathodaṣṭau? satyametat /",
  "SA18jsphustu:764": "kintu aṣṭau ṣoḍaśeti saṃkhyānupaurvavidhānārthamaṣṭau pūrvamuktāḥ /",
  "SA18jsphustu:765": "ayaṃ saṃkṣepārthaḥ /",
  "SA18jsphustu:766": "pṛthivyādīnaṣṭau pariṣkārān nādadīta na gṛhṇīyāditi /",
  "SA18jsphustu:767": "uktāḥ ṣoḍaśāṣṭau pariṣkārāḥ /",
  "SA18jsphustu:768": "kiyatpramāṇa[ma]sya punaḥ dravyasyāpaharaṇātsaṃvaratyāgo bhavatītyāha /",
  "SA18jsphustu:769": "kārṣāpaṇacaturbhāgamiti vistaraḥ /",
  "SA18jsphustu:770": "kārṣāpaṇaśabdenātra ekonnaviṃśatiḥ kapardakapaṇāḥ parigṛhyante /",
  "SA18jsphustu:771": "tasya yaścaturtho bhāgaḥ kākinīnyūnāḥ pañca māṣakāḥ, tān haran /",
  "SA18jsphustu:772": "athavā tadarghaṃ tanmūlyaṃ dhanaṃ śāṭakādi[s]teyacittaḥ cauryābhiprāyaḥ śrāmaṇeraḥ haran sthānāt cyāvayan svīkurvan anyairyatibhirlaghu [SŚ_29] śīghraṃ nāśanīyo,",
  "SA18jsphustu:773": "gṛhītvā nirdvārayitavya ityarthaḥ //",
  "SA18jsphustu:774": "uktaṃ dravyasya pramāṇaṃ /",
  "SA18jsphustu:775": "kutaḥ punaḥ sthānāttaddravyamapaharannaśrāmaṇero bhavatītyāha /",
  "SA18jsphustu:776": "yadi vāṭeti vistaraḥ /",
  "SA18jsphustu:777": "caturvāṭāntarāvasthite hastini hriyamāṇe yadi tatra vṛhaddvārā vāṭā bhavanti,",
  "SA18jsphustu:778": "tadā caturbhiḥ pādaiścyute gaje ayatiḥ bhavati /",
  "SA18jsphustu:779": "atha saṃvṛtā dvārā, tadā niṣkrānte sati dvipahṛtsyāt /",
  "SA18jsphustu:780": "dvābhyāṃ pibatīti dvipo hastī /",
  "SA18jsphustu:781": "taṃ haratīti dvipahṛt, hasticauro bhavedityarthaḥ /",
  "SA18jsphustu:782": "evamanayā kārikayā sthānadvayaṃ pratipādita vistīrṇadvāre pādau sthānamityekaṃ,",
  "SA18jsphustu:783": "saṃvṛtadvāre vāṭeti dvitīyaṃ //",
  "SA18jsphustu:784": "gulphetyādi /",
  "SA18jsphustu:785": "gulphaṃ pādasya parva /",
  "SA18jsphustu:786": "tatrābaddhaṃ yadikṣudaṇḍādi, tasmin /",
  "SA18jsphustu:787": "kīdṛgvidhe? dūrākṛṣṭe dūranīte /",
  "SA18jsphustu:788": "tadutkṣipte uddhṛte /",
  "SA18jsphustu:789": "kutaḥ? mahītalāt pṛthivītaḥ /",
  "SA18jsphustu:790": "kiṃ saṃvarabhaṅgaḥ, saṃvaratyāgo bhavatīti yāvat /",
  "SA18jsphustu:791": "pañjarād gajavadvije iti /",
  "SA18jsphustu:792": "yathā vṛhaddvāravāṭāyāṃ gajasya pādacyutimātreṇa saṃvaratyāga uktaḥ svalpadvārāyāñca niṣkrānte sati,",
  "SA18jsphustu:793": "evaṃ pañjare 'pi vṛhaddvāre pādacyutimātreṇa svalpadvāre niṣkrānte pakṣiṇi sati yatiḥ dvijahṛtsyāditi /",
  "SA18jsphustu:794": "asyāñca kārikāyāṃ sthānacatuṣṭayaṃ nirdiṣṭaṃ /",
  "SA18jsphustu:795": "gulphopanibandhanaṃ sthānaṃ,",
  "SA18jsphustu:796": "vṛhaddvāre pañjare pādau sthānaṃ,",
  "SA18jsphustu:797": "svalpadvāre pañjaraḥ,",
  "SA18jsphustu:798": "ubhayāpaharaṇe saṃyogasthānaṃ //",
  "SA18jsphustu:799": "deśādityādi /",
  "SA18jsphustu:800": "kaścidyatirito deśādanyaddeśāntaraṃ gacchati, saṃdeśaṃ kasyacinnayati /",
  "SA18jsphustu:801": "tatra yadyekasmādaṅgādanyasminnaṅge śirasi vā tatsaṃdeśadraviṇaṃ [SŚ_30] dravyaṃ sañcārayet stainyacittena saṃvaradhūtaṃ samāpnute,",
  "SA18jsphustu:802": "ayatirbhavatītyarthaḥ /",
  "SA18jsphustu:803": "tadevamanayā kārikayā śarīrāṅgāni sthānamuktaṃ //",
  "SA18jsphustu:804": "mṛto 'sau yasyetyādi /",
  "SA18jsphustu:805_0": "yasmin pudgalāyaṇādhitame dravyamamukena pudgalenāsau mṛta ityevaṃ manyatānyasmādadhvagāt",
  "SA18jsphustu:805_1": "brahmacāriṇaḥ sakāśācchratvā sīmānte sthātuṃ śīlaṃ yasya tasmai bhāgamadatvā gṛhṇan yatirayatirbhavet,",
  "SA18jsphustu:806": "aśrāmaṇero bhavatīti yāvat /",
  "SA18jsphustu:807": "atrāpi śarīrāṅgameva sthānaṃ //",
  "SA18jsphustu:808": "atha mṛtasya śrāmaṇerasya taddravyaṃ tatkasya prāpnotītyāha /",
  "SA18jsphustu:809": "yadvittamityādi //",
  "SA18jsphustu:810": "mṛtasya yaterathavārhataḥ parinirvṛtasya yaddravyaṃ tatsarvamupādhyāyasya prāpnotītyevaṃ jagaumuniḥ,",
  "SA18jsphustu:811": "bhagavānāhetyarthaḥ /",
  "SA18jsphustu:812": "harturityādi /",
  "SA18jsphustu:813": "ete hastino vistīrṇapradeśe caranti /",
  "SA18jsphustu:814": "tattu kaścidvratī hastinaṃ haret /",
  "SA18jsphustu:815": "tatra harturiṣṭāmabhipretāṃ diśaṃ yadi hastī yāyāt,",
  "SA18jsphustu:816": "tasmin harturneturabhipretāṃ diśaṃ yāte hastini /",
  "SA18jsphustu:817": "vratinaśca svakaṃ ruddhāṃ satyāṃ /",
  "SA18jsphustu:818": "kariṇaṃ hastinaṃ pātīti karipo hastya'varohakaḥ /",
  "SA18jsphustu:819": "tasmin karipe /",
  "SA18jsphustu:820": "kīdṛgvidhe? hṛtasaṃjñini /",
  "SA18jsphustu:821": "hṛto hastī mameti saṃjñā yasya tasmin hṛtasaṃjñini karipe sati asau hartā vratī cauraḥ syādaśrāmaṇero bhavatīti /",
  "SA18jsphustu:822": "anayā kārikayā pādacatuṣṭayaṃ [SŚ_31] sthānaṃ /",
  "SA18jsphustu:823": "anabhimatā dik, upacāraḥ, paripanthi cittaṃ ceti catvāri sthānāni nirdiṣṭāni //",
  "SA18jsphustu:824": "pūjācīvaretyādi /",
  "SA18jsphustu:825": "pūjārtha cīvaramālā pūjācīvaramālā /",
  "SA18jsphustu:826": "tasyā antadvayaṃ, tasya mocanaṃ muktirapanayanaṃ /",
  "SA18jsphustu:827": "tayā antadvayaṃ muktvā cīvaramālāyāḥ /",
  "SA18jsphustu:828": "avanau pṛthivyāṃ yā cyutiḥ pātaḥ asyāḥ cyutau satyāṃ bhraśyate /",
  "SA18jsphustu:829": "kutaḥ? saṃvarāt /",
  "SA18jsphustu:830": "saṃvarīti śeṣaḥ /",
  "SA18jsphustu:831": "bodhivṛkṣādapi aṃśukaṃ vastraṃ gṛhṇan ayatirbhavati /",
  "SA18jsphustu:832": "anena ślokena sthānatrayaṃ pratipāditaṃ /",
  "SA18jsphustu:833": "ubhayānta[yo]rbandhaḥ, manasā paraparigraho, vastraṃ ceti /",
  "SA18jsphustu:834": "tatra kīlakabaddhāyāṃ cīvaramālāyāṃ ubhayāntasthānaṃ /",
  "SA18jsphustu:835": "yadā anyonyāparijñānādubhau corayataścīvaramālāyā antadvayaṃ muñcatastadā parasparaparigrahaḥ sthānaṃ /",
  "SA18jsphustu:836": "khaṇḍacchede tu tadeva vastraṃ sthānaṃ //",
  "SA18jsphustu:837": "kṣiptetyādi //",
  "SA18jsphustu:838": "kṣiptāni prakīrṇāni mauktikahārādīni yasmin mahākule tadevamucyate /",
  "SA18jsphustu:839": "tatra gato yatiḥ sahāye jāte sati tasyaiva sahāyasya hastāyāṃ prasevikāyāṃ tataḥ kulāt prakīrṇamauktikahārādi gṛhītvā nyasati /",
  "SA18jsphustu:840": "tannyastaṃ tenaiva sahāyena hārayan kiṃ saṃvaracyutiriti vakṣyate /",
  "SA18jsphustu:841": "jaṭālenetyādi /",
  "SA18jsphustu:842": "athavā jaṭālena lomaśena śunā kurkureṇa tanmahākulāt taṃ mauktikahārādikaṃ hārayan upalāpya vatsaṃ tṛṇādinā gokāyapotakaṃ haran kiṃ saṃvaracyutiḥ?",
  "SA18jsphustu:843": "kiṃ punaḥ [SŚ_32] pādacyutimātreṇaiva saṃvaratyāgo bhavati? netyāha /",
  "SA18jsphustu:844": "upacārastaistyaktaścet saṃvaracyutiḥ /",
  "SA18jsphustu:845": "yadi taiḥ sahāyakurkuravatsairupacārastyakto bhavet, tadā yateḥ saṃvaratyāgo bhavati /",
  "SA18jsphustu:846": "upacāravyatikramaścātra darśanaśravaṇavyatikramaḥ //",
  "SA18jsphustu:847": "rātrāvityādi /",
  "SA18jsphustu:848": "yatiḥ kaścinniśi gośakaṭāśvādīnbadhnāti /",
  "SA18jsphustu:849": "etān ete gāvo hariṣyantīti atra pūrvavadādiśet, yaduta cyutasaṃvaro bhavatīti /",
  "SA18jsphustu:850": "tadevamādibhistisṛbhiḥ kārikābhirupacāraścittaṃ ca śakaṭādiṣu tatsaṃjñitvaṃ mamatvalābhaśca sthānamuktaṃ //",
  "SA18jsphustu:851": "ṛjuka ityādi /",
  "SA18jsphustu:852": "eṣa kaścidyatiḥ hāramapaharati /",
  "SA18jsphustu:853": "tatra yadi praguṇaḥ kīlako bhavati,",
  "SA18jsphustu:854": "kaṭhinañca bandhanaṃ bhavati,",
  "SA18jsphustu:855": "tadā utkṣipyamāṇameva [ba]ndhanaṃ kīlakasthānaṃ muñcatīti niranubandhasthānāccyāvitamityāha /",
  "SA18jsphustu:856": "utkṣepaṇe ca cauraḥ syāditi /",
  "SA18jsphustu:857": "atha kuṭilaḥ kīlako bhavatīti bandhanañca śithilaṃ bhavati, na tāvat aśrāmaṇero bhavati /",
  "SA18jsphustu:858": "vakratvena kīlakasya śithilatvena bandhasya kīlakasthānānatikramaṃ darśayati /",
  "SA18jsphustu:859": "tataśca niranubandhasthānāt cyāvitamiti nāśrāmaṇeraḥ /",
  "SA18jsphustu:860": "yadā tu sarveṇa sarvaṃ bandhanamuktaṃ bhavati, tadā ayatirbhavati //",
  "SA18jsphustu:861": "chidrayitvetyādi /",
  "SA18jsphustu:862": "ghaṭasya chidraṃ kṛtvā sarpirghṛtaṃ,",
  "SA18jsphustu:863": "kṣaudraṃ madhu,",
  "SA18jsphustu:864": "tailaṃ tilatailādi,",
  "SA18jsphustu:865": "jalaṃ nādeyādi haran yatiryadi pūrārpyataṅgataṃ bhavet,",
  "SA18jsphustu:866": "dhārā ca vicchinnā bhavettadā saṃvarakṣobhamāpnute,",
  "SA18jsphustu:867": "ayatirbhavatītyarthaḥ /",
  "SA18jsphustu:868": "avicchinnāyāṃ tu dhārāyāṃ yadi śrāmaṇyāpekṣayā nivartate, tadā na bhavatīti vinayavido varṇayanti /",
  "SA18jsphustu:869": "vaṇṭayamāṇa ityādi /",
  "SA18jsphustu:870": "dvayorbhrātroḥ gṛhe vibhajyamāne,",
  "SA18jsphustu:871": "labdhumicchā lipsālābhābhilāṣaḥ,",
  "SA18jsphustu:872": "tayā lipsayā ekasya bhrāturbhāgāt yadi bālamātramapi bhūmi haret tadā kṣatasaṃvarī bhavati /",
  "SA18jsphustu:873": "tadatrāśayaḥ sthānamuktaṃ /",
  "SA18jsphustu:874": "[SŚ_33]",
  "SA18jsphustu:875": "atha kiṃ cauragṛhītaṃ pātrādi tyaktāśayasya śanaiḥ punargṛhītuṃ labhyate? netyāha taskaretyādi /",
  "SA18jsphustu:876": "taskareṇa caureṇa upāttaṃ gṛhītaṃ yatpātrādi taṃ nirāśaḥ san yatiḥ punarbhūyaḥ ādadat gṛhṇan saṃvarād bhraśyata iti /",
  "SA18jsphustu:877": "saṃvaraṇaṃ savaraḥ /",
  "SA18jsphustu:878": "akuśalaśrotasa āvaraṇaṃ /",
  "SA18jsphustu:879": "tato hīyate /",
  "SA18jsphustu:880": "itarastu anyaktāśaḥ punargṛhṇan nāpadaṃ prāpnoti, ayatirnabhavatītyarthaḥ /",
  "SA18jsphustu:881": "kiṃ punastattaskaropāttaṃ pātrādi gopālādidattaṃ gṛhītuṃ labhyate? temityāha /",
  "SA18jsphustu:882": "mitretyādi /",
  "SA18jsphustu:883": "yadi taccauragṛhītaṃ pātraṃ mitrabhāvena labdhaṃ bhavet mahatā vā kārpaṇyena gopālādibhirvā dattaṃ syāt,",
  "SA18jsphustu:884": "tadā ādadānasya yaternāpattiriṣyate,",
  "SA18jsphustu:885": "duṣkṛtamapi na bhavatītyarthaḥ //",
  "SA18jsphustu:886": "yadi caurāḥ pātracīvaraṃ gṛhītvā na dadate, tadā kathaṃ pratipattavyamityāha /",
  "SA18jsphustu:887": "bhayetyādi /",
  "SA18jsphustu:888": "pātrasya cīvarasya ca muktaye teṣāṃ caurāṇāṃ bhayopadarśanaṃ kārya /",
  "SA18jsphustu:889": "yatra tu rājani teṣāṃ malimlucāṃ bandhanādikaṃ bhavati,",
  "SA18jsphustu:890": "tatra gatvā na vaktavya mebhiścauraiḥ vayaṃ muṣitā iti //",
  "SA18jsphustu:891": "niṣkāsayasītyādi /",
  "SA18jsphustu:892": "etau yatī kriyākāraṃ kurvāṇāvanyonyaṃ prayājayataḥ /",
  "SA18jsphustu:893": "upādhyāyācāryāṇāṃ yatpātracīvaraṃ tvaṃ niṣkāsayasi tadāvayostava ca mama ca /",
  "SA18jsphustu:894": "tadityevamuktvā yadyeko 'pi yatistatpātracīvaramapaharet,",
  "SA18jsphustu:895": "tadā dvāvapi tau vratinau taskarau bhavataḥ /",
  "SA18jsphustu:896": "svadravyetyādi /",
  "SA18jsphustu:897": "etau yatī svadravyaṃ stainyacittenāpaharataḥ /",
  "SA18jsphustu:898": "tatra ubhayabhāgādekasya yateḥ bhāgārdhena ekopya'yatirbhavati,",
  "SA18jsphustu:899": "dvitīyopītarapudgalaniṣkāsitārdheneti //",
  "SA18jsphustu:900": "atha yadā bahavaḥ śrāmaṇerāḥ saṃbhūya kākinīnyūnān pañca māṣakānapahareyustadā kiṃ te saṃvariṇo bhavantyuta neti?",
  "SA18jsphustu:901": "asaṃvariṇa eva bhavantyekābhiprāyatvāt [SŚ_34] sarve dvāri sthitacellakavat /",
  "SA18jsphustu:902": "dāsyāma ityādi /",
  "SA18jsphustu:903": "ete yataya ekābhiprāyā mahallakena saha kriyākāraṃ kurvata /",
  "SA18jsphustu:904": "mahallaka, samaṃ tava bhāgaṃ dāsyāmaḥ, kevalaṃ dvāre tiṣṭha vaya caurikāṃ kariṣyāma iti /",
  "SA18jsphustu:905": "evaṃ pratijānanāsya /",
  "SA18jsphustu:906": "uktaṃ karotītyuktakṛt /",
  "SA18jsphustu:907": "tasyoktakṛto mahallakasya tulyāpattiḥ /",
  "SA18jsphustu:908": "kaiḥ sahetyāha /",
  "SA18jsphustu:909": "cauracellakaṃḥ /",
  "SA18jsphustu:910": "sāpi cauro bhavedityarthaḥ //",
  "SA18jsphustu:911": "uṣitvetyādi /",
  "SA18jsphustu:912": "kaścidāgantuko yatiḥ uṣitvā, nivāsaṃ kalpayitvā pātracīvaraṃ vismṛtya gacchati /",
  "SA18jsphustu:913": "tasminnāgantuke gate āgatyāgatya yo yatiḥ tatpātracīvara gāpayetsa caurā bhavati /",
  "SA18jsphustu:914": "evamāvāsikāḥ sarvetyādi /",
  "SA18jsphustu:915": "amunānantaroktena prayogeṇa yadi sarve āvāsikāstadāgantukasya pātramapa[ha]reyustadā sava kṣatasaṃvarā bhavanti /",
  "SA18jsphustu:916": "yasya tu tatpātracīvaraṃ, sa yadi saṃsmṛtya nayati na kilviṣī /",
  "SA18jsphustu:917": "kilviṣamucyate pāpaṃ /",
  "SA18jsphustu:918": "tadasyāstī[ti] kilviṣo /",
  "SA18jsphustu:919": "na kilviṣī anāpattikaḥ syāditi yāvat /",
  "SA18jsphustu:920": "anyasyetyādi /",
  "SA18jsphustu:921": "yaḥ śrāmaṇeraḥ steyacittenānyasya yateḥ pātramanyena yatinā ānāyayati,",
  "SA18jsphustu:922": "sa doṣavān bhavati,",
  "SA18jsphustu:923": "ayatirbhavatītyarthaḥ /",
  "SA18jsphustu:924": "yastvānetā tasyaivaṃvidhā buddhiretatpātraṃ asyaivānāyayituryaterityevaṃ sati na doṣo,",
  "SA18jsphustu:925": "[a]yaṃ na doṣabhāg bhavati stainyacittābhāvāt /",
  "SA18jsphustu:926": "ye tu sahānīya yatirvratīti paṭhanti,",
  "SA18jsphustu:927": "teṣāṃ vinā sahaśabdena [SŚ_35] tṛtīyaryava sahārthasya dyātitatvāt sahaśabdagrahaṇamatiricyate /",
  "SA18jsphustu:928": "na vā sahārtha iyaṃ tṛtīyā kartari vighānāt /",
  "SA18jsphustu:929": "yattadośca saṃbandhitvāt tacchabdaprayogo hīyate /",
  "SA18jsphustu:930": "tasmādya anī[ya] yatirvratītyeva pāṭhaḥ /",
  "SA18jsphustu:931": "yāvata pūjetyādi /",
  "SA18jsphustu:932": "yāvat munerbuddhasya bhagavataḥ pūjā kriyate tāvat saṃghasyāpi pūjāsatkāraḥ pravartate ityevaṃ matvā yaḥ sāṃghikaṃ lābhaṃ stainyacittena stūpāya dadāti,",
  "SA18jsphustu:933": "staupikaṃ vā lābhaṃ saṃghāya dadāti sa kṣatasaṃvaro bhavatyayatirbhavatītyarthaḥ /",
  "SA18jsphustu:934": "nanu ca yāḥ kāścitsaṃpadaḥ sarvāstā bhagavantamāgamyati /",
  "SA18jsphustu:935": "yonisomanasikāreṇa stainyacittāsaṃbhavaḥ /",
  "SA18jsphustu:936": "naitadasti /",
  "SA18jsphustu:937": "etadeva hi vidāraṇaṃ stainyacittasyotthāpakaṃ yathā kāruṇyena salilamapaharata iti /",
  "SA18jsphustu:938": "kutastasyādattādānaṃ siddhyate?",
  "SA18jsphustu:939": "kiṃ punaḥ sāṃghikātkośāt stūpasyoddhārakaṃ gṛhītuṃ labhyate? nemityāha /",
  "SA18jsphustu:940": "likhitveti vistaraḥ /",
  "SA18jsphustu:941": "savārikairvā pakṣavārike māsavārāvārikairvā sāṃghikātkośāt likhitvoddhārakaṃ grahītavyaṃ /",
  "SA18jsphustu:942": "mithaḥ parasparaṃ /",
  "SA18jsphustu:943": "stūpāt saṃghasya grahītavyaṃ /",
  "SA18jsphustu:944": "saṃghācca stūpasyetyarthaḥ /",
  "SA18jsphustu:945": "taiśca vārikaiḥ karmādānaparisamāptau vaktavyaṃ- iyat hiraṇyaṃ suvarṇādi staupikāt kāśādagṛhītaṃ sāṃghikācca iyaditi /",
  "SA18jsphustu:946": "noktakṛto 'nyatheti /",
  "SA18jsphustu:947": "kathamanyathā?",
  "SA18jsphustu:948": "yadi vinā likhitvoddhārakaṃ gṛhṇanti, māsaniṣkāse ca na vadanti, tadā noktakṛto bhavanti /",
  "SA18jsphustu:949": "uktaṃ na kurvantīti noktakṛto, duṣkṛte prāpnuvantītyarthaḥ //",
  "SA18jsphustu:950": "[SŚ_36]",
  "SA18jsphustu:951": "svāṃśetyādi /",
  "SA18jsphustu:952": "tatrāṃśo bhāgo 'vayava ityanarthāntaraṃ /",
  "SA18jsphustu:953": "svakīryo 'śaḥ svāṃśaḥ /",
  "SA18jsphustu:954": "tena mukto yaḥ parakīryo 'śaḥ taṃ haratīti svāṃśamuktaharaḥ,",
  "SA18jsphustu:955": "ātmabhāgavyatiriktabhāgahara ityarthaḥ /",
  "SA18jsphustu:956": "etau yatī ekatra kule lābhaṃ labhete /",
  "SA18jsphustu:957": "tayordvayormadhye yaḥ parabhāgaharaḥ śrāmaṇeraḥ sa cauro bhavati /",
  "SA18jsphustu:958": "viśvāsaṃ tu punardāsyāmīti ca kṛtvā gṛhṇan nāpadaṃ prāpnoti /",
  "SA18jsphustu:959": "labhase tvamityādi /",
  "SA18jsphustu:960": "etau yatī kriyākāra kurvāte /",
  "SA18jsphustu:961": "yaṃ tvaṃ lābhaṃ labhase ahañca yaṃ lābha labhe tadāvayostava ca mama ca vaditvaivaṃ kriyākāraṃ kṛtvā samutpanne lābhe sati yastaṃ kriyākāraṃ bhinati tatordhena taskaro bhavati,",
  "SA18jsphustu:962": "dvitīyasya yaterbhāgeṇāśrāmaṇero bhavatītyarthaḥ //",
  "SA18jsphustu:963": "dakṣiṇādeśanepyevamityādi /",
  "SA18jsphustu:964": "yathā dvayoḥ kulopakayorekasya kriyākāraṃ bhindataḥ saṃvaracyutiruktā,",
  "SA18jsphustu:965": "eva dakṣiṇādeśane 'pi draṣṭavya /",
  "SA18jsphustu:966": "dakṣiṇādeśanañca dānagāthāpāṭhaḥ /",
  "SA18jsphustu:967": "dvayośca pāṃśukūlikayormadhye pāṃśukūle samutpanne sati yaḥ kriyākāraṃ bhinatti sa cyutasaṃvaro bhavati //",
  "SA18jsphustu:968": "prāṅnirdiṣṭaḥ sāṃghiko lābhaḥ stūpāya na dātavyaḥ staupikaśca saṃghāyeti /",
  "SA18jsphustu:969": "anyasmai sutarāṃ dātuṃ na labhyata ityabhiniveśatyājanārthaṃ vidhiṃ darśayannāha /",
  "SA18jsphustu:970": "upakārītyādi /",
  "SA18jsphustu:971": "upakartu śīlaṃ yeṣāṃ te upakāriṇo, viparyayādanupakāriṇaḥ /",
  "SA18jsphustu:972": "tebhyaḥ sāṃghikamannapānādi dātavyaṃ /",
  "SA18jsphustu:973": "ke punaste ityāha /",
  "SA18jsphustu:974": "vihārasvāmi rājādayaḥ upakāriṇaḥ, caurādayo 'nupakāriṇa iti yathākramaṃ ubhau boddhavyo //",
  "SA18jsphustu:975": "śrīghanebhyopītyādi /",
  "SA18jsphustu:976": "yadi cellakāḥ sāṃghike vihāre ālepanaṃ saṃmārja[nā]dikaṃ kurvanti tadā tebhyaḥ saṃghataḥ pādāsyaṅsa pūrvāhṇikādi dātavyamanyathā neti /",
  "SA18jsphustu:977": "apiśabdena na kevalamupakāryapakāriṇo jñātavyāḥ śrīghanebhyo 'pyevaṃvidhakarmakāribhya iti [SŚ_37] darśayati /",
  "SA18jsphustu:978": "nanu ca śrāmaṇerasya pravraji[ta]tvādvināpi vihāralepanādikaraṇena sāṃghikānnapānaparibhogo labhyata eva /",
  "SA18jsphustu:979": "tatkimarthamucyate śrīghanebhyo 'pīti /",
  "SA18jsphustu:980": "idameva āśaṃvayamāne kṛte tricīvareṇa vibhūṣitasya hi bhikṣoḥ sāṃghikānnapānaparibhogo 'nujñāto bhagavatā sūtre,",
  "SA18jsphustu:981": "na śrāmaṇarasya ato vighā[nā]ntaramāha bhagavān- śrīghanebhyo 'pīti /",
  "SA18jsphustu:982": "na vā vinaye tarko 'vatārayitavyaḥ yatkiñcidetaditi //",
  "SA18jsphustu:983": "sīmāntasthāyina ityādi /",
  "SA18jsphustu:984": "sīmāntarāle syātuṃ śolaṃ yasya yatestasmai bhikṣusahitāya bhikṣūṇāyupasyātakāriṇe taṇḍulādikaṃ datvā dārakaprasyavyājena taṇḍulādikaṃ yatirgṛhṇīyāt /",
  "SA18jsphustu:985": "kecitugṛhṇāyāttaṇḍulādi netyante nakāraṃ paṭhanti /",
  "SA18jsphustu:986": "sīmāntasthāyine adatveti vātrākāraḥ praśliṣṭāstāti matvaivaṃ vyāvakṣate /",
  "SA18jsphustu:987": "sīmāntapātine yataye taṇḍulādikamadatvā dārakaprasthavyapadeśena taṇḍulādi na grāhyamiti tadatrobhayasmin pāṭhe na doṣaḥ //",
  "SA18jsphustu:988": "atyaktāśa ityādi /",
  "SA18jsphustu:989": "atyaktā pātrādi pratyāśā yena sa tathoktaḥ /",
  "SA18jsphustu:990": "svapātracīvaraṃ naṣṭamiti /",
  "SA18jsphustu:991": "na kenacidapahṛtaṃ kintu kathañcit pramādācchoritaṃ /",
  "SA18jsphustu:992": "taddṛṣṭvāyatirutpādayedgṛhṇoyāt /",
  "SA18jsphustu:993": "matvaivamiti /",
  "SA18jsphustu:994": "kathamevaṃ matvā? atyaktāśasya matvā naṣṭaṃ pātracīvaraṃ gṛhītuṃ labhyate, netarasya /",
  "SA18jsphustu:995": "evaṃ gṛddho yatiḥ kīdṛśa ityāha naṣṭapātrādiḥ /",
  "SA18jsphustu:996": "naṣṭāni pātrādīni yasya sa evamucyate /",
  "SA18jsphustu:997": "āśāṃ naiva tyajediti /",
  "SA18jsphustu:998": "[SŚ_38] yatraiva naṣṭapātrādi lapsye, tatraiva grahīṣyāmītyevaṃ prajño bhavedityarthaḥ /",
  "SA18jsphustu:999": "yastu nirāśībhūtaḥ pātra cīvaraṃ naṣṭaṃ gṛhṇāti, tasya duṣkṛtaṃ bhavati, na saṃvaratyāgo /",
  "SA18jsphustu:1000": "na hi tena caurāt praticaurikā kṛtānapahṛtatvāddravyasya /",
  "SA18jsphustu:1001": "lābhārthaṃ kriyākāraprasaṃgenoddeśādikriyākārātikrame 'pi duṣkṛtaṃ darśayitumāha /",
  "SA18jsphustu:1002": "svādhyāyetyādi /",
  "SA18jsphustu:1003": "ete śrāmaṇerā saṃghaśīlakaṃ kṛtvā kriyākāraṃ kurvanti /",
  "SA18jsphustu:1004": "svādhyāyamadhyayanamuddeśaṃ vā kariṣyāma ityevaṃ kriyākāraṃ kṛtvā ye kriyākāraṃ na pratipālayanti,",
  "SA18jsphustu:1005": "te jinoditalaṃghinaḥ /",
  "SA18jsphustu:1006": "jinena buddhena bhagavatā ya uditaḥ ukto vinayastaṃ laṃghituṃ śīlaṃ yeṣāṃ te jinoditalaṃghino,",
  "SA18jsphustu:1007": "duṣkṛtaṃ prāpnuvantītyarthaḥ /",
  "SA18jsphustu:1008": "tadanena sarvatraivaṃ dhārmika kriyākārātikrame duṣkṛtaṃ bhavatītyākhyātaṃ bhavati //",
  "SA18jsphustu:1009": "patāketyādi /",
  "SA18jsphustu:1010": "yatinā dhvajāpatākādilakṣaṇaḥ stūpato na grahītavyaḥ /",
  "SA18jsphustu:1011": "nirgranthastūpagrahaṇaṃ copalakṣaṇārthaṃ /",
  "SA18jsphustu:1012": "tena paṇḍarabhikṣustūpāderapi gṛhṇataḥ syādeva duṣkṛtaṃ, na tu saṃvaratyāgaḥ svāmino 'bhāvāt /",
  "SA18jsphustu:1013": "yatra tu stūpe devalakaḥ āste tasmādgṛhṇataḥ syādeva saṃvaratyāgaḥ /",
  "SA18jsphustu:1014": "anilena vātena tu uddhṛtaṃ kaṃpitaṃ pātitaṃ ca yatpatākādi tatpāṃśukalamiti kṛtvā gahītavyaṃ //",
  "SA18jsphustu:1015": "śulkakṛtyamityādi /",
  "SA18jsphustu:1016": "śulkaśabdena rājakulapratyāyotpattisthānamucyate /",
  "SA18jsphustu:1017": "yasya ghaṭṭa iti prākṛtajanapratītiḥ /",
  "SA18jsphustu:1018": "tatra kṛtya prayojanaṃ /",
  "SA18jsphustu:1019": "kintu tasmāt sthānāducitadānāpradānārtha yatparadravyanayanaṃ tadarthaṃ pareṣāṃ dravyaṃ yatiḥ svayaṃ na nayet,",
  "SA18jsphustu:1020": "nāpi pareṇa nāyayet /",
  "SA18jsphustu:1021": "śulkaṃ yatpradānaṃ tasya ca mokṣārthamupāyaṃ nopadiśet- amunā mārgeṇa gaccha,",
  "SA18jsphustu:1022": "tataste śulkapradānaṃ na bhavati /",
  "SA18jsphustu:1023": "ratnaṃ datvetyādi /",
  "SA18jsphustu:1024": "kaścicchaṭhakajātīyo vaṇi[ja]kaḥ śulkapradānamuktaye śulkātprāgyatibhyo yathāvṛddhikayā ratnaṃ datvā paścāt [SŚ_39] śulkakarayayativāhyakṛtākaṇḍikayā tadratnaṃ mārgayatoti ca /",
  "SA18jsphustu:1025": "yatayaḥ prāktasyābhiprāyaṃ na jānantīti bāddhavyaṃ, anyathā hi saṃvaratyāgaḥ syāt /",
  "SA18jsphustu:1026": "tasmin aparijñāte tairyatibhiḥ- evaṃ nāma tvaṃ mohapuruṣa,",
  "SA18jsphustu:1027": "asmākaṃ visaṃvādayasītyevaṃ suṣṭhuparibhāṣya tadratnaṃ tasyaiva vaṇijā dātavyaṃ /",
  "SA18jsphustu:1028": "nāsti śulkamityādi /",
  "SA18jsphustu:1029": "munerbuddhasya bhagavataḥ śulkaṃ nāsti /",
  "SA18jsphustu:1030": "vratamasti yeṣāṃ te vratinaḥ /",
  "SA18jsphustu:1031": "paribhogāyedaṃ pāribhogikaṃ /",
  "SA18jsphustu:1032": "tasmin pāribhogike dravye muneriva vratināṃ śulka nāsti /",
  "SA18jsphustu:1033": "anyatrāstītyuktaṃ bhavati /",
  "SA18jsphustu:1034": "ata evāha /",
  "SA18jsphustu:1035": "krayavikrayakṛddadyāditi /",
  "SA18jsphustu:1036": "krayavikrayaṃ karotīti krayavikrayakṛdyatiḥ śulkaṃ prayacchet /",
  "SA18jsphustu:1037": "varṣāvāsiketyādi /",
  "SA18jsphustu:1038": "yatra grāme nagare vā yaḥ śrāmaṇero varṣāmupagataḥ, tasya tatra varṣāvāsikalābho dātavyaḥ /",
  "SA18jsphustu:1039": "jīvitasya brahmacaryasya ca yayoḥ śrāmaṇerayornāśaḥ tayorapi varṣāvāsikalābhā dātavyaḥ /",
  "SA18jsphustu:1040": "tenaitaduktaṃ bhavati- jīvitāntarāyabhayabhītaṃ brahmacaryāntarāyabhayabhītaṃ muktvā anyeṣāmavarṣoṣitānāṃ varṣāvāsikalābho na dātavyaḥ /",
  "SA18jsphustu:1041": "prākprāgupagatairityādi /",
  "SA18jsphustu:1042": "ye śrāmaṇerāḥ prāk śrāvaṇamāsasya pratipadi varṣāmupagatāstaiḥ prāgevāśvinamāsasya pratipadamārabhya varṣāvāsikayācanā kartavyā /",
  "SA18jsphustu:1043": "ye tu paścāt bhādrapadamāsasya pratipadi varṣāmupagatāstaiḥ paścādeva kārtikamāse /",
  "SA18jsphustu:1044": "yadi sarvaḥ saṃvaḥ prayamāyāmupagacchati tadā saṃghavaśena paścādupagatairapi yugapadeva varṣāvāsikalābho yācanīyaḥ //",
  "SA18jsphustu:1045": "punargṛhṇātītyādi /",
  "SA18jsphustu:1046": "tatra vastu pūrṇaviśavaṣatvaṃ /",
  "SA18jsphustu:1047": "vākpravyāhāro viśiṣṭārthadyotakaḥ /",
  "SA18jsphustu:1048": "karma kriyā karmeti kṛtvā, kriyate vā aneneti /",
  "SA18jsphustu:1049": "karmaśabdenopasaṃpatkarmaivābhidhīyate /",
  "SA18jsphustu:1050": "tena hi karmaṇā sa pudgalo bhikṣuḥ kriyate /",
  "SA18jsphustu:1051": "vastu karma ca vastukarmaṇo,",
  "SA18jsphustu:1052": "[SŚ_40] tayorjugupsā nindā,",
  "SA18jsphustu:1053": "tayā yaḥ pudgalo bhikṣubhāvaṃ parityajya punardīkṣāṃ pravrajyāṃ gṛhṇāti,",
  "SA18jsphustu:1054": "tasmai api yataye varṣoṣitaiḥ saha samo lābho dātavyaḥ /",
  "SA18jsphustu:1055": "anye tvanyathā vyācakṣante /",
  "SA18jsphustu:1056": "triśaraṇayācanāmārabhya yāvata kāṣāyaparidhānamidaṃ vastu,",
  "SA18jsphustu:1057": "buddhaṃ bhagavantaṃ pravrajitamanupravrajāmīti idaṃ karma viśiṣṭārthadyotakatvātkriyākarmeti kṛtvā /",
  "SA18jsphustu:1058": "vastu ca karma ca vastukarmaṇī,",
  "SA18jsphustu:1059": "tayorjugupsā nindā,",
  "SA18jsphustu:1060": "tayā yaḥ pudgalaḥ śrāmaṇerabhāvaṃ parityajya punardīkṣāṃ pravrajyāṃ gṛhṇāti,",
  "SA18jsphustu:1061": "tasmai api yataye varṣoṣitaiḥ saha samo lābho dātavyaḥ /",
  "SA18jsphustu:1062": "ka evamāhetyato bravīti ityāha sarvavit, bhagavānāhetyarthaḥ //",
  "SA18jsphustu:1063": "avarṣoṣitetyādi /",
  "SA18jsphustu:1064": "tatra traimāsānadhiṣṭhānādavarṣoṣitaḥ /",
  "SA18jsphustu:1065": "vibhrānto yaḥ pravrajyāpapravrajitaḥ /",
  "SA18jsphustu:1066": "kutsitā dṛṣṭiryasyeti kudṛṣṭiḥ, mithyādṛṣṭika ityarthaḥ /",
  "SA18jsphustu:1067": "mithyādṛṣṭiśca nāstikapravṛttiḥ- nāsti mātā,",
  "SA18jsphustu:1068": "nāsti pitā,",
  "SA18jsphustu:1069": "nāsti sukṛtaduṣkṛtānāṃ karmaṇāṃ phalavipāka iti /",
  "SA18jsphustu:1070": "jīvitendriyanirodhāt mṛtakaḥ /",
  "SA18jsphustu:1071": "deśāntaragato 'nyadyatra deśagamanāt /",
  "SA18jsphustu:1072": "ityete pañca pudgalāḥ lābhaṃ nārhanti //",
  "SA18jsphustu:1073": "amuṣmai deyamityādi /",
  "SA18jsphustu:1074": "amukasmai bhikṣave dātavyoyaṃ madīyo lābha ityevaṃ lābhe samutpanne sati yadi kaścidyatiḥ mriyate tadā niyatamavaśyaṃ tasmai vikalpitabhikṣave sa lābho deya iti bhagavatoktaṃ /",
  "SA18jsphustu:1075": "deśāntaretyādi /",
  "SA18jsphustu:1076": "ito deśāttraimāsamadhiṣṭhāyānyatra deśāntaragatasya yateḥ lābhaḥ kalpe mandire kalpakuṭayāṃ sthāpayitabyaḥ /",
  "SA18jsphustu:1077": "yadā cāvarṣoṣitavibhrāntakudṛṣṭayastrayaḥ pudgalāḥ saṃghasyānartha kurvanti,",
  "SA18jsphustu:1078": "tadā tebhyaḥ prāśyādi na sāṃghikamannapānādi dātavyaṃ budhaiḥ /",
  "SA18jsphustu:1079": "nanuca lābhaṃ nārhanti pañcaketyuktaṃ [SŚ_41] tatkimarthamidamucyate- amuṣmai deyamityādi kārikādvayaṃ? satyametat /",
  "SA18jsphustu:1080": "kintu yadā avikalpo mriyate,",
  "SA18jsphustu:1081": "anutpanne ca lābhe gacchati,",
  "SA18jsphustu:1082": "avarṣoṣitavibhrāntakudṛṣṭayaśca trayaḥ pudgalāḥ yadānarthaṃ vā kurvanti,",
  "SA18jsphustu:1083": "tadaite pañca pudgalā lābhaṃ nārhanti,",
  "SA18jsphustu:1084": "viparyayādarhantīti vyabhicārasaṃbhavādadoṣaḥ //",
  "SA18jsphustu:1085": "ācchādamityādi /",
  "SA18jsphustu:1086": "ete yatayaḥ kule varṣāmupagatā bhavanti /",
  "SA18jsphustu:1087": "tatra yadi dānapati sāmānyenaivaṃ vadet- ācchādaṃ dāsyāmi,",
  "SA18jsphustu:1088": "cīvaraṃ dāsyāmi,",
  "SA18jsphustu:1089": "cīvaramūlyaṃ dāsyāmi,",
  "SA18jsphustu:1090": "ācchādamūlyaṃ dāsyāmītyebhiścaturbhiḥ śabdairutpadyate yo lābhaḥ sa samukhībhūtānāṃ prāpnoti, netareṣāṃ /",
  "SA18jsphustu:1091": "varṣāvāsiketyādi /",
  "SA18jsphustu:1092": "varṣoṣitānāmācchādaṃ dāsyā[mi],",
  "SA18jsphustu:1093": "cīvaraṃ,",
  "SA18jsphustu:1094": "ācchādakrayaṃ,",
  "SA18jsphustu:1095": "cīvarakrayaṃ caitaiścaturbhiśca śabdairyo lābhaḥ samupajāyate,",
  "SA18jsphustu:1096": "sa varṣoṣitānāṃ prāpnoti /",
  "SA18jsphustu:1097": "yadi dāyakastadvarṣāvāsikaṃ lābha avarṣoṣitānāmapi dadāti, tadā dāyakasyecchayā gṛhṇato na doṣaḥ //",
  "SA18jsphustu:1098": "yāmika ityādi /",
  "SA18jsphustu:1099": "yasmin divase bhagavānutpannaḥ anuttarāñca samyaksaṃbodhimabhisaṃbuddhaḥ tatra yo maho yā pūjā,",
  "SA18jsphustu:1100": "sa jātisaṃbodhyādimahaḥ /",
  "SA18jsphustu:1101": "tata utpanno yo lābhaḥ saṃghasya sa evamucyate /",
  "SA18jsphustu:1102": "mṛtapariṣkāraśca kṣudrapariṣkāraścetyādi dvandvaḥ /",
  "SA18jsphustu:1103_0": "kālikaḥ yāmikaḥ yāvajjīvikaḥ sāptāhikaḥ mṛtapariṣkāraḥ kṣudrapariṣkāraḥ naityakaḥ",
  "SA18jsphustu:1103_1": "akālacīvaraṃ kuṭīpratiṣṭhā jātisaṃbodhyādimahodbhavaśceti yo 'yaṃ daśaprakāro lābhaḥ",
  "SA18jsphustu:1103_2": "sa saṃmukhībhūtānāṃ prāpnoti //",
  "SA18jsphustu:1104": "anādheyamityādi /",
  "SA18jsphustu:1105": "sāṃghikaṃ yacchayanāsanaṃ tadanādheyaṃ, pratibandhatvena na dātavyamityarthaḥ /",
  "SA18jsphustu:1106": "na vikretavyaṃ, na ca paudvalikaṃ kṛtvā paribhoktavyaṃ /",
  "SA18jsphustu:1107": "ye tu śrāmaṇerāḥ [SŚ_42] sāṃghikaṃ śayanāsanaṃ pratibandhakatvena dadati,",
  "SA18jsphustu:1108": "vikrīṇīte,",
  "SA18jsphustu:1109": "paudgalikatvena vā paribhuñjateraṃ teṣāṃ duṣkṛtaṃ bhavati //",
  "SA18jsphustu:1110": "cāturdiśāyetyādi /",
  "SA18jsphustu:1111": "kaściddānapatiḥ kiñciddravyānta,",
  "SA18jsphustu:1112": "kadāciccāturdiśāyāryasaghāya dadāti,",
  "SA18jsphustu:1113": "buddhāya vā bhagavate,",
  "SA18jsphustu:1114": "saṃmukhībhūtāya vā saṃghāya tatsarvaṃ yatistatra tatropanāmayet /",
  "SA18jsphustu:1115": "yaccāturdiśāya dattaṃ taccāturdiśāyaivopanāmayitavyamityeṣā dik //",
  "SA18jsphustu:1116": "tūṣṇīṃ datvetyādi /",
  "SA18jsphustu:1117": "kaściddānapatiḥ vihāramāgatya muktāphalādika datvā tūṣṇīṃ bhūto gacchet /",
  "SA18jsphustu:1118": "tasmin tūṣṇīṃ datvā gate dānapatau sati buddhāya bhagavate muktā phalādi dātavyaṃ,",
  "SA18jsphustu:1119": "yacchayanāsanaṃ taccāturdiśāya /",
  "SA18jsphustu:1120": "saṃmukhībhūtāya tu saṃghāya vastrādikaṃ dātavyamiti //",
  "SA18jsphustu:1121": "katibhiraṅgaiḥ samanvāgato 'dattādānaṃ gṛhṇan aśrāmaṇero bhavati? āha /",
  "SA18jsphustu:1122": "pṛthudravyamityādi /",
  "SA18jsphustu:1123": "pṛthuvistīrṇaṃ /",
  "SA18jsphustu:1124": "kiṃ taddravyaṃ? kākinīnyūnaṃ māṣakapañcakaṃ /",
  "SA18jsphustu:1125": "svakīyamapi kadācittadbhavatītyāha /",
  "SA18jsphustu:1126": "paropāttamiti /",
  "SA18jsphustu:1127": "kadāciddravyaṃ paropāttamapi sat yatiḥ paropāttasaṃjñā na bhavatītyata āha /",
  "SA18jsphustu:1128": "tatsaṃjñī paropāttasaṃjñītyarthaḥ /",
  "SA18jsphustu:1129": "kadācidetatsarvaṃ bhava[ti], na tu steyacetanetyataḥ steyacetaneti vacanaṃ /",
  "SA18jsphustu:1130": "stainyacittaṃ copasthitaṃ bhavatātyarthaḥ /",
  "SA18jsphustu:1131": "kadācidetadaṅgacatuṣṭayaṃ saṃbhavadapi sat taddravya sthānānna cyāvitaṃ syādityata āha / sthānacyutiśceti /",
  "SA18jsphustu:1132": "pañcabhiraṅgaiḥ samanvāgato yatiradattamādadāno 'pi na cyutasaṃvaro bhavati /",
  "SA18jsphustu:1133": "katamaiḥ pañcabhirityāha /",
  "SA18jsphustu:1134": "dattasvaketyādi /",
  "SA18jsphustu:1135": "dattasaṃjñā svakasaṃjñā aparopāttasaṃjñā ca vidyate yasya yateḥ sa yathokto yatiḥ /",
  "SA18jsphustu:1136": "anyo 'pi ca svāṃśāttāvatkālikatvena ca gṛhṇan na saṃvaraṃ saṃvarī jahāti /",
  "SA18jsphustu:1137": "[SŚ_43]",
  "SA18jsphustu:1138": "ādāyādattamityādi /",
  "SA18jsphustu:1139": "ādāyeti gṛhītvā /",
  "SA18jsphustu:1140": "adattaṃ pu[naḥ] dravyaṃ utpluyedvadhvā khamākāśaṃ gatvā /",
  "SA18jsphustu:1141": "diśānāṃ catuṣṭayaṃ dikcatuṣṭayamityarthaḥ /",
  "SA18jsphustu:1142": "āśāśabdasya dikparyāyatvāt /",
  "SA18jsphustu:1143": "tatraiveti /",
  "SA18jsphustu:1144": "yasmāt pratyāgataḥ punarbhūyastatropaviṣṭaḥ /",
  "SA18jsphustu:1145": "san kṣatasaṃvaro bhavati, ayatirbhavatītyarthaḥ /",
  "SA18jsphustu:1146": "avakrītādiriti vistaraḥ /",
  "SA18jsphustu:1147": "kaścidyatiḥ kenacitkrīto bhavati,",
  "SA18jsphustu:1148": "bhṛtako vā sa ajñānāt smṛtisaṃpramoṣātkalpikasaṃjñayā vā paradravyaṃ gṛhṇan kṣatasaṃvaro bhavati /",
  "SA18jsphustu:1149": "unmattavikṣiptacetasastu yatayaḥ parasvamādadānā api santonāpattibhājo bhavanti stainyacittābhāvāt //",
  "SA18jsphustu:1150": "tatra kālikamityārabhya yāvaddakṣiṇādeśanepyevamityebhirvākyaiḥ saṃvaratyāga uktaḥ /",
  "SA18jsphustu:1151": "upakāryapakārimya ityārabhya yāvat tūṣṇīṃ datvetyādibhirvākyaiḥ duṣkṛtānyudāhṛtāni /",
  "SA18jsphustu:1152": "śeṣaistu pāñcāṅganiyama iti /",
  "SA18jsphustu:1153": "bhājanasthaṃ guru dravyaṃ cauryabuddhayā yatirnayan /",
  "SA18jsphustu:1154": "yojanāni daśaikañca syānna vā śrīghanaḥ //",
  "SA18jsphustu:1155": "sphuṭārthāyāṃ śrīghanācārasaṃgrahaṭīkāyāṃ adattādānaviratiśikṣāpadaṃ",
  "SA18jsphustu:1156": "dvitīyaṃ //",
  "SA18jsphustu:1157": "[SŚ_44]",
  "SA18jsphustu:1158": "maithunaviratiśikṣāpadalakṣaṇaṃ labdhvāvakāśamadhikṛtyāha /",
  "SA18jsphustu:1159": "nṛstrītyādi /",
  "SA18jsphustu:1160": "nā ca strī ca paṇḍakaśceti nṛstrīpaṇḍakāsteṣāṃ yāni viṇmūtravaktrāṇi,",
  "SA18jsphustu:1161": "teṣāṃ yat randhraṃ vivaraṃ chidraṃ,",
  "SA18jsphustu:1162": "tasmin aṅgajātaṃ puruṣendriyaṃ tilamātramapi prakṣipya yaḥ śrāmaṇeraḥ svādaṃ nigamayet sa kṣatasaṃvarā bhavati,",
  "SA18jsphustu:1163": "ayatibhavatītyarthaḥ //",
  "SA18jsphustu:1164": "manuṣyagativyatirikteṣvapi strīpuruṣapaṇḍakeṣu maithunamadhyācarataḥ saṃvaratyāgo bhavatīti darśayannāha /",
  "SA18jsphustu:1165": "mānuṣāmānuṣāste tviti vistaraḥ /",
  "SA18jsphustu:1166": "atra kārikāpāṭhe vivādaḥ /",
  "SA18jsphustu:1167": "tatraike mānuṣāmānuṣāste tu tiryañca[śca] narādaya iti pāṭha matvaivaṃ vyācakṣate /",
  "SA18jsphustu:1168": "āha /",
  "SA18jsphustu:1169": "narādaya ityādiśabdena strīpaṇḍakayorgrahaṇaṃ /",
  "SA18jsphustu:1170": "tena narādaya iti /",
  "SA18jsphustu:1171": "nṛstrīpaṇḍakā ityarthaḥ /",
  "SA18jsphustu:1172": "manuṣyagatiparyāpannāḥ,",
  "SA18jsphustu:1173": "amanuṣyagatiparyāpannāstiryaggatiparyāpannāśca nṛstrīpaṇḍakā jāgranto mṛtāḥ suptāśca maithunāśrayā avagantavyā iti /",
  "SA18jsphustu:1174": "apare punarmānuṣā[mānuṣā]ste tu tiryañcaścāmarādaya iti pāṭhaṃ matvaivaṃ bruva[te] /",
  "SA18jsphustu:1175": "mānuṣāmānuṣāste tviti /",
  "SA18jsphustu:1176": "tacchabdenānantaraprayuktā nṛstrīpaṇḍakāḥ parigṛhyante tacchabdasyānantarābhidhāyitvāt /",
  "SA18jsphustu:1177": "tu śabda evakārārthe /",
  "SA18jsphustu:1178": "ta eva nṛstrīpaṇḍakā manuṣyagatiparigṛhītāḥ amanuṣyagatiparigṛhītāḥ tiryaggatiparigṛhītāśca pratyekaṃ jāgranto mṛtāḥ suptāśca maithunāśrayā jñeyāḥ /",
  "SA18jsphustu:1179": "amarādaya ityamarā devāḥ ādiśabdenānyāmapi gati grāhayati /",
  "SA18jsphustu:1180": "ato devāsuranarakapretagatisaṃgṛhīteṣvapi strīpuruṣapaṇḍakeṣu maithunamadhyācarataḥ saṃvaratyāgo bhavati /",
  "SA18jsphustu:1181": "eta eva tu yujyate /",
  "SA18jsphustu:1182": "anyathā hi narādaya ityanena nṛstrītareṣāṃ grahaṇe siddhe tviti tacchabdagrahaṇamatiricyate /",
  "SA18jsphustu:1183": "[SŚ_45] atha mataṃ- tacchabdena ta eva mānuṣāmānuṣāḥ saṃbadhyanta ityasaṃbaddhametat /",
  "SA18jsphustu:1184": "na hi pratyakṣāpātteṣu śabdeṣu tacchabdaḥ prayujyata sūribhiranavasthāprasaṅgāt /",
  "SA18jsphustu:1185": "na cāpi tacchabdena viṇmūtravaktrarandhrasya saṃbandha iti pāryate vaktuṃ,",
  "SA18jsphustu:1186": "randhraśabdasya napuṃsakaliṅgatvāt ekavacananirdeśāt,",
  "SA18jsphustu:1187": "iha ca te tviti puṃliṅgena bahuvacanena nirdeśāt /",
  "SA18jsphustu:1188": "atha mataṃ- viṇmatravaktrarandhraviśeṣā iti vyākhyāsyāma iti /",
  "SA18jsphustu:1189_0": "yathā hi viṇmūtravaktrarandhraviśeṣāḥ strīpuruṣapaṇḍakāḥ manuṣyāmanuṣyatiryagga[ti]parigṛhītā",
  "SA18jsphustu:1189_1": "maithunāśrayā jñeyā ityapūrvāyaṃ kriyākāra[ka]saṃbandhaḥ narādīnāmiti saṃbandhaṣaṣṭhayabhāvāt",
  "SA18jsphustu:1189_2": "anyasyāśca gateḥ parigrahaṇāt /",
  "SA18jsphustu:1190": "tasmādamarādaya ityeva pāṭhaḥ /",
  "SA18jsphustu:1191": "evaṃ vicārite kecidatra bruvata narādaya ityapi pāṭhe ādiśabdena strīpaṇḍakayoranya[syā]śca gateḥ parigraho bhaviṣyati /",
  "SA18jsphustu:1192": "ko 'tra virodha iti //",
  "SA18jsphustu:1193": "atra na sarvā tiryagyonirabhipretā sūkṣmaudārikatvena maithunākṣamatvāt /",
  "SA18jsphustu:1194": "kintu viśiṣṭaiveti darśayannāha /",
  "SA18jsphustu:1195": "hastinīmāditaḥ kṛtveti vistaraḥ /",
  "SA18jsphustu:1196": "hastinījāteḥ prabhṛti yāvat kukkuṭā jātiḥ /",
  "SA18jsphustu:1197": "atrāntarāle yānyonyāpekṣayākṣudrikā maṃhato jātiḥ tāṃ tāṃ gacchan tasyāṃ tasyā jātau maithunamācaran vratāccyavate,",
  "SA18jsphustu:1198": "aśrāmaṇerā bhavatītyarthaḥ /",
  "SA18jsphustu:1199": "ata evādinirdeśāt hastinījāteyānyā mahattarā jātiḥ,",
  "SA18jsphustu:1200": "kukkuṭājāteśca yānyā [SŚ_46] svalpatarā tasyāṃ vipratipadyamānasya na saṃvaratyāgaḥ,",
  "SA18jsphustu:1201": "kintu duṣkṛtaṃ syāditi //",
  "SA18jsphustu:1202": "yatirna kevalaṃ maithunamadhyācaritaṃ na kṣamate strīdarśanādyapi na kṣamata iti pratipāda[ya]nnāha /",
  "SA18jsphustu:1203": "raktaḥ sanniti vistaraḥ /",
  "SA18jsphustu:1204": "yatiḥ saṃraktaḥ san striyaṃ na paśyet, na ca tasyāḥ śabdamākarṇayet /",
  "SA18jsphustu:1205": "nirvastraśca san nirvastrāṃ striyaṃ nopeyāt, na gacchet, na ca puruṣendriyaṃ nirbhujet /",
  "SA18jsphustu:1206": "etasyātra vidhikaraṇātsarvatra duṣkṛtaṃ bhavati //",
  "SA18jsphustu:1207": "kiṃ punaḥ pāṭitāyāmapi maithunamadhyācarataḥ saṃvaratyāgo bhavati? bhavatītyāha bhittidvayetyādi /",
  "SA18jsphustu:1208": "strīndriyādhiṣṭhānasaṃjñitāṃ koṭarikāṃ vātātapādinā śuṣkāṃ śastreṇavā pṛthak pṛthak kṛtāṃ tattailādibhiḥ klinnāṃ saṃyojyaikīkṛtya yaḥ śrāmaṇero vipratipadyate sa nāśayitavyaḥ /",
  "SA18jsphustu:1209": "saṃgrahe sati /",
  "SA18jsphustu:1210": "yadi sā koṭarikā sagrahamupayāti, tadā doṣo 'nyadā neti //",
  "SA18jsphustu:1211": "adha ūrdhvamityādi /",
  "SA18jsphustu:1212": "kācitstrī trikhaṇḍīkṛtā bhavati /",
  "SA18jsphustu:1213": "tasyā adhaḥ khaṇḍe upari khaṇḍe ca vinīlādhmātikāñcavratī na vrajet /",
  "SA18jsphustu:1214": "yā cāsthisaṅkalā pūyarudhirādibhiramyaktā tāmapi na yāyāt /",
  "SA18jsphustu:1215": "sitāsthisaṅkaleti vistaraḥ /",
  "SA18jsphustu:1216": "sitā śuklā yā asthisaṅkalā,",
  "SA18jsphustu:1217": "śailamayī yā śilāyāṃ nidhātā dārumayī yā kāṣṭhamayī,",
  "SA18jsphustu:1218": "pustamayī yā lepakṛtā /",
  "SA18jsphustu:1219": "tāṃ sitāsthisaṅkalāṃ yāvatpustamayīṃ striyaṃ na gacchet /",
  "SA18jsphustu:1220": "mithunaṃ strīpuruṣayoryugmaṃ, tatra utpadyate yaḥ sukhaviśeṣaḥ tanmaithunaṃ /",
  "SA18jsphustu:1221": "tasmātsadā sarvakālaṃ yo virata iti yativiśeṣaṇaṃ //",
  "SA18jsphustu:1222": "[SŚ_47]",
  "SA18jsphustu:1223": "dhyānetyādi /",
  "SA18jsphustu:1224": "gataḥ prāptaḥ /",
  "SA18jsphustu:1225_0": "dhyānamiddhagatastaṃ dhyānasamāpannaṃ nidrayābhibhūtaṃ ca vibuddhamapi śayitaṃ surāpānādinā",
  "SA18jsphustu:1225_1": "mattaṃ mahābhūtavaiṣamyādinā vā vikṣiptacittaṃ rukṣayā vā vedanayā tunnaṃ vyathitaṃ",
  "SA18jsphustu:1225_2": "yati yā kācitstrī balādgṛhītvā yateraṅgajātaṃ ātmīye 'ṅgajāte prakṣipet /",
  "SA18jsphustu:1226": "tasmin balato 'bhiniṣīdati mātṛgrāme kimityāha /",
  "SA18jsphustu:1227": "ādimadhyetyādi /",
  "SA18jsphustu:1228": "ādāvaṃgajātapraveśakāle, madhye paryavasāne ca ya āsvāda nigamayet /",
  "SA18jsphustu:1229": "yatiḥ kīdṛkṣaḥ? tato dhyānāvyutyitaḥ /",
  "SA18jsphustu:1230": "sa vihārād ghaṭṭayitavyaḥ /",
  "SA18jsphustu:1231": "āsvādanābhāve tu neti /",
  "SA18jsphustu:1232": "etaccādhimātramadhyamṛdurāgiṇaṃ pudgalamadhikṛtyoktamityavaseyaṃ /",
  "SA18jsphustu:1233": "yaduktamādimadhyāvasāneṣa svādayediti tatra keyamāsvādanā nāmetyāha /",
  "SA18jsphustu:1234": "nānetyādi /",
  "SA18jsphustu:1235": "nānā prakārāṇāṃ vyañjanānāṃ rasānāṃ nānāvidhena yadupetaṃ samanvitaṃ śāliḥbhaktaṃ tasya paribhogaḥ tadvadāsvādanā draṣṭavyā /",
  "SA18jsphustu:1236": "yathā śauṇḍasya mattavālakasya tailava[t] svacchasyānnāsavasya surāyāḥ pānāsvādastadvat maithunāsvādo 'vaseyaḥ /",
  "SA18jsphustu:1237": "anye anyathā vyācakṣate śuṇḍiṣu bhavaḥ śauṇḍaḥ /",
  "SA18jsphustu:1238": "kaḥ punarasau? annāsavaḥ /",
  "SA18jsphustu:1239": "kīdṛśaḥ? tailācchaḥ /",
  "SA18jsphustu:1240": "tailava[t] svaccho yaḥ śoṇḍo 'nnāsavaḥ, tasya pānamabhyavaharaṇaṃ /",
  "SA18jsphustu:1241": "tadvat kiṃ? āsvādanā jñeyeti /",
  "SA18jsphustu:1242": "anāsvādaḥ punaḥ kīdṛśa ityāha /",
  "SA18jsphustu:1243": "anāsvādā yuvagrīvetyādi /",
  "SA18jsphustu:1244": "yathā yūnastaruṇasya grīvāyāṃ mṛtakukkurabandhaḥ /",
  "SA18jsphustu:1245": "yathā ca sukumārasya puṃsaḥ [SŚ_48] pradīptalohasparśastadvadanāsvādo vijñeyaḥ /",
  "SA18jsphustu:1246": "dhyāyantyaneneti dhyānaṃ, prajñānaṃtītyarthaḥ /",
  "SA18jsphustu:1247": "taccāṅgabhedāccaturvidhaṃ bhavati /",
  "SA18jsphustu:1248": "prathamadvitīyatṛtīyacaturthadhyānabhedena /",
  "SA18jsphustu:1249": "siddhaṃ kāyasaṃdhāraṇāsamarthaścittābhisaṃkṣepo, nidreti yo 'rthaḥ /",
  "SA18jsphustu:1250": "te dhyānamiddhe iti /",
  "SA18jsphustu:1251": "avakrītetyādi / asyārthaḥ pūrvaśikṣāpadānusāreṇāvaseyaḥ //",
  "SA18jsphustu:1252": "rāgāmanuṣyetyādi /",
  "SA18jsphustu:1253": "rañjanaṃ rāgaḥ, rañjayate vāneneti cittamiti rāgaḥ /",
  "SA18jsphustu:1254": "tena rāgādinā praguṇībhūtaṃ yadaṃgajātaṃ tacchukranirmokṣārthaṃ na kadācidapi spṛśet /",
  "SA18jsphustu:1255": "kairna spṛśedityāha /",
  "SA18jsphustu:1256": "pṛthivyādidhātubhiḥ /",
  "SA18jsphustu:1257": "tiryaksaṃyogetyādi /",
  "SA18jsphustu:1258": "tiryakmaithunādhyācāradarśanāt prāmādikaḥ strīpuruṣa darśanācca,",
  "SA18jsphustu:1259": "tīvrarāgāditayā yadi śukrasya muktirbhavet tadā yatirmānasaṃ vigarhedvirūpakaṃ mayā kṛtaṃ na punarevaṃ kariṣyāmīti /",
  "SA18jsphustu:1260": "majjetyādi /",
  "SA18jsphustu:1261": "majjājātaṃ majjajaṃ śukraṃ, tasya kṣaraṇamapagamaḥ /",
  "SA18jsphustu:1262": "yasya yateḥ svapne śukravinirmuktirbhavati, tasya doṣo na bhavati /",
  "SA18jsphustu:1263": "kathaṃ punarbhavatītyāha /",
  "SA18jsphustu:1264": "kāraṇamāha /",
  "SA18jsphustu:1265": "svapnetyādi /",
  "SA18jsphustu:1266": "pañcasvapnā vinaye uktāḥ /",
  "SA18jsphustu:1267": "satyasvapno yathā bodhisattvena dṛṣṭaḥ,",
  "SA18jsphustu:1268": "alīkasvapno yathā dṛṣṭaḥ tathā na bhavatya'līkaṃ mṛṣeti kṛtvā,",
  "SA18jsphustu:1269": "acīrṇasvapno yatsatatakaraṇīyaṃ vastu dṛśyate,",
  "SA18jsphustu:1270": "anantasvapno yaḥ sakalāṃrātriṃ dṛśyatena paricchidyate,",
  "SA18jsphustu:1271": "svapnasvapno yaḥ svapna evānyaḥ svapno dṛśyate /",
  "SA18jsphustu:1272": "tadukta bhavati- yasya yateḥ svapne śukranirmokṣo bhavati,",
  "SA18jsphustu:1273": "tasya manāgapi doṣo na bhavatyalīkatvātsvapnasya /",
  "SA18jsphustu:1274": "anyathā hya'nāśvāsikaṃ brahmacaryaṃ syāt svapne 'pi maithunādhyācāreṇāpattiprasaṅgāt //",
  "SA18jsphustu:1275": "rāgetyādi /",
  "SA18jsphustu:1276": "rāgeṇāviṣṭaṃ parigṛhītaṃ yaccittaṃ tena rāgāviṣṭena cetasā yatirnārīṃ striyaṃ śrīghano na spṛśet /",
  "SA18jsphustu:1277": "puṃnapuṃsakamiti /",
  "SA18jsphustu:1278": "puruṣaṃ paṇḍakaṃ cetyarthaḥ / śeṣaṃ sugamaṃ /",
  "SA18jsphustu:1279": "[SŚ_49]",
  "SA18jsphustu:1280": "stanakakṣetyādi /",
  "SA18jsphustu:1281": "stanau kakṣe ca oṣṭhau ca nābhiśca ūrū ca pārśve ca kukṣiśca malabhramaśceti dvandvaḥ /",
  "SA18jsphustu:1282": "atastān stanakakṣauṣṭhanābhyūrupārśvakukṣimalabhramān yatiḥ saṃraktaḥ san na nindet, na nindāṃ kuryāt /",
  "SA18jsphustu:1283": "na ca saṃstuyānna ca praśaṃsedityarthaḥ, aśobhanau tava payodharau śobhanau vā yāvadaṅgajāta iti /",
  "SA18jsphustu:1284": "katamāsāṃ tu tān stanakakṣādīnna ninde[di]tyāha /",
  "SA18jsphustu:1285": "strīṇāmiti /",
  "SA18jsphustu:1286": "malabhramaśabdenātra strīṇāmaṅgajātamucyate //",
  "SA18jsphustu:1287": "yadyadvadedityādi /",
  "SA18jsphustu:1288_0": "yat yadvacanaṃ striyāḥ antike striyaṃ śrīghanaḥ maithunādhyācāraṃ kartukāmaḥ puruṣo",
  "SA18jsphustu:1288_1": "bravroti yathā yatheti yena yena prakāreṇa [tat]tadvacanaṃ yatiḥ striyaṃ na vadet",
  "SA18jsphustu:1288_2": "tathā tatheti tena tena prakāreṇetyarthaḥ //",
  "SA18jsphustu:1289": "agretyādi /",
  "SA18jsphustu:1290": "yoṣicchabdena mātṛgrāmo vidhīyate /",
  "SA18jsphustu:1291": "yā strī māṃ paricarenmama paricaryāṃ kuryāt /",
  "SA18jsphustu:1292": "kutaḥ? rahaḥ, rahasītyarthaḥ /",
  "SA18jsphustu:1293": "sā agrā bhavati, śreṣṭhā bhavati /",
  "SA18jsphustu:1294": "vyādhihīneti vyādhirahitā /",
  "SA18jsphustu:1295": "yaśasvinīti yaśaḥ samanvitā, kīrtiyuktā /",
  "SA18jsphustu:1296": "lābhinī ca bhavati /",
  "SA18jsphustu:1297": "keṣāmityāha /",
  "SA18jsphustu:1298": "āyurādīnāṃ /",
  "SA18jsphustu:1299": "ādiśabdena varṇabalasaukhyādīnāṃ grahaṇaṃ /",
  "SA18jsphustu:1300": "ityādi na vaco brūyādityādi /",
  "SA18jsphustu:1301": "agrā bhavati sā yoṣidityevamādikaṃ vācaṃ na vadet /",
  "SA18jsphustu:1302": "ka ityāha /",
  "SA18jsphustu:1303": "śrīghanaḥ /",
  "SA18jsphustu:1304": "kīdṛkṣa ityāha /",
  "SA18jsphustu:1305": "rāgāgnipluṣṭamānasaḥ /",
  "SA18jsphustu:1306": "rāga evāgniḥ rāgāgnirdahanātmakatvāt, tena pluṣṭaṃ dagdhaṃ mānasaṃ ceto yasya sa evamucyate /",
  "SA18jsphustu:1307": "kasyāgrato na vade[di]tyāha /",
  "SA18jsphustu:1308": "purastācchrīghanaḥ strīṇāmityādi /",
  "SA18jsphustu:1309": "strīṇāmagnataḥ, puruṣasya paṇḍakasya cetyarthaḥ //",
  "SA18jsphustu:1310": "[SŚ_50]",
  "SA18jsphustu:1311": "strīpuruṣayoḥ saṃyogārthaṃ dautyaṃ kartuṃ na labhyata iti darśayitumāha /",
  "SA18jsphustu:1312": "vivāhāvāhayorityādi /",
  "SA18jsphustu:1313": "tatra vivāho dārikāparigrahaḥ /",
  "SA18jsphustu:1314": "anyena paribhuktasya mātṛgna masya saṃgrahaṇamāvāhaḥ vivāhaścāvāhaśca vivāhāvāhau /",
  "SA18jsphustu:1315": "atastayorvivāhāvāhayoḥ /",
  "SA18jsphustu:1316": "vivāhanimittaṃ saṃgrahanimittañca dautyakarma na kuryāt /",
  "SA18jsphustu:1317": "ka ityāha /",
  "SA18jsphustu:1318": "śrāmaṇerakaḥ /",
  "SA18jsphustu:1319": "śrāmaṇera eva śrāmaṇerakaḥ /",
  "SA18jsphustu:1320": "kecittu kutsāyāṃ kanaṃ vidadhati /",
  "SA18jsphustu:1321": "kutsitaḥ śrāmaṇeraḥ śrāmaṇeraka iti /",
  "SA18jsphustu:1322": "taiḥ kutsārtho darśanīyaḥ- kathaṃ kutsitosau yatiriti?",
  "SA18jsphustu:1323": "dautyakarmakaraṇāditi cet, na pratiṣedho 'yaṃ vartate- na kuryāditi /",
  "SA18jsphustu:1324": "yaśca na kurute, sa kathaṃ kutsāmāsādayati /",
  "SA18jsphustu:1325": "tasmātsvārtha evāyaṃ kaneṣṭavyaḥ /",
  "SA18jsphustu:1326": "na kevalaṃ vivāhāvāhanimittaṃ dautyaṃ na kuryāttatkṣaṇamaithunādhyācāranimittamapi na kurvātāpiśabdaḥ sūcayati /",
  "SA18jsphustu:1327": "dāpayeyamityādi /",
  "SA18jsphustu:1328": "tatra samutpannakarmaphalasatyaratnādisaṃpratyayaḥ śrāddhaḥ /",
  "SA18jsphustu:1329": "tasmai śrāddhāyopāsakadārakāya imāṃ śrāddhāṃ upāsakadārikāṃ dāpayeyamiti /",
  "SA18jsphustu:1330": "evamarthasaṃsyandanāsūtraṃ yatirbhāṣittuṃ na ghaṭate //",
  "SA18jsphustu:1331": "bījārthamityādi /",
  "SA18jsphustu:1332": "garbhotpādanimittaṃ vratī gavādikaṃ na dadyāt /",
  "SA18jsphustu:1333": "etānevāśvādīn bījārthaṃ parebhyaḥ kadācidapi na prārthayet //",
  "SA18jsphustu:1334": "[SŚ_51]",
  "SA18jsphustu:1335": "tulyametāsvityādi /",
  "SA18jsphustu:1336": "bahavaḥ striyo yasya taṃ bahustrīkaṃ puruṣaṃ yatiḥ naivaṃ vadet- kimiti ekayā striyā sārdhaṃ mā tvaṃ tiṣṭha,",
  "SA18jsphustu:1337": "kintu paripāṭayā sarvāḥ striyo vaseti //",
  "SA18jsphustu:1338": "sphuṭārthāyāṃ śrīghanācārasaṃgrahaṭīkāyāṃ maithunaviratiśikṣāpadaṃ tṛtīyaṃ //",
  "SA18jsphustu:1339": "[SŚ_52]",
  "SA18jsphustu:1340": "mṛṣāvādaviratiśikṣāpadamadhikṛtyāha /",
  "SA18jsphustu:1341": "pratyekabuddhetyādi /",
  "SA18jsphustu:1342": "tatrātmārthaṃmekaṃ prati buddha iti pratyekabuddhaḥ /",
  "SA18jsphustu:1343": "samyagaviparītaṃ samantāt jñeyaṃ buddhā iti saṃbuddhāḥ /",
  "SA18jsphustu:1344": "teṣāṃ śiṣyāstacchiṣyāḥ /",
  "SA18jsphustu:1345": "tacchabdenātra saṃbuddhā eva parigṛhyante, na pratyekabuddhā tacchabdasyānantarābhidhāyitvāt /",
  "SA18jsphustu:1346": "pratyeka buddhāśca saṃbuddhāśca tacchiṣyāśceti vigrahaḥ /",
  "SA18jsphustu:1347": "teṣāṃ yat jñānaṃ darśanañca tat mamāsti, mama saṃvidyata iti /",
  "SA18jsphustu:1348": "asaṃvidyamānamapi santaṃ yaḥ śrāmaṇero mṛṣā vakti sa nāśanīyo 'śrāmaṇeratvena dhārayitavya ityarthaḥ /",
  "SA18jsphustu:1349": "kiṃ punarabhimānādapi yo bravīti so 'pi nāśyaḥ? netyāha /",
  "SA18jsphustu:1350": "anyatrābhimānataḥ /",
  "SA18jsphustu:1351": "anyatraśabdo varjanārthe vartate /",
  "SA18jsphustu:1352": "anyatra bhīṣmadroṇābhyāṃ sarve yodhāḥ parāṅmukhā iti anyatraśabdasya varjanārthe prayogadarśanāt /",
  "SA18jsphustu:1353": "aprāpte uttaraviśeṣādhigame prāpto mayeti manyamānasya yā cittasyonnatiḥ sobhimānaḥ /",
  "SA18jsphustu:1354": "tasmādabhimānādyo jñānaṃ darśanañca pra[ti]jānīte tasya saṃvaratyāgo na bhavati prāptasaṃjñitvāt /",
  "SA18jsphustu:1355": "yaduktaṃ jñānadarśanaṃ mamāstīti bruvan mithyā nāśya iti tatra katarajjñānaṃ katamacca darśanamiti na jñāyate /",
  "SA18jsphustu:1356": "ato jñānadarśanaṃ tayorlakṣaṇamadhikṛtyāha /",
  "SA18jsphustu:1357": "jñānaṃ satyābhisaṃbodhirityādi /",
  "SA18jsphustu:1358": "satyāni catvāri duḥkhasamudayanirodhamārgākhyāni /",
  "SA18jsphustu:1359": "tatra duḥkhasatyaṃ pañcopādānaskandhāḥ /",
  "SA18jsphustu:1360": "samudayasatyaṃ paunarbhavikī tṛṣṇā /",
  "SA18jsphustu:1361": "nirodhasatyaṃ yadasyāḥ paunarbhavikyāḥ tṛṣṇāyāḥ prahāṇaṃ /",
  "SA18jsphustu:1362": "mārgasatyaṃ ayamevāryāṣṭāṅgo mārgaḥ tadyathā samyagdṛṣṭiḥ,",
  "SA18jsphustu:1363": "samyaksaṃkalpaḥ,",
  "SA18jsphustu:1364": "samyagvāk,",
  "SA18jsphustu:1365": "samyakkarmāntaḥ,",
  "SA18jsphustu:1366": "samyagājīvaḥ,",
  "SA18jsphustu:1367": "samyagvyāyāmaḥ,",
  "SA18jsphustu:1368": "samyaksmṛtiḥ, samyaksamādhiśca /",
  "SA18jsphustu:1369": "tatra bodhanaṃ bodhiravagamaḥ avabodhaḥ parijñānaṃ bodhijñānārthatvāt /",
  "SA18jsphustu:1370": "abhītyayamupasarga ābhimukhye [SŚ_53] vartate, samītya'viparītatve /",
  "SA18jsphustu:1371": "tenāyaṃ vākyārtho jāyate- duḥkhādīnāmāryasatyānāṃ nirvāṇābhimukhā samyagaviparītā yā bodhistajjñānamucyate /",
  "SA18jsphustu:1372": "abhijñāḥ pañca darśanamiti /",
  "SA18jsphustu:1373": "abhijñānamabhijñājñānamityarthaḥ /",
  "SA18jsphustu:1374": "tatra pañcābhijñāḥ /",
  "SA18jsphustu:1375": "divyaṃ cakṣuryenātidūrasūkṣmavyavahitāni rūpāṇi paśyati karatalāvasthitamivāmalakaṃ,",
  "SA18jsphustu:1376": "divyaṃ śroto yena dūrāsannāḥ śabdā śrūyante devamanuṣyāṇāmantaśaḥ kuntapipīlikasyāpi,",
  "SA18jsphustu:1377": "paracittajñānaṃ yena parakīyān cittacaittān jānāti- sarāgaṃ cittaṃ sarāgamityādi,",
  "SA18jsphustu:1378": "pūrvanivāsānusmṛtikṣānaṃ yenātmanaḥ pareṣāṃ cābhinivṛttajātiparaṃparāḥ smarati- amutrāhaṃ evannāmā evaṃgotrāka ityādi,",
  "SA18jsphustu:1379": "āstravakṣayajñānaṃ yenātmano jānāti- kṣīṇā me jātiruṣitaṃ brahmacaryaṃ yāvannāparamitthatvamiti /",
  "SA18jsphustu:1380": "etāḥ paṃcābhijñā darśanabhityucyante //",
  "SA18jsphustu:1381": "upalakṣaṇārthame[ta]jjñānadarśanagrahaṇamiti pratipādayannāha /",
  "SA18jsphustu:1382": "dharmānvayādiketyādi /",
  "SA18jsphustu:1383": "dharmatattvālambanaṃ jñānaṃ dharmajñānaṃ yena kleśān prajahāti /",
  "SA18jsphustu:1384": "yatparasantānānugamaṃ jñānaṃ pratyātmavedyamutpadyate yairanyaiḥ kleśaprahāṇaṃ kṛtaṃ,",
  "SA18jsphustu:1385": "ye pi sāṃprataṃ kurvanti kariṣyanti vā tepīdṛśameva jñānamadhigatavantau'dhigacchanti adhigamiṣyantītyetadanvayajñānaṃ /",
  "SA18jsphustu:1386": "ādiśabdena saṃvṛtajñānādīn grāhayati /",
  "SA18jsphustu:1387": "dharmajñānānvayajñānaṃ sāṃvṛtaṃ pa[ra]cittavit /",
  "SA18jsphustu:1388": "sādhyaṃ naimittikaṃ jñānaṃ praṇidhākhyañca saptamaṃ //",
  "SA18jsphustu:1389": "[SŚ_54]",
  "SA18jsphustu:1390": "iti saptānāṃ jñānānāṃ ślokaḥ /",
  "SA18jsphustu:1391": "dharmajñānādīnāmaṅgīkaraṇe anyaṃ pūrvokto na yogya iti saṃvaratyāgo bhavatīti //",
  "SA18jsphustu:1392": "āryamlecchetyādi /",
  "SA18jsphustu:1393": "āryaśabdenātrāryadeśajāḥ puruṣāḥ parigṛhyante na prahīṇakleśāḥ mlecchaśabdena ca śavarādayaḥ /",
  "SA18jsphustu:1394": "teṣāṃ yadvacanaṃ tena lekhena deśāntarasthasya lipyā saṃmukhameva likhitvā /",
  "SA18jsphustu:1395": "hastamudrayeti aṅgulīvinyāsena /",
  "SA18jsphustu:1396": "hastyavikāreṇetyabhinayena yaḥ śrāmaṇero jñānadarśanādikaṃ pratijānīte,",
  "SA18jsphustu:1397": "tadapi [jñāna]darśanādikaṃ mṛṣeti boddhavyaṃ /",
  "SA18jsphustu:1398": "lekhādiṣvaparān bodhayataḥ saṃvaratyāgo na bhavati vākpravyāhārābhāvāt //",
  "SA18jsphustu:1399": "vṛkṣamūletyādi //",
  "SA18jsphustu:1400": "ahamekākyadvitīyo vṛkṣamūle viharāmi śūnye ca mandire gṛhe ahaṃ rame,",
  "SA18jsphustu:1401": "mama ca yaccittaṃ tadekāgraṃ samāhitamityevamādi atīndriyaṃ vastu yatinā na vācyaṃ //",
  "SA18jsphustu:1402": "atiprasaṅganivṛttyarthamāha //",
  "SA18jsphustu:1403": "buddhādīnāmiti /",
  "SA18jsphustu:1404": "varṇoguṇaḥ, sa bahudhā tathā gatasya loke khyāpayitavyaḥ svaparārthasaṃpādakatvāt /",
  "SA18jsphustu:1405": "ityapi sa bhagavān daśabhirbalaiḥ samanvāgataścaturbhiḥ vaiśāradyaiḥ tribhiḥ smṛtyupasthānaiḥ mahākaruṇayā ceti /",
  "SA18jsphustu:1406": "ādigrahaṇena dharmasaṃghayorapi /",
  "SA18jsphustu:1407": "ātmanastu guṇaḥ kenacidapi prakāreṇa na vaktavyaḥ /",
  "SA18jsphustu:1408": "kathañcaneti kathañcidityarthaḥ /",
  "SA18jsphustu:1409": "pṛṣṭastu san yatiḥ parakīyaṃ guṇaṃ saṃvidyamānaṃ vadettatrāpi tasya guṇavataḥ pudgalasya saṃmukhaṃ na vadet //",
  "SA18jsphustu:1410": "[SŚ_55]",
  "SA18jsphustu:1411": "yadāha brūyāttatsaṃmukhaṃ na tu [iti] vistareṇānadhigatasvabhāvamṛṣāvādalakṣaṇaṃ pratipādayitumanā cāryānāryavyavahārānupanyasati /",
  "SA18jsphustu:1412": "dṛṣṭamityādinā /",
  "SA18jsphustu:1413": "tatra dṛṣṭaṃ yaccakṣurvijñānenānubhūtaṃ śrutaṃ yacchotravijñātaṃ,",
  "SA18jsphustu:1414": "mataṃ yadghrāṇajihvākāya vijñānaiḥ vijñātaṃ yanmanovijñānenetyeke /",
  "SA18jsphustu:1415": "apare punarāhuḥ- dṛṣṭaṃ yat pañcabhirindriyaiḥ paricchinnaṃ,",
  "SA18jsphustu:1416": "śrutaṃ yatparata āgamitaṃ,",
  "SA18jsphustu:1417": "mataṃ yatsvayamupapattito 'vadhāritaṃ,",
  "SA18jsphustu:1418": "vijñātaṃ yanmanasā pratyātmavedyenākāreṇa paricchannaṃ /",
  "SA18jsphustu:1419": "tasmin dṛṣṭe dṛṣṭamiti vadet yāvadvijñātaṃmiti /",
  "SA18jsphustu:1420": "vaiparītyena gadanmithyābhidhāyaka iti /",
  "SA18jsphustu:1421": "viparītasya bhāvo vaiparītyaṃ tena anāryavyavahāreṇetyarthaḥ /",
  "SA18jsphustu:1422": "anāryavyavahārāśca punaradṛṣṭe dṛṣṭavādikādayaḥ /",
  "SA18jsphustu:1423": "gadanniti vadan /",
  "SA18jsphustu:1424": "mithyābhidhāyaka iti mṛṣāvādī syādityartha //",
  "SA18jsphustu:1425": "katibhiḥ punaraṅgaiḥ mṛṣāvādī syādityāha /",
  "SA18jsphustu:1426": "vastu cetyādi ślokaḥ /",
  "SA18jsphustu:1427": "vastu ca bhavati,",
  "SA18jsphustu:1428": "alīkasaṃjñī ca bhavati,",
  "SA18jsphustu:1429": "vinihitaṃ cittaṃ bhavati,",
  "SA18jsphustu:1430": "mṛṣāvādasaṃjño bhavati, vācaṃ ca bhāṣate /",
  "SA18jsphustu:1431": "etāni pañcāṅgāni yasya santi sa pañcāṅgaḥ /",
  "SA18jsphustu:1432": "kaḥ punarasāvityāha /",
  "SA18jsphustu:1433": "anṛtavādikaḥ /",
  "SA18jsphustu:1434": "anṛtaḥ vādaḥ yasyāstīti [sa] anṛtavādikaḥ mṛṣāvādīti yorthaḥ /",
  "SA18jsphustu:1435": "tatra vastu ca bhavatīti- yathā paricchinnaṃ tathā tadastītyarthato na tu dravyatostīti,",
  "SA18jsphustu:1436": "anyathā hyasaṃvidyamānaṃ vastva'stoti jñātvā nāstīti bruvato 'nāpattiḥ syāt /",
  "SA18jsphustu:1437": "alīkasaṃjñī ca bhavatīti- yathā paricchinnādanyathā kathayāmītyeva saṃjñā ityarthaḥ /",
  "SA18jsphustu:1438": "cittaṃ vinihitaṃ bhavatīti yathā paricchinnajñeyaviparītadyotinīvāksamutthāpakaṃ [SŚ_56] cittaṃ bhavatītyarthaḥ /",
  "SA18jsphustu:1439": "evamapi mṛṣāvādasaṃjñī ca bhavatīti atraivāntargatatvāt kasmāta pṛthagucyate /",
  "SA18jsphustu:1440": "naitadasti /",
  "SA18jsphustu:1441": "mṛṣāvādasajñitvena paravañcanābhiprāya ucyate /",
  "SA18jsphustu:1442": "tasminstu satīda yathārtha paricchinnajñeyaviparītārthadyātinyā vācaḥ samutthāpakaṃ cittaṃ pṛthageva kāraṇatvenocyata iti naitasminnantarbhāvaḥ /",
  "SA18jsphustu:1443": "tathā ca vinaye vinidhāya saṃjñāṃ vinidhāya citaṃ vācaṃ bhāṣata iti mṛṣāvādasaṃjñī ca bhavatīti paravañcanābhiprāya ityarthaḥ /",
  "SA18jsphustu:1444": "vitathasaṃjñino 'nyaḥ ko viśeṣa iti cet vitathasaṃjñī hayanyathārthaṃ pratipādayati na tu paraṃ vañcayati /",
  "SA18jsphustu:1445": "tathā ca mṛṣāvāda iṣyate yathā śnigdhaste mukhavarṇa ityādinā /",
  "SA18jsphustu:1446": "naitaduktaṃ bhavati /",
  "SA18jsphustu:1447": "yo vitathasaṃjñī sa nāvaśyaṃ mṛṣāvādasaṃjñī,",
  "SA18jsphustu:1448": "yastu mṛṣāvādasaṃjñī so 'vaśyaṃ vitathasaṃjñīti yena dvābhyāmevāṅgābhyāṃ mṛṣāvāda iṣyata iti /",
  "SA18jsphustu:1449": "vadedvācamiti /",
  "SA18jsphustu:1450": "vākpravyāhāraṃ karotītyarthaḥ /",
  "SA18jsphustu:1451": "etaduktaṃ bhavati /",
  "SA18jsphustu:1452": "caturaṅgavanti yāni vacāṃsi tāni mṛṣāvādavyapadeśabhāñji bhavantīti /",
  "SA18jsphustu:1453": "na kevalaṃ pañcabhiraṅgaiḥ saṃprajānamṛṣāvādo bhavati, kintu hyekenāpīti darśayannāha /",
  "SA18jsphustu:1454": "catustrītyādi /",
  "SA18jsphustu:1455": "pūrvamuktāni yānyaṅgāni te[bhyaḥ] varjitāni yānyaṅgāni taiḥ samanvāgato yo yatirmṛṣā vakti,",
  "SA18jsphustu:1456": "so 'nyairyatibhirmṛṣāvādī jñeyaḥ /",
  "SA18jsphustu:1457": "tatra caturbhiraṅgaiḥ mṛṣāvādī bhavati /",
  "SA18jsphustu:1458": "alīkasaṃjñī cetyādi /",
  "SA18jsphustu:1459": "alīkasajñitvena vastunaḥ parigrahānna pṛthaṅnirdeśaḥ /",
  "SA18jsphustu:1460": "tribhiraṅgairvinihitaṃ cetyādi /",
  "SA18jsphustu:1461": "alīkasaṃjñāyā vinihitacitta evāntarbhāvāt /",
  "SA18jsphustu:1462": "dvābhyāmevāṅgābhyāṃ mṛṣāvādasaṃjñī cetyādi /",
  "SA18jsphustu:1463": "vinihitasya mṛṣāvāda evāntarbhāvāt /",
  "SA18jsphustu:1464": "ekenāṅgena saṃprajānamṛṣāvādo bhavati, yadā vinidhāya cittaṃ vācaṃ bhāṣate /",
  "SA18jsphustu:1465": "atrāpi pūrvakāṇāmaṅgānāṃ na pṛthaṅnirdeśaḥ sāmarthyalabdhatvāt /",
  "SA18jsphustu:1466": "[SŚ_57] anyathā hi saṃkhyānupūrvī vidhānārthamekenāṅgena mṛṣāvādī bhavati,",
  "SA18jsphustu:1467": "yāvat pañcabhirityuktaṃ syāt //",
  "SA18jsphustu:1468": "abhūtenetyādi /",
  "SA18jsphustu:1469": "yatiḥ saṃmukhaṃ yati na codayet /",
  "SA18jsphustu:1470": "kīdṛśo yatirityāha /",
  "SA18jsphustu:1471": "dhvaṃsanacyāvanākūtaḥ /",
  "SA18jsphustu:1472": "ākūto 'bhiprāyaḥ /",
  "SA18jsphustu:1473": "tena dhvaṃsanābhiprāyaścodanābhiprāyaḥ yatiryati na cādayedityarthaḥ /",
  "SA18jsphustu:1474": "doṣairabhyākhyānadānaṃ dhvaṃsanaṃ /",
  "SA18jsphustu:1475": "brahmacaryāvasthitasyāvapravrājanaṃ cyāvanaṃ /",
  "SA18jsphustu:1476": "kena na codayedityāha /",
  "SA18jsphustu:1477": "prāṇātipātādattādānamṛṣāvādādinā /",
  "SA18jsphustu:1478": "abhūtenetyādi /",
  "SA18jsphustu:1479": "abhūtenetyasyāvidyamānena /",
  "SA18jsphustu:1480": "anidāneneti niṣkāraṇenetyarthaḥ anidānaśabdasyākāraṇaparyāyatvāt /",
  "SA18jsphustu:1481": "kṣudretyādi /",
  "SA18jsphustu:1482": "kṣudrā laghīyasī sā āpattiḥ duṣkṛtasaṃjñitā saiva nimitta kāraṇaṃ codanāyāḥ tena kṣudrāpattinimittena /",
  "SA18jsphustu:1483": "athavā leśamātreṇa duṣkṛtamātreṇa abhiprāyeṇa /",
  "SA18jsphustu:1484": "tenaiveti pūrvoktena dhvaṃsanacyāvanābhiprāyeṇetyarthaḥ /",
  "SA18jsphustu:1485": "pratyakṣaṃ śrāmaṇero parānna kṣipet, nāsvācakṣīteti yāvat /",
  "SA18jsphustu:1486": "jātiliṅgetyādi /",
  "SA18jsphustu:1487": "jātiranvayaḥ kulamityeko 'rthaḥ /",
  "SA18jsphustu:1488": "liṅgaṃ dehacihnaṃ /",
  "SA18jsphustu:1489": "kriyā karma jīvikopāyo vṛttirityanarthāntaraṃ /",
  "SA18jsphustu:1490": "vādaśabdaḥ pratyekamabhisaṃbadhyate /",
  "SA18jsphustu:1491": "jātivādaśca liṅgavādaścetyādi dvandvaḥ /",
  "SA18jsphustu:1492": "taiḥ pratyekaṃ hīnamadhyotkṛṣṭaiḥ vratī prāṇān pudgalān jihmakaraṇārthaṃ niṣpratibhānakaraṇārthaṃ na jātu kadāciccodayet /",
  "SA18jsphustu:1493": "upakleśetyādi /",
  "SA18jsphustu:1494": "tatra upakleśo jaḍimatvādi /",
  "SA18jsphustu:1495": "gado vyādhiḥ /",
  "SA18jsphustu:1496": "ākrośo duścaritairgarhaṇaṃ /",
  "SA18jsphustu:1497": "āpattiḥ kāyavāṅmanobhirbhagavadājñāvyatikramaḥ /",
  "SA18jsphustu:1498": "upakleśādinā vratī vratinamāśayenābhiprāyeṇa puroktena jihmaniṣpratibhānakaraṇābhiprāyeṇa brūyānnaiva kadācaneti,",
  "SA18jsphustu:1499": "kadācidapi na vadedityarthaḥ /",
  "SA18jsphustu:1500": "atra ca hīnamadhyotkṛṣṭabhedo [SŚ_58] nāsti hīnatvādevopakleśādeḥ /",
  "SA18jsphustu:1501": "anena ca ślokadvayena codyasya pudgalasya caturvidhānyūnatoktā- jātivādena kulanyūnatā,",
  "SA18jsphustu:1502": "liṅgavādena dehanyūnatā,",
  "SA18jsphustu:1503": "kriyāvādena vṛttinyūnatā,",
  "SA18jsphustu:1504": "āpattyākrośasaṃkleśairguṇanyūnatābhihitā /",
  "SA18jsphustu:1505": "āpattyākrośasaṃkleśairākhyātā guṇahīnatā /",
  "SA18jsphustu:1506": "jātiliṅgakriyāvādaiḥ kuladehasvajīvikāḥ //",
  "SA18jsphustu:1507": "iti saṃgrahaślokaḥ //",
  "SA18jsphustu:1508": "yaterapratirūpatvātprakṛtisāvadyatvācca paiśunyamācarituṃ na labhyata iti darśayannāha /",
  "SA18jsphustu:1509": "bhedaṃ yāsyatītyādi /",
  "SA18jsphustu:1510": "ayaṃ pudgalo anena pudgalena saha bhetsyati,",
  "SA18jsphustu:1511": "mayā saha saṃvāsyatīti evaṃ matvā yatirjātyādivādena paiśunyaṃ na samācaret /",
  "SA18jsphustu:1512": "tatra kārikātrayeṇa saṃvaratyāga uktaḥ śeṣaistu ślokaiḥ pañcāṅgāni, yasmādaduṣkṛtāni codāhṛtāni /",
  "SA18jsphustu:1513": "dhyānādiprāptamasatī śrāvayaṃ vijñapudgalān /",
  "SA18jsphustu:1514": "athavājñānavijñapteḥ kathaṃ nojjhati saṃvaraḥ //",
  "SA18jsphustu:1515": "iti prahelikā //",
  "SA18jsphustu:1516": "sphuṭārthāyāṃ śrīghanācārasaṃgrahaṭīkāyāṃ mṛṣāvādaviratiśikṣāpadaṃ caturthaṃ //",
  "SA18jsphustu:1517": "[SŚ_59]",
  "SA18jsphustu:1518": "avasaraprāptaṃ surāmaireyamadyapānaviratiśikṣāpadamadhikṛtyāha / madyamityādi /",
  "SA18jsphustu:1519": "yasmāt surāmaireyamadyapānaṃ pramādasya kuśaladharmānavahitatāyā āspadaṃ pratiṣṭhā,",
  "SA18jsphustu:1520": "tasmātkāraṇādyatibhistatsurāmaireyamadyaṃ parasmai na deyaṃ na cātmanā pātavyaṃ /",
  "SA18jsphustu:1521": "kiṃ vadityajñasaṃdigdhaviparyastānāmajñānasandehaviparyāsāpanayanārthaṃ dṛṣṭāntamāha /",
  "SA18jsphustu:1522": "śvamūtravaditi /",
  "SA18jsphustu:1523": "yathā śuno mūtraṃ parasmai na dīyate na cātmanā pīyate,",
  "SA18jsphustu:1524": "tadvachrāmaṇereṇa surāmaireyamadyaṃ parasmai na deyaṃ,",
  "SA18jsphustu:1525": "na cātmanāpi peya /",
  "SA18jsphustu:1526": "svamūtravadityapi pāṭhaḥ /",
  "SA18jsphustu:1527": "tatraitad vyākhyānaṃ- ātmīyaprasrāvavaditi /",
  "SA18jsphustu:1528": "tatra suretyāsava ucyate /",
  "SA18jsphustu:1529": "annenānnavikāreṇa ca yā saṃcīyate, sā ca trividhāvagantavyā /",
  "SA18jsphustu:1530": "kathaṃ kṛtvetyāha /",
  "SA18jsphustu:1531": "valkalaiḥ saguḍairityādi /",
  "SA18jsphustu:1532": "kācitsurā guḍasahitaiḥ valkalaiḥ saṃcīyate, aparā madhūnaiva kevalena /",
  "SA18jsphustu:1533": "piṣṭo 'pūpaḥ, kiṇvaṃ surābījaṃ, jalaṃ toyaṃ /",
  "SA18jsphustu:1534": "ebhirapi kācitsurā saṃcīyata ityetāḥ surā jñātavyāḥ //",
  "SA18jsphustu:1535": "maireyamityādi /",
  "SA18jsphustu:1536": "dhātrī āmalakīphalaṃ, ambu pānīyaṃ, dhātakī lokapratītyaiva kusumajātiḥ /",
  "SA18jsphustu:1537": "guḍena dhātryā ambunā dhātakyā ca yatsaṃskṛtaṃ niṣpāditaṃ rasāntaraṃ tanmaireyamucyate /",
  "SA18jsphustu:1538": "surāmaireyamadyaṃ tadyasmānmadanīyamataḥ kuśāgreṇāpi pātuṃ yatīnāṃ śrāmaṇerāṇāṃ na prakalpate, na labhyate /",
  "SA18jsphustu:1539": "na kevalaṃ jalādivattatpātuṃ na kalpate, kuśāgreṇāpītyapiśabdenāha //",
  "SA18jsphustu:1540": "surāmaireyavyatiriktamanyadapi madanīyaṃ vastu paribhoktuṃ na labhyata iti darśayannāha /",
  "SA18jsphustu:1541": "kodravānnamityādi /",
  "SA18jsphustu:1542": "kodravabhaktaṃ yatirnaṃ bhuñjīta, na ca tasya kodravasya [SŚ_60] palāle svapet /",
  "SA18jsphustu:1543": "madayedityādi /",
  "SA18jsphustu:1544": "yaccānyatsurāmaireyavyatiriktaṃ madyavarṇagandharasaṃ pītaṃ sanmadayenmadaṃ janayet,",
  "SA18jsphustu:1545": "tadapi na pātavyaṃ /",
  "SA18jsphustu:1546": "pibato duṣkṛtaṃ bhavati /",
  "SA18jsphustu:1547": "ata eva madanīyaṃ pūgaphalādi jñātvā na bhakṣaṇīyaṃ //",
  "SA18jsphustu:1548": "surāmaireyamadyaṃ vai pibeddadyācca cellakaḥ /",
  "SA18jsphustu:1549": "kodravānnaṃ ca bhuñjīta na ca syāt duṣkṛtaṃ kathaṃ //",
  "SA18jsphustu:1550": "iti prahelikā //",
  "SA18jsphustu:1551": "sphuṭārthāyāṃ śrīghanācārasaṃgrahaṭīkāyāṃ surāmaireyamadyapānaviratiśikṣāpadaṃ nāma pañcamaṃ samāptaṃ //",
  "SA18jsphustu:1552": "[SŚ_61]",
  "SA18jsphustu:1553": "uktaṃ surāmaireyamadyapānaviratiśikṣāpadalakṣaṇaṃ /",
  "SA18jsphustu:1554": "idānīmuccaśayanamahāśayanaviratiśikṣāpadalakṣaṇaṃ labdhvāvakāśamityāha /",
  "SA18jsphustu:1555": "śayane yatirāsīta [i]tyādi /",
  "SA18jsphustu:1556": "tatra jitakleśatvādbhagavān jinaḥ /",
  "SA18jsphustu:1557": "tasyāṣṭau yānyaṅgulāni tatpramāṇaṃ pādakamasyeti jināṣṭāṅgulapādakaṃ śayanāsanaṃ /",
  "SA18jsphustu:1558": "etacca jināṣṭāṅgulapramāṇaṃ sāmānyapuruṣāṣṭāṅgulapramāṇena triguṇaṃ bhavati /",
  "SA18jsphustu:1559": "ataścaturviśatyaṅgulyo bhavanti /",
  "SA18jsphustu:1560": "tena hastapramāṇamityākhyātaṃ bhavatīti /",
  "SA18jsphustu:1561": "yacchayanāsanaṃ pramāṇapuruṣahastapramāṇapādakaṃ tasmin mañce pīṭhe vā yatiḥ śrāmaṇeraḥ āsīta [u]paviśedityarthaḥ /",
  "SA18jsphustu:1562": "kiṃ saha śalyena? netyāha /",
  "SA18jsphustu:1563": "kiṃ tarhi vinā śalye[na], śalyaṃ hitvetyarthaḥ /",
  "SA18jsphustu:1564": "ataḥ pramāṇādhike mañce pīṭhe vā ya upaviśati, tasya duṣkṛtaṃ bhavati /",
  "SA18jsphustu:1565": "hemarūpyakṛte na tviti /",
  "SA18jsphustu:1566": "suvarṇarūpyamaye tu mañce pīṭhe vā jināṣṭāṅgulapramāṇepyupaviṣṭuṃ [na] labhyata iti /",
  "SA18jsphustu:1567": "atha kimarthamidamabhidhīyate- hemarūpyakṛte neti?",
  "SA18jsphustu:1568": "yāvatā kāyena pāṇipādādyairvastracchatrādinetyādi vakṣyate /",
  "SA18jsphustu:1569": "yatra ca vastrādinā sparśaḥ pratiṣidhyate, tatra sutarāmupabhogo [na] labhyata iti /",
  "SA18jsphustu:1570": "satyametat /",
  "SA18jsphustu:1571": "kintu kasyacidiyamāśaṅkā syāt sāṃghike rukmarūpyamaye śayanāsane upaviśato na kaściddoṣaḥ paudgalikasyaiva sparśapratiṣedhāditi /",
  "SA18jsphustu:1572": "ata idamucyata iti /",
  "SA18jsphustu:1573": "kecitparihāraṃ varṇayanti /",
  "SA18jsphustu:1574": "tadetadasat, aviśeṣeṇa sāṃghikapaudgalikayorjātarūparajatayoḥ sparśapratiṣedhāt //",
  "SA18jsphustu:1575": "tasmātparihārāya yatna āsteyaḥ //",
  "SA18jsphustu:1576": "[SŚ_62]",
  "SA18jsphustu:1577": "tatrāpi jināṣṭāṅgulapramāṇe 'pi mañce pīṭhe vā vinā pratyāstaraṇenopaviṣṭuṃ [na] labhyata iti darśayitumāha /",
  "SA18jsphustu:1578": "sāṃghike śayane dadyādityādi /",
  "SA18jsphustu:1579": "saṃghasyeda sāṃghikaṃ śayanāsanaṃ /",
  "SA18jsphustu:1580": "tatra pratyāstaraṇaṃ yatiḥ prayacchet /",
  "SA18jsphustu:1581": "tacca pratyāstaraṇa na tṛṇapatrādika mabhipretaṃ, kintu viṣṭaretyāha /",
  "SA18jsphustu:1582": "vastretyādi /",
  "SA18jsphustu:1583": "sūkṣmasya vastrasya tripuṭaṃ ghanasya vastrasya dvipuṭaṃ kambalasya ekapuṭaṃ pratyāstaraṇamiṣṭaṃ,",
  "SA18jsphustu:1584": "abhipretamityartha /",
  "SA18jsphustu:1585": "kramāditi yathākramaṃ, pratyāstaraṇasya tridvayekapuṭabhedo 'vaseya ityarthaḥ //",
  "SA18jsphustu:1586": "atirekaprāmāṇike sāṃghike śayanāsane yathā pratipattavyaṃ tathā darśanannāha /",
  "SA18jsphustu:1587": "nyasya garteṣu tatpādāniti vistaraḥ /",
  "SA18jsphustu:1588": "tacchabdena sāṃghikaśayanāsana mabhisaṃvadhyate /",
  "SA18jsphustu:1589": "tena tatpādāniti sāṃghikaśayanāsanapādān /",
  "SA18jsphustu:1590": "kīdṛśān? atirekapramāṇakān, jināṣṭāṅgulapramāṇādadhikapramāṇānityarthaḥ /",
  "SA18jsphustu:1591": "nyasya prakṣipya /",
  "SA18jsphustu:1592": "kutretyāha /",
  "SA18jsphustu:1593": "garteṣu /",
  "SA18jsphustu:1594": "athavā suṣirapratipādeṣu prakṣipya /",
  "SA18jsphustu:1595": "kiṃ evaṃ vratī niṣeveta sāṃghikaṃ śayanāsanaṃ? śayanāsanamiti vakṣyate /",
  "SA18jsphustu:1596": "ṭaṃkitvā kīlakeṣu veti /",
  "SA18jsphustu:1597": "athavā caturṣu kīlakeṣu tānatirekapramāṇakān pādān ṭaṃkitvā badhvā kiṃ kartavyamiti na jñāyate kriyākāra[ka]saṃbandhasya parisamāptatvāt /",
  "SA18jsphustu:1598": "ata āha evaṃ vetyādi /",
  "SA18jsphustu:1599": "amunānantaroktena krameṇa sāṃghikaṃ śayanāsanaṃ bhajeta /",
  "SA18jsphustu:1600": "ikṣuyavagodhūmādīnāṃ [SŚ_63] rakṣārthaṃ yaddīrghapādaḥ mañcaḥ kriyate, tatrādhvago yatiḥ svapet /",
  "SA18jsphustu:1601": "ādiśabdāt gṛhiśayyāsanasya grahaṇaṃ vedyaṃ /",
  "SA18jsphustu:1602": "tatrāpi gṛhiṇāṃ śayanāsane yatinā na pādau lambīyayitavyau- mā bhūjjanāvadhyānamiti //",
  "SA18jsphustu:1603": "pravrajyāṃ prasāṇīkṛtya yathāvṛddhikayā sāṃghikaṃ vihāramuddeṣṭavyamiti darśayannāha /",
  "SA18jsphustu:1604": "alpaṃ ce[di]tyādi /",
  "SA18jsphustu:1605": "yadi bahavaḥ śrāmaṇerā bhavanti vihārāśca stokāstadā ekaikaṃ vi[hā]raṃ dvādaśebhyaḥ śrāmaṇerebhyo dātavyaṃ /",
  "SA18jsphustu:1606": "athaivamapi bahavoyatayo bhavanti,",
  "SA18jsphustu:1607": "tadā antato 'gatyā nirmuṣṭakaṃ hastamekaikasmai śrāmaṇerāya dātavyaṃ /",
  "SA18jsphustu:1608": "bahutve tu viparyayāditi /",
  "SA18jsphustu:1609": "kathaṃ viparyayāt?",
  "SA18jsphustu:1610": "yadi bahavo vihārā bhavanti yatayaśca [stokāḥ],",
  "SA18jsphustu:1611": "tadā ekaismai api śrāmaṇerāya bahavo vihārā dātavyāḥ /",
  "SA18jsphustu:1612": "tatra vihāraśabdena layanamevocyate viharantyasminniti kṛtvā //",
  "SA18jsphustu:1613": "stokaṃ cedityādi /",
  "SA18jsphustu:1614": "yadi stokaṃ śayanāsanaṃ bhavati yatayaśca bahavaḥ, tadā tatra yo vṛddhaḥ sa mañce svapet /",
  "SA18jsphustu:1615": "yastu navakaḥ sa pīṭhe svapet /",
  "SA18jsphustu:1616": "athaivamapi sarveṣāṃ na bhavati,",
  "SA18jsphustu:1617": "tadā yāvadvṛkṣamūle vṛddhena svaptavyaṃ,",
  "SA18jsphustu:1618": "navakena tvabhyavakāśaka ityevaṃ yathāvṛddhikayā sāṃghikaṃ śayanāsanamuddeṣṭavyaṃ /",
  "SA18jsphustu:1619": "kiṃ punaḥ sarvakālamebetyāha /",
  "SA18jsphustu:1620": "antarvarṣāsu no sthāpya ityādi /",
  "SA18jsphustu:1621": "antarvarṣākāle yatinā yathāvṛddhikayānyaḥ sabrahmacārī nopasthāpayitavyaḥ /",
  "SA18jsphustu:1622": "ya upasthā[pa]yati tasya duṣkṛtaṃ bhavati //",
  "SA18jsphustu:1623": "[SŚ_64]",
  "SA18jsphustu:1624": "atha kimarthaṃ śayanāsanamuddiśyata ityāha /",
  "SA18jsphustu:1625": "saṃskāretyādi /",
  "SA18jsphustu:1626": "chinnagranthyādikaraṇaṃ saṃskāraḥ /",
  "SA18jsphustu:1627": "tatra svātmāvasthitiḥ paribhogaḥ /",
  "SA18jsphustu:1628": "paripālanaṃ saṃrakṣaṇaṃ /",
  "SA18jsphustu:1629": "evamarthaṃ sāṃghika śayanāsanamuddiśyate na vyasanitayeti darśayati //",
  "SA18jsphustu:1630": "kiṃ punaḥ sarvāṇyeva layanānyuddeṣṭavyāni? netyāha /",
  "SA18jsphustu:1631": "kiṃ tarhi hīnamadhyetyādi /",
  "SA18jsphustu:1632": "yadi bhūyāṃsi layanāni santi saṃvariṇaścālpīyānsastadā āgantukānāṃ bhikṣūṇāmavasthitaye layanatrayaṃ sthāpayitavyaṃ kīdṛśamityāha /",
  "SA18jsphustu:1633": "hīnamadhyottamaṃ /",
  "SA18jsphustu:1634": "yadyāgantukā āgacchanti, [ta]dā vṛddhādyāgantukebhyastaduddiśeddaharakramāt /",
  "SA18jsphustu:1635": "teṣāṃ trayāṇāṃ layanānāṃ madhye yaduttamaṃ layanaṃ tadvṛddhāyāgantukabhikṣave uddeṣṭavyaṃ yanmadhyaṃ tattato navakāya,",
  "SA18jsphustu:1636": "yaddhīnaṃ tatsarvanavakāyeti //",
  "SA18jsphustu:1637": "kimarthaṃ punarbhagavānuccaśayanamahāśayanapratiṣedhaṃ cakāretyāha /",
  "SA18jsphustu:1638": "śayanāsanamatyucceti vistaraḥ /",
  "SA18jsphustu:1639": "yasmādatīvoccaṃ śayanāsanaṃ yateḥ śrāmaṇerasya madakaraṃ,",
  "SA18jsphustu:1640": "auddhatyakaraṃ,",
  "SA18jsphustu:1641": "lākāvadhyānasya ca hetukāraṇaṃ,",
  "SA18jsphustu:1642": "tasmātkāraṇād bhagavatoccaśayanamahāśayanaṃ pratiṣiddhamiti /",
  "SA18jsphustu:1643": "jināṣṭāṅgulapramāṇādatirekapramāṇikatvāduccaśayanaṃ, mahāśayanañca rukmarūpyamayatvāditi //",
  "SA18jsphustu:1644": "sphuṭārthāyāṃ śrīghanācārasaṃgrahaṭīkāyāṃ uccaśayanamahāśayanaviratiśikṣāpadaṃ nāma ṣaṣṭhaṃ //",
  "SA18jsphustu:1645": "[SŚ_65]",
  "SA18jsphustu:1646": "nṛttagītavāditra[viśokadarśanavirati]śikṣāpadamadhikṛtyāha /",
  "SA18jsphustu:1647": "bāhuvikṣepakamityādi /",
  "SA18jsphustu:1648": "dvayorbāhvorvikṣepaṇa sphoraṇaṃ kṛtvā yannartanaṃ tannṛttamucyate /",
  "SA18jsphustu:1649": "etaccanṛttamunmattatvamiti bhagavānavocat /",
  "SA18jsphustu:1650": "yaccoccaiḥ svareṇa gītametadāryāṇāṃ samunmūlitākhilākuśalamūlānāmajñānapaṭalapāṭanapaṭūnāṃ ruditaṃ kranditamiti /",
  "SA18jsphustu:1651": "yasmādbhagavānavadat tasmātkāraṇāt vīṇāvaṃśamṛdaṅgādivāditraṃ yatirna vādayet /",
  "SA18jsphustu:1652": "yasmin krīḍāsthāne utsavādike gatvā vigataśokāḥ syuḥ strīpuruṣāstatkrīḍāsthānaṃ vigataśokaṃ yatirna yāyāt /",
  "SA18jsphustu:1653": "yastu śrāmaṇero hṛṣṭaḥ san nṛ[tya]ti gāyati vāditraṃ vādagrati, tasya duṣkṛtaṃ bhavati //",
  "SA18jsphustu:1654": "sphuṭārthāyāṃ śrīghanā[cā]rasaṃgrahaṭīkāyāṃ nṛttagītavāditra[viśokadarśana]viratiśikṣāpadaṃ nāma sapta[maṃ] //",
  "SA18jsphustu:1655": "[SŚ_66]",
  "SA18jsphustu:1656": "gandhamālyavilepanaviratiśikṣāpadamadhikṛtyāha /",
  "SA18jsphustu:1657": "candanetyādi /",
  "SA18jsphustu:1658": "yatiścandanādikaṃ gandhaṃ dhā[ra]yet /",
  "SA18jsphustu:1659": "kīdṛśo yatirityāha /",
  "SA18jsphustu:1660": "vyādhiḥ saṃjāto yasyeti vyādhito, glāna ityarthaḥ /",
  "SA18jsphustu:1661": "kasya vacanena dhārayedityāha /",
  "SA18jsphustu:1662": "bhiṣagāderityāha /",
  "SA18jsphustu:1663": "vaidyopadeśāt /",
  "SA18jsphustu:1664": "katamena vidhinetyāha /",
  "SA18jsphustu:1665": "datvetyādi /",
  "SA18jsphustu:1666": "pūrvaṃ munaye buddhāya bhagavate candanādikaṃ gandhaṃ datvā paścādātmanā dhārayet /",
  "SA18jsphustu:1667": "svasthastu yatiḥ kadācidapi candanādikaṃ gandhaṃ na dhārayet //",
  "SA18jsphustu:1668": "na tiṣṭhedityādi /",
  "SA18jsphustu:1669": "sati prakaṭe deśe candanādyanuliptagātro yatiḥ glāno 'pi sanna tiṣṭhet /",
  "SA18jsphustu:1670": "yadi bahirnirgantukāmo bhavati, tadā kṣālayitvā bahirvrajet /",
  "SA18jsphustu:1671": "anenaiva vidhānena dhārayetkusumasrajamiti /",
  "SA18jsphustu:1672": "kusumaṃ puṣpaṃ, srak mālā, tena kusumasrajamiti, puṣpamālāmityarthaḥ /",
  "SA18jsphustu:1673": "kiṃ dhārayet? anenaiva vidhāneneti /",
  "SA18jsphustu:1674": "pūrvaṃ tāvadbuddhāya dadyāt paścādātmanā dhārayediti /",
  "SA18jsphustu:1675": "kīdṛśena glānena sragmālā dhārayitavyetyāha /",
  "SA18jsphustu:1676": "netraduḥkhetyādi /",
  "SA18jsphustu:1677": "netraduḥkhena śiraḥśūlena pūtanāgraheṇa ca rujituṃ śīlaṃ yasya yateḥ sa tathoktaḥ /",
  "SA18jsphustu:1678": "tasya śīrṣaṃ kusumamālayā veṣṭayet /",
  "SA18jsphustu:1679": "na ca puṣpamālāyāḥ mekhalāṃ lambayet //",
  "SA18jsphustu:1680": "[SŚ_67]",
  "SA18jsphustu:1681": "haritāletyādi /",
  "SA18jsphustu:1682": "haritālādicūrṇena sugandhinā vā tailena varṇārthaṃ rūpaniṣpattyarthaṃ yatiḥ vadanādikaṃ gātraṃ na marṣayet //",
  "SA18jsphustu:1683": "kimarthaṃ punarbhagavatā nṛttādi pratiṣiddhamityāha /",
  "SA18jsphustu:1684": "yaterapratirūpatvādityādi /",
  "SA18jsphustu:1685_0": "yasmānnṛttagītavāditraviśokadarśanaṃ gandhamālyavilepanadhāraṇañca yaterapratirūparāgakaraṃ",
  "SA18jsphustu:1685_1": "auddhatyakaraṃ janānāñca kopakāraṇamavadhyā[na]karaṃ tasmājjinairbuddhairbhagavadbhirgarhitaṃ ninditaṃ //",
  "SA18jsphustu:1686": "prasaṅgenānyadapi pratiṣedhayati /",
  "SA18jsphustu:1687": "na darpaṇa ityādinā /",
  "SA18jsphustu:1688": "ādarśe tailabhājane jalabhājane vā mukhaṃ na nirīkṣeta /",
  "SA18jsphustu:1689": "kṛtagaṇḍāditvena śirovyathena śirovedhaduḥkhena gadena vyādhinā ca ya āturo glānaḥ taṃ muktvā anyena nirīkṣaṇīyaṃ /",
  "SA18jsphustu:1690": "kiñca vibhūṣaṇāyetyādi /",
  "SA18jsphustu:1691": "yatiḥ maṇḍanārthamātmano mukhaṃ tailena nābhyañjayedantaśaḥ pānīyenāpi /",
  "SA18jsphustu:1692": "śirorogetyādi /",
  "SA18jsphustu:1693": "śirasi rogo vyādhiḥ, āsyaṃ mukhañca sphuṭitaṃ yasya yateḥ sa tathoktaḥ /",
  "SA18jsphustu:1694": "tasmādṛte anyeneti yāvat /",
  "SA18jsphustu:1695": "na kuṅkumetyādi /",
  "SA18jsphustu:1696": "yatiścandanakuṅkumādicūrṇena vadanaṃ mukhaṃ na maṇḍayet /",
  "SA18jsphustu:1697": "piṭakasya tu śamanārthaṃ tilakalāpaprabhṛtibhiḥ lepa iṣṭo 'bhipreta iti yāvat /",
  "SA18jsphustu:1698": "yastu yatiḥ śaithilikatvādinā yathoktaṃ vidhiṃ na saṃpādayati, tasya duṣkṛtaṃ bhavati //",
  "SA18jsphustu:1699": "sphuṭārthāyāṃ śrīghanācārasaṃgrahaṭīkāyāṃ gandhamālyavilepanaviratiśikṣāpadaṃ nāmāṣṭamaṃ //",
  "SA18jsphustu:1700": "[SŚ_68]",
  "SA18jsphustu:1701": "vikālabhojanapratiṣedhakāraṇaṃ pradarśayannāha /",
  "SA18jsphustu:1702": "rātrerityādi /",
  "SA18jsphustu:1703": "rātreranyatra divase bhagavānaśanakṛtyaṃ kurvannalpābādhatāṃ samyagajānātsma,",
  "SA18jsphustu:1704": "bhikṣava iti śrāvakān prati babhāṣe /",
  "SA18jsphustu:1705": "kimiti /",
  "SA18jsphustu:1706": "tathaiva vaḥ kāryamiti /",
  "SA18jsphustu:1707": "yasmānmama rātreranyatra bhuñjānasyālparogatā babhūva,",
  "SA18jsphustu:1708": "tasmād yuṣmābhirapi divase bhoktavyaṃ na rātrāviti /",
  "SA18jsphustu:1709": "anena ślokena vikālabhojanaviratiśikṣāpadaprajñapteḥ kāraṇamākhyātaṃ /",
  "SA18jsphustu:1710": "bhūyo 'pi tatkāraṇaṃ pratipādanāyāha /",
  "SA18jsphustu:1711": "viṇmūtretyādi /",
  "SA18jsphustu:1712": "rātrau piṇḍapātamaṭatāṃ aśucigarte mūtragarte ca pāto bhavati /",
  "SA18jsphustu:1713": "aśvacoreṇa gocoreṇāhinā sarpeṇa ca samāgamo bhavati /",
  "SA18jsphustu:1714": "evamapi sati ete yataya udarasya kukṣeḥ pūraṇārthaṃ rātrau naḥ asmākaṃ gṛhe piṇḍapātamaṭantīti jano 'vadhyātavān /",
  "SA18jsphustu:1715": "janairavadhyāte 'pi te yatayaḥ divāpratyūṣasi sāyahnakāle ca piṇḍapātamaṭitumārabdhāḥ /",
  "SA18jsphustu:1716": "tatrāpi janairavadhyātamiti darśayitumāha /",
  "SA18jsphustu:1717": "sāyaṃ prātaścetyādi ślokaḥ /",
  "SA18jsphustu:1718": "ete bhikṣavaḥ sāyahnakāle prātaḥ prabhāte ca sabhācatvaraśṛṅgāṭakeṣu mandireṣu gṛheṣu ca aṭanti bhramanti bhuñjate cāsatkṛtyaṃ ca kurvantīti janairavadhyātaṃ /",
  "SA18jsphustu:1719": "atastasmātkāraṇātkimityāha /",
  "SA18jsphustu:1720": "sugataḥ prāhetyādi /",
  "SA18jsphustu:1721": "praśastamapunarāvṛttyā niḥśeṣaṃ vā gata iti sugataḥ,",
  "SA18jsphustu:1722": "yathākramaṃ surūpavatsunaṣṭakṣukhat supūrṇaghaṭavacca /",
  "SA18jsphustu:1723": "sa prāha, bratīti sma /",
  "SA18jsphustu:1724": "kimiti /",
  "SA18jsphustu:1725": "yatiḥ kāle bhuñjīta /",
  "SA18jsphustu:1726": "kīdṛśe kāla ityāha /",
  "SA18jsphustu:1727": "uditādityetyādi /",
  "SA18jsphustu:1728": "keśamātreṇāpyanatīto 'saṃkrānto madhyāhno yenoditenādityena sa evamucyate, tasmin /",
  "SA18jsphustu:1729": "[SŚ_69]",
  "SA18jsphustu:1730": "kīdṛśaṃ punastūditādityakāle bhoktavyamityāha /",
  "SA18jsphustu:1731": "sakturodanetyādi /",
  "SA18jsphustu:1732": "pañcabhojanāni kālikānisaktubhaktakulmāṣamatsyamāṃsākhyāni /",
  "SA18jsphustu:1733": "kadācidetāni pañcabhojanāni saptāhikādisammiśrāṇyapi bhavantītyāha /",
  "SA18jsphustu:1734": "yāvajjīviketyādi /",
  "SA18jsphustu:1735": "yāvajjīvikena pippalyādinā tailādinā pānakaiśca yatparivarjitaṃ tatkālikaṃ /",
  "SA18jsphustu:1736": "kiṃ punaretadeva pañcavidhaṃ bhojanaṃ kālikamutānyadapi? anyadapītyāha /",
  "SA18jsphustu:1737": "yatkiñcidadyate dantairiti /",
  "SA18jsphustu:1738": "anena kharaviśadaṃ vastvabhidhīyate /",
  "SA18jsphustu:1739": "galake vā praveśyata ityanena nāsikayāpi yatpīyate tadapi galakenevābhyavahriyata iti,",
  "SA18jsphustu:1740": "tasyāpi pratiṣedhaḥ kṛto bhavati /",
  "SA18jsphustu:1741": "anyathā hi vikāle kṣīrapānamadoṣāya syāt /",
  "SA18jsphustu:1742": "kukṣiviṣṭaśabdenobhayapadābhihitaṃ vastvabhidhīyate /",
  "SA18jsphustu:1743": "kukṣerupastambhakaṃ paripūrakaṃ karotīti kukṣiviṣṭabhaṃkṛt yade[ta]tsarvaṃ tatkāle ādyādityodite,",
  "SA18jsphustu:1744": "madhyāhnādarvāgyatirbhakṣayedityarthaḥ //",
  "SA18jsphustu:1745": "vikāle tu yadbhoktuṃ labhyate, taddarśayannāha /",
  "SA18jsphustu:1746": "saktvādyāmiṣanirmuktamityādi /",
  "SA18jsphustu:1747": "saktukulmāṣādibhirāmiṣaiḥ parityaktaṃ /",
  "SA18jsphustu:1748": "kīdṛśaṃ? nīrajaṃrajorahitaṃ kardamādikaṃ /",
  "SA18jsphustu:1749": "deve varṣati yā śilā patati, tadvarṣopalakaṃ aśnīyāt, bhakṣayet /",
  "SA18jsphustu:1750": "pātumicchā pipāsā pānābhilāṣaḥ, tenārtaḥ san himaṃ yatiḥ pibediti śeṣaḥ /",
  "SA18jsphustu:1751": "kathaṃ punaḥ kalpikodakaṃ grāhyamityenaṃ vikalpya avasarīkartumāha /",
  "SA18jsphustu:1752": "kalpyavārigrahamityādi /",
  "SA18jsphustu:1753": "kalpikasya vāriṇo grahaṇaṃ kalpavārigrahaḥ, tasmin /",
  "SA18jsphustu:1754": "kalpikodakagrahaṇa [SŚ_70] nimittamiti yāvat /",
  "SA18jsphustu:1755": "yāvatā kālena dvau hastau prakṣālyamānau sarudhirau bhavataḥ,",
  "SA18jsphustu:1756": "tāvantaṃ kālaṃ tau na prakṣālayitavyau /",
  "SA18jsphustu:1757": "nāpyaṅgulī prakṣāla[ne] kalpikodakaṃ grāhyaṃ /",
  "SA18jsphustu:1758": "māyetyādi /",
  "SA18jsphustu:1759": "māyayā śāṭhyena /",
  "SA18jsphustu:1760": "yukto yatistayoḥ prakṣālanaṃ na kuryāt yadi prakṛtyaiva snigdhatvagbhikṣubhavati,",
  "SA18jsphustu:1761": "tasya snigdhatvaco yateḥ yau hastau tau saśabdau bhavataḥ,",
  "SA18jsphustu:1762": "tadā śuddhau vedyau //",
  "SA18jsphustu:1763": "kiṃ punarvikāle glānenāpi na bhoktavyamityāha /",
  "SA18jsphustu:1764": "na dāsyathetyādi /",
  "SA18jsphustu:1765": "kṣudbubhukṣā /",
  "SA18jsphustu:1766": "tṛṣṇāśabdenāpi lokapratītorthaḥ pānābhilāṣa ucyate /",
  "SA18jsphustu:1767": "tābhyāṃ pīḍito 'haṃ mariṣyāmi,",
  "SA18jsphustu:1768": "yadi mahyaṃ vikāle bhoktuṃ na dāsyatha ityevaṃ yadi kaścidvirukto yatirbūyāt,",
  "SA18jsphustu:1769": "tadā sa yatiḥ pūrṇe maṇḍakuṇḍe prakṣeptavyaḥ /",
  "SA18jsphustu:1770": "āgalakādityavaśeṣaṃ /",
  "SA18jsphustu:1771": "athaivamapyatināmayituṃ na śaknoti, tadā kiṃ kāryamityāha /",
  "SA18jsphustu:1772": "aṣṭāsvadhautetyādi /",
  "SA18jsphustu:1773": "aṣṭābhiḥ jale dhautaṃ prakṣālitaṃ yaddhānyaṃ kalpikena ca vastreṇa baddhaṃ tadanāmiṣe pātre tāmrabhājane anyatra vā prasthāpanaṃ diśeddadyādityarthaḥ /",
  "SA18jsphustu:1774": "yadi tu taddhānyaṃ sphuṭaṃ sphuṭitaṃ vā sat glānāya pātuṃ na kalpate //",
  "SA18jsphustu:1775": "prasaṅgenānyadapi pratiṣedhayati /",
  "SA18jsphustu:1776": "lobhotthāpitetyādi /",
  "SA18jsphustu:1777": "lobhenākuśalamūlena samutthāpitaṃ yatkāyavākkarma tena samupārjito yo vihāracīvarāhārastaṃ saviṣabhaktavadvarjayet /",
  "SA18jsphustu:1778": "madyetyādi /",
  "SA18jsphustu:1779": "madyavikrayaṇaṃ,",
  "SA18jsphustu:1780": "śastravikrayaṇaṃ,",
  "SA18jsphustu:1781": "viṣavikrayaṇaṃ,",
  "SA18jsphustu:1782": "prāṇivikrayaṇaṃ,",
  "SA18jsphustu:1783": "[SŚ_71] lākṣavikrayaṇaṃ ca vratī svayaṃ na kuryāt,",
  "SA18jsphustu:1784": "na ca pareṇa kārayet,",
  "SA18jsphustu:1785": "na ca tena madyādinā jīvikāṃ kalpayet /",
  "SA18jsphustu:1786": "satkāretyādi /",
  "SA18jsphustu:1787": "akṣāṇyucyante cakṣurādīndriyāṇi /",
  "SA18jsphustu:1788": "teṣāṃ yaḥ saṃvaraḥ saṃyamaḥ lābhasatkārārthaṃ, sā kuhanā matā /",
  "SA18jsphustu:1789": "vastrānnapānādikasya tu lābhasya prāptyartha yā cāṭuvāditā priyavāditā, sā lāpanā mateti /",
  "SA18jsphustu:1790": "naiṣpeṣikatvamityādi /",
  "SA18jsphustu:1791": "annapānādipratilaṃbhāya yatpareṣāṃ kutsanaṃ tad naiṣpeṣikatvamucyate /",
  "SA18jsphustu:1792": "anyadīyasya tu pātrāderyadvarṇanaṃ guṇodbhāvanaṃ lābhārthaṃ mahayametat pātrādikaṃ dadyāditi tatraimittikatvamucyate /",
  "SA18jsphustu:1793": "lābhena lipsetyādi /",
  "SA18jsphustu:1794": "alpena lābhena yadvṛddhiparyeṣaṇaṃ lābhānāṃ sā lipsetyucyate labdhumicchā lipseti arthāt /",
  "SA18jsphustu:1795": "ye kuhanalapananaiṣpeṣikādibhirniṣpannā lābhāḥ /",
  "SA18jsphustu:1796": "tānetān mithyājīvān yatiḥ parivarjayet /",
  "SA18jsphustu:1797": "kiṃ vadityāha /",
  "SA18jsphustu:1798": "purīṣavadaśucivadityarthaḥ /",
  "SA18jsphustu:1799": "krīḍetyādi /",
  "SA18jsphustu:1800": "pareṣāmapahananaṃ paropaghātaḥ /",
  "SA18jsphustu:1801": "krīḍākautūhalaṃ /",
  "SA18jsphustu:1802": "kāyavāksamucchitaṃ sarvakālaṃ /",
  "SA18jsphustu:1803": "viṭpradigdhamivoragaṃ, aśuciliptaṃ sarpaṃ yathā vratī parivarjayet /",
  "SA18jsphustu:1804": "vipaṇītyādi /",
  "SA18jsphustu:1805": "vipaṇiḥ vaṇikpathamucyate, yasya ghaṭṭa iti prākṛtajanapratītiḥ /",
  "SA18jsphustu:1806": "tarantyasminniti taraḥ, kṣepaṇatīrthaṃ /",
  "SA18jsphustu:1807": "gulmaṃ viṭapaḥ /",
  "SA18jsphustu:1808": "evamādike channaprakaṭe bhūpradeśe kiṃ tiṣṭhettatra na cellaka iti vakṣyate /",
  "SA18jsphustu:1809": "duṣṭapravrajitāyāḥ duḥśīlāpi sato pratijñāyāṃ āste /",
  "SA18jsphustu:1810": "āha /",
  "SA18jsphustu:1811": "pravrajite veśyārūpā jīvikāvā /",
  "SA18jsphustu:1812": "guru [SŚ_72] kumārikā sthale vasatā avyūḍhā āste /",
  "SA18jsphustu:1813": "etāḥ kiṃ? dyūtakāragṛhaṃ bandhanāgāraṃ anyacca yadvandhanasthānaṃ tat agocaro 'viṣaya ākhyātaḥ /",
  "SA18jsphustu:1814": "tasmāttatra na tiṣṭhediti /",
  "SA18jsphustu:1815": "sphuṭārthāyāṃ śrīghanācārasaṃgrahaṭīkāyāṃ vikālabhojanaviratiśikṣāpadaṃ nāma navamaṃ //",
  "SA18jsphustu:1816": "[SŚ_73]",
  "SA18jsphustu:1817": "daśamaśikṣāpadamadhikṛtyāha /",
  "SA18jsphustu:1818": "kāyetyādi /",
  "SA18jsphustu:1819": "sakalena kāyena hastābhyāṃ pādābhyāṃ vastreṇa chatrādinā ca vratī rajataṃ rūpyaṃ,",
  "SA18jsphustu:1820": "jātarūpaṃ suvarṇaṃ na spṛśet /",
  "SA18jsphustu:1821": "kimivetyāha /",
  "SA18jsphustu:1822": "jvalitāgnivata /",
  "SA18jsphustu:1823": "prajvālitadahanavaditi /",
  "SA18jsphustu:1824": "anena daśamaṃ śikṣāpadamabhihitaṃ //",
  "SA18jsphustu:1825": "[SŚ_74]",
  "SA18jsphustu:1826": "idānīṃ prasaṅgainānyadapyācāraṃ saṃgṛhṇāti campūkalahetyādinā /",
  "SA18jsphustu:1827": "tatra campū hāsyaṃ, kalahaḥ kāyakalaho vākkalahaśca /",
  "SA18jsphustu:1828": "dantakāṣṭhādanaṃ dantakāṣṭhabhakṣaṇaṃ /",
  "SA18jsphustu:1829": "śeṣaṃ sugamaṃ /",
  "SA18jsphustu:1830": "campūkalahetyādi dvandvaḥ /",
  "SA18jsphustu:1831": "campūkalahadantakāṣṭhādanāni kriyā yasya vṛddhāntikasya yateḥ sa tathoktaḥ /",
  "SA18jsphustu:1832": "snānañca pānañcāśanañca stotraṃ ceti snānapānāśanastotrāṇi,",
  "SA18jsphustu:1833": "tairvyagro 'prāptāvasaro yaḥ sa evamucyate /",
  "SA18jsphustu:1834": "snānādivyagraśca nagnaścaikavastraśceti punarvigrahaḥ /",
  "SA18jsphustu:1835": "sa pūrvoktaśca kiṃ na vandyo yatinā yatiriti vakṣyate /",
  "SA18jsphustu:1836": "mṛtkarmetyādi /",
  "SA18jsphustu:1837": "mṛṇmayakarmaṇā yo vyāpṛto 'prāptāvasaraḥ yaśca tūrṇaṃ tvaritaṃ dvitribhūmikaṃ vihāramutkasati,",
  "SA18jsphustu:1838": "āśu śīghraṃ ca yo vrajati,",
  "SA18jsphustu:1839": "yaśca pātraṃ pacati,",
  "SA18jsphustu:1840": "cīvarakarmaṇā vā vyagraḥ,",
  "SA18jsphustu:1841": "sa vṛddhāntiko yatiḥ dvitribhūmikaṃ vihāramuttiṣṭhan yāvat pātraṃ vā pacan kiṃ na vandyo yatinā yatiriti vakṣyate /",
  "SA18jsphustu:1842": "cūrṇetyādi /",
  "SA18jsphustu:1843": "cūrṇakriyāyāṃ cailakriyāyāṃ vastrapātrādiśodhane ca yaḥ āsaktaḥ,",
  "SA18jsphustu:1844": "akṣiṇī yaścākte dhūmaṃ vā pibati,",
  "SA18jsphustu:1845": "pustakaṃ vā likhati,",
  "SA18jsphustu:1846": "vācayati,",
  "SA18jsphustu:1847": "so 'pi na vandyaḥ /",
  "SA18jsphustu:1848": "viṭprastrāvetyādi /",
  "SA18jsphustu:1849": "yaḥ śrāmaṇero varcakuṭi prastrāvakuṭiṃ vā gacchati,",
  "SA18jsphustu:1850": "parasmai vā uddiśati,",
  "SA18jsphustu:1851": "tamasi andhakāre vā tiṣṭhati,",
  "SA18jsphustu:1852": "antarvāsaṃ vā vāsayati,",
  "SA18jsphustu:1853": "uttarāsaṃgaṃ vā prāvṛṇoti,",
  "SA18jsphustu:1854": "sa vṛddhāntiko yatiḥ varcakuṭiṃ gacchan yāvaduttarāsaṃgaṃ prāvṛṇvan na vandya ityanena yādṛśyāmavasthāyāmavasthito vṛddhāntiko yatirnavakena na vanditavyaḥ,",
  "SA18jsphustu:1855": "sā avasthābhihitā //",
  "SA18jsphustu:1856": "[SŚ_75]",
  "SA18jsphustu:1857": "idānīṃ tu yādṛgvidhāvasthāvasthitena navakena yatinā na vaditavyaṃ, tathā darśayitumāha /",
  "SA18jsphustu:1858": "avaguṇṭhitetyādi /",
  "SA18jsphustu:1859": "avaguṇṭhitaṃ pidhitaṃ śīrṣaṃ śiro yasya yateḥ tena samantaprāvṛtena vā yatinā kiṃ vandya iti vakṣyate /",
  "SA18jsphustu:1860": "saha upanahā vartete pādau yasya yateḥ sa sopānatkaḥ, tena upānahārūḍhenetyarthaḥ /",
  "SA18jsphustu:1861": "jānu ca jānu ca jānunī, tayorjānunoryā jaṃghā tasyāṃ jaṃghāyāṃ muṇḍe[na] sphoṭaṃ na dadyāt /",
  "SA18jsphustu:1862": "kimivetyāha /",
  "SA18jsphustu:1863": "avinā yathā /",
  "SA18jsphustu:1864": "avirmeṣaḥ /",
  "SA18jsphustu:1865": "yathā avinā meṇḍakena dvayorjānunorjaṃghāyāṃ hanyate,",
  "SA18jsphustu:1866": "tadvadyatirapi vṛddhāntikasya yaterjaṃghāyāṃ na vandeteti yāvat /",
  "SA18jsphustu:1867": "bhadantadharmāvalokitamitrastvāha /",
  "SA18jsphustu:1868": "sopānatkena na vanditavya /",
  "SA18jsphustu:1869": "kimivetyāha /",
  "SA18jsphustu:1870": "ravinā yathā /",
  "SA18jsphustu:1871": "ravirādityaḥ /",
  "SA18jsphustu:1872": "yathāsau ravirupānahārūḍhastadvadupānahārūḍhena yatinā na vandanīyamityakārapraśleṣenāvabodhayan vakti /",
  "SA18jsphustu:1873": "kimetadbhadantamatameṣṭavyaṃ? neṣṭavyaṃ /",
  "SA18jsphustu:1874": "kiṃ tarhi anveṣṭavyaṃ vinaye meḍhakasyaiva dṛṣṭāntadānāt /",
  "SA18jsphustu:1875": "vidhiṃ darśayannāha /",
  "SA18jsphustu:1876": "samavasthetyādi /",
  "SA18jsphustu:1877": "samavasthopaviṣṭasya yateḥ pādayugalaṃ karkaṭagrāhaṃ gṛhītvā śirasā vanditavyaṃ /",
  "SA18jsphustu:1878": "yadā samavasthāniṣaṇṇo yatiḥ pādarogeṇa glānaḥ syāttadā vināpi karkaṭagrāhikayā vandyamānasya na doṣaḥ /",
  "SA18jsphustu:1879": "yadi kaścidāgatyāgantukaḥ samavasthāniṣaṇṇama[bhivādayati],",
  "SA18jsphustu:1880": "tadānena vaktavyamāyuṣman,",
  "SA18jsphustu:1881": "[SŚ_76] kati varṣosi,",
  "SA18jsphustu:1882": "katamaste nikāyaḥ,",
  "SA18jsphustu:1883": "kati ca tasya nikāyasya bhedāḥ,",
  "SA18jsphustu:1884": "katamā te sāmayiketyādi /",
  "SA18jsphustu:1885": "so 'pi yadi āryamahāsāṃghiko bhavati, tadānena vācyamāryamahāsāṃghiko 'smi / tasya cedbhedāḥ",
  "SA18jsphustu:1886": "vādinaścārthasiddhārthāḥ śailadvayanivāsinaḥ /",
  "SA18jsphustu:1887": "bhādrāyanā haimavatāḥ ṣaḍbhedā mūlasāṃghikāḥ //",
  "SA18jsphustu:1888": "dairghī haimantakī graiṣmī vārṣikī ca tathottarā /",
  "SA18jsphustu:1889": "śrāmaṇereṇa vijñeyāḥ pañcaitāḥ sāmavāyikāḥ //",
  "SA18jsphustu:1890": "ityevamanyadapi vivarjayitavyaṃ /",
  "SA18jsphustu:1891": "tatra yo navakastena vanditavyaṃ, vṛddhena cārogyamastviti vācyaṃ /",
  "SA18jsphustu:1892": "athārogyamiti ko 'rthaḥ?",
  "SA18jsphustu:1893": "yathā vātapittaśleṣmādayaḥ kupitāḥ santo bādhanārthena rogā ityucyante,",
  "SA18jsphustu:1894": "tadvat rāgādayo 'pi kleśā rujanārthena rogaśabdavācyāḥ /",
  "SA18jsphustu:1895": "na rogaḥ arogastadbhāva ārogyaṃ /",
  "SA18jsphustu:1896": "kleśaprahāṇaṃ tava bhavatu / tathā cāha-",
  "SA18jsphustu:1897": "rāgādayo hyatitarāṃ rujayanti yasmādvātādayaśca kupitāḥ sakalaṃ janaughaṃ /",
  "SA18jsphustu:1898": "tacchāntivāñchina parāḥ praṇateṣu tasmādārogyamastviti vaco nigadanti buddhāḥ //",
  "SA18jsphustu:1899": "[SŚ_77]",
  "SA18jsphustu:1900": "anya āha-",
  "SA18jsphustu:1901": "yattu jarāmaraṇaśokabhayairvimuktaṃ, yadvarjitaṃ śaśihutāśanabhānutoyaiḥ /",
  "SA18jsphustu:1902": "yacchāśvataṃ padamanuttaramacyutañca, ........ //",
  "SA18jsphustu:1903": "sa[ka]lairbhikṣubhiḥ śikṣākāmaiḥ vikālabhojanādikaṃ kṛtaṃ kasmādvayaṃ na kurma iti /",
  "SA18jsphustu:1904": "āvāsakalpaḥ- amuṣmin vihāre bhikṣavo 'nyonyaṃ kāyasaṃsargaṃ kurvanti kasmādvayamapi na kurma iti /",
  "SA18jsphustu:1905": "deśakalpaḥ- amuṣmin deśe vārddhuṣikabhikṣavaḥ kasmādvayamapi vṛddhi na prayacchāmaḥ /",
  "SA18jsphustu:1906": "sthavirakalpaḥ- amukasthaviraścāpi sandhikāle bhuṅkte, kiṃ vayaṃ na bhuñjāmaha iti //",
  "SA18jsphustu:1907": "bhikṣuvinayātsamuddhṛtamācārāntaraṃ na tu svamanīṣikayānyatkṛtamiti darśayitumāha /",
  "SA18jsphustu:1908": "vinaya iti /",
  "SA18jsphustu:1909": "vinayante 'nena kleśā iti vinayaḥ /",
  "SA18jsphustu:1910": "samadhigataprātimokṣasaṃvareṇa bhikṣuvinayasaṃkṣepāduddhṛtaḥ /",
  "SA18jsphustu:1911": "anyattu śeṣaṃ yadbhikṣuvinaye vyāsato nirdiṣṭaṃ /",
  "SA18jsphustu:1912": "aśanavasanādau yathā pratipattavyaṃ tadupādhyāyācāryavṛddhatarebhyaḥ sakāśādyatinā śrotavyaṃ,",
  "SA18jsphustu:1913": "tena sagauravena ca bhāvyaṃ /",
  "SA18jsphustu:1914": "śatadvayenetyādi /",
  "SA18jsphustu:1915": "etadantaroktaṃ śrīghanācārasaṃgrahaṃ saṃhatya yatsukṛtaṃ kuśalakṛtaṃ tena sukṛtena karmaṇā jano lokaḥ asaṃskṛtaṃ nirvāṇaṃ prāpnotu labhatāmityanena ślokena pariṇāmayati //",
  "SA18jsphustu:1916": "[SŚ_78]",
  "SA18jsphustu:1917": "iti jayarakṣite(na) nibadhya ṭīkāṃ, sakalajanāgamamalimlucopahartrī /",
  "SA18jsphustu:1918": "śubhamativipulaṃ mayā yadāptaṃ bhavatu jano 'khilastu tena buddhaḥ //",
  "SA18jsphustu:1919": "suśrīghanācārasusaṃgrahasya kṛtvā hi ṭīkāṃ yadavāpi puṇyaṃ /",
  "SA18jsphustu:1920": "jano 'khilastena śubhena tūrṇaṃ jino 'stu vikhyātaguṇodayaśrīḥ //"
}