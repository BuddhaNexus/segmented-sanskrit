{
  "SA20bsa034_u:0": "yogācārabhūmau",
  "SA20bsa034_u:1": "Bodhisattvabhūmiḥ",
  "SA20bsa034_u:2": "ādhārayogasthānam (Book 1)",
  "SA20bsa034_u:3": "gotra-paṭalam (Chapter 1.1)",
  "SA20bsa034_u:4": "om namo buddhāya //",
  "SA20bsa034_u:5": "daśeme dharmāḥ saphalasya bodhisattvamārgasya mahāyānasya saṃgrahāya saṃvartante /",
  "SA20bsa034_u:6": "katame daśa /",
  "SA20bsa034_u:7": "ādhāro liṅgaṃ pakṣo 'dhyāśayo vihāra upapattiḥ parigraho bhūmiścaryā pratiṣṭhā ca /",
  "SA20bsa034_u:8": "uddānam /",
  "SA20bsa034_u:9": "ādhāro liṅga-pakṣādhyāśaya-vihārā upapattiḥ /",
  "SA20bsa034_u:10": "parigraho bhūmiścaryā pratiṣṭhā paścimā bhavet //",
  "SA20bsa034_u:11": "tatrādhāraḥ katamaḥ /",
  "SA20bsa034_u:12": "iha bodhisattvasya svagotraṃ prathamaścittotpādaḥ sarve ca bodhipakṣyā dharmā ādhāra ityucyate /",
  "SA20bsa034_u:13": "tatkasya hetoḥ /",
  "SA20bsa034_u:14": "iha bodhisattvo gotraṃ niśritya pratiṣṭhāpayitavyo bhavati /",
  "SA20bsa034_u:15": "pratibalo 'nuttarāṃ samyaksaṃbodhimabhisaṃboddhum /",
  "SA20bsa034_u:16": "tasmāt sabhāgatayā gotramādhāra ityucyate /",
  "SA20bsa034_u:17": "iha bodhisattvaḥ prathamacittotpādaṃ niśritya pratiṣṭhāya dāne 'pi prayujyate śīle kṣāntau vīryeṃ dhyāne prajñāyāmapi prayujyate iti /",
  "SA20bsa034_u:18": "yadvā pāramitāsu puṇyasaṃbhāre jñānasaṃbhāre sarveṣu ca bodhipakṣyeṣu dharmeṣu prayujyate /",
  "SA20bsa034_u:19": "tasmātprathamacittotpādasya bodhisattvasya caryāprayogasyādhāra ityucyate /",
  "SA20bsa034_u:20": "iha bodhisattvastameva bodhisattvacaryāprayogaṃ niśritya pratiṣṭhāyānuttarāṃ samyaksaṃbodhiṃ paripūrayati /",
  "SA20bsa034_u:21": "tasmātsa bodhisattvacaryāprayogastasya mahābodhiparipūrerādhāra ityucyate /",
  "SA20bsa034_u:22": "agotrastha pudgalo gotre 'sati cittotpāde 'pi yatnasamāśraye satyabhavyaścānuttarāyāḥ samyaksaṃbodheḥ paripūraye /",
  "SA20bsa034_u:23": "tadanena paryāyeṇa veditavyamanutpāditacittasyāpi bodhisattvasya akṛte 'pi bodhisattvacaryāprayoge gotramādhāra iti /",
  "SA20bsa034_u:24": "sa cet punargotrasthaścittaṃ notpādayati bodhicaryāsu na prayujyate na kṣipraṃ bodhimārāgayati tāsvapi [Dutt_2] viparyayāt kṣipramārāgayatīti veditavyam /",
  "SA20bsa034_u:25": "tatpunaretadgotramādhāra ityucyate /",
  "SA20bsa034_u:26": "upastambho heturniśraya upaniṣatpūrvaṅgamo nilaya ityapyucyate /",
  "SA20bsa034_u:27": "yathāgotramevaṃ prathamaścittotpādaḥ sarvā ca bodhisattvacaryā /",
  "SA20bsa034_u:28": "tatra gotraṃ katamat /",
  "SA20bsa034_u:29": "samāsato gotraṃ dvividham /",
  "SA20bsa034_u:30": "prakṛtisthaṃ samudānītañca /",
  "SA20bsa034_u:31": "tatra prakṛtisthaṃ gotraṃ yadbodhisattvānāṃ ṣaḍāyatanaviśeṣaḥ /",
  "SA20bsa034_u:32": "sa tādṛśaḥ paraṃparāgato 'nādikāliko dharmatāpratilabdhaḥ /",
  "SA20bsa034_u:33": "tatra samudānītaṃ gotraṃ yatpūrvakuśalamūlābhyāsātpratilabdham /",
  "SA20bsa034_u:34": "tadasminnarthe dvividhamapyabhipretam /",
  "SA20bsa034_u:35": "tatpunargotraṃ bījamityapyucyate /",
  "SA20bsa034_u:36": "dhātuḥ prakṛtirityapi /",
  "SA20bsa034_u:37": "tatpunarasamudāgataphalaṃ sūkṣmaṃ vinā phalena /",
  "SA20bsa034_u:38": "samudāgataphalamaudārikaṃ saha phalena /",
  "SA20bsa034_u:39": "tena khalu gotreṇa samanvāgatānāṃ bodhisattvānāṃ sarvaśrāvakapratyekabuddhānatikramya prāgevānyān sattvānniruttaro viśeṣo veditavyaḥ /",
  "SA20bsa034_u:40": "tatkasya hetoḥ /",
  "SA20bsa034_u:41": "dve ime samāsato viśuddhī /",
  "SA20bsa034_u:42": "kleśāvaraṇaviśuddhirjñeyāvaraṇaviśuddhiśca /",
  "SA20bsa034_u:43": "tatra sarvaśrāvakapratyekabuddhānāṃ tadgotraṃ kleśāvaraṇaviśuddhyā viśudhyati na tu jñeyāvaraṇaviśuddhyā /",
  "SA20bsa034_u:44": "bodhisattvagotraṃ punarapi kleśāvaraṇaviśuddhyā api jñeyāvaraṇaviśuddhyā viśudhyati /",
  "SA20bsa034_u:45": "tasmātsarvaprativiśiṣṭaṃ niruttaramityucyate /",
  "SA20bsa034_u:46": "api ca caturbhirākārairbodhisattvasya śrāvakapratyekabuddhebhyo viśeṣo veditavyaḥ /",
  "SA20bsa034_u:47": "katamaiścaturbhiḥ /",
  "SA20bsa034_u:48": "indriyakṛtaḥ pratipattikṛtaḥ kauśalyakṛtaḥ phalakṛtaśca /",
  "SA20bsa034_u:49": "tatrāyamindriyakṛto viśeṣaḥ /",
  "SA20bsa034_u:50": "prakṛtyaiva bodhisattvastīkṣṇendriyo bhavati /",
  "SA20bsa034_u:51": "pratyekabuddho madhyendriyaḥ śrāvako mṛdvindriyaḥ /",
  "SA20bsa034_u:52": "tatrāyaṃ pratipattikṛto viśeṣaḥ /",
  "SA20bsa034_u:53": "śrāvakapratyekabuddhaścātmahitāya pratipanno bhavati /",
  "SA20bsa034_u:54": "bodhisattvaḥ apyātma hitāya api parahitāya bahujanahitāya bahujanasukhāya lokānukampāyai arthāya hitāya sukhāya devamanuṣyāṇām /",
  "SA20bsa034_u:55": "tatrāyaṃ kauśalyakṛto viśeṣaḥ /",
  "SA20bsa034_u:56": "śrāvakaḥ pratyekabuddhaśca skandhadhātvāyatanapratītyasamutpāda-sthānāsthānasatyakauśalyaṃ karoti bodhisattvastatra cānyeṣu ca sarvavidyāsthāneṣu /",
  "SA20bsa034_u:57": "tatrāyaṃ phalakṛto viśeṣaḥ /",
  "SA20bsa034_u:58": "śrāvakaḥ śrāvakabodhiphalamadhigacchati /",
  "SA20bsa034_u:59": "pratyekabuddhaḥ pratyekabodhimadhigacchati /",
  "SA20bsa034_u:60": "bodhisattvo 'nuttaraṃ samyaksaṃbodhiphalamadhigacchati /",
  "SA20bsa034_u:61": "[Dutt_3]",
  "SA20bsa034_u:62": "ṣaḍimāni bodhisattvasya pāramitānāṃ gotraliṅgāni saṃpadyante /",
  "SA20bsa034_u:63": "yairevaṃ pare saṃjānate bodhisattvo 'yamiti /",
  "SA20bsa034_u:64": "dānapāramitāyā gotraliṅgaṃ śīlakṣāntivīryadhyānaprajñāpāramitāyā gotraliṅgam /",
  "SA20bsa034_u:65": "tatredaṃ bodhisattvasya dānapāramitāyā gotraliṅgam /",
  "SA20bsa034_u:66": "iha bodhisattvaḥ prakṛtyaiva dānarucirbhavati /",
  "SA20bsa034_u:67": "satsu ca saṃvidyamāneṣu deyadharmeṣu satatasamitaṃ pareṣāṃ saṃvibhāgaśīlo bhavati pramuditacittaśca dadāti na vimanaskaḥ /",
  "SA20bsa034_u:68": "alpādapi ca saṃvibhāgasya karttā bhavati /",
  "SA20bsa034_u:69": "viśadañca dānamanuprayacchati /",
  "SA20bsa034_u:70": "na hīnam /",
  "SA20bsa034_u:71": "adānena ca jihreti /",
  "SA20bsa034_u:72": "pareṣāñca dānasya varṇaṃ bhāṣate /",
  "SA20bsa034_u:73": "dāne cainānupacchandayati /",
  "SA20bsa034_u:74": "dātārañca dṛṣṭvā āttamanā bhavati sumanaskaḥ /",
  "SA20bsa034_u:75": "gurubhyo vṛddhatarakebhyo dakṣiṇīyebhyaḥ satkārārhebhya utthāyāsanamanuprayacchati /",
  "SA20bsa034_u:76": "pṛṣṭo 'pṛṣṭo vā teṣu teṣu sattvakṛtyeṣvanapāyamihaloke paraloke nyāyopadeśamanuprayacchati /",
  "SA20bsa034_u:77": "rājacaurāmitrāṇyudakādibhayabhītānāñca sattvānāmabhayamanuprayacchati /",
  "SA20bsa034_u:78": "yathāśaktyā cainān paritrāyate tasmādvicitrāt pratatādugrādbhayāt /",
  "SA20bsa034_u:79": "nikṣiptañcāsya haste paradhanaṃ nābhidruhyati /",
  "SA20bsa034_u:80": "ṛṇaṃ gṛhītvā parebhyo na visaṃvādayati nābhidruhyati /",
  "SA20bsa034_u:81": "svadāyādaṃ na vañcayate na vipralambhayati /",
  "SA20bsa034_u:82": "maṇimuktāvaidūryaśaṃkhaśilāpravālajātarūparajatāśmagarbhamusāragalvalohitikādakṣiṇāvartaprabhṛtiṣūpakaraṇajāteṣu mūḍhaṃ viparyasyacittaṃ samyaksaṃbodhayati /",
  "SA20bsa034_u:83": "yathāsyānyato 'pi na vipralambhaḥ syāt /",
  "SA20bsa034_u:84": "kutaḥ punaḥ svayamenaṃ vipralambhayiṣyati /",
  "SA20bsa034_u:85": "prakṛtyā codārabhogādhimukto bhavati /",
  "SA20bsa034_u:86": "udāreṣvasya sarvabhogaparibhogeṣu cittaṃ krāmati /",
  "SA20bsa034_u:87": "udāreṣu ca karmānteṣvadhimukto bhavati na parīttāyadvāreṣu /",
  "SA20bsa034_u:88": "santi cemāni loke vyasanāni /",
  "SA20bsa034_u:89": "tadyathā strīvyasanam /",
  "SA20bsa034_u:90": "madyavyasanam /",
  "SA20bsa034_u:91": "dyūtavyasanam /",
  "SA20bsa034_u:92": "naṭa-nartaka-hāsaka-lāsakādisaṃdarśanavyasanamityevaṃrūpebhyovyasanebhyo laghu ladhveva vairāgyaṃ pratilabhate /",
  "SA20bsa034_u:93": "hrīvyapatrāpyaṃ prāviṣkaroti vipule 'pi ca bhogapratilambhe nādhimātralolupo bhavati prāgevālpe /",
  "SA20bsa034_u:94": "itimānyevaṃ bhāgīyāni bodhisattvasya dānapāramitāyā gotraliṅgāni veditavyāni /",
  "SA20bsa034_u:95": "[Dutt_4]",
  "SA20bsa034_u:96": "tatremāni bodhisattvasya śīlapāramitāyā gotraliṅgāni /",
  "SA20bsa034_u:97": "iha bodhisattvaḥ prakṛtyā mṛdunā kāyavāṅmanaskarmaṇā samanvāgato bhavatyakuśalena nātyartharaudreṇa nātyarthasattvopaghātakena /",
  "SA20bsa034_u:98": "kṛtvāpi ca pāpakaṃ karma laghu ladhveva vipratisāraṃ pratilabhate /",
  "SA20bsa034_u:99": "tañca jehrīyamāṇaḥ samācarati na nandījātaḥ /",
  "SA20bsa034_u:100": "pāṇiloṣṭadaṇḍaśastrādibhiśca sattvānāmaviheṭhanajātīyo bhavati /",
  "SA20bsa034_u:101": "prakṛtivatsalaśca bhavati sattvapriyaḥ /",
  "SA20bsa034_u:102": "satkārārheṣu ca kālena kālamabhivādanavandanapratyutthānāñjalisāmīcīkarmaṇā pratyupasthito bhavati /",
  "SA20bsa034_u:103": "dakṣiṇaśca bhavati /",
  "SA20bsa034_u:104": "nāgarikaḥ paracittānuvartī /",
  "SA20bsa034_u:105": "smitapūrvaṅgamaśca bhavatyuttānamukhavarṇavigatabhrūkuṭiḥ pūrvābhibhāṣī /",
  "SA20bsa034_u:106": "upakāriṣu ca sattveṣu kṛtajño bhavati kṛtavedī /",
  "SA20bsa034_u:107": "arthikeṣu ca sattveṣu ṛjutāṃ pratipadyate /",
  "SA20bsa034_u:108": "na māyāśāṭhyenaitān vilobhayati /",
  "SA20bsa034_u:109": "dharmeṇāsāhasena ca bhogān samudānayati nādharmeṇa /",
  "SA20bsa034_u:110": "prakṛtyaiva ca puṇyakāmo bhavati /",
  "SA20bsa034_u:111": "parapuṇya kriyāsvapi vyāpāraṃ gacchati prāgevātmanaḥ /",
  "SA20bsa034_u:112": "parabādhayā cāttyartha bādhyate yaduta pareṣāṃ vadhabandhanacchedanatāḍanakutsanatarjanādikayā dṛṣṭvā vā śrutvā vā /",
  "SA20bsa034_u:113": "dharmasamādānagurukaśca bhavati saṃparāyagurukaḥ /",
  "SA20bsa034_u:114": "aṇumātre 'pyavadye bhayadarśī prāgeva prabhūte /",
  "SA20bsa034_u:115_0": "parakṛtyeṣu ca parakaraṇīyeṣu sahāyībhāvaṃ gacchati yaduta kṛṣivaṇijyāgorakṣyarājapauruṣyalipigaṇananyasanasaṃkhyāmudrāyāṃ",
  "SA20bsa034_u:115_1": "bhartṛprasādane kulaprasādane rājakulaprasādane mitrāmitraprasādane bhogānāmarjane",
  "SA20bsa034_u:115_2": "rakṣaṇe sannidhau prayoge visarge āvāhavivāhābhakṣaṇasaṃbhakṣaṇeṣvevaṃbhāgīyeṣu sattvakṛtyeṣu",
  "SA20bsa034_u:115_3": "sahāyībhāvaṃ gacchati /",
  "SA20bsa034_u:116": "na kalahabhaṇḍanavigrahavivādeṣu ca paraviheṭhanakaraṇīyeṣu ye ātmanaḥ pareṣāñcānarthāyāhitāya duḥkhāya saṃvartante /",
  "SA20bsa034_u:117": "akṛtyāccaitāṃ nivārayati yaduta daśabhyaḥ pāpakebhyo 'kuśalebhyaḥ /",
  "SA20bsa034_u:118": "karmapathebhyaḥ /",
  "SA20bsa034_u:119": "paravaśyaśca bhavati paravidheyaḥ /",
  "SA20bsa034_u:120": "samānakṣāntiśīlatayā apahāya svakāryaṃ parairātmakārye yathākāmaṃ niyojyate /",
  "SA20bsa034_u:121": "ārdracittaśca bhavati peśalacitto na ca ciramāghātacittatāṃ pratighacittatāmudvahati nānyatra tatkṣaṇa evāsya taccittaṃ bhadratāyāṃ parivartate /",
  "SA20bsa034_u:122": "satyagurukaśca bhavati nābhūtavacanena parān visaṃvādayati /",
  "SA20bsa034_u:123": "na ca pareṣāṃ mitrabhedaṃ rocayati na karoti /",
  "SA20bsa034_u:124": "[Dutt_5] na cāsambaddhamapārtha nirartha sahasā pralapati /",
  "SA20bsa034_u:125": "priyaṃvadaśca bhavatyaparakaṭukaḥ api svakasya dāsādiparijanasya prāgeva pareṣām guṇapriyaśca bhavati pareṣāṃ bhūtasya varṇasyāhartā /",
  "SA20bsa034_u:126": "itīmānyevaṃbhāgīyāni bodhisattvasya śīlapāramitāyā gotraliṅgāni veditavyāni /",
  "SA20bsa034_u:127": "tatremāni bodhisattvasya kṣāntipāramitāyā gotraliṅgāni /",
  "SA20bsa034_u:128": "iha bodhisattvaḥ prakṛtyā pareṣāmantikādapakāraṃ labdhvā nāghātacittatāṃ prāviṣkaroti nāpyapakārāya prapadyate /",
  "SA20bsa034_u:129": "saṃjñapyamānaścāśu saṃjñaptiṃ pratigṛhṇāti /",
  "SA20bsa034_u:130": "na ca khilaṃ dhārayati na cirakālikaṃ vairāśayaṃ vahati /",
  "SA20bsa034_u:131": "itīmānyevaṃbhāgīyāni bodhisattvasya kṣāntipāramitāyā gotraliṅgāni veditavyāni /",
  "SA20bsa034_u:132": "tatremāni bodhisattvasya vīryapāramitāyā gotraliṅgāni /",
  "SA20bsa034_u:133": "iha bodhisattvaḥ prakṛtyā utthānavān bhavati /",
  "SA20bsa034_u:134": "kālyotthāyī sāyaṃ nipātī na nidrāsukhaṃ śayanasukhaṃ pārśvasukhamatyarthaṃ svīkaroti /",
  "SA20bsa034_u:135": "pratyupasthite ca kṛtye abhibhūyākartukāmatāmālasyaṃ pratisaṃkhyāya prayujyate tasya kṛtyasyābhiniṣpattaye /",
  "SA20bsa034_u:136": "sarvakṛtyasamārambheṣu ca dṛḍhaniścayo bhavati nākṛtvā nāpariprāpya sarveṇa sarvaṃ vīryasraṃsayati antarā vā viṣādamāpadyate /",
  "SA20bsa034_u:137": "udāreṣu ca parameṣvartheṣu na cetasā saṃkocamāpadyate /",
  "SA20bsa034_u:138": "nāpyātmānaṃ paribhavati /",
  "SA20bsa034_u:139": "śakto 'haṃ pratibalameṣāmadhigamāyetyutsāhajātaḥ /",
  "SA20bsa034_u:140_0": "vīraśca bhavati mahāsabhāpraveśe vā paraiḥ sahābhiprayoga pratyabhiyoge vā tadanyatra",
  "SA20bsa034_u:140_1": "vā duṣkarakarmaṇi mahāvyavasāyeṣvapi cārthopasaṃhiteṣu nātyarthaṃ khedamāpadyate prāgeva parītteṣu /",
  "SA20bsa034_u:141": "itīmānyevaṃbhāgīyāni bodhisattvasya vīryapāramitāyā gotraliṅgāni veditavyāni /",
  "SA20bsa034_u:142": "tatremāni bodhisattvasya dhyānapāramitāyā gotraliṅgāni /",
  "SA20bsa034_u:143": "iha bodhisattvaḥ prakṛtyā dharmārthopanidhyāne avikṣepabahulo bhavati /",
  "SA20bsa034_u:144": "araṇyavanaprasthānāni /",
  "SA20bsa034_u:145_0": "ca prāntāni śayanāsanāni manuṣyarahaḥsevitāni vigatapāpakāni pratisaṃlayanasārūpyakāṇi",
  "SA20bsa034_u:145_1": "dṛṣṭvā śrutvā sukhaṃ tannaiṣkramyaṃ prāvivekyamiti [Dutt_6] naiṣkramyaprāvivekye",
  "SA20bsa034_u:145_2": "tīvramautsukyamutpādayati /",
  "SA20bsa034_u:146": "prakṛtyā ca mandakleśo bhavati mandanivaraṇo mandadauṣṭhulyaḥ /",
  "SA20bsa034_u:147": "pravivekagatasya cāsya svārthaṃ paritulayataḥ pāpakāḥ asadvitarkā nātyarthaṃ cittaṃ kṣobhayanti na paryādāya tiṣṭhanti /",
  "SA20bsa034_u:148": "[saḥ] amitrapakṣe 'pi tvaritaṃ tvaritaṃ maitracittatāmupasthāpayati prāgeva mitrodāsīnapakṣe /",
  "SA20bsa034_u:149": "vicitraiśca duḥkhairduḥkhitānāṃ sattvānāṃ duḥkhaṃ śrutvā vā dṛṣṭvā vā mahatkāruṇyacittamutpādayati /",
  "SA20bsa034_u:150": "duḥkhāpanayāya ca teṣāṃ sattvānāṃ yathāśaktyā yathābalaṃ vyāpāraṃ gacchati /",
  "SA20bsa034_u:151": "prakṛtyā ca sattveṣu hitakāmo bhavati sukhakāmaḥ /",
  "SA20bsa034_u:152": "dhṛtimāṃśca bhavatyāpatsu jñātivyasane vā bhogavyasane vā vadhe vā bandhane vā pravāse vā ityevaṃbhāgīyāsvāpatsu /",
  "SA20bsa034_u:153": "medhāvī ca dharmāṇāṃ grahaṇadhāraṇohanasamarthaḥ smṛtibalena ca samanvāgato bhavati /",
  "SA20bsa034_u:154": "sa cirakṛtacirabhāṣitamapyanusmarttā bhavati pareṣāñcānusmārayitā /",
  "SA20bsa034_u:155": "itīmānyevaṃbhāgīyāni bodhisattvasya dhyānapāramitāyā gotraliṅgāni veditavyāni /",
  "SA20bsa034_u:156": "tatremāni bodhisattvasya prajñāpāramitāyā gotraliṅgāni /",
  "SA20bsa034_u:157": "iha bodhisattvaḥ sarvavidyāsthānajñeyapraveśāya sahajayā prajñayā samanvāgato bhavati /",
  "SA20bsa034_u:158": "adhandhaśca bhavatyamandaḥ amomuhajātīyaḥ /",
  "SA20bsa034_u:159": "tāsu tāsu ca pramādasthānaviratiṣu pratisaṃkhyānabaliko bhavati /",
  "SA20bsa034_u:160": "itīmānyevaṃbhāgīyāni bodhisattvasya prajñāpāramitāyā gotraliṅgāni veditavyāni /",
  "SA20bsa034_u:161": "tānīmāni bodhisattvasya audārikāṇyānumānikāni gotraliṅgāni veditavyāni /",
  "SA20bsa034_u:162": "bhūtārthaniścaye tu buddhā eva bhagavantaḥ pratyakṣadarśinaḥ /",
  "SA20bsa034_u:163_0": "yasmācca tadgotraṃ bodhisattvānāṃ prakṛtyaiva guṇayuktaṃ bhadraṃ kalyāṇaṃ śukladharmasamanvāgataṃ",
  "SA20bsa034_u:163_1": "tasmāttāvad durabhisaṃbhavasya śreṣṭhasyācintyasyācalasyānuttarasya tathāgatasya",
  "SA20bsa034_u:163_2": "padasyāvāptaye hetubhāvena yujyate 'nyathā na yujyate /",
  "SA20bsa034_u:164": "tāvacca bodhisattva ebhiḥ śukladharmaiḥ prakṛtyaiva yukto bhavati yāvanna śukladharmavairodhikaiścaturbhirupakleśaiḥ sakalavikalairupakliṣṭo bhavati /",
  "SA20bsa034_u:165": "yadā copakliṣṭo bhavati sa tadā eṣu ca śukleṣu dharmeṣu na saṃdṛśyate /",
  "SA20bsa034_u:166": "apāyeṣu caikadā upapadyate /",
  "SA20bsa034_u:167": "apāyopapattāvapi bodhisattvasya tadanyebhyaḥ apāyopapannebhyaḥ sattvebhyo [Dutt_7] gotrakṛto mahān viśeṣo veditavyaḥ /",
  "SA20bsa034_u:168": "iha bodhisattvo dīrgheṇa kālena kadācit karhicidapāyeṣūpapadyate /",
  "SA20bsa034_u:169": "upapannaścāśu parimucyate apāyebhyaḥ /",
  "SA20bsa034_u:170": "na ca tathā tīvrāmāpāyikīṃ duḥkhāṃ vedanāṃ vedayate tadyathā 'nye 'pāyopapannāḥ sattvāḥ /",
  "SA20bsa034_u:171": "tayā ca tanvyā duḥkhayā vedanayā spṛṣṭo 'dhimātraṃ saṃvegamutpādayati /",
  "SA20bsa034_u:172_0": "teṣu ca sattveṣu tatropapanneṣu duḥkhiteṣu kāruṇyacittaṃ pratilabhate yaduta tenaiva",
  "SA20bsa034_u:172_1": "gotreṇa ca sattveṣu tatropapanneṣu duḥkhiteṣu kārūṇyacittaṃ pratilabhate yaduta tenaiva",
  "SA20bsa034_u:172_2": "gotreṇa buddhamahākaruṇāhetunā codyamānaḥ /",
  "SA20bsa034_u:173": "ityevaṃbhāgīyaḥ apāyopapattau bodhisattvasya tadanyebhyaḥ apāyopapannebhyaḥ sattvebhyo viśeṣo veditavyaḥ /",
  "SA20bsa034_u:174": "tatra katame te bodhisattvasya catvāraḥ śukladharmavairodhikā upakleśāḥ /",
  "SA20bsa034_u:175": "pūrvaṃ pramattasya kleśābhyāsāttīvrakleśatā āyatakleśatā cāyaṃ prathama upakleśaḥ /",
  "SA20bsa034_u:176": "mūḍhasyākuśalasya pāpamitrasaṃśrayo 'yaṃ dvitīya upakleśaḥ /",
  "SA20bsa034_u:177": "gurubhartṛrājacaurapratyarthikadyabhibhūtasyāsvātantryaṃ cittavibhramaścāyaṃ tṛtīya upakleśaḥ /",
  "SA20bsa034_u:178": "upakaraṇavikalasya jīvikāpekṣā ayaṃ caturtha upakleśaḥ /",
  "SA20bsa034_u:179": "caturbhiḥ kāraṇairevaṃ gotrasaṃpanno 'pi bodhisattvo na śaknotyanuttara samyaksaṃbodhimabhisaṃboddhum /",
  "SA20bsa034_u:180": "katamaiścaturbhiḥ /",
  "SA20bsa034_u:181": "iha bodhisattvaḥ ādita eva kalyāṇamitraṃ na labhate aviparītabodhimārgadaiśikaṃ buddhaṃ vā bodhisattvaṃ vā /",
  "SA20bsa034_u:182": "idaṃ prathamaṃ kāraṇam /",
  "SA20bsa034_u:183": "punaraparaṃ bodhisattvo labdhvāpi kalyāṇamitraṃ viparītagrāhī viparītaṃ śikṣate bodhisattvaśikṣāsu /",
  "SA20bsa034_u:184": "idaṃ dvitīyaṃ kāraṇam /",
  "SA20bsa034_u:185": "punaraparaṃ bodhisattvo labdhvāpi kalyāṇamitramaviparītaṃ śikṣamāṇo bodhisattvaśikṣāsu tasmin prayoga śithilaprayogo bhavati kusīdo nodagrapratatavīryasamanvāgataḥ /",
  "SA20bsa034_u:186": "idaṃ tṛtīyaṃ kāraṇam /",
  "SA20bsa034_u:187_0": "punaraparaṃ bodhisattvo labdhvā kalyāṇamitramaviparītaṃ śikṣamāṇo bodhisattvaśikṣāsu",
  "SA20bsa034_u:187_1": "tasmiṃśca prayoge ārabdhavīryaḥ aparipakvendriyo bhavatyaparipūrṇabodhisaṃbhāraḥ",
  "SA20bsa034_u:187_2": "dīrghakālāparijayādvodhipakṣya dharmāṇām /",
  "SA20bsa034_u:188": "idañcaturtha kāraṇam /",
  "SA20bsa034_u:189": "gotre satyetatkāraṇavaikalyādvodheraprāptiḥ /",
  "SA20bsa034_u:190": "sānnidhyāttu prāptirbhavati /",
  "SA20bsa034_u:191": "asati tu gotre sarveṇa sarva sarvathā bodharaprāptireva veditavyā /",
  "SA20bsa034_u:192": "bodhisattvabhūmau ādhāre yogasthāne prathamaṃ gotrapaṭalaṃ samāptam //",
  "SA20bsa034_u:193": "[Dutt_8]",
  "SA20bsa034_u:194": "Cittotpādapaṭalam (Chapter 1.2)",
  "SA20bsa034_u:195": "iha bodhisattvasya prathamaścittotpādaḥ sarvabodhisattvasamyakpraṇidhānānāmādyaṃ samyakpraṇidhānaṃ tadanyasamyakpraṇidhānasaṃgrāhakam /",
  "SA20bsa034_u:196": "tasmāt sa āditaḥ samyakpraṇidhānasvabhāvaḥ /",
  "SA20bsa034_u:197": "sa khalu bodhisattvo bodhāya cittaṃ praṇidadhadevaṃ cittamabhisaṃskaroti vācañca bhāṣate /",
  "SA20bsa034_u:198": "aho batāhamanuttarāṃ samyaksaṃbodhimabhisaṃbudhyeyaṃ sarvasattvānāñcārthakaraḥ syāmatyantaniṣṭhe nirvāṇe pratiṣṭhāpayeyaṃ tathāgatajñāne ca /",
  "SA20bsa034_u:199": "sa evamātmanaśca bodhiṃ sattvārthañca prārthayamānaścittamutpādayati /",
  "SA20bsa034_u:200": "tasmātsa cittotpādaḥ prārthanākāraḥ /",
  "SA20bsa034_u:201": "tāṃ khalu bodhiṃ sattvārthañcālamvya sa cittotpādaḥ prārthayate nānālambya /",
  "SA20bsa034_u:202": "tasmātsa cittotpādo bodhyālambanaḥ sattvārthālambanaśca /",
  "SA20bsa034_u:203_0": "sa ca cittotpādaḥ sarvabodhipakṣyakuśalamūlasaṃgrahāya pūrvaṅgamatvātkuśalaḥ paramakauśalyaguṇayuktaḥ",
  "SA20bsa034_u:203_1": "bhadraḥ paramabhadraḥ kalyāṇaḥ paramakalyāṇaḥ sarvasattvādhiṣṭhānakāyavāṅmanoduścaritavairodhikaḥ /",
  "SA20bsa034_u:204": "yāni ca kānicittadanyāni laukikalokottareṣvartheṣu kuśalāni samyakpraṇidhānāni teṣāṃ sarveṣāmagrya metatsamyakpraṇidhānaṃ niruttaraṃ yaduta bodhisattvasya prathamaścittotpādaḥ /",
  "SA20bsa034_u:205": "evamayaṃ prathamaścittotpādaḥ svabhāvato 'pi veditavyaḥ /",
  "SA20bsa034_u:206": "ākārato 'pyālambanato 'pi guṇato 'pyutkarṣato 'ti pañcalakṣaṇo veditavyaḥ /",
  "SA20bsa034_u:207": "tasya ca bodhicittasya sahotpādādevāvatīrṇe bhavati bodhisattvo 'nuttare bodhimahāyāne /",
  "SA20bsa034_u:208": "bodhisattvo bodhisattva iti ca saṃkhyāṃ gacchati yaduta saṃketavyavahāranayena /",
  "SA20bsa034_u:209": "tasmātsa cittotpādaḥ avatārasaṃgṛhītaḥ /",
  "SA20bsa034_u:210": "utpādya ca bodhisattvastaccittaṃ krameṇānuttarāṃ samyaksaṃbodhimadhigacchati nānutpādya /",
  "SA20bsa034_u:211": "tasmādanuttarāyāḥ samyaksaṃbodheḥ sa cittotpādo mūlam /",
  "SA20bsa034_u:212": "duḥkhiteṣu ca sattveṣu sa kāruṇiko bodhisattvaḥ paritrāṇābhiprāyastaccittamutpādayati /",
  "SA20bsa034_u:213": "tasmātsa cittotpādaḥ karuṇāniṣyandaḥ /",
  "SA20bsa034_u:214": "[Dutt_9] tañca cittotpādaṃ niśritya pratiṣṭhāya bodhisattvo bodhipakṣyeṣu dharmeṣu sattvārtha kriyāyāñca bodhisattvaśikṣāyāṃ prayujyate /",
  "SA20bsa034_u:215": "tasmātsa cittotpādo bodhisattvaśikṣāyāḥ sanniśrayaḥ /",
  "SA20bsa034_u:216": "evamasau prathamaścittotpādaḥ saṃgrahato 'pi mūlato 'pi niṣyandato 'pi sanniśrayato 'pi veditavyaḥ /",
  "SA20bsa034_u:217": "sa ca bodhisattvasya prathamacittotpādaḥ samāsena dvividhaḥ /",
  "SA20bsa034_u:218": "nairyāṇikaścānairyāṇikaśca /",
  "SA20bsa034_u:219": "tatra nairyāṇiko ya utpanno 'tyantamanuvartate na punarvyāvartate /",
  "SA20bsa034_u:220": "anairyāṇikaḥ punarya utpanno nātyantamanuvartate punareva vyāvartate /",
  "SA20bsa034_u:221": "tasya ca cittotpādasya vyāvṛttirapi dvividhā /",
  "SA20bsa034_u:222": "ātyantikī cānātyantikī ca /",
  "SA20bsa034_u:223": "tatrātyantikī yatsakṛdvyāvṛttaṃ cittaṃ na punarutpadyate bodhāya /",
  "SA20bsa034_u:224": "anātyantikī punaḥ yadvyāvṛttaṃ cittaṃ punaḥ punarutpadyate bodhāya /",
  "SA20bsa034_u:225": "tasya khalu cittasyotpādaḥ caturbhiḥ pratyayaiścaturbhirhetubhiścaturbhirbalairveditavyaḥ /",
  "SA20bsa034_u:226": "catvāraḥ pratyayāḥ katame /",
  "SA20bsa034_u:227": "iha kulaputro vā kuladruhitā vā tathāgatasya vā bodhisattvasya vā acintyamatyadbhutaṃ prātihāryaṃ prabhāvaṃ paśyati saṃpratyayitasya vā 'ntikācchṛṇoti /",
  "SA20bsa034_u:228": "tasya dṛṣṭvā vā śrutvā vā evaṃ bhavati /",
  "SA20bsa034_u:229_0": "mahānubhāvā bateyaṃ bodhiryasyāṃ sthitasya vā pratipannasya vā 'yamevarūpaḥ prabhā[vaḥ]",
  "SA20bsa034_u:229_1": "idamevaṃrūpaṃ prātihāryaṃ dṛśyate ca śrūyate ca sa tadeva prabhāvadarśanaṃ śravaṇaṃ",
  "SA20bsa034_u:229_2": "vādhipatiṃ kṛtvā mahābodhyadhimukto mahābodhau cittamutpādayati /",
  "SA20bsa034_u:230": "ayaṃ prathamaḥ pratyayaścittasyotpattaye /",
  "SA20bsa034_u:231": "sa na haiva prabhāvaṃ paśyati vā śṛṇoti vā aparitvanuttarāṃ bodhimārabhya saddharmaṃ śṛṇoti bodhisattvapiṭakaṃ deśyamānaṃ śrutvā ca punarabhiprasīdati /",
  "SA20bsa034_u:232": "abhiprasannaśca saddharmaśravaṇamadhipatiṃ kṛtvā tathāgatajñānādhimuktaḥ tathāgatajñānapratilambhāya cittamutpādayati /",
  "SA20bsa034_u:233": "ayaṃ dvitīyaḥ pratyayaścittasyotpattaye /",
  "SA20bsa034_u:234": "sa na haiva dharma śṛṇotyapi tu bodhisattvaḥ saddharmāntardhānimāmukhāmupagatāṃ paśyati /",
  "SA20bsa034_u:235": "dṛṣṭvā ca punarasyaivaṃ bhavati aprameyāṇāṃ bata sattvānāṃ duḥkhāpagamāya bodhisattvasaddharmasthitiḥ saṃvartate /",
  "SA20bsa034_u:236": "yannvahaṃ bodhisattva-saddharmacirasthitaye cittamutpādayeyaṃ yaduta eṣāmeva sattvānāṃ duḥkhāpakarṣaṇāya /",
  "SA20bsa034_u:237": "[sa] saddharmadhāraṇamevādhipatiṃ kṛtvā tathāgatajñānādhimuktastathāgatajñānapratilambhāya cittamutpādayati /",
  "SA20bsa034_u:238": "ayaṃ [Dutt_10] tṛtīyaḥ pratyayaścittasyotpattaye /",
  "SA20bsa034_u:239": "sa na haiva saddharmāntardhāniṃ pratyupasthitāṃ paśyati apitvantayuge 'ntakāle pratyavarāntayugikān sattvāśrayān paśyati yaduta daśabhirupakleśairupakliṣṭān /",
  "SA20bsa034_u:240": "tadyathā mohabahulānāhrīkyānapatrāpyabahulānīrṣyāmātsaryabahulān duḥkhabahulān dauṣṭhulyabahulān kleśabahulān duścaritabahulān pramādabahulān kausīdyabahulān āśraddhyabahulāṃśca /",
  "SA20bsa034_u:241": "dṛṣṭvā ca punarasyaivaṃ bhavati /",
  "SA20bsa034_u:242": "mahān batāyaṃ kaṣāyakālaḥ pratyupasthitaḥ /",
  "SA20bsa034_u:243": "asminnevamupakliṣṭe kāle na sulabho nihīnaḥ śrāvakapratyekabodhāvapi tāvaccittotpādaḥ prāgevānuttarāyāṃ samyaksaṃbodhau /",
  "SA20bsa034_u:244": "yannvahamapi tāvaccittamutpādayeyam apyeva [nāma] mamānuśikṣamāṇā anye 'pyutpādayeyuriti /",
  "SA20bsa034_u:245": "so 'ntakāle cittotpādadurlabhatāmadhipatiṃ kṛtvā mahābodhāvadhimukto mahābodhau cittamutpādayati /",
  "SA20bsa034_u:246": "ayaṃ caturthaḥ pratyayaścittasyotpattaye /",
  "SA20bsa034_u:247": "catvāro hetavaḥ katame /",
  "SA20bsa034_u:248": "gotrasaṃpadvodhisattvasya prathamo hetuścittasyotpattaye /",
  "SA20bsa034_u:249": "buddhabodhisattvakalyāṇamitraparigraho dvitīyo hetuścittasyotpattaye /",
  "SA20bsa034_u:250": "sattveṣu kāruṇyaṃ bodhisattvasya tṛtīyo hetuścittasyotpattaye /",
  "SA20bsa034_u:251": "saṃsāraduḥkhād duṣkaracaryāduḥkhādapi dīrghakālikādvicitrāttīvrānnirantarādabhīrutā caturtho hetuścittasyotpattaye /",
  "SA20bsa034_u:252": "tatra gotrasaṃpadvodhisattvasya dharmatāpratilabdhaiva veditavyā /",
  "SA20bsa034_u:253": "caturbhirākārairbodhisattvasya mitrasaṃpadveditavyā /",
  "SA20bsa034_u:254": "iha bodhisattvasya mitramādita evājaḍaṃ bhavatyadhandhajātīyaṃ paṇḍitaṃ vilakṣaṇaṃ na ca kudṛṣṭipatitam /",
  "SA20bsa034_u:255": "iyaṃ prathamā mitrasaṃpat /",
  "SA20bsa034_u:256": "na cainaṃ pramāde viniyojayati /",
  "SA20bsa034_u:257": "na pramādasthānamasyopasaṃharati /",
  "SA20bsa034_u:258": "iyaṃ dvitīyā mitrasaṃpat /",
  "SA20bsa034_u:259": "na cainaṃ duścirite viniyojayati na duścaritasthānamasyopasaṃharati /",
  "SA20bsa034_u:260": "iyaṃ tṛtīyā mitrasaṃpat /",
  "SA20bsa034_u:261": "na cainamutkṛṣṭatarebhyaḥ śraddhācchandasamādānavīryopāyaguṇebhyo vicchandayitvā nihīnatareṣu śraddhācchandasamādānavīryopāyaguṇeṣu samādāpayati /",
  "SA20bsa034_u:262_0": "tadyathā mahāyānādvicchandayitvā śrāvakayāne vā pratyekabuddhayāne vā bhāvanāmayād",
  "SA20bsa034_u:262_1": "vicchandayitvā cintāmaye cintāmayādvicchandayitvā śrutamaye śrutamayādvicchandayitvā",
  "SA20bsa034_u:262_2": "vaiyāvṛttyakarmaṇi śīlamayād vicchandayitvā dānamaye ityevaṃbhāgīyebhya utkṛṣṭatarebhyo",
  "SA20bsa034_u:262_3": "guṇebhyo na vicchandayitvā evaṃbhāgīyeṣu nihīnatareṣu guṇeṣu samādāpayati /",
  "SA20bsa034_u:263": "iyaṃ caturthī mitrasaṃpat /",
  "SA20bsa034_u:264": "[Dutt_11]",
  "SA20bsa034_u:265": "caturbhirākārai rbodhisattvaḥ karuṇābahulo bhavati sattveṣu /",
  "SA20bsa034_u:266": "santi te lokadhātavo yeṣu duḥkhaṃ nopalabhyate daśasu dikṣvanantāparyanteṣu lokadhātuṣu /",
  "SA20bsa034_u:267": "sa ca bodhisattvaḥ saduḥkhe loka dhātau pratyājāto bhavati yatra duḥkhamupalabhyate nāduḥkhe /",
  "SA20bsa034_u:268": "parañcānyatamena duḥkhena spṛṣṭamupadrutamabhibhūtaṃ paśyati /",
  "SA20bsa034_u:269": "ātmanā cā 'nyatamena duḥkhena spṛṣṭo bhavatyupadruto 'bhibhūtaḥ /",
  "SA20bsa034_u:270": "punaśca paramātmānaṃ vā tadubhayaṃ vā dīrghakālikena vicitreṇa tīvreṇa nirantareṇa duḥkhena spṛṣṭamupadrutamabhibhūtaṃ paśyati /",
  "SA20bsa034_u:271": "iti tasya bodhisattvasya svagotrasanniśrayeṇa prakṛtibhadratayā ebhiścaturbhirālambanairadhiṣṭhānaiḥ karuṇāmṛdumadhyādhimātrā pravarvate anyatrābhyāsataḥ //",
  "SA20bsa034_u:272": "caturbhiḥ kāraṇairbodhisattvaḥ sattveṣu karuṇāṃ saṃpuraskṛtya saṃsāraduḥkhāddīrghakālikādvicitrāttīvrānnirantarādapi na bibheti nottrasyati prāgeva nihīnāt /",
  "SA20bsa034_u:273": "prakṛtyā sāttviko bhavati dhṛtimān balavān /",
  "SA20bsa034_u:274": "idaṃ prathamaṃ kāraṇam /",
  "SA20bsa034_u:275": "paṇḍito bhavati samyagupanidhyānaśīlaḥ pratisaṃkhyānabalikaḥ /",
  "SA20bsa034_u:276": "idaṃ dvitīyaṃ kāraṇam /",
  "SA20bsa034_u:277": "anuttarāyāṃ samyaksaṃbodhāvadhimātrayā 'dhimuktyā samanvāgato bhavati /",
  "SA20bsa034_u:278": "idaṃ tṛtīyaṃ kāraṇam /",
  "SA20bsa034_u:279": "sattveṣu cādhimātrayā karuṇayā samanvāgato bhavati idaṃ caturtha kāraṇam /",
  "SA20bsa034_u:280": "catvāri balāni katamāni /",
  "SA20bsa034_u:281": "adhyātmabalaṃ parabalaṃ hetubalaṃ prayogabalañca /",
  "SA20bsa034_u:282": "tatra svaśaktipatitā yā ruciranuttarāyāṃ samyaksaṃbodhau idamucyate bodhisattvasyādhyātmabalaṃ cittasyotpattaye /",
  "SA20bsa034_u:283": "paraśaktisamutpāditā tu ruciranuttarāyāṃ samyaksaṃbodhau bodhisattvasya parabalam ityucyate cittasyotpattaye /",
  "SA20bsa034_u:284_0": "pūrvako bodhisattvasya mahāyānapratisaṃyuktakuśaladharmābhyāsa etarhi buddhabodhisattvasandarśana",
  "SA20bsa034_u:284_1": "mātrakeṇa tadvarṇaśravaṇamātrakeṇa vā āśu cittasyottpattaye prāgeva saddharmaśravaṇena",
  "SA20bsa034_u:284_2": "vā prabhāvadarśanena vā hetubalam ityucyate cittasyottpattaye /",
  "SA20bsa034_u:285": "dṛṣṭadhārmiko bodhisattvasya satpuruṣasaṃsevā-saddharmaśravaṇacintādiko dirghakālikaḥ kuśaladharmābhyāsaḥ prayogabalam ityucyate cittasyotpattaye /",
  "SA20bsa034_u:286": "tatra bodhisattvasya samastavyastāṃścaturaḥ pratyayāṃścaturo hetūnāgamya sacedadhyātmabalena hetubalena ca samastābhyāṃ dvābhyāṃ balābhyāṃ taccittamutpadyate /",
  "SA20bsa034_u:287": "[Dutt_12] evantad dṛḍhaṃñca sārañca niścalaṃ cotpadyate /",
  "SA20bsa034_u:288": "parabalaprayogabalābhyāṃ tu taccittamadṛḍhodayaṃ veditavyam /",
  "SA20bsa034_u:289": "catvāri bodhisattvasya cittavyāvṛttikāraṇāni /",
  "SA20bsa034_u:290": "katamāni catvāri /",
  "SA20bsa034_u:291": "na gotrasaṃpanno bhavati /",
  "SA20bsa034_u:292": "pāpamitraparigṛhīto bhavati /",
  "SA20bsa034_u:293": "sattveṣu mandakaruṇo bhavati /",
  "SA20bsa034_u:294": "saṃsāraduḥkhācca dīrghakālikādvicitrāttīvrānnirantarād bhīrurbhavati atyartha bibhetyuttasyati saṃtrāsamāpadyate /",
  "SA20bsa034_u:295": "caturṇāṃ cittotpattihetūnāṃ viparyayeṇa catvāryetāni cittavyāvṛttikāraṇāni vistareṇa pūrvavadveditavyāni /",
  "SA20bsa034_u:296": "dvāvimau dṛḍhaprathamacittotpādikasya bodhisattvasya lokāsādhāraṇāvāścaryādbhūtau dharmau /",
  "SA20bsa034_u:297": "katamau dvau /",
  "SA20bsa034_u:298": "sarvasattvāṃśca kaḍatrabhāvena parigṛhṇāti /",
  "SA20bsa034_u:299": "na ca punaḥ kaḍatraparigrahadoṣeṇa lipyate /",
  "SA20bsa034_u:300": "tatrāyaṃ kaḍatraparigrahadoṣaḥ /",
  "SA20bsa034_u:301": "kaḍatrasyānugrahopaghātābhyāṃ kliṣṭānurodhavirodhau /",
  "SA20bsa034_u:302": "tau ca bodhisattvasya na vidyete /",
  "SA20bsa034_u:303": "dvāvimau dṛḍhaprathamacittotpādikasya bodhisattvasya sattveṣu kalyāṇādhyāśayau pravartete /",
  "SA20bsa034_u:304": "hitādhyāśayaśca sukhādhyāśayaśca /",
  "SA20bsa034_u:305_0": "tatra hitādhyāśayo yā akuśalāt sthānād vyutthāpya kuśale sthāne pratiṣṭhāpanakāmatā",
  "SA20bsa034_u:305_1": "sukhādhyāśayo yā vighātināmanāthānāmapratiśaraṇānāṃ sattvānāṃ kliṣṭavarjitānugrāhakavastūṣasaṃharaṇakāmatā /",
  "SA20bsa034_u:306": "dvāvimau dṛḍhaprathamacittotpādikasya bodhisattvasya prayogau /",
  "SA20bsa034_u:307": "adhyāśayaprayogaḥ pratipattiprayogaśca /",
  "SA20bsa034_u:308": "tatrādhyāśayaprayogo yā tasyaiva hitasukhādhyāśayasya pratidivasamanubṛṃhaṇā /",
  "SA20bsa034_u:309": "pratipattiprayogaḥ pratidivasamātmanaśca buddhadharmaparipākaprayogaḥ sattvānāñca yathāśakti yathāvalamadhyāśayaprayogameva niśritya hitasukhopasaṃhāraprayogaḥ /",
  "SA20bsa034_u:310": "dve ime dṛḍhaprathamacittotpādikasya bodhisattvasya mahatī kuśaladharmāyadvāre /",
  "SA20bsa034_u:311": "svārthaprayogaścānuttarāyāḥ samyaksaṃbodheḥ samudāgamāya /",
  "SA20bsa034_u:312": "parārthaprayogaśca sarvasattvānāṃ sarvaduḥkhanirmokṣāya /",
  "SA20bsa034_u:313": "yathā dve āyadvāre evaṃ dvau mahāntau kuśaladharmasannicayau dvāvaprameyau kuśaladharmaskandhau / peyālam /",
  "SA20bsa034_u:314": "dve ime prathamacittotpādikasya bodhisattvasya prathamaṃ cittotpādamupādāya [Dutt_13] bodhāya kuśalaparigrahavaiśeṣye tadanyaṃ kuśalaparigrahamupanidhāya /",
  "SA20bsa034_u:315": "hetuvaiśeṣyaṃ phalavaiśeṣyañca /",
  "SA20bsa034_u:316": "sa khalu bodhisattvasya kuśalaparigraho 'nuttanurāyāḥ samyaksaṃbodherhetuḥ sā ca tasya phalam /",
  "SA20bsa034_u:317": "na tadanyaḥ sarvaśrāvakapratyekabuddhakuśalaparigrahaḥ prāgeva tadanyeṣāṃ sattvānām /",
  "SA20bsa034_u:318": "tasmādvodhisattvānāṃ kuśalaparigrahastadanyasmātsarvakuśalaparigrahāddhetubhāvataḥ phalataśca prativiśiṣṭaḥ /",
  "SA20bsa034_u:319": "dvāvimau dṛḍhaprathamacittotpādikasya bodhisattvasya cittotpādānuśaṃsau /",
  "SA20bsa034_u:320": "sahacittotpādācca sarvasattvānāṃ dakṣiṇīyabhūto bhavati gurubhūtaḥ puṇyakṣetraṃ pitṛkalpaḥ prajānāmavyābādhyasya ca puṇyasya parigrahaṃ karoti /",
  "SA20bsa034_u:321": "tatredamavyābādhyaṃ puṇyam /",
  "SA20bsa034_u:322": "yena samanvāgato bodhisattvaścakravarti-dviguṇonārakṣeṇārakṣito bhavati /",
  "SA20bsa034_u:323": "yasminnārakṣe sadā pratyupasthite na śaknuvanti suptamattapramattasyāpi vyāḍā vā yakṣā vā amanuṣyā vā naivāsikā vā viheṭhāṃ kartum /",
  "SA20bsa034_u:324": "parivṛttajanmā punarayaṃ bodhisattvastena puṇyaparigraheṇālpābādho bhavatyarogajātīyaḥ /",
  "SA20bsa034_u:325": "na ca dīrgheṇa khareṇa vā ābādhena spṛśyate /",
  "SA20bsa034_u:326": "sattvārtheṣu ca sattvakaraṇīyeṣvasya vyāyacchamānasya kāyena vācā dharmañca deśayataḥ nātyarthaṃ kāyaḥ krāmyati na smṛtiḥ pramuṣyate na cittamupahanyate /",
  "SA20bsa034_u:327": "prakṛtyaiva tāvadgotrastho bodhisattvo mandadauṣṭhulyo bhavati /",
  "SA20bsa034_u:328": "utpādita cittastu bhūyasyā mātrayā mandatara dauṣṭhulyo bhavati yaduta kāyadauṣṭhulyena cittadauṣṭhulyena ca /",
  "SA20bsa034_u:329": "asiddhānyapi ca tadanya hastagatāni sattvānāmītyupadravopasargasaṃśamakāni mantrapadāni vidyāpadāni taddhastagatāni sidhyanti /",
  "SA20bsa034_u:330": "kaḥ punarvādaḥ siddhāni /",
  "SA20bsa034_u:331": "adhikena ca kṣāntisauratyena samanvāgato bhavati /",
  "SA20bsa034_u:332": "parata-upatāpasahaḥ aparopatāpī ca /",
  "SA20bsa034_u:333": "pareṇāpi ca paramupatāpyamānamupalabhyātyartha bādhyate /",
  "SA20bsa034_u:334": "krodherṣyāśāṭhyamrakṣādayaścāsyopakleśāhatavegā mandāyamānāḥ kadācitsamudācarantyāśu ca vigacchanti /",
  "SA20bsa034_u:335": "yatra ca grāmakṣetre prativasati tasmin bhayabhairavadurbhikṣadoṣā amanuṣyakṛtāścopadravā anutpannāśca notpadyante utpannāśca vyupaśāmyanti /",
  "SA20bsa034_u:336": "sa cetpunaḥ sa prathamacittotpādiko bodhisattvaḥ ekadā [Dutt_14] narakeṣvapāyabhūmāvupapadyate sa bhūyasyā mātrayā āśutaraṃ ca mucyate narakebhyaḥ /",
  "SA20bsa034_u:337": "tanutarāñca duḥkhāṃ vedanāṃ vedayate bhṛśatarañca saṃvegamutpādayati teṣāñca sattvānāmantike karuṇācittatāmavyābādhya puṇyaparigrahahetoḥ /",
  "SA20bsa034_u:338": "ityevaṃbhāgīyān bahūnanuśaṃsānavyābādhya puṇyaparigrahātprathamacittotpādiko bodhisattvaḥ pratyanubhavati /",
  "SA20bsa034_u:339": "bodhisattvabhūmāvādhāre yogasthāne dvitīyaṃ cittotpādapaṭalaṃ [samāptam*] //",
  "SA20bsa034_u:340": "[Dutt_15]",
  "SA20bsa034_u:341": "Svaparārthapaṭalam (Chapter 1.3)",
  "SA20bsa034_u:342": "evamutpāditacittānāṃ bodhisattvānāṃ bodhisattvacaryā katamā /",
  "SA20bsa034_u:343": "samāsato bodhisattvā yatra śikṣante yathā ca śikṣante yacca śikṣante tat sarvamaikadhyamabhisaṃkṣipya bodhisattvacaryetyucyate /",
  "SA20bsa034_u:344": "kutra punarbodhisattvāḥ śikṣante /",
  "SA20bsa034_u:345": "saptasu sthāneṣu śikṣante /",
  "SA20bsa034_u:346": "sapta sthānāni katamāni /",
  "SA20bsa034_u:347": "svārthaḥ parārthaḥ tattvārthaḥ prabhāvaḥ sattvaparipākaḥ ātmano buddhadharmaparipākaḥ anuttarā ca samyaksaṃbodhiḥ saptamaṃ sthānam /",
  "SA20bsa034_u:348": "uddānam /",
  "SA20bsa034_u:349": "sva-parārthaśca tattvārthaḥ prabhāvaḥ paripācane /",
  "SA20bsa034_u:350": "sattva svabuddhadharmāṇāṃ parā bodhiśca saptamī //",
  "SA20bsa034_u:351": "svaparārthaḥ katamaḥ samāsato daśavidhaḥ svaparārtho veditavyaḥ /",
  "SA20bsa034_u:352": "kevalaṃ parasambaddhaḥ hitānvayaḥ sukhānvayaḥ hetusaṃgṛhītaḥ phalasaṃgṛhītaḥ ehikaḥ āmutrikaḥ ātyantikaḥ anātyantikaśca /",
  "SA20bsa034_u:353": "tatra kevalaḥ svārthaḥ parārthaśca bodhisattvena parijñāya prahātavyaḥ bodhisattvavidheḥ samatikrāntatvādananurūpatvācca /",
  "SA20bsa034_u:354": "pariśiṣṭe ca śikṣitavyaḥ /",
  "SA20bsa034_u:355": "tatrāyaṃ kevalaḥ svārtho bodhisattvasya yo 'nena parijñāya prahātavyo bhavati /",
  "SA20bsa034_u:356": "ātmanaḥ sukhakāmasya bhogānāṃ paryeṣaṇā upabhogaśca /",
  "SA20bsa034_u:357": "dharmamatsariṇo vā punaḥ sato dharmāṇāṃ buddhabodhisattvabhāṣitānāṃ paryeṃṣaṇā dhāraṇā ca /",
  "SA20bsa034_u:358": "svargakāmasya svargārtha śīlaṃ vīryārambhaṃ dhyānaṃ prajñāṃ samādāya vartanā /",
  "SA20bsa034_u:359": "lokāmiṣaphalābhilāṣiṇo vā punaḥ lokāmiṣanimittaṃ tathāgatacaityapūjā /",
  "SA20bsa034_u:360": "lābhakāmasya vā lābhanimittaṃ lābhanirvartakaṃ mamārthaṃ pareṣāmutplāvakaṃ vicitrābhūtaguṇākhyānam /",
  "SA20bsa034_u:361": "ātmanaḥ paricaryāsvīkaraṇakāmasya paricaryāsvīkaraṇārthamadharmeṇa gaṇasaṃgraho na dharmeṇa /",
  "SA20bsa034_u:362": "parato dāsabhūtān sattvān dāsabhāvāddhi pramokṣayati yāvadevātmano dāsabhāvāya /",
  "SA20bsa034_u:363": "[Dutt_16] bandhanabaddhān sattvān bandhanādvimokṣya svayameva badhnāti yāvadevātmanaḥ kṛtyaniṣpattaye /",
  "SA20bsa034_u:364": "daṇḍādibhayabhītāṃśca sattvān parato daṇḍādibhayādvipramokṣayati yāvadeva svayameva bhayagrahaṇārtham /",
  "SA20bsa034_u:365": "dṛṣṭadharmasukhavihāraśca bodhisattvasya sattvārthanidhyānavirahitaḥ kevalaḥ svārtho veditavyaḥ /",
  "SA20bsa034_u:366": "ityevaṃbhāgīyo bodhisattvasya kevalaḥ svārtho vedivtayo yo bodhisattvena parijñāya prahātavyaḥ /",
  "SA20bsa034_u:367": "dānaṃ punaḥ bodhisattvasya kṣāntiśca kāruṇyapūrvakaṃ vā bodhipariṇataṃ vā svarganimittaṃ vā nityakālaṃ parasambaddha eva svārtho veditavyaḥ /",
  "SA20bsa034_u:368": "ityetān yathānirdiṣṭānākārān sthāpayitvā tadanya etadviparyayātsvārtho bodhisattvānāṃ sarva eva parārthasambaddho veditavyaḥ /",
  "SA20bsa034_u:369": "tatrāyaṃ bodhisattvasya kevalaḥ parārtho bodhisattvena parijñāya prahātavyaḥ /",
  "SA20bsa034_u:370": "vipanna dṛṣṭerdānam anāgamadṛṣṭeraphaladarśinaḥ bhraṣṭaśīlasya pratipattivirahitasya pareṣāṃ dharmadeśanā /",
  "SA20bsa034_u:371": "adhobhūmisamatikrāntasyādhobhūmikaśukladharmopasaṃhāro dhyānavyāvartanakuśalasya ca bodhisattvasya /",
  "SA20bsa034_u:372": "tathāhi sa dhyānairvihṛtya dhyānaṃ vyāvarttya praṇidhāya yatra kāmaṃ tatra kāmadhātāvupapadyate /",
  "SA20bsa034_u:373": "vaśitāprāptasya ca bodhisattvasya daśasu nikṣu vicitrairnirmāṇaiḥ vicitrāṇāṃ sattvānāmarthakriyā /",
  "SA20bsa034_u:374": "ca svakṛtārthasya munestathāgatasya balavaiśāradyādisarvāveṇikabuddhadharmasaṃniśrayeṇāpramāṇeṣu sattveṣvapramāṇārthakriyā /",
  "SA20bsa034_u:375": "so 'pi parārthaḥ kevalo veditavyaḥ /",
  "SA20bsa034_u:376": "tatra pūrvako dvividhaḥ parārthaḥ kevalo yathā nirdiṣṭo bodhisattvena parijñāya prahātavyaḥ /",
  "SA20bsa034_u:377": "tadanyatra ca kevale parārthe bhūyasyā mātrayā śikṣitavyam /",
  "SA20bsa034_u:378": "ityetānākārān sthāpayitvā etadviparyayācca bodhisattvānāṃ sarvaḥ parārthaḥ svārthaḥ sambaddhaḥ /",
  "SA20bsa034_u:379": "tatrāpi bodhisattvena śikṣitavyam /",
  "SA20bsa034_u:380": "hitānvayaḥ svaparārtho bodhisattvasya katamaḥ /",
  "SA20bsa034_u:381": "samāsataḥ pañcākāro veditavyaḥ /",
  "SA20bsa034_u:382": "anavadyalakṣaṇaḥ anugrāhakalakṣaṇaḥ aihikaḥ āmutrikaḥ aupaśamikaśca /",
  "SA20bsa034_u:383_0": "tatra yatkiṃcid bodhisattvaḥ ātmanā vā parīttaṃ prabhūtaṃ vā kuśalaparigrahaṃ kuśalopacayaṃ",
  "SA20bsa034_u:383_1": "karoti paraṃ vā parītte prabhūte vā kuśalaparigrahe kuśalopacaye samādāpayati vinayati",
  "SA20bsa034_u:383_2": "[Dutt_17] niveśayati pratiṣṭhāpayati /",
  "SA20bsa034_u:384": "ayamanavadyalakṣaṇo bodhisattvasya hitānvayaḥ svaparārtho veditavyaḥ /",
  "SA20bsa034_u:385_0": "yatkiṃcidvodhisattvaḥ ātmano vā parasya vā kliṣṭa varjitaṃ sukhamupasaṃharati upakaraṇasukhaṃ",
  "SA20bsa034_u:385_1": "vā dhyānasukhaṃ vā ayaṃ bodhisattvasyānugrāhakalakṣaṇo hitānvayaḥ svaparārtho veditavyaḥ /",
  "SA20bsa034_u:386": "asti bodhisattvasya svaparārtha iha-hito nāmutra /",
  "SA20bsa034_u:387": "astyamutra neha /",
  "SA20bsa034_u:388": "astyamutra caiha ca /",
  "SA20bsa034_u:389": "asti naivāmutra neha-hitaḥ /",
  "SA20bsa034_u:390": "sa punareṣa caturvidhaḥ svaparārthaḥ caturṣu dharmasamādaneṣvanupūrva yathāyogaṃ dṛṣṭavyaḥ /",
  "SA20bsa034_u:391": "catvāri dharmasamādānāni katamāni /",
  "SA20bsa034_u:392": "asti dharmasamādānaṃ pratyutpanna-sukhāmāyatyāṃ duḥkhavipākam /",
  "SA20bsa034_u:393": "asti pratyutpannaduḥkhamāyatyāṃ sukhavipākam /",
  "SA20bsa034_u:394": "asti pratyutpannasukhamāyatyāṃ sukhavipākam /",
  "SA20bsa034_u:395": "asti pratyutpannaduḥkhamāyatyāṃ duḥkhavipākam /",
  "SA20bsa034_u:396": "vibhaṅgā eṣāṃ yathāsūtrameva veditavyāḥ /",
  "SA20bsa034_u:397_0": "tatra nirvāṇaṃ nirvāṇaṃsaṃprāpakaśca nirvāṇapakṣyā laukikalokottarā dharmā ityeṣa",
  "SA20bsa034_u:397_1": "samāsato bodhisattvasya hitānvaya aupaśamikaḥ svaparārthaḥ sarvaprativiśiṣṭo niruttaro veditavyaḥ /",
  "SA20bsa034_u:398": "sukhānvayo bodhisattvasya svaparārthaḥ katamaḥ /",
  "SA20bsa034_u:399": "samāsataḥ pañcavidhena sukhena saṃgṛhīto veditavyaḥ /",
  "SA20bsa034_u:400": "tatredaṃ pañcavidhaṃ sukham /",
  "SA20bsa034_u:401": "hetusukhaṃ veditasukhaṃ duḥkhaprātipakṣikaṃ sukhaṃ veditopacchedasukhamavyabādhyañca pañcam sukham /",
  "SA20bsa034_u:402": "tatra sukhapakṣyadvaya mindriyaṃ viṣayaśca /",
  "SA20bsa034_u:403": "taddhetukaśca yaḥ sparśaḥ sukhavedanīyaḥ yacca kiñcidiṣṭaphalaṃ karma dṛṣṭe dharme abhisaṃparāye vā tatsarvamaikadhyamabhisaṃkṣipya hetusukhamityucyate /",
  "SA20bsa034_u:404": "nāstyata uttari nāstyato bhūyaḥ /",
  "SA20bsa034_u:405": "duḥkhapraśamanāpekṣaḥ ebhireva hetusukhasaṃgṛhītaistribhiḥ kāraṇaiḥ saṃbhūtaḥ kāyacittānugrahakaro 'nubhavo veditasukhamityucyate /",
  "SA20bsa034_u:406": "tatpunaḥ samāsato dvividhaṃ sāsravamanāsravañca /",
  "SA20bsa034_u:407": "tatra yadanāsravaṃ tacchaikṣamaśaikṣañca /",
  "SA20bsa034_u:408": "sāsravaṃ punaḥ traidhātukaṃ kāmarūpārūpyapratisaṃyuktam /",
  "SA20bsa034_u:409": "tatpunaḥ sarva traidhātukaṃ yathāyogaṃ ṣaḍvidhamāyatanabhedena cakṣuḥsaṃsparśajaṃ yāvanmanaḥsaṃsparśajam /",
  "SA20bsa034_u:410": "tatpunaḥ ṣaḍvidhaṃ dvividham /",
  "SA20bsa034_u:411": "kāyikaṃ caitasikañca /",
  "SA20bsa034_u:412": "tatra pañcavijñānakāyasaṃprayuktaṃ kāyikaṃ manovijñānasaṃprayuktaṃ caitasikam /",
  "SA20bsa034_u:413_0": "śītoṣṇakṣutpipāsādikānāmanekavidhānāṃ duḥkhānāṃ bahunānāprakārāṇāmutpannotpannānāṃ",
  "SA20bsa034_u:413_1": "[Dutt_18] śītoṣṇakṣutpipāsādiduḥkhapratikāreṇa praśamāt tasminneva duḥkhopaśamamātrake",
  "SA20bsa034_u:413_2": "yā sukhabuddhirutpadyate idamucyate duḥkhaprātipakṣikaṃ sukham /",
  "SA20bsa034_u:414": "saṃjñāveditanirodhasamāpattirveditopacchedasukhamityucyate /",
  "SA20bsa034_u:415": "avyābādhyasukhaṃ punaḥ samāsataścaturākāraṃ veditavyam /",
  "SA20bsa034_u:416": "naiṣkramyasukhaṃpravivekasukhamupaśamasukhaṃ saṃbodhisukhañca /",
  "SA20bsa034_u:417": "samyageva śraddhayā agārādanāgārikāṃ pravrajitasya āgārikavicitravyāsaṅgaduḥkhanirmokṣānnaiṣkramyasukhamityucyate /",
  "SA20bsa034_u:418": "kāmapāpakākuśaladharmaprahāṇavivekātprathame dhyāne vivekajaṃ prītisukhaṃ pravivekasukhamityucyate /",
  "SA20bsa034_u:419": "dvitīyādiṣu dhyāneṣu vitarkavicāropaśamādu paśamasukhamityucyate /",
  "SA20bsa034_u:420": "sarvakleśātyantavisaṃyogājjñeyavastuyathābhūtābhisaṃbodhācca yatsukhamidamucyate saṃbodhisukham /",
  "SA20bsa034_u:421": "tatra hetusukhaṃ sukhahetutvāt sukhaṃ na svabhāvataḥ /",
  "SA20bsa034_u:422": "veditasukhaṃ na hetubhāvādapi tu svabhāvata eva /",
  "SA20bsa034_u:423": "duḥkha-prātipakṣikaṃ sukhaṃ na ca hetubhāvānnāpi svabhāvataḥ api tu duḥkhopaśama-mātrad duḥkhāpakarṣaṇāt sukham /",
  "SA20bsa034_u:424": "veditopacchedasukhaṃ na hetubhāvānna svābhāvyānna duḥkhāpakarṣaṇādapi tu yatkiṃcidveditam /",
  "SA20bsa034_u:425": "idamatra duḥkhasyeti kṛtvā pāramārthikasya duḥkhasya tāvatkālikvavihāra-vyupaśamāt sukham /",
  "SA20bsa034_u:426_0": "avyābādhya-sukha-saṃgṛhītaṃ paścimaṃ saṃbodhisukhamāyatyāṃ ca tasyaiva pāramārthikasya",
  "SA20bsa034_u:426_1": "duḥkhasyātyanta-vyupaśamād dṛṣṭe ca dharme sarva-kleśa-pakṣyasya dauṣṭhulyagyāśrayagatasyātyantoparamāt sukham /",
  "SA20bsa034_u:427": "tadavaśiṣṭamavyābādhya-sukhaṃ tasyaiva paścimasyānukūlatvāt tatpakṣyatvāt tadāvāhakatvāt avyābādhyasukhaṃ veditavyam /",
  "SA20bsa034_u:428": "tatra bodhisattvo yadeva hitapakṣyaṃ sukhaṃ tadeva sattvānāmupasaṃharet natu ahitapakṣyam /",
  "SA20bsa034_u:429": "ahitapakṣyaṃ punaḥ sukhaṃ yathābhūtaṃ samyakprajñayā parijñāya tasmāt sattvān vicchandayecchaktitaśca tasyāpakarṣāpahārāya vyāyaccheta /",
  "SA20bsa034_u:430": "duḥkhānugatamapi yaddhitaṃ syāt tadvodhisattvena sahaiva duḥkhena sahaiva daurmanasyenākāmakānāṃ sattvānāmupasaṃhartavyamupāyakauśalya-saṃniśrayeṇa /",
  "SA20bsa034_u:431": "sukhānugatañcāpi yadahitaṃ syāttadapi sahaiva sukhena saha saumanasyena kāmakānāṃ sattvānāmapahartavyamapakarṣitavya mupāyakauśalya-saṃniśrayeṇa /",
  "SA20bsa034_u:432": "tatkasya hetauḥ /",
  "SA20bsa034_u:433": "sukhāyaiva sa [Dutt_19] āyatyāṃ sattvānāṃ niyato veditavyaḥ /",
  "SA20bsa034_u:434": "yo 'sau duḥkhena saha hitopasaṃhāraḥ sukhena ca sahāhitāpakarṣaḥ /",
  "SA20bsa034_u:435": "ataeva bodhisattvaḥ sattveṣu yo hitakāmaḥ arthataḥ sukhakāmo 'pi sa jñeyaḥ /",
  "SA20bsa034_u:436": "yo hitapradaḥ sukhaprado 'pi sa jñeyaḥ /",
  "SA20bsa034_u:437": "tathā hi hitaṃ hetusthānīyaṃ sukhaṃ phalasthānīyam /",
  "SA20bsa034_u:438": "tasmātsukhānugata eva sa sattveṣu veditavyaḥ /",
  "SA20bsa034_u:439_0": "yaḥ kaściddhitānugataḥ tatra yacceṣṭaphalaṃ karma dṛṣṭe dharme abhisaṃparāye ca hetusukhasaṃgṛhītaṃ",
  "SA20bsa034_u:439_1": "yacca duḥkhaprātipakṣikaṃ yacca vedito pacchedasukhaṃ yaccāvyābādhyasukham etadekāntena",
  "SA20bsa034_u:439_2": "nirvimarṣo bodhisattvaḥ sattveṣūpasaṃharet /",
  "SA20bsa034_u:440": "etaddhyanugrāhakaṃ cānavadyañca /",
  "SA20bsa034_u:441": "vedita sukhamindriyaviṣayasparśasaṃgṛhītañca hetusukhaṃ yatsaṃkleśāya vā kliṣṭaṃ vā sāvadyamahitamapathyaṃ tannopasaṃharet /",
  "SA20bsa034_u:442": "yatpunarasaṃkleśāyāsaṃkliṣṭaṃ vā 'navadyaṃ hitaṃ pathyaṃ ca tadvodhisattvaḥ sattveṣūpasaṃhared yathāśakti yathābalam /",
  "SA20bsa034_u:443": "api cātmanā tathaiva samācarecchikṣeta pratyanubhavedityayaṃ bodhisattvānāṃ hitasukhānvayaḥ svaparārtho veditavyaḥ /",
  "SA20bsa034_u:444": "nāta uttari nāto bhūyaḥ /",
  "SA20bsa034_u:445": "tatra katamo bodhisattvasya hetuphalasaṃgṛhītaḥ svaparārthaḥ /",
  "SA20bsa034_u:446": "samāsatastrividho hetustrividhameva ca phalaṃ veditavyam /",
  "SA20bsa034_u:447": "vipākahetuḥ vipākaphalaṃ puṇyahetuḥ puṇyaphalaṃ jñānahetuḥ jñānaphalam /",
  "SA20bsa034_u:448": "vipākaḥ katamaḥ /",
  "SA20bsa034_u:449": "samāsato 'ṣṭavidho vipākaḥ /",
  "SA20bsa034_u:450": "āyuḥsaṃpat varṇasaṃpat kulasaṃpat aiśvaryasaṃpat ādeyavākyatā maheśākhyatā manuṣyatvaṃ balameva cāṣṭamam /",
  "SA20bsa034_u:451": "dīrghāyuṣkaṃ cirasthitikatā bodhisattvasyāyuḥsaṃpat /",
  "SA20bsa034_u:452": "abhirūpatā darśanīyatā prāsādikatvaṃ varṇasaṃpat /",
  "SA20bsa034_u:453": "ucceṣu kuleṣu pratyājātiḥ kulasaṃpat /",
  "SA20bsa034_u:454": "mahābhogatā mahāpakṣatā mahāparivāritā ca aiśvaryasaṃpat /",
  "SA20bsa034_u:455": "yatpunaḥ śraddheyo bhavati pratyayitaḥ sattvānāmutpannotpanneṣvadhikaraṇeṣu prāmāṇikatvena ratheyaḥ kāṃsakūṭatūlākūṭādibhinirmāyāśāṭhyena /",
  "SA20bsa034_u:456": "nikṣipyasya ca draviṇasyānabhidroho bhavatyavisaṃvādakaḥ /",
  "SA20bsa034_u:457": "tannidānañca sattvānāṃ gṛhītavākyo bhavati /",
  "SA20bsa034_u:458": "iyamucyate ādeyavacanatā /",
  "SA20bsa034_u:459_0": "mahadyaśaḥ khyātiścāsya loke prathitā bhavati yaduta śauryaṃ vā vīrya vā dhairyaṃ",
  "SA20bsa034_u:459_1": "vā vaicakṣaṇyaṃ vā naipuṇyaṃ vā sauśīlyaṃ vā vicitraśilpakarmasthānātirekataratama-kauśalyaṃ vā ārabhya /",
  "SA20bsa034_u:460": "[Dutt_20] tannidānañca gururbhavati mahājanakāyasya satkaraṇīyo gurukaraṇīyo mānanīyaḥ pūjanīyaḥ /",
  "SA20bsa034_u:461": "iyamucyate maheśākhyatā /",
  "SA20bsa034_u:462": "puruṣabhāvaḥ puruṣendriyeṇa samanvāgato manuṣyatvam /",
  "SA20bsa034_u:463": "alpābādhatā arogajātīyatā mahotsāhatā ca prakṛtyā balasaṃpat /",
  "SA20bsa034_u:464": "vipākahetuḥ katamaḥ ahiṃsā sattveṣvahiṃsāśayaścāyuḥsaṃpado hetuḥ /",
  "SA20bsa034_u:465": "ālokaśucivastradānaṃ varṇasaṃpado hetuḥ /",
  "SA20bsa034_u:466": "nihatamānatā sattveṣu kuśalasaṃpado hetuḥ /",
  "SA20bsa034_u:467": "dānamarthiṣu copakaraṇavikaleṣu caiśvaryasaṃpado hetuḥ /",
  "SA20bsa034_u:468": "satyavacano 'piśunā 'paruṣā 'saṃbhinnapralāpābhyāsaḥ ādeyavacanatāyā hetuḥ /",
  "SA20bsa034_u:469": "āyatyāmātmani vicitraguṇādhānapraṇidhānavato ratnatrayapūjā gurupūjā maheśākhyatāyā hetuḥ /",
  "SA20bsa034_u:470": "manuṣyabhāve cābhiratiḥ strībhāve vidveṣaśca /",
  "SA20bsa034_u:471": "tatrādīnavadarśinaḥ /",
  "SA20bsa034_u:472": "pareṣāñca manuṣyatvopasaṃhārau dvābhyāṃ kāraṇābhyām /",
  "SA20bsa034_u:473": "vicchandanatayā ca strīṇāṃ strībhāvābhiratānāṃ [ca] strībhāvāt /",
  "SA20bsa034_u:474": "vinirmokṣaṇatayā ca dharmeṇa puruṣendriyavipralopāyopāttānāmupanītānāṃ manuṣyāṇāṃ manuṣyatvasya hetuḥ /",
  "SA20bsa034_u:475_0": "kāyena sattvānāṃ vaiyāvṛtya kriyā sahāyakriyā utpannotpanneṣu kṛtyeṣu yathāśakti",
  "SA20bsa034_u:475_1": "yathābalaṃ dharmeṇāsāhasena bhakta-tarpaṇa-yavāgupānānāṃ ca vṛṣyāṇāmutsāhakarāṇāmannapānānāṃ",
  "SA20bsa034_u:475_2": "sattveṣūpasaṃhāro balasampado hetuḥ /",
  "SA20bsa034_u:476": "ityaṣṭavidhasya vipākasyāyamaṣṭavidho heturveditavyaḥ /",
  "SA20bsa034_u:477": "sa punarayaṃ hetuḥ samāsatastribhiḥ kāraṇaiḥ puṣṭo bhavati paripūrṇasya puṣṭasyodārasya vipākasyābhinirvṛttaye /",
  "SA20bsa034_u:478": "trīṇi kāraṇāni katamāni /",
  "SA20bsa034_u:479": "cittaśuddhiḥ prayoga śuddhiḥ kṣetraśuddhiśca /",
  "SA20bsa034_u:480_0": "tatra yā ca śuddhāśayatā anuttarāyāṃ samyaksaṃbodhau teṣāṃ kuśalamūlānāṃ pariṇamanād",
  "SA20bsa034_u:480_1": "yā ca tīvrāśayatā ghanarasenodāreṇa prasādenādhyācaraṇād yā ca sahadhārmikasya darśanenābhipramodanā",
  "SA20bsa034_u:480_2": "yā ca pratidivasaṃ pratikṣaṇaṃ tadanudharmameva bahulamanuvitarkaṇānuvicāraṇā /",
  "SA20bsa034_u:481": "iyamucyate cittaśuddhiḥ /",
  "SA20bsa034_u:482_0": "tatra yo dīrghakālābhyāso nirantarakāritā [ca] nipuṇakāritā ca pareṣāñcāsamātte tasmin",
  "SA20bsa034_u:482_1": "kuśale samādāpanāya varṇavāditā samātte vā punaḥ saṃharṣaṇāya varṇavāditā teṣāmeva",
  "SA20bsa034_u:482_2": "ca tasmin kuśalamūle sanniveśanā pratiṣṭhāpanā /",
  "SA20bsa034_u:483": "[Dutt_21] iyamucyate prayogaśuddhiḥ /",
  "SA20bsa034_u:484": "tatra samāsataḥ prayogasya samyaksampādanāttasyaiva ca samyakprayogasya phale 'vasthāpanā tkṣetraśuddhirveditavyā /",
  "SA20bsa034_u:485": "tatra vipākaphalaṃ katamat /",
  "SA20bsa034_u:486": "āyuḥsaṃpanno bodhisattvo dīrghakālaṃ kuśalapakṣe prayujyate prabhūtañca kuśalamūlopacayaṃ karoti svārtha parārthañcārabhya /",
  "SA20bsa034_u:487": "idamāyuḥsaṃpadaḥ phalam /",
  "SA20bsa034_u:488": "varṇasaṃpanno bodhisattvaḥ priyo bhavati mahājanakāyasya /",
  "SA20bsa034_u:489": "priyatvāccābhigamanīyo bhavati /",
  "SA20bsa034_u:490": "tayā ca manojñarūpatayā sammukhībhāvopagamanāccāsya mahājanakāyo vacanaṃ śrotavyaṃ kartavyaṃ manyate /",
  "SA20bsa034_u:491": "idaṃ varṇasaṃpadaḥ phalaṃ bodhisattvasya veditavyam /",
  "SA20bsa034_u:492": "kulasaṃpanno bodhisattvaḥ sammato bhavati mahājanakāyasya pūjyaśca praśasyaśca /",
  "SA20bsa034_u:493": "sammatatvācca pūjyatvātpraśasyatvād yatra yatra vastuni sattvān samādāpayati te tejograstāstatra tatrāśu pratipadyante na vivadante na viceṣṭante 'kriyāyai /",
  "SA20bsa034_u:494": "idaṃ kulasaṃpadaḥ phalaṃ bodhisattvasya veditavyam /",
  "SA20bsa034_u:495": "aiśvaryasaṃpanno bodhisattvo dānena sattvān saṃgṛhṇāti paripācayati /",
  "SA20bsa034_u:496": "idamaiśvaryasaṃpado bodhisattvasya phalaṃ veditavyam /",
  "SA20bsa034_u:497": "ādeyavacano bodhisattvaḥ priyavāditayā arthacaryayā samānārthatayā ca sattvān gṛhṇāti paripācayati /",
  "SA20bsa034_u:498": "idamādeyavacanatāyā bodhisattvasya phalaṃ veditavyam /",
  "SA20bsa034_u:499": "maheśākhyo bodhisattvaḥ sattvānāṃ vicitraiḥ kṛtyakaraṇīyaiḥ sahāyībhāvaṃ gacchannupakārī bhavati /",
  "SA20bsa034_u:500": "yenopakāre ṇāvabaddhacittāḥ sattvā asya gauravāt kṛtajñatayā ca laghuladhvevājñāmanuvartante satkṛtyādareṇa /",
  "SA20bsa034_u:501": "idaṃ maheśākhyatāyā bodhisattvasya phalaṃ veditavyam /",
  "SA20bsa034_u:502": "manuṣyabhūto bodhisattvaḥ purūṣendriyeṇa samanvāgato bhājanabhūto bhavati sarvaguṇānāṃ sarvavyavasāyānāṃ sarvajñeyapravicayānām /",
  "SA20bsa034_u:503": "viśāradaśca bhavatyanāvṛtagatiḥ sarvasattvasarvakālopasaṃkramaṇasaṃbhāṣaṇasaṃvāsasaṃbhogaraho vihārāṇam idaṃ puruṣatva phalaṃ bodhisattvasya veditavyam /",
  "SA20bsa034_u:504": "balasaṃpanno bodhisattvaḥ akhinno bhavati kuśaladharmārjanaprayogeṇa sattvānugrahaprayogeṇa ca /",
  "SA20bsa034_u:505": "ārabdhavīryaśca bhavati dṛḍhavīryaḥ kṣiprābhijñaśca bhavati /",
  "SA20bsa034_u:506": "idaṃ balasaṃpado bodhisattvasya phalaṃ veditavyam /",
  "SA20bsa034_u:507": "itīdaṃ bodhisattvānāmaṣṭavidhasya vipākasyāṣṭavidhaṃ phalaṃ yadbhavati sattvānāṃ [Dutt_22] copakārāya buddhadharmāṇāścodayāyānukūlamanuguṇam /",
  "SA20bsa034_u:508": "asmin khalu bodhisattvo vipākaphale vyavasthitaḥ svayañca śakto bhavati pratibalaḥ sattvānāṃ vicitraprabhūtārthakaraṇe /",
  "SA20bsa034_u:509": "te 'pi cāsya vineyā niyojyā bhavanti yathākāmakaraṇīyāya yaduta svārthakriyāmārabhya /",
  "SA20bsa034_u:510": "svayañcedayaṃ bodhisattvaḥ pratibalaḥ syādvineyāścāsya na niyojyā bhaveyuḥ /",
  "SA20bsa034_u:511": "evamasya na pracurā syānna pradakṣiṇā parārthakriyā yenāyaṃ na śaknuyāt parārthaṃ kartum /",
  "SA20bsa034_u:512_0": "svayañcedayaṃ bodhisattvaḥ aśaktaḥ syādapratibalo vineyāścāsya niyojyāḥ syuḥ svārthakriyāmārabhyaivamapi",
  "SA20bsa034_u:512_1": "bodhisattvasya parārthakriyā na pracurā na pradakṣiṇā syād yenāyaṃ na śaknuyāt parārtha kartum /",
  "SA20bsa034_u:513": "tasmādubhayasānnidhye ubhayasaṃpadiṃ satyāṃ bodhisattvasya sattvārthakriyā pracurā bhavati pradakṣiṇā yena śaknoti parārthaṃ kartum /",
  "SA20bsa034_u:514": "tathābhūtaścāsau bodhisattvaḥ ātmanaśca buddhadharmān sattvāṃśca triṣu yāneṣu kṣiprameva paripācayati /",
  "SA20bsa034_u:515": "ātmanā cānuttarāṃ samyaksaṃbodhimadhisaṃbudhyate /",
  "SA20bsa034_u:516": "paripakvāṃśca sattvān vimocayati /",
  "SA20bsa034_u:517": "tadanena paryāyeṇa bodhisattvānāṃ yasmādaṣṭavidhaṃ vipākaphalaṃ hitasukhāya sattvānāṃ saṃvartate /",
  "SA20bsa034_u:518": "tasmād yaḥ sarvasattvānāṃ bandhyo nirarthaḥ saṃsāraḥ sa teṣāmavandhyaśca mahārthaśca bhavati /",
  "SA20bsa034_u:519": "tatra katamat puṇyam /",
  "SA20bsa034_u:520": "katamajjñānam /",
  "SA20bsa034_u:521": "puṇyamucyate samāsatastisraḥ pāramitāḥ /",
  "SA20bsa034_u:522": "dānapāramitā śīlapāramitā kṣāntipāramitā ca /",
  "SA20bsa034_u:523": "jñānaṃ punarekā pāramitā yaduta prajñāpāramitā /",
  "SA20bsa034_u:524": "vīryapāramitā dhyānapāramitā ca puṇyapakṣyā jñānapakṣyā ca veditavyā /",
  "SA20bsa034_u:525": "yadvīrya niśritya dānaṃ dadāti śīlaṃ vā samādatte rakṣati maitryādīni cāpramāṇāni bhāvayati /",
  "SA20bsa034_u:526": "idamevaṃbhāgīyaṃ puṇyapakṣyaṃ vīryam /",
  "SA20bsa034_u:527_0": "yatpunarvīryaṃ niśritya śrutacintābhāvanāmayyāṃ prajñāyāṃ yogaṃ karoti skandhakauśalyaṃ",
  "SA20bsa034_u:527_1": "vā karoti dhātukauśalyamāyatanakauśalyaṃ pratītyasamutpādakuśalyaṃ sthānāsthānakauśalyaṃ",
  "SA20bsa034_u:527_2": "duḥkhaṃ vā duḥkhataḥ samudayaṃ vā samudayato nirodhaṃ vā nirodhato mārgaṃ vā mārgataḥ pratyavekṣate /",
  "SA20bsa034_u:528": "kuśalākuśalāndharmān sāvadyānanavadyān hīnapraṇītān kṛṣṇaśuklasapravibhāgapratītyasamutpannān dharmān yathābhūtaṃ pravicinoti pratyavekṣate /",
  "SA20bsa034_u:529": "idamucyate jñānapakṣyaṃ vīryam /",
  "SA20bsa034_u:530": "yaddhyānaṃ niśrityaṃ dānaṃ vā dadāti śīlaṃ vā samādatte rakṣati maitryādīni cāpramāṇāni bhāvayati /",
  "SA20bsa034_u:531": "idamevaṃbhāgīyaṃ puṇyapakṣyaṃ dhyānam /",
  "SA20bsa034_u:532": "[Dutt_23] yatpunardhyānaṃ niśritya śrutacintābhāvanāyyāṃ prajñāyāṃ yogaṃ karoti skandhakauśalyaṃ vā pūrvavat sarvaṃ vaktavyaṃ tadyathā vīrye /",
  "SA20bsa034_u:533": "idamucyate jñānapakṣyaṃ dhyānam /",
  "SA20bsa034_u:534": "taccaitat puṇyajñānaṃ samāsataḥ ṣaḍvidhaṃ bhavati /",
  "SA20bsa034_u:535": "apramāṇaṃ tvetadekaikaprabhedato veditavyam /",
  "SA20bsa034_u:536": "puṇyajñānahetuḥ katamaḥ /",
  "SA20bsa034_u:537": "samāsatastrayaḥ puṇyajñānahetavo veditavyāḥ /",
  "SA20bsa034_u:538": "puṇyajñānapratilambhasthānopacayāya yacchandaḥ anukūlo 'vidhuraḥ pratyayaḥ pūrvakaśca puṇyajñānābhyāsaḥ /",
  "SA20bsa034_u:539": "tatrāyamavidhuraḥ pratyayaḥ yā viparītasya ca pratyayasyāpratyupasthānamasannihitatā /",
  "SA20bsa034_u:540": "aviparītasya ca pratyayasya pratyupasthānaṃ sannihitatā /",
  "SA20bsa034_u:541": "tatra yā pāpamitramāgamya viparītā puṇyajñānadeśanā viparītena vā manaskāreṇa viparītagrāhitā /",
  "SA20bsa034_u:542": "idamucyate viparītapratyasānnidhyam /",
  "SA20bsa034_u:543": "etadviparyayeṇa śuklapakṣeṇa aviparītapratyayasānnidhyaṃ veditavyam /",
  "SA20bsa034_u:544": "ye ca puṇyajñānapratilambhasthityupacayāya prayuktasyāntarāyāḥ /",
  "SA20bsa034_u:545": "teṣāñca vivarjanamanutpādaḥ pratyayo 'vidhura ityucyate bodhisattvasya puṇyajñānayoḥ /",
  "SA20bsa034_u:546": "eṣāṃ trayāṇāṃ hetūnāmanyatamavaikalyānnāpi puṇyasya nāpi jñānasya prasūtirveditavyā /",
  "SA20bsa034_u:547": "puṇyajñānaphalaṃ katamat /",
  "SA20bsa034_u:548": "puṇyamāśritya bodhisattvo 'kṣataḥ saṃsāre saṃsarati nātyarthaṃ duḥkhairbādhyamānaḥ /",
  "SA20bsa034_u:549": "yathepsitañca sattvārthaṃ sattvānugrahaṃ śaknoti kartum /",
  "SA20bsa034_u:550": "jñānamāśritya bodhisattvaḥ samyak puṇyaparigrahaṃ karoti na mithyā vicitrāprameyakauśalyakriyayā ca yāvadanuttarāṃ samyaksaṃbodhimabhisaṃbudhyate /",
  "SA20bsa034_u:551": "itīdaṃ samāsena puṇyajñānaphalaṃ yathāyogaṃ caturvidhaṃ veditavyam /",
  "SA20bsa034_u:552": "apramāṇantve tatprakāraprabhedataḥ /",
  "SA20bsa034_u:553": "tatra yaśca vipāko yaśca vipākaheturyacca vipākaphalaṃ sarvametatpuṇyāśritaṃ puṇyaprabhavam /",
  "SA20bsa034_u:554": "puṇyaṃ punarjñānāśritaṃ jñānaprabhavam tasmādubhayametatpradhānamanuttarāyai samyaksaṃbodhaye /",
  "SA20bsa034_u:555": "puṇyaṃ pradhānaṃ jñānaṃ punarnirūttaram puṇyajñānaṃ tadanyataravaikalyādayaṃ bodhisattvo 'nuttarāṃ samyaksaṃbodhiṃ nādhigacchet /",
  "SA20bsa034_u:556": "ityayaṃ bodhisattvasya hetuphalasaṃgṛhītaḥ svaparārtho veditavyaḥ /",
  "SA20bsa034_u:557": "tatra katamo bodhisattvasya dṛṣṭadhārmikaḥ svaparārthaḥ /",
  "SA20bsa034_u:558": "katamaḥ sāṃparāyikaḥ /",
  "SA20bsa034_u:559": "yuktena śilpasthānakarmasthānena puruṣakāreṇa yā bhogānāmarjanā /",
  "SA20bsa034_u:560": "teṣāmeva copārjitānāṃ bhogānāṃ mātrayopabhogaḥ /",
  "SA20bsa034_u:561": "pūrvakasya ceṣṭaphalasya karmaṇo vipakvavipākasya [Dutt_24] yo dṛṣṭe dharme phalopabhogaḥ /",
  "SA20bsa034_u:562": "dhyānavyāvartanakuśalasya ca bodhisattvasya dṛṣṭadharmasukhavihārārthaṃ dṛṣṭa eva ca dharme tatsanniśrayo na parārthaprasādhanārthaṃ dhyānasanniśrayaḥ /",
  "SA20bsa034_u:563": "yacca dṛṣṭadharmanirvāṇaṃ tathāgatabhūtasya ye ca laukikalokottarā dṛṣṭadharmanirvāṇasaṃprāpakāḥ saṃskṛtā dharmāḥ /",
  "SA20bsa034_u:564": "ayamucyate bodhisattvasya dṛṣṭadhārmikā eva svārthaḥ /",
  "SA20bsa034_u:565": "yathā bodhisattvasyaivaṃ pareṣāmapi parārtho veditavyaḥ /",
  "SA20bsa034_u:566": "ye sattvā bodhisattvavinītāḥ /",
  "SA20bsa034_u:567": "tatra yā ca kāmadhātau bhogasaṃpatparatra yā cātmabhāvasaṃpat paratra /",
  "SA20bsa034_u:568_0": "yā ca paratra dhyānārūpyopapattiḥ tasyāśca paratra bhogātmabhāvasaṃpado dhyānārūpyopapatteśca",
  "SA20bsa034_u:568_1": "yā dṛṣṭe dharme sahaiva duḥkhena sahaiva daurmanasyena pratisaṃkhyāya pratisaṃkhyāya hetvāsevanā /",
  "SA20bsa034_u:569": "ayaṃ sāṃparāyika eva bodhisattvasya svaparārtho veditavyaḥ /",
  "SA20bsa034_u:570": "yā punardṛṣṭe dharme sahaiva sukhena sahaiva saumanasyena bhogātmabhāvasaṃpado hetvāsevanā /",
  "SA20bsa034_u:571": "yā cehāhānabhāgīyā dhyānārūpyasamāpattiḥ /",
  "SA20bsa034_u:572": "dṛṣṭadharmasāṃparāyikaḥ svaparārtho veditavyaḥ /",
  "SA20bsa034_u:573": "ātyantikaḥ svaparārthaḥ katamaḥ /",
  "SA20bsa034_u:574": "katamaścānātyantikaḥ /",
  "SA20bsa034_u:575": "kāmadhātau bhogātmabhāvasaṃpattiḥ sahetuphalā laukikī ca pṛthagjanānāṃ śuddhiḥ sahetuphalā anātyantikaḥ svaparārthaḥ /",
  "SA20bsa034_u:576": "sarvātyantakleśaprahāṇamāryāṣṭāṅgaśca mārgaḥ tadāśrayeṇa ca ye laukikāḥ kuśalā dharmāḥ pratilabdhāḥ /",
  "SA20bsa034_u:577": "ayamucyate ātyantikaḥ svaparārthaḥ /",
  "SA20bsa034_u:578": "tatra tribhiḥ kāraṇairātyantikatā anātyantikatā ca veditavyā /",
  "SA20bsa034_u:579": "svabhāvataḥ parihāṇitaḥ phalopabhoga parikṣayataśca /",
  "SA20bsa034_u:580": "tatra svabhāvato nirvāṇamātyantikam /",
  "SA20bsa034_u:581": "saṃskṛtaṃ sarvamevānātyantikam /",
  "SA20bsa034_u:582": "āryāṣṭāṅgo mārgaḥ aparihāṇīyatvādaphalopa bhogāparikṣayādātyantikaḥ /",
  "SA20bsa034_u:583": "tadanye kuśalasāstravā dharmāḥ parihāṇitaḥ phalopabhogaparikṣayataścānātyantikāḥ /",
  "SA20bsa034_u:584": "ityayaṃ bodhisattvānāṃ daśavidhaḥ svaparārthaḥ samāsavistarataḥ yatra bodhisattvairyathāśakti yathābalaṃ śikṣitavyam nāta ūttari nāto bhūyaḥ /",
  "SA20bsa034_u:585": "atīte 'pyadhvanyanāgate 'pi ye svaparārthe śikṣitavantaḥ śikṣiṣyante sarve te 'sminneva daśavidhe svaparārthe /",
  "SA20bsa034_u:586": "nāta uttari nāto bhūyaḥ /",
  "SA20bsa034_u:587": "bodhisattvabhūmāvādhāre yogasthāne svaparārthapaṭalaṃ tṛtīyaṃ samāptam /",
  "SA20bsa034_u:588": "[Dutt_25]",
  "SA20bsa034_u:589": "Tattvārtha-paṭalam (Chapter 1.4)",
  "SA20bsa034_u:590": "tattvārthaḥ katamaḥ /",
  "SA20bsa034_u:591": "samāsato dvividhaḥ /",
  "SA20bsa034_u:592": "yathāvadbhāvikatāñca dharmāṇāmārabhya yā dharmāṇāṃ bhūtatā yāvadbhāvikatāñcārabhya yā dharmāṇāṃ sarvatā /",
  "SA20bsa034_u:593": "iti bhūtatā sarvatā ca dharmāṇāṃ samastastattvārtho veditavyaḥ /",
  "SA20bsa034_u:594": "sa punareva tattvārthaḥ prakārabhedataścaturvidhaḥ /",
  "SA20bsa034_u:595": "lokaprasiddho yuktiprasiddhaḥ kleśāvaraṇaviśuddhijñānagocaro jñeyāvaraṇaviśuddhijñānagocaraśca /",
  "SA20bsa034_u:596": "tatra laukikānāṃ sarveṣāṃ yasmin vastuni saṃketasaṃvṛtisaṃstavanāgamapraviṣṭayā buddhyā darśanatulyatā bhavati tadyathā pṛthivyāṃ pṛthivyaiveyaṃ nāgniriti /",
  "SA20bsa034_u:597_0": "yathā pṛthivyāmevamagnāvapsu vāyau rūpeṣu śabdeṣu gandheṣu raseṣu spraṣṭavyeṣu bhojane",
  "SA20bsa034_u:597_1": "pāne yāne vastre alaṅkāropavicāre bhāṇḍopaskare gandhamālyavilepane nṛtyagītavāditre",
  "SA20bsa034_u:597_2": "āloke strīpuruṣaparicaryāyāṃ kṣetrāpaṇagṛhavastuni sukhaduḥkhe duḥkhamidaṃ na sukhaṃ",
  "SA20bsa034_u:597_3": "sukhamidaṃ na duḥkhamiti /",
  "SA20bsa034_u:598": "samāsata idamidaṃ nedam /",
  "SA20bsa034_u:599": "evamidaṃ nānyatheti niścitādhimuktigocaro yadvastu sarveṣāmeva laukikānāṃ paraṃparāgatayā saṃjñayā svavikalpa-prasidvaṃ na cintayitvā tulayitvopaparīkṣyodgṛhītam /",
  "SA20bsa034_u:600": "idamucyate lokaprasiddhatattvam /",
  "SA20bsa034_u:601": "yuktiprasiddhatattvaṃ katamat /",
  "SA20bsa034_u:602_0": "satāṃ yuktārthapaṇḍitānāṃ vicakṣaṇānāṃ tārkikāṇāṃ mīmāṃsakānāṃ tarkaparyāpannāyāṃ",
  "SA20bsa034_u:602_1": "bhūmau sthitānāṃ svayaṃ prātibhānikyāṃ pārthagjanikyāṃ mīmāṃsānucaritāyāṃ pratyakṣamanumānamāptāgamaṃ",
  "SA20bsa034_u:602_2": "pramāṇaṃ niśritya suvidita-suviniścitajñānagocara-jñeyaṃ vastūpapattisādhanayuktyā",
  "SA20bsa034_u:602_3": "prasādhitaṃ vyavasthāpitam /",
  "SA20bsa034_u:603": "idamucyate yuktiprasiddhaṃ tattvam /",
  "SA20bsa034_u:604": "kleśāvaraṇaviśuddhijñānagocarastattvaṃ katamat /",
  "SA20bsa034_u:605": "sarvaśrāvakapratyekabuddhānāmanāsraveṇānāsravāvāhakena cānāsravapṛṣṭalabdhena ca laukikena jñānena yo gocaraviṣayaḥ /",
  "SA20bsa034_u:606": "idamucyate kleśāvaraṇaviśudvijñānagocarastattvam /",
  "SA20bsa034_u:607": "tenālambanena kleśāvaraṇāj [Dutt_26] jñānaṃ viśudhyati /",
  "SA20bsa034_u:608": "anāvaraṇatve cāyatyāṃ santiṣṭhate /",
  "SA20bsa034_u:609": "tasmātkleśāvaraṇaviśuddhijñānagocarastattvamityucyate /",
  "SA20bsa034_u:610": "tatpunastatvaṃ katamat /",
  "SA20bsa034_u:611": "catvāryāryaisatyāni duḥkhaṃ samudayo nirodho mārgaśca /",
  "SA20bsa034_u:612": "ityetāni catvāryāryasatyāni pravicinvato 'bhisamāgacchato 'bhisamāgateṣu ca tajjñānamutpadyate /",
  "SA20bsa034_u:613_0": "sa punaḥ satyābhisamayaḥ śrāvakapratyekabuddhānāṃ skandhamātramupalabhamānānāṃ skandhebhyaścānyamarthāntaramātmānamanupalabhamānānāṃ",
  "SA20bsa034_u:613_1": "pratītyasamutpannasaṃskārodayavyayapratisaṃyuktayā prajñayā skandhavinirmuktapudgalābhāvadarśanābhyāsādutpadyate /",
  "SA20bsa034_u:614": "jñeyāvaraṇaviśuddhijñānagocarastattvaṃ katamat /",
  "SA20bsa034_u:615": "jñeye jñānasya pratighāta āvaraṇamityucyate /",
  "SA20bsa034_u:616": "tena jñeyāvaraṇena vimuktasya jñānasya yo gocaraviṣayastajjñeyāvaraṇaviśuddhijñānagocarastattvaṃ veditavyam /",
  "SA20bsa034_u:617": "tatpunaḥ katamat /",
  "SA20bsa034_u:618_0": "bodhisattvānāṃ buddhānāñca bhagavatāṃ dharmanairātmyapraveśāya praviṣṭena suviśuddhena",
  "SA20bsa034_u:618_1": "ca sarvadharmāṇāṃ nirabhilāpyasvabhāvatāmārabhya prajñaptivāda svabhāvanirvikalpajñeyasamena",
  "SA20bsa034_u:618_2": "jñānena yo gocaraviṣayaḥ sāsau paramā tathatā niruttarā jñeyaparyantagatā yasyāḥ",
  "SA20bsa034_u:618_3": "sarva samyagdharmapravicayā nivartante nābhivartante /",
  "SA20bsa034_u:619": "tatpunastattvalakṣaṇaṃ vyavasthānataḥ advayaprabhāvitaṃ veditavyam /",
  "SA20bsa034_u:620": "dvayamucyate bhāvaścābhāvaśca /",
  "SA20bsa034_u:621": "tatra bhāvo yaḥ prajñaptivādasvabhāvo vyavasthāpitaḥ /",
  "SA20bsa034_u:622": "tathaiva ca dīrghakālamabhiniviṣṭo lokena /",
  "SA20bsa034_u:623": "sarvavikalpaprapañcamūlaṃ lokasya /",
  "SA20bsa034_u:624": "tadyathā rūpamiti vā vedanā saṃjñā saṃskārā vijñānamiti vā /",
  "SA20bsa034_u:625": "cakṣuriti vā srotraṃ ghrāṇaṃ jihvā kāyo mana iti vā /",
  "SA20bsa034_u:626": "pṛthivīti vā āpastejo vāyuriti vā /",
  "SA20bsa034_u:627": "rūpamiti vā śabdo gandho rasaḥ spraṣṭavyamiti vā /",
  "SA20bsa034_u:628": "kuśalamiti vā akuśalamiti vā avyākṛtamiti vā /",
  "SA20bsa034_u:629": "utpāda iti vā vyaya iti vā pratītyasamutpanna iti vā /",
  "SA20bsa034_u:630": "atītamiti vā anātagamiti vā pratyutpannamiti vā /",
  "SA20bsa034_u:631": "saṃskṛtamiti vā [asaṃskṛtamiti vā /",
  "SA20bsa034_u:632": "] ayaṃ lokaḥ paro lokaḥ /",
  "SA20bsa034_u:633": "ubhau sūryācandramasau /",
  "SA20bsa034_u:634": "yadapi dṛṣṭaśrutamatavijñātaṃ prāptaṃ paryeṣitaṃ manasā 'nuvitarkitamanuvicāritamiti vā /",
  "SA20bsa034_u:635": "antato yāvannirvāṇamiti vā /",
  "SA20bsa034_u:636": "ityevaṃbhāgīyaḥ prajñaptivādanirūḍhaḥ svabhāvo dharmāṇāṃ lokasya bhāva ityucyate /",
  "SA20bsa034_u:637": "[Dutt_27]",
  "SA20bsa034_u:638_0": "tatrābhāvo yā asyaiva rūpamiti prajñaptivādasya yāvadantato nirvāṇamiti prajñaptivādasya",
  "SA20bsa034_u:638_1": "nirvastukatā nirnimittatā prajñaptivādāśrayasya sarveṇa sarvaṃ nāstikatā asaṃvidyamānatā",
  "SA20bsa034_u:638_2": "yāmāśritya prajñaptivādaḥ pravartate /",
  "SA20bsa034_u:639": "ayamucyate 'bhāvaḥ /",
  "SA20bsa034_u:640": "yatpunaḥ pūrvakeṇa ca bhāvenānena cābhāvena ubhābhyāṃ bhāvābhāvābhyāṃ vinirmuktaṃ dharmalakṣaṇasaṃgṛhītaṃ vastu /",
  "SA20bsa034_u:641": "tadadvayaṃm yadadvayam tanmadhyamā-pratipadantadvayavarjitam /",
  "SA20bsa034_u:642": "niruttaretyucyate /",
  "SA20bsa034_u:643": "tasmiṃśca tattve buddhānāṃ bhagavatāṃ suviśuddhaṃ jñānaṃ veditavyam /",
  "SA20bsa034_u:644": "bodhisattvānāṃ punaḥ śikṣāmārgaprabhāvitaṃ tatra jñānaṃ veditavyam /",
  "SA20bsa034_u:645": "sā ca prajñā mahānupāyo bodhisattvasyānuttarāyāḥ samyaksaṃbodheḥ prāptaye /",
  "SA20bsa034_u:646": "taktasya heto /",
  "SA20bsa034_u:647": "tathā hi bodhisattvastena śūnyatādhimokṣeṇa tāsu tāsu jātiṣu prayujyamānaḥ sattveṣu buddhadharmaparipākāya saṃsāre saṃsaran tañca saṃsāraṃ yathābhūtaṃ parijānāti /",
  "SA20bsa034_u:648": "na ca punastasmātsaṃsārādanityādibhirākārairmānasamudvejayati / sa",
  "SA20bsa034_u:649": "cetsaṃsāraṃ yathābhūtaṃ na parijānīyānnaśaknuyādrāgadveṣamohādikāt sarvasaṃkleśāccittamadhyupekṣitum /",
  "SA20bsa034_u:650": "anadhyupekṣamāṇaścasaṃkliṣṭacittaḥ saṃsāre saṃsaret saṃkliṣṭacittaḥ saṃsarannaiva buddhadharmān paripācayennāpi sattvān /",
  "SA20bsa034_u:651": "sa cet punaranityādibhirākāraiḥ saṃsārānmānasamudvejayedevaṃ sati bodhisattvo laghu ladhveva parinirvāyāt /",
  "SA20bsa034_u:652": "laghu ladhveva ca parinirvāyan bodhisattva evamapi naiva buddhadharmānnaiva sattvān paripācayet /",
  "SA20bsa034_u:653": "kutaḥ punaranuttarāṃ samyaksambodhimabhisaṃbhotsyate /",
  "SA20bsa034_u:654": "tenaiva ca śūnyatādhimokṣeṇa bodhisattvaḥ prayujyamānaḥ na nirvāṇāduttrasyati nāpi nirvāṇaṃ prārthayate /",
  "SA20bsa034_u:655_0": "sa cedvodhisattvo nirvāṇāduttrasyet paratra nirvāṇasaṃbhāro 'sya na paripūryeta yathāpi",
  "SA20bsa034_u:655_1": "ca taduttrastamānasatvānnirvāṇe 'nanuśaṃsadarśinastadgataguṇadarśanaprasādādhimuktivivarjitasya bodhisattvasya /",
  "SA20bsa034_u:656": "sa cetpunarbodhisattvo nirvāṇo prārthanābahulavihārī bhavedāśveva parinirvāyāt /",
  "SA20bsa034_u:657": "āśu parinirvāyam naiva buddhadharmānna sattvān paripācayet /",
  "SA20bsa034_u:658": "tatra yā ca saṃsāraṃ yathābhūtamaparijānataḥ saṃkliṣṭacittasya saṃsārasaṃsṛtiḥ /",
  "SA20bsa034_u:659": "yā ca saṃsārādudvignamānasasyāśunirvṛtiḥ /",
  "SA20bsa034_u:660": "yā ca nirvāṇāduttrastamānasasya tatsaṃbhārāparipūriḥ /",
  "SA20bsa034_u:661": "yā ca nirvāṇaprārthanābahulavihāriṇa [Dutt_28] āśu parinirvṛtiḥ ayamanupāyo bodhisattvasya veditavyo 'nuttarāyāḥ samyaksaṃbodheḥ /",
  "SA20bsa034_u:662": "yā punaḥ saṃsāraṃ yathābhūtaṃ parijānato 'saṃkliṣṭacittasya saṃsārasaṃsṛtiḥ /",
  "SA20bsa034_u:663": "yā ca saṃsārādanityādibhirākārairanudvignamānasasyānāśunirvṛtiḥ /",
  "SA20bsa034_u:664": "yā ca nirvāṇādanuttrastamānasasya tatsaṃbhāraparipūriryā ca nirvāṇe guṇānuśaṃsadarśino na cātyarthamutkaṇṭhāprāptasyāśu nirvṛtiḥ /",
  "SA20bsa034_u:665": "ayaṃ bodhisattvasya mahānupāyo 'nuttarāyāḥ samyaksambodheranu prāptaye /",
  "SA20bsa034_u:666": "sa cāyamupāyastasmin paramaśūnyatādhimokṣe sanniśritaḥ /",
  "SA20bsa034_u:667": "tasmātsā paramanśūyatādhimokṣabhāvanā bodhisattvasya śikṣāmārgasaṃgṛhīto mahānupāya ityucyate yaduta tathāgatajñānādhigamāya /",
  "SA20bsa034_u:668_0": "sa khalu bodhisattvastena dūrānupraviṣṭe na dharmanairātmyajñānena nirabhilāpyasvabhāvatāṃ",
  "SA20bsa034_u:668_1": "sarvadharmāṇāṃ yathābhūtaṃ viditvā na kiñcidvikalpayati nānyatra vastumātraṃ gṛhṇāti tathatāmātram /",
  "SA20bsa034_u:669": "na cāsyaivaṃ bhavati vastumātraṃ vā etattathatāmātraṃ caiti /",
  "SA20bsa034_u:670": "arthe tu sa bodhisattvaścarati /",
  "SA20bsa034_u:671": "arthe parame caran sarvadharmāṃstayā tathatayā samasamān yathābhūtaṃ prajñayā paśyati /",
  "SA20bsa034_u:672": "sarvatra ca samadarśī samacittaḥ san paramāmupekṣāṃ pratilabhate /",
  "SA20bsa034_u:673": "yāmāśritya sarvavidyāsthānakauśaleṣu prayujyamāno bodhisattvaḥ sarvapariśramaiḥ sarvaduḥkhopanipātaiḥ na nivartate /",
  "SA20bsa034_u:674": "kṣiprañcāklāntakāyaḥ aklāntacittaḥ tatkauśalaṃ samudāyanayati /",
  "SA20bsa034_u:675": "mahāsmṛtibalādhānaprāptaśca bhavati /",
  "SA20bsa034_u:676": "na ca tena kauśalenonnatiṃ gacchati /",
  "SA20bsa034_u:677": "na ca pareṣāmācāryamuṣṭiṃ karoti /",
  "SA20bsa034_u:678": "sarvakauśaleṣu cāsaṃlīnacitto bhavati /",
  "SA20bsa034_u:679": "utsāhavānavyāhatagatiśca bhavati /",
  "SA20bsa034_u:680": "dṛḍhasannāhaprayogaḥ yathā yathā saṃsāre saṃsaran duḥkhaviśeṣaṃ labhate tathā tathotsāhaṃ bardhayatyanuttarāyāṃ samyaksaṃbodhau /",
  "SA20bsa034_u:681": "yathā yathā samucchrayaviśeṣamadhigacchati tathā tathānirmānataro bhavati sattvānāmantike /",
  "SA20bsa034_u:682_0": "yathā yathā jñānaviśeṣamadhigacchati tathā tathā bhūyasyā mātrayā paropārambhavivādaprakīrṇalapitākleśopakleśebhyaśca",
  "SA20bsa034_u:682_1": "vṛttaskha litasamudācārebhyaḥ parijñāya parijñāya cittamadhyupekṣate /",
  "SA20bsa034_u:683": "yathā yathā guṇairvi[va]rdhate tathā tathā praticchannakalyāṇo bhavati /",
  "SA20bsa034_u:684": "na parato jñātuṃ samanveṣate na lābha satkāram /",
  "SA20bsa034_u:685": "imā [Dutt_29] evaṃbhāgīyā bahavo 'nuśaṃsā bhavanti bodhisattvasya bodhipakṣyā bodhyanukūlāstajjñānasanniśritasya /",
  "SA20bsa034_u:686": "tasmād ye kecidbodhimanuprāptavanto ye ca kecitprāpsyanti ye ca prāpnuvanti sarve ta etadeva jñānaṃ niśritya nānyannyūnaṃ prativiśiṣṭaṃ vā /",
  "SA20bsa034_u:687": "evaṃ niṣprapañcanayārūḍho bodhisattva evaṃ caṃ bahvanuśaṃsa ātmanaśca buddhadharmaparipākāya pareṣāñca yānatrayadharmaparipākāya samyak pratipanno bhavati /",
  "SA20bsa034_u:688": "evañca punaḥ samyak pratipanno bhavati /",
  "SA20bsa034_u:689": "bhogeṣvātmabhāve ca nistṛṣṇo bhavati /",
  "SA20bsa034_u:690": "nistṛṣṇatāyāñca śikṣate sattveṣu bhogātmabhāvaparityāgāya sattvānāmevārthāya /",
  "SA20bsa034_u:691": "saṃvṛtaśca bhavati susaṃvṛtaḥ /",
  "SA20bsa034_u:692": "kāyena vācā sambareṇa ca śikṣate prakṛtyā pāpārucitāyai prakṛtibhadrakalyāṇatāyai ca /",
  "SA20bsa034_u:693": "kṣamo bhavati parataḥ sarvopatāpakipratipattīnām /",
  "SA20bsa034_u:694": "kṣamitvaṃ ca śikṣate mandakrodhatāyai ca a-paropatāpanatāyai ca /",
  "SA20bsa034_u:695": "sarvavidyāsthāneṣu cābhiyukto bhavati kuśalaśca sattvānāṃ vicikitsāprahāṇāyānugrahopasaṃhārāya ca ātmanaśca sarvajñatvahetuparigrahāya /",
  "SA20bsa034_u:696": "adhyātmasthitacittaśca bhavati susamāhitacittaḥ /",
  "SA20bsa034_u:697": "cittasthitaye ca śikṣate caturbrāhmavihārapariśodhanatāyai pañcābhijñāvikrīḍanatāyai ca sattvakṛtyānuṣṭhānatāyai sarvakauśalyābhiyogajakleśa-vinodanatāyai ca /",
  "SA20bsa034_u:698": "vicakṣaṇaśca bhavati paramatattvajñaḥ /",
  "SA20bsa034_u:699": "paramatattvajñatāyai ca śikṣate mahāyāne cāyatyāmātmanaḥ parinirvāṇāya /",
  "SA20bsa034_u:700": "sa khalu bodhisattva evaṃ samyakprayukto guṇavatsu sattveṣu pūjālābhasatkāreṇa pratyupasthito bhavati /",
  "SA20bsa034_u:701": "doṣavatsu sattveṣu parameṇa kāruṇyacittenānukampācittena pratyupasthito bhavati /",
  "SA20bsa034_u:702": "yathāśaktyā ca yathābalaṃ doṣaprahāṇāyaiṣāṃ prayujyate /",
  "SA20bsa034_u:703": "apakāriṣu sattveṣu maitracittatayā pratyupasthito bhavati /",
  "SA20bsa034_u:704": "yathāśaktyā ca yathābalam aśaṭho bhūtvā amāyāvī teṣāṃ hitasukhamupasaṃharati /",
  "SA20bsa034_u:705": "teṣāmapakāriṇāṃ svenāśayaprayogadoṣeṇa vairacittatāyāḥ prahāṇārthamupakāriṣu sattveṣu kṛtajñatayā tulyādhikena pratyupakāreṇa pratyupasthito bhavati /",
  "SA20bsa034_u:706": "āśāñca dhārmikī paripūrayatyasya yathāśaktyā yathābalam /",
  "SA20bsa034_u:707": "apratibalo 'pi ca yācitaḥ san teṣu teṣu kṛtyakaraṇīyeṣvādaraṃ vyāyāmamupadarśayati na sakṛdeva nirākaroti /",
  "SA20bsa034_u:708": "kathamayaṃ saṃjñāpyetā 'śakto 'haṃ nākarttukāma iti /",
  "SA20bsa034_u:709": "ityayamevaṃbhāgīyo bodhisattvasya niṣprapañcanayārūḍhasya paramatattvajñāna-sanniśritasya samyakprayogo veditavyaḥ /",
  "SA20bsa034_u:710": "[Dutt_30]",
  "SA20bsa034_u:711": "tatra kayā yuktyā nirabhilāpyasvabhāvatā sarvadharmāṇāṃ pratyavagantavyā /",
  "SA20bsa034_u:712": "yeyaṃ svalakṣaṇaprajñaptirdharmāṇāṃ yaduta rūpamiti vā vedaneti vā pūrvavadantato yāvannirvāṇamiti vā prajñaptimātrameva tadveditavyam /",
  "SA20bsa034_u:713": "na svabhāvo nāpi ca tadvinirmuktastadanyo vāggocaro vāgaviṣayaḥ /",
  "SA20bsa034_u:714": "evaṃ sati na svabhāvo dharmāṇāṃ tathā vidyate yathābhilapyate /",
  "SA20bsa034_u:715": "na ca punaḥ sarveṃṇa sarvaṃ na vidyate /",
  "SA20bsa034_u:716": "sa punarevamavidyamāno na ca sarveṇa sarvamavidyamānaḥ /",
  "SA20bsa034_u:717": "kathaṃ vidyate /",
  "SA20bsa034_u:718": "asadbhū tasamāropāsaṃgrāhavivarjitaśca bhūtāpavādāsaṃgrāhavivarjitaśca vidyate /",
  "SA20bsa034_u:719": "sa punaḥ pāramārthikaḥ svabhāvaḥ sarvadharmāṇāṃ nirvikalpasyaiva jñānasya gocaro veditavyaḥ /",
  "SA20bsa034_u:720": "sa cetpunaryathaivābhilāpo yeṣu dharmeṣu yasminvastuni pravartate tadātmakāste dharmā vā tadvastu syāt /",
  "SA20bsa034_u:721": "evaṃ sati bahuvidhā bahavaḥ svabhāvā ekasya dharmasyaikasya vastuno bhaveyuḥ /",
  "SA20bsa034_u:722": "tat kasya hetoḥ /",
  "SA20bsa034_u:723": "tathā hyekasmindharme ekasminvastuni bahuvidhā bahavo bahubhirabhilāpaiḥ prajñaptaya upacārāḥ kriyante /",
  "SA20bsa034_u:724": "na ca bahuvidhānāñca bahūnāṃ prajñaptivādānāṃ niyamaḥ kaścidupalabhyate /",
  "SA20bsa034_u:725": "yadanyatamena prajñaptivādenaikena tasya dharmasya tasya vastunaḥ tādātmyaṃ tanmayatā tatsvabhāvatā syānnānyairavaśiṣṭaiḥ prajñaptivādaiḥ /",
  "SA20bsa034_u:726": "tasmātsakalavikalaiḥ sarvaprajñaptivādaiḥ sarvadharmāṇāṃ sarvavastūnāṃ nāsti tādātmyaṃ nāsti tanmayatā nāsti tatsvabhāvatā /",
  "SA20bsa034_u:727": "api ca sa cedrūpādayo dharmā yathāpūrvanirdiṣṭāḥ prajñaptivādasvabhāvā bhaveyuḥ /",
  "SA20bsa034_u:728": "evaṃ sati pūrva tāvadvastu paścāttatra chandataḥ prajñaptivādopacāraḥ /",
  "SA20bsa034_u:729": "prākprajñaptivādopacārādakṛte prajñaptivādopacāre sa dharmastadvastu niḥsvabhāva eva syāt /",
  "SA20bsa034_u:730": "sati niḥsvabhāvatve nirvastukaḥ prajñaptivādo na yujyate /",
  "SA20bsa034_u:731": "prajñaptivādopacāre cāsati prajñaptivādasvabhāvatā dharmasya vastuno na yujyeta /",
  "SA20bsa034_u:732": "sa cetpunaḥ pūrvameva prajñaptivādopacārādakṛte prajñaptivādopacāre sa dharmastadvastu tadātmakaṃ syāt /",
  "SA20bsa034_u:733": "evaṃ sati vinā tena rūpamiti prajñaptivādopacāreṇa rūpasaṃjñake dharme rūpasaṃjñake vastuni rūpabuddhiḥ pravarteta /",
  "SA20bsa034_u:734": "na ca pravartate /",
  "SA20bsa034_u:735": "tadanena kāraṇonānayā yuktyā nirabhilāpyaḥ svabhāvaḥ sarvadharmāṇāṃ pratyavagantavyaḥ /",
  "SA20bsa034_u:736": "yathārūpamevaṃ vedanādayo yathānirdiṣṭā dharmā antato yāvannirvāṇaparyantā veditavyāḥ /",
  "SA20bsa034_u:737": "dvāvimāvasmāddharmavinayātpranaṣṭau veditavyau /",
  "SA20bsa034_u:738": "yaśca rūpādīnāṃ dharmāṇāṃ rūpādikasya vastunaḥ prajñaptivādasvabhāvaṃ svalakṣaṇamasadbhūtasamāropato 'bhiniviśate /",
  "SA20bsa034_u:739": "yaścāpi prajñaptivādanimittādhiṣṭhānaṃ prajñaptivādanimittasanniśrayaṃ [Dutt_31] nirabhilāpyātmakatayā paramārthasadbhūtaṃ vastvapadamāno nāśayati sarveṇa sarvaṃ nāstīti /",
  "SA20bsa034_u:740": "asadbhūtasamārope tāvadye doṣāste pūrvameva nirūpitā uttānā viśaditāḥ prakāśitāḥ /",
  "SA20bsa034_u:741": "yairdoṣai rūpādike vastunayasadbhūtasamāropātpranaṣṭo bhavatyasmāddharmavinayāditi veditavyaḥ /",
  "SA20bsa034_u:742_0": "yathā punā rūpādikeṣu dharmeṣuvastumātramapyapavadamānaḥ sarvavaināśikaḥ pranaṣṭo",
  "SA20bsa034_u:742_1": "bhavatyasmāddharmavinayāt tathā vakṣyāmi rūpādīnāṃ dharmānāṃ vastumātramapavadato",
  "SA20bsa034_u:742_2": "naiva tattvaṃ nāpi prajñaptistadubhayametanna yujyate /",
  "SA20bsa034_u:743": "tadyathā satsu rūpādiṣu skandheṣu pudgalaprajñaptiryujyate /",
  "SA20bsa034_u:744": "nāsatsu /",
  "SA20bsa034_u:745": "nirvastukāpudgalaprajñaptiḥ /",
  "SA20bsa034_u:746": "evaṃ sati rūpādīnāṃ dharmāṇāṃ vastumātre [sa] rūpādidharmaprajñaptivādopacāro yujyate /",
  "SA20bsa034_u:747": "nāsati /",
  "SA20bsa034_u:748": "nirvastukaḥ prajñaptivādopacāraḥ /",
  "SA20bsa034_u:749": "tatra prajñaptervastu nāstīti niradhiṣṭhānā prajñaptirapi nāsti /",
  "SA20bsa034_u:750_0": "ato ya ekatyā durvijñeyān sūtrāntānmahāyānapratisaṃyuktān gambhīrān śūnyatāpratisaṃyuktānābhiprāyikārthanirūpitān",
  "SA20bsa034_u:750_1": "śrutvā yathābhūtaṃ bhāṣitasyārthamavijñāyāyoniśo vikalpyāyogavihitena tarkamātrakeṇaivaṃ",
  "SA20bsa034_u:750_2": "dṛṣṭayo bhavantyevaṃvādinaḥ /",
  "SA20bsa034_u:751": "prajñaptimātrameva sarvametacca tattvam /",
  "SA20bsa034_u:752": "yaścaivaṃ paśyati sa samyak paśyatīti /",
  "SA20bsa034_u:753": "teṣāṃ prajñaptyadhiṣṭhānasya vastumātrasyābhāvātsaiva prajñaptiḥ sarveṇa sarvaṃ na bhavati /",
  "SA20bsa034_u:754": "kutaḥ punaḥ prajñaptimātraṃ tattvaṃ bhaviṣyatīti /",
  "SA20bsa034_u:755": "tadanena paryāyeṇa taistattvamapi prajñaptirapi tadubhayamapyapavāditaṃ bhavati /",
  "SA20bsa034_u:756": "prajñaptitattvāpavādācca pradhāno nāstiko veditavyaḥ /",
  "SA20bsa034_u:757": "sa evaṃ nāṣṭikaḥ sannakathyo bhavatyasaṃvāsyo bhavati vijñānāṃ sabrahmacāriṇām /",
  "SA20bsa034_u:758": "sa ātmānamapi vipādayati /",
  "SA20bsa034_u:759": "loko 'pi yo 'sya dṛṣṭyanumata āpādyate /",
  "SA20bsa034_u:760": "idañca sandhāyoktaṃ bhagavatā- varamihaikatyasya pudgaladṛṣṭirna tvevaikatyasya durgṛhītā śūnyateti /",
  "SA20bsa034_u:761": "taktasya hetoḥ /",
  "SA20bsa034_u:762": "pudgaladṛṣṭiko janturjñeye kevalaṃ muhyennatu sarva jñeyamapavadeta /",
  "SA20bsa034_u:763": "na tato nidānamapāyeṣūpapadyeta /",
  "SA20bsa034_u:764": "nāpi dharmārthikaṃ duḥkhavimokṣārthikañca paraṃ visaṃvādayenna vipralambhayet /",
  "SA20bsa034_u:765": "dharme [Dutt_32] satye ca pratiṣṭhāpayet /",
  "SA20bsa034_u:766": "[na ca śaithiliko bhavecchikṣāpadeṣu /",
  "SA20bsa034_u:767": "durgṛhītayā punaḥ śūnyatayā jñeye vastuni muhyet /",
  "SA20bsa034_u:768": "apyapavadet jñeyaṃ sarvam /",
  "SA20bsa034_u:769": "tannidānaṃ cāpāyeṣūpapadyate /",
  "SA20bsa034_u:770": "dhārmikaṃ ca duḥkhavimokṣārthikaṃ paraṃ vipādayet /",
  "SA20bsa034_u:771": "śaithilikaśca syācchikṣāpadeṣu /",
  "SA20bsa034_u:772": "evaṃbhūtaṃ vastu apavadamānaḥ praṇaṣṭo bhavatyasmād dharmavinayāt /",
  "SA20bsa034_u:773": "kathaṃ punardurgṛhītā bhavati śūnyatā /",
  "SA20bsa034_u:774": "yaḥ kaści] cchramaṇo vā brāhmaṇo vā tacca necchati yena śūnyam /",
  "SA20bsa034_u:775": "tadapi necchati yat śūnyam /",
  "SA20bsa034_u:776": "iyamevaṃrūpā durgṛhītā śūnyatetyucyate /",
  "SA20bsa034_u:777": "taktasya hetoḥ /",
  "SA20bsa034_u:778": "yena hi śūnyaṃ tadasadbhāvāt /",
  "SA20bsa034_u:779": "yacca śūnyaṃ tatsadbhāvācchūnyatā yujyeta /",
  "SA20bsa034_u:780": "sarvābhāvācca kutra kiṃ kena śūnyaṃ bhaviṣyati /",
  "SA20bsa034_u:781": "na ca tena tasyaiva śūnyatā yujyate /",
  "SA20bsa034_u:782": "tasmādevaṃ durgṛhītā śūnyatā bhavati /",
  "SA20bsa034_u:783": "kathañca punaḥ sugṛhītā śūnyatā bhavati /",
  "SA20bsa034_u:784": "yataśca yad yatra na bhavati tat tena śūnyamiti samanupaśyati /",
  "SA20bsa034_u:785": "yatpunaratrāvaśiṣṭaṃ bhavati tatsadihāstīti yathābhūtaṃ prajānāti /",
  "SA20bsa034_u:786": "iyamucyate śūnyatāvakrāntiryathābhūtā aviparītā /",
  "SA20bsa034_u:787": "tadyathā rūpādisaṃjñake yathā nirdiṣṭe vastuni rūpamityevamādiprajñaptivādātmako dharmo nāsti /",
  "SA20bsa034_u:788": "atastadrūpādisaṃjñakaṃ vastu tena rūpamityevamādiprajñaptivādātmanā śūnyam /",
  "SA20bsa034_u:789": "kiṃ punastatra rūpādisaṃjñake vastunayavaśiṣṭam /",
  "SA20bsa034_u:790": "yaduta tadeva rūpamityevamādiprajñaptivādāśrayaḥ /",
  "SA20bsa034_u:791": "taccobhayaṃ yathābhūtaṃ prajānāti yaduta vastamātrañca vidyamānaṃ vastamātre ca prajñaptimātraṃ ca cāsadbhūtaṃ samāropayati /",
  "SA20bsa034_u:792": "na bhūtamapavadate nādhikaṃ karoti na nyūnīkaroti notkṣipati na pratikṣipati /",
  "SA20bsa034_u:793": "yathābhūtañca tathatāṃ nirabhilāpyasvabhāvatāṃ yathābhūtaṃ prajānāti /",
  "SA20bsa034_u:794": "iyamucyate sugṛhītā śūnyatā samyak prajñayā supratividdheti /",
  "SA20bsa034_u:795": "iyaṃ tāvadupapattisādhanayuktirānulomikī yayā nirabhilāpyasvabhāvatā sarvadharmāṇāṃ pratyavagantavyā /",
  "SA20bsa034_u:796": "āptāgamato 'pi nirabhilāpyasvabhāvāḥ sarvadharmā veditavyāḥ /",
  "SA20bsa034_u:797": "yathoktaṃ bhagavatā evamevārthaṃ gāthābhigītena paridīpayatā bhavasaṃkrāntisūtre /",
  "SA20bsa034_u:798": "[Dutt_33]",
  "SA20bsa034_u:799": "yena yena hi nāmnā vai yo yo dharmo 'bhilapyate /",
  "SA20bsa034_u:800": "na sa saṃvidyate tatra dharmāṇāṃ sā hi dharmatā // iti /",
  "SA20bsa034_u:801": "kathañca punariyaṃ gāthā etamevārthaṃ paridīpayati /",
  "SA20bsa034_u:802": "rūpādisaṃjñakasya dharmasya yadrūpamityevamādi nāma /",
  "SA20bsa034_u:803": "yena rūpamityevamādinā nāmnā te rūpādisaṃjñakā dharmā abhilapyante 'nuvyavahriyante rūpamiti vā vedaneti vā vistareṇa yāvannirvāṇamiti vā /",
  "SA20bsa034_u:804": "tatra na ca rūpādisaṃjñakā dharmāḥ svayaṃ rūpādyātmakāḥ /",
  "SA20bsa034_u:805": "na ca teṣu tadanyo rūpādyātmako dharmo vidyate /",
  "SA20bsa034_u:806": "yā punasteṣāṃ rūpādisaṃjñakānāṃ dharmāṇāṃ nirabhilāpyenārthena vidyamānatā saiṣā paramārthataḥ svabhāvadharmatā veditavyā /",
  "SA20bsa034_u:807": "uktañca bhagavatā arthavargīyeṣu /",
  "SA20bsa034_u:808": "yāḥ kāñcana saṃvṛtayo hi loke sarvā hi tā munirno upaiti /",
  "SA20bsa034_u:809": "anupago hyasau kena upādadīta dṛṣṭaśrute kāntimasaṃprakurvan /",
  "SA20bsa034_u:810": "kathamiyaṃ gāthā etamevārthaṃ paridīpayati /",
  "SA20bsa034_u:811": "rūpādisaṃjñake vastuni yā rūpamityevamādyāḥ prajñaptayaḥ /",
  "SA20bsa034_u:812": "tāḥ saṃvṛtaya ityucyante /",
  "SA20bsa034_u:813": "tābhiḥ prajñaptibhistasya vastunastādātmyamityevaṃ nopaiti tāḥ saṃvṛtīḥ /",
  "SA20bsa034_u:814": "tatkasya hetoḥ /",
  "SA20bsa034_u:815": "samāropāpavādikā dṛṣṭirasya nāsti /",
  "SA20bsa034_u:816": "ato 'sau tasyā viparyāsapratyupasthānāyā dṛṣṭerabhāvādanupaga ityucyate /",
  "SA20bsa034_u:817": "sa evamanapagaḥ san kenopādadīta /",
  "SA20bsa034_u:818": "tayā dṛṣṭyā vinā tadvastusamāropato vāpavādato vā anupādadānaḥ samyagdarśī bhavati jñeye tadasya dṛṣṭam /",
  "SA20bsa034_u:819": "yastasyaiva jñeyasyābhilāpānuśravastadasya śrutam /",
  "SA20bsa034_u:820": "tasmin dṛṣṭaśrute tṛṣṇāṃ notpādayati na vivardhayati /",
  "SA20bsa034_u:821": "nānyatra tenāvalambanena prajahātyupekṣakaśca viharati /",
  "SA20bsa034_u:822": "evaṃ kāntiṃ karoti /",
  "SA20bsa034_u:823": "panaścoktaṃ bhagavatā saṃthakātyāyanamārabhya-iha saṃtha bhikṣurna pṛthivīṃ niśritya dhyāyati /",
  "SA20bsa034_u:824": "nāpaḥ /",
  "SA20bsa034_u:825": "na tejaḥ /",
  "SA20bsa034_u:826": "na vāyum /",
  "SA20bsa034_u:827_0": "[Dutt_34] nākāśavijñānākiñcanyanaivasaṃjñānāsaṃjñāyatanaṃ nemaṃ lokaṃ na paraṃ lokaṃ",
  "SA20bsa034_u:827_1": "nobhau sūryācandramasau na dṛṣṭaśrutamatavijñātaṃ prāptaṃ paryeṣitaṃ manasānuvitarkitamanuvicāritam /",
  "SA20bsa034_u:828": "tatsarvaṃ na niśritya dhyāyati /",
  "SA20bsa034_u:829": "kathaṃ dhyāyī /",
  "SA20bsa034_u:830": "pṛthivīṃ na niśritya dhyāyati vistareṇa yāvat sarvaṃ na niśritya dhyāyati /",
  "SA20bsa034_u:831": "iha saṃtha bhikṣoryā pṛthivyāṃ pṛthivīsaṃjñā sā vibhūtā bhavati /",
  "SA20bsa034_u:832": "apsu apsaṃjñā vistareṇa yāvat sarvatra yā saṃjñā sā vibhūtā bhavati /",
  "SA20bsa034_u:833": "evaṃdhyāyī bhikṣurna pṛthivīṃ niśritya dhyāyati vistareṇa yāvanna sarvaṃ sarvamiti niśritya dhyāyati /",
  "SA20bsa034_u:834": "evaṃ dhyāyinaṃ bhikṣuṃ sendrā devāḥ seśānāḥ saprajāpataya ārānnamaṣyanti /",
  "SA20bsa034_u:835": "namaste puruṣājanya namaste puruṣottama /",
  "SA20bsa034_u:836": "yasya te nābhijānīmaḥ kiṃ tvaṃ niśritya dhyāyasi // iti /",
  "SA20bsa034_u:837": "kathañca punaretatsūtrapadametamevārthaṃ paridīpayati pṛthivyādisaṃjñake vastuni yā pṛthivītyevamādikā nāmasaṃketaprajñaptiḥ sā pṛthivyādisaṃjñetyucyate /",
  "SA20bsa034_u:838": "sā punaḥ saṃjñā pṛthivyādisaṃjñake vastuni samāropikā cāpavādikā ca /",
  "SA20bsa034_u:839": "tanmayasvabhāvavastugrāhikā samāropikā /",
  "SA20bsa034_u:840": "vastumātraparamārthanāśagrāhikā cāpavādikā saṃjñetyucyate /",
  "SA20bsa034_u:841": "sā ca saṃjñāsya vibhūtā bhavati /",
  "SA20bsa034_u:842": "vibhava ucyate prahāṇaṃ tyāgaḥ /",
  "SA20bsa034_u:843": "tasmādāgamato 'pi tathāgatāt paramāptāgamādveditavyaṃ nirabhilāpyasvabhāvāḥ sarvadharmā iti /",
  "SA20bsa034_u:844": "evaṃ nirabhilāpyasvabhāveṣu sarvadharmeṣu kasmādabhilāpaḥ prayujyate tathā hi vinābhilāpena sā nirabhilāpyadharmatā pareṣāṃ vakta mapi na śakyate śrotumapi /",
  "SA20bsa034_u:845": "vacane śravaṇe cāsati sā nirabhilāpyasvabhāvatā jñātumapi na śakyate /",
  "SA20bsa034_u:846": "tasmādabhilāpaḥ prayujyate śravaṇajñānāya /",
  "SA20bsa034_u:847": "tasyā eva tathatāyā evamaparijñātatvādvālānāṃ tannidāno 'ṣṭavidho vikalpaḥ pravartate trivastujanakaḥ /",
  "SA20bsa034_u:848": "sarvasattvabhājanalokānāṃ nirvartakaḥ /",
  "SA20bsa034_u:849": "tadyathā svabhāva vikalpo viśeṣavikalpaḥ piṇḍagrāhavikalpaḥ ahamiti vikalpaḥ mameti vikalpaḥ priyavikalpaḥ apriyavikalpaḥ tadubhayaviparītaśca vikalpaḥ /",
  "SA20bsa034_u:850": "sa punarayamaṣṭavidho vikalpaḥ katameṣāṃ trayāṇāṃ vastūnāṃ janako bhavati /",
  "SA20bsa034_u:851": "yaśca [Dutt_35] svabhāvavikalpo yaśca viśeṣavikalpo yaśca piṇḍagrāhavikalpa itīme trayo vikalpā vikalpaprapañcādhiṣṭhānaṃ vikalpaprapañcālambanaṃ vastu janayanti rūpādisaṃjñakam /",
  "SA20bsa034_u:852": "yadvastvadhiṣṭhāya sa nāmasaṃjñābhilāpaparigṛhīto nāmasaṃjñābhilāpaparibhāvito vikalpaḥ prapañcayan tasminneva vastuni vicaratyanekavidho bahunānāprakāraḥ /",
  "SA20bsa034_u:853": "tatra yañcāhamiti vikalpo yaśca mameti vikalpaḥ itīmau dvau vikalpau satkāyadṛṣṭiśca tadanyasarvadṛṣṭi[-mūlaṃ māna-]mūlamasmimānañca tadanyasarvamānamūlaṃ janayataḥ /",
  "SA20bsa034_u:854": "tatra priyavikalpo 'priyavikalpastadubhayaviparītaśca vikalpo yathāyogaṃ rāgadveṣamohān janayanti /",
  "SA20bsa034_u:855": "evamayamaṣṭavidho vikalpaḥ asya trividhasya vastunaḥ prādurbhāvāya saṃvartate yaduta vikalpādhiṣṭhānasya prapañcavastunaḥ dṛṣṭyasmimānasya rāgadveṣamohānāñca /",
  "SA20bsa034_u:856": "tatra vikalpaprapañcavastvāśrayā satkāyadṛṣṭirasmimānaśca /",
  "SA20bsa034_u:857": "satkāyadṛṣṭyasmimānāśritā rāgadveṣamohāḥ /",
  "SA20bsa034_u:858": "ebhiśca tribhirvastubhiḥ sarvalokānāṃ pravṛttipakṣo niravaśeṣaḥ paridīpito bhavati /",
  "SA20bsa034_u:859": "tatra svabhāvavikalpaḥ katamaḥ /",
  "SA20bsa034_u:860": "rūpādisaṃjñake vastuni rūpamityevamādiryo vikalpaḥ /",
  "SA20bsa034_u:861": "ayamucyate svabhāvavikalpaḥ /",
  "SA20bsa034_u:862": "viśeṣavikalpaḥ katamaḥ /",
  "SA20bsa034_u:863": "tasminneva rūpādisaṃjñake vastuni ayaṃ rūpī ayamarūpī ayaṃ sanidarśano 'yamanidarśana evaṃ sapratigho 'pratighaḥ /",
  "SA20bsa034_u:864_0": "sāsravo 'nāsravaḥ saṃskṛto 'saṃskṛtaḥ kuśalo 'kuśalo vyākṛto 'vyākṛtaḥ atīto 'nāgataḥ",
  "SA20bsa034_u:864_1": "pratyutpanna ityevaṃbhāgīyenāpramāṇena prabhedanayena yā svabhāvavikalpādhiṣṭhānā",
  "SA20bsa034_u:864_2": "tadviśiṣṭārthavikalpanā /",
  "SA20bsa034_u:865": "ayamucyate viśeṣavikalpaḥ /",
  "SA20bsa034_u:866": "piṇḍagrāhavikalpaḥ katamaḥ /",
  "SA20bsa034_u:867_0": "yastasminneva rūpādisaṃjñake vastuni ātmasattva jīvajantusaṃjñāsaṃketopasaṃhitaḥ",
  "SA20bsa034_u:867_1": "piṇḍiteṣu bahuṣu dharmeṣu piṇḍagrāhahetukaḥ pravartate gṛhasenāvanādiṣu bhojanapānayānavastrādiṣu",
  "SA20bsa034_u:867_2": "ca tatsaṃjñāsaṃketopasaṃhitaḥ /",
  "SA20bsa034_u:868": "ayamucyate piṇḍagrāhavikalpaḥ /",
  "SA20bsa034_u:869": "ahamiti mameti ca vikalpaḥ katamaḥ /",
  "SA20bsa034_u:870_0": "yadvastu sāsravaṃ sopādānīyaṃ dīrghakālamātmato vā ātmīyato vā saṃstutamabhiniviṣṭaṃ",
  "SA20bsa034_u:870_1": "paricitaṃ tasmādasaṃgrāha-saṃstavāt svaṃ dṛṣṭisthānīyaṃ vastu pratītyotpadyate vitatho viakalpaḥ /",
  "SA20bsa034_u:871": "ayamucyate ahamiti mameti ca vikalpaḥ /",
  "SA20bsa034_u:872": "[Dutt_36]",
  "SA20bsa034_u:873": "priyavikalpaḥ katamaḥ /",
  "SA20bsa034_u:874": "yaḥ śubha-manāpa-vastvālambano vikalpaḥ /",
  "SA20bsa034_u:875": "apriyavikalpaḥ katamaḥ /",
  "SA20bsa034_u:876": "yo 'śubhāmanāpa-vastvālambano vikalpaḥ /",
  "SA20bsa034_u:877": "priyāpriyobhayaviparīto vikalpaḥ katamaḥ /",
  "SA20bsa034_u:878": "yaḥ śubhāśubha-manāpāmanāpatadubhayavivarjitavastvālambano vikalpaḥ /",
  "SA20bsa034_u:879": "taccaitad dvayaṃ bhavati samāsataḥ vikalpaśca vikalpādhiṣṭhānaṃ vikalpālambanañca vastu /",
  "SA20bsa034_u:880": "taccaitadubhayamanādikālikaṃ cānyonyahetukañca veditavyam /",
  "SA20bsa034_u:881_0": "pūrvako vikalpaḥ pratyutpannasya vikalpālambanasya vastunaḥ prādurbhāvāya pratyutpannaṃ",
  "SA20bsa034_u:881_1": "punarvikalpālambanaṃ vastu prādurbhūtaṃ pratyutpannasya tadālambanasya [vikalpasya]",
  "SA20bsa034_u:881_2": "prādurbhāvāya hetuḥ /",
  "SA20bsa034_u:882": "tatraitarhi vikalpasyāparijñānamāyatyāṃ tadālambanasya vastunaḥ prādurbhāvāya /",
  "SA20bsa034_u:883": "tatsaṃbhāvācca punarniyataṃ tadadhiṣṭhānasyāpi tadāśritasya vikalpasya prādurbhāvo bhavati /",
  "SA20bsa034_u:884": "kathañca punarasya vikalpasya parijñānaṃ bhavati /",
  "SA20bsa034_u:885": "catasṛbhiḥ paryeṣaṇābhiḥ caturvidhena ca yathābhūtaparijñānena /",
  "SA20bsa034_u:886": "catasraḥ paryeṣaṇāḥ katamāḥ /",
  "SA20bsa034_u:887": "nāmaparyeṣaṇā /",
  "SA20bsa034_u:888": "vastuparyeṣaṇā /",
  "SA20bsa034_u:889": "svabhāvaprajñaptiparyeṣaṇā ca /",
  "SA20bsa034_u:890": "viśeṣaprajñaptiparyeṣaṇā ca /",
  "SA20bsa034_u:891": "tatra nāmaparyeṣaṇā yadvodhisattvo nāmni nāmamātraṃ paśyati /",
  "SA20bsa034_u:892": "evaṃ vastuni vastumātradarśanaṃ [vastu]paryeṣaṇā /",
  "SA20bsa034_u:893": "svabhāvaprajñaptau svabhāvaprajñaptimātradarśanaṃ svabhāvaprajñaptiparyeṣaṇā /",
  "SA20bsa034_u:894": "viśeṣaprajñaptau viśeṣaprajñaptimātradarśanaṃ viśeṣaprajñaptiparyeṣaṇā /",
  "SA20bsa034_u:895": "sa nāmavastuno bhinnañca lakṣaṇaṃ paśyatyanuśliṣṭañca /",
  "SA20bsa034_u:896": "nāmavastvanuśleṣasanniśritāṃ ca svabhāvaprajñapti viśeṣaprajñaptiñca [prati]vidhyati /",
  "SA20bsa034_u:897": "catvāri yathābhūtaparijñānāni katamāni /",
  "SA20bsa034_u:898": "nāmaiṣaṇāgataṃ yathābhūtaparijñānaṃ vastveṣaṇāgataṃ svabhāvaprajñaptyeṣaṇāgataṃ viśeṣaprajñaptyeṣaṇāgatañca yathābhūtaparijñānam /",
  "SA20bsa034_u:899": "nāmaiṣaṇāgataṃ yathābhūtaparijñānaṃ katamat /",
  "SA20bsa034_u:900": "sa khalu bodhisattvo nāmni nāmamātratāṃ paryeṣya tannāmaivaṃ yathābhūtaṃ parijānāti itīdaṃ nāma ityarthaṃ vastuni vyavasthāpyate yāvadeva saṃjñārtha dṛṣṭyarthamupacārārtham /",
  "SA20bsa034_u:901": "yadi rūpādisaṃjñake vastuni rūpamiti nāma na vyavasthāpyeta na kañcittadvastu rūpamitmevaṃ saṃjānīyāt /",
  "SA20bsa034_u:902": "[Dutt_37] asaṃjānan samāropato nābhiniveśeta /",
  "SA20bsa034_u:903": "anabhiniveśaṃ nābhilapet /",
  "SA20bsa034_u:904": "iti yadevaṃ yathābhūtaṃ prajānāti /",
  "SA20bsa034_u:905": "idamucyate nāmaiṣaṇāgataṃ yathābhūtaparijñānam /",
  "SA20bsa034_u:906": "vastveṣaṇāgataṃ yathābhūtaparijñānaṃ katamat /",
  "SA20bsa034_u:907": "yataśca bodhisattvo [vastuni] vastumātratāṃ paryeṣya sarvābhilāpaviśliṣṭaṃ nirabhilāpyaṃ tadrūpādisaṃjñakaṃ vastu paśyati /",
  "SA20bsa034_u:908": "idaṃ dvitīyaṃ yathābhūtaparijñānaṃ vastveṣaṇāgatam /",
  "SA20bsa034_u:909_0": "svabhāvaprajñaptyeṣaṇāgataṃ yathābhūtaparijñānaṃ katamat yataśca bodhisattvaḥ rūpādisaṃjñake",
  "SA20bsa034_u:909_1": "vastuni svabhāvaprajñaptau prajñaptimātratāṃ paryeṣya tathā svabhāvaprajñaptyā atatsvabhāvasya",
  "SA20bsa034_u:909_2": "vastunaḥ tatsvabhāvābhāsatāṃ yathābhūtaṃ pratividhyati prajānāti /",
  "SA20bsa034_u:910": "tasya nirmāṇapratibimbapratiśrutkā-pratibhāsodakacandrasvapnamāyopamaṃ tatsvabhāvaṃ paśyataḥ tadābhāsamatanmayam idṃ tṛtīyaṃ yathābhūtaṃ parijñānaṃ sugambhīrārthagocaram /",
  "SA20bsa034_u:911": "viśeṣaprajñaptyeṣaṇāgataṃ yathābhūtaparijñānaṃ katamat /",
  "SA20bsa034_u:912": "yataśca bodhisattvo viśeṣaprajñaptau prajñaptimātratāṃ paryeṣya tasmin rūpādisaṃjñake vastuni viśeṣaprajñaptimadvayārthena paśyati /",
  "SA20bsa034_u:913": "na tadvastu bhāvo nābhāvaḥ /",
  "SA20bsa034_u:914": "abhilāpyenātmanā 'pariniṣpannatvānna bhāvaḥ /",
  "SA20bsa034_u:915": "na punarabhāvo nirabhilāpyenātmanā vyavasthitatvāt /",
  "SA20bsa034_u:916": "evaṃ na rūpī paramārthasatyatayā /",
  "SA20bsa034_u:917": "nārūpī saṃvṛtisatyena tatra rūpopacāratayā /",
  "SA20bsa034_u:918": "yathā bhāvaścābhāvaśca rūpī cārūpī ca /",
  "SA20bsa034_u:919": "tathā sanidarśanānidarśanādayo viśeṣaprajñaptiparyāyāḥ sarve 'nena nayenaivaṃ veditavyāḥ /",
  "SA20bsa034_u:920": "iti yadetāṃ viśeṣaprajñaptimevamadvayārthena yathābhūtaṃ prajānāti /",
  "SA20bsa034_u:921": "idamucyate viśeṣaprajñaptyeṣaṇāgataṃ yathābhūtaparijñānam /",
  "SA20bsa034_u:922": "tatra yo 'sāvaṣṭavidho mithyāvikalpo bālānāṃ trivastujanako lokanirvartakaḥ so 'sya caturvidhasya yathābhūtaparijñānasya vaikalyādasamavadhānātpravartate /",
  "SA20bsa034_u:923": "tasmācca punarmithyāvikalpātsaṃkleśaḥ /",
  "SA20bsa034_u:924": "saṃkleśātsaṃsārasaṃsṛtiḥ saṃsārasaṃsṛteḥ saṃsārānugataṃ jātijarāvyādhimaraṇādikaṃ duḥkhaṃ pravartate /",
  "SA20bsa034_u:925_0": "yadā ca bodhisattvena caturvidhaṃ yathābhūtaparijñānaṃ niśritya so 'ṣṭavidho vikalpaḥ",
  "SA20bsa034_u:925_1": "parijñāto bhavati dṛṣṭe dharme tasya samyak parijñānādāyatyāṃ tadadhiṣṭhānasya tadālambanasya",
  "SA20bsa034_u:925_2": "prapañcapatitasya [Dutt_38] vastunaḥ prādurbhāvo na bhavati /",
  "SA20bsa034_u:926": "tasyānudayādaprādurbhāvāttadālambanasyāpi vikalpasyāyatyāṃ prādurbhāvo na bhavati /",
  "SA20bsa034_u:927": "evaṃ tasya savastukasya vikalpasya nirodho yaḥ sa sarvaprapañcanirodho veditavyaḥ /",
  "SA20bsa034_u:928": "evañca prapañcanirodho bodhisattvasya mahāyānaparinirvāṇamiti veditavyam /",
  "SA20bsa034_u:929": "dṛṣṭe ca dharme tasya śreṣṭhatattvārtha gocarajñānasya viśuddhatvāt sarvatra vaśitāprāpti labhate sa bodhisattvaḥ /",
  "SA20bsa034_u:930": "yaduta nirmāṇe 'pi vicitre nairmāṇikyā ṛddhyā /",
  "SA20bsa034_u:931": "pariṇāme ca vicitre pāriṇāmikyā ṛddhyā /",
  "SA20bsa034_u:932": "sarvajñeyasya ca jñāne yāvadabhipretaṃ cāvasthāne /",
  "SA20bsa034_u:933": "kāmakārataśca vinopakramaṃ cyutau /",
  "SA20bsa034_u:934": "sa evaṃ vaśitāprāptaḥ sarvasattvaśreṣṭho bhavati niruttaraḥ /",
  "SA20bsa034_u:935": "evañca sarvatra vaśinastasya bodhisattvasya uttamāḥ pañcānuśaṃsā veditavyāḥ /",
  "SA20bsa034_u:936": "paramāṃ cittaśāntimanuprāpto bhavati vihārapraśāntatayā na kleśapraśāntatayā /",
  "SA20bsa034_u:937": "sarvavidyāsthāneṣu cāsyāvyāhataṃ pariśuddhaṃ paryavadātaṃ jñānadarśanaṃ pravartate /",
  "SA20bsa034_u:938": "akhinnaśca bhavati sattvānāmarthe saṃsārasaṃsṛtyā /",
  "SA20bsa034_u:939": "tathāgatānāñca sarvasandhāyavacanānyanupraviśati /",
  "SA20bsa034_u:940": "na ca mahāyānādhimukteḥ saṃhāryo bhavatyaparapratyayatayā /",
  "SA20bsa034_u:941": "asya khalu pañcavidhasyānuśaṃsasya pañcavidhameva karma veditavyam /",
  "SA20bsa034_u:942": "paramo dṛṣṭadharmasukhavihāro bodhisattvasya bodhāya prayoganiryātasya kāyikacaitasikasya vyāyāmaklamasya nāśāya cittaśānteranuśaṃsasyaitatkarma veditavyam /",
  "SA20bsa034_u:943": "sarvabuddhadharmāṇāṃ paripāko bodhisattvasya sarvavidyāsthāneṣvavyāhatajñānatāyā anuśaṃsasyai tatkarma veditavyam /",
  "SA20bsa034_u:944": "sattvaparipāko bodhisattvasya saṃsārākheditāyā anuśaṃsasyaitatkarma veditavyam /",
  "SA20bsa034_u:945_0": "vineyānāmut pannotpannānāṃ saṃśayānāṃ prativinodanaṃ dharmanetryāśca dīrghakālaṃ",
  "SA20bsa034_u:945_1": "parikarṣaṇaṃ sandhāraṇaṃ saddharmapratirūpakāṇāṃ śāsanāntardhāyakānāṃ parijñānaprakāśanāpakarṣaṇatayā",
  "SA20bsa034_u:945_2": "sarvasandhāyavacanapraveśānuśaṃsasyaitatkarma veditavyam /",
  "SA20bsa034_u:946": "sarvaparapravādinigraho dṛḍhavīryatā ca prāṇidhānāccācyutiḥ asaṃhāryatā 'parapratyayatvānuśaṃsasyaitatkarma veditavyam /",
  "SA20bsa034_u:947": "evaṃ hi bodhisattvasya yāvat kiñcidbodhisattvakaraṇīyaṃ tatsarvamebhiḥ pañcabhiranuśaṃsakarmabhiḥ parigṛhītaṃ bhavati /",
  "SA20bsa034_u:948": "tatpunaḥ karaṇīyaṃ katamat /",
  "SA20bsa034_u:949": "asaṃkliṣṭañca ātmasukhaṃ buddhadharmaparipākaḥ sattvaparipākaḥ saddharmasya dhāraṇam acalapraṇidhānasyottaptavīryasya paravādavinigrahaśca /",
  "SA20bsa034_u:950": "[Dutt_39]",
  "SA20bsa034_u:951": "tatra caturṇā tattvārthānāṃ prathamau dvau hīnau /",
  "SA20bsa034_u:952": "tṛtīyo madhyamaḥ /",
  "SA20bsa034_u:953": "caturtha uttamo veditavyaḥ /",
  "SA20bsa034_u:954": "bodhisattvabhūmāvādhāre yogasthāne caturthaṃ tattvārthapaṭalam //",
  "SA20bsa034_u:955": "[Dutt_40]",
  "SA20bsa034_u:956": "Prabhāvapaṭalam (Chapter 1.5)",
  "SA20bsa034_u:957": "tatra prabhāvo bodhisattvānāṃ katamaḥ /",
  "SA20bsa034_u:958": "samāsataḥ samādhivaśitāprāptasya samādhivaśitāsanniśrayeṇocchāmātrāt sarvārthasamṛddhiḥ karmaṇyacittasya suparibhāvitacittasyāryaḥ prabhāva ityucyate /",
  "SA20bsa034_u:959": "dharmāṇāñca yā mahāphalatā mahānuśaṃsatā sā teṣāṃ prabhāva ityucyate /",
  "SA20bsa034_u:960": "pūrvaṃ mahāpuṇyasaṃbhāropacayād buddhānāṃ bodhisattvānāṃ ca sahajā āścaryādbhutadharmatā /",
  "SA20bsa034_u:961": "ayamapi teṣāṃ sahajo 'paraḥ prabhāvo veditavyaḥ /",
  "SA20bsa034_u:962": "sa khalveṣa prakārabhedena buddhabodhisattvānāṃ pañcavidho bhavati /",
  "SA20bsa034_u:963": "abhijñāprabhāvo dharmaprabhāvaḥ sahajaśca prabhāvaḥ sādhāraṇaśca śrāvaka pratyekabudvairasādhāraṇaśca taiḥ /",
  "SA20bsa034_u:964": "tatra ṣaḍbhijñāḥ - ṛddhiviṣayo divyaṃ śrotraṃcetasaḥ paryāyaḥ pūrvanivāsānusmṛtiścyutyupapādadarśanamāsravakṣayajñānasākṣātkriyā ca abhijñāprabhāva ityucyate /",
  "SA20bsa034_u:965": "tatra ṣaṭpāramitāḥ-dānaṃ śīlaṃ kṣāntirvīryaṃ dhyānaṃ prajñā ca dharmā ityucyante /",
  "SA20bsa034_u:966": "teṣāṃ dharmāṇāṃ yo 'nubhāvaḥ sa dharmaprabhāva ityucyate /",
  "SA20bsa034_u:967": "tatra ṛddhiḥ katamā /",
  "SA20bsa034_u:968": "samāsato dvividhā /",
  "SA20bsa034_u:969": "pāriṇāmikī nairmāṇikī ca /",
  "SA20bsa034_u:970": "sā punardvidhāpyanekavidhā prakārabhedataḥ /",
  "SA20bsa034_u:971": "tatra pāriṇāmikyā ṛddheḥ prakāraprabhedaḥ katamaḥ /",
  "SA20bsa034_u:972_0": "tadyathā kampanaṃ jvalanaṃ spharaṇaṃ vidarśanamanyathībhāvakaraṇaṃ gamanāgamanaṃ",
  "SA20bsa034_u:972_1": "saṃkṣepaḥ prathanaṃ sarvarūpakāyapraveśanaṃ sabhāgatopasaṃkrāntirāvirbhāvastirobhāvaḥ",
  "SA20bsa034_u:972_2": "vaśitvakaraṇaṃ pararddhayabhibhavanaṃ pratibhānadānaṃ [Dutt_41] smṛtidānaṃ sukhadānaṃ",
  "SA20bsa034_u:972_3": "raśmipramokṣaśca ityevaṃbhāgīyā ṛddhi pāriṇāmikītyucyate /",
  "SA20bsa034_u:973": "tatra kampanam /",
  "SA20bsa034_u:974": "iha tathāgataḥ samādhivaśitāprāpto vā karmaṇyacitto vā bodhisattvo vihāramapi kampayati /",
  "SA20bsa034_u:975_0": "gṛhamapi grāmanagarakṣetramapi narakalokamapi tiryaglokamapi pretalokamapi manuṣyalokamapi",
  "SA20bsa034_u:975_1": "devalokamapi cāturdvīpakamapi sāhasrikamapi lokadhātuṃ dvisāhasrikamapi trisāhasramahāsāhasramapi",
  "SA20bsa034_u:975_2": "lokadhātuṃ trisāhasraśatamapi sahasramapi śatasahasramapi yāvadaprameyānasaṃkhyeyān",
  "SA20bsa034_u:975_3": "trisāhasramahāsāhasrān lokadhātūn kampayati /",
  "SA20bsa034_u:976": "tatra jvalanam /",
  "SA20bsa034_u:977": "ūrdhva kāyāt prajvalati /",
  "SA20bsa034_u:978": "adhaḥkāyācchītalā vāridhārāḥ syandante /",
  "SA20bsa034_u:979": "adhaḥkāyāt prajvalati /",
  "SA20bsa034_u:980": "uparimāt kāyācchītalā vāridhārāḥ syandante /",
  "SA20bsa034_u:981": "tejodhātumapi samāpadyate /",
  "SA20bsa034_u:982": "sarvakāyena prajvalati /",
  "SA20bsa034_u:983": "sarvakāyena prajvalitasya vividhā arciṣaḥ kāyānnirgacchanti nīlapītalohitāvadātamāñjiṣṭhāḥ sphaṭikavarṇāḥ /",
  "SA20bsa034_u:984": "tatra spharaṇam /",
  "SA20bsa034_u:985": "yathāpi tadgṛhamapyābhayā spharati vihāramapi pūrvavadyāvadaprameyānasaṃkhyām lokadhātūnābhayā spharati pūrvavattadyathā kampane /",
  "SA20bsa034_u:986": "tatra vidarśanam /",
  "SA20bsa034_u:987_0": "yathā sukhopaniṣaṇṇādyāgatāyāḥ śramaṇabrāhmaṇaśrāvakabodhisattvadevanāgayakṣagandharvāsuragaruḍakinnaramahoragāyāḥ",
  "SA20bsa034_u:987_1": "pariṣadaḥ tathāgato vā bodhisattvo vā apāyānapi vidarśayatyadhaḥ /",
  "SA20bsa034_u:988": "devamanuṣyānapi vidarśayatyūrdhvam /",
  "SA20bsa034_u:989": "tadanyāni ca buddhakṣetrāṇi vidarśayati /",
  "SA20bsa034_u:990_0": "teṣu ca buddhabodhisattvān yāvadgaṅgānadībālukāsamānyapi buddhakṣetrāṇyatikramya",
  "SA20bsa034_u:990_1": "yena nāmnā saṃśabditaṃ bhavati buddhakṣetraṃ tatra ca buddhakṣetre yannāmako bhavati",
  "SA20bsa034_u:990_2": "tathāgataḥ tacca buddhakṣetraṃ darśayati tañca tathāgatam /",
  "SA20bsa034_u:991": "tacca nāma vyapadiśati tasya buddhakṣetrasya tathāgatasya ca /",
  "SA20bsa034_u:992": "tato 'pyarvāgvidarśaṃyati vyapadiśati tato 'pi pareṇa yatkāmaṃ yāvatkāmam /",
  "SA20bsa034_u:993": "[Dutt_42]",
  "SA20bsa034_u:994": "tatrānyathībhāvakaraṇam /",
  "SA20bsa034_u:995": "sa cet pṛthivīmapo 'dhimucyate tattathaiva bhavati nānyathā /",
  "SA20bsa034_u:996": "tejo vāyumadhimucyate tadapi tathaiva bhavati nānyathā /",
  "SA20bsa034_u:997": "sa cedapaḥ pṛthivīmadhimucyate /",
  "SA20bsa034_u:998": "sa cettejaḥ pṛthivīmadhimucyate /",
  "SA20bsa034_u:999": "apo vāyumadhimucyate /",
  "SA20bsa034_u:1000": "sa cedvāyu pṛthivīmadhimucyate /",
  "SA20bsa034_u:1001": "apastejo 'dhimucyate /",
  "SA20bsa034_u:1002": "sarvaṃ tattathaiva bhavati nānyathā /",
  "SA20bsa034_u:1003": "yathā mahābhūteṣvanyonyapariṇāme nānyathībhāvakriyā evaṃ rūpagandharasaspraṣṭavyeṣu veditavyam /",
  "SA20bsa034_u:1004": "sa cettṛṇaparṇagomayamṛttikādīni dravyāṇi bhojanapānayānavastrālaṅkārabhāṇḍopaskaragandhamālyavilopanamadhimucyate /",
  "SA20bsa034_u:1005": "pāṣāṇaśarkarakapālādīni ca maṇimuktāvaidūryaśaṅkhaśilāpravāḍamadhimucyate /",
  "SA20bsa034_u:1006": "himavantaṃ vā parvatarājamādiṃ kṛtvā sarvaparvatān suvarṇaṃmadhimucyate /",
  "SA20bsa034_u:1007": "tadapi sarvaṃ tathaiva bhavati nānyathā /",
  "SA20bsa034_u:1008": "tathā suvarṇānāṃ sattvānāṃ durvarṇatāmadhimucyate /",
  "SA20bsa034_u:1009": "durvarṇānāṃ suvarṇatām /",
  "SA20bsa034_u:1010": "tadubhayavivarjitānāṃ suvarṇatāṃ vā durvarṇatāṃ vā tadubhayaṃ vā /",
  "SA20bsa034_u:1011": "yathā suvarṇadurvarṇatāmevaṃ vyaṅgāvyaṅgatāṃ kṛśa sthūlatāmityevamādi yatkiñcidanyathā satsvalakṣaṇataḥ śakyarūpañcā [nyathā] 'dhimucyate /",
  "SA20bsa034_u:1012": "tatsarvaṃ tathā bhavati yathā 'dhimucyate /",
  "SA20bsa034_u:1013": "tatra gamanāgamanam /",
  "SA20bsa034_u:1014_0": "tiraḥ kuḍyaṃ tiraḥ śailaṃ tiraḥ prākāramasajyamānena kāyena gacchati vistareṇa yāvadbrahmalokamupasaṃkrāmati",
  "SA20bsa034_u:1014_1": "pratyāgacchati ca yāvadakaniṣṭhādūrdhvaṃ tiryagvā punaryāvadaprameyānasaṃkhyeyāṃstrisāhasramahāsāhasrān",
  "SA20bsa034_u:1014_2": "lokadhātūn gacchati āgacchati ca kāyena vā audārikeṇa cāturmahābhautikena /",
  "SA20bsa034_u:1015": "dūraṃ cāsannamadhimucya manaḥsadṛśena vā javena gacchati cāgacchati ca /",
  "SA20bsa034_u:1016": "tatra saṃkṣepaprathanam /",
  "SA20bsa034_u:1017": "himavantamapi parvatarājaṃ paramāṇumātramabhisaṃkṣipati /",
  "SA20bsa034_u:1018": "paramāṇumapi hima vantaṃ parvatarājaṃ pratānayati /",
  "SA20bsa034_u:1019": "[Dutt_43]",
  "SA20bsa034_u:1020": "tatra sarvarūpakāyapraveśanam /",
  "SA20bsa034_u:1021": "mahatyā vicitrāyāḥ pariṣadaḥ purastāt sa grāmanigamatṛṇavana[-bhūmi-]parvataṃ rūpakāyamātmakāye praveśayati /",
  "SA20bsa034_u:1022": "sā ca sarvā pariṣattasminneva kāye praviṣṭamātmānaṃ saṃjānīte /",
  "SA20bsa034_u:1023": "tatra sabhāgatopasaṃkrāntiḥ /",
  "SA20bsa034_u:1024": "kṣatriyapariṣada mupasaṃkrāmati /",
  "SA20bsa034_u:1025": "upasaṃkrāntasya yādṛśī teṣāṃ varṇapuṣkalatā bhavati tādṛśī tasya /",
  "SA20bsa034_u:1026": "yādṛśa ārohapariṇāhastādṛśastasya bhavati /",
  "SA20bsa034_u:1027": "yādṛśī svaraguptisteṣāṃ tādṛśī tasya bhavati /",
  "SA20bsa034_u:1028": "yañca te 'rthaṃ mantrayante tamasāvarthaṃ mantrayate /",
  "SA20bsa034_u:1029": "yamapi te 'rthaṃ na mantrayante tamapi so 'rthaṃ na mantrayate /",
  "SA20bsa034_u:1030": "uttaraṃ caitānānudhārmyā kathayā saṃdarśayitvā samādāpayitvā samuttejayitvā saṃpraharṣayitvā 'ntarddhīyate /",
  "SA20bsa034_u:1031": "antarhitañcainaṃ na prajānanti ko 'nveṣo 'ntarhito devo vā manuṣyo veti /",
  "SA20bsa034_u:1032_0": "yathā kṣatriyapariṣadamevaṃ brāhmaṇagṛhapatiśramaṇapariṣadaṃ cāturmahārājakāyikān",
  "SA20bsa034_u:1032_1": "devān trayastriṃśān yāmāṃstuṣitānnirmāṇaratīnparanirmitavaśavartino devānevaṃ brahmakāyikān",
  "SA20bsa034_u:1032_2": "brahmapurohitānmahābrahmaṇaḥ parīttābhānapramāṇābhānābhāsvarān parīttaśubhānapramāṇaśubhān",
  "SA20bsa034_u:1032_3": "śubhakṛssnān anabhrakān puṇyaprasavān bṛhatphalānasaṃjñisattvān abṛhān atapān sudṛśān",
  "SA20bsa034_u:1032_4": "sudarśanānakaniṣṭhān /",
  "SA20bsa034_u:1033": "tatrāvirbhāvatirobhāvaḥ /",
  "SA20bsa034_u:1034": "mahatyā pariṣadaḥ purastācchatakṛtvaḥ sahasrakṛtvaḥ ato vā pareṇāntardhīyate /",
  "SA20bsa034_u:1035": "punaśca tathaivātmabhāva mupadarśayatyāviṣkaroti /",
  "SA20bsa034_u:1036": "tatra vaśitvakaraṇam /",
  "SA20bsa034_u:1037": "yāvān kaścit sattvadhātuḥ taṃ sarva gamanāgamanasthānādyāsu kriyāsu saṃvartayati /",
  "SA20bsa034_u:1038": "sa cedasyai vaṃ bhavati gacchatu gacchati /",
  "SA20bsa034_u:1039": "tiṣṭhatu tiṣṭhati /",
  "SA20bsa034_u:1040": "āgacchatvāgacchati /",
  "SA20bsa034_u:1041": "bhāṣatāṃ bhāṣate /",
  "SA20bsa034_u:1042": "tatra pararddhyabhibhavaḥ /",
  "SA20bsa034_u:1043": "tathāgatastadanyeṣāṃ sarvarddhimatāmṛdhyabhisaṃskāramabhibhūya yathākāmaṃ sarvaṃ saṃpādayati /",
  "SA20bsa034_u:1044": "niṣṭhāgato bodhisattva ekajātipratibaddhaśca caramabhaviko vā tathāgataṃ sthāpayitvā tulyajātīyañca bodhisattvaṃ tadanyeṣāṃ [Dutt_44] sarveṣāmṛddhyabhisaṃskāramabhibhavati /",
  "SA20bsa034_u:1045": "tadanye bodhisattvā utkṛṣṭatarabhūmipraviṣṭāṃstulyajātīyāṃśca bodhisattvān sthāpayitvā tadanyeṣāṃ sarvarddhimatāmṛddhyabhisaṃskāramabhibhavanti /",
  "SA20bsa034_u:1046": "tatra pratibhānadānam /",
  "SA20bsa034_u:1047": "pratibhā[na]dāne paryādatte pratibhānamupasaṃharati /",
  "SA20bsa034_u:1048": "tatra smṛtidānam /",
  "SA20bsa034_u:1049": "dharmeṣu smṛtau pramuṣitāyāṃ smṛtimupasaṃharati /",
  "SA20bsa034_u:1050": "tatra sukhadānam /",
  "SA20bsa034_u:1051": "ye 'sya bhāṣamāṇasya dharmaṃ śṛṇvanti teṣāṃ tādṛśaṃ kāyikaṃ caitasikamanugrahamupasaṃharati pratiprasrabdhi sukham /",
  "SA20bsa034_u:1052": "yena te vigatanivaraṇā dharmaṃ śrṛṇvanti /",
  "SA20bsa034_u:1053": "tacca tāvatkālikayogena na tvatyantam dhātuvaiṣamikāṃścaupakramikānamanuṣyābhisṛṣṭāṃścopasargān vyupaśamayati /",
  "SA20bsa034_u:1054_0": "tatra raśmipramokṣaḥ bodhisattvo vā tathāgato vā ṛddhyātadrūpān raśmīn kāyatpramuñcati",
  "SA20bsa034_u:1054_1": "ya ekatyā daśasu dikṣvaprameyāsaṃkhyeyeṣu lokadhātuṣu gatvā nārakāṇāṃ sattvānāṃ nārakāṇi",
  "SA20bsa034_u:1054_2": "duḥkhāni pratiprasrambhayati /",
  "SA20bsa034_u:1055": "ekatyā devalokasthānudārān devanāgayakṣagandharvāsuragaruḍakinnaramahoragān svabhavanasthān gatvā ihāgamanāya saṃcodayati /",
  "SA20bsa034_u:1056": "tathā tadanyalokadhātusthitān bodhisattvānihāgamanāya saṃcodayati daśasu dikṣvaprameyāsaṃkhyeyeṣu lokadhātuṣu /",
  "SA20bsa034_u:1057": "samāsatasthāgataḥ aprameyairasaṃkhyeyairnānāprakārai raśmibhirapramāṇānāṃ sattvānāṃ vicitramaprameyamasaṃkhyeyamarthaṃ karoti /",
  "SA20bsa034_u:1058": "te punarete sarve pāriṇāmikyā ṛddhyāḥ prakārā ekaikaśaḥ prabhidyamānā aprameyā asaṃkhyeyā veditavyāḥ /",
  "SA20bsa034_u:1059": "anyathā prakṛtyā vidyamānasya vastunastadanyathāvikārāpādanatā pariṇāma ityucyate /",
  "SA20bsa034_u:1060": "tasmādeṣā pāriṇāmikī ṛddhirityucyate /",
  "SA20bsa034_u:1061": "tatra nairmāṇikī ṛddhiḥ katamā /",
  "SA20bsa034_u:1062": "samāsato nirvastukaṃ nirmāṇam /",
  "SA20bsa034_u:1063": "nirmāṇacittena yathākāmamabhisaṃskṛtaṃ smṛddhyatīyaṃ nairmāṇikī ṛddhirityucyate /",
  "SA20bsa034_u:1064": "sā cānekavidhā /",
  "SA20bsa034_u:1065": "kāyanirmāṇaṃ vāḍnirmāṇaṃ viṣayanirmāṇañca /",
  "SA20bsa034_u:1066": "tatpunaḥ kāyanirmāṇamātmano vā sadṛśaṃ visadṛśaṃ vā parasya vā sadṛśaṃ visadṛśaṃ vā nirmimīte /",
  "SA20bsa034_u:1067": "tatpunaḥ kāyanirmāṇamātmanastu pareṣāñca sadṛśāsadṛśam /",
  "SA20bsa034_u:1068": "indriyasabhāgamindriyādhiṣṭhānaṃ nirmimīte na tvindriyam /",
  "SA20bsa034_u:1069": "viṣayasadṛśamapi nirmāṇaṃ [Dutt_45] nirmimīte /",
  "SA20bsa034_u:1070": "tadyathā bhojanapānādi maṇimuktāvaidūryādi ca yatkiñcidrūpagandharasaspraṣṭavyasaṃgṛhītaṃ bāhyamupakaraṇaṃ tatsadṛśaṃ tadvinirmuktaṃ sarvaṃ yathākāmaṃ nirmimīte /",
  "SA20bsa034_u:1071_0": "tatpunarātmasabhāgamanekavidhaṃ bahu nānāprakāraṃ devanāga[yakṣā]suragaruḍakinnaramahoragavarṇa",
  "SA20bsa034_u:1071_1": "manuṣyavarṇa tiryakpretanārakavarṇaṃ śrāvakavarṇaṃ pratyekabuddhavarṇaṃ bodhisattvavarṇaṃ tathāgatavarṇam /",
  "SA20bsa034_u:1072": "sa yadi tādṛśa eva bodhisattvo bhavati tādṛśameva nirmimīte /",
  "SA20bsa034_u:1073": "ātmasabhāgamasya tannirmāṇaṃ bhavati /",
  "SA20bsa034_u:1074": "anyathā tu visabhāgaṃ bhavati nirmāṇamātmanaḥ /",
  "SA20bsa034_u:1075": "sa cetparaṃ devabhūtaṃ tatsādṛśyena nirmimīte parasadṛśamasya tannirmāṇaṃ bhavati /",
  "SA20bsa034_u:1076": "sacedvaisādṛśyena nirmimīte paravisabhāgaṃ bhavati /",
  "SA20bsa034_u:1077": "yathā devabhūtamevaṃ yāvattathāgatabhūtaṃ veditavyam /",
  "SA20bsa034_u:1078": "tatra prabhūtakāyanirmāṇaṃ katamat /",
  "SA20bsa034_u:1079": "iha tathāgato vā bodhisattvo vā daśasu dikṣvaprameyāsaṃkhyeyeṣu lokadhātuṣu sakṛdaprameyāsaṃkhyeyānāṃ sattvānām arthaṃ karoti tairvicitravarṇanirmitaiḥ /",
  "SA20bsa034_u:1080": "kiñcicca nirmāṇamadhitiṣṭhati yaduparate 'pi bodhisattve tathāgete vā 'nuvartata eva /",
  "SA20bsa034_u:1081": "kiñcinnirmāṇaṃ buddhabodhisattvānāṃ kevalaṃ sattvānāṃ vidarśanāya māyopamaṃ bhavati /",
  "SA20bsa034_u:1082": "kiñcitpunarbhūtaṃ bhojanapānayānavastrādimaṇimuktāvaidūryaśaṃkhaśīlāpravāḍādi ca nirmitaṃ bhavati /",
  "SA20bsa034_u:1083": "tathaiva nānyathā /",
  "SA20bsa034_u:1084": "yena vittopakaraṇonaiva vittopakaraṇakāryaṃ kriyate /",
  "SA20bsa034_u:1085": "idantāvat kāyanirmāṇaṃ viṣayanirmāṇaṃ ca /",
  "SA20bsa034_u:1086": "vāṅnirmāṇaṃ punarasti susvaratāyuktam /",
  "SA20bsa034_u:1087": "asti viśadasvarānvitaṃ svasambaddhaṃ parasambaddhamasambaddhaṃ dharmadeśanāsaṃgṛhītaṃ pramattasaṃcodanā-saṃgṛhītañca /",
  "SA20bsa034_u:1088": "tatra susvaratā /",
  "SA20bsa034_u:1089": "buddhabodhisattvānāṃ nirmito vāgvyāhāro gambhīro bhavati megharavaḥ kalaviṅkamanojñasvarasadṛśo hṛdayaṃgamaḥ gremaṇīyaḥ /",
  "SA20bsa034_u:1090": "paurī ca sā vāṅnirmitā bhavati valguvispaṣṭā vijñeyā śravaṇīyā apratikūlā aniśritā aparyantā /",
  "SA20bsa034_u:1091": "tatra viśadasvaratā /",
  "SA20bsa034_u:1092_0": "ākāṃkṣamāṇaḥ tathāgato vā bodhisattvo vā vicitrāṃ devanāgayakṣāsura garuḍakinnaramahoragaśrāvakabodhisattvapariṣadaṃ",
  "SA20bsa034_u:1092_1": "[Dutt_46] sanniṣaṇṇāṃ sannipatitāṃ yāvadyojanaśatapariṣanmaṇḍalaparyantāṃ sarvāṃ",
  "SA20bsa034_u:1092_2": "svareṇa suparipūrṇena vijñāpayati ye 'pi dūre ya 'pyantike niṣaṇṇāḥ /",
  "SA20bsa034_u:1093": "ākāṃkṣamāṇaḥ sāhasrikacūḍikalokadhātun svareṇa vijñāpayati /",
  "SA20bsa034_u:1094": "dvisāhasraṃ vā trisāhasraṃ vā yāvaddaśasu dikṣvaprameyāsaṃkhyeyān lokadhātūn svareṇa vijñāpayati /",
  "SA20bsa034_u:1095": "tasmācca ghoṣādanekaprakārā sattvānāṃ dharmadeśanā niścarati /",
  "SA20bsa034_u:1096": "yā sattvānāmarthāya saṃvartate /",
  "SA20bsa034_u:1097": "tatra svasambaddhaṃ vāṅnirmāṇaṃ yatsvayameva nirmitayā vācā dharmaṃ vā deśayati pramattaṃ vā saṃcodayati /",
  "SA20bsa034_u:1098": "parasaṃbaddhaṃ punaryat paranirmitayā vācā dharmaṃ vā deśayati pramattaṃ vā saṃcodayati /",
  "SA20bsa034_u:1099": "tatrāsambaddhaṃ vāṅnirmāṇaṃ yadākāśāt vāṅniścarati nirmitādvā na sattvasantānāt /",
  "SA20bsa034_u:1100": "tatra dharmadeśanānirmāṇaṃ yat tatra tatra sammūḍhānāṃ yuktisaṃdarśanārtham /",
  "SA20bsa034_u:1101": "tatra codanānirmāṇaṃ yadasammūḍhānāṃ pratilabdhaprasādānāṃ pramattānāṃ pramāde hrīsaṃjananāya apramāde ca samādāpanāya /",
  "SA20bsa034_u:1102": "tadetadanekavidhaṃ nirmāṇam /",
  "SA20bsa034_u:1103": "samāsataḥ kāyanirmāṇaṃ vāṅnirmāṇaṃ viṣaya nirmāṇañca veditavyam /",
  "SA20bsa034_u:1104": "itīyaṃ nairmāṇikī ṛddhiḥ /",
  "SA20bsa034_u:1105": "eṣāpi caikaikaprakārabhedenāprameyā cāsaṃkhyeyā ca veditavyā /",
  "SA20bsa034_u:1106": "sā punareṣā dvividhāpi ṛddhirbuddhabodhisattvānāṃ samāsato dve kārye niṣpādayati /",
  "SA20bsa034_u:1107": "āvarjayitvā vā ṛddhiprātihāryeṇa sattvān buddhaśāsane 'vatārayati anugrahaṃ vā anekavidhaṃ bahu nānāprakāraṃ duḥkhitānāṃ sattvānāmupasaṃharati /",
  "SA20bsa034_u:1108": "tatra pūrvenivāsajñānaṃ buddhabodhisattvānāṃ katamat /",
  "SA20bsa034_u:1109_0": "iha tathāgato vā bodhisattvo vā ātmanaivātmanastāvatpūrvanivāsaṃ samanusmarati amukā",
  "SA20bsa034_u:1109_1": "nāma te sattvā yatrāhamabhūvamevannāmeti vistareṇa yathāsūtraṃ sattvakāyadikaṃ sarvamanusmarati /",
  "SA20bsa034_u:1110": "yathā cātmanātmanaḥ samanusmarati tathā pareṣāmapi anusmārayati /",
  "SA20bsa034_u:1111": "svayameva ca pareṣāmanusmarati /",
  "SA20bsa034_u:1112": "ye 'pi te sattvakāyāḥ pūrvānte yannivāsāstānapyātmanā [Dutt_47] smarati pareṣāṃ smārayati amukā nāma te sattvā yatrāhamabhūvamevaṃnāmeti vistareṇa /",
  "SA20bsa034_u:1113": "teṣāmapi sattvānāṃ tathaiva sarvaṃ pūrvenivāsamanusmarati yathaivātmano dṛṣṭadharme /",
  "SA20bsa034_u:1114": "sūkṣmamapi samanusmarati yatkiñcidalpaṃ vā prabhūtaṃ vā pūrvaceṣṭitaṃ pūrvameva cetayitvā apramuṣitam /",
  "SA20bsa034_u:1115": "nirantaramapi samanusmarati /",
  "SA20bsa034_u:1116": "kṣaṇaṃ nairantaryayogenāvicchinnaṃ yayaivānupūrvyā kṛtamitamapyanusmarati /",
  "SA20bsa034_u:1117": "yasya kalpagaṇanāyogena śakyā saṃkhyāṃ kartum aprameyāsaṃkhyeyamapyanusmarati /",
  "SA20bsa034_u:1118": "yasya kalpagaṇanāyogenāśakyā saṃkhyāṃ kartum avyāhatamasya samāsataḥ pūrvenivāsajñānaṃ pravartate yatreṣṭaṃ yatheṣṭaṃ yāvadiṣṭam /",
  "SA20bsa034_u:1119": "evaṃrūpo bodhisattvasya tathāgatasya ca pūrvenivāsasaṃgṛhītaḥ prabhāvaḥ /",
  "SA20bsa034_u:1120_0": "sa tena pūrvenivāsānusmṛtijñānena jātakān pūrvān bodhisattvacaryāṃ sattvānāṃ buddhe",
  "SA20bsa034_u:1120_1": "bhagavati prasādajananārthaṃ gauravotpādanārthaṃ ca vicitrānanekaprakārān prakāśayati",
  "SA20bsa034_u:1120_2": "itivṛttakāṃśca pūrvayogapratisaṃyuktān sattvānāṃ karmaphalavipākamārabhya /",
  "SA20bsa034_u:1121": "śāśvatadṛṣṭikānāṃ ca sattvānāṃ śāśvatadṛṣṭiṃ nāśayati tadyathā pūrvāntakalpakānāṃ śāśvatavādināmekatya-śāśvatikānāṃ vā /",
  "SA20bsa034_u:1122": "divyaṃ śrotrajñānaṃ buddhabodhisattvānāṃ katamat /",
  "SA20bsa034_u:1123": "iha tathāgato vā bodhisattvo vā divyena śrotreṇa divyān mānuṣyakān śabdānāryānapyanāryānapi ghanānapyaṇukānapi vyaktānapyavktānapi nirmitānapyanirmitānapi dūrāntikasthān śṛṇoti /",
  "SA20bsa034_u:1124": "tatra divyāḥ śabdāḥ ūrdhvaṃ yāvadakaniṣṭhabhavanopapannānāṃ sattvānām /",
  "SA20bsa034_u:1125": "sa cetpareṇābhogaṃ na karoti atha karoti tato 'pi pareṇānyeṣūrdhvaṃ lokadhātuṣu śṛṇoti /",
  "SA20bsa034_u:1126": "tatra mānuṣyakāḥ śabdāḥ /",
  "SA20bsa034_u:1127": "tiryak sarvacāturdvīpakopapannānāṃ sattvānām /",
  "SA20bsa034_u:1128": "tatrāryāḥ śabdāḥ /",
  "SA20bsa034_u:1129": "ye buddhānāṃ buddhaśrāvakānāṃ ca bodhisattvānāṃ pratyekabuddhānāñca /",
  "SA20bsa034_u:1130": "teṣāṃ vā 'ntikācchrutvānuśrāvayatāṃ tadanyeṣāṃ sattvānām /",
  "SA20bsa034_u:1131": "tadyathā saṃdarśayatāṃ samādāpayatāṃ vā samuttejayatāṃ saṃpraharṣayatāṃ kuśalasamādānamārabhyākuśalatyāgañca /",
  "SA20bsa034_u:1132": "[Dutt_48] tathā 'saṃkliṣṭacittānāmuddeśaḥ svādhyāyo viniścayaḥ samyak codanā smāraṇāvavādānuśāsanī iti yadvā punaranyadapi kiñcit subhāṣitaṃ sulapitamarthopasaṃhitam /",
  "SA20bsa034_u:1133": "amī ucyante āryāḥ śabdāḥ /",
  "SA20bsa034_u:1134": "tatrānāryāḥ śabdāḥ /",
  "SA20bsa034_u:1135": "ye sattvānāṃ mṛṣāvādapaiśunyapārūṣyasaṃbhinnapralāpaśabdā adho vā 'pāyopapannānāmūrdhvaṃ vā devopapannānāṃ tiryagvā manuṣyeṣūpapannānām /",
  "SA20bsa034_u:1136": "tatra dhanāḥ śabdāḥ /",
  "SA20bsa034_u:1137": "ye mahāsattvasaṃghaśabdā vā vividhairvā kāraṇaiḥ kāryamāṇānāmārttasvaraṃ kandamānānāṃ vikrośatāṃ vā meghastanitaśabdā vā śaṃkhabherīpaṭahaśabdā vā /",
  "SA20bsa034_u:1138": "aṇukāḥ śabdāḥ /",
  "SA20bsa034_u:1139": "antato yāvat karṇajāpaśabdāḥ /",
  "SA20bsa034_u:1140": "vyaktāḥ śabdāḥ /",
  "SA20bsa034_u:1141": "yeṣāmartho vijñāyate /",
  "SA20bsa034_u:1142": "avyaktāḥ śabdāḥ /",
  "SA20bsa034_u:1143": "yeṣāmartho na vijñāyate /",
  "SA20bsa034_u:1144": "tadyathā drāmiḍānāṃmantrāṇāṃ vāyuvanaspatiśukasārikākokilajīvaṃjīvakādīnām /",
  "SA20bsa034_u:1145": "tatra nirmitāḥ śabdāḥ /",
  "SA20bsa034_u:1146": "ye ṛddhimadbhiścetovaśiprāptairvā ṛddhyabhisaṃskṛtāḥ /",
  "SA20bsa034_u:1147": "dūrāḥ śabdāḥ /",
  "SA20bsa034_u:1148": "yatra grāme kṣetre vihāre vā tathāgato vā bodhisattvo vā viharati tatra ye śabdā niścaranti tān sthāpayitvā tadanyatra yāvadaprameyāsaṃkhyeyeṣu lokadhātuṣu /",
  "SA20bsa034_u:1149": "cyutyupapattijñānaṃ buddhabodhisattvānāṃ katamat /",
  "SA20bsa034_u:1150": "iha tathāgato vā bodhisattvo vā divyena cakṣuṣā viśuddhenātikrāntamānuṣyakeṇa sattvān paśyati cyutikāle 'pi cyutānapi suvarṇadurvarṇān hīnapraṇītānaparānte ca jātān /",
  "SA20bsa034_u:1151": "vṛddheścānvayādindriyāṇāṃ paripākādvicitre kāyaceṣṭite kuśalākuśalāvyākṛteṣu pravartamānān /",
  "SA20bsa034_u:1152": "tathāvabhāsamapi paśyati jānīte sūkṣmamapi paśyati /",
  "SA20bsa034_u:1153": "yadrūpaṃ nirmitaṃ yacca divyamacchaṃ rūpamadho yāvadavīcimūrdhvaṃ yāvadakaniṣṭhabhavanam /",
  "SA20bsa034_u:1154": "sa cedadha ūrdhvaṃ vānyeṣu lokadhātuṣu rūpadarśanamārabhyābhogaṃ karoti tiryagyāvadaprameyeṣvasaṃkhyeyeṣu lokadhātuṣu sarvaṃ rūpagataṃ paśyati /",
  "SA20bsa034_u:1155": "antatasteṣu teṣu buddhakṣetreṣu [Dutt_49] tāṃstāṃstathāgatān vicitreṣu mahatsu parṣanmaṇḍaleṣu niṣaṇṇān dharma deśayataḥ paśyati /",
  "SA20bsa034_u:1156": "tatra divyena cakṣuṣā tathāgato vā bodhisattvo vā daśasu dikṣu kāyaceṣṭitaṃ śubhāśubhaṃ dṛṣṭvā yathāyogaṃ yathārha teṣu sattveṣu pratipadyate /",
  "SA20bsa034_u:1157": "divyena ca śrotreṇa vākceṣṭitaṃ śubhāśubhaṃ śrutvā teṣu sattveṣu yathāyogaṃ yathārhaṃ pratipadyate /",
  "SA20bsa034_u:1158": "evaṃ divyena cakṣuṣā divyena śrotreṇa bodhisattvastathāgato vā samāsena karma karoti /",
  "SA20bsa034_u:1159": "tatra cetaḥparyāyajñānaṃ buddhabodhisattvānāṃ katamat /",
  "SA20bsa034_u:1160": "iha bodhisattvo vā tathāgato vā pareṣāṃ daśasu dikṣvaprameyāsaṃkhyeyeṣu lokadhātuṣu sattvānāṃ kleśaparyavasthitamapi cittaṃ jānāti /",
  "SA20bsa034_u:1161": "vigatakleśaparyavasthānamapi kleśasānubandhaṃ sānuśayamapi kleśaniranubandhaṃ niranuśayamapi mithyāpraṇihitamapi cittaṃ jānāti /",
  "SA20bsa034_u:1162": "tadyathā tīrthikacittaṃ sāmiṣābhiprāyasya kliṣṭamapi cittaṃ samyak praṇihitamapi cittaṃ jānāti /",
  "SA20bsa034_u:1163": "etadviparyayeṇa hīnamapi cittaṃ jānāti /",
  "SA20bsa034_u:1164": "tadyathā kāmadhātūpapannānāṃ sarvasattvānāmantato mṛgapakṣiṇāmapi /",
  "SA20bsa034_u:1165": "madhyamacittaṃ jānāti tadyathā sarveṣāṃ rūpadhātūpapannānāṃ sattvānām /",
  "SA20bsa034_u:1166": "praṇītamapi cittaṃ jānāti tadyathā sarveṣāmārūpyopapannāṃ sattvānām /",
  "SA20bsa034_u:1167": "sukhaprasaṃyuktamapi duḥkhaprasaṃyuktamapyaduḥkhāsukhavedanāsaṃprayuktamapi cittaṃ jānāti /",
  "SA20bsa034_u:1168": "ekena paracittajñānenaikasya sattvasya yasya yadyathā yādṛśaṃ yāvaccitaṃ pratyupasthitaṃ bhavati tatsakṛdyathābhūtaṃ prajānāti /",
  "SA20bsa034_u:1169": "ekenaiva paracittajñānena prabhūtānāmapi sattvānāṃ yeṣāṃ yadyathā yādṛśaṃ yāvaccittaṃ pratyupasthitaṃ bhavati tadapi sakṛdyathābhūtaṃ prajānāti /",
  "SA20bsa034_u:1170_0": "sā punariyamabhijñā buddhasya bodhisattvānāmindriyaparāparajñānāya sattvānāṃ nānādhimuktijñānāya",
  "SA20bsa034_u:1170_1": "nānādhātucaritajñānāya yathāyogañca pratipatsu citrāsu nirvāṇapuraḥsarīṣu samyaksanniyogāya /",
  "SA20bsa034_u:1171": "idamasyāḥ karma veditavyam /",
  "SA20bsa034_u:1172": "tatrāsravakṣayajñānaṃ buddhabodhisattvānāṃ katamat /",
  "SA20bsa034_u:1173": "iha tathāgato vā bodhisattvo vā kleśānāṃ kṣayaprāptiṃ yathābhūtaṃ prajānāti /",
  "SA20bsa034_u:1174": "prāpto mayā parairvā āsravakṣayo na veti /",
  "SA20bsa034_u:1175": "āsravakṣayaprāptyupāyamapyātmanaḥ pareṣāñca yathābhūtaṃ prajānāti /",
  "SA20bsa034_u:1176": "[Dutt_50] yathā upāyamevamanupāyamapi yathābhūtaṃ prajānāti /",
  "SA20bsa034_u:1177": "āsravakṣayaprāptāvabhimānaṃ pareṣāṃ yathābhūtaṃ prajānāti /",
  "SA20bsa034_u:1178": "nirabhimānamapi yathābhūtaṃ prajānāti /",
  "SA20bsa034_u:1179": "bodhisattvaḥ punaḥ sarvaṃ caitat prajānātyāsravakṣayañca svayaṃ na sākṣātkaroti /",
  "SA20bsa034_u:1180": "ataḥ sāsravañca svayaṃ na sākṣātkaroti /",
  "SA20bsa034_u:1181": "ataḥ sāsravāñca vastu bodhisattvaḥ sahasravairna vijahāti /",
  "SA20bsa034_u:1182": "tatra ca vicarati sāsrave vastuni /",
  "SA20bsa034_u:1183": "na ca saṃkliśyata iti so 'sya sarvaprabhāvāṇāṃ mahattamaḥ prabhāvo veditavyaḥ /",
  "SA20bsa034_u:1184": "tena khalvāsravakṣayajñānena buddhabodhisattvāḥ svayaṃ na kliśyante /",
  "SA20bsa034_u:1185": "pareṣāñca vyapadiśantya bhimānañca nāśayanti /",
  "SA20bsa034_u:1186": "idamasya karma veditavyam /",
  "SA20bsa034_u:1187": "tatra dharmaprabhāvaḥ katamaḥ /",
  "SA20bsa034_u:1188": "dānaprabhāvaḥ śīlakṣāntivīryadhyānaprajñāprabhāvaśca /",
  "SA20bsa034_u:1189": "sa punareṣa dānādīnāṃ dharmāṇāṃ prabhāvaḥ samāsataścaturbhirākārairveditavyaḥ /",
  "SA20bsa034_u:1190": "vipakṣaprahāṇataḥ saṃbhāraparipākataḥ svaparānugrahataḥ āyatyāṃ phaladānataśca /",
  "SA20bsa034_u:1191": "dānaṃ dadad bodhisattvo dānavipakṣaṃ mātsaryaṃ prajahāti /",
  "SA20bsa034_u:1192": "ātmano bodhisaṃbhārabhūtañca bhavati tadasya dānam /",
  "SA20bsa034_u:1193": "dānena ca saṃgrahavastunā sattvān paripācayati /",
  "SA20bsa034_u:1194": "pūrvaṃ dānāt sumanā dadaccittaṃ prasādayati /",
  "SA20bsa034_u:1195": "dattvā cāvipratisārī /",
  "SA20bsa034_u:1196": "triṣu kāleṣu pramuditacittatayā ātmānamanugṛhaṇāti /",
  "SA20bsa034_u:1197": "pareṣāṃ ca jighatsāpipāsāśotoṣṇavyādhīcchāvighātabhayaduḥkhāpanayanāt paramanugṛhṇāti /",
  "SA20bsa034_u:1198": "paratra ca yatra yatra pratyājāyate āḍhyo bhavati mahābhogo mahāpakṣo mahāparivāra ityeṣa caturākāro dānasya prabhāvo nāta uttari nāto bhūyaḥ /",
  "SA20bsa034_u:1199": "kāyavāksaṃvaraśīlaṃ samādadāno bodhisattvaḥ śīlavipakṣaṃ dauḥśīlyaṃ prajahāti /",
  "SA20bsa034_u:1200": "bodheśca saṃbhārabhūtaṃ bhavati tadasya śīlasamādānam /",
  "SA20bsa034_u:1201": "samānārthatayā ca saṃgrahavastunā sattvān paripācayati /",
  "SA20bsa034_u:1202": "dauḥśīlyapratyayaṃ bhayamavadyaṃ vairaṃ prajahadātmānamanugṛhaṇāti sukhaṃ svapan sukhaṃ pratibudhyamānaḥ /",
  "SA20bsa034_u:1203": "tathā śīlavato 'vipratisāraḥ prāmodyaṃ yāvaccittasamādhiḥ /",
  "SA20bsa034_u:1204": "ityevamātmānamanugṛhṇāti /",
  "SA20bsa034_u:1205": "sarvasattvānāñca sarvaprakārairaviheṭhanatayā abhayamanuprayacchati /",
  "SA20bsa034_u:1206": "evaṃ paramapyanugṛhṇāti /",
  "SA20bsa034_u:1207": "[Dutt_51] tannidānañca kāyasya bhedātsugatau svargaloke deveṣūpapadyate /",
  "SA20bsa034_u:1208": "ityayaṃ caturākāraḥ prabhāvaḥ śīlasya /",
  "SA20bsa034_u:1209": "nāta uttari nāto bhūyaḥ /",
  "SA20bsa034_u:1210": "kṣamo bodhisattvaḥ kṣāntivipakṣamakṣānti prajahāti /",
  "SA20bsa034_u:1211": "bodheśca saṃbhārabhūtā sāsya kṣānti rbhavati /",
  "SA20bsa034_u:1212": "samānārthatayaiva ca sattvān paripācayati /",
  "SA20bsa034_u:1213": "ātmānañca parañca mahato bhayātparitrāyamāṇastayā kṣyāntyā ātmānañca paraṃścānugṛhṇāti /",
  "SA20bsa034_u:1214": "tato nidānañca bodhisattva āyatyāmavairabahulo bhavatyabhedabahulaścāduḥkhadaurmanasyabahulaḥ /",
  "SA20bsa034_u:1215": "dṛṣṭe ca dharme 'vipratisārī kālaṃ karoti /",
  "SA20bsa034_u:1216": "kāyasya ca bhedātsugatau svargaloke deveṣūpapadyate /",
  "SA20bsa034_u:1217": "ityayañcaturākāraḥ kṣānteḥ prabhāvo nāta uttari nāto bhūyaḥ /",
  "SA20bsa034_u:1218": "ārabdhavīryo bodhisattvo viharan vīryavipakṣaṃ kausīdyaṃ prajahāti /",
  "SA20bsa034_u:1219": "bodheśca saṃbhārabhūtaṃ bhavati sanniśrayaśca tadvīryam /",
  "SA20bsa034_u:1220": "samānārthatayaiva ca sattvān paripācayati /",
  "SA20bsa034_u:1221": "ārabdhavīryaśca sukhaṃ sparśaṃ viharannavyavakīrṇaḥ pāpakairakuśalairdharmaḥ pūrveṇāparaṃ viśeṣādhigamaṃ paśyan prītiprāmodyenātmānamanugṛhṇāti /",
  "SA20bsa034_u:1222": "kuśalapakṣābhiyuktaśca paraṃ na kāyena vācā vā viheṭhayati /",
  "SA20bsa034_u:1223": "pareṣāṃ cārabdhavīryatāyāṃ chandaṃ janayati /",
  "SA20bsa034_u:1224": "evaṃ paramapyanugṛhṇāti /",
  "SA20bsa034_u:1225": "hetubalikaśca bhavati āyatyāṃ puruṣakārābhirataśca /",
  "SA20bsa034_u:1226": "ityayaṃ caturākāro vīryaprabhāvaḥ /",
  "SA20bsa034_u:1227": "nāta uttari nāto bhūyaḥ /",
  "SA20bsa034_u:1228": "dhyānaṃ samāpadyamāno bodhisattvo dhyānavipakṣaṃ kleśaṃ kāma vitarkaprītisukharūpasaṃjñādīṃścopakleśān prajahāti /",
  "SA20bsa034_u:1229": "bodheśca saṃbhārabhūtaṃ sanniśrayabhūtaṃ bhavati tadasya dhyānam /",
  "SA20bsa034_u:1230": "samānārthatayaiva ca sattvān paripācayati /",
  "SA20bsa034_u:1231": "dṛṣṭadharmasukhavihāratayātmānamanugṛhṇāti /",
  "SA20bsa034_u:1232": "śāntapraśāntavītarāgacittatayā sattveṣvavyābādhyo bhavannavikopyaḥ paramapyanugṛhṇāti /",
  "SA20bsa034_u:1233": "jñānaviśuddhirabhijñānirhāraviśuddhirdevopapattiścāyatyāṃ dhyānaphalam /",
  "SA20bsa034_u:1234": "ityeṣa caturākāro dhyānaprabhāvo nāta uttari nāto bhūyaḥ /",
  "SA20bsa034_u:1235": "prajñāvān bodhisattvaḥ prajñāvipakṣamavidyāṃ prajahāti /",
  "SA20bsa034_u:1236": "bodheśca saṃbhārabhūtā bhavatyasya sā prajñā /",
  "SA20bsa034_u:1237": "dānenāpi priyavāditayāpyarthacaryayāpi samānārthatayāpi [Dutt_52] ca sattvān paripācayati /",
  "SA20bsa034_u:1238": "jñeyavastu-yathārtha-pratyavagamopasaṃhitenodāreṇa prītiprāmodyenātmānamanugṛhṇāti /",
  "SA20bsa034_u:1239": "sarvatra nyāyopadeśena dṛṣṭe dharme saṃparāye ca hitasukhābhyāṃ sattvānapyanugṛhṇāti /",
  "SA20bsa034_u:1240": "sarvakuśalamūlaparigrahañca tayā samyakkaroti /",
  "SA20bsa034_u:1241": "āyatyāñca dvividhamapyāvaraṇavisaṃyogaṃ sākṣātkaroti kleśāvaraṇavisaṃyogaṃ jñeyāvaraṇavisaṃyogañca /",
  "SA20bsa034_u:1242": "ityayaṃ caturākāraḥ prajñāyāḥ prabhāvaḥ /",
  "SA20bsa034_u:1243": "nāta uttari nāto bhūyaḥ /",
  "SA20bsa034_u:1244": "ayamucyate dharmaprabhāvaḥ /",
  "SA20bsa034_u:1245": "sahajaḥ prabhāvo buddhabodhisattvānāṃ katamaḥ /",
  "SA20bsa034_u:1246": "prakṛtijātismaratā /",
  "SA20bsa034_u:1247": "sattvānāmarthe apratisaṃkhyāya dīrghakālikavicitra-tīvranirantaraduḥkhasahiṣṇutā /",
  "SA20bsa034_u:1248": "sattvānāmevārthe sattvārthasaṃpādakena duḥkhena modanā /",
  "SA20bsa034_u:1249": "tuṣiteṣu copapannasya yāvadāyustuṣiteṣvavasthānam /",
  "SA20bsa034_u:1250": "tribhiśca sthānaistuṣitopapannānāṃ tadanyeṣāṃ deva putrāṇāmabhibhavaḥ divyenāyuṣā divyena varṇena divyena yaśasā /",
  "SA20bsa034_u:1251": "upapadyamānasya ca mātuḥ kukṣāvudāreṇāvabhāsena lokadhātuspharaṇaṃ saṃprajānataśca mātuḥ kukṣipraveśaḥ sthānaṃ nirgamo janma ca /",
  "SA20bsa034_u:1252": "jātamātrasya ca pṛthivyāṃ saptapadagamanamaparigṛhītasyākenacit /",
  "SA20bsa034_u:1253": "vācaśca bhāṣaṇā jātasya codāradevanāgayakṣāsuragaruḍakinnaramahoragairdivyaimālyairvādyairdhūpaiścelavikṣepaiśchatradhva-japatākādibhirvarapravarābhiḥ pūjākarma /",
  "SA20bsa034_u:1254": "niruttaraiśca dvātriṃśatā mahāpuruṣalakṣaṇaiḥ sulakṣitagātratā /",
  "SA20bsa034_u:1255": "carame ca bhave paścime janmani sarvapratyarthikairmārānīkairapi sarvopakramaiścābādhyatā /",
  "SA20bsa034_u:1256": "bodhimaṇḍe ca niṣaṇṇasya maitryā sarvamārabalaparājayaḥ /",
  "SA20bsa034_u:1257": "sarvaparvasu caikaikasminnārāyaṇa balasanniviṣṭatā /",
  "SA20bsa034_u:1258": "dahrasyaiva kumārakasya svayameva kauśalakṛtāvinaḥ /",
  "SA20bsa034_u:1259": "sarvalaukikaśilpasthānānāṃ tvaritatvaritamanupraveśaḥ /",
  "SA20bsa034_u:1260": "svayañcānācārya kamekākina eva ca trisāhasramahāsāhasre mahābodherabhisaṃbodhaḥ /",
  "SA20bsa034_u:1261": "brahmaṇā ca sahāṃpatinā svayamupasaṃkramya loke saddharmadeśanāyai adhyeṣaṇā /",
  "SA20bsa034_u:1262": "mahāmegharavāpratisaṃvedanā /",
  "SA20bsa034_u:1263": "avyutthānatayā ca samāpatteḥ śāntatā /",
  "SA20bsa034_u:1264": "bodhisattve ca mṛgapakṣiṇāmapyantataḥ kṣudramṛgāṇāmapi paramā viśvāsyatā /",
  "SA20bsa034_u:1265": "sarvakālamupasaṃkramaṇaṃ tasya cāntike yathākāmavihāritā /",
  "SA20bsa034_u:1266": "[Dutt_53] tiraścāmantikāttathāgatasya pūjā tadyathā markaṭo madhvaneḍakaṃ tathāgatāyānupradattavān /",
  "SA20bsa034_u:1267": "pratigṛhīte ca tasmin bhagavatā sa markaṭo hṛṣṭamānasaḥ pratyavasṛṣṭaḥ sa nṛtyamānaḥ /",
  "SA20bsa034_u:1268": "bhagavantamevoddiśya tathāgataḥ snāsyati taṃ snāpayiṣyāmīti meghapratīkṣaṇā /",
  "SA20bsa034_u:1269": "vṛkṣamūle ca bodhisattvasya tathāgatasya vā santiṣṭhatastasya sarvavṛkṣāṇāṃ prācīnanimnāsu chāyāsu tasya vṛkṣasya chāyayā kāyāvijahanatā /",
  "SA20bsa034_u:1270": "ṣaḍbhirvarṣairabhisaṃbuddhabodhestathāgatasyāvatāragaveṣiṇo 'pi mārasyālabdhāvatāratā /",
  "SA20bsa034_u:1271": "sārūpya sahagatāyāśca smṛteḥ satatasamitaṃ pratyupasthānatā /",
  "SA20bsa034_u:1272": "smṛtasya ca pratisaṃviditānāṃ vedanānāṃ saṃjñānāṃ vitarkāṇāmutpādaḥ sthānaṃ nirodhaśca /",
  "SA20bsa034_u:1273": "tathā darśanānugrahakaraḥ sahajaḥ prabhāvo buddhānāmāryacāravihārasaṃgṛhītaśca /",
  "SA20bsa034_u:1274": "tatra darśanānugrahakaraḥ /",
  "SA20bsa034_u:1275": "tadyathā unmattāḥ kṣiptacittāḥ tathāgataṃ dṛṣṭvā svacittaṃ pratilabhante /",
  "SA20bsa034_u:1276": "vilomagarbhāḥ striyaḥ anulomagarbhā bhavanti /",
  "SA20bsa034_u:1277": "andhāścakṣūṃṣi pratilabhante badhirāḥ śrotrāṇi /",
  "SA20bsa034_u:1278": "raktānāṃ rāgaparyavasthānāṃ vigacchati dviṣṭānāṃ dveṣaparyavasthānaṃ mūḍhānāṃ mohaparyavasthānam /",
  "SA20bsa034_u:1279": "ityayamevaṃbhāgīyo darśanānugrahakaraḥ sahajaḥ prabhāvo veditavyaḥ /",
  "SA20bsa034_u:1280": "tatrāryacāravihārasaṃgṛhītaḥ sahajaḥ prabhāvaḥ /",
  "SA20bsa034_u:1281": "tadyathā dakṣiṇena pārśvena siṃhaśayyāṃ kalpayati /",
  "SA20bsa034_u:1282": "sa cāsya tṛṇaparṇasaṃstara ekapārśvādhiśayito bhavati /",
  "SA20bsa034_u:1283": "avikopitastathāgatārhatsamyaksaṃbuddhaḥ śayānaḥ /",
  "SA20bsa034_u:1284": "na cāsya vāyuḥ kāyāccīvaramapakarṣati /",
  "SA20bsa034_u:1285": "siṃhagatimapi gacchati /",
  "SA20bsa034_u:1286": "ṛṣabhagatimapi gacchati /",
  "SA20bsa034_u:1287": "dakṣiṇaṃ pādaṃ tatprathamata uddharati /",
  "SA20bsa034_u:1288": "tato vāmena pādenānugacchati /",
  "SA20bsa034_u:1289": "gacchataścāsya uccā bhūmipradeśā nīcā bhavanti /",
  "SA20bsa034_u:1290": "nīcā ścoccāḥ /",
  "SA20bsa034_u:1291": "samāḥ pāṇitalajātāḥ /",
  "SA20bsa034_u:1292": "apagatapāṣāṇaśarkarakapālāḥ /",
  "SA20bsa034_u:1293": "vivekanimnena ca cittena grāmaṃ praviśati /",
  "SA20bsa034_u:1294": "praviśataścāsya nīcāni dvārāṇi uccāni bhavanti /",
  "SA20bsa034_u:1295": "āhāramāharato naikaudanapulākamapyatibhinnaṃ praviśati /",
  "SA20bsa034_u:1296": "na cāvaśiṣṭaṃ bhavati yāvad dvitīyamālopaṃ [Dutt_54] prakṣipati /",
  "SA20bsa034_u:1297": "ityayamevaṃbhāgīya āryacāravihārasaṃgṛhītaḥ prabhāvo veditavyaḥ /",
  "SA20bsa034_u:1298": "parinirvāṇasamaye ca mahāpṛthivīcāla ulkāpātā diśo dāhā antarikṣe devadundubhīnāmabhinadanam /",
  "SA20bsa034_u:1299": "so 'pi sahaja eva tathāgatānāṃ prabhāvo nābhijñāsaṃskṛtaḥ /",
  "SA20bsa034_u:1300": "ayaṃ buddhabodhisattvānāṃ sahajaḥ prabhāva ityucyate /",
  "SA20bsa034_u:1301": "tatra katamo buddhabodhisattvānāṃ śrāvakapratyekabuddhairasādhāraṇaḥ prabhāvaḥ /",
  "SA20bsa034_u:1302": "katamaśca sādhāraṇaḥ /",
  "SA20bsa034_u:1303": "asādhāraṇatā samāsatastribhirākārairveditavyā /",
  "SA20bsa034_u:1304": "sūkṣmataḥ prakārato dhātutaśca /",
  "SA20bsa034_u:1305": "iha tathāgato bodhisattvo vā 'prameyāsaṃkhyeyānāṃ sattvānāmaprameyāsaṃkhyena prabhāvopāyena yathā 'rthakriyā bhavati tadyathābhūtaṃ prajānāti /",
  "SA20bsa034_u:1306": "evaṃ sūkṣmataḥ /",
  "SA20bsa034_u:1307": "sarvaprakāreṇa cābhijñāprabhāveṇa dharmaprabhāveṇa sahajena prabhāveṇa samanvāgato bhavati /",
  "SA20bsa034_u:1308": "evaṃ prakārataḥ /",
  "SA20bsa034_u:1309": "sarvalokadhātavaḥ sarvasattvadhātavaścāsya prabhāvaviṣayañca bhavati /",
  "SA20bsa034_u:1310": "evaṃ dhātutaḥ /",
  "SA20bsa034_u:1311": "śrāvakasya tu saha sattvadhātunā dvisāhasro lokadhāturabhijñāviṣayaḥ /",
  "SA20bsa034_u:1312": "pratyekabuddhasya sarva eva trisāhasro 'bhijñāviṣayaḥ /",
  "SA20bsa034_u:1313": "tatkasya hetoḥ /",
  "SA20bsa034_u:1314": "tathā hi te ekasyaivātmano damāya pratipannāḥ /",
  "SA20bsa034_u:1315": "no tu sarvasattvānām /",
  "SA20bsa034_u:1316": "tasmātteṣāmeka eva dhātuḥ paramaprabhāvaviṣayo bhavati /",
  "SA20bsa034_u:1317": "etānākārān sthāpayitvā buddhabodhisattvānāṃ tadanyaḥ prabhāvaḥ śrāvakapratyekabuddhaiḥ sādhāraṇo veditavyaḥ /",
  "SA20bsa034_u:1318": "tadevaṃ sati śrāvakapratyekabuddhā eva tāvadbuddhabodhisattvaiḥ saha na tulyābhijñā bhavanti /",
  "SA20bsa034_u:1319": "kutaḥ punaḥ sarve devamanuṣyāstīrthyāḥ pṛthagjanāśca /",
  "SA20bsa034_u:1320_0": "yaścāpi prātihāryaprabhāvo buddhabodhisattvānāmṛddhyādeśanānuśāsti-saṃgṛhītaḥ so",
  "SA20bsa034_u:1320_1": "'pyabhijñāprabhāva eva yathāyogaṃ praviṣṭo veditavyaḥ ṛddhiviṣayacetasaḥ paryāyāsravakṣayajñānābhijñāprabhāveṣu /",
  "SA20bsa034_u:1321": "bodhisattvabhūmāvādhāre yogasthāne pañcamaṃ prabhāvapaṭalam // 5 //",
  "SA20bsa034_u:1322": "[Dutt_55]",
  "SA20bsa034_u:1323": "Paripākapaṭalam (Chapter 1.6)",
  "SA20bsa034_u:1324": "tatra paripākaḥ katamaḥ /",
  "SA20bsa034_u:1325": "paripākaḥ samāsataḥ ṣaḍbhirākārairveditavyaḥ /",
  "SA20bsa034_u:1326": "svabhāvato 'pi paripācya pudgalato 'pi paripākaprakārabhedato 'pi paripākopāyato 'pi paripācakapudgalato 'pi paripakvapudgala-lakṣaṇato 'pi ca /",
  "SA20bsa034_u:1327": "tatrāyaṃ paripākasvabhāvaḥ /",
  "SA20bsa034_u:1328_0": "kuśaladharmavīje sati kuśalānāṃ dharmāṇāmāsevanānvayād yā kleśajñeyāvaraṇaprahāṇaviśuddhyanukūlā",
  "SA20bsa034_u:1328_1": "kāyacittakarmaṇyatā kalyatā samyak prayoganiṣṭhā yatra sthitāḥ śāstāraṃ vā āgamyānāgamya",
  "SA20bsa034_u:1328_2": "vā śāstāraṃ bhavyo bhavati pratibalo 'nantaraṃ kleśāvaraṇaprahāṇaṃ vā sākṣātkartuṃ",
  "SA20bsa034_u:1328_3": "jñeyāvaraṇaprahāṇaṃ vā /",
  "SA20bsa034_u:1329": "tadyathā vraṇo yadā paripāṭanāya niṣṭhāgato bhavatyanantaraṃ pāṭanārhaḥ /",
  "SA20bsa034_u:1330": "saḥ paripakva ityucyate /",
  "SA20bsa034_u:1331": "ghaṭaghaṭīśarāvādi ca mṛnmayaṃ bhāṇḍaṃ yadā paribhogāya niṣṭhāgataṃ bhavati anantaraṃ paribhogārha tadā parikvamityucyate /",
  "SA20bsa034_u:1332": "phalāni vā āmrapanasādīni yadā paribhogāya niṣṭhāgatāni bhavantyanantaraṃ paribhogārhāṇi tadā paripakvānītyucyante /",
  "SA20bsa034_u:1333": "evameva kuśalānāṃ dharmāṇāmāsevanānvayād asau samyak prayoganiṣṭhā anantaraṃ viśuddhye saṃvartate /",
  "SA20bsa034_u:1334": "sa paripākasvabhāvaḥ /",
  "SA20bsa034_u:1335": "tatra paripācyāḥ pudgalāḥ samāsataścatvāraḥ /",
  "SA20bsa034_u:1336": "śrāvakagotraḥ śrāvakayāne /",
  "SA20bsa034_u:1337": "pratyekabuddhagotraḥ pratyekabuddhayāne /",
  "SA20bsa034_u:1338": "buddhagotro mahāyāne paripācayitavyaḥ /",
  "SA20bsa034_u:1339": "agotrastho 'pi pudgalaḥ sugatigamanāya paripācayitavyo bhavati /",
  "SA20bsa034_u:1340": "bodhisattvānāṃ buddhānāñca bhagavatām ityete catvāraḥ pudgalāḥ eṣu caturṣu vastuṣu paripācayitavyāḥ /",
  "SA20bsa034_u:1341": "evaṃ paripācyapudgalataḥ paripāko veditavyaḥ /",
  "SA20bsa034_u:1342": "tatra paripākaprabhedaḥ katamaḥ /",
  "SA20bsa034_u:1343": "samāsataḥ ṣaḍvidhaḥ paripākaḥ /",
  "SA20bsa034_u:1344": "indriyaparipākaḥ kuśalamūlaparipākaḥ jñānaparipākaśca mṛdumadhyādhimātraśca paripākaḥ /",
  "SA20bsa034_u:1345": "tatrendriyaparipākaḥ /",
  "SA20bsa034_u:1346_0": "yā āryurvarṇakulaiśvaryasampadādeyavacanatā maheśākhyatāmanuṣyatvaṃ [Dutt_56] mahotsāhatā",
  "SA20bsa034_u:1346_1": "yāmāśrayaparipākaphalasaṃpadamāgamya bhavyo bhavatyātaptānuprayogāyāparikhinnamānasaśca",
  "SA20bsa034_u:1346_2": "bhavati sarvavidyāsthānasamudāgamābhiyogeṣu /",
  "SA20bsa034_u:1347": "kuśalamūlaparipākaḥ katamaḥ /",
  "SA20bsa034_u:1348": "yā prakṛtyā mandarajaskatāyāmāgamya prakṛtyaivāsya pāpakeṣvakuśaleṣu dharmeṣu /",
  "SA20bsa034_u:1349": "cittaṃ na krāmati mandanivaraṇaśca bhavati mandavitarka ṛjupradakṣiṇagrāhī /",
  "SA20bsa034_u:1350": "jñānaparipākaḥ katamaḥ /",
  "SA20bsa034_u:1351": "smṛtimān bhavati meghāvī pratibalaśca bhavati subhāṣitadurbhāṣitānāṃ dharmāṇāmarthasya ājñānāyodgrahaṇāya dhāraṇāya prativedhāya /",
  "SA20bsa034_u:1352": "sahajayā prajñayā samanvāgato bhavati yāṃ prajñāmāgamya bhavyo bhavati pratibalaḥ sarvato 'tyantaṃ sarvakleśāccittaṃ vimocayitum /",
  "SA20bsa034_u:1353": "tatrendriyaparipākena vipākāvaraṇādvimukto bhavati /",
  "SA20bsa034_u:1354": "kuśalamūlaparipākena karmāvaraṇādvimukto bhavati /",
  "SA20bsa034_u:1355": "jñānaparipākena kleśāvaṇādvimukto bhavati /",
  "SA20bsa034_u:1356": "mṛduparipākaḥ katamaḥ /",
  "SA20bsa034_u:1357": "dvābhyāṃ kāraṇābhyāṃ mṛduḥ paripāko bhavati /",
  "SA20bsa034_u:1358": "adīrghakālābhyāsataścendriyakuśalamūlajñānaparipākahetoḥ aparipuṣṭanihīnahetvabhyāsataśca /",
  "SA20bsa034_u:1359": "madhyaḥ paripāko 'nayoreva dvayoḥ kāraṇayoranyataravaikalyādanyatarasānnidhyācca veditavyaḥ /",
  "SA20bsa034_u:1360": "adhimātraḥ punaḥ paripāka ubhayoranayoḥ kāraṇayoravaikalyādveditavyaḥ /",
  "SA20bsa034_u:1361": "tatra paripākopāyaḥ katamaḥ /",
  "SA20bsa034_u:1362": "sa saptaviṃśatividho veditavyaḥ /",
  "SA20bsa034_u:1363_0": "dhātupuṣṭayā vartaṃmānapratyayopasaṃhārataḥ avatārato ratigrahaṇataḥ ādiprasthānataḥ",
  "SA20bsa034_u:1363_1": "anādiprasthānataḥ śuddhidūrataḥ śuddhyāsannataḥ prayogataḥ āśayataḥ āmiṣopasaṃhārataḥ",
  "SA20bsa034_u:1363_2": "dharmopasaṃhārataḥ ṛddhyāvarjanatayā dharmadeśanayā guhyadharmākhyānataḥ vivṛtadharmākhyānataḥ",
  "SA20bsa034_u:1363_3": "mṛduprayogato madhyaprayogataḥ adhimātraprayogataḥ śravaṇataḥ cintanato bhāvanataḥ",
  "SA20bsa034_u:1363_4": "saṃgrahaṇato nigrahaṇataḥ svayaṃkṛtataḥ parādhyeṣaṇataḥ tadubhayataśca /",
  "SA20bsa034_u:1364": "tatra dhātupuṣṭiḥ katamā /",
  "SA20bsa034_u:1365": "yā prakṛtyā kuśaladharmabījasaṃpadaṃ niśritya pūrvakuśaladharmābhyāsāduttarottarāṇāṃ kuśaladharmabījānāṃ paripuṣṭatarā paripuṣṭatamā utpattiḥ sthitiḥ /",
  "SA20bsa034_u:1366": "iyamucyate dhātupuṣṭiḥ /",
  "SA20bsa034_u:1367": "[Dutt_57]",
  "SA20bsa034_u:1368": "tatra vartamānapratyayopasaṃhāraḥ katamaḥ /",
  "SA20bsa034_u:1369": "dṛṣṭe dharme aviparītā dharmadeśanā /",
  "SA20bsa034_u:1370": "tatra cāviparītagrāhitā /",
  "SA20bsa034_u:1371": "yathāvaddharmānudharmapratipattiśca /",
  "SA20bsa034_u:1372": "tatra dhātupuṣṭeḥ pūrvakeṇa hetunā vartamānaḥ paripāko nivartate /",
  "SA20bsa034_u:1373": "vartamānapratyayopasaṃhārato vartamāna evaṃ heturvartamānaḥ paripāko veditavyaḥ /",
  "SA20bsa034_u:1374": "tatrāvatāraḥ katamaḥ /",
  "SA20bsa034_u:1375": "śraddhāpratilambhamadhipatiṃ kṛtvā āgārikasya duścaritavivekaśikṣāpadasamādānam /",
  "SA20bsa034_u:1376": "anāgārikāṃ vā pravrajataḥ kāmavivekaśikṣāpadasamādānam /",
  "SA20bsa034_u:1377": "ratigrāhaḥ katamaḥ /",
  "SA20bsa034_u:1378": "yā sarvaduḥkha-nairyāṇikīñca pratipadaṃ kāmasukhātmaklamathānta-vivarjitāñca sukhāṃ pratipadamāgamya svākhyāte dharmavinaye śāsanābhiratiḥ",
  "SA20bsa034_u:1379": "tatrādiprasthānaṃ katamat /",
  "SA20bsa034_u:1380": "ya eva tatprathamataḥ saṃvejanīyeṣu dharmeṣu saṃvegamāgamya nyāyārthapratipādane cānuśaṃsāṃ viditvā 'vatāraḥ /",
  "SA20bsa034_u:1381": "idamevādiprasthānamityucyate /",
  "SA20bsa034_u:1382": "anādiprasthānaṃ katamat /",
  "SA20bsa034_u:1383_0": "yā avatīrṇasya pudgalasya paripācyamānatāyāṃ vartamānasya bodhisattvebhyo buddhebhyaścānadhyupekṣāmāgamya",
  "SA20bsa034_u:1383_1": "vivṛtānāñca sthānānāṃ bhūyo bhūyaḥ uttānakriyāmāgamya uttarottaraparipākagamanatā /",
  "SA20bsa034_u:1384": "tatra viśuddhidūratā katamā /",
  "SA20bsa034_u:1385": "yat kausīdyaṃ vā āgamya pratyayavaidhuryaṃ vā mahatā dīrgheṇa kālena prabhūtairjanmāntarāparivartaiḥ kalpaparivartairvā bhavyo bhavati viśuddhaye /",
  "SA20bsa034_u:1386": "etadviparyayeṇa viśuddhyāsannatā veditavyā /",
  "SA20bsa034_u:1387": "tatra prayogaḥ katamaḥ /",
  "SA20bsa034_u:1388": "yā svārthaprāptau tīvracchandatāmāgamya vinipātabhayaṃ vā 'mutra dṛṣṭe vā dharme parato 'yaśobhayamāgamya śikṣāpadeṣvanupālanā sātatyakāritā satkṛtyakāritā ca /",
  "SA20bsa034_u:1389": "tatrāśayaḥ katamaḥ /",
  "SA20bsa034_u:1390_0": "dharmeṣu ca yā samyak santīraṇā-kṣāntimāgamyāsmāddharmavinayādasaṃhāryatāyai pareṣāñcādhigame",
  "SA20bsa034_u:1390_1": "'bhisaṃpratyaya guṇasaṃbhāvanāmāgamya yā triṣu ratneṣu svārthaprāptau cāvicalā śraddhadhānatā /",
  "SA20bsa034_u:1391": "[Dutt_58]",
  "SA20bsa034_u:1392": "ābhiṣopasaṃhāraḥ katamaḥ /",
  "SA20bsa034_u:1393": "yaḥ sarveṇa ca sarvaṃ bhojanapānādivikalānāṃ bhojanapānādyupasaṃhāraḥ /",
  "SA20bsa034_u:1394": "anukūlapānabhojanādivikālānāñcānukūlapānabhojanādyupasaṃhāraḥ /",
  "SA20bsa034_u:1395": "tatra dharmopasaṃhāraḥ katamaḥ /",
  "SA20bsa034_u:1396": "yaduddeśato vā dharmāṇāmanupradānaṃ samyagarthavivaraṇato vā /",
  "SA20bsa034_u:1397": "ṛddhyāvarjanatā katamā /",
  "SA20bsa034_u:1398_0": "yā ṛddhimata ṛddhiprātihāryavidarśanā sattvānukampayā sattvānāmāśayaviśuddhiṃ vādhipatiṃ",
  "SA20bsa034_u:1398_1": "kṛtvā prayogaviśuddhiṃ vā ete sattvāḥ prātihāryaṃ dṛṣṭvā śrutvā vā āśayaśuddhiṃ vā",
  "SA20bsa034_u:1398_2": "śāsane pratilapsyante prayokṣyante samyagiti /",
  "SA20bsa034_u:1399": "te ca tena prātihāryeṇāvarjitamānasā āśayaśuddhiṃ vā pratilabhante prayujyante vā samyak /",
  "SA20bsa034_u:1400": "tatra deśanā katamā /",
  "SA20bsa034_u:1401": "svayaṃ svārthaprāptāvaśaktasya saddharmadeśanā samyak pratipattisahāyabhūtā /",
  "SA20bsa034_u:1402": "śaktasyāpi ca kṣiprābhijñatāyai anukūlā saddharmadeśanā /",
  "SA20bsa034_u:1403": "tatra guhyadharmākhyānaṃ katamat /",
  "SA20bsa034_u:1404": "yā bālaprajñānāṃ sattvānāmatyudāragambhīrārthadharmapraticchādanatā uttānasupraveśasukhopāyāvatāradharmadeśanatā /",
  "SA20bsa034_u:1405": "vivṛtadharmākhyānaṃ katamat /",
  "SA20bsa034_u:1406": "yā pṛthuprajñānāṃ sattvānāṃ sukhapraviṣṭabuddhaśāsanānayānāmatyudāragambhīrasthānavivaraṇatā /",
  "SA20bsa034_u:1407": "tatra mṛduḥ prayogaḥ katamaḥ /",
  "SA20bsa034_u:1408": "yaḥ sātatyaprayogavivarjitaḥ satkṛtyaprayogavivarjitaśca /",
  "SA20bsa034_u:1409": "madhyaḥ prayogaḥ katamaḥ /",
  "SA20bsa034_u:1410": "yaḥ sātatyaprayogavivarjito vā satkṛtyaprayogavivarjito vā /",
  "SA20bsa034_u:1411": "ityanayordvayoḥ prayogayoranyataravivarjitaḥ /",
  "SA20bsa034_u:1412": "adhimātraḥ prayogaḥ katamaḥ /",
  "SA20bsa034_u:1413": "yastadubhayaprayogasaṃyuktaḥ sātatyaprayogasaṃyuktaḥ satkṛtyaprayogasaṃyuktaśca /",
  "SA20bsa034_u:1414": "tatra śrutaṃ katamat /",
  "SA20bsa034_u:1415": "yo bauddhapravacanādhimuktasya sūtrādīnāṃ dharmāṇāṃ śravaṇodgrahaṇa-dhāraṇasvādhyāyābhiyogaḥ /",
  "SA20bsa034_u:1416": "cintā katamā /",
  "SA20bsa034_u:1417": "praviveke dharmanidhyānābhiratasya arthābhyūhanāsaṃlakṣaṇāniścayaḥ /",
  "SA20bsa034_u:1418": "[Dutt_59]",
  "SA20bsa034_u:1419": "bhāvanā katamā /",
  "SA20bsa034_u:1420": "śamathapragrahopekṣānimitteṣu samyagupalakṣaṇāpūrvikā śamathavipaśyanopekṣā 'bhyāsaratiḥ /",
  "SA20bsa034_u:1421": "saṃgrahaḥ katamaḥ /",
  "SA20bsa034_u:1422": "samyag nirāmiṣacittasya niśrayadānamācāryopādhyāyanyāyena /",
  "SA20bsa034_u:1423_0": "pṛthagvidhā ca paricaryā tadyathā glānopasthānaparicaryā dharmyacīvarapiṇḍapātaśayanāsanaglānapratyayabhaiṣajyaparicaryā",
  "SA20bsa034_u:1423_1": "śokakaukṛtyaprativinodanaparicaryā kleśaprativinodanaparicaryā /",
  "SA20bsa034_u:1424": "ityevaṃbhāgīyāḥ pṛthagvidhā paricaryāṃ veditavyāḥ /",
  "SA20bsa034_u:1425": "nigrahaḥ katamaḥ /",
  "SA20bsa034_u:1426": "ātmagatāṃ saṃkleśārakṣāṃ saṃvidhāya skhalitacodanā mṛdau vyatikrame /",
  "SA20bsa034_u:1427": "madhye vyatikrame 'vasādanā /",
  "SA20bsa034_u:1428": "adhimātre vyatikrame pravāsanā /",
  "SA20bsa034_u:1429": "tatra yā ca codanā yā cāvasādanā sā teṣāmeva hitasukhārthaṃ tadanyeṣāñca /",
  "SA20bsa034_u:1430": "yā punaḥ pravāsanā punaḥ pratisaṃharaṇāya sāpi teṣāṃ cānyeṣāṃ ca hitasukhāya /",
  "SA20bsa034_u:1431": "yā punarapratisaṃhāryā pravāsanā sā pareṣāmeva hitasukhāya /",
  "SA20bsa034_u:1432": "tathāhi pareṣāṃ pravāsanāṃ vyatikramanidānam /",
  "SA20bsa034_u:1433": "pareṣūpalabhyāvyatikramāya cetayate /",
  "SA20bsa034_u:1434": "kathaṃ svayaṃ paripācayati /",
  "SA20bsa034_u:1435": "ānulomikañca dharmaṃ deśayati akuśalāt sthānādyutthāpya kuśale sthāne pratiṣṭhāpanāya /",
  "SA20bsa034_u:1436": "yathāvādī ca bhavati tathākārī /",
  "SA20bsa034_u:1437": "dharmānudharmapratipannastatsvabhāvānuvartī /",
  "SA20bsa034_u:1438": "yenainaṃ pare naivamāha /",
  "SA20bsa034_u:1439": "tvameva tāvat svayaṃ nākuśalātsthānādyutthitaḥ kuśale ca sthāne pratiṣṭhitaḥ kasmāttvaṃ tatra paraṃ samādāpayitavyaṃ codayitavyaṃ smārayitavyaṃ manyase /",
  "SA20bsa034_u:1440": "tvameva tāvat paraiścodayitavyaḥ smārayitavyaḥ samādāpayitavyaḥ /",
  "SA20bsa034_u:1441": "kathaṃ paramadhyeṣate /",
  "SA20bsa034_u:1442": "yasyāntike sattvānāmadhimātraśca premagauravaṃ niviṣṭaṃ bhavati /",
  "SA20bsa034_u:1443": "yaścopāyajño bhavati dharmadeśanāyāṃ suśikṣitaḥ /",
  "SA20bsa034_u:1444": "stamadhyeṣate vyāpārayati paripākāya /",
  "SA20bsa034_u:1445": "ubhābhyāmābhyāṃ samastābhyāṃ svaparādhyeṣaṇākṛtaḥ paripāko veditavyaḥ /",
  "SA20bsa034_u:1446": "ityanena saptaviṃśatividhena paripākopāyena sā ṣaḍvidhā paripākaprabheda saṃpadveditavyā /",
  "SA20bsa034_u:1447": "indriyaparipākasya kuśalamūlaparipākasya jñānaparipākasya mṛdumadhyādhimātrasya ca paripākasya /",
  "SA20bsa034_u:1448": "tatra paripācakāḥ pudgalāḥ katame /",
  "SA20bsa034_u:1449": "samāsataḥ ṣaṭ bodhisattvāḥ ṣaṭasu bodhisattvabhūmiṣu vyavasthitāḥ sattvān paripācayanti /",
  "SA20bsa034_u:1450": "adhimukticaryābhūmisthito [Dutt_60] bodhisattvo 'dhimukticārī /",
  "SA20bsa034_u:1451": "śuddhādhyāśayabhūmisthito bodhisattvaḥ śuddhādhyāśayaḥ /",
  "SA20bsa034_u:1452": "caryāpratipattibhūmisthito bodhisattvaścaryāpratipannaḥ /",
  "SA20bsa034_u:1453": "niyata bhūmisthito bodhisattvo niyata-patitaḥ /",
  "SA20bsa034_u:1454": "niyatacaryā-pratipattibhūmisthito bodhisattvo niyatacaryāpratipannaḥ /",
  "SA20bsa034_u:1455": "niṣṭhāgamanabhūmisthito bodhisattvo niṣṭhāgataḥ /",
  "SA20bsa034_u:1456": "tatrāgotrasthānāṃ pudgalānāṃ sugatigamanāya paripākaḥ punaḥ punaḥ pratyāvartyo bhavati punaḥ punaḥ karaṇīyaḥ /",
  "SA20bsa034_u:1457": "gotrasthānāṃ punaḥ paripāko na pratyāvartyo bhavati na punaḥ punaḥ karaṇīyaḥ /",
  "SA20bsa034_u:1458": "tatra paripakvapudgalalakṣaṇaṃ katamat /",
  "SA20bsa034_u:1459_0": "śrāvakaḥ pūrvakuśalābhyāsād yadāmṛdupākavyavasthito bhavati sa mṛducchando bhavati",
  "SA20bsa034_u:1459_1": "mṛduprayogaścāpāyānapi gacchati na ca dṛṣṭe dharme śrāmaṇyaphalamadhigacchati na",
  "SA20bsa034_u:1459_2": "ca dṛṣṭe dharme parinirvāti /",
  "SA20bsa034_u:1460": "yadā tu madhyapākavyavasthito bhavati sa madhyacchandaśca bhavati madhyaprayogo na cāpāyān gacchati /",
  "SA20bsa034_u:1461": "dṛṣṭe ca dharme śrāmaṇyaphalaṃ prāpnoti /",
  "SA20bsa034_u:1462": "no tu dṛṣṭe dharme parinirvāti /",
  "SA20bsa034_u:1463": "adhimātre paripāke sthitaḥ adhimātracchando bhavati adhimātraprayogaśca na cāpāyān gacchati /",
  "SA20bsa034_u:1464": "dṛṣṭe ca dharme śrāmaṇyaphalaṃ prāpnoti /",
  "SA20bsa034_u:1465": "dṛṣṭa eva ca dharme parinirvāti /",
  "SA20bsa034_u:1466": "pratyekabuddhastathaiva veditavyaḥ yathā śrāvakaḥ /",
  "SA20bsa034_u:1467": "tatkasya hetoḥ /",
  "SA20bsa034_u:1468": "tulyajātīyo 'sya mārgaḥ śrāvakaiḥ /",
  "SA20bsa034_u:1469": "ayantu śrāvakebhyaḥ pratyekabuddhasya viśeṣaḥ /",
  "SA20bsa034_u:1470": "paścime bhave paścime ātmabhāvapratilambhe 'nācāyakaṃ pūrvābhyāsavaśāt saptatriṃśadvodhipakṣyān dharmān bhāvayitvā sarvakleśaprahāṇādarhattvaṃ sākṣātkaroti /",
  "SA20bsa034_u:1471": "tasmātpratyekabuddha ityucyate /",
  "SA20bsa034_u:1472": "bodhisattvaḥ punaradhimukticaryābhūmisthito muduparipāko veditavyaḥ /",
  "SA20bsa034_u:1473": "adhyāśayaśuddho caryāpratipattibhūmau ca madhyaparipākaḥ /",
  "SA20bsa034_u:1474": "niyāto niṣṭhitaścādhimātraparipākaḥ /",
  "SA20bsa034_u:1475": "tatra mṛdupākavyavasthito bodhisattvo mṛducchando bhavati mṛduprayogaḥ apāyāṃśca gacchati /",
  "SA20bsa034_u:1476": "prathamakalpāsaṃkhyeyaparyantataśca sa veditavyaḥ /",
  "SA20bsa034_u:1477": "uttaptairacalaiḥ suviśuddhaiśca bodhipakṣyaiḥ kuśalaidharmaiḥ sarvaireva visaṃyukto bhavati /",
  "SA20bsa034_u:1478": "madhyapāko bodhisattvo madhyacchando bhavati madhyaprayogaḥ /",
  "SA20bsa034_u:1479": "na cāpāyān gacchati dvitīyakalpāsaṃkhyeyaparyantataśca bhavati /",
  "SA20bsa034_u:1480": "uttaptairacalaiśca bodhipakṣyaiḥ kuśalairdharmaiḥ [Dutt_61] saṃyukto bhavati /",
  "SA20bsa034_u:1481": "suviśuddhairvisaṃyuktaḥ /",
  "SA20bsa034_u:1482": "adhimātrapākasthito bodhisattvaḥ adhimātracchando bhavatyadhimātraprayogaśca /",
  "SA20bsa034_u:1483": "na cāpāyān gacchati /",
  "SA20bsa034_u:1484": "tṛtīyakalpāsaṃkhyeyaparyantataśca bhavati /",
  "SA20bsa034_u:1485": "uttaptairacalaiḥ suviśuddhairbodhipakṣyaiḥ kuśalairdharmaiḥ samanvāgato bhavati /",
  "SA20bsa034_u:1486": "tatra prakṛtyā ghanatvādujjvalatvādadhimātramahāphalatvānmahānuśaṃsatvāccottaptā ityucyante /",
  "SA20bsa034_u:1487": "apratyāvartyatvādaparihāṇīyatvādviśeṣagāmitvādacalā ityucyante /",
  "SA20bsa034_u:1488": "bodhisattvabhūmau niruttaratvātsuviśuddhā ityucyante /",
  "SA20bsa034_u:1489_0": "tatra yaścāmiṣakṛtaḥ paripāko yaśca ṛddhyāvarjanajo yaśca guhyadharmākhyānajo yaśca",
  "SA20bsa034_u:1489_1": "mṛduprāyogiko yaśca śrutamātrakṛtaḥ paripāka ityeṣa pañcavidhaḥ paripākaḥ dīrghakālābhyāsādapyeṣāṃ",
  "SA20bsa034_u:1489_2": "dharmāṇāṃ mṛduka eva bhavati prāgevettakakālābhyāsāt /",
  "SA20bsa034_u:1490": "tadanyaistu sarvaiḥ paripākasya kāraṇaiḥ paripākasya triprakāranayo veditavyaḥ /",
  "SA20bsa034_u:1491": "mṛdukenābhyāsena mṛduko madhyena madhyaḥ adhimātreṇādhimātraḥ paripāko veditavyaḥ /",
  "SA20bsa034_u:1492": "tasya ca mṛdumadhyādhimātrasya paripākasyaikaikasya triprakāranayo veditavyaḥ /",
  "SA20bsa034_u:1493": "mṛdukasya [mṛdu-]mṛduko mṛdumadhyo mṛdvadhimātraḥ /",
  "SA20bsa034_u:1494": "madhyasya ca madhyamṛduko madhyamadhyo madhyādhimātraḥ /",
  "SA20bsa034_u:1495": "adhimātrasyādhimātramṛduradhimātramadhyo 'dhimātrādhimātraḥ /",
  "SA20bsa034_u:1496": "ityevaṃ bhāgīyottarottaraprabhedanayenāpramāṇaḥ paripākaprabhedaḥ sattvānāṃ buddhabodhisattvakṛto veditavyaḥ /",
  "SA20bsa034_u:1497_0": "tatra bodhisattvaḥ ebhiḥ paripākakāraṇairyathānirdiṣṭairātmanaśca buddhadharmaparipākāyendriyaparipākaṃ",
  "SA20bsa034_u:1497_1": "kuśalamūlaparipākaṃ jñānaparipākañca mṛdumadhyādhimātrañca samudānayati parasattvānāñca",
  "SA20bsa034_u:1497_2": "parapudgalānāṃ yānatrayaniryāṇāya /",
  "SA20bsa034_u:1498": "iti bodhisattvabhūmāvādhāre yogasthāne ṣaṣṭhaṃ paripākapaṭalam //",
  "SA20bsa034_u:1499": "[Dutt_62]",
  "SA20bsa034_u:1500": "Bodhipaṭalam (Chapter 1.7)",
  "SA20bsa034_u:1501": "tatra bodhiḥ katamā /",
  "SA20bsa034_u:1502": "samāsato dvividhañca prahāṇaṃ dvividhañca jñānaṃ bodhirityucyate /",
  "SA20bsa034_u:1503": "tatra dvividhaṃ prahāṇaṃ-kleśāvaraṇaprahāṇaṃ jñeyāvaraṇaprahāṇañca /",
  "SA20bsa034_u:1504": "dvividhaṃ punarjñānaṃ yat kleśāvaraṇaprahāṇācca nirmalaṃ sarvakleśaniranubandhajñānam /",
  "SA20bsa034_u:1505": "jñeyāvaraṇaprahāṇācca yatsarvasmin jñeye 'pratihatamanāvaraṇaṃ jñānam /",
  "SA20bsa034_u:1506": "aparaḥ paryāyaḥ /",
  "SA20bsa034_u:1507": "śuddhajñānaṃ sarvajñānamasaṅgajñānañca /",
  "SA20bsa034_u:1508": "sarvakleśavāsanāsamuddhātaścākliṣṭāyāścāvidyāyāḥ niḥśeṣaprahāṇamanuttarā samyaksaṃbodhirityucyate /",
  "SA20bsa034_u:1509": "tatra savāsanānāṃ sarvakleśānāṃ sarvataścātyantañca prahāṇādyad jñānaṃ tacchuddhamityucyate /",
  "SA20bsa034_u:1510": "sarvadhātuṣu sarvavastuṣu sarvaprakāreṣu sarvakāleṣu yadjñānamavyāhataṃ pravartate tatsarvajñānamityucyate /",
  "SA20bsa034_u:1511": "tatra dvau vā dhātū /",
  "SA20bsa034_u:1512": "lokadhātuḥ sattvadhātuśca /",
  "SA20bsa034_u:1513": "tatra dvividhaṃ vastu /",
  "SA20bsa034_u:1514": "saṃskṛtamasaṃskṛtañca /",
  "SA20bsa034_u:1515": "tasyaiva ca saṃkṛtāsaṃskṛtasya vastuno 'pramāṇaḥ prakārabhedaḥ svalakṣaṇottarajātiprabhedena sāmānyalakṣaṇaprabhedena hetuphalaprabhedena dhātugatikuśalākuśalāvyākṛtādiprabhedena /",
  "SA20bsa034_u:1516": "tatra kālastrividhaḥ /",
  "SA20bsa034_u:1517": "atīto 'nāgataḥ pratyutpannaśca /",
  "SA20bsa034_u:1518": "ityetatsarvadhātukaṃ sarvavastukaṃ sarvaprakāraṃ sarvakālaṃ jñānaṃ sarvajñānamityucyate /",
  "SA20bsa034_u:1519": "tatrāsaṅgajñānaṃ yadābhogamātrādeva sarvatrādhiṣṭhitaṃ tvaritamasaktaṃ jñānaṃ pravartate /",
  "SA20bsa034_u:1520": "na punaḥ punarābhogaṃ kurvato nānyatraikābhogapratibaddhameva tajjñānaṃ bhavati /",
  "SA20bsa034_u:1521": "aparaḥ paryāyaḥ /",
  "SA20bsa034_u:1522": "catvāriṃśaduttaramāveṇikaṃ buddhadharmaśataṃ yā ca tathāgatasyāraṇā praṇidhijñānaṃ pratisaṃvidaśca /",
  "SA20bsa034_u:1523": "iyamanuttarā samyaksaṃbodhirucyate /",
  "SA20bsa034_u:1524": "tatredaṃ catvāriṃśaduttaramāveṇikaṃ buddhadharmaśatam /",
  "SA20bsa034_u:1525_0": "dvātriṃśanmahāpuruṣalakṣaṇānyaśītyanuvyañjanāni catasraḥ sarvākārāḥ pariśuddhayaḥ",
  "SA20bsa034_u:1525_1": "daśa balāni catvāri vaiśāradyāni trīṃṇi smṛtyupasthānāni trīṇyarakṣyāṇi mahākaruṇā",
  "SA20bsa034_u:1525_2": "'sammoṣadharmatā [Dutt_63] vāsanāsamudghātaḥ sarvākāravarajñānañca /",
  "SA20bsa034_u:1526": "eṣāñca buddhadharmāṇāṃ vibhāgaḥ pratiṣṭhāpaṭale bhaviṣyati /",
  "SA20bsa034_u:1527": "tatreyaṃ paramā bodhiḥ saptabhiḥ paramatābhiryuktā yeneyaṃ sarvabodhīnāṃ parametyucyate /",
  "SA20bsa034_u:1528": "sapta paramatāḥ katamāḥ āśrayaparamatā pratipattiparamatā sampattiparamatā jñānaparamatā prabhāvaparamatā prahāṇaparamatā vihāraparamatā ca /",
  "SA20bsa034_u:1529": "yattathāgato dvātriṃśatā mahāpuruṣalakṣaṇaiḥ sulakṣitagātraḥ /",
  "SA20bsa034_u:1530": "iyamasyāśrayaparamatetyucyate /",
  "SA20bsa034_u:1531": "yattathāgata ātmahitāya parahitāya bahujanahitāya [bahujanasukhāya] lokānukampāyai arthāya hitāya sukhāya devamanuṣyāṇāṃ pratipannaḥ /",
  "SA20bsa034_u:1532": "iyamasya pratipattiparamatetyucyate /",
  "SA20bsa034_u:1533": "yattathāgato niruttarābhirapratisamābhiścatasṛbhiḥ saṃpattibhiḥ samanvāgataḥ śīlasaṃpattyā dṛṣṭisaṃpattyā ācārasaṃpattyā ājīvasaṃpattyā [pratipannaḥ] /",
  "SA20bsa034_u:1534": "iayamasya sampattiparamatetyucyate /",
  "SA20bsa034_u:1535": "yattathāgato niruttarābhirapratisamābhiścatasṛbhiḥ pratisaṃvidbhiḥ samanvāgataḥ dharmapratisaṃvidā 'rthapratisaṃvidā niruktipratisaṃvidapratibhānapratisaṃvidā ca /",
  "SA20bsa034_u:1536": "iyamasya jñānaparamatetyucyate /",
  "SA20bsa034_u:1537": "yattathāgato niruttarābhirapratisamābhiḥ ṣaḍbhirabhijñābhiḥ samanvāgataḥ yathā pūrvanirdiṣṭābhiḥ /",
  "SA20bsa034_u:1538": "iyaṃ tathāgatasya prabhāvaparamatetyucyate /",
  "SA20bsa034_u:1539": "yattathāgataḥ savāsanasarvakleśaprahāṇena niruttareṇāpratisamena jñeyāvaraṇa prahāṇena ca samanvāgataḥ /",
  "SA20bsa034_u:1540": "iyamasya prahāṇaparamatetyucyate /",
  "SA20bsa034_u:1541": "yattathāgatastribhirniruttarairapratisamairvihāraistabdahula vihārī āryeṇa vihāreṇa divyena brāhmeṇa /",
  "SA20bsa034_u:1542": "iyamasya vihāraparamatetyucyate /",
  "SA20bsa034_u:1543": "tatra śūnyatānimittāpraṇihitavihārā nirodhasamāpattivihāraścāryo vihāra ityucyate /",
  "SA20bsa034_u:1544": "catvāri dhyānānyārūpyasamāpattayaśca divyo vihāra ityucyate /",
  "SA20bsa034_u:1545": "catvāryapramāṇāni brāhmo vihāra ityucyate /",
  "SA20bsa034_u:1546": "tasmātpunastrividhādvihārāścatvāraḥ paramavihārā yaistathāgatāstadvahulavihāriṇo bhavanti /",
  "SA20bsa034_u:1547": "āryādvihārācchūnyatā vihāro nirodhasamāpattivihāraśca /",
  "SA20bsa034_u:1548": "divyādvihārādāniṃjyacaturthadhyānavihāraḥ /",
  "SA20bsa034_u:1549_0": "brāhmādvihārātkaruṇāvihāro yena tathāgatastriskṛto rātrau triskṛtvo divase ṣaṭkṛtvo",
  "SA20bsa034_u:1549_1": "rātriṃdivena buddhacakṣaṣā lokaṃ vyavalokayati ko hīyate [Dutt_64] ko vardhate kasyānutpannāni",
  "SA20bsa034_u:1549_2": "kuśalamūlānyavaropayāmi kvaṃ yāvadvistareṇāgraphale 'rhattve pratiṣṭhāpayāmīti /",
  "SA20bsa034_u:1550": "tatrāśrayaparamatayā tathāgatā mahāpuruṣā ityucyante /",
  "SA20bsa034_u:1551": "pratipattiparamatayā mahākāruṇikā ityucyante /",
  "SA20bsa034_u:1552": "saṃpattiparamatayā mahāśīlamahādharmāṇa ityucyante /",
  "SA20bsa034_u:1553": "jñānaparamatayā mahāprajñā ityucyante /",
  "SA20bsa034_u:1554": "prabhāvaparamatayā mahābhijñā ityucyante /",
  "SA20bsa034_u:1555": "prahāṇaparamatayā mahāvimuktaya ityucyante /",
  "SA20bsa034_u:1556": "vihāraparamatayā mahāvihāratad bahulavihāriṇa ityucyante /",
  "SA20bsa034_u:1557": "teṣāñca punastathāgatānāṃ daśabhirākārairguṇābhidhānañca bhavati guṇānusmaraṇatā ca /",
  "SA20bsa034_u:1558": "katamairdaśabhiḥ /",
  "SA20bsa034_u:1559": "ityapi sa bhagavāṃstathāgato 'rhansamyaksaṃbuddho vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṃ buddho bhagavāniti /",
  "SA20bsa034_u:1560": "tatrāvitathavacanāttathāgataḥ /",
  "SA20bsa034_u:1561": "sarvaprāptayārthaprāptatvāt anuttarapuṇyakṣetratvāt pūjārhatvāccārhan /",
  "SA20bsa034_u:1562": "yathāvatparamārthena dharmānubodhātsamyaksaṃbuddhaḥ /",
  "SA20bsa034_u:1563": "tisṛbhirvidyābhiryathāsūtroktena ca caraṇena vipaśyanāśamathapakṣobhayasusampannatvādvidyācaraṇasampannaḥ /",
  "SA20bsa034_u:1564": "paramotkarṣagamanādapunaḥ pratyāgamanācca sugataḥ /",
  "SA20bsa034_u:1565": "sattvadhātulokadhātvoḥ sarvākāreṇa kleśavyavadānajñānāllokavit /",
  "SA20bsa034_u:1566": "paramacittadamopāyajñatayā ekasyaiva loke puruṣabhūtasya ca prādurbhāvāt anuttaraḥ puruṣadamyasārathiḥ /",
  "SA20bsa034_u:1567_0": "cakṣurbhūtatvājjñānārthadharmatattva bhūtatvād vyaktasyārthasya nirṇetṛtvāt sarvārthapratisaraṇatvādavyutpannasyārthasya",
  "SA20bsa034_u:1567_1": "vyutpādakatvā dutpannasya saṃśayasyocchedakatvāt gambhīrāṇāṃ sthānānāṃ vivaraṇāt",
  "SA20bsa034_u:1567_2": "paryavadāpakatvāttanmūlatvāt sarvadharmāṇāṃ tannetṛkatvāttatpratisaraṇatvāt sarvaduḥkhasya",
  "SA20bsa034_u:1567_3": "niḥsaraṇaṃ śāsti vyapadiśati samyagdevamanuṣyāṇām /",
  "SA20bsa034_u:1568": "tasmācchāstā devamanuṣyāṇāmityucyate /",
  "SA20bsa034_u:1569": "arthopasaṃhitasya dharmarāśeranarthopasaṃhitasya dharmarāśernnaivārthopasaṃhitasya nānārthopasaṃhitasya dharmarāśeḥ sakalasarvākārābhisaṃbodhād buddha ityucyate /",
  "SA20bsa034_u:1570": "sarvamārabalamahāsaṃgrāmāvabhaṅgādbhagavān /",
  "SA20bsa034_u:1571": "[Dutt_65]",
  "SA20bsa034_u:1572": "tatra prabhūtairapi kalpairekasyāpi buddhasya prādurbhāvo na bhavati /",
  "SA20bsa034_u:1573": "ekasminneva ca kalpe prabhūtānāṃ buddhānāmutpādo bhavati /",
  "SA20bsa034_u:1574": "teṣu teṣu ca daśasu dikṣvaprameyāsaṃkhyeyeṣu lokadhātuṣvaprameyāṇāmeva buddhānāmutpādo veditavyaḥ /",
  "SA20bsa034_u:1575": "tatkasya hetoḥ /",
  "SA20bsa034_u:1576": "santi daśasu dikṣvaprameyāsaṃkhyeyā bodhisattvā ye tulyakālakṛtapraṇidhānāstulyasaṃbhārasamudāgatāśca /",
  "SA20bsa034_u:1577": "yasminneva divase pakṣe māse saṃvatsare ekena bodhisattvena bodhau cittaṃ praṇihitaṃ tasminneva divase pakṣe māse saṃvatsare sarvaiḥ /",
  "SA20bsa034_u:1578": "yathā caika utsahito ghaṭito vyāyacchitaśca tathā sarve /",
  "SA20bsa034_u:1579": "tathāhi dṛśyante 'sminneva lokadhātāvanekāni bodhisattvaśatāni yāni tulyakālapraṇidhānāni tulyatyāgāni tulyakṣāntikāni tulyavīryāṇi tulyadhyānāni tulyaprajñānāni /",
  "SA20bsa034_u:1580": "prāgeva daśasu dikṣvanantāparyanteṣu lokadhātuṣu /",
  "SA20bsa034_u:1581": "buddhakṣetrāṇyapi trisāhasramahāsāhasrāṇyaprameyāsaṃkhyeyāni daśasu dikṣu saṃvidyante /",
  "SA20bsa034_u:1582": "na ca tulyasaṃbhārasamudāgatayordvayostāvadbodhisattvayorekasmin lokadhātau buddhakṣetre yugapadutpattyavakāśo 'sti prāgevāprameyāsaṃkhyeyānām /",
  "SA20bsa034_u:1583": "na ca punastulyasaṃbhārāṇāṃ krameṇānuparipāṭikayā utpādoyujyate /",
  "SA20bsa034_u:1584": "nāpi sarveṇa sarvamanutpāda eva yujyate /",
  "SA20bsa034_u:1585": "tasmāddaśasu dikṣvaprameyāsaṃkhyeyeṣu lokadhātuṣu yathā pariśodhiteṣu tathāgataśūnyeṣu te tulyasaṃbhārā bodhisattvā anyonyeṣu buddhakṣetreṣūtpadyanta iti veditavyam /",
  "SA20bsa034_u:1586": "tadanena paryāyeṇa bahuṣu lokadhātuṣu buddhabāhulyameva yujyate /",
  "SA20bsa034_u:1587": "na caikasmin buddhakṣetre dvayostathāgatayoryugapadutpādo bhavati /",
  "SA20bsa034_u:1588": "tatkasya hetoḥ /",
  "SA20bsa034_u:1589": "dīrgharātraṃ khalu bodhisattvenaivaṃ praṇidhānamanubṛṃhitaṃ bhavati /",
  "SA20bsa034_u:1590": "yathāhameko 'pariṇāyake loke pariṇāyakaḥ syāṃ sattvānāṃ vinetā sarvaduḥkhebhyo vimocayitā parinirvāpayiteti /",
  "SA20bsa034_u:1591": "yasyaivaṃ dīrgharātraṃ praṇidhānamanubṛṃhayataḥ samyak pratipattiparigṛhītamṛdhyatyeva tat /",
  "SA20bsa034_u:1592": "punaśca śakta ekastathāgatastrisāhasramahāsāhasre ekasmin buddhakṣetre sarvabuddhakārya kartum /",
  "SA20bsa034_u:1593": "ato dvitīyasya tathāgatasya vyartha evotpādaḥ syāt /",
  "SA20bsa034_u:1594": "bhūyaścaikasya tathāgatasya loke utpādātsattvānām evārthakaraṇaprasiddhiḥ pracuratarā bhavati pradakṣiṇatarā /",
  "SA20bsa034_u:1595": "tatkasya hetoḥ /",
  "SA20bsa034_u:1596": "teṣāmevaṃ bhavatyayameva kṛtsne jagatyekastathāgato na dvitīyaḥ /",
  "SA20bsa034_u:1597": "asmiñjanapadacārikāṃ vā viprakānte parinirvṛte vā nāsti sa kaścid dvitīyaḥ /",
  "SA20bsa034_u:1598": "[Dutt_66] yasyāsmābhirantike brahmacaryaṃ caritavyaṃ syāt dharmo vā śrotavya iti viditvā 'titvarante ghanatareṇa chandavyāyāmena brahmacaryavāsāya saddharmaśravaṇāya ca /",
  "SA20bsa034_u:1599": "buddhabahutvaṃtu te upalabhya nātitvareran /",
  "SA20bsa034_u:1600": "evameṣāmekasya buddhasyotpādātsvārthe karaṇaprasiddhiḥ pracuratarā ca bhavati pradakṣiṇatarā ca /",
  "SA20bsa034_u:1601": "tatra sarvabuddhānāṃ sarvaṃ samasamaṃ bhavati nirviśiṣṭaṃ sthāpayitvā catvāri sthānāni-āyurnāma kulaṃ kāyañca /",
  "SA20bsa034_u:1602": "ityeṣāñcaturṇāṃ dharmāṇāṃ hrāsavṛddhyā vilakṣaṇatā buddhānām /",
  "SA20bsa034_u:1603": "na tvanyena kenacit /",
  "SA20bsa034_u:1604": "na ca strī anuttarāṃ samyaksaṃbodhimasaṃbudhyate /",
  "SA20bsa034_u:1605": "tatkasya hetoḥ /",
  "SA20bsa034_u:1606": "tathā hi bodhisattvaḥ prathamasyaiva kalpāsaṃkhyeyasyātyayāt /",
  "SA20bsa034_u:1607": "strībhāvaṃ vijahāti /",
  "SA20bsa034_u:1608": "bodhimaṇḍaniṣadanamupādāya na punarjātu strī bhavati /",
  "SA20bsa034_u:1609": "prakṛtyā ca bahukleśo duṣprajñaśca bhavati sarvo mātṛgrāmaḥ /",
  "SA20bsa034_u:1610": "na ca prakṛtyā bahukleśasantānena duṣprajñasantānena ca śakyamanuttarāṃ samyaksaṃbodhimabhisaṃboddhum /",
  "SA20bsa034_u:1611": "evamiyamanuttarā samyaksaṃbodhiḥ svabhāvato 'pi yathānirdiṣṭā yathābhūtaṃ veditavyā /",
  "SA20bsa034_u:1612": "paramato 'pi guṇanirdeśānusmaraṇato 'pi saṃbhavato 'pi viśeṣato 'pi yathānirdiṣṭā yathābhūtaṃ veditavyā /",
  "SA20bsa034_u:1613": "api tvacintyaiva sarvatarkamārgasamatikrāntatvādaprameyāsaṃkhyeyaguṇasamuditatvādanuttaraiva ca samyaksaṃbodhiḥ sarvaśrāvaka-pratyekabuddhatathāgatānābhi nirvṛttaye bhavati /",
  "SA20bsa034_u:1614": "tasmādeṣaiva bodhiragryā śreṣṭhā varā praṇīteti /",
  "SA20bsa034_u:1615": "iti bodhisattvabhūmāvādhāre yogasthāne saptamaṃ bodhipaṭalam /",
  "SA20bsa034_u:1616": "[Dutt_67]",
  "SA20bsa034_u:1617": "Balagotrapaṭalam (Chapter 1.8)",
  "SA20bsa034_u:1618": "nirdiṣṭaṃ tāvadyatra bodhisattvena śikṣitavyam /",
  "SA20bsa034_u:1619": "yathā punaḥ śikṣitavyaṃ tadvakṣyāmi /",
  "SA20bsa034_u:1620": "uddānam /",
  "SA20bsa034_u:1621": "adhimukterbahulatā dharmaparyeṣṭideśanā /",
  "SA20bsa034_u:1622": "pratipattistathā samyagavavādānuśāsanam /",
  "SA20bsa034_u:1623": "upāyasahitaṃ kāyavāṅmanaḥkarma paścimam /",
  "SA20bsa034_u:1624_0": "ihādita eva bodhisattvena bodhisattvaśikṣāsu śikṣitukāmenādhimuktibahulena bhavitavyaṃ",
  "SA20bsa034_u:1624_1": "dharmeparyeṣakeṇa dharmadeśakena dharmānudharmapratipannena samyagavavādānuśāsakena",
  "SA20bsa034_u:1624_2": "samyagavavādānuśāsanyāñca sthitena upāyaparigṛhītakāyavāṅmanaḥkarmaṇā ca bhavitavyam /",
  "SA20bsa034_u:1625": "kathañca bodhisattvo 'dhimuktibahulo bhavati /",
  "SA20bsa034_u:1626": "iha bodhisattvo 'ṣṭavidhe 'dhimuktyadhiṣṭhāne śraddhāprasādapūrvaṃkeṇa niścayena rucyā samanvāgato bhavati /",
  "SA20bsa034_u:1627_0": "triṣu ratneṣu buddhadharmaṃsaṃghaguṇeṣu buddhabodhisattvaprabhāve ca yathānirdiṣṭe",
  "SA20bsa034_u:1627_1": "tattvārthe ca yathānirdiṣṭe hetau ca phale ca vicitre yathāyogapatite aviparīte prāptavye",
  "SA20bsa034_u:1627_2": "cārthe samartho 'haṃ prāptumiti /",
  "SA20bsa034_u:1628": "yathā prāptavye arthe evaṃ prāptyupāye astyayaṃ prāptyupāyaḥ prāptavyasyārthasyeti /",
  "SA20bsa034_u:1629": "tatra prāptavyo 'yathā bodhiranuttarā /",
  "SA20bsa034_u:1630": "prāptyupāyaḥ punaḥ sarve bodhisattvaśikṣāmārgāḥ /",
  "SA20bsa034_u:1631": "tathā subhāṣite sulapite supravyāhṛte 'dhimuktistadyathā sūtraṃ geyaṃ vyākaraṇādiṣu dharmeṣu /",
  "SA20bsa034_u:1632": "tatrāsminnaṣṭavidhe 'dhimuktyādhiṣṭhāne bodhisattvasya dvābhyāṃ kāraṇābhyāmadhimuktibahulatā veditavyā /",
  "SA20bsa034_u:1633": "adhimuktyabhyāsabahulīkārataśca tīvrakṣāntisanniveśataśca /",
  "SA20bsa034_u:1634": "tatra dharmaṃ bodhisattvaḥ paryeṣamāṇaḥ kiṃ paryeṣate /",
  "SA20bsa034_u:1635": "kathaṃ paryeṣate /",
  "SA20bsa034_u:1636": "kimarthaṃ [Dutt_68] paryeṣate /",
  "SA20bsa034_u:1637": "samāsato bodhisattvo bodhisattvapiṭakañca paryeṣate śrāvakapiṭakañca /",
  "SA20bsa034_u:1638": "vāhyakāni ca śāstrāṇi laukikāni ca śilpakarmapasthānāni paryeṣate /",
  "SA20bsa034_u:1639": "tatra dvādaśāṅgādvacogatādyadvaipulyaṃ tadvodhisattvapiṭakam /",
  "SA20bsa034_u:1640": "avaśiṣṭaṃ śrāvakapiṭakaṃ veditavyam /",
  "SA20bsa034_u:1641": "bāhyakāni punaḥ śāstrāṇi samāsatastrīṇi /",
  "SA20bsa034_u:1642": "hetuśāstraṃ śabdaśāstraṃ cikitsaka śāstrañca /",
  "SA20bsa034_u:1643": "tatra laukikāni śilpakarmasthānānyanekavidhāni bahunānāprakārāṇi /",
  "SA20bsa034_u:1644": "suvarṇakārāyaskāramaṇikārakarmajñānaprabhṛtīni /",
  "SA20bsa034_u:1645": "tānyetāni sarvavidyāsthānaparigṛhītāni pañcavidyāsthānāni bhavanti /",
  "SA20bsa034_u:1646": "adhyātmavidyā hetuvidyā śabdavidyā vyādhicikitsāvidyā śilpakarmasthānavidyā ca /",
  "SA20bsa034_u:1647": "itīmāni pañca vidyāsthānāni yāni bodhisattvaḥ paryeṣate /",
  "SA20bsa034_u:1648": "evamanena sarvavidyāsthānāni paryeṣitāni bhavanti /",
  "SA20bsa034_u:1649": "tatra buddhavacanamadhyātmaśāstramityucyate /",
  "SA20bsa034_u:1650": "tatpunaḥ katyākāraṃ pravartate /",
  "SA20bsa034_u:1651": "evaṃ yāvallaukikāni śilpakarmasthānāni katyākārāṇi pravartante /",
  "SA20bsa034_u:1652": "buddhavacanaṃ samāsato dvyākāraṃ pravartate /",
  "SA20bsa034_u:1653": "samyaghetuphalaparidīpanākāraṃ kṛtāviprahāṇā kṛtānabhyāgamaparidīpanākārañca /",
  "SA20bsa034_u:1654": "hetuśāstramapi dvyākāram /",
  "SA20bsa034_u:1655": "paropāraṃbhakathānuśaṃsaparidīpanākāraṃ parataścetivādavipramokṣānuśaṃsaparidīpanākārañca /",
  "SA20bsa034_u:1656": "śabdaśāstramapi dvyā kāram /",
  "SA20bsa034_u:1657": "dhāturūpasādhanavyavasthānaparidīpanākāraṃ vāksaṃskārānuśaṃsaparidīpanākārañca /",
  "SA20bsa034_u:1658": "cikitsāśāstrañcaturākāraṃ pravartate /",
  "SA20bsa034_u:1659": "āvādhakośalaparidīpanākaram /",
  "SA20bsa034_u:1660": "āvādhasamutthānakauśalaparidīpanākāram /",
  "SA20bsa034_u:1661": "utpannasyāvādhasya prahāṇakauśalaparidīpanākāram /",
  "SA20bsa034_u:1662": "prahāṇasya cāvādhasyāyatyāmanutpādakauśalaparidīpanākāram /",
  "SA20bsa034_u:1663": "laukikāni śilpakarmasthānajñānāni",
  "SA20bsa034_u:1664": "svakasvakaśilpakarmasthānānuṣṭhānakāryapariniṣpattiparidīpanākārāṇi /",
  "SA20bsa034_u:1665": "kathañca buddhavacanamaviparītaṃ hetuphalaṃ paridīpayati /",
  "SA20bsa034_u:1666": "daśeme hetavaḥ aviparītaṃ hetuvyavasthānaṃ sarvahetusaṃgrahe veditavyāḥ saṃkleśāya vā vyavadānāya vā laukināmapi ca teṣāṃ sasyādīnāmavyākṛtānāṃ pravṛttaye /",
  "SA20bsa034_u:1667": "daśa hetavaḥ [Dutt_69] katame /",
  "SA20bsa034_u:1668": "anuvyavahārahetuḥ /",
  "SA20bsa034_u:1669": "apekṣāhetuḥ /",
  "SA20bsa034_u:1670": "ākṣepahetuḥ /",
  "SA20bsa034_u:1671": "parigrahahetuḥ /",
  "SA20bsa034_u:1672": "abhinirvṛttihetuḥ /",
  "SA20bsa034_u:1673": "āvāhakahetuḥ pratiniyamahetuḥ /",
  "SA20bsa034_u:1674": "sahakārihetuḥ virodhahetuḥ /",
  "SA20bsa034_u:1675": "avirodhahetuśca /",
  "SA20bsa034_u:1676": "tatra sarvadharmāṇāṃ yannāma nāmapūrvikā ca saṃjñā saṃjñāpūrvakaścābhilāpaḥ /",
  "SA20bsa034_u:1677": "ayamucyate teṣāṃ dharmāṇāmanuvyavahārahetuḥ /",
  "SA20bsa034_u:1678": "tatra yadapekṣaṃ yaddhetukaṃ yasmin vastunyarthitvamupādānañca bhavatyayamasyocyate 'pekṣāhetuḥ /",
  "SA20bsa034_u:1679": "tadyathā hastāpekṣaṃ hastahetukamādānakarma /",
  "SA20bsa034_u:1680": "pādāpekṣaṃ pādahetukamabhikramapratikramakarma /",
  "SA20bsa034_u:1681": "parvāpekṣaṃ parvahetukaṃ samiñjitaprasāritakarma /",
  "SA20bsa034_u:1682": "jighatsāpipāsāpekṣaṃ jighatsāpipāsāhetukaṃ bhojanapānādānaṃ paryeṣaṇatā ca /",
  "SA20bsa034_u:1683": "ityevaṃbhāgīyo 'pramāṇa-nayānugataḥ apekṣāheturveditavyaḥ /",
  "SA20bsa034_u:1684": "tatra bījamāvasānikasya svaphalasyākṣepahetuḥ /",
  "SA20bsa034_u:1685": "bījanirmuktaḥ tadanyaḥ pratyayaḥ parigrahahetuḥ /",
  "SA20bsa034_u:1686": "tadeva bījaṃ svaphalasya nirvṛttihetuḥ /",
  "SA20bsa034_u:1687": "tatpunarbījanirvṛttaṃ phalamuttarasya bījākṣiptasya phalasyāvāhakahetuḥ nānāvijātīya-vibhinnakāraṇatvaṃ pratiniyamahetuḥ /",
  "SA20bsa034_u:1688": "yaścāpekṣāhetuḥ yaścākṣepahetuḥ yaśca parigrahaheturyaśca nirvṛttiheturyaścāvāhakaheturyaśca pratiniyamaheturityetān sarvān hetūn ekadhyamabhisaṃkṣipya sahakāriheturityucyate /",
  "SA20bsa034_u:1689": "utpattāvāntarāyiko hetuvirodhahetuḥ /",
  "SA20bsa034_u:1690": "antarāyavaikalyamavirodhahetuḥ /",
  "SA20bsa034_u:1691": "tatra virodhaḥ samāsataḥ ṣaḍvidhaḥ /",
  "SA20bsa034_u:1692": "vāgvirodhaḥ /",
  "SA20bsa034_u:1693": "tadyathā śāsrāṇi pūrvāparaviruddhāni bhavanti tadekatyānāṃ śramaṇabrāhmaṇānām yuktivirodhaḥ /",
  "SA20bsa034_u:1694": "sādhyasya jñeyasyārthasya sādhanāyopapattisādhanayuktirayujyamānā bhavati /",
  "SA20bsa034_u:1695": "utpativirodhaḥ /",
  "SA20bsa034_u:1696": "tadyathā utpatti pratyayavaikalpādutpattyāntarāyikadharmasānnidhyāccopattirna bhavati /",
  "SA20bsa034_u:1697": "sahavasthāna virodhaḥ /",
  "SA20bsa034_u:1698": "tadyathā ālokatamaso rāgadveṣayoḥ sukhaduḥkhayoḥ /",
  "SA20bsa034_u:1699": "vipratyanīkavirodhaḥ /",
  "SA20bsa034_u:1700": "tadyathā ahinakulayormārjāramūṣikayoranyonyapratyarthikayośca pratyamitrayoḥ /",
  "SA20bsa034_u:1701": "vipakṣaprātipakṣikaśca virodhaḥ /",
  "SA20bsa034_u:1702_0": "tadyathā 'śubhabhāvanā-kāmarāgayoḥ maitrībhāvanā-vyāpādayoḥ karuṇābhāvanāvihiṃsayoḥ",
  "SA20bsa034_u:1702_1": "bodhyaṅgāryāṣṭāṅgamārgabhāvanāyāḥ sarvakleśānāñca traidhātukāvacarāṇām asmiṃstvarthe",
  "SA20bsa034_u:1702_2": "utpattivirodha evābhipretaḥ /",
  "SA20bsa034_u:1703": "punaḥ sarveṣāmeṣāṃ hetūnāṃ dvābhyāṃ hetubhyāṃ saṃgrahaḥ /",
  "SA20bsa034_u:1704": "janakena ca hetunā [Dutt_70] upāyahetunā ca /",
  "SA20bsa034_u:1705": "yadākṣepakaṃ nirvartakañca bījaṃ tajjanako hetuḥ /",
  "SA20bsa034_u:1706": "avaśiṣṭā hetava upāyaheturveditavyaḥ /",
  "SA20bsa034_u:1707": "catvāraḥ pratyayāḥ hetupratyayaḥ samanantarapratyayaḥ ālambanapratyayaḥ adhipatipratyayaśca /",
  "SA20bsa034_u:1708": "tatra yo janako hetuḥ saḥ hetupratyayaḥ /",
  "SA20bsa034_u:1709": "yaḥ punarupāyahetuḥ so 'dhipatipratyayo veditavyaḥ /",
  "SA20bsa034_u:1710": "samanantarapratyayaścālambanapratyayaśca cittacaitasikānāmeva dharmāṇām /",
  "SA20bsa034_u:1711": "tathā hi cittacaitasikā dharmāḥ prāgutpannāvakāśadānaparigṛhītā ālambanaparigṛhītāśca prādurbhavanti pravartante ca /",
  "SA20bsa034_u:1712": "tasmātsamanantarapratyaya ālambanapratyayaśca parigrahahetunā saṃgṛhītau veditavyau /",
  "SA20bsa034_u:1713": "tatra kathamebhirdaśabhirhetubhiḥ sarvalaukikā bhāvāḥpravartante /",
  "SA20bsa034_u:1714": "kathañca saṃkleśo bhavati /",
  "SA20bsa034_u:1715": "kathañca vyavadānam /",
  "SA20bsa034_u:1716_0": "yānīmāni vividhāni sasyāni dhānyasaṃkhyātāni loke yairayaṃ loko jīvikāṃ kalpayati",
  "SA20bsa034_u:1716_1": "teṣāṃ tāvadyadidaṃ nāma saṃjñā vyāgvyāhāro vividhastad yathā yavaśāligodhūmatilamudgamāṣakulatthādikaḥ /",
  "SA20bsa034_u:1717_0": "ayameṣāmanuvyavahārahetuḥ yavā ānīyantāṃ dīyantāṃ piṣyantāṃ sthāpyantāmityevamādikasya",
  "SA20bsa034_u:1717_1": "vyavahārasya yathā yavā evamavaśiṣṭheṣvapi veditavyam jighatsāpipāsādaurbalyaṃ kāyasthityapekṣaṃ",
  "SA20bsa034_u:1717_2": "kavaḍīkārāhārāsvādāpekṣañca /",
  "SA20bsa034_u:1718": "teṣvarthitvaṃ paryeṣaṇā upanādānamupabhogaśca bhavati /",
  "SA20bsa034_u:1719": "ayameṣāmapekṣāhetuḥ /",
  "SA20bsa034_u:1720": "yato yataḥ svabījād yasya [yasya] sasyasya prādurbhāvo bhavati tadbījaṃ tasyākṣepahetuḥ /",
  "SA20bsa034_u:1721": "pṛthivīvṛṣṭyādikaḥ pratyayo 'ḍkuraprādurbhāvāya parigrahahetuḥ tadbījaṃ tasyāṅkurasyābhinirvṛttihetuḥ /",
  "SA20bsa034_u:1722": "sa khalvaṅkurakāṇḍa patraparaṃparāsantānastasyāḥ sasyaniṣpatteḥ sasyaparipākagyāvāhakahetuḥ /",
  "SA20bsa034_u:1723": "yavabījācca yavāṅkurasya yavasasyasya ca prādurbhāvo bhavati nānyasya /",
  "SA20bsa034_u:1724": "evaṃ pariśiṣṭebhyo veditavyam /",
  "SA20bsa034_u:1725": "ayameṣāṃ pratiniyamahetuḥ /",
  "SA20bsa034_u:1726": "sarve caite apekṣāhetumupādāya pratiniyamahetvantāheta vaḥ sasyasyābhiniṣpattaye sahakārihetuḥ /",
  "SA20bsa034_u:1727": "na hi taddhānyamanyatamahetuvaikalyānniṣpadyate /",
  "SA20bsa034_u:1728": "tasmātsarvā sā sāmagrī sahakāriheturityucyate /",
  "SA20bsa034_u:1729": "aśani-sasyaroganipātādayo 'ntarāyā virodhahetuḥ /",
  "SA20bsa034_u:1730": "tadvaikalyaṃ nānantarāyaḥ avirodhahetuḥ /",
  "SA20bsa034_u:1731": "evamete daśa hetavastadanyeṣvapi laukikeṣu bhāveṣu yathāyogaṃ veditavyāḥ /",
  "SA20bsa034_u:1732": "tadyathā dhānyaparigrahe /",
  "SA20bsa034_u:1733": "[Dutt_71]",
  "SA20bsa034_u:1734": "tatra sarvasya pratītyasamutpādasya yadidaṃ nāmasaṃjñā-vāgvyāhāraḥ tadyathā avidyā saṃskārā vijñānaṃ nāmarūpaṃvistareṇa yāvajjarāmaraṇaśokaparidevaduḥkhadaurmanasyopāyāsāḥ /",
  "SA20bsa034_u:1735": "ityayantāvat saṃkleśasyānuvyavahārahetuḥ /",
  "SA20bsa034_u:1736": "avidyāpratyayāḥ saṃskārā yāvajjātipratyayaṃ jarāmaraṇamityevamādikasya anuvyavahārasya viṣayāsvādāpekṣā caiṣu bhavāṅgeṣu pravṛtiḥ /",
  "SA20bsa034_u:1737": "ayamasya saṃkleśasyāpekṣāhetuḥ /",
  "SA20bsa034_u:1738": "avidyādīnāṃ dharmāṇāṃ dṛṣṭe dharme yāni bījāni jātasya bhūtasyeha tānyanyajānmikasya jātijarāmaraṇasyākṣepahetuḥ /",
  "SA20bsa034_u:1739": "asatpuruṣasaṃsevā 'saddharmaśravaṇamayoniśomanaskāraḥ pūrvābhyāsāvedhaścāvidyādīnāmutpattaye parigrahahetuḥ /",
  "SA20bsa034_u:1740": "svakasvakaṃ bījamavidyādīnāṃ nirvṛṃttihetuḥ /",
  "SA20bsa034_u:1741": "te punaravidyādayo bhavaparyavasānā uttarottarāvāhanapāraṃparyeṇa tasyānyajānmikasya jātijarāmaraṇasyāvāhakahetuḥ /",
  "SA20bsa034_u:1742": "anye saha svavīryairavidyādayo bhavaparyavasānā narakopapattaye saṃvartante /",
  "SA20bsa034_u:1743": "anye tiryakpretamanuṣyadevopapattaye /",
  "SA20bsa034_u:1744": "ityeyaṃ saṃkleśasya pratiniyamahetuḥ /",
  "SA20bsa034_u:1745": "apekṣāhetumādiṃ kṛtvā sarva ete hetavaḥ pratiniyamahetuparyavasānāḥ sahakāriheturityucyate /",
  "SA20bsa034_u:1746_0": "tasya punaḥ saṃkleśasya virodhahetuḥ gotrasaṃpad buddhānāmutpādaḥ saddharmasya deśanā",
  "SA20bsa034_u:1746_1": "satpuruṣasaṃsevā saddharmaśravaṇaṃ yoniśo manaskāro dharmānudharmapratipattiḥ sarve",
  "SA20bsa034_u:1746_2": "ca bodhipakṣyā dharmāḥ /",
  "SA20bsa034_u:1747": "avirodhahetureṣāmeva yathoddiṣṭānāṃ dharmāṇāṃ vaikalyaṃ virahitatvam /",
  "SA20bsa034_u:1748": "evamebhirdaśabhirhetubhiḥ sarvaḥ saṃkleśaḥ sarvasattvānāṃ veditavyaḥ /",
  "SA20bsa034_u:1749": "tatra yaḥ sarveṣu vyavadānapakṣyeṣu dharmeṃṣu nirodhe ca nirvāṇe nāmasaṃjñāvāgvyāhāraḥ /",
  "SA20bsa034_u:1750": "ayaṃ vyavadānasyānuvyavahārahetuḥ /",
  "SA20bsa034_u:1751": "itīmāni smṛtyupasthānāni samyak prahāṇāni yāvadāryāṣṭāṅgo mārgaṃḥ /",
  "SA20bsa034_u:1752": "avidyānirodhācca saṃskāranirodho vistareṇa yāvajjātinirodhājjarāmaraṇanirodha ityasyaivaṃbhāgīyasyānuvyavahārasya /",
  "SA20bsa034_u:1753": "tatra yā saṃskārādīnavāpekṣā vyavadānaparyeṣaṇā vyavadānaparigraho vyavadānapariniṣpattiḥ ayamasyāpekṣāhetuḥ /",
  "SA20bsa034_u:1754": "yā gotrasthasya pudgalasya gotrasaṃpat sopadhiśeṣa [nirūpadhiśeṣa] nirvāṇādhigamāya pūrvaṅgamāya /",
  "SA20bsa034_u:1755": "[ayaṃ] vyavadānasyākṣepahetuḥ /",
  "SA20bsa034_u:1756": "satpuruṣasaṃsevā saddharmaśravaṇaṃ yoniśomanaskāraḥ pūrvakṛtaścendriyaparipākaḥ parigrahahetuḥ /",
  "SA20bsa034_u:1757_0": "tāni gotrasaṃgṛhītānyanāsravabodhipakṣyadharmabījāni teṣāṃ bodhipakṣyāṇāṃ dharmāṇāmabhinirvṛttihetuḥ",
  "SA20bsa034_u:1757_1": "te punaḥ svabījānnirvṛttā bodhipakṣyā dharmāḥ sopadhiśeṣa-nirupadhiśeṣanirvāṇadhātvoḥ",
  "SA20bsa034_u:1757_2": "krameṇāvāhakahetuḥ /",
  "SA20bsa034_u:1758_0": "[Dutt_72] tatra yacchrāvakagotraṃ śrāvakayānena parinirvāṇāya saṃvartate pratyekabuddhagotraṃ",
  "SA20bsa034_u:1758_1": "pratyekabuddhayānena parinirvāṇāya saṃvartate mahāyānagotraṃ mahāyānena parinirvāṇāya",
  "SA20bsa034_u:1758_2": "saṃvartate ayaṃ vyavadānasya pratiniyamahetuḥ /",
  "SA20bsa034_u:1759": "yaścāpekṣāheturvyavadānapakṣyo yaśca yāvat pratiniyamaheturayamasya sahakāriheturityucyate /",
  "SA20bsa034_u:1760": "gotrāsampannatā buddhānāmanutpādaḥ akṣaṇepapattirasatpuruṣasaṃsevā 'saddharmaśravaṇamayoniśomanaskāro mithyāpratipattiḥ virodhahetuḥ /",
  "SA20bsa034_u:1761": "asyaiva virodhahetoryadvaikalyavirahitatvamayamucyate 'virodhahetuḥ /",
  "SA20bsa034_u:1762": "tatra yaḥ saṃkleśapakṣyo virodhahetuḥ sa vyavadānaheturdraṣṭavyaḥ /",
  "SA20bsa034_u:1763": "yo vyavadānapakṣyo virodhahetuḥ sa saṃkleśaheturdraṣṭavyaḥ /",
  "SA20bsa034_u:1764_0": "evaṃ ebhirdaśabhirhetubhiḥ saṃkleśo daśabhireva vyavadānaṃ bhavatyatīte 'pyadhvanyabhūdanāgate",
  "SA20bsa034_u:1764_1": "'pyadhvani bhaviṣyati saṃkleśāya vā vyavadānāya vā na ebhya uttari na ebhyo bhūyānanyo heturvidyate /",
  "SA20bsa034_u:1765": "tatra phalaṃ katamat /",
  "SA20bsa034_u:1766": "samāsataḥ pañca phalāni /",
  "SA20bsa034_u:1767": "vipākaphalaṃ niṣyandaphalaṃ visaṃyogaphalaṃ puruṣakāraphalamadhipatiphalañca /",
  "SA20bsa034_u:1768": "akuśalānāṃ dharmāṇāmapāyeṣu vipāko vipacyate /",
  "SA20bsa034_u:1769": "kuśalasāsravāṇāṃ sugatau /",
  "SA20bsa034_u:1770": "tadvipākaphalam /",
  "SA20bsa034_u:1771": "yatpunarakuśalābhyāsādakuśalārāmatā saṃtiṣṭhate akuśalabahulatā kuśalābhyāsātkuśalārāmatā kuśalabahulatā pūrvakarmasādṛśyena vā paścātphalānuvartanatā tanniṣyandaphalam /",
  "SA20bsa034_u:1772": "āryāṣṭāṅgasya mārgasya kleśanirodho visaṃyogaphalam /",
  "SA20bsa034_u:1773": "yaḥ punalaukikena mārgeṇa kleśanirodhaḥ sa nātyantamanuvartate pṛthagjanānām /",
  "SA20bsa034_u:1774": "tasmāttanna visaṃyogaphalam /",
  "SA20bsa034_u:1775_0": "yatpunarekatyadṛṣṭe dharme 'nyatamānyatamena śilpakarmasthānasanniśritena puruṣakāreṇa",
  "SA20bsa034_u:1775_1": "yadi vā kṛṣyā yadi vā vaṇijyayā yadi vā rājapauruṣṭeṇa lipi-gaṇana-nyasana-saṃkhyā-mudrayā",
  "SA20bsa034_u:1775_2": "sasyādikaṃ lābhādikañca phalamabhinirvartayati idamucyate puruṣakāraphalam /",
  "SA20bsa034_u:1776": "cakṣuvijñānañcukṣurindriyasyādhipatiphalam /",
  "SA20bsa034_u:1777": "evaṃ yāvanmanovijñānaṃ manaindriyasya /",
  "SA20bsa034_u:1778": "tathā prāṇairaviyogo jīvitendriyasya /",
  "SA20bsa034_u:1779": "iti sarveṣāmindriyasya /",
  "SA20bsa034_u:1780": "iti sarveṣāmindriyāṇāṃ dvāviṃśatīnāṃ svena svenādhipatyena yatphalaṃ nirvartate tadadhipatiphalaṃ veditavyam /",
  "SA20bsa034_u:1781": "taccādhipatyaṃ dvāviṃśatīnāmindriyāṇāṃ veditavyam /",
  "SA20bsa034_u:1782": "tadyathā vastu saṃgrahaṇyām /",
  "SA20bsa034_u:1783": "[Dutt_73] evaṃ hi bodhisattvo buddhavacanaṃ samyaghetuphalaparidīpanākāraṃ viditvā sthānāsthānajñānabalagotramāsevanānvayāt krameṇa viśodhayati vivardhayati ca /",
  "SA20bsa034_u:1784": "na cākṛtamanyakṛtaṃ vā kasyacidvipacyate /",
  "SA20bsa034_u:1785": "na ca svayaṃ kṛtānāṃ karmaṇāṃ kalpaśatairapi praṇāśo bhavati phaladānaṃ prati /",
  "SA20bsa034_u:1786": "evamakṛtānabhyāgamakṛtāvipraṇāśaṃ buddhavacanaṃ paridīpitaṃ bodhisattvo yathābhūtaṃ jñātvā karma-svakatā-jñānabalagotraṃ krameṇa viśodhayati vivardhayati ca /",
  "SA20bsa034_u:1787": "tatra kathaṃ bodhisattvaḥ śrutaṃ paryeṣate /",
  "SA20bsa034_u:1788": "iha bodhisattvastīvraṃ gauravamupasthāpya subhāṣite sulapite dharma paryeṣate /",
  "SA20bsa034_u:1789": "evaṃrūpaścāsya samāsena subhāṣitagauravaṃ pratyupasthitaṃ bhavati /",
  "SA20bsa034_u:1790_0": "yadasau bodhisattva ekasubhāṣitaśravaṇahetorapi taptāṃ jvalitāmapyayomayīṃ bhūmiṃ",
  "SA20bsa034_u:1790_1": "pareṇa prāmodyenādareṇa praviśedyadyanyathā subhāṣitaśravaṇaṃ na labheta prāgeva",
  "SA20bsa034_u:1790_2": "prabhūtasya subhāṣitasyārthe /",
  "SA20bsa034_u:1791": "yacca bodhisattvasya sve ātmabhāve samucchraye premagauravaṃ prāgevānyeṣu sarvakāyapariṣkāreṣu bhojanapānādiṣu /",
  "SA20bsa034_u:1792_0": "yacca subhāṣitaśravaṇe pūrvakaṃ premagauravaṃ paścimaṃ premagauravamupanidhāya śatatamīmapi",
  "SA20bsa034_u:1792_1": "kalāṃ nopaiti sahasratamīmapi saṃkhyāmapi kalāmapi gaṇanāmapyupaniṣadamapi nopaiti",
  "SA20bsa034_u:1792_2": "sa tathā subhāṣite gauravajātaḥ subhāṣitaṃ śṛṇvannakhinnaśca bhavattyatṛptaśca /",
  "SA20bsa034_u:1793": "śrāddhaśca bhavati prasādabahalaścārdrasantāna ṛjukadṛṣṭiḥ /",
  "SA20bsa034_u:1794_0": "saguṇa kāmatayā dharmakāmatayā dharmabhāṇakamupasaṃkrāmati nopārambhābhiprāyeṇa sagauravatayā",
  "SA20bsa034_u:1794_1": "na mānastambhena kiṃkuśalagaveṣaṇatayā na ātmodbhāvanārtham ātmānañca parāṃśca kuśalamūle",
  "SA20bsa034_u:1794_2": "saṃniyojayiṣyāmīti na lābhasatkārahetoḥ /",
  "SA20bsa034_u:1795": "sa evamupasaṃkramaṇasaṃpannaḥ asaṃkliṣṭaśca dharma śṛṇotyavikṣiptaśca /",
  "SA20bsa034_u:1796": "kathamasaṃkliṣṭaḥ śṛṇoti /",
  "SA20bsa034_u:1797": "stambhasaṃkleśavigato 'vamanyanāsaṃkleśavigataḥ laya-saṃkleśavigataśca /",
  "SA20bsa034_u:1798": "tatra ṣaḍbhirākāraiḥ stambhasaṃkleśavigato bhavati /",
  "SA20bsa034_u:1799": "caturbhirākārairavamanyāsaṃkleśavigato bhavati /",
  "SA20bsa034_u:1800": "ekenākāreṇa layasaṃkleśavigato bhavati /",
  "SA20bsa034_u:1801": "kālena śṛṇoti satkṛtya śuśrūṣamāṇo nāsūyannanuvidhīyamāno 'nupārambhaprekṣī /",
  "SA20bsa034_u:1802": "ebhiḥ ṣaḍbhirākāraiḥ stambhasaṃkleśavigataḥ /",
  "SA20bsa034_u:1803": "[Dutt_74]",
  "SA20bsa034_u:1804": "dharme gauravamupasthāpya dharmabhāṇake pudgale gauravamupasthāpya dharmamaparibhavan dharmabhāṇakaṃ pudgalamaparibhavan ebhiścaturbhirākārairavamanyanāsaṃkleśavigataḥ śṛṇoti /",
  "SA20bsa034_u:1805": "ātmānamaparibhavan śṛṇoti /",
  "SA20bsa034_u:1806": "anenaikenākāreṇa layasaṃkleśavigataḥ śṛṇoti /",
  "SA20bsa034_u:1807": "evaṃ hi bodhisattvaḥ asaṃkliṣṭo dharma śṛṇoti /",
  "SA20bsa034_u:1808": "tatra kathaṃ bodhisattvaḥ avikṣipto dharmaṃ śṛṇoti /",
  "SA20bsa034_u:1809": "pañcabhirākāraiḥ /",
  "SA20bsa034_u:1810": "ājñācitta ekāgracittaḥ avihitaśrotraḥ samāvarjitamānasaḥ sarvacetasā samanvāhṛtya dharmaṃ śṛṇoti /",
  "SA20bsa034_u:1811": "evaṃ hi bodhisattvaḥ śrutaṃ paryeṣate /",
  "SA20bsa034_u:1812": "tatra kimarthaṃ bodhisattvaḥ śrutaṃ paryeṣate /",
  "SA20bsa034_u:1813": "buddhavacanaṃ tāvad bodhisattvaḥ paryeṣate /",
  "SA20bsa034_u:1814": "samyagdharmāpratipatti saṃpādanārthaṃ pareṣāñca vistareṇasaṃprakāśanārtham /",
  "SA20bsa034_u:1815_0": "hetuvidyāṃ bodhisattvaḥ paryeṣate tasyaiva śāstrasya durbhāṣitadurlapitatāyā yathābhūta",
  "SA20bsa034_u:1815_1": "parijñānārthaṃ paravādanigrahārthaṃ cāprasannānāmasmiṃcchāsane prasādāya prasannānāñca bhūyobhāvāya /",
  "SA20bsa034_u:1816": "śabdavidyāṃ bodhisattvaḥ paryeṣate /",
  "SA20bsa034_u:1817": "saṃskṛtalapitādhimuktānātmani saṃpratyayotpādanārthaṃ saniruktapadavyañjananirūpaṇatayā ekasya cārthasya nānāprakāraniruttyanuvyavahārānupraveśārtham /",
  "SA20bsa034_u:1818": "cikitsāśāstraṃ bodhisattvaḥ paryeṣate sattvānāṃ nānāprakāravyādhivyupaśamanārthaṃ mahājanakāyasyānugrahārtham /",
  "SA20bsa034_u:1819_0": "laukikāni śilpakarmasthānāni bodhisattvaḥ paryeṣate 'lpakṛcchreṇa bhogasaṃharaṇārthaṃ",
  "SA20bsa034_u:1819_1": "sattvānāmarthāya sattvānāñca bahumānotpādanārthaṃ śilpajñānasaṃvibhāgena cānugrahasaṃgrahārtham /",
  "SA20bsa034_u:1820": "sarvāṇi ca etāni pañcavidyāsthānāni bodhisattvaḥ paryeṣate 'nuttarāyāḥ samyaksaṃbodhermahājñānasambhāraparipūṇārtham /",
  "SA20bsa034_u:1821": "na hi sarvatraivamaśikṣamāṇaḥ krameṇa sarvajñajñānamanāvaraṇaṃ pratilabhate /",
  "SA20bsa034_u:1822": "yattāvadvodhisattvaḥ paryeṣate yathā ca paryeṣate yadarthañca paryeṣate tannirdiṣṭam /",
  "SA20bsa034_u:1823": "tatra kiṃ bodhisattvaḥ pareṣāṃ deśayati /",
  "SA20bsa034_u:1824": "kathañca deśayati /",
  "SA20bsa034_u:1825": "kimarthañca deśayati /",
  "SA20bsa034_u:1826": "tatra yadeva paryeṣate tadeva deśayati /",
  "SA20bsa034_u:1827": "yadarthañca paryeṣate tadarthameva pareṣāṃ deśayati /",
  "SA20bsa034_u:1828": "dvābhyāṃ punarākārābhyāṃ deśayati /",
  "SA20bsa034_u:1829": "anulomāṃ ca kathāṃ kathayati pariśuddhāṃ ca /",
  "SA20bsa034_u:1830": "tatra [Dutt_75] kathamanulomāṃ kathāṃ kathayati /",
  "SA20bsa034_u:1831": "anurūpeṇeryāpithena sthitāya deśayati nāpratirūpeṇa /",
  "SA20bsa034_u:1832": "na uccatarake āsane niṣaṇṇāyāglānāya nodgunṭhikākṛtāya na purato gacchate vistareṇa yathāsūtraṃ veditavyam /",
  "SA20bsa034_u:1833": "tatkasya hetoḥ /",
  "SA20bsa034_u:1834": "dharmaguravo hi buddhabodhisattvāḥ /",
  "SA20bsa034_u:1835": "dharme hi tatkriyamāṇe pareṣāmadhimātraṃ dharmagauravamutpadyate /",
  "SA20bsa034_u:1836": "śravaṇe cādarajātā bhavanti nāvajñājātāḥ /",
  "SA20bsa034_u:1837": "sarveṣāṃ ca deśayati /",
  "SA20bsa034_u:1838": "nirantaraṃ sarvaṃ ca deśayati /",
  "SA20bsa034_u:1839": "dharmamātsaryamakurvannācāryamuṣṭiṃ dharmeṣu karoti /",
  "SA20bsa034_u:1840": "yathākramaṃ padavyaṃjanamuddiśati /",
  "SA20bsa034_u:1841": "yathākramoddiṣṭaṃ ca padavyaṃjanaṃ yathākramamevārthato vibhajati /",
  "SA20bsa034_u:1842": "arthopasaṃhitaṃ ca dharmamarthaṃ coddiśati nānarthopasaṃhitam /",
  "SA20bsa034_u:1843": "saṃdarśayitavyāṃ saṃdarśayati samādāpayitavyāṃ samādāpayati samuttejayitavyāṃ samuttejayati saṃpraharṣayitavyāṃ saṃpraharṣayati /",
  "SA20bsa034_u:1844": "pratyakṣānumānāptāgamayuktāṃ ca kathāṃ karoti nāpramāṇayuktām /",
  "SA20bsa034_u:1845": "sugatigamanānukūlāmapi avyākulāmapi supraveśāṃna gahanāṃ caturāryasatyapratisaṃyuktāmapi sarvāsāñca pariṣadāṃ yā pariṣad yā kathā yathārhati tāṃ tathāsyai kathaṃ karoti /",
  "SA20bsa034_u:1846": "ebhistāvatpañcadaśabhirākārairbodhisattvānāṃ sattveṣvanulomā sarvaparārtheṣu kathā veditavyā /",
  "SA20bsa034_u:1847": "punaśca bodhisattvaḥ apakāriṣu [sattveṣu] maitracittatāmupasthāpya kathāṃ karoti /",
  "SA20bsa034_u:1848": "duścaritacāriṣu sattveṣu hitacittatāmupasthāpya kathāṃ kathayati /",
  "SA20bsa034_u:1849": "sukhitaduḥkhiteṣu sattveṣu pramatteṣu dīneṣu hitasukhānukampācittatāmupasthāpya kathāṃ karoti /",
  "SA20bsa034_u:1850": "na cerṣyāparyavasthānamadhipatiṃ kṛtvā ātmānamutkarṣayati /",
  "SA20bsa034_u:1851": "na parān paṃsayati /",
  "SA20bsa034_u:1852": "nirāmiṣeṇa ca cittenāpratikāṃkṣamāṇo lābhasatkāraślokaṃ pareṣāṃ dharmān deśayati /",
  "SA20bsa034_u:1853": "ebhiḥ pañcabhirākārairbodhisattvaḥ pariśuddhāṃ kathāṃ kathayati /",
  "SA20bsa034_u:1854": "ta ete samāsato viṃśatirākārā bhavanti /",
  "SA20bsa034_u:1855_0": "kālena satkṛtyānupūrvamanusandhyanusahitaṃ harṣayatā roca[yatā] toṣayatā utsāhayatā",
  "SA20bsa034_u:1855_1": "anavasādayatā yuktā sahitā 'vyavakīrṇānudhārmikī yathā pariṣat maitracittena hitacittenānukampācittenāniśritena",
  "SA20bsa034_u:1855_2": "lābhasatkāraśloke ātmānamanutkarṣayatā parāṃścāpaṃsayatā /",
  "SA20bsa034_u:1856": "evaṃ bodhisattvaḥ pareṣāṃ dharmaṃ deśayati /",
  "SA20bsa034_u:1857": "[Dutt_76]",
  "SA20bsa034_u:1858": "[tatra] katamā bodhisattvasya dharmānudharmapratipattiḥ /",
  "SA20bsa034_u:1859": "samāsataḥ pañcavidhā veditavyā /",
  "SA20bsa034_u:1860": "teṣāmeva [yathā] paryeṣitānāṃ yathodgṛhītānāṃ dharmāṇāṃ kāyena vācā manasā cānuvartanā samyak cintanā bhāvanā ca /",
  "SA20bsa034_u:1861_0": "yeṣāṃ dharmāṇāṃ bhagavatā kāyena vācā manasā kriyā niṣiddhā yeṣāñcābhyanujñātā kāyena",
  "SA20bsa034_u:1861_1": "vācā manasā kriyā tasya kāyavāṅmanaskarmaṇastathaiva parivarjanaṃ pratiniṣevaṇā samudānayatā ca /",
  "SA20bsa034_u:1862": "kāyena vācā manasā cānuvartanā dharmānudharmapratipattirityucyate /",
  "SA20bsa034_u:1863": "tatra samyak cintanā bodhisattvasya katamā /",
  "SA20bsa034_u:1864_0": "iha bodhisattva ekākī rahogato yathāśrutāṃ dharmāṃścintayitukāmastulayitukāma upaparīkṣitukāma",
  "SA20bsa034_u:1864_1": "ādita evācintyāni sthānāni vivarjayitvā dharmāṃścintayitumārabhate pratatañca cintayati /",
  "SA20bsa034_u:1865": "sātasya satkṛtya prayogeṇa na ślatham /",
  "SA20bsa034_u:1866": "kiñcicca bodhisattvaścintāprayukto yuktyā vicārayatyanupraviśati /",
  "SA20bsa034_u:1867": "kiñcidadhimucyata eva /",
  "SA20bsa034_u:1868": "arthapratisaraṇaśca bhavati cintayanna vyañjanapratisaraṇaḥ /",
  "SA20bsa034_u:1869": "kālānadeśamahāpadeśāṃśca yathābhūtaṃ prajānāti /",
  "SA20bsa034_u:1870": "ādipraveśena na cintāṃ praviśati /",
  "SA20bsa034_u:1871": "praviṣṭaśca punaḥ punarmanasikārataḥ sāratāmupanayati /",
  "SA20bsa034_u:1872": "aciṃntyaṃ varjayan bodhisattvaḥ sammohaṃ ciṃttāvikṣepaṃ nādhigacchati /",
  "SA20bsa034_u:1873": "pratataṃ sātatya-satkṛtya-prayuktaścintayannavijñātapūrvañcārtha vijānāti labhate vijñātañca /",
  "SA20bsa034_u:1874": "pratilabdhamarthaṃ na vināśayati na saṃpramoṣayati /",
  "SA20bsa034_u:1875": "yuktyā punaḥ kiñcit pravi[cinvan] praviśayan vicārayan na parapratyayo bhavati /",
  "SA20bsa034_u:1876_0": "teṣu yuktiparīkṣiteṣu dharmeṣu kiñcitpunaradhimucyamāno ye 'pyasya dharmeṣu gambhīreṣu",
  "SA20bsa034_u:1876_1": "buddhirnāvagāhate tathāgatagocarā ete dharmā nāsmadbuddhigocarā ityevamapratikṣipaṃstān",
  "SA20bsa034_u:1876_2": "dharmānātmānamakṣatañcānupahatañca pariharatyanavadyam /",
  "SA20bsa034_u:1877": "arthaṃ pratisaran bodhisattvo na vyañjanaṃ buddhānaṃ bhagavatāṃ sarvasandhyāya-vacanānyanupraviśati /",
  "SA20bsa034_u:1878": "kālāpadeśamahāpadeśakuśalo bodhisattvaḥ tattvārthānna vicalayituṃ na vikampayituṃ kenacit kathaṃcicchakyate /",
  "SA20bsa034_u:1879": "āditaścintāmanupraviśan bodhisattvaḥ apratilabdhapūrvāṃ kṣāntiṃ pratilabhate /",
  "SA20bsa034_u:1880": "tāmeva punaḥ pratilabdhāṃ [Dutt_77] kṣāntiṃ sāratāmupanayan bodhisattvaḥ bhāvanāma nupraviśati /",
  "SA20bsa034_u:1881": "ebhiraṣṭābhirākārairbodhisattvaścintāsaṃgṛhītāṃ dharmānudharmapratipatti pratipanno bhavati /",
  "SA20bsa034_u:1882": "bhāvanā katamā /",
  "SA20bsa034_u:1883": "samāsataścaturvidhā veditavyā /",
  "SA20bsa034_u:1884": "śamatho vipaśyanā śamathavipaśyanābhyāsaḥ śamathavipaśyanābhiratiśca /",
  "SA20bsa034_u:1885": "tatra śamathaḥ katamaḥ /",
  "SA20bsa034_u:1886_0": "yathāpi tadvodhisattvaḥ aṣṭākārāyāśvintāyāḥ susamāptatvānnirabhilāpye vastumātre",
  "SA20bsa034_u:1886_1": "'rthamātre ālambane cittamupanibadhya sarvaprapañcāpagatena sarvacittapariplavāpagatena",
  "SA20bsa034_u:1886_2": "saṃjñā-manasikāreṇa sarvālambanānyadhimucyamānaḥ adhyātmasamādhinirmitteṣu cittaṃ",
  "SA20bsa034_u:1886_3": "saṃsthāpayati avasthāpayati vistareṇa yāvadekotīkaroti samādhatte /",
  "SA20bsa034_u:1887": "ayamucyate śamathaḥ /",
  "SA20bsa034_u:1888_0": "vipaśyanā katamā tenaiva punaḥ śamathaparibhāvitena manaskāreṇa yathā cintitānāṃ",
  "SA20bsa034_u:1888_1": "dharmāṇāṃ nimittamanasikriyā vicayaḥ pravicayo dharmapravicayaḥ vistareṇa yāvatpāṇḍityaṃ prajñācāraḥ /",
  "SA20bsa034_u:1889": "iyamucyate vipaśyanā /",
  "SA20bsa034_u:1890": "śamathavipaśyanābhyāsaḥ katamaḥ /",
  "SA20bsa034_u:1891": "yaḥ śamathavipaśyanāyāñca sātatyaprayogaḥ satkṛtyaprayogaśca /",
  "SA20bsa034_u:1892": "śamathavipaśyanābhiratiḥ katamā /",
  "SA20bsa034_u:1893": "teṣveva śamathavipaśyanā-nimitteṣu yaccittasyācalanaṃ svarasenaivābhisaṃskāravāhitāsthānaṃ saṃgraho 'visaraṇā /",
  "SA20bsa034_u:1894": "iyamucyate śamathavipaśyanābhiratiḥ",
  "SA20bsa034_u:1895": "tatra bodhisattvo yathā yathā śamathavipaśyanābhyāsaṃ karoti tathā tathā śamathavipaśyanābhiratiḥ saṃtiṣṭhate /",
  "SA20bsa034_u:1896": "yathā yathā śamathavipaśyanābhiratiḥ saṃtiṣṭhate tathā tathā śamatho vipaśyanā ca pariśudhyataḥ /",
  "SA20bsa034_u:1897": "yathā yathā śamatho viśudhyati tathā tathā kāyaprasrabdhiścittaprasrabdhiḥ pṛthuvṛddhivaipulyatāṃ gacchati /",
  "SA20bsa034_u:1898": "yathā yathā vipaśyanā viśudhyati tathā tathā jñānadarśanaṃ pṛthuvṛddhivaipulyatāṃ gacchati /",
  "SA20bsa034_u:1899": "etāvacca bhāvanāyāḥ karaṇīyam /",
  "SA20bsa034_u:1900": "yadutāśrayagatañca dauṣṭhulyamanapanetavyaṃ sarvatra ca jñeye jñānadarśanaṃ viśodhayitavyaṃ ca /",
  "SA20bsa034_u:1901": "caitatsarvaṃ bhāvanākarmānayā caturākārayā bhāvanayā bodhisattvasya saṃpadyate /",
  "SA20bsa034_u:1902": "[Dutt_78]",
  "SA20bsa034_u:1903": "avavādaḥ katamaḥ /",
  "SA20bsa034_u:1904": "samāsato 'ṣṭavidho veditavyaḥ /",
  "SA20bsa034_u:1905_0": "yathāpi tadvodhisattvaḥ samādhisanniśrayeṇa vā saṃvāsānvayādvā yeṣāmavavaditukāmo",
  "SA20bsa034_u:1905_1": "bhavati yo vā punaranyo bodhisattvo 'smai avavadati tathāgato vā sa ādita eva cittaṃ paryeṣate jānāti /",
  "SA20bsa034_u:1906": "cittaṃ paryeṣya indriya paryeṣate jānāti /",
  "SA20bsa034_u:1907": "indriyaṃ paryeṣya āśrayaṃ paryeṣate jānāti /",
  "SA20bsa034_u:1908": "āśayaṃ paryeṣyānuśayaṃ paryeṣate jānāti /",
  "SA20bsa034_u:1909": "anuśayaṃ paryeṣya yathāyogaṃ yathārhameva vicitreṣvavatāramukheṣvavatārayati /",
  "SA20bsa034_u:1910_0": "yadi vā 'śubhayā yadi vā maitryā yadi vā idaṃpratyayatā-pratītyasamutpādena yadi",
  "SA20bsa034_u:1910_1": "vā dhātubhedena yadi vā ānāpānasmṛtyā yathāyogaṃ yathārhamavaratāramukheṣvavatārya",
  "SA20bsa034_u:1910_2": "śāśvatāntāsadgrāha pratipakṣeṇa madhyamāṃ pratipadaṃ deśayati /",
  "SA20bsa034_u:1911": "ucchedāntāsadgrāha pratipakṣeṇa madhyamāṃ pratipadaṃ deśayati /",
  "SA20bsa034_u:1912": "akṛte ca kṛtābhimānaṃ tyājayati /",
  "SA20bsa034_u:1913": "aprāpte asparśite asākṣātkṛte sākṣātkṛtābhimānaṃ tyājayati /",
  "SA20bsa034_u:1914": "so 'yamaṣṭavidho 'vavādaḥ punaḥ samāsatastribhiḥ sthānaiḥ saṃgṛhīto veditavyaḥ /",
  "SA20bsa034_u:1915": "trīṇi sthānāni katamāni /",
  "SA20bsa034_u:1916": "asthitasya cittasyādito 'vasthitaye samyagālambanopanibandhaḥ /",
  "SA20bsa034_u:1917": "sthitacittasya ca svārthaprāptaye samyagupāyamārgadeśanā /",
  "SA20bsa034_u:1918": "aniṣṭhitasvakāryasya cāntarādhiṣṭhānaparityāgaḥ /",
  "SA20bsa034_u:1919": "tatra cittendriyāśayānuśayajñānena yathāyogamavatāramukhāvatāraṇatayā ca cittasthitaye samyagālambanopanibandho veditavyaḥ /",
  "SA20bsa034_u:1920": "tatra śāśvatocchedāntāsadgrāhapratipakṣeṇa madhyamayā pratipadā sthitacittasya svārthaprāptaye samyagupāyamārgadeśanā veditavyā /",
  "SA20bsa034_u:1921": "tatrākṛte yāvadasākṣātkṛte sākṣātkṛtābhimānatyājanatayā aniṣṭhitasvakāryasyāntarādhiṣṭhānaparityāgo veditavyaḥ /",
  "SA20bsa034_u:1922": "evamebhistribhiḥ sthānairaṣṭavidho 'vavādaḥ saṃgṛhīto veditavyaḥ /",
  "SA20bsa034_u:1923_0": "eva mevāvavādaṃ parato vā labhamāno bodhisattvaḥ pareṣāṃ vānuprayacchannaṣṭānāṃ balānāṃ",
  "SA20bsa034_u:1923_1": "gotraṃ krameṇa viśodhayati vivardhayati dhyānavimokṣasamādhisamāpattijñānabalasyendriyaparāparajñānabalasya",
  "SA20bsa034_u:1923_2": "nānādhimuktijñānabalasya nānādhātujñānabalasya sarvatra gāminī pratipaj jñānabalasya",
  "SA20bsa034_u:1923_3": "pūrvenivāsānusmṛtijñānabalasya cyutyupapattijñānabalasya ca /",
  "SA20bsa034_u:1924": "[Dutt_79]",
  "SA20bsa034_u:1925": "tatrānuśāsanaṃ katamat /",
  "SA20bsa034_u:1926": "tatpañcavidhaṃ veditavyam /",
  "SA20bsa034_u:1927_0": "sāvadyasamudācārapratiṣedhaḥ anavadyasamudācārābhyanujñā pratiṣiddhābhyanujñāteṣu",
  "SA20bsa034_u:1927_1": "dharmeṣu skhalitasamācāra-saṃcodanā punaḥ punaranādarajātasya skhalataḥ avasādanayā",
  "SA20bsa034_u:1927_2": "smṛtikaraṇānupradānamakaluṣeṇāvipariṇatena snigdhenāśayena /",
  "SA20bsa034_u:1928": "samyak pratipannasya ca pratiṣiddhābhyanujñāteṣu dharmeṣu bhūtaguṇapriyākhyānatayā saṃpraharṣaṇā /",
  "SA20bsa034_u:1929": "itīdaṃ samāsataḥ pañcākāraṃ bodhisattvānāmanuśāsanaṃ veditavyam /",
  "SA20bsa034_u:1930": "yaduta pratiṣedho 'bhyanujñā codanā 'vasādanā saṃpraharṣaṇā ca /",
  "SA20bsa034_u:1931": "tatropāyasaṃgṛhītaṃ bodhisattvānāṃ kāyavāṅmanaskarma katamat /",
  "SA20bsa034_u:1932": "samāsato bodhisattvānāṃ catvāri saṃgrahavastūnyupāya ityucyante /",
  "SA20bsa034_u:1933": "yathoktaṃ bhagavatā catuḥsaṃgrahavastusaṃgṛhītenopāyena samanvāgato bodhisattvo bodhisattva ityucyata iti /",
  "SA20bsa034_u:1934": "kena punaḥ kāraṇena catvāri saṃgrahavastūnyupāya ityucyante /",
  "SA20bsa034_u:1935": "samāsataścaturvidha upāyaḥ sattvānāṃ vinayāya saṃgrahāya /",
  "SA20bsa034_u:1936": "nāstyata ūttari nāstyato bhūyaḥ /",
  "SA20bsa034_u:1937": "tadyathā 'nugrāhako grāhakaḥ avatārako 'nuvartakaśca /",
  "SA20bsa034_u:1938": "tatra dānaṃ bodhisattvasyānugrāhakaṃ upāyaḥ /",
  "SA20bsa034_u:1939": "tathā hi vicitreṇāmiṣadānenānugṛhyamāṇāḥ sattvāḥ śrotavyaṃ kartavyaṃ vacanaṃ manyate /",
  "SA20bsa034_u:1940": "tadanantaraṃ bodhisattvaḥ priyavāditayā tatra tatra sammūḍhānāṃ tatsammohāśeṣāpanayāya yuktiṃ grāhayati sandarśayati /",
  "SA20bsa034_u:1941": "evamasya priyavāditā grāhaka upāyo bhavati /",
  "SA20bsa034_u:1942": "tathā ca yuktyā grāhitān sandarśitānsattvān akuśalātsthānād vyutthāpya kuśale sthāne samādāpayati vinayati niveśayati pratiṣṭhāpayati /",
  "SA20bsa034_u:1943": "sāsyārthacaryā bhavatyavatāraka upāyaḥ /",
  "SA20bsa034_u:1944": "evañca bodhisattvaḥ tānsarvānavatārya tatsabhāgavṛttasamācāreṇānuvartate yenāsya na bhavanti vineyā vaktāraḥ /",
  "SA20bsa034_u:1945": "tvaṃ tāvadātmanā na śraddhāsampannaḥ śīlasampannastyāgasampannaḥ prajñāsampannaḥ kasmādbhavān parānatra samādāpayati /",
  "SA20bsa034_u:1946": "tena ca codayati smārayatīti tasmātsamānarthatā bodhisattvasya caturtho 'nuvartaka upāyo veditavyaḥ /",
  "SA20bsa034_u:1947": "ityebhiścaturbhirupāyaryatparigṛhītaṃ samastairvyastairvā bodhisattvasya kāyakarma vākkarma manaskarma /",
  "SA20bsa034_u:1948": "tadupāyaparigrahaṇāmityucyate sattvānāṃ samyaksaṃgrahāya vinayāya paripācanāya /",
  "SA20bsa034_u:1949": "iti bodhisattvabhūmāvādhāre yogasthāne aṣṭamaṃ balagotrapaṭalam /",
  "SA20bsa034_u:1950": "[Dutt_80]",
  "SA20bsa034_u:1951": "Dānapaṭalam (Chapter 1.9)",
  "SA20bsa034_u:1952": "uddānaṃ /",
  "SA20bsa034_u:1953": "svabhāvaścaiva sarvañca duṣkaraṃ sarvatomukham /",
  "SA20bsa034_u:1954": "syāt sātpauruṣyayuktañca sarvākāraṃ tathaiva ca //",
  "SA20bsa034_u:1955": "vighātārthikayuktañca ihāmutra sukhaṃ tathā /",
  "SA20bsa034_u:1956": "viśuddhañca navākāraṃ dānametatsamāsataḥ //",
  "SA20bsa034_u:1957": "iha bodhisattvaḥ krameṇa ṣaṭpāramitāṃ paripūryānuttarāṃ samyaksaṃbodhimabhisaṃbudhyate /",
  "SA20bsa034_u:1958": "dānapāramitāṃ śīlakṣāntivīryadhyānaprajñāpāramitāñca /",
  "SA20bsa034_u:1959": "tatra katamā bodhisattvasya dānapāramitā /",
  "SA20bsa034_u:1960": "navākāraṃ dānaṃ bodhisattvasya dānapāramitetyucyate /",
  "SA20bsa034_u:1961": "svabhāvadānaṃ sarvadānaṃ duṣkaradānaṃ sarvatomukhaṃ dānaṃ satpuruṣadānaṃ sarvākāradānaṃ vighātārthikadānamihāmutrasukhaṃ dānaṃ viśuddhadānaṃ ca /",
  "SA20bsa034_u:1962": "kaśca dānasya svabhāvaḥ /",
  "SA20bsa034_u:1963": "yā cetanā sarvapariṣkāra-svadehanirapekṣasya bodhisattvasya kevalādhyātmikavastuparityāgāya kāyavākkarmānavadyaśca sarvadeyavastuparityāgaḥ /",
  "SA20bsa034_u:1964": "saṃvarasthāyinaḥ āgamadṛṣṭeḥ phaladarśino yo yenārthī tasya ca tadvastupratipādanā bodhisattvasya dānasvabhāvo veditavyaḥ /",
  "SA20bsa034_u:1965": "tatra sarvadānaṃ katamat /",
  "SA20bsa034_u:1966": "sarvamucyate samāsato dvividhaṃ deyavastu /",
  "SA20bsa034_u:1967": "ādhyātmikaṃ bāhyañca /",
  "SA20bsa034_u:1968": "tatra ā majjñaḥ svadehaparityāgo bodhisattvasya kevalādhyātmikavastuparityāga ityucyate /",
  "SA20bsa034_u:1969": "yatpunarbodhisattvo vāntāśināṃ sattvānāmarthe bhuktvā bhuktvā 'nnapānaṃ vamati /",
  "SA20bsa034_u:1970": "tatsaṃsṛṣṭamādhyātmikabāhyavastudānaṃ bodhisattvasyetyucyate /",
  "SA20bsa034_u:1971": "etadyathoktaṃ sthāpayitvā pariśiṣṭadeyavastuparityāgo bāhyadeyavastuparityāgaḥ evocyate /",
  "SA20bsa034_u:1972": "tatra bodhisattvaḥ pareṣāṃ dehārthināṃ samāsato dvābhyāmākārābhyāṃ svadehamanuprayacchati /",
  "SA20bsa034_u:1973": "yathākāmakaraṇīyaṃ vā paravaśyaṃ paravidheyamātmānaṃ pareṣāmanuprayacchati /",
  "SA20bsa034_u:1974": "tadyathāpi nāma kaścit pareṣāṃ [Dutt_81] bhaktācchādanahetordāsabhāvamupagacchet /",
  "SA20bsa034_u:1975": "evameva nirāmiṣacitto bodhisattvaḥ paramabodhikāmaḥ parahitasukhakāmo dānapāramittāṃ paripūrayitukāmo yathākaraṇīyaṃ pareṣāṃ vaśyaṃ paravidheyamātmānaṃ pareṣāmanuprayacchati /",
  "SA20bsa034_u:1976": "karacaraṇanayanaśiro 'ṅgapratyaṅgārthināṃ māṃsarudhirasnāyvarthināṃ yāvanmajjāyināṃ yāvanmajjānamanuprayacchati /",
  "SA20bsa034_u:1977": "dvābhyāmeva kāraṇābhyāṃ bodhisattvo bāhyaṃ vastu sattvebhyaḥ parityajati /",
  "SA20bsa034_u:1978": "yathāsukhaparibhogāya vā yācitakamanuprayacchati /",
  "SA20bsa034_u:1979": "tadvaśitvāya vā sarveṇa sarva nirmuktena cittenānuprayacchati /",
  "SA20bsa034_u:1980": "na ca punarbodhisattvaḥ sarvamādhyātmikabāhyaṃ vastvaviśeṣeṇaiva sarvathā ca sattvānāṃ dadāti /",
  "SA20bsa034_u:1981": "kiñca bodhisattvo dvividhādasmādādhyātmikabāhyādvastunaḥ sattvānāṃ dadāti /",
  "SA20bsa034_u:1982": "kathaṃ na dadāti /",
  "SA20bsa034_u:1983": "yadasmādādhyātmikabāhyādvastunaḥ sattvānāṃ dānaṃ sukhāyaiva syānna tu hitāya naiva vāsukhāya nāpi hitāya tadbodhisattvaḥ pareṣāṃ na dadāti /",
  "SA20bsa034_u:1984": "yatpunarhitāya syānnāvaśyaṃ sukhāyā-sukhāya vā punarhitāya ca tadvodhisattvaḥ pareṣāṃ dānaṃ dadāti /",
  "SA20bsa034_u:1985": "ityayaṃ tāvaddānasya cādānasya ca samāsanirdeśaḥ /",
  "SA20bsa034_u:1986": "ataḥ paraṃ vistaravibhāgo veditavyaḥ /",
  "SA20bsa034_u:1987": "iha bodhisattvaḥ parotpīḍanāya [paravadhāya] paravañcanāya cāyogavihitena copanimantritamātmānaṃ paravaśyaṃ paravidheyaṃ na dadāti /",
  "SA20bsa034_u:1988": "apyeva nāma bodhisattvaḥ śatakṛtvaḥ sahasrakṛtvaḥ svajīvitaparityāgamapi pareṣāmantikādabhyupagacchet /",
  "SA20bsa034_u:1989": "natveva rājñayā parārādhanārthaṃ parotpīḍanāṃ paravadhaṃ paravañcanāṃ vā kuryāt /",
  "SA20bsa034_u:1990_0": "yadi ca bodhisattvaḥ śuddhāśayo bhavati dānamārabhya so 'pi sattvakārye prabhūte",
  "SA20bsa034_u:1990_1": "karaṇīye pratyupasthite svadehāṅgapratyaṅgayācanake ca pratyupasthite na svadehāṅgapratyaṅgānyanuprayacchati /",
  "SA20bsa034_u:1991": "tatkasya hetoḥ /",
  "SA20bsa034_u:1992": "na hyasya bodhisattvasya dānamārabhya śuddhāśayasya punaḥ kenacitparyāyeṇedaṃ dātavyamasmai dātanyamiti bhavati cetasaḥ saṃkocaḥ /",
  "SA20bsa034_u:1993": "tasmādasau bodhisattvo yadāśayaśuddhyarthaṃ pratyupasthitaṃ sattvakāryamadhyupekṣya dadyāt so 'syāśayaḥ śuddha iti na [Dutt_82] pratyupasthitaṃ sattvakāryamadhyupekṣya dadāti /",
  "SA20bsa034_u:1994": "na ca mārakāyikeṣu deveṣu yācanakeṣu viheṭhābhiprāyeṣu pratyupasthiteṣu svadehamaṅgavibhāgaśo dadāti /",
  "SA20bsa034_u:1995": "mā haiva teṣāmadhimātrā kṣatiścopahatiśca bhaviṣyatīti yathā mārakāyikeṣu deveṣu /",
  "SA20bsa034_u:1996": "eva tadādiṣṭeṣu sattveṣu veditavyam /",
  "SA20bsa034_u:1997": "nāpi conmattakṣiptacitteṣu bodhisattvaḥ svadehamaṅgavibhāgaśo 'nuprayacchati /",
  "SA20bsa034_u:1998": "na hi te svacitte 'vasthitāḥ /",
  "SA20bsa034_u:1999": "nārthino mṛgayante /",
  "SA20bsa034_u:2000": "nānyatra vipralāpaḥ /",
  "SA20bsa034_u:2001": "sa teṣāmasvatantratvāccetasaḥ tasmānna dadāti /",
  "SA20bsa034_u:2002": "etānākārān sthāpayitvā etadviparyayāt svadehaṃ tāvadbodhisattvaḥ paravidheyatayā vā 'ṅgapratyaṅgavibhāgaśo vārthibhyaḥ parityajati /",
  "SA20bsa034_u:2003": "evantāvadbodhisattvasyādhyātmikasya vastuno dānañcādānañca veditavyam /",
  "SA20bsa034_u:2004": "bāhyātpunarvastuno bodhisattvo yāni viṣāgniśastramadyāni sattvānāmupaghātāya tāni nānuprayacchatyarthibhyaḥ ātmopaghātāya vā yācitānyarthināṃ paropaghātāya [vā] /",
  "SA20bsa034_u:2005": "yāni punarviṣāgniśasramadyānyanugrahāya sattvānāṃ tāni bodhisattvo dadātyarthibhya ātmano vā 'nugrahāya yācitānyarthināṃ parānugrahāya vā /",
  "SA20bsa034_u:2006": "punarna ca bodhisattvaḥ parakīyaṃ draviṇamaviśvāsyaṃ parebhyo 'nuprayacchati /",
  "SA20bsa034_u:2007": "na ca bodhisattvaḥ sāñcaritreṇa paradāramupasaṃhṛtya pareṣāmanuprayacchati /",
  "SA20bsa034_u:2008": "na ca saprāṇakaṃ pānabhojanamanuprayacchati /",
  "SA20bsa034_u:2009": "yadapi [rati]krīḍopasaṃhitamanarthopasaṃhitaṃ sattvānāṃ bodhisattvasya deyaṃ vastu tadapi bodhisattvo 'rthibhyo na dadāti /",
  "SA20bsa034_u:2010": "tatkasya hetoḥ /",
  "SA20bsa034_u:2011": "yadyapi tadvastu teṣāṃ cittaprasādamātrakamutpādayed bodhisattvasyāntike /",
  "SA20bsa034_u:2012": "apitu vipulataramasya taddānamanarthaṃ kuryādyaddhetorasau madaṃ pramādaṃ duścaritamadhyāpadyamānaḥ kāyasya bhedādapāyeṣūpapadyate /",
  "SA20bsa034_u:2013_0": "sa cetpunastadratikrīḍādikaṃ va tu nāpāyagamanāya bhavennāpi cākuśalamūlopacayāya",
  "SA20bsa034_u:2013_1": "kāmaṃ tadbodhisattvastādṛśaṃ ratikrīḍādikaṃ vasta cittaprasādahetoranupracchedarthibhyastenāpi",
  "SA20bsa034_u:2013_2": "vastunā saṃgrahāya paripākāya /",
  "SA20bsa034_u:2014": "kīdṛśaṃ punā ratikrīḍāvastu bodhisattvo na dadātyarthibhyaḥ /",
  "SA20bsa034_u:2015": "kidṛśaṃ dadāti /",
  "SA20bsa034_u:2016": "tadyathā mṛgavadhaśikṣāṃ bodhisattvo na dadāti /",
  "SA20bsa034_u:2017": "kṣudrayajñeṣu ca mahārambheṣu yeṣu bahavaḥ prāṇinaḥ saṃghātamāpadya jīvitādvyaparopyante /",
  "SA20bsa034_u:2018": "tadrūpān yajñānna svayaṃ yajati na parairyājayati /",
  "SA20bsa034_u:2019": "nāpi ca devakuleṣu paśuvadhamanuprayacchati /",
  "SA20bsa034_u:2020": "na ca prabhūtaprāṇyāśritān [deśān] jalajairvā [sthalajairvā] prāṇibhiradhyuṣitāṃsteṣāṃ prāṇināmuparodhāya yācito 'nuprayacchati /",
  "SA20bsa034_u:2021": "[Dutt_83] na jālāni na yantrāṇi na jālayantraśikṣāṃ prāṇināmuparodhāya yācito 'nuprayacchati /",
  "SA20bsa034_u:2022": "nāpyākrośāya vadhāya bandhāya daṇḍanāya kāraṇāya śatrūṇāṃ śatrumanuprayacchati /",
  "SA20bsa034_u:2023": "samāsato bodhisattvo yatkiñcit parasattvotpīḍayā parasattvabādhāya sattvānāṃ ratikrīḍāvastu tatsarvaṃbodhisattvo na dadātyarthibhyaḥ /",
  "SA20bsa034_u:2024_0": "yāni punarimāni vicitrāṇi hastyaśvarathayānavāhanāni vastrālaṅkārāṇi praṇītāni ca",
  "SA20bsa034_u:2024_1": "pānabhojanāni nṛttagītavāditaśikṣā nṛttagītavāditabhājanāni ca gandhamālyavilepanaṃ",
  "SA20bsa034_u:2024_2": "vicitraśca bhāṇḍopaskara udyānāni ca gṛhāṇi striyaśca paricaryāyai vividheṣu ca śilpakarmasthāneṣu",
  "SA20bsa034_u:2024_3": "śikṣā ityevaṃrūpaṃ ratikrīḍāvastu bodhisattvaścittaprasādahetorarthibhyo 'nuprayacchati /",
  "SA20bsa034_u:2025": "na ca bodhisattvaḥ amātrayā 'pathyaṃ vā glānāyārthine 'pi pānabhojanamanuprayacchati /",
  "SA20bsa034_u:2026": "na tṛpteṣu lolupajātīyeṣu sattveṣu praṇītaṃ pānabhojanamanuprayacchati /",
  "SA20bsa034_u:2027": "nāpi ca śokārtānāṃ sattvānāmātmodbandhanāya vā tāḍnāya vā viṣabhakṣaṇāya vā prapātapatanāya vā kāmakāraṃ dadāti /",
  "SA20bsa034_u:2028": "na ca bodhisattvo mātāpitaraṃ sarveṇa sarvaṃmarthibhyo 'nuprayacchati /",
  "SA20bsa034_u:2029": "tathāhi bodhisattvasya mātāpitaraṃ paramaguru-sthānīyamāpāyakaṃ poṣakaṃ saṃvardhakaṃ tadbodhisattvena dīrgharātraṃ śirasodvahatā na khedamāpattavyam /",
  "SA20bsa034_u:2030": "tayoścādhamanabandhaka sthāpanavikraye ātmā vaśyo vidheyo dātavyaḥ /",
  "SA20bsa034_u:2031": "tatkathaṃ bodhisattvaḥ parebhyo 'nupradātumutsaheta kutaḥ punaḥ pradadyāt /",
  "SA20bsa034_u:2032": "nāpi bodhisattvo rājā mūrdhābhiṣiktaḥ prabhuḥ sve pṛthivīmaṇḍale sattvānāṃ saparigrahāṇāṃ parakīyaṃ putradāraṃ pareṣāmantikādācchidya pareṣāmanuprayacchati /",
  "SA20bsa034_u:2033": "nānyatra kṛtsnaṃ grāmaṃ vā grāmapradeśaṃ vā janapadapradeśaṃ vā bhogamanuprayacchet /",
  "SA20bsa034_u:2034": "yathā mamābhūttathā te bhavatviti /",
  "SA20bsa034_u:2035": "na ca bodhisattvaḥ svaṃ putradāraṃ dāsīdāsakarmakarapauruṣeyaparigrahaṃ samyagasaṃjñaptamakāmakaṃ vimanaskaṃ pareṣāmarthināmanuprayacchati /",
  "SA20bsa034_u:2036": "samyak saṃjñaptamapi ca sumanaskaṃ chandajātaṃ nāmitreṣu na yakṣarākṣaseṣu na raudrakarmasu pratipādayati /",
  "SA20bsa034_u:2037": "nāpi ca dāsabhāvāya pratipādayati putradāraṃ sukumāraṃ kulaputraṃ janam /",
  "SA20bsa034_u:2038": "na ca bodhisattvo 'dhimātraparapīḍāpravṛtteṣu raudrakarmasu yācanakeṣu rājyapradānaṃ dadāti /",
  "SA20bsa034_u:2039": "rājyādapi ca tāṃstathāvidhān pudgalāṃścyāvayati sa cet pratibalo bhavati cyāvayitum /",
  "SA20bsa034_u:2040": "na ca bodhisattvo mātāpitrorantikādbhogānācchidya yācanakebhyaḥ prayacchati /",
  "SA20bsa034_u:2041": "yathā mātāpitrorevaṃ putradāradāsīdāsakarmakarapauruṣeyebhyaḥ /",
  "SA20bsa034_u:2042": "nāpi ca [Dutt_84] mātāpitaraṃ bādhitvā vistareṇa yāvatkarmakarapauruṣeyaṃ bādhitvā parebhyo yācanakebhyo deyavastu parityajati /",
  "SA20bsa034_u:2043": "dharmaṇa cāsāhasena bodhisattvo bhogān saṃhṛtya dānaṃ dadāti nādharmeṇa sāhasena /",
  "SA20bsa034_u:2044": "na paramutpīḍyopahatya na ca buddhānāṃ bhagavatāṃ śāsane bodhisattvo vyavasthitaḥ śikṣāṃ vyatikramya kathañcit dānaṃ dadāti /",
  "SA20bsa034_u:2045": "dānañca dadad bodhisattvaḥ sarvasattveṣu samacitto dadāti dakṣiṇīyabuddhimupasthāpya mitrāmitrodāsīneṣu guṇavatsu doṣasatsu hīneṣu tulyeṣu viśiṣṭeṣu sukhiteṣu duḥkhiteṣu ca /",
  "SA20bsa034_u:2046": "na ca bodhisattvo yathoktādyathāpratijñātādyācanakāya nyūnaṃ dāna dadāti /",
  "SA20bsa034_u:2047": "nānyatra sama vā adhikaṃ vā /",
  "SA20bsa034_u:2048": "na ca bodhisattvaḥ praṇītaṃ vastu pratijñāya lūhaṃ pratyavaraṃ dadāti /",
  "SA20bsa034_u:2049": "nānyatralūhaṃ pratyavaraṃ pratijñāya praṇītaṃ dadāti saṃvidyamāne praṇīte /",
  "SA20bsa034_u:2050": "na ca bodhisattvo vimanasko na kruddhaḥ kṣubhitamānaso dānaṃ dadāti /",
  "SA20bsa034_u:2051": "nāpi ca dānaṃ dattvā nindayati punaḥ punaḥ parikīrtanatayā evaṃ caivañca tvaṃ mayā dānenānugṛhītaḥ savardhito 'bhyuddhṛto veti /",
  "SA20bsa034_u:2052": "na ca bodhisattvo nihīnapuruṣasyāpi dānaṃ dadadapaviddhamasatkṛtyānuprayacchati prāgeva guṇavataḥ /",
  "SA20bsa034_u:2053": "na ca bodhisattvo vividhavipratipattisthitānāmuddhatānāmasaṃvṛtātmanāṃ",
  "SA20bsa034_u:2054": "yācanakānāmākrośakānāṃ roṣakāṇāṃ paribhāṣakāṇāṃ vipratipattyā khinnamānaso dānaṃ dadāti /",
  "SA20bsa034_u:2055": "nānyatra teṣāmevāntike bodhisattvo bhūyasyā mātrayā kleśāveśaprakṛtitāmavagamyānukampācittamupasthāpya dānaṃ dadāti /",
  "SA20bsa034_u:2056": "na cāsaddṛṣṭyā parāmṛṣṭaṃ [dānaṃ] dadāti /",
  "SA20bsa034_u:2057": "tadyathā mahāraudrayajñeṣu na hiṃsādānena dharmaṃ pratyeti /",
  "SA20bsa034_u:2058": "nāpi kautakamaṅgalapratisaṃyuktaṃ dānaṃ dadāti /",
  "SA20bsa034_u:2059": "nāpi suviśuddhenāpi sarvākāreṇa dānamātrakeṇa laukikalokottarāṃ vairāgyaviśuddhiṃ pratyeti nānyatra /",
  "SA20bsa034_u:2060": "saṃbhāramātrakatayā viśuddherdānaṃ dhārayati /",
  "SA20bsa034_u:2061": "na ca phaladarśī dadāti /",
  "SA20bsa034_u:2062": "sarvañca dānamanuttarāyāṃ samyak sambodhau pariṇāmayati /",
  "SA20bsa034_u:2063": "sarvaprakārasya dānasya sarvaṃ prakāraṃ yathābhūtaṃ phalaṃ vipāke 'bhisaṃpratyayajāto bodhisattvo 'parapratyayo 'nanyaneyo dānaṃ dadāti tadyathā 'nnado balavān bhavati /",
  "SA20bsa034_u:2064": "vastrado varṇavān yānadaḥ sukhitaḥ cakṣuṣmān pradīpada ityevamādi vistareṇa veditavyam /",
  "SA20bsa034_u:2065": "na ca bodhisattvo dāridryabhayabhīto dānaṃ dadāti /",
  "SA20bsa034_u:2066": "nānyatra kāruṇyābhiprāya eva /",
  "SA20bsa034_u:2067": "na ca bodhisattvo yācanakānāmapratirūpaṃ dānaṃ dadāti /",
  "SA20bsa034_u:2068": "tadyathā yatīnāmucchiṣṭaṃ vā pānabhojanamuccāraprasrāvakheṭaśiṃghāṇakavāntaviriktapūyarudhiṃrasaṃsṛṣṭaṃ [Dutt_85] vā abhidūṣitaṃ vā /",
  "SA20bsa034_u:2069": "anākhyātamapratisaṃveditamodanakulmāṣamutsarjanadharmī / tathā",
  "SA20bsa034_u:2070": "apalāṇḍubhakṣāṇāṃ palāṇḍusaṃmiśraṃ palāṇḍusaṃsṛṣṭam /",
  "SA20bsa034_u:2071": "evamamāṃsabhakṣāṇām /",
  "SA20bsa034_u:2072": "amadyapānāṃ madyamiśraṃ madyasaṃsṛṣṭaṃ vā /",
  "SA20bsa034_u:2073": "tathā 'pratirūpe karmaṇi viniyojya bodhisattvo na pareṣāṃ dānaṃ dadāti /",
  "SA20bsa034_u:2074": "ityevaṃbhāgīyamapratirūpaṃ dānaṃ na dadāti /",
  "SA20bsa034_u:2075": "na ca punarbodhisattvo yācanakaṃ punaḥ punaryācanatayā gatapratyāgatikatayā sevāvṛttasaṃvidhānena parikliśya dānaṃ dadāti /",
  "SA20bsa034_u:2076": "nānyatra yācitamātra eva /",
  "SA20bsa034_u:2077": "na ca bodhisattvaḥ kīrtiśabdaślokamiśritaṃ dānaṃ dadāti /",
  "SA20bsa034_u:2078": "na [ca] parataḥ pratikārasanniśritaṃ na śakratvamāratvacakravartitvaiśvaryasanniśritaṃ [dadāti] /",
  "SA20bsa034_u:2079": "na ca pareṣāṃ kuhanārthaṃ dānaṃ dadāti /",
  "SA20bsa034_u:2080": "kaccinmāṃ pare rājāno vā rājamahāmātyā vā naigamajanapadā brāhmaṇagṛhapatayo dhaninaḥ śreṣṭhinaḥ sārthavāhā dātāraṃ dānapatiṃ viditvā satkuryurgurūkuryurmānayeyuḥ pūjayeyuriti /",
  "SA20bsa034_u:2081": "na ca kārpaṇyadānaṃ dadāti /",
  "SA20bsa034_u:2082": "alpādapi viśadaṃ dadāti prāgeva prabhūtāt /",
  "SA20bsa034_u:2083": "na ca pareṣāṃ vipralambhāya dānaṃ dadāti /",
  "SA20bsa034_u:2084": "anena dānena vilobhya viśrambhayitvā paścādenaṃ vipravādayiṣyāmīti /",
  "SA20bsa034_u:2085": "na ca vibhedāya parataḥ pareṣāṃ dānaṃ dadāti /",
  "SA20bsa034_u:2086": "tadyathā dānena grāmaṃ vā grāmapradeśaṃ vā janapadaṃ vā janapadapradeśaṃ vā vibhedya svāmināmantikādācchetsyāmyākramiṣyāmīti /",
  "SA20bsa034_u:2087_0": "dakṣaśca bodhisattvo bhavatyanalasaśca utthānasampannaḥ svayaṃ ca sannaddhaḥ parikare",
  "SA20bsa034_u:2087_1": "pūrvaṅgamo deyavastu parityāge svayañca dadāti paraiśca dāpayati na svayaṃ kausīdyaṃ",
  "SA20bsa034_u:2087_2": "prāviṣkṛtya parānājñāpayati dānāya /",
  "SA20bsa034_u:2088_0": "mahāntamapi gaṇasannipātamarthināṃ śīlavadduḥśīlānāṃ sanniṣaṇṇaṃ saṃnipatitaṃ viditvā",
  "SA20bsa034_u:2088_1": "vṛddhāntamupādāya yāvannavakāntaṃ tatsarvaṃ deyavastu gatapratyāgatikatayā punaḥ",
  "SA20bsa034_u:2088_2": "punaranukrameṇa pratipādayati na ca bodhisattvaḥ prabhūteṣu vipuleṣu vistīrṇeṣu bhogeṣu",
  "SA20bsa034_u:2088_3": "saṃvidyamāneṣu mitaṃ dānaṃ dadāti /",
  "SA20bsa034_u:2089": "na ca paraviheṭhanāya pareṣāṃ dānaṃ dadāti /",
  "SA20bsa034_u:2090": "ākrośanāya vā roṣaṇatāḍanatarjanakutsanakabandhanacchedanarodhanapravāsanāya vā dānaṃ dadāti /",
  "SA20bsa034_u:2091": "pūrvameva ca dānād bodhisattvaḥ sumanā bhavati dadaccittaṃ prasādayati /",
  "SA20bsa034_u:2092": "dattvā cāvipratisārī bhavati /",
  "SA20bsa034_u:2093": "na ca śāṭhyāddānaṃ dadāti maṇimuktāśaṅkhaśilāvaidūryapravāḍādipratirūpakāṇi tadāśāvatāṃ sattvānām /",
  "SA20bsa034_u:2094": "na ca bodhisattvena kiñcidalpaṃ [vā prabhūtaṃ vā] deyavastu yanna prāgeva cetasā sarvasattvānāṃ [Dutt_86] nirmuktaṃ bhavati /",
  "SA20bsa034_u:2095": "paścādyācakaḥ svakamiva dhanaṃ yācitakānupradattaṃ bodhisattvādyācate /",
  "SA20bsa034_u:2096": "kālena ca bodhisattvo dānaṃ dadāti nākālena /",
  "SA20bsa034_u:2097": "kalpikamātmanaḥ parasya ca nākalpikam /",
  "SA20bsa034_u:2098": "ācāreṇa nānācāreṇa /",
  "SA20bsa034_u:2099": "avikṣiptena ca cetasā na vikṣiptena /",
  "SA20bsa034_u:2100": "na ca bodhisattvo yācanakamavahasati nāvaspaṇḍayati /",
  "SA20bsa034_u:2101": "ma maṅkubhāvamasyopasaṃharati /",
  "SA20bsa034_u:2102": "na bhṛkuṭīkṛto bhavati /",
  "SA20bsa034_u:2103": "uttānamukhavarṇaḥ smitapūrvaṃṅgamaḥ pūrvābhibhāṣī bhavati /",
  "SA20bsa034_u:2104": "na ca vilambitaṃ tvaritaṃ tvaritaṃ dānaṃ dadāti /",
  "SA20bsa034_u:2105": "ayācito 'pi bodhisattvaḥ svayaṃ pravārayitvā parān yo yenārthī bhavati tasya taddadāti /",
  "SA20bsa034_u:2106": "svayaṃ gṛhītaṃ caiṣāmabhyanujānāti /",
  "SA20bsa034_u:2107": "na ca bodhisattvo dauṣprajñadānaṃ dadāti /",
  "SA20bsa034_u:2108": "dadat prājñadānameva dadāti /",
  "SA20bsa034_u:2109": "prājñadānaṃ bodhisattvasya katamat /",
  "SA20bsa034_u:2110": "iha bodhisattvaḥ satsu saṃvidyamāneṣu deyadharmeṣu pūrvameva yācanakābhyāgamanādevaṃ cittamabhisaṃskaroti /",
  "SA20bsa034_u:2111": "sa cenme dvau yācanakāvāgacchetāṃ sukhitaścākṛpaṇo 'varākaḥ sanāthaḥ sapratisaraṇaḥ duḥkhitaśca kṛpaṇo varākaḥ anāthaḥ apratisaraṇaḥ /",
  "SA20bsa034_u:2112": "tena mayā sacenme bhogānāṃ dvayorapi santarpaṇāyecchāparipūraye tadā saṃbhavo 'sti ubhau santarpayitavyau /",
  "SA20bsa034_u:2113": "dvayorapīcchā paripūriḥ karaṇīyā /",
  "SA20bsa034_u:2114": "sa cenna tāvadbhogasaṃbhavaḥ syādahaṃ dvayoḥ santarpayeyaṃ yadicchāparipūriñca kuryāṃ sukhitamapahāya duḥkhitāya dānaṃ deyam /",
  "SA20bsa034_u:2115": "akṛpaṇamavarākaṃ sanāthaṃ sapratisaraṇamapahāya kṛpaṇāya varākāya anāthāyāpratisaraṇāya dānaṃ deyamiti /",
  "SA20bsa034_u:2116": "sa evaṃ cittamabhisaṃskṛtya yathābhisaṃskārameva karmaṇā saṃpādayati /",
  "SA20bsa034_u:2117": "sa cetpunaḥ sukhitasya yācanakasyecchāṃ na śaknoti paripūrayituṃ sa tameva pūrvakaṃ svacittābhisaṃskārakalpamupādāya taṃ yācakamevaṃ saṃjñapya preṣayati /",
  "SA20bsa034_u:2118": "asya mayā duḥkhitasya pūrvanisṛṣṭaṃ pūrvapratijñātametaddeyavastu ato mayā 'syaiva pratipāditam /",
  "SA20bsa034_u:2119": "na ca me tvayyadātukāmamanā asti /",
  "SA20bsa034_u:2120": "ato na bhadramukhenāsmākamantike praṇayavimukhatā karaṇīyeti /",
  "SA20bsa034_u:2121_0": "punaraparaṃ bodhisattvaḥ satsu saṃvidyamāneṣu deyadharmeṣu yāni tāni matsarikulāni",
  "SA20bsa034_u:2121_1": "bhavanti paramamatsarikulānyāgṛhītapariṣkārāṇi kuṭakuñcakāni yeṣu na jātu śramaṇabrāhmaṇeṣu",
  "SA20bsa034_u:2121_2": "deyadharme prajāyate tāni bodhisattvaḥ kulānyupasaṃkramya pratisaṃmodya praṇayañca saṃvidhāyaivamāha /",
  "SA20bsa034_u:2122": "aṅga tāvatte bhavantaḥ akośakṣayeṇa mahatā upakāreṇa pratyavasthitā bhavantu /",
  "SA20bsa034_u:2123": "mama gṛhe vipulā bhogā vipulā deyadharmāḥ [Dutt_87] saṃvidyante /",
  "SA20bsa034_u:2124": "so 'haṃ dānapāramitāparipūraye yācanakenārthī /",
  "SA20bsa034_u:2125": "sa cedyūyaṃ yācanakamārāgayatha mā nirākṛtya visarjayiṣyatha madīyaṃ dhanaṃ deyadharmamādāya tebhyo vā visṛjata yathāsukhameva /",
  "SA20bsa034_u:2126": "athavā taṃ yācanakamasmākamupasaṃharatha dīyamānañca mayā dānamanumodatha /",
  "SA20bsa034_u:2127": "te ca tasya pratiśrutyākośakṣayeṇa priyeṇāyaṃ kulaputro 'smākamārādhitacitto bhavatīti tathā kurvanti /",
  "SA20bsa034_u:2128": "evaṃ hi tena bodhisattvena yeṣāmāyatyāṃ mātsaryamalavinayāya bījamavaropitaṃ bhavati /",
  "SA20bsa034_u:2129": "krameṇa ca tenābhyāsena tena prajñāpūrvakeṇopāyakauśalyena svakamapi parīttaṃ parebhyo dhanamanuprayacchanti /",
  "SA20bsa034_u:2130": "mṛdukamalobhaṃ niśritya madhyaṃ pratilabhante /",
  "SA20bsa034_u:2131": "madhyaṃ niśrityādhimātraṃ pratilabhante /",
  "SA20bsa034_u:2132_0": "punaraparaṃ bodhisattvo ye 'sya bhavantyācāryopādhyāyāḥ sārdhavihāryantevāsinaḥ sabrahmacāriṇaśca",
  "SA20bsa034_u:2132_1": "lobhaprakṛtayo lubdhajātīyā ye ca na lubdhajātīyā api tu deyadharmavaikalyādicchāvighātavantastatra",
  "SA20bsa034_u:2132_2": "bodhisattvo buddhāvaropitaṃ vā dharmā[varopitaṃ vā] saṃghāvaropitaṃ vā dānamayaṃ",
  "SA20bsa034_u:2132_3": "puṇyakriyāvastu kartukāmasteṣāmevotsṛjati /",
  "SA20bsa034_u:2133": "tān deya dharmāṃstaiḥ kārayati na svayaṃ karoti /",
  "SA20bsa034_u:2134": "evaṃ tena bodhisattvena svayañca bahutaraṃ puṇyaṃ prasūtaṃ bhavati /",
  "SA20bsa034_u:2135": "tadekatyānāñca sabrahmacāriṇāṃ kleśavinayaḥ kṛto bhavati /",
  "SA20bsa034_u:2136": "tadekatyānāṃ dharmecchāparipūriḥ kṛtā bhavati /",
  "SA20bsa034_u:2137": "sattvasaṃgrahaḥ sattvaparipākaśca kṛto bhavati /",
  "SA20bsa034_u:2138": "punaraparaṃ bodhisattvaḥ satsu saṃvidyamāneṣu deyadharmeṣu yācanakamākūṭananimittamātrakeṇaiva jñātvā yathākāmaṃ deyadharmaiḥ pratipādayati /",
  "SA20bsa034_u:2139": "yo 'pi cainamupasaṃkrānto bhavati kūṭavāṇijyanaivaṃ vyaṃsayiṣyāmīti /",
  "SA20bsa034_u:2140": "tasyāpi bhāvamājñāya tadduścaritamanyeṣāmapi tāvacchādayati prāgeva tasyaiva /",
  "SA20bsa034_u:2141": "icchāñcāsya paripūrayati yenāsāvamaṅkurudagro viśāradaḥ saumanasyajāto viprakrāmati /",
  "SA20bsa034_u:2142": "yenāpi ca bodhisattvaḥ kūṭa-kapaṭena vañcito bhavati na cānena sā vañcanā pūrvaṃ pratividdhā bhavati paścācca pratividhyati /",
  "SA20bsa034_u:2143": "pratividhya na ca tena vastunā punastaṃ vyaṃsakaṃ pudgalañcodayati smārayati /",
  "SA20bsa034_u:2144": "sarvañca tacchalakṛta madattādānamasmai bhāvenābhyanumodate /",
  "SA20bsa034_u:2145": "ityevaṃbhāgīyaṃ tāvadbodhisattvasya satsu saṃvidyamāneṣu prājñadānaṃ veditavyam /",
  "SA20bsa034_u:2146": "punaraparaṃ bodhisattvaḥ asatsu asaṃvidyamāneṣu deyadharmeṣu kṛtāvī bodhisattvasteṣu teṣu śilpakarmasthāneṣu sa tadrūpaṃ śilpakarmasthānamāmukhīkaroti /",
  "SA20bsa034_u:2147": "[Dutt_88] yenālpakṛcchreṇa mahāntaṃ dhanaskandhamabhinirjityādhyāvasati /",
  "SA20bsa034_u:2148": "pareṣāñcitrakatho madhurakathaḥ kalyāṇapratibhāno bodhisattvāstathā dharmadeśanāṃ pravartayati yathā daridrāṇāmapi sattvānāṃ dātukāmatā santiṣṭhate prāgevāḍhyānām /",
  "SA20bsa034_u:2149": "matsariṇāmapi prāgeva tyāgaśīlānām /",
  "SA20bsa034_u:2150": "yāni vā punastāni śrāddhakulāni yeṣvaharahaḥ pravṛtā eva deyadharmā vistīrṇabhogatayā teṣu kuleṣu āgatāgatān yācanakānupasaṃharati /",
  "SA20bsa034_u:2151": "svayameva vā gatvā dāneṣu dīyamāneṣu puṇyeṣu kriyamāṇeṣu dakṣo 'nalasa utthānasampannaścittamabhiprasādya kāyena vācā yathāśaktyā yathābalaṃ vyāpāraṃ gacchati /",
  "SA20bsa034_u:2152": "supratipāditañca taddānaṃ yācanakeṣu karoti /",
  "SA20bsa034_u:2153": "evaṃ hi taddānam /",
  "SA20bsa034_u:2154": "yadupasthāpaka-vaiguṇyād duṣpratipāditaṃ syāt pakṣapatitaṃ vā anādarato vā smṛtisaṃpramoṣato vā tanna bhavati /",
  "SA20bsa034_u:2155": "evaṃ hi bodhisattvaḥ asatsvasaṃvidyamāneṣu bhogeṣu prājñadānasya dātā bhavati yāvadāśayaśuddhi nādhigacchati /",
  "SA20bsa034_u:2156": "śuddhāśayastu bodhisattvo yathaivāpāsamatikramaṃ pratilabhate tathaivākṣayabhogatāṃ janmani pratilabhate /",
  "SA20bsa034_u:2157": "punaraparaṃ bodhisattvo na tīrthikāya randhraprekṣiṇe dharmaṃ mukhoddeśato vā pustakagataṃ vā dadāti /",
  "SA20bsa034_u:2158": "nāpi lobhaprakṛtaye pustakaṃ vikretukāmāya sannidhiṃ vā kartukāmāya /",
  "SA20bsa034_u:2159": "na tu tena jñānenānarthine [jñānenārthine vā] /",
  "SA20bsa034_u:2160": "punaḥ sa cetkṛtārthaḥ pustakena bhavati svayaṃ dadātyasmai yathāsukhameva /",
  "SA20bsa034_u:2161": "sa cedakṛtārtho bhavati yasyārthe tena tatpustakamanvāvartitam /",
  "SA20bsa034_u:2162": "evamasau bodhisattvaḥ ādarśamanyaṃ dṛṣṭvā lekhayitvā vānyaddadāti /",
  "SA20bsa034_u:2163": "sa cennaivādarśaṃ paśyati nāpi lekhayituṃ śaknoti tenādita evaṃ svacittaṃ pratyavekṣitavyam /",
  "SA20bsa034_u:2164": "mā haiva me dharmamātsaryamalaparyavasthitaṃ cittam /",
  "SA20bsa034_u:2165": "mā haivāhamāśayata eva na dātukāmo 'bhilikhitaṃ dharmam /",
  "SA20bsa034_u:2166": "sa cetsa evaṃ pratyavekṣamāṇo jānīyādasti me dharmamātsaryamalasamudācāro 'pi tena bodhisattvenaivaṃ cittamabhisaṃskṛtya dātavyam /",
  "SA20bsa034_u:2167": "evaṃ dharmadānaṃ syāt /",
  "SA20bsa034_u:2168": "yadyahamanena dharmadānena mūka evaṃ syāṃ dṛṣṭe dharme tathāpi mayā 'nadhivāsya kleśaṃ dātavyameva syāddharmadānam /",
  "SA20bsa034_u:2169": "prāgeva jñānasaṃbhāravikalaḥ /",
  "SA20bsa034_u:2170": "sa cetpunaḥ pratyavekṣamāṇo jānīyānnāsti me [dharma] mātsaryamalasamudācāro 'pi tena bodhisattvenaivaṃ pratisaṃśikṣitavyam /",
  "SA20bsa034_u:2171": "aham [ātmanaḥ] kleśanirghātanārthaṃ vā etaddharmadānaṃ dadyāṃ jñānasaṃbhāraparipūraṇārthaṃ vā sattva [Dutt_89] priyatāyaiva vā /",
  "SA20bsa034_u:2172": "so 'haṃ kleśaṃ tāvanna paśyāmi /",
  "SA20bsa034_u:2173": "jñānasaṃbhāramapi dṛṣṭadharmasāmparāyikaṃ prabhūtataramananupradānāt paśyāmi /",
  "SA20bsa034_u:2174": "na padānāt /",
  "SA20bsa034_u:2175": "sāmparāyikameva pratanukaṃ dharmalābhapracuratāyai /",
  "SA20bsa034_u:2176": "ananuprayacchaṃścāhaṃ sarvasattvānāṃ hitasukhāya jñānaṃ samudānaya tasya ca sattvasya tadanyeṣāñca sarvasattvānāṃ priyakārī bhavāmi /",
  "SA20bsa034_u:2177": "anupracchannasyaivaikasya sattvasya priyakārī iti viditvā yathābhūtaṃ sa cedbodhisattvo na dadātyanavadyo bhavatyavipratisārī /",
  "SA20bsa034_u:2178": "asamatikrāntaśca bhavati bodhisattvavṛttam /",
  "SA20bsa034_u:2179": "kathañca punarna dadāti /",
  "SA20bsa034_u:2180": "na khalu punarbodhisattvaḥ utsahate yācanakaṃ niṣṭhurayā vācā pratikṣeptum /",
  "SA20bsa034_u:2181": "na te dāsyāmītyapi upāyakauśalyanainaṃ saṃjñapyānupreṣayati /",
  "SA20bsa034_u:2182": "tatredamupāyakauśalyam /",
  "SA20bsa034_u:2183_0": "prāgeva bodhisattvena sarvapariṣkārāḥ sarvadeyadharmā daśasu dikṣu viśaddhenāśayena",
  "SA20bsa034_u:2183_1": "buddhabodhisattvānāṃ visṛṣṭā bhavanti vikalpitāstadyathāpi nāma bhikṣurācāryāya vā",
  "SA20bsa034_u:2183_2": "upādhyāyāya vā cīvaraṃ vikalpayet /",
  "SA20bsa034_u:2184": "sa evaṃ vikalpahetoḥ sarvavicitrodārapariṣkāradeyadharmasannidhiprāpto 'pyāryavaṃśavihārī bodhisattva ityucyate /",
  "SA20bsa034_u:2185": "aprameyapuṇyaprasotā ca bhavati /",
  "SA20bsa034_u:2186": "tañca puṇyamasya nityakālaṃ tadbahulamanaskārasya sarvakālānugatamabhivardhate /",
  "SA20bsa034_u:2187": "sa tān deyadharmān buddhabodhisattvanikṣiptāniva dhārayati /",
  "SA20bsa034_u:2188": "yadi yācanakaṃ paśyati yuktarūpaścāsmin yathepsitaṃ deyadharmapratipādanaṃ paśyati /",
  "SA20bsa034_u:2189": "sa nāsti tat kiñcid buddhabodhisattvānāṃ yatsattveṣu aparityaktamiti viditvā yācanakasyecchāṃ paripūrayati /",
  "SA20bsa034_u:2190": "no cedyuktarūpaṃ samanupaśyati sa tameva kalpamupādāya parakīyametad bhadramukha na caitadyuṣmākamanujñātaṃ dātumiti ślakṣnena vacasā saṃjñapyainaṃ preṣayati /",
  "SA20bsa034_u:2191": "anyadvā tad dviguṇaṃ triguṇaṃ dānamānasatkāraṃ kṛtvānupreṣayati /",
  "SA20bsa034_u:2192": "yenāsau jānīte nāyaṃ bodhisattvo lobhātmakatayā 'smākaṃ na dātukāmaḥ /",
  "SA20bsa034_u:2193": "api tu nūnamasvatantra evaṃ tasmin pustakadharmadāne yena na dadātīti /",
  "SA20bsa034_u:2194": "idamapi bodhisattvasya dharmadānamārabhya prājñadānaṃ veditavyam /",
  "SA20bsa034_u:2195": "punaraparaṃ bodhisattvaḥ sarvadānāni dharmāmiṣābhaya[dānā]ni praryāyato 'pi lakṣaṇato 'pi nirvacanato 'pi hetuphalaprabhedato 'pi yathābhūtaṃ prajānannanuprayacchati /",
  "SA20bsa034_u:2196": "idamapi bodhisattvasya prājñadānaṃ veditavyam /",
  "SA20bsa034_u:2197": "punaraparaṃ bodhisattvaḥ apakāriṣu sattveṣu maitryāśayo dānaṃ dadāti /",
  "SA20bsa034_u:2198": "duḥkhiteṣu karuṇāśayaḥ /",
  "SA20bsa034_u:2199": "guṇavatsu muditāśayaḥ /",
  "SA20bsa034_u:2200": "[Dutt_90] upakāriṣu mitreṣu suhṛtsūpekṣāśayaḥ /",
  "SA20bsa034_u:2201": "idamapi bodhisattvasya prājñadānaṃ veditavyam /",
  "SA20bsa034_u:2202": "punaraparaṃ bodhisattvo dānavibandhanamapi dānavibandhapratipakṣamapi yathābhūtaṃ prajānāti /",
  "SA20bsa034_u:2203": "tatra catvāro dānavibandhāḥ /",
  "SA20bsa034_u:2204": "pūrvako 'nabhyāsaḥ /",
  "SA20bsa034_u:2205": "deyadharmaparīttatāvaikalyam /",
  "SA20bsa034_u:2206": "agre manorame ca vastuni gṛddhiḥ āyatyāñca bhogasampatti phaladarśanābhinandanatā /",
  "SA20bsa034_u:2207": "yataśca bodhisattvasya deyadharmeṣu saṃvidyamāneṣu yācanake ca samyagupasthite dāne cittaṃ na krāmati /",
  "SA20bsa034_u:2208": "so 'nabhyāsakṛto me 'yaṃ doṣa iti laghu ladhveva prajñayā pratisidhyati /",
  "SA20bsa034_u:2209": "evañca punaḥ pratividhyati /",
  "SA20bsa034_u:2210": "nūnaṃ mayā pūrvaṃ dānaṃ na dattaṃ yena me etarhi samyak saṃvidyamāneṣu bhogeṣu samyak pratyupasthite ca yācanake dāne cittaṃ na krāmati /",
  "SA20bsa034_u:2211": "sa cedetarhina pratisaṃkhyāya dāsyāmi punarapi me āyatyāṃ dānavidveṣo bhaviṣyati /",
  "SA20bsa034_u:2212": "sa eva pratibidhya dānapratibandhapratipakṣa niśṛtya pratisaṃkhyāya dadāti /",
  "SA20bsa034_u:2213": "nābhyāsakṛtadoṣānusārī bhavati na tadvaśagaḥ /",
  "SA20bsa034_u:2214_0": "punaraparaṃ bodhisattvasya sa cedyad yācanake samyak pratyupasthite parīttabhogatayā",
  "SA20bsa034_u:2214_1": "dāne cittaṃ na krāmati sa ta vighātakṛta dānavipratibandhahetuṃ laghu-laghveva prajñayā",
  "SA20bsa034_u:2214_2": "pratividhya tadvighātakṛtaṃ duḥkhamadhivāsayan pratisaṃkhyāya kāruṇyāddānaṃ dadāti /",
  "SA20bsa034_u:2215": "tasyaivaṃ bhavati /",
  "SA20bsa034_u:2216": "pūrvakarmadoṣeṇa vā paravineyatayā vā mayā bahūni pragāḍhāni kṣut pipāsādikāni duḥkhānyanubhūtāni bhave vinā parānugraham /",
  "SA20bsa034_u:2217": "yadi ca me maraṇāya kālakriyāyai savarteta etaddānakṛta parānugrahahetuka dṛṣṭe dharme duḥkha tathāpi me dānameva śreyo na tu yācanakanirākaraṇam /",
  "SA20bsa034_u:2218": "prāgeva yaḥ kaścidyena kenacicchākapatreṇa jīvati ityevaṃ bodhisattvastadvighātakṛtaṃ dukhamadhivāsya dāna dadāti /",
  "SA20bsa034_u:2219_0": "panarapara bodhisattvasya samyag yācake pratyupasthite sa cedadhimātramanāpatvādagryatvāddeyavastuno",
  "SA20bsa034_u:2219_1": "dāne citta na krāmati ta bodhisattvo gardhakṛt doṣa laghu-laghveva pratijñayā pratividhya",
  "SA20bsa034_u:2219_2": "duḥkhe me eṣa sukhasaṃjñāviparyāsaḥ āyatyāṃ duḥkhajanaka iti viparyāsaparijñānāttañca",
  "SA20bsa034_u:2219_3": "prahāya prati saṃkhyāya tadvastu dadāti /",
  "SA20bsa034_u:2220_0": "punaraparaṃ bodhisattvasya sa ceddānaṃ dattvā dānaphale [Dutt_91] mahābhogatāyāmanuśaṃsadarśanamutpadyate",
  "SA20bsa034_u:2220_1": "nānuttarāyāṃ samyaksaṃbodhau taṃ bodhisattvo mithyāphaladṛṣṭikṛtaṃ doṣaṃ laghu-laghveva",
  "SA20bsa034_u:2220_2": "prajñayā pratividhya sarvasaṃskārāṇāmasāratāṃ yathābhūtaṃ pratyavekṣate /",
  "SA20bsa034_u:2221": "sarvasaṃskārāḥ kṣaṇabhaṅgurāḥ phalopabhogaparikṣayabhaṅgurā viprayogabhaṅgurāśca /",
  "SA20bsa034_u:2222": "sa evaṃ pratyavekṣamāṇaḥ phaladarśanaṃ prahāya yatkiñciddānaṃ dadāti sarvaṃ tanmahābodhi-pariṇāmitameva dadāti /",
  "SA20bsa034_u:2223": "tadidaṃ bodhisattvasya caturvidhasya dānavibandhasya caturvidhaṃ dānaprativandhapratipakṣajñānaṃ veditavyam /",
  "SA20bsa034_u:2224": "prativedho duḥkhādivāsanā viparyāsaparijñānaṃ saṃskārāsāratvadarśanañca /",
  "SA20bsa034_u:2225": "tatra trividhena bodhisattvaḥ pratipakṣajñānena pūrvakeṇa niyataṃ samyak ca dānaṃ dadāti /",
  "SA20bsa034_u:2226": "ekena paścimena pratipakṣajñānena samyak puṇyaphalaparigrahaṃ karoti /",
  "SA20bsa034_u:2227": "idamapi bodhisattvasya prājñadānaṃ veditavyam /",
  "SA20bsa034_u:2228_0": "punaraparaṃ bodhisattvaḥ adhyātmyaṃ rahogataḥ śuddhenāśayena ghanarasena prasādena",
  "SA20bsa034_u:2228_1": "saṃkalpairvicitrānudārānaprameyān deyadharmānadhimucya sattveṣu dānāya pratipāditāyābhilaṣati",
  "SA20bsa034_u:2228_2": "yena bodhisattvaḥ alpakṛcchreṇāprameyaṃ puṇyaṃ prasūyate /",
  "SA20bsa034_u:2229": "idamapi bodhisattvasya prājñadānaṃ veditavyam /",
  "SA20bsa034_u:2230": "tadidaṃ bodhisattvasya prājñasya [mahā]prājñadānam /",
  "SA20bsa034_u:2231_0": "evaṃ samāsataḥ saṃvidyamāneṣvasaṃvimādeṣu cāmiṣadānasaṃgṛhīteṣu deyadharmeṣu tathā",
  "SA20bsa034_u:2231_1": "dharmadānamupādāya pratisaṃvidamupādāyādhyāśayadānamupādāya dānavipratibandhapratipakṣajñānamupādāyāśayādhimuktidānañcopādāya",
  "SA20bsa034_u:2231_2": "bodhisattvasyaivāveṇikaṃ veditavyam /",
  "SA20bsa034_u:2232": "evaṃ hi bodhisattvasyādhyātmika-bāhyasarvavastudānaprabhedo vistareṇa veditavyaḥ /",
  "SA20bsa034_u:2233": "ata ūrdhvamasmādeva sarvadānaprabhedāttadanyaḥ sarvo duṣkarādidānaprabhedo veditavyaḥ /",
  "SA20bsa034_u:2234": "tatra katamadbodhisattvasya duṣkaradānam /",
  "SA20bsa034_u:2235": "yadbodhisattvaḥ parīttaṃ deyavastu saṃvidyamānamātmānaṃ bādhitvā duḥkhamadhivāsya pareṣāmanuprayacchati /",
  "SA20bsa034_u:2236": "idaṃ bodhisattvasya prathamaṃ duṣkaradānam /",
  "SA20bsa034_u:2237": "yadbodhisattvaḥ iṣṭañca vastu prakṛtisnehādvā dīrghakāla saṃstavādvā 'dhimātropakārādvā 'gryañca pravaraṃ deyavastugardhaṃ prativinodya parebhyo 'nuprayacchati /",
  "SA20bsa034_u:2238": "[Dutt_92] idaṃ bodhisattvasya dvitīyaṃ duṣkaradānaṃ yadbodhisattvaḥ kṛcchatārjitān deyadharmān parebhyo 'nuprayacchati /",
  "SA20bsa034_u:2239": "idaṃ tṛtīyaṃ bodhisattvasya duṣkaradānam /",
  "SA20bsa034_u:2240": "tatra katamadbodhisattvasya sarvatomukhaṃ dānam /",
  "SA20bsa034_u:2241": "yadbodhisattvaḥ svakaṃ vā paraṃ vā samādāpya deyavastu svabhṛtyeṣu vā mātāpitṛputradāradāsīdāsakarmakarapauruṣeyamitrāmātyajñātisālohiteṣvanuprayacchati /",
  "SA20bsa034_u:2242": "pareṣu vā 'rthiṣu /",
  "SA20bsa034_u:2243": "etatsarvatomukhaṃ dānamityucyate /",
  "SA20bsa034_u:2244": "samāsato bodhisattvasya caturākāraṃ satpuruṣasya satpuruṣadānam /",
  "SA20bsa034_u:2245": "tava katamad bodhisattvasya satpuruṣasya satpuruṣadānam /",
  "SA20bsa034_u:2246": "yadbodhisattvaḥ śraddhayā dānaṃ dadāti satkṛtya svahastena kālena parānanupahatya idaṃ bodhisattvasya satpuruṣasya satpuruṣadānamityucyate /",
  "SA20bsa034_u:2247": "tatra katamadbodhisattvasya sarvākāraṃ dānam /",
  "SA20bsa034_u:2248": "aniścitadānatā /",
  "SA20bsa034_u:2249": "viśadadānatā /",
  "SA20bsa034_u:2250": "pramuditadānatā /",
  "SA20bsa034_u:2251": "abhīkṣṇadānatā /",
  "SA20bsa034_u:2252": "pātradānatā /",
  "SA20bsa034_u:2253": "apātradānatā sarvadānatā /",
  "SA20bsa034_u:2254": "sarvatradānatā /",
  "SA20bsa034_u:2255": "sarvakāladānatā /",
  "SA20bsa034_u:2256": "anavadyadānatā sarvavastudānatā /",
  "SA20bsa034_u:2257": "deśavastudānatā /",
  "SA20bsa034_u:2258": "dhanadhānyavastudānatā /",
  "SA20bsa034_u:2259": "itīda trayodaśākāraṃ dānaṃ bodhisattvasya sarvākāramityucyate /",
  "SA20bsa034_u:2260": "tatra katamadbodhisattvasya vighātārthika dānam /",
  "SA20bsa034_u:2261": "iha bodhisattvo bhojanena pānena vighātiṣvarthikeṣu bhojanapānaṃ dadāti /",
  "SA20bsa034_u:2262": "yānārthikeṣu yānaṃ vastrārthikeṣu vastramalaṅkārārthikeṣu alaṃkāraṃ vicitrabhāṇḍopaskārārthikeṣu vicitrabhāṇḍopaskāraṃ dadāti /",
  "SA20bsa034_u:2263": "gandhamālyavilepanārthikeṣu gandhamālyavilepanam /",
  "SA20bsa034_u:2264": "pratiśrayārthikeṣu pratiśrayam /",
  "SA20bsa034_u:2265": "ālokavighātārthikeṣvālokaṃ dadāti /",
  "SA20bsa034_u:2266": "idamaṣṭākāra bodhisattvasya vighātārthikadānaṃ veditavyam /",
  "SA20bsa034_u:2267": "tatra katamadbodhisattvasyehāmutrasukhaṃ dānam /",
  "SA20bsa034_u:2268": "āmiṣadānaṃ dharmadānamabhayadānañca samāsataḥ ihāmutrasukhaṃ bodhisattvānāṃ dānaṃ veditavyam /",
  "SA20bsa034_u:2269": "tatpunarāmiṣadānaṃ praṇītaṃ śucikalpikam /",
  "SA20bsa034_u:2270": "vinīya mātsaryamalaṃ sannidhimalañca dadāti /",
  "SA20bsa034_u:2271": "tatra mātsaryamalavinayaścittāgrahaparityāgāt sannidhimalavinayo bhogāgrahaparityāgādveditavyaḥ /",
  "SA20bsa034_u:2272": "abhayadānaṃ siṃhavyādhragrāharājacaurodakādibhayaparitrāṇatayā veditavyam /",
  "SA20bsa034_u:2273": "dharmadānamaviparītadharmadeśanā nyāyopadeśaḥ śikṣāpadasamādāpanā [Dutt_93] ca /",
  "SA20bsa034_u:2274": "tadetatsarvamabhisamasya navākāraṃ bodhisattvasya dānaṃ sattvānābhihāmutrasukhaṃ bhavati /",
  "SA20bsa034_u:2275": "tatrāmiṣābhayadānaṃ saprabhedabhihasukham dharmadānaṃ punaḥ saprabhedamamutrasukham /",
  "SA20bsa034_u:2276": "tatra katamadbodhisattvasya viśuddhaṃ dānam /",
  "SA20bsa034_u:2277": "taddaśākaraṃ veditavyam /",
  "SA20bsa034_u:2278": "asaktamaparāmṛṣṭamasaṃbhṛtamanunnatamaniśritamalīnamadīnamavimukhaṃ pratīkārānapekṣaṃ vipākānapekṣañca /",
  "SA20bsa034_u:2279": "tatrāsaktaṃ dānaṃ katamat /",
  "SA20bsa034_u:2280": "iha bodhisattvo yācanake samyak pratyupasthite tvaritamavilambitaṃ dadāti /",
  "SA20bsa034_u:2281": "na yācanakasya tathā lābhamāramya tvarā bhavati yathā bodhisattvasya dānamārabhya /",
  "SA20bsa034_u:2282": "aparāmṛṣṭaṃ dānaṃ katamat /",
  "SA20bsa034_u:2283": "na hi bodhisattvo dṛṣṭyā evaṃ dānaṃ parāmṛśati /",
  "SA20bsa034_u:2284": "nāsti vā 'sya dānasya phalam /",
  "SA20bsa034_u:2285": "hiṃsādānena vā punardharmo bhavatīti /",
  "SA20bsa034_u:2286": "susampannena vā punardānamātrakeṇa laukikalokottarā viśuddhirbhavatīti /",
  "SA20bsa034_u:2287": "asaṃbhṛtaṃ dānaṃ katamat /",
  "SA20bsa034_u:2288": "na khalu bodhisattvaḥ saṃbhṛtya dīrghakālikaṃ deyadharmasannicarya kṛtvā paścāt sakṛddānaṃ dadāti /",
  "SA20bsa034_u:2289": "tatkasya hetoḥ /",
  "SA20bsa034_u:2290": "na hi bodhisattvaḥ saṃvidyamāneṣu deyadharmeṣu samyak pratyupasthitasya yācanakasya nirākaraṇamutsahate nāpi pratirūpaṃ paśyati yena tannirākaroti /",
  "SA20bsa034_u:2291": "kutaḥ punaḥ sannicayaṃ kariṣyati /",
  "SA20bsa034_u:2292": "na ca saṃbhṛtadānena bodhisattvaḥ puṇyasyāyadvāramadhikaṃ paśyati /",
  "SA20bsa034_u:2293_0": "samaṃ deyavastu tulyeṣu vyastasamasteṣu yācanakeṣu krameṇa vā sakṛdvā dīyamānaṃ kena",
  "SA20bsa034_u:2293_1": "kāraṇena puṇyaviśeṣatāṃ parigṛhṇīyāditi sampaśyannapi ca bodhisattvaḥ sāvadyameva",
  "SA20bsa034_u:2293_2": "saṃbhṛtadānaṃ paśyati /",
  "SA20bsa034_u:2294": "niravadyaṃ paśyati yathotpannaṃ bhogadānam /",
  "SA20bsa034_u:2295": "tatkasya hetoḥ /",
  "SA20bsa034_u:2296": "tathāhi saṃbhṛtadātā 'rthito yācanakairyācanakaśatāni pūrvaṃ nirākṛtya teṣāmāghātamakṣamapratyayaṃ janayitvā paścādanarthito 'pi tadekatyānāṃ saṃbhṛtadānaṃ dadāti /",
  "SA20bsa034_u:2297": "tasmādbodhisattvaḥ sambhṛtadānaṃ na dadāti /",
  "SA20bsa034_u:2298": "[Dutt_94]",
  "SA20bsa034_u:2299": "anunnatadānaṃ katamat /",
  "SA20bsa034_u:2300": "yācanakāya nīcacitto bodhisattvo dānaṃ dadāti /",
  "SA20bsa034_u:2301": "na ca paraspardhayā dadāti /",
  "SA20bsa034_u:2302": "na ca dānaṃ dattvā tena dānena manyate ahamasmi dātā dānapatiranye ca na tatheti /",
  "SA20bsa034_u:2303": "aniścitadānaṃ katamat /",
  "SA20bsa034_u:2304": "na hi bodhisattvaḥ kīrtiśabdaghoṣaślokaṃ niśritya dānaṃ dadāti /",
  "SA20bsa034_u:2305": "vikalpākṣarasaṃbhūtāṃ ghoṣamātrapratibaddhāṃ vṛṣamatropamāṃ kīrtiṃ manyamānaḥ /",
  "SA20bsa034_u:2306": "alīnaṃ dānaṃ katamat /",
  "SA20bsa034_u:2307": "iha bodhisattvaḥ pūrvameva dānāt sumanā bhavati /",
  "SA20bsa034_u:2308": "dadaccittaṃ prasādayati /",
  "SA20bsa034_u:2309": "dattvā cāvipratisārī bhavati /",
  "SA20bsa034_u:2310": "vipulāni ca paramodārāṇi bodhisattvānāṃ dānāni śrutvā nātmānaṃ paribhavan saṃkocamāpadyate /",
  "SA20bsa034_u:2311": "adīnaṃ dānaṃ katamat /",
  "SA20bsa034_u:2312": "vicintya vicintya bodhisattvo yatnena deyadharmebhyo yānyagrāṇi pravarāṇi bhojanapānayānavastrādīni tānyanuprayacchati /",
  "SA20bsa034_u:2313": "avimukhaṃ dānaṃ katamat /",
  "SA20bsa034_u:2314": "samacitto bodhisattvaḥ apakṣapatito mitrāmitrodāsīneṣu samakāruṇyo dānaṃ dadāti /",
  "SA20bsa034_u:2315": "pratīkārānapekṣaṃ dānaṃ katamat /",
  "SA20bsa034_u:2316": "kāruṇyacitto 'nukampācitto bodhisattvo dānaṃ dadanna parataḥ pratyupakāraṃ pratyāśaṃsate /",
  "SA20bsa034_u:2317": "sukhakāmāṃ tṛṣṇādāhena dahyamānāmapratibalāṃ prakṛtiduḥkhitāṃ janatāṃ saṃpaśyan /",
  "SA20bsa034_u:2318": "vipākānapekṣaṃ dānaṃ katamat /",
  "SA20bsa034_u:2319": "na bodhisattvo dānaṃ dattvā dānasyāyatyāṃ bhogasampadaṃ vā ātmabhāvasampadaṃ vā phalavipākaṃ pratyāśaṃsate /",
  "SA20bsa034_u:2320": "sarvasaṃskāreṣu phalgudarśī paramabodhāvanuśaṃsadarśī /",
  "SA20bsa034_u:2321": "ebhirdaśabhirākārairbodhisattvānāṃ viśuddhaṃ suviśuddhaṃ dānaṃ bhavati /",
  "SA20bsa034_u:2322": "evaṃ hi bodhisattva etannavākāraṃ dānaṃ niśritya dānapāramitāṃ paripūrayitvā 'nuttarāṃ samyaksaṃbodhimabhisaṃbudhyate /",
  "SA20bsa034_u:2323": "iti bodhisattvabhūmāvādhāre yogasthāne navamaṃ dānapaṭalam /",
  "SA20bsa034_u:2324": "[Dutt_95]",
  "SA20bsa034_u:2325": "Śīlapaṭalam (Chapter 1.10)",
  "SA20bsa034_u:2326": "uddānam /",
  "SA20bsa034_u:2327": "svabhāvaścaiva sarvañca duṣkaraṃ sarvatomukham /",
  "SA20bsa034_u:2328": "syāt [sāt]pauruṣyayuktañca sarvākāraṃ tathaiva ca //",
  "SA20bsa034_u:2329": "vighātārthikayuktañca ihāmutrasukhaṃ tathā /",
  "SA20bsa034_u:2330": "viśuddhañca navākāraṃ śīlametatsamāsataḥ //",
  "SA20bsa034_u:2331": "tatra śīlaṃ bodhisattvānāṃ katamat /",
  "SA20bsa034_u:2332": "tadapi navavidhaṃ veditavyam /",
  "SA20bsa034_u:2333": "svabhāva śīlaṃ sarvaśīlaṃ duṣkaraśīlaṃ sarvatomukhaṃ śīlaṃ satpuruṣaśīlaṃ sarvākāraśīlaṃ vighātārthikaśīlaṃ ihāmutrasukhaṃ śīlaṃ viśuddhaśīlañca /",
  "SA20bsa034_u:2334": "tatra svabhāvaśīlaṃ katamat /",
  "SA20bsa034_u:2335": "caturbhirguṇairyuktaṃ samāsato bodhisattvānāṃ svabhāvaśīlaṃ veditavyam /",
  "SA20bsa034_u:2336": "katamaiścaturbhiḥ /",
  "SA20bsa034_u:2337": "parataḥ samyaksamādānataḥ suviśuddhāśayatayā vyatikrāntaiḥ pratyāpattyā 'vyatikramāya cādarajātasyopasthitasmṛtitayā /",
  "SA20bsa034_u:2338": "tatra parataḥ śīlasamādānādbodhisattvasya paramupanidhāya śikṣāvyatikrame vyapatrāpyamutpadyate /",
  "SA20bsa034_u:2339": "suviśuddhāśayatayā śīleṣu bodhisattvasyātmānamupanidhāya śikṣāvyatikrame hīrutpadyate /",
  "SA20bsa034_u:2340": "śikṣāpadānāṃ vyatikrama-pratyāpattyā ādarajātasya cādita evāvyatikramādbodhisattvo dvābhyāmākārābhyāṃ niṣkaukṛtyo bhavati /",
  "SA20bsa034_u:2341": "evamayaṃ bodhisattvaḥ samādanamāśayaviśuddhiñca niśritya hrīvyapatrāpyamutpādayati /",
  "SA20bsa034_u:2342": "hrīvyapatrāpyāt śīlaṃ samāttaṃ rakṣati /",
  "SA20bsa034_u:2343": "rakṣamāṇo niṣkaukṛtyo bhavati /",
  "SA20bsa034_u:2344": "tatra yacca parataḥ samādānaṃ yaśca viśuddho 'dhyāśayaḥ itīmau dvau dhamauṃ yā ca vyatikramapratyāpattiryaścādaraḥ avyatikrame 'nayordvayordharmayorāvāhakau /",
  "SA20bsa034_u:2345": "tatra yacca parataḥ samādānaṃ yaśca suviśuddho 'dhyāśayaḥ yaścāvyatikramāyādarajāta ityebhistribhirdharmairavipattirbodhisattvaśīlasya veditavyā /",
  "SA20bsa034_u:2346": "vyatikramapratyāpattyā punaśchidritasya pratyānayanavyutthānaṃ veditavyam /",
  "SA20bsa034_u:2347_0": "tatpunaretaccaturbhiguṇairyuktaṃ svabhāvaśīlaṃ bodhisattvānāṃ [Dutt_96] kalyāṇaṃ",
  "SA20bsa034_u:2347_1": "veditavyamātmahitāya parahitāya bahujanahitāya bahujanasukhāya lokānukampāyai cārthāya",
  "SA20bsa034_u:2347_2": "hitāya sukhāya devamanuṣyāṇāṃ samādānato 'nuśikṣaṇataśca /",
  "SA20bsa034_u:2348": "aprameyaṃ veditavyamaprameyabodhisattvaśikṣāparigṛhītatayā /",
  "SA20bsa034_u:2349": "sattvānugrāhakaṃ veditavyaṃ sarvasattvahitasukhapratyupasthānatayā /",
  "SA20bsa034_u:2350": "mahāphalānuśaṃsaṃ veditavyam anuttarasamyak saṃbodhiphalaparigrahānupradānatayā /",
  "SA20bsa034_u:2351": "tatra katamad bodhisattvasya sarvaśīlam /",
  "SA20bsa034_u:2352": "samāsato bodhisattvasya gṛhipakṣagataṃ pravrajitapakṣagatañca śīlaṃ sarvaśīlamityucyate /",
  "SA20bsa034_u:2353": "tatpunargṛhipakṣāśritaṃ pravrajitapakṣāśritañca śīlaṃ samāsatastrividham /",
  "SA20bsa034_u:2354": "saṃvaraśīlaṃ kuśaladharmasaṃgrāhakaśīlaṃ sattvārthakriyāśīlañca /",
  "SA20bsa034_u:2355": "tatra saṃvaraśīlaṃ bodhisattvasya katamat /",
  "SA20bsa034_u:2356": "yatsaptanairṇāyikaṃ prātimokṣasaṃvarasamādānaṃ bhikṣubhikṣuṇī-śikṣamāṇā-śrāmaṇera-śramaṇeryyupāsakopāsikāśīlam /",
  "SA20bsa034_u:2357": "tadetad gṛhipravrajitapakṣe yathāyogaṃ veditavyam /",
  "SA20bsa034_u:2358_0": "tatra kuśaladharmasaṃgrāhakaṃ śīlaṃ yatkiñcidbodhisattvaḥ śīlasaṃvarasamādānādūrdhvaṃ",
  "SA20bsa034_u:2358_1": "mahābodhāya kuśalamācinoti kāyena vācā manasā sarvaṃ tatsamāsataḥ kuśaladharmasaṃgrāhakaṃ śīlamityucyate /",
  "SA20bsa034_u:2359": "tatpunaḥ katamat /",
  "SA20bsa034_u:2360": "iha bodhisattvaḥ śīlaṃ niśritya śīlaṃ pratiṣṭhāya śrute yogaṃ karoti cintāyāṃ śamathavipaśyanābhāvanāyāmekārāmatāyām /",
  "SA20bsa034_u:2361": "tathā gurūṇāmabhivādana-vandana pratyutthānāñjalikarmaṇaḥ kālena kālaṃ kartā bhavati /",
  "SA20bsa034_u:2362": "tathā kālena kālaṃ teṣāmeva gurūṇāṃ gauraveṇopasthānasya kartā bhavati /",
  "SA20bsa034_u:2363": "glānānāṃ satkṛtya kāruṇyena glānopasthānasya kartā bhavati tathā subhāṣite sādhukārasya dātā bhavati /",
  "SA20bsa034_u:2364": "guṇavatāṃ pudgalānāṃ bhūtasya varṇasyāhartā bhavati /",
  "SA20bsa034_u:2365": "tathā sarvasattvānāṃ daśasu dikṣu sarvapuṇyasyāśayena prasannacittamutpādya vācaṃ bhāṣāmāṇo 'numoditā bhavati /",
  "SA20bsa034_u:2366": "tathā sarvaṃ vyatikramaṃ pratisaṃkhyāya pareṣāṃ kṣamitā bhavati /",
  "SA20bsa034_u:2367": "tathā sarvaṃ kāyena vācā manasā kṛtaṃ kuśalamanuttarāyāṃ samyaksaṃbodhau pariṇāmayitā bhavati /",
  "SA20bsa034_u:2368": "kālena ca kālaṃ vicitrāṇāṃ samyak praṇidhānānāṃ triratnapūjāyāśca sarvākārāyā udārāyāḥ kartā [Dutt_97] bhavati /",
  "SA20bsa034_u:2369": "abhiyuktaśca bhavatyārabdhavīryaḥ satatasamitaṃ kuśalapakṣe /",
  "SA20bsa034_u:2370": "apramādavihārī kāyena vācā /",
  "SA20bsa034_u:2371": "śikṣāpadānāṃ smṛtisaṃprajanyacārikayā cārakṣakaḥ /",
  "SA20bsa034_u:2372": "indriyaiśca guptadvāro bhojane mātrajñaḥ pūrvarātrāpararātraṃ jāgarikānuyuktaḥ satpuruṣasevī kalyāṇamitrasanniśritaḥ ātmaskhalitānāñca parijñātā bhavati doṣadarśī /",
  "SA20bsa034_u:2373": "parijñāya ca doṣaṃ dṛṣṭvā pratisaṃhartā bhavati /",
  "SA20bsa034_u:2374": "skhalitaśca buddhabodhisattvānāṃ sahadhārmikāṇāṃ cāntike 'tyayadeśako bhavati /",
  "SA20bsa034_u:2375": "evaṃbhāgīyānāṃ kuśalānāṃ dharmāṇāmarjanarakṣaṇavivardhanāya yacchīlaṃ [tad] bodhisattvasya kuśaladharmasaṃgrāhakaṃ śīlamityucyate /",
  "SA20bsa034_u:2376": "tatra katamad bodhisattvasya sattvānugrāhakaṃ śīlam /",
  "SA20bsa034_u:2377": "tatsamāsata ekādaśākāraṃ veditavyam /",
  "SA20bsa034_u:2378": "ekādaśākārāḥ katame /",
  "SA20bsa034_u:2379": "sattvakṛtyeṣvarthopasaṃhiteṣu [vicitreṣu] sahāyībhāvaḥ /",
  "SA20bsa034_u:2380": "sattvānāmutpannotpanneṣu vyādhyādiduḥkheṣu glānopasthānādikaḥ sahāyībhāvaḥ /",
  "SA20bsa034_u:2381": "tathā laukikalokottareṣvartheṣu dharmadeśanāpūrvaka upāyopadeśapūrvakaśca nyāyopadeśaḥ /",
  "SA20bsa034_u:2382": "upakāriṣu ca sattveṣu kṛtajñatāmanurakṣato 'nurūpa[pratyupakāra-]pratyupasthānam /",
  "SA20bsa034_u:2383": "vivighebhyaśca siṃhavyāghrarājacaurodakāgnyādikebhyo vicitrebhyo bhayasthānebhyaḥ sattvānāmārakṣā /",
  "SA20bsa034_u:2384": "bhogajñātivyasaneṣu śokavinodanā /",
  "SA20bsa034_u:2385": "upakaraṇavighātiṣu sattveṣu sarvopakaraṇopasaṃhāraḥ /",
  "SA20bsa034_u:2386": "nyāyapatitaḥ samyaṅniśrayadānato dharmeṇa gaṇaparikarṣaṇā /",
  "SA20bsa034_u:2387_0": "ālapanasaṃlapanapratisammodanaiḥ kālenopasaṃkramaṇatayā parato bhojanapānādi [prati]grahato",
  "SA20bsa034_u:2387_1": "laukikārthānuvyavahārataḥ āhūtasyāgamanagamanataḥ samāsataḥ sarvānarthopasaṃhitāmanāpasamudācāraparivarjanaiścittānuvartanatā /",
  "SA20bsa034_u:2388": "bhūtaiśca guṇaiḥ saṃpraharṣaṇatā /",
  "SA20bsa034_u:2389": "rahaḥ prakāśaṃ vodbhāvanatāmupādāya /",
  "SA20bsa034_u:2390": "snigdhena hitādhyāśayānugatenāntargatamānasena nigrahakriyā avasādanā vā daṇḍakarmānupradānaṃ va pravāsanā vā yāvadevākuśalāsthānāt vyutthāpya kuśale sthāne sanniyojanārtham /",
  "SA20bsa034_u:2391": "ṛddhibalena ca narakādigatipratyakṣaṃ sandarśanatayā 'kuśalādudvejanā buddhaśāsanāvatārāya cāvarjanā toṣaṇā vismāpanā /",
  "SA20bsa034_u:2392_0": "kathañca bodhisattvaḥ saṃvaraśīle sthitaḥ kuśaladharmasaṃgrāhake śīle sthitaḥ sattvārthakriyāśīle",
  "SA20bsa034_u:2392_1": "ca sthitaḥ susaṃvṛtaśīlī ca bhavati susaṃgṛhītakuśalaśīlī ca [Dutt_98] sarvākārasattvārthakriyāśīlī ca /",
  "SA20bsa034_u:2393": "iha bodhisattvaḥ prātimokṣasaṃvaravyavasthitaḥ sa ceccakravartirājyamapyutsṛjya pravrajito bhavati sa tasmiṃścakravartirājye evaṃ nirapekṣo bhavati tadyathā tṛṇe vā 'medhye vā /",
  "SA20bsa034_u:2394_0": "nihīnapuruṣasya jīvikābhiprāyasya pravrajitasya pratyavarān kāmānapahāya na tathā",
  "SA20bsa034_u:2394_1": "teṣu pratyavareṣu kāmeṣu nirapekṣatā bhavati yathā bodhisattvasyāśayaviśuddhatāmupādāya",
  "SA20bsa034_u:2394_2": "pravrajitasya sarvamānuṣyakakāmapravareṣu cakravartikāmeṣu /",
  "SA20bsa034_u:2395_0": "anāgateṣvapi mārabhavanaparyāpanneṣvapi kāmeṣu bodhisattvo nābhinandī bhavati nāpi",
  "SA20bsa034_u:2395_1": "ca teṣāmarthāya praṇidhāya brahmacaryaṃ carati mahāvicitrapratibhayagahanapraveśamiva",
  "SA20bsa034_u:2395_2": "tān kāmān yathābhūtaṃ saṃpaśyan prāgeva tadanyeṣu divyeṣu /",
  "SA20bsa034_u:2396_0": "vartamāne 'pyadhvani pravrajito bodhisattva udārebhyaḥ sattvebhya udāramapi lābhasatkāraṃ",
  "SA20bsa034_u:2396_1": "vāntāśanamiva samyak prajñayā paśyan nāsvādayati prāgeva pratyavarebhyaḥ [sattvebhyaḥ] pratyavaram /",
  "SA20bsa034_u:2397": "pravivekābhirataśca bhavati ekākī saṃvamadhye vā sarvakālaṃ cittavyapakṛṣṭavihārī /",
  "SA20bsa034_u:2398": "sa na śīlasaṃvaramātrakeṇa tuṣṭho bhavati /",
  "SA20bsa034_u:2399": "api tu śīlaṃ niśritya śīlaṃ pratiṣṭhāya ye te 'prameyā bodhisattvasamādhayasteṣāmabhinirhārāya vaśitāprāptaye vyāyacchate /",
  "SA20bsa034_u:2400": "saḥ saṃsargato 'pyaṇukām apyasatsaṃkathā masadvācaṃ nādhivāsayati pravivekagataścāṇukamapyasadvitarkam /",
  "SA20bsa034_u:2401": "pramuṣitayā ca smṛtyā tatsamudācārahetoḥ kālena kālaṃ tīvraṃ vipratisāramādīnavadarśanamutpādayati /",
  "SA20bsa034_u:2402": "yamābhīkṣṇakaṃ vipratisāramādīnavadarśanamāgamyotpannamātrāyāmasatsaṃkathāyāmasadvitarke ca tvaritatvaritaṃ sā smṛtirupatiṣṭhate /",
  "SA20bsa034_u:2403": "akaraṇacittañca pratilabhate /",
  "SA20bsa034_u:2404": "yena pratisaṃharati /",
  "SA20bsa034_u:2405": "pratisaṃharaṇābhyāsataśca krameṇa tadyathā pūrvaṃ tatsamudācāra-ratirabhūt tathā etaharyasamudācāra-ratiḥ santiṣṭhate samudācāraprātikūlyañca /",
  "SA20bsa034_u:2406_0": "sarvabodhisattvaśikṣāpadāni cāsya mahābhūmipraviṣṭānāṃ bodhisattvānāṃ śrutvā udārāṇyaprameyāṇyacintyāni",
  "SA20bsa034_u:2406_1": "dīrghakālikāni paramaduśkarāṇi na bhavati cetasa uttāso vā layaḥ saṃkoco vā nānyatrāsyaivaṃ bhavati /",
  "SA20bsa034_u:2407": "te 'pi manuṣyabhūtāḥ krameṇa śikṣamāṇāḥ bodhisattvaśikṣāṣvaprameyācintyakāyavāksaṃvarasamanvāgatāḥ saṃvṛttāḥ /",
  "SA20bsa034_u:2408": "vayamapi manuṣyabhūtāḥ krameṇa ca śikṣamāṇāḥ asaṃśayamanuprāpsyāmastāṃ kāyavāksaṃvarasampattimiti /",
  "SA20bsa034_u:2409": "ātmadoṣāntaraskhalitagaveṣī ca bodhisattvo bhavati śīlasaṃvare vyavasthito na paradoṣāntaraskhalitagaveṣī /",
  "SA20bsa034_u:2410": "sarvaraudraduḥśīlānāñca [Dutt_99] sattvānāmantike nāghātacitto bhavati na pratighacittaḥ /",
  "SA20bsa034_u:2411": "dharmamahākaruṇatāmupādāyādhimātrameva teṣāmantike bodhisattvānāmanukampācittañca kartukāmatācittañca pratyupasthitaṃ bhavati /",
  "SA20bsa034_u:2412": "saṃvaraśīlavyasthitaśca bodhisattvaḥ pāṇiloṣṭadaṇḍaśastrasaṃsparśairapi pareṣāmantike cittamapi na pradūṣayati /",
  "SA20bsa034_u:2413": "kutaḥ punaḥ pāpikāṃ vācaṃ niścārayiṣyati pratihaniṣyati vā prāgeva punaḥ ākrośaroṣaṇaparibhāṣaṇaistanukaduḥkhasparśajairapakāraiḥ /",
  "SA20bsa034_u:2414_0": "saṃvaraśīlavyavasthitaśca bodhisattvaḥ pañcāṅgaparigṛhītenāpramādena samanvāgato",
  "SA20bsa034_u:2414_1": "bhavati pūrvāntasahagatenāparāntasahagatena madhyāntasahagatena pūrvakālakaraṇīyena sahānucareṇa ca /",
  "SA20bsa034_u:2415": "bodhisattvaśikṣāsu śikṣamāṇo bodhisattvaḥ atītamadhvānamupādāya yāmāpattimāpannaḥ sā 'nena yathādharmaṃ pratikṛtā bhavati /",
  "SA20bsa034_u:2416": "ayamasya pūrvāntasahagato 'pramādaḥ /",
  "SA20bsa034_u:2417": "anāgate 'pyadhvani yāmāpattimāpatsyate tāmapi yathādharmaṃ pratikariṣyati /",
  "SA20bsa034_u:2418": "ayamasyāparāntasahagato 'pramādaḥ /",
  "SA20bsa034_u:2419": "pratyutpanne 'pyadhvani yāmāpattimāpadyate tāmapi yathādharmaṃ pratikaroti /",
  "SA20bsa034_u:2420": "ayamasya madhyāntasahagato 'pramādaḥ /",
  "SA20bsa034_u:2421": "pūrvameva cāpatterbodhisattvastīvramautsukyamāpadyate /",
  "SA20bsa034_u:2422": "kaccidahaṃ tathā tathā careyaṃ yathā yathā caran yathā yathā viharan āpattiṃ nāpadyeyam /",
  "SA20bsa034_u:2423": "ayaṃ bodhisattvasya pūrvakālakaraṇīyo 'pramādaḥ /",
  "SA20bsa034_u:2424": "sa pūrvakālakaraṇīyamevāpramādaṃ niśritya tathā tathā carati tathā tathā viharati yathā yathāsya carato viharato vā āpattirnottiṣṭhate /",
  "SA20bsa034_u:2425": "ayamasya sahānucaro 'pramādaḥ /",
  "SA20bsa034_u:2426_0": "saṃvaraśīla-vyavasthito bodhisattvaḥ praticchannakalyāṇo bhavati vivṛtapāpaḥ alpecchaḥ",
  "SA20bsa034_u:2426_1": "santuṣṭaḥ duḥkhasahiṣṇuraparitasanajātīyaḥ anuddhataśca acapalaśca praśānteryāpathaḥ",
  "SA20bsa034_u:2426_2": "kuhanādisarvamithyājīvakarakadharmavivarjitaḥ /",
  "SA20bsa034_u:2427": "ebhirdaśabhiraṅgaiḥ samanvāgato bodhisattvaḥ saṃvaraśīlavyavasthitaḥ susaṃvṛtaśīlī bhavati /",
  "SA20bsa034_u:2428_0": "yadutātīteṣu kāmeṣu nirapekṣatayā anāgateṣvanabhinandanatayā pratyutpa-nneṣvanadhyavasānatayā",
  "SA20bsa034_u:2428_1": "pravivekavāsābhiratyā vāgvitarkapariśodhanatayā ātmano 'paribhavanatayā sauratyena",
  "SA20bsa034_u:2428_2": "kṣāntyā 'pramādena ācārājīvaviśuddhyā ceti /",
  "SA20bsa034_u:2429": "punarbodhisattvaḥ kuśala[dharma]saṃgrāhakaśīle vyavasthitaḥ uttpannāṃ kāyabhogāpekṣāṃ svalpāmapi nādhivāsayati prāgeva prabhūtām /",
  "SA20bsa034_u:2430": "sarvadauḥśīlyanidānabhūtāṃśca [Dutt_100] kleśopakleśān krodhopanāhādīnutpannān nādhivāsayati /",
  "SA20bsa034_u:2431": "utpannāṃ pareṣāmantike āghātapratighavairacittatāṃ nādhivāsayati /",
  "SA20bsa034_u:2432": "utpannamālasyakausīdyaṃ nādhivāsayati /",
  "SA20bsa034_u:2433": "utpannaṃ samāpatyāsvādaṃ samāpattikleśaṃ nādhivāsayati /",
  "SA20bsa034_u:2434": "pañca ca sthānāni yathābhūtaṃ prajānāti /",
  "SA20bsa034_u:2435": "kuśalaphalānuśaṃsaṃ yathābhūtaṃ prajānāti /",
  "SA20bsa034_u:2436": "kuśalahetuṃ kuśalahetuphale viparyāsamaviparyāsañca kuśalasaṃgrahāya cāntarāyaṃ yathābhūtaṃ prajānāti /",
  "SA20bsa034_u:2437": "kuśalaphale bodhisattvaḥ anuśaṃsadarśī kuśalahetuṃ paryeṣate /",
  "SA20bsa034_u:2438": "kuśalasaṃgrahāya viparyāsañcāviparyāsañca yathābhūtaṃ prajānan bodhisattvaḥ prāpya kuśalaphalaṃ nānitye nityadarśī bhavati /",
  "SA20bsa034_u:2439": "na duḥkhe sukhadarśī /",
  "SA20bsa034_u:2440": "nāśucau śacidarśī /",
  "SA20bsa034_u:2441": "nānātmanyātmadarśī /",
  "SA20bsa034_u:2442": "antarāyañca prajānan kuśalasaṃgrahāya parivarjayati /",
  "SA20bsa034_u:2443_0": "tasyaibhirdaśabhirākāraiḥ kuśaladharmasaṃgrāhakaśīlavyavasthitasya kṣiprameva kuśalasaṃgraho",
  "SA20bsa034_u:2443_1": "bhavati sarvākāra[saṃgraha]śca yaduta dānopaniṣadāśīlopaniṣadā kṣāntyupaniṣadā vīryopaniṣadā",
  "SA20bsa034_u:2443_2": "dhyānopaniṣadā pañcākārayā ca [pra]jñayā /",
  "SA20bsa034_u:2444": "punarbodhisattvaḥ ekādaśabhirākāraiḥ sarvākāre sattvārthakriyāśīle vyavasthitaḥ /",
  "SA20bsa034_u:2445": "ekaikena sarvākāreṇākāreṇa samanvāgato bhavati /",
  "SA20bsa034_u:2446_0": "iha bodhisattvaḥ sattvānāṃ teṣu teṣu kṛtyeṣu sahāyībhāvaṃ gacchan kṛtyacintāyāṃ kṛtyasamarthane",
  "SA20bsa034_u:2446_1": "sahāyībhāvaṃ gacchati adhvagamanāgamane samyakkarmāntaprayoge bhogānāmārakṣaṇe vibhinnānyo",
  "SA20bsa034_u:2446_2": "'nyapratisandhāne utsave puṇyakriyāyāñca duḥkheṣu vā /",
  "SA20bsa034_u:2447": "punarbodhisattvaḥ sahāyībhāvaṃ gacchan vyādhitān sattvān paricarati /",
  "SA20bsa034_u:2448": "andhān praṇayati panthānaṃ vyapadiśati /",
  "SA20bsa034_u:2449": "badhirān hastasavācikayārthaṃ grāhayati saṃjñānimittavyapadeśena /",
  "SA20bsa034_u:2450": "vyaṅgān śirasā vā yānena vā vahati /",
  "SA20bsa034_u:2451": "kāmacchandaparyavasthānaduḥkhitānāṃ sattvānāṃ kāmacchandaparyavasthānaduḥkhaṃ prativinodayati /",
  "SA20bsa034_u:2452": "vyāpādastyānamiddhauddhatyakaukṛtyavicikitsāparyavasthānaduḥkhitānāṃ sattvānāṃ yāvadvicikitsāparyavasthānaduḥkhaṃ prativinodayati /",
  "SA20bsa034_u:2453": "kāmavitarkaparyavasthānena duḥkhitānāṃ sattvānāṃ kāmavitarkaṃ prativinodayati /",
  "SA20bsa034_u:2454_0": "yathākāmavitarkam evaṃ vyāpādahiṃsājñātijanapadāpara vitarkāvamanyanāpratisaṃyuktaḥ",
  "SA20bsa034_u:2454_1": "kulodaya pratisaṃyuktaśca vitarko veditavyaḥ pariparibhavaparājayaduḥkhena duḥkhitānāṃ",
  "SA20bsa034_u:2454_2": "sattvānāṃ paraparibhavaparājayaduḥkhaṃ [Dutt_101] prativinodayati /",
  "SA20bsa034_u:2455": "adhvapariśrāntānāṃ sthānāsanadānenāṅgaprapīḍanena śramaklamaduḥkhaṃ prativinodayati /",
  "SA20bsa034_u:2456_0": "punarbodhisattvaḥ sattvānāṃ nyāyaṃ vyapadiśan duścaritacāriṇāṃ sattvānāṃ duścaritaprahāṇāya",
  "SA20bsa034_u:2456_1": "dharmaṃ deśayati yuktaiḥ padavyañjanaiḥ sahitairānulomikairānucchavikairaupayikaiḥ",
  "SA20bsa034_u:2456_2": "pratirūpaiḥ pradakṣiṇaiḥ nipakasyāṅgasaṃbhāraiḥ /",
  "SA20bsa034_u:2457_0": "upāyakauśalyaṃ vā punarvyapadiśati yathā duścaritacāriṇāṃ sattvānāṃ duścaritaprahāṇāya",
  "SA20bsa034_u:2457_1": "evaṃ matsāriṇāṃ [sattvānāṃ] mātsaryaprahāṇāya dṛṣṭe vā dharme samyagalpakṛcchreṇa",
  "SA20bsa034_u:2457_2": "bhogānāmarjanāya rakṣaṇāya ca śāsane 'smin pratihatānāṃ śraddhāpratilambhāya darśanapratilambhāya /",
  "SA20bsa034_u:2458_0": "darśanaviśuddhyā 'pāyasamatikramāya sarvasaṃyojanaparyādānāt sarvaduḥkhasamatikramāya",
  "SA20bsa034_u:2458_1": "punarbodhisattva upakāriṇāṃ sattvānāṃ kṛtajñatāṃ prāviṣkurvan dṛṣṭvā satkṛtyālapati",
  "SA20bsa034_u:2458_2": "[saṃlapati] pratisammodayati-ehi svāgatavāditayā /",
  "SA20bsa034_u:2459": "āsanasthānānupradānena ca saṃpratīcchati /",
  "SA20bsa034_u:2460": "tulyādhikena cāsya pratilābhasatkāreṇa pratyupasthito bhavati na nyūnena /",
  "SA20bsa034_u:2461": "sa kṛtyeṣvasyāyācito 'pi sahāyībhāvaṃ gacchati prāgeva yācitaḥ /",
  "SA20bsa034_u:2462_0": "yathā kṛtyeṣu evaṃ duḥkheṣu nayopadeśe bhayaparitrāṇe vyasanasthaśokaprativinodane",
  "SA20bsa034_u:2462_1": "upakaraṇopasaṃhāre sanniśrayadāne cittānuvartane bhūtairguṇaiḥ saṃpraharṣaṇe snigdhena",
  "SA20bsa034_u:2462_2": "cāntarbhāvena vinigrahe ṛddhyā cottāsanāvarjaneneti /",
  "SA20bsa034_u:2463": "peyālam /",
  "SA20bsa034_u:2464": "punarbodhisattvo bhītānāṃ sattvānāṃ bhayesvārakṣakaḥ /",
  "SA20bsa034_u:2465_0": "kṣudramṛgabhayādapi sattvān rakṣati āvartagrāhabhayādapi rājabhayādapi corabhayādapi",
  "SA20bsa034_u:2465_1": "pratyarthikabhayādapi svāmyadhipatibhayādapi anājīvikabhayādapyaślokabhayātpariṣacchāradyabhayādapi",
  "SA20bsa034_u:2465_2": "amanuṣyavetāḍabhayādapi /",
  "SA20bsa034_u:2466": "punarbodhisattvo vyasanasthānāṃ sattvānāṃ śokaprativinodanaṃ jñātivyasanamārabhya mātāpitṛmaraṇe 'pi śokaṃ [prati]vinodayati /",
  "SA20bsa034_u:2467": "putradāramaraṇe 'pi dāsīdāsakarmakarapauruṣeyamaraṇe 'pi mitrāmātyajñātisālohitamaraṇepyācāryopādhyāyagurūsthānīyamaraṇe 'pi śokaṃ prativinodayati /",
  "SA20bsa034_u:2468": "bhoga vyasanaṃ vā punarārabhya sa cedbhogā rājñā vā pareṣāmapahṛtā bhavanti /",
  "SA20bsa034_u:2469": "tatra śokaṃ prativinodayati /",
  "SA20bsa034_u:2470": "caurairvā 'pahṛtā bhavanti /",
  "SA20bsa034_u:2471": "agninā vā dagdhā udakena vā apahṛtāḥ kunihitā vā nidhayaḥ pranaṣṭā bhavanti /",
  "SA20bsa034_u:2472": "kuprayuktā vā karmāntāḥ pralugnā bhavanti /",
  "SA20bsa034_u:2473": "apriyairvā dāyādairadhigatā bhavanti /",
  "SA20bsa034_u:2474": "kule vā kulāṃgāra [Dutt_102] utpanno bhavati /",
  "SA20bsa034_u:2475": "yena te bhogā anayena vyasanamāpāditā bhavanti /",
  "SA20bsa034_u:2476": "tannidānamapi śokamutpannaṃ mṛdumadhyādhimātraṃ sattvānāṃ bodhisattvaḥ samyak prativinodayati /",
  "SA20bsa034_u:2477": "punarupakaraṇārthinām upakaraṇopasaṃhāraṃ kurvan bodhisattvo bhojanaṃ bhojanārthibhyo dadāti /",
  "SA20bsa034_u:2478": "pānaṃ pānārthibhyaḥ /",
  "SA20bsa034_u:2479": "yānaṃ yānārthibhyaḥ /",
  "SA20bsa034_u:2480": "vastraṃ vastrārthibhyaḥ /",
  "SA20bsa034_u:2481": "alaṅkāramalaṅkārārthibhyaḥ /",
  "SA20bsa034_u:2482": "bhāṇḍopaskaraṃ bhāṇḍopaskarārthibhyaḥ /",
  "SA20bsa034_u:2483": "gandhamālyavilepanaṃ gandhamālyavilepanārthibhyaḥ /",
  "SA20bsa034_u:2484": "pratiśrayaṃ pratiśrayārthibhyaḥ /",
  "SA20bsa034_u:2485": "ālokamālokārthibhyo dadāti /",
  "SA20bsa034_u:2486": "punaḥ parigrahaśīlena bodhisattvaḥ sattvānāṃ gaṇaparikarṣaṇayogena parigrahaṃ kurvan pūrvantāvat niśrayaṃ dadāti nirāmiṣeṇa cittenānukampācittenānukampācittameva [saṃ]puraṣkṛtya /",
  "SA20bsa034_u:2487": "tato dharmeṇa cīvarapiṇḍapātaśayanāsanaglānapratyayabhaiṣajyapariṣkārāneṣāmarthe śrāddhānāṃ brāhmaṇagṛhapatīnāmantikātparyeṣate /",
  "SA20bsa034_u:2488": "dhārmikaiśca dharmalabdhaiḥ svaiścīvarapiṇḍapātaśayānāsanaglāna pratyayabhaiṣajyapariṣkāraiḥ sādhāraṇaparibhogī ca bhavatyapratiguptabhojī /",
  "SA20bsa034_u:2489": "aṣṭākārañcānulomikamavavādaṃ kālena kālamanuprayacchati /",
  "SA20bsa034_u:2490": "pañcākārayā cānuśāsanyā samyaksamanuśāsti /",
  "SA20bsa034_u:2491": "tadyathokte 'nuśāsanī-balagotrapaṭale tathehāpi veditavyā /",
  "SA20bsa034_u:2492": "punarbodhisattvaścittānuvartanaśīlena sattvānāṃ cittamanuvartamānaḥ ādita evaṃ sattvānāṃ bhāvaṃ ca jānāti prakṛtiñca /",
  "SA20bsa034_u:2493": "bhāvañca jñātvā prakṛtiñca yathā yaiḥ sattvaiḥ sārdhaṃ saṃvastavyaṃ bhavati tathā [taiḥ] saṃvasati /",
  "SA20bsa034_u:2494": "yathā yeṣu sattveṣu pratipattavyaṃ bhavati tathā teṣu pratipadyate /",
  "SA20bsa034_u:2495": "yasya ca sattvasya bodhisattvaścittamanuvartitukāmo bhavati tasya ca cetpaśyatyevaṃrūpeṇāsya vastusamudācāreṇa kāyikavācikena duḥkhadaurmasyamutpatsyete /",
  "SA20bsa034_u:2496": "taccaduḥkhadaurmanasyamasya nākuśalāt sthānād vyutthānāya kuśale ca sthāne pratiṣṭhāpanāya saṃvartiṣyate /",
  "SA20bsa034_u:2497": "pratisaṃkhyāya bodhisattvastaṃ kāyikavācikaṃ vastasamudācāraṃ yatnataḥ pariharati na samudācarati /",
  "SA20bsa034_u:2498": "sa cetpunastad duḥkhadaurmanasyamasyākuśalāt sthānād vyutthāpya [Dutt_103] kuśale sthāne pratiṣṭhāpanāya paśyati nānuvartate /",
  "SA20bsa034_u:2499_0": "pratisaṃkhyāya bodhisattvaḥ paracittaṃ yaduta parānukampāmevopādāya yena ca pareṣāṃ",
  "SA20bsa034_u:2499_1": "vastusamudācāreṇa kāyikavācikenānyeṣāmutpadyate duḥkhadaurmanasyam tacca pareṣāṃ",
  "SA20bsa034_u:2499_2": "tadanyeṣāmakuśalāt sthānād vyutthānāya kuśale sthāne pratiṣṭhā[pa]nāya [na] saṃvartate",
  "SA20bsa034_u:2499_3": "pratisaṃkhyāya pratisaṃharati bodhisattvastatkāyavāk [karma]samudācāraṃ tadanyeṣāṃ cittānurakṣayā /",
  "SA20bsa034_u:2500": "sa cetpunaḥ paśyati pareṣāṃ tadanyeṣāṃ vā tadubhayorvā akuśalāt sthānād vyutthāpya kuśale sthāne pratiṣṭhāpanāya pratisaṃkhyāya samudācarati bodhisattvastaṃ kāyavāksamudācāram /",
  "SA20bsa034_u:2501": "nānuvartate teṣāṃ sattvānāṃ cittamanukampācittamevopasthāpya /",
  "SA20bsa034_u:2502_0": "yena ca bodhisattva ātmano vastusamudācāreṇa kāyikavācikena pareṣāṃ duḥkhadaurmanasyamutpadyamānaṃ",
  "SA20bsa034_u:2502_1": "samanupaśyati sa ca kāyavāksamudācāro na śikṣāpadaparigṛhīto bhavati na puṇyajñānasambhārānugataḥ",
  "SA20bsa034_u:2502_2": "tacca duḥkhadaurmanasyaṃ pareṣāṃ nākuśalāt sthānāditi pūrvavadveditavyam /",
  "SA20bsa034_u:2503": "pratisaṃharati bodhisattvastaṃ kāyavāksamudācāraṃ paracittānurakṣayā /",
  "SA20bsa034_u:2504": "[tad] viparyayātsamudācāraḥ pūrvavadveditavyaḥ /",
  "SA20bsa034_u:2505": "yathā duḥkhadaurmanasyamevaṃ sukhasaumanasyaṃ yathāyogaṃ vistareṇa veditavyam /",
  "SA20bsa034_u:2506": "na ca paracittānuvartī bodhisattvaḥ parasya krodhaparyavasthānena paryavasthitasya sammukhamavigate krodhaparyavasthāne varṇamapi bhāṣate prāgevāvarṇam /",
  "SA20bsa034_u:2507": "nāpi saṃjñāptimanuprayacchati /",
  "SA20bsa034_u:2508": "punaḥ paracittānuvartī bodhisattvaḥ paramanālapantamapyālapati [prati]sammodayati prāgevālapantaṃ pratisammodayantam /",
  "SA20bsa034_u:2509": "[na ca] paracittānuvartī bodhisattvaḥ pareṣāṃ kṣubhyati nānyatrāvasādayitukāmaḥ /",
  "SA20bsa034_u:2510": "teṣāmevānukampayā praśāntairindriyairavasādayati /",
  "SA20bsa034_u:2511": "na ca paricittānuvartī bodhisattvaḥ paramavahasati nāvaspaṇḍayati na maḍkubhāvamasyopasaṃharati nāpyasparśavihārāya kaukṛtyamupasaṃharati /",
  "SA20bsa034_u:2512": "nigṛhītasyāpi parājitasya na nigrahasthānena saṃcodayati /",
  "SA20bsa034_u:2513": "nīcaiḥ prapannasya na cocchritamātmānaṃ vikhyāpayati /",
  "SA20bsa034_u:2514": "na ca paracittānuvartī bodhisattvaḥ pareṣāmasevī bhavati nāpyatisevī nāpyakālasevī nāpi teṣāṃ purastātpriyavigarhako bhavati nāpyapriyapraśaṃsakaḥ /",
  "SA20bsa034_u:2515": "nāpyasaṃstutaviśvāsī bhavati /",
  "SA20bsa034_u:2516": "nābhīkṣṇayācakaḥ /",
  "SA20bsa034_u:2517": "pratigrahe 'pi ca mātrāṃ jānāti /",
  "SA20bsa034_u:2518": "pratigraheṇa ca bhojanapānādikenopanimantrito na nirākaroti /",
  "SA20bsa034_u:2519": "dhārmiko vā nyāyasaṃjñaptimanuprayacchati /",
  "SA20bsa034_u:2520_0": "[Dutt_104] punarbodhisattvo bhūtaguṇasaṃharṣaṇaśīlena sattvān saṃpraharṣayan śraddhāguṇasampannān",
  "SA20bsa034_u:2520_1": "śraddhāguṇasaṃkathayā saṃpraharṣayati śīlaguṇasampannān śīlaguṇasaṃkathayā śrutaguṇasaṃpannān",
  "SA20bsa034_u:2520_2": "śrutaguṇasaṅkathayā tyāgaguṇasampannāṃstyāgaguṇasaṅkathayā prajñāguṇasampannān prajñāguṇasaṃkathayā saṃpraharṣayati /",
  "SA20bsa034_u:2521": "punarbodhisattvaḥ nigrahaśīlena sattvānnigṛhṇan mṛdvaparādhaṃ mṛduvyatikramaṃ snigdhenāntarbhāvenāvipannena mṛdvyā 'vasādanikayā avasādayati /",
  "SA20bsa034_u:2522": "madhyāparādhaṃ madhyavyatikramaṃ madhyayā ['vasādanikayā] adhimātrāparādhamadhimātrabyatikramamadhimātrayā 'vasādanikayā 'vasādayati /",
  "SA20bsa034_u:2523": "yathā cāvasādanikā tathā daṇḍakarma veditavyam /",
  "SA20bsa034_u:2524_0": "mṛdumadhyāparādhaṃ mṛdumadhyavyatikramaṃ bodhisattvastāvatkālikayogena punarādānāya",
  "SA20bsa034_u:2524_1": "pravāsayati teṣāmeva cānyeṣāñca samanuśāsanārthamanukampācittatayā adhimātrāparādhaṃ",
  "SA20bsa034_u:2524_2": "[adhimātravyatikramaṃ] punarasaṃvāsāyāsaṃbhogāya yāvajjīvenāpyapunaḥpratigrahaṇāya",
  "SA20bsa034_u:2524_3": "pravāsayati teṣāmeva cānukampayā /",
  "SA20bsa034_u:2525": "mā te bahutaramasmin śāsane 'puṇyaparigrahaṃ kariṣyantīti /",
  "SA20bsa034_u:2526": "pareṣāñca hitakāmatayā samanuśāsanārtham /",
  "SA20bsa034_u:2527_0": "punarbodhisattvaḥ ṛddhibalena sattvānuttrāsāyitukāmaḥ āvarjayitukāmo vā duścaritacāriṇāṃ",
  "SA20bsa034_u:2527_1": "sattvānāṃ duścaritavipākaphalamapāyānnarakānmahānarakān śītalanarakān pratyekanarakānupanīyopanīya darśayati /",
  "SA20bsa034_u:2528": "paśyantu bhavanto duścaritasya [kṛtopacitasya] manuṣyabhūtairidamīdṛśaṃ raudraṃ paramakaṭukamaniṣṭaṃ phalavipākaṃ pratyanubhūyamānamiti /",
  "SA20bsa034_u:2529": "te ca taṃ dṛṣṭvā uttrasyanti saṃvegamāpadyante duścaritātprativiramanti /",
  "SA20bsa034_u:2530_0": "tadekatyāṃśca sattvān bodhisattvasya mahatyāṃ pariṣadi sannisannasya praśnasaṃpādenānādeyaṃ",
  "SA20bsa034_u:2530_1": "vacanaṃ kartukāmān bodhisattvo vajrapāṇiṃ vā 'nyatamaṃ vā udāravarṇamahākāyaṃ [mahābalaṃ]",
  "SA20bsa034_u:2530_2": "yakṣamabhinirmimīya bhīṣayatyuttrāsayati /",
  "SA20bsa034_u:2531": "tannidānaṃ saṃpratyayajātasya bahumānajātasya samyageva praśnaprativyākaraṇārtham /",
  "SA20bsa034_u:2532": "tasya ca mahājanakāyasya tena praśnavyākaraṇena vinayanārtham /",
  "SA20bsa034_u:2533": "vicitreṇa vā punaḥ ṛdvyabhisaṃskāreṇa tadyathā eko bhūtvā bahudhā bhavan bahudhā bhūtvā eko bhavan tiraḥ kuḍayaṃ tiraḥ",
  "SA20bsa034_u:2534_0": "śailaṃ tiraḥ prākāramasajjamānena kāyena gacchanvistareṇa yāvadbrahmalokaṃ kāyena",
  "SA20bsa034_u:2534_1": "vaśe vartayan yamakānyapi prātihāryāṇi vidarśayastejodhātumapi samāpadyamānaḥ śrāvakāsādhāraṇaṃ",
  "SA20bsa034_u:2534_2": "vā punarṛddhimupadarśayannāvarjayan toṣayitvā saṃpraharṣya aśraddhaṃ [Dutt_105] śraddhāsaṃpadi niveśayati /",
  "SA20bsa034_u:2535": "duḥśīlaṃ śīlasaṃpadi alpaśrutaṃ śrutasaṃpadi matsariṇaṃ tyāgasaṃpadi duṣprajñaṃ prajñāsaṃpadi niveśayati /",
  "SA20bsa034_u:2536": "evaṃ hi bodhisattvaḥ sarvākāreṇa sattvārthakriyāśīlena samanvāgato bhavati /",
  "SA20bsa034_u:2537": "ta ete bhavanti trayo bodhisattvasya śīlaskandhāḥ aprameyāḥ puṇyaskandhāḥ /",
  "SA20bsa034_u:2538": "saṃvaraśīlasaṃgṛhītaḥ kuśala dharmasaṃgrāhaka[śīla]saṃgṛhītaḥ sattvārthakriyāśīlasaṃgrahītaśca śīlaskandhaḥ /",
  "SA20bsa034_u:2539_0": "tatra bodhisattvenāsmin trividhe 'pi śīlaskandhe bodhisattvaśikṣāyāṃ śikṣitukāmena",
  "SA20bsa034_u:2539_1": "gṛhiṇā vā pravrajitena vā 'nuttarāyāṃ samyaksaṃbodhau kṛtapraṇidhānena sahadhārmikasya",
  "SA20bsa034_u:2539_2": "bodhisattvasya kṛtapraṇidhānasya vijñasya pratibalasya vāgvijñaptyarthagrahaṇāvabodhāya",
  "SA20bsa034_u:2539_3": "ityevaṃrūpasya bodhisattvasya pūrvaṃ pādayornipatyādhyeṣaṇāṃ kṛtvā yathā tavāhaṃ",
  "SA20bsa034_u:2539_4": "kulaputrāntikādbodhisattvaśīlasaṃvarasamādānamākāṃkṣāmyādātuṃ tadarhasyanuparodhena",
  "SA20bsa034_u:2539_5": "muhūrtamasmākamanukampayā dātuṃ śrotuñca /",
  "SA20bsa034_u:2540_0": "ityevaṃ samyagadhyeṣyaikāṃsamuttarāsaṅgaṃ kṛtvā buddhānāṃ bhagavatāmatītānāgatapratyutpannānāṃ",
  "SA20bsa034_u:2540_1": "daśamu dikṣu mahābhūmipraviṣṭānāñca mahājñānaprabhāvaprāptānāṃ bodhisattvānāṃ sāmīcīṃ",
  "SA20bsa034_u:2540_2": "kṛtvā guṇāṃśca teṣāṃmāmukhīkṛtya ghanarasaṃ prasādaṃ cetasaḥ sañjanayya parīttaṃ",
  "SA20bsa034_u:2540_3": "vā yasya [vā] yācati śaktirhetubalañca /",
  "SA20bsa034_u:2541": "sa vijño bodhisattvo nīcairjānu-maṇḍalanipatitena vā utkuṭu[ka]sthitena vā tathāgatapratimāṃ purataḥ sthāpayitvā saṃpūraskṛtyaivaṃ syādvacanīyaḥ /",
  "SA20bsa034_u:2542": "anuprayaccha me kulaputrāyuṣman bhadanteti vā bodhisattvaśīlasaṃvarasamādānam /",
  "SA20bsa034_u:2543_0": "ityuktvā ekāgrāṃ smṛtimupasthāpya cittapraśādamevānupabṛṃhayatā na cirasyedānīṃ me",
  "SA20bsa034_u:2543_1": "'kṣayasyāprameyasya niruttarasya mahāpuṇyanidhānasya prāptirbhaviṣyatīti etamevārthamanucintayatā",
  "SA20bsa034_u:2543_2": "tūṣṇīṃ bhavitavyam /",
  "SA20bsa034_u:2544": "tena punarvijñena bodhisattvena sa tathā pratipanno bodhisattvaḥ avikṣiptena cetasā sthitena vā niṣaṇṇena vā āsane idaṃ syādvacanīyaḥ /",
  "SA20bsa034_u:2545": "śruṇu evaṃnāman kulaputra dharmabhrātariti vā bodhisattvo 'si bodhau ca kṛtapraṇidhānaḥ /",
  "SA20bsa034_u:2546": "tena omiti [prati]jñātavyam /",
  "SA20bsa034_u:2547": "sa punaruttari idaṃ syādvacanīyaḥ /",
  "SA20bsa034_u:2548": "pratīcchasi tvamevaṃnāman [Dutt_106] kulaputra mamāntikāt sarvāṇi bodhisattvaśikṣāpadāni sarvañca bodhisattvaśīlaṃ saṃvaraśīlaṃ kuśaladharmasaṃgrāhakaśīlaṃ sattvārthakriyāśīlañca /",
  "SA20bsa034_u:2549": "yāni śikṣāpadāni yacchīlamatītānāṃ sarvabodhisattvānāmabhūt /",
  "SA20bsa034_u:2550": "yāni śikṣāpadāni yacchīlamanāgatānāṃ sarvabodhisattvānāṃ bhaviṣyati /",
  "SA20bsa034_u:2551": "yāni śikṣāpadāni yacchīlametarhi daśasu dikṣu pratyutpannānāṃ sarvabodhisattvānāṃ bhavati /",
  "SA20bsa034_u:2552": "yeṣu śikṣāpadeṣu yacchīle 'tītāḥ sarvabodhisattvāḥ śikṣitavantaḥ /",
  "SA20bsa034_u:2553": "anāgatāḥ sarvabodhisattvāḥ śikṣiṣyante /",
  "SA20bsa034_u:2554": "pratyutpannāḥ sarvabodhisattvāḥ śikṣante /",
  "SA20bsa034_u:2555": "tena pratigṛhṇāmīti pratijñātavyam /",
  "SA20bsa034_u:2556": "evaṃ dvirapi trirapi tena ca vijñena bodhisattvena vaktavyam /",
  "SA20bsa034_u:2557": "tena ca mamādāyakena bodhisattvena yāvat trirapi pratijñātavyaṃ pṛṣṭena /",
  "SA20bsa034_u:2558_0": "evaṃ hi tena vijñena bodhisattvena tasya pratigrāhakasya bodhisattvasya yāvat trirapi",
  "SA20bsa034_u:2558_1": "bodhisattvaśīlasaṃvarasamādāna dattvā pratijñāñca pratigṛhyāvyutthita eva tasmin",
  "SA20bsa034_u:2558_2": "pratigrāhake bodhisattve tasyā eva tathāgatapratimāyāḥ purato daśasu dikṣu sarvabuddhabodhisattvānāṃ",
  "SA20bsa034_u:2558_3": "tiṣṭhatāṃ dhriyatāṃ yāpayatāṃ pādayornipatya sāmīcīṃ kṛtvā evamārocayitavyam /",
  "SA20bsa034_u:2559": "pratigṛhītamanena evanāmnā bodhisattvena mama evaṃnāmno bodhisattvasyāntikādyāvat trirapi bodhisattvaśīlasaṃvarasamādānam /",
  "SA20bsa034_u:2560_0": "so 'hamevanāmātmānaṃ sākṣibhūtamasyaitannāmno bodhisattvasya paramāryāṇāṃ viparokṣāṇāmapi",
  "SA20bsa034_u:2560_1": "sarvatra sarvasattvāviparokṣabuddhīnāṃ daśasu dikṣvanantāparyanteṣu lokadhātuṣvārocayāmyasmin",
  "SA20bsa034_u:2560_2": "bodhisattvaśīlasaṃvarasamādanam /",
  "SA20bsa034_u:2561": "eva dvirapyevaṃ trirapi vaktavyam /",
  "SA20bsa034_u:2562_0": "evañca punaḥ śīlasaṃvarasamādānakarmaparisamāptyanantaraṃ dharmatā khalveṣā yadvā",
  "SA20bsa034_u:2562_1": "daśasu dikṣvanantāparnyateṣu lokadhātuṣu tathāgatānāṃ mahābhūmipraviṣṭānāñca bodhisattvānāñca",
  "SA20bsa034_u:2562_2": "tiṣṭhatāṃ dhriyatāṃ tadrūpaṃ nimittaṃ pradurbhāvati /",
  "SA20bsa034_u:2563": "yena teṣāmevaṃ bhavati /",
  "SA20bsa034_u:2564": "bodhisattvena bodhisattvaśīlasaṃvarasamādānaṃ samāptamiti /",
  "SA20bsa034_u:2565": "teṣāñcānantaraṃ samanvāharastasya bodhisattvasyāntike bhavati /",
  "SA20bsa034_u:2566": "samanvāharatāñca jñānadarśanaṃ pravartate /",
  "SA20bsa034_u:2567": "te tena jñānadarśanena yathābhūtamevaṃ pratisaṃvedayanti /",
  "SA20bsa034_u:2568": "yathā evaṃnānmā bodhisattvena amuṣmin lokadhātāvevaṃnāmno bodhisattvasyāntikāt samyagbodhisattvaśīla saṃbarasamādānaṃ gṛhītamiti /",
  "SA20bsa034_u:2569": "te cāsya sarve putrasyaiva bhrāturivakalyāṇairmanobhiḥ pratyanukampante /",
  "SA20bsa034_u:2570": "evaṃ kalyāṇamanaḥpratyanukampitasya [tasya] bodhisattvasya [Dutt_107] bhūyasyā mātrayā vṛddhiḥ pratikāṃkṣitavyā kuśalānāṃ dharmāṇāṃ na hāniḥ /",
  "SA20bsa034_u:2571": "pratigṛhītañca tacchīlasaṃvarasamādānārocanaṃ tairveditavyam /",
  "SA20bsa034_u:2572_0": "parisamāptau ca tasmin bodhisattvaśīlasaṃvarasamādānakarmaṇyubhābhyāṃ tābhyāṃ bodhisattvābhyāṃ",
  "SA20bsa034_u:2572_1": "daśasu dikṣu teṣāmanantāparyantalokadhātugatānāṃ buddhabodhisattvānāṃ sāmīcīṃ kṛtvā",
  "SA20bsa034_u:2572_2": "pādayornipatyotthātavyam /",
  "SA20bsa034_u:2573_0": "idaṃ tasya bodhisattvasya śīlasaṃvarasamādānaṃ sarvaśīla-saṃvarasamādānaprativiśiṣṭaṃ",
  "SA20bsa034_u:2573_1": "bhavati niruttaramaprameyapuṇyaskandhasamanvāgataṃ paramakalyāṇacittāśayasamutthāpitaṃ",
  "SA20bsa034_u:2573_2": "sarvasattveṣu sarvākāraduścaritapratipakṣabhūtam /",
  "SA20bsa034_u:2574_0": "yasya śīlasaṃvarasamādānasya sarvaprātimokṣasaṃvarasamādānāni śatatamīmapi kalāṃ",
  "SA20bsa034_u:2574_1": "nopayanti sahasratamīmapi saṃkhyāmapi kalāmapi gaṇanāmapyupamāmapyupaniṣadamapi nopayanti",
  "SA20bsa034_u:2574_2": "yaduta puṇyaparigrahamupādāya /",
  "SA20bsa034_u:2575_0": "tena punarbodhisattvenaivaṃ bodhisattvaśīlasaṃvarasamādānavyavasthitena svayaṃ cābhyuhyābhyuhyedaṃ",
  "SA20bsa034_u:2575_1": "bodhisattvasya pratirūpaṃ kartum idamapratirūpaṃ kartumiti tathaiva tata ūrdhvaṃ",
  "SA20bsa034_u:2575_2": "karmaṇā saṃpādayitavyaṃ śikṣā karaṇīyā /",
  "SA20bsa034_u:2576": "bodhisattvasūtrapiṭakādvā yatnataḥ śrutvā 'smābodhisattvasūtrapiṭakamātṛkānibandhāt śrutvā tathaiva śikṣā karaṇīyā /",
  "SA20bsa034_u:2577": "na ca punaḥ sarveṣāṃ bodhisattvānāmantikādvijñānāmapyetacchīlasaṃvarasamādānamādātavyam /",
  "SA20bsa034_u:2578": "bodhisattvena nāśrāddhasyāntikāt pragrahītavyam /",
  "SA20bsa034_u:2579_0": "yastatprathamata etadevaṃvidhaṃ śīlasaṃvarasamādānaṃ nādhimucyeta nāvatarennāvakalpayennalubdhasya",
  "SA20bsa034_u:2579_1": "na lobhābhibhūtasya mahecchasyāsantuṣṭasya na śīlavipannasya śikṣāsvanādarakāriṇaḥ",
  "SA20bsa034_u:2579_2": "śaithilikasya na krodhanasyopanāhinaḥ akṣāntibahulasya parato vyatikramāsahiṣṇoḥ",
  "SA20bsa034_u:2579_3": "nālasasya kusīdasya yadbhūyasā rātrindivaṃ nidrāsukhaṃ pārśvasukhaṃ śayanasukhañca",
  "SA20bsa034_u:2579_4": "svīkurvataḥ saṅgaṇikayā cātināmayataḥ /",
  "SA20bsa034_u:2580": "na vikṣiptacittasyāntato godohanamātramapi kuśalacittaikāgratābhāvanā 'samarthasya /",
  "SA20bsa034_u:2581": "na mandasya na momuhajātīyasyātyarthaṃ saṃlīnacittasya bodhisattvasūtrapiṭakaṃ bodhisattvapiṭakamātṛkāmapavadamānasya /",
  "SA20bsa034_u:2582": "na ca punaretat saṃvarasamādānavidhānaṃ bodhisattvenodgṛhya paryavāpyāpi bodhisattvapiṭaka pratihatānāmaśrāddhānāṃ sattvānāṃ sahasaivārocayitavya pravedayitavyam /",
  "SA20bsa034_u:2583": "tatkasya hetoḥ /",
  "SA20bsa034_u:2584": "tathāhi śrutvā '[na]dhimucyamānā mahatājñānāvaraṇenāvṛtā [Dutt_108] apavaderan /",
  "SA20bsa034_u:2585_0": "yaścainamapavadate sa yāvadapramāṇena puṇyaskandhena samanvāgataḥ saṃvarasthāyī bodhisattvo",
  "SA20bsa034_u:2585_1": "bhavati tāvadapramāṇenaiva so 'puṇyaskandhenānuṣakto bhavati yāvattāṃ pāpikāṃ vācaṃ",
  "SA20bsa034_u:2585_2": "pāpikāṃ dṛṣṭiṃ pāpakān sakalpān sarveṇa sarva notsṛjati /",
  "SA20bsa034_u:2586": "śīlasaṃvarasamādānañca kartukāmasya bodhisattvasya purato 'syāṃ bodhisattvasūtrapiṭakamātṛkāyāṃ yāni bodhisattvasya śikṣāpadānyāpattisthānāni cākhyātāni tānyanuśrāvayitavyāni /",
  "SA20bsa034_u:2587": "ca cedāśayato vicārayitvā prajñayā pratisaṃkhyāyotsahate /",
  "SA20bsa034_u:2588": "na parasamādāpanikayā nāpi paraspardhayā [sa]dhīro bodhisattvo veditavyaḥ /",
  "SA20bsa034_u:2589": "tena ca pratigṛhītavyaṃ tasya ca dātavyametena vidhinā etacchīlasaṃvarasamādānam /",
  "SA20bsa034_u:2590": "evañca śīlasaṃvaravyavasthitasya bodhisattvasya catvāraḥ pārājayikasthānīyadharmā bhavanti /",
  "SA20bsa034_u:2591": "katame catvāraḥ /",
  "SA20bsa034_u:2592": "lābhasatkārādhyavasitasyātmotkarṣaṇā parapaṃsanā bodhisattvasya pārājāyikasthānīyo dharmaḥ /",
  "SA20bsa034_u:2593_0": "satsu saṃvidyamāneṣu bhogeṣu lobhaprakṛtitvāt duḥkhiteṣu kṛpaṇeṣvanātheṣvapratiśaraṇeṣvasamyagayācakeṣu",
  "SA20bsa034_u:2593_1": "pratyupasthiteṣu nairvṛṇyādāmiṣāvisargaḥ dharmamātsaryāccārthināṃ samyakpratyupasthitānāṃ",
  "SA20bsa034_u:2593_2": "dharmāṇāmasaṃvibhāgakriyā bodhisattvasya pārājayikasthānīyo dharmaḥ /",
  "SA20bsa034_u:2594": "yadapi bodhisattvastadrūpaṃ krodhaparyavasthānamanuvṛṃhayati yena tato na vākpāruṣyaniścāraṇamātrakeṇa nivartate /",
  "SA20bsa034_u:2595": "krodhābhibhūtaḥ pāṇinā vā loṣṭena vā daṇḍena vā śastreṇa sattvāṃstāḍayati vihiṃsayati viheṭhayati /",
  "SA20bsa034_u:2596": "krodhāśayameva ca tīvramantarākṛtvā pareṣāmantikādvyatikramasajñapti na pratigṛhaṇāti na kṣamate nāśayaṃ vimuñcati /",
  "SA20bsa034_u:2597": "ayamapi bodhisattvasya pārājayikasthānīyo dharmaḥ /",
  "SA20bsa034_u:2598": "bodhisattvapiṭakāpavādaḥ saddharmapratirūpakāṇāñca rocanā dīpanā vyavasthāpanā /",
  "SA20bsa034_u:2599": "svayaṃ vā saddharmapratirūpakādhimuktasya pareṣāṃ cā 'nuvṛttyā bodhisattvasya pārājayikasthānīyo dharmaḥ /",
  "SA20bsa034_u:2600": "itīme catvāraḥ pārājayikasthānīyā dharmāḥ /",
  "SA20bsa034_u:2601": "yeṣāṃ bodhisattvo 'nyatamānyatamaṃ dharmamadhyāpadya prāgeva sarvānabhavyo bhavati dṛṣṭe dharme vipulasya bodhisattvasaṃbhārasyopacayāya parigrahāya /",
  "SA20bsa034_u:2602": "abhavyo bhavati ca dṛṣṭe [Dutt_109] dharme āśayaviśuddheḥ /",
  "SA20bsa034_u:2603": "[sa] bodhisattvapratirūpakaśca bhavati /",
  "SA20bsa034_u:2604": "no tu bhūto bodhisattvaḥ /",
  "SA20bsa034_u:2605": "mṛdumadhyaparyavasthāna[ta]śca bodhisattvaḥ ebhiścaturbhiḥ pārājayikasthānīyadharmasamudācārādbodhisattvaśīlasaṃvarasamādānaṃ [na] vijahāti /",
  "SA20bsa034_u:2606": "adhimātraparyavasthānatastu vijahāti /",
  "SA20bsa034_u:2607": "yataśca bodhisattvaḥ eṣāṃ caturṇāṃ pārājayikasthānīyānāṃ dharmāṇāmabhīkṣṇa-samudācārāt parīttamapi hrībyapatrāpyaṃ notpādayati /",
  "SA20bsa034_u:2608": "tena ca prīyate /",
  "SA20bsa034_u:2609": "tena ca ramate /",
  "SA20bsa034_u:2610": "tatraiva guṇadarśī bhavati /",
  "SA20bsa034_u:2611": "iyamadhimātratā paryavasthānasya veditavyā /",
  "SA20bsa034_u:2612": "na tu bodhisattvaḥ sakṛdeva pārājayikasthānīyadharmasamudācārāt bodhisattvaśīlasaṃvarasamādānaṃ vijahāti /",
  "SA20bsa034_u:2613": "tadyathā pārājayirkaidharmairbhikṣuḥprātimokṣasaṃvaram /",
  "SA20bsa034_u:2614_0": "parityaktasamādāno 'pi ca bodhisattvo dṛṣṭe dharme bhavyaḥ punarādānāya bodhisattvaśīlasaṃvarasamādānasya",
  "SA20bsa034_u:2614_1": "bhavati nābhavya eva tadyathā pārājayikādhyāpannaḥ prātimokṣasaṃvarastho bhikṣuḥ /",
  "SA20bsa034_u:2615": "samāsataśca dvābhyāmeva kāraṇābhyāṃ bodhisattvaśīlasaṃvarasamādānasya tyāgo bhavati /",
  "SA20bsa034_u:2616": "anuttarāyāṃ samyaksaṃbodhau praṇidhānaparityāgataśca pārājayikasthānīyadharmādhimātraparyavasthānasamucārataśca /",
  "SA20bsa034_u:2617": "na ca parivṛttajanmāpi bodhisattvaḥ bodhisattvaśīlasaṃvarasamādānaṃ vijahāti /",
  "SA20bsa034_u:2618": "adha urdhvaṃ tiryaksarvatropapadyamāno yena bodhisattvena praṇidhānaṃ na tyaktaṃ bhavati /",
  "SA20bsa034_u:2619": "nāpi ca pārājayikasthānīyānāṃ dharmāṇāmadhimātraṃ paryavasthānaṃ samudācaritaṃ bhavati /",
  "SA20bsa034_u:2620": "muṣitasmṛtistu parivṛttajanmā bodhisattvaḥ kalyāṇamitrasamparkamāgamya smṛtyudbodhanārthaṃ punaḥ punarādānaṃ karoti /",
  "SA20bsa034_u:2621": "na tvabhinavasamādānam /",
  "SA20bsa034_u:2622": "evaṃ bodhisattvaśīlasaṃvarasthitasya bodhisattvasyāpattirapi veditavyā /",
  "SA20bsa034_u:2623": "anāpattirapi kliṣṭāpyakliṣṭāpi mṛdvī madhyā 'dhimātrā api /",
  "SA20bsa034_u:2624_0": "evaṃ bodhisattvaśīlasaṃvarasthito bodhisattvaḥ pratidivasaṃ tathāgatasya vā tathāgatamuddiśya",
  "SA20bsa034_u:2624_1": "caitye dharmasya vā dharmamuddiśya pustakagate 'pi bodhisattvasūtrapiṭake [Dutt_110]",
  "SA20bsa034_u:2624_2": "[bodhisattvasūtrapiṭaka]mātṛkāyāṃ vā saṃghasya vā yo 'sau daśasu dikṣu mahābhūmipraviṣṭānāṃ",
  "SA20bsa034_u:2624_3": "bodhisattvānāṃ saṃghaḥ kiñcidevālpaṃ vā prabhūtaṃ vā pūjādhikārikamakṛtvā 'ntata",
  "SA20bsa034_u:2624_4": "ekapraṇāmamapi kāyena antato guṇānārabhya buddhadharmasaṃghānāmekacatuṣpadāyā api",
  "SA20bsa034_u:2624_5": "gāthāyāḥ pravyāhāraṃ vācā antata ekaprasādamapi buddhadharmasaṃghaguṇānusmaraṇapūrvakañcetasā",
  "SA20bsa034_u:2624_6": "rātriṃdivamatināmayati sāpattiko bhavati sātisāraḥ /",
  "SA20bsa034_u:2625": "sa cedagauravādālasyakausīdyādāpadyate kliṣṭāmāpattimāpanno bhavati /",
  "SA20bsa034_u:2626": "sa cet smṛtisaṃpramoṣādāpadyate akliṣṭāmāpattimāpanno bhavati /",
  "SA20bsa034_u:2627": "anāpattiḥ kṣiptacetasaḥ /",
  "SA20bsa034_u:2628": "anāpattiḥ śuddhāśayabhūmipraviṣṭasya /",
  "SA20bsa034_u:2629": "tathāhi śuddhāśayo bodhisattvaḥ tadyathā avetyaprasādalābhī bhikṣarnityakālameva dharmatayā śāstāraṃ paricarati paramayā ca pūjayā pūjayati dharmasaṃghañca /",
  "SA20bsa034_u:2630": "bodhisattvo mahecchatāmasantuṣṭiṃ lābhasatkāragardhamutpannamadhivāsayati sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2631": "anāpattistatprahāṇāya cchandajātasya vīryamārabhata statpratipakṣaparigraheṇa tatpratibandhāvasthitasya prakṛtyā tīvrakleśatayābhibhūya punaḥ punaḥ samudācārāṇāt /",
  "SA20bsa034_u:2632": "bodhisattvo vṛddhatarakaṃ guṇavantaṃ satkārārhaṃ sahadhārmikaṃ dṛṣṭvā mānābhinigrahītaḥ āghātacittaḥ pratighacitto vā utthāyāsanaṃ nānuprayacchati /",
  "SA20bsa034_u:2633_0": "paraiścālapyamānaḥ pratisammodyamānaḥ paripṛṣṭaśca na yuktarūpeṇa vāk pratyudāhāreṇa",
  "SA20bsa034_u:2633_1": "pratyupatiṣṭhate mānābhinigṛhīta eva āghātacittaḥ pratighacitto vā sāpattiko bhavati",
  "SA20bsa034_u:2633_2": "sātisāraḥ kliṣṭāmāpattimāpadyate /",
  "SA20bsa034_u:2634": "no cenmānābhinigṛhīto nāghātacittaḥ pratighacitto vā api tvālasyakausīdyādavyākṛtacitto vā smṛtisaṃpramoṣād [vā] sāpattika eva bhavati sātisāro no tu kliṣṭāmāpattimāpadyate /",
  "SA20bsa034_u:2635": "anāpattirvāḍhaglānaḥ syāt kṣiptacitto vā /",
  "SA20bsa034_u:2636": "anāpattiḥ [suptaḥ] syādayañca prativibuddhasaṃjñī upaśliṣyed ālapet saṃlapet pratisammodayet paripṛcchet /",
  "SA20bsa034_u:2637": "anāpattiḥ pareṣāṃ dharmadeśanāyāṃ prayuktasya sāṃkathyaviniścaye vā /",
  "SA20bsa034_u:2638": "anāpattistadanyeṣāṃ pratisaṃmodayataḥ /",
  "SA20bsa034_u:2639": "anāpattiḥ pareṣāṃ dharmaṃ deśayatāmavahitaśrotrasya śṛṇvataḥ sāṃkathyaṃviniścayaṃ vā /",
  "SA20bsa034_u:2640": "anāpattirdharmasaṃkathāvirasatāṃ dhārmakathikacittañcānurakṣataḥ /",
  "SA20bsa034_u:2641": "[Dutt_111] anāpattistenopāyena teṣāṃ sattvānāṃ damayato vinayataḥ akuśalātsthānādvyutthāpya kuśale sthānepratiṣṭhāpayataḥ /",
  "SA20bsa034_u:2642": "[anāpattiḥ] sāṃdhikakriyākāramanurakṣataḥ anāpattiḥ pareṣāṃ prabhūtatarāṇāṃ cittamanurakṣataḥ /",
  "SA20bsa034_u:2643": "bodhisattvaḥ parairupanimantryamāṇo gṛhe vā vihārāntare vā gṛhāntare vā bhojanapānavastrādibhiḥ pariṣkāraiḥ mānābhinigṛhītaḥ āghātacittaḥ pratighacitto vā na gacchati /",
  "SA20bsa034_u:2644": "na nimantraṇāṃ svīkaroti /",
  "SA20bsa034_u:2645": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2646": "ālasyakausīdyānna gacchati akliṣṭāmāpattimāpadyate /",
  "SA20bsa034_u:2647": "anāpattirglānaḥ syādapratibalaḥ kṣiptacitto va /",
  "SA20bsa034_u:2648": "anāpattirviprakṛṣṭo deśaḥ syāt mārgaśca sapratibhayaḥ /",
  "SA20bsa034_u:2649": "anāpattistenopāyenāsya damayitukāmaḥ syāt vinetukāmo 'kuśalātsthānād vyutthāpya kuśale sthāne pratiṣṭhāpayitukāmaḥ /",
  "SA20bsa034_u:2650": "anāpattiranyasya pūrvataraṃ pratijñānaṃ bhavet /",
  "SA20bsa034_u:2651": "anāpattirnirantarakuśalapakṣa-[prayuktasya kuśalapakṣa-]cchidrīkārānurakṣārthamagacchataḥ anāpattirapūrvasyārthopasaṃhitasya dharmārthaśravaṇasya parihāṇihetoḥ /",
  "SA20bsa034_u:2652": "yathā dharmārthaśravaṇasya evaṃ sāṃkathyaviniścayasyāpi veditavyam /",
  "SA20bsa034_u:2653": "anāpattirviheṭhanābhiprāyeṇa nimantritaḥ syāt /",
  "SA20bsa034_u:2654": "anāpattiḥ pareṣāṃ prabhūtatarakāṇāmāghatacittamanurakṣataḥ /",
  "SA20bsa034_u:2655": "anāpattiḥ sāṃdhikaṃ kriyākāramanurakṣataḥ /",
  "SA20bsa034_u:2656_0": "bodhisattvaḥ pareṣāmantikājajātarūpajatamaṇimuktāvaidūryādikāni ca dhanajātāni vicitrāṇi",
  "SA20bsa034_u:2656_1": "prabhūtāni pravarāṇi labhamāno 'nudadhyamānaḥ āghātacittaḥ pratighacitto na pratigṛhṇāti pratikṣipati /",
  "SA20bsa034_u:2657": "sāpattiko bhavati sātisāraḥ kliṣṭāmāpattimāpadyate sattvopekṣayā /",
  "SA20bsa034_u:2658": "ālasyakausīdyānna pratigṛhṇāti /",
  "SA20bsa034_u:2659": "sāpattiko bhavati sātisāro no tu kliṣṭāmāpattimāpadyate /",
  "SA20bsa034_u:2660": "anāpattiḥ kṣiptacittasya /",
  "SA20bsa034_u:2661": "anāpattistasmin pratigrahe ratiṃ cetasaḥ paśyataḥ /",
  "SA20bsa034_u:2662": "[anāpattirvipratisāramasya paścāt saṃbhāvayavaḥ /",
  "SA20bsa034_u:2663": "] anāpattirdānavibhramasya saṃbhāvayataḥ /",
  "SA20bsa034_u:2664": "anāpattirvinirmuktāgrahasya dānapaterdāridrayaṃ vighātaṃ tannidānaṃ saṃbhāvayataḥ /",
  "SA20bsa034_u:2665": "anāpattiḥ sāṃdhikaṃ staupikaṃ saṃbhāvayataḥ /",
  "SA20bsa034_u:2666": "anāpattiḥ parāhṛtamanena saṃbhāvayataḥ yato nidānamasyotpadyeta vadho vā bandho vā daṇḍo vā jyā-nirgarhaṇā vā /",
  "SA20bsa034_u:2667": "[Dutt_112]",
  "SA20bsa034_u:2668": "bodhisattvaḥ pareṣāṃ dharmārthināmāghātacittaḥ pratighacittaḥ īrṣyāviprakṛto vā dharmaṃ nānuprayacchati /",
  "SA20bsa034_u:2669": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2670": "ālasyakausīdyānna dadāti sāpattiko bhavati sātisāro na kliṣṭāmāpattimāpadyate /",
  "SA20bsa034_u:2671": "anāpattistīrthikaḥ syāt randhraprekṣī /",
  "SA20bsa034_u:2672": "anāpattirbāḍhaglānaḥ syāt kṣiptacitto vā /",
  "SA20bsa034_u:2673": "anāpattistenopāyena damayitukāmaḥ syādvinetukāmaḥ akuśalāt sthānād vyutthāpya kuśale sthāne pratiṣṭhāpayitukāmaḥ /",
  "SA20bsa034_u:2674": "anāpattirdharme na pravṛttaḥ syāt /",
  "SA20bsa034_u:2675": "anāpattiryadyagauravo 'pratīśo durīryāpathaḥ pratigṛhṇīyāt /",
  "SA20bsa034_u:2676": "anāpattirmṛdvindriyasyodārayā dharmadeśanayā dharmaparyāptyā uttrāsaṃ mithyādarśanaṃ mithyābhiniveśaṃ kṣatiñcopahatiñca saṃbhāvayet /",
  "SA20bsa034_u:2677": "anāpattistaddhastagatasya parebhyaḥ abhājanabhūtebhyo visāraṃ dharmasya saṃbhāvayet /",
  "SA20bsa034_u:2678": "bodhisattvo raudreṣu duḥśīleṣu ca sattveṣvāghātacittaḥ pratighacittaḥ upekṣate viceṣṭate vā raudratāṃ duḥśīlatāmeva ca pratyayaṃ kṛtvā /",
  "SA20bsa034_u:2679": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2680": "ālasyakausīdyādupekṣate smṛtisaṃpramoṣācca viceṣṭate /",
  "SA20bsa034_u:2681": "sāpattiko bhavati sātisāro no tu kliṣṭāmāpattimāpadyate /",
  "SA20bsa034_u:2682": "tatkasya hetoḥ /",
  "SA20bsa034_u:2683_0": "na hi bodhisattvasya śīlavataḥ śānteḥ kāyavāṅmanaskarmapracāre tathānukampācittañca",
  "SA20bsa034_u:2683_1": "kartukāmatā ca pratyupasthitā bhavati yathā raudreṣu duḥśīleṣu sattveṣu duḥkhahetau vartamāneṣu /",
  "SA20bsa034_u:2684": "anāpattiḥ kṣiptacittasya /",
  "SA20bsa034_u:2685": "anāpattistenopāyenāsya damayitukāmaḥ syādvistareṇa pūrvavat /",
  "SA20bsa034_u:2686": "anāpattiḥ pareṣāṃ prabhūtānāñcittānurakṣiṇaḥ /",
  "SA20bsa034_u:2687": "anāpattiḥ saṃghakriyākārānurakṣiṇaḥ /",
  "SA20bsa034_u:2688": "bodhisattvo yadbhagavatā prātimokṣe vinaye pratikṣepaṇa-sāvadyaṃ vyavasthāpitaṃ paracittānurakṣāmupādāyāprasannānāṃ sattvānāṃ prasādāya prasannānāñca bhūyobhāvāya /",
  "SA20bsa034_u:2689": "tatra tulyāṃ śrāvakaiḥ śikṣāṃ karoti nirnirākaraṇam /",
  "SA20bsa034_u:2690": "tatkasya hetoḥ /",
  "SA20bsa034_u:2691": "śrāvakāstāvadātmārthaparamāḥ /",
  "SA20bsa034_u:2692": "te tāvanna paraniranurakṣā aprasannānāṃ prasādāya prasannānāñca bhūyobhāvāya śikṣāsu śikṣante /",
  "SA20bsa034_u:2693": "prāgeva bodhisattvāḥ parārthaparamāḥ /",
  "SA20bsa034_u:2694": "[Dutt_113]",
  "SA20bsa034_u:2695": "yatpunaḥ pratikṣepaṇasāvadyamalpārthatāmalpakṛtyatāmalpotsukavihāratāmārabhya śrāvakāṇāṃ bhagavatā vyavasthāpitāṃ tatra bodhisattvo na tulyāṃ śikṣāṃ śrāvakaiḥ karoti /",
  "SA20bsa034_u:2696": "tatkasya hetoḥ /",
  "SA20bsa034_u:2697": "śobhate śrāvakaḥ svārthaparamaḥ parārthanirapekṣaḥ parārthamārabhyālpārthaḥ alpakṛtyaścālpotsukavihārī ca /",
  "SA20bsa034_u:2698_0": "na tu bodhisattvaḥ parārthaparamaḥ śobhate parārthamārabhyālpārtho 'lpakṛtyaścālpotsukavihārī",
  "SA20bsa034_u:2698_1": "ca tathāhi bodhisattvena pareṣāmarthe cīvaraśatāni sahastrāṇyajñātikānāṃ brāhmaṇagṛhapatīnāmantikātparyeṣitavyāni pravāritena /",
  "SA20bsa034_u:2699": "teṣāṃ ca sattvānāṃ balābalaṃ saṃlakṣya yāvadartha pratigṛhītavyāni /",
  "SA20bsa034_u:2700": "yathā cīvarakāṇyevaṃ pātrāṇi /",
  "SA20bsa034_u:2701": "yathā paryeṣitavyānyevaṃ svayaṃ yācitena sūtreṇājñātibhistantuvāyairvāryayitavyāni /",
  "SA20bsa034_u:2702": "pareṣāñcārthāya kauśeyasaṃstaraṇaśatāni niṣadanasaṃstaraṇaśatānyūpasthāpayitavyāni /",
  "SA20bsa034_u:2703": "jātarūparajataśatasahasrakoḍhyagrāṇyapi svīkartavyāni /",
  "SA20bsa034_u:2704": "evamādike 'lpārthatāmalpakṛtyatāmalpotsukavihāratāmārabhya śrāvakāṇāṃ pratikṣepaṇasāvadyena samānaśikṣo bhavati /",
  "SA20bsa034_u:2705": "bodhisattvo bodhisattvaśīlasaṃvarasthaḥ sattvārthamārabhya āghātacittaḥ pratighacittaḥ alpārtho bhavati alpakṛtyaḥ alpotsukavihārī /",
  "SA20bsa034_u:2706": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2707": "ālasyakausīdyādalpārtho bhavatyalpakṛtyaḥ alpotsukavihārī /",
  "SA20bsa034_u:2708": "sāpattiko bhavati sātisāro 'kliṣṭāmāpattimāpadyate /",
  "SA20bsa034_u:2709": "asti kiñcitprakṛtisāvadyamapi [yad] bodhisattvastadrūpeṇopāyakauśalyena samudācarati yenānāpattikaśca bhavati bahu ca puṇyaṃ prasūyate /",
  "SA20bsa034_u:2710_0": "yathāpi tadbodhisattvaścauraṃ taskaraṃ prabhūtānāṃ prāṇiśatānāṃ mahātmanāṃ śrāvakapratyekabuddhabodhisattvānāṃ",
  "SA20bsa034_u:2710_1": "vadhāyodyatamāmiṣakiñcitkahetoḥ prabhūtānantaryakarmakriyāprayuktaṃ paśyati /",
  "SA20bsa034_u:2711": "dṛṣṭvā ca punarevaṃ cetasā cittamabhisaṃskaroti /",
  "SA20bsa034_u:2712": "yadyapyahamenaṃ prāṇinaṃ jīvitādvyaparopya narakeṣūpapadyeyaṃ kāmaṃ bhavatu me narakopapattiḥ /",
  "SA20bsa034_u:2713": "eṣa ca sattva ānantaryakarma kṛtvā mā bhūnnarakaparāyaṇa iti /",
  "SA20bsa034_u:2714": "evamāśayo bodhisattvastaṃ prāṇinaṃ kuśalacitto 'vyākṛtacitto vā viditvā ṛtīyamānaḥ [Dutt_114] anukampācittamevāyatyāmupādāya jīvitādvyaparopayati /",
  "SA20bsa034_u:2715": "anāpattiko bhavati bahu ca puṇyaṃ prasūyate /",
  "SA20bsa034_u:2716": "yathāpi tad bodhisattvo ye sattvā rājāno vā bhavanti rājamahāmātrā vā adhimātraraudrāḥ sattveṣu nirdayā ekāntaparapīḍāpravṛttāḥ /",
  "SA20bsa034_u:2717": "tāṃ satyāṃ śaktau tasmādrājyaiśvaryādhipatyāccyāvayati yatra sthitāste tannidānaṃ bahvapuṇyaṃ prasavanti anukampācitto hitasukhāśayaḥ /",
  "SA20bsa034_u:2718": "ye ca paradravyāpahāriṇaścaurāstaskarāḥ sāṃdhikaṃ staupikañca prabhūtaṃ dravyaṃ hṛtvā svīkṛtyopabhoktukāmāsteṣāmantikāttad dravyaṃ bodhisattva ācchinatti /",
  "SA20bsa034_u:2719": "mā haiva teṣāṃ sa dravyaparibhogo dīrgharātramanarthāyāhitāya bhaviṣyati iti /",
  "SA20bsa034_u:2720": "evameva pratyayaṃ kṛtvā ācchidya sādhikaṃ saṃdhe niryātayati staipikaṃ stūpe /",
  "SA20bsa034_u:2721": "ye ca vaiyāvṛtyakarā vā ārāmikā vā sāṃdhikaṃ staupikañca prabhūtaṃ dravyaṃ vipratipādayantyanayena /",
  "SA20bsa034_u:2722": "svayaṃ [ca] paudgalikaṃ paribhuñjate /",
  "SA20bsa034_u:2723": "tān bodhisattvaḥ pratisaṃkhyāya mā haiva tatkarma /",
  "SA20bsa034_u:2724": "sa ca mithyāparibhogasteṣāṃ bhaviṣyati dīrgharātramanartāyāhitāyaiti /",
  "SA20bsa034_u:2725": "tasmādādhipatyāccyāvayati /",
  "SA20bsa034_u:2726": "tadanena paryāyeṇa bodhisattvaḥ adattamādadāno 'pyanāpattiko bhavati /",
  "SA20bsa034_u:2727": "bahu ca puṇyaṃ prasūyate /",
  "SA20bsa034_u:2728": "yathāpi tadgṛhī bodhisattvaḥ abrahmacaryeṣaṇārtaṃ tatpratibaddhacittamaparaparigṛhītaṃ mātṛgrāmaṃ maithunena dharmeṇa niṣevate /",
  "SA20bsa034_u:2729": "mā haivāghātacittatāṃ pratilabhya bahvapuṇyaṃ prasoṣyati /",
  "SA20bsa034_u:2730": "yathepsitakuśalamūlasanniyoge ca vaśyā bhaviṣyatyakuśala[mūla]parityāge cetyanukampācittamevopasthāpya abrahmacaryaṃ maithunaṃ [dharmaṃ] pratiṣevamāno 'pyanāpattiko bhavati /",
  "SA20bsa034_u:2731": "bahu ca puṇyaṃ prasūyate /",
  "SA20bsa034_u:2732": "pravrajitasya punarbodhisattvasya śrāvakaśāsanabhedamanurakṣamāṇasya sarvathā na kalpate 'brahmacaryaniṣevaṇam /",
  "SA20bsa034_u:2733_0": "yathāpi tad bodhisattvo bahūnāṃ sattvānāṃ jīvita-vipramokṣārthaṃ bandhanavipramokṣārthaṃ",
  "SA20bsa034_u:2733_1": "hastapādanāsākarṇaccheda-cakṣurvikalībhāva-paritrāṇārthaṃ yāṃ bodhisattva [Dutt_115]",
  "SA20bsa034_u:2733_2": "svajīvitahetorapi samprajānan mṛṣāvācaṃ na bhāṣeta /",
  "SA20bsa034_u:2734": "tāṃ teṣāṃ sattvānāmarthāya pratisaṃkhyāya bhāṣate /",
  "SA20bsa034_u:2735": "iti samāsato yena yena bodhisattvaḥ sattvānāmarthameva paśyati /",
  "SA20bsa034_u:2736": "nānarthaṃ paśyati /",
  "SA20bsa034_u:2737": "svayaṃ ca nirāmiṣacitto bhavati /",
  "SA20bsa034_u:2738": "kevala-sattvahitakāmatānidānaṃ ca vinidhāya saṃjñāṃ samprajānan anyathā-vācaṃ bhāṣate /",
  "SA20bsa034_u:2739": "bhāṣamāṇaḥ anāpattiko bhavati /",
  "SA20bsa034_u:2740": "bahu ca puṇyaṃ prasūyate /",
  "SA20bsa034_u:2741": "yathāpi tad bodhisattvo ye sattvā akalyāṇamitra parigṛhītā bhavanti teṣāṃ tebhyaḥ akalyāṇamitrebhyo yathāśakti yathābalaṃ byagrakaraṇīṃ vācaṃ bhāṣate /",
  "SA20bsa034_u:2742": "vyagrārāmaśca bhavati tena prīyamāṇaḥ /",
  "SA20bsa034_u:2743": "anukampācittamevopādāya mā bhūdeṣāṃ sattvānāṃ pāpamitrasaṃsargo dīrgharātramanarthāyāhitāyeti /",
  "SA20bsa034_u:2744": "anena paryāyeṇa mitrabhedamapi kurvan bodhisattvo 'nāpattiko bhavati /",
  "SA20bsa034_u:2745": "bahu ca puṇyaṃ prasūyate /",
  "SA20bsa034_u:2746": "yathāpi tad bodhisattvaḥ utpathacāriṇo 'nyāyacāriṇaḥ sattvān paruṣayā vācā tīkṣṇayāvasādayati yāvadeva tenopāyenākuśalāt sthānād vyutthāpya kuśale sthāne pratiṣṭhāpanārtham /",
  "SA20bsa034_u:2747": "evaṃ pārūṣiko bodhisattvo 'nāpattiko bhavati /",
  "SA20bsa034_u:2748": "bahu ca puṇyaṃ prasūyate /",
  "SA20bsa034_u:2749_0": "yathāpi tad bodhisattvo nṛttagītavāditādhimuktānāṃ sattvānāṃ rājacaurānnapāna-veśyā-vīthī-kathādyadhimuktānāṃ",
  "SA20bsa034_u:2749_1": "ca sattvānāṃ nṛttagītavāditena vicitrābhiśca sambhinnapralāpa-pratisaṃyuktābhiḥ saṃkathābhiranukampāśayena",
  "SA20bsa034_u:2749_2": "toṣayitvāvarjya vaśyatāṃ vidheyatāṃ copanīyākuśalāt sthānād vyutthāpya kṛśale sthāne pratiṣṭhāpayati /",
  "SA20bsa034_u:2750": "evaṃ sambhinnapralāpī api bodhisattvo 'nāpattiko bhavati /",
  "SA20bsa034_u:2751": "bahu ca puṇyaṃ prasūyate /",
  "SA20bsa034_u:2752": "bodhisattvaḥ utpannāṃ kuhanāṃ lapanāṃ naimittikatāṃ naiṣpeṣikatāṃ lābhena lābhaṃ niścikīrṣutāṃ mithyājīvakarāṃ dharmānadhivāsayati /",
  "SA20bsa034_u:2753": "na tai ritīyate /",
  "SA20bsa034_u:2754": "na vinodayati /",
  "SA20bsa034_u:2755": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2756": "anāpattistatprativinodanāya cchandajātasya yatnamārabhamāṇasya kleśapracuratayā cittamabhibhūya samudācaraṇāt /",
  "SA20bsa034_u:2757_0": "bodhisattvaḥ auddhatyābhinigṛhītena cetasā 'vyupaśāntaḥ avyayupaśamārāmaḥ uccaiḥ",
  "SA20bsa034_u:2757_1": "saṃñcagdhati saṃkrīḍate saṃkilikilāyate auddhatyaṃ dravaṃ prāviṣkaroti [Dutt_116]",
  "SA20bsa034_u:2757_2": "pareṣāṃ hāsayitukāmo ramayitukāmaḥ /",
  "SA20bsa034_u:2758": "evameva ca pratyayaṃ kṛtvā sāpattiko bhavati sātisāraḥ kliṣṭāmāpattimāpadyate smṛtisaṃpramoṣādakliṣṭāmāpattimāpadyate /",
  "SA20bsa034_u:2759": "anāpattistadvinodanāya cchandajātasya pūrvavat /",
  "SA20bsa034_u:2760": "anāpattiḥ pareṣāmutpannamāghātaṃ tenopāyena prativinodayitukāmaḥ syāt /",
  "SA20bsa034_u:2761": "anāpattiḥ pareṣāmutpannaṃ śokamapahāpayitukāmaḥ syāt /",
  "SA20bsa034_u:2762": "anāpattiḥ pareṣāṃ tatprakṛtikānāṃtadārāmāṇāṃ saṃgrahāya vā praṇayānusaṃrakṣaṇāya vā tadanuvartanārtham /",
  "SA20bsa034_u:2763": "anāpattiḥ pareṣāṃ bodhisattve manyusambhāvanājātānāmāghātavaimukhyasaṃbhāvanājātānāṃ saumukhyāntarbhāvaśuddhyupadarśanārtham /",
  "SA20bsa034_u:2764": "[yaḥ] punarbodhisattva evaṃdṛṣṭiḥ syādevaṃvādī na bodhisattvena nirvāṇārāmeṇa vihartavyam /",
  "SA20bsa034_u:2765": "api tu nirvāṇavimukhena vihartavyam /",
  "SA20bsa034_u:2766": "na ca kleśopakleśebhyo bhetavyam na caikāntena tebhyaścittaṃ vivecayitavyam /",
  "SA20bsa034_u:2767": "tathā hi bodhisattvena trīṇi kalpāsaṃkhyeyāni saṃsāre saṃsaratā bodhiḥ samudānetavyeti /",
  "SA20bsa034_u:2768": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2769": "tatkasya hetoḥ /",
  "SA20bsa034_u:2770_0": "yathā khalu śrāvakeṇa nirvāṇābhiratirāsevitavyā kleśopakleśebhyaśca cittamudvejayitavyaṃ",
  "SA20bsa034_u:2770_1": "tataḥ śatasahasrakoṭiguṇena bodhisattvena nirvāṇābhiratirāsevitavyā kleśopakleśebhyaśca",
  "SA20bsa034_u:2770_2": "cetasa udvego bhāvayitavyaḥ /",
  "SA20bsa034_u:2771": "tathā hi śrāvako 'syātmano 'rthāya prayukto bodhisattvaḥ sarvasattvānāmarthāya prayuktaḥ /",
  "SA20bsa034_u:2772": "tena tathā cittāsaṃkleśābhyāsaḥ samudānetavyo yathāyamanarhannapi tatprativiśiṣṭenāsaṃkleśena samanvāgataḥ sāstrave vastuni anuvicaret /",
  "SA20bsa034_u:2773": "bodhisattvo 'nādeyavacanakaramapaśabdamātmanaḥ ayaśo 'kīrti na rakṣati na pariharati bhūtavastukām /",
  "SA20bsa034_u:2774": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2775": "abhūtavastukāṃ na pariharati /",
  "SA20bsa034_u:2776": "sāpattiko bhavati sātisāraḥ akliṣṭāmāpattimāpadyate /",
  "SA20bsa034_u:2777": "anāpattistīrthikaḥ paraḥ syāt /",
  "SA20bsa034_u:2778": "iti yo vā punaranyo 'pyabhiniviṣṭaḥ /",
  "SA20bsa034_u:2779": "anāpattiḥ pravrajyā-bhikṣācaryā-kuśalacaryā-nidāno 'paśabdo niścaret /",
  "SA20bsa034_u:2780": "anāpattiḥ krodhābhibhūto viparyastacitto niścārayet /",
  "SA20bsa034_u:2781": "bodhisattvo yena kaṭukaprayogeṇa tīkṣṇaprayogeṇa sattvānāmarthaṃ paśyati taṃ prayogaṃ daurmanasyārakṣayā na samudācarati /",
  "SA20bsa034_u:2782": "sāpattiko bhavati [sātisāraḥ] [Dutt_117] akliṣṭāmāpattimāpadyate /",
  "SA20bsa034_u:2783": "anāpattiryat parīttamarthaṃ dṛṣṭadhārmikaṃ paśyet prabhūtaśca tannidānaṃ daurmanasyam /",
  "SA20bsa034_u:2784": "bodhisattvaḥ parairākruṣṭaḥ pratyākrośati /",
  "SA20bsa034_u:2785": "roṣitaḥ pratiroṣayati /",
  "SA20bsa034_u:2786": "tāḍitaḥ pratitāḍayati /",
  "SA20bsa034_u:2787": "bhaṇḍitaḥ pratibhaṇḍayati /",
  "SA20bsa034_u:2788": "sāpattiko bhavati sātisāraṃ kliṣṭāmāpattibhāpadyate /",
  "SA20bsa034_u:2789": "bodhisattvaḥ pareṣāṃ vyatikramaṃ kṛtvā vyatikrameṇa vā sambhāvitaḥ āghātacitto mānābhinigṛhītaḥ saṃjñaptimanurūpāṃ nānuprayacchatyupekṣate /",
  "SA20bsa034_u:2790": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2791": "ālasyakausīdyāt pramādādvā na saṃjñaptimanuprayacchati /",
  "SA20bsa034_u:2792": "sāpattiko bhavati sātisāraḥ akliṣṭāmāpattimāpadyate /",
  "SA20bsa034_u:2793": "anāpattistenopāyena damayitukāmaḥ syādvinetukāmaḥ akuśalāt sthānādvyutthāpya kuśale sthāne pratiṣṭhāpayitukāmaḥ /",
  "SA20bsa034_u:2794": "anāpattistīrthikaḥ syāt /",
  "SA20bsa034_u:2795": "anāpattirakalpikena sāvadyasamudācāreṇa saṃjñaptipratigrahaṇamākāṃkṣet /",
  "SA20bsa034_u:2796": "anāpattiḥ sa cet prakṛtyā kalahakārakaḥ syādādhikaraṇikaḥ /",
  "SA20bsa034_u:2797": "saṃjñapyamānaśva bhūyasyā mātrayā kupyet adhyārohet /",
  "SA20bsa034_u:2798": "anāpattiḥ paraṃ kṣamaṇaśīlamanā-ghātaśīlaṃ ca saṃbhāvayet parato vyatikramamārabhya saṃjñaptilābhenātyarthaṃ ritīyamānam /",
  "SA20bsa034_u:2799": "bodhisattvaḥ pareṣāṃ kasmiṃścidadhikaraṇe nisṛtānāṃ dharmeṇa samena saṃjñaptimanuprayacchatāmāghātacittaḥ paraviheṭhanābhiprāyaḥ saṃjñaptiṃ na pratigṛhṇāti /",
  "SA20bsa034_u:2800": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2801": "no cedāghātacitaḥ api tvakṣamaṇaśīlatayā na pratigṛhṇāti /",
  "SA20bsa034_u:2802": "kliṣṭāmāpatti māpadyate /",
  "SA20bsa034_u:2803": "anāpattistenopāyena paraṃ damayitukāmaḥ syāt pūrvavat sarvaṃ veditavyam /",
  "SA20bsa034_u:2804": "anāpattiradharmeṇāsamena saṃjñaptimanuprayacchet /",
  "SA20bsa034_u:2805": "bodhisattvaḥ pareṣāṃ krodhāśayaṃ vahati dhārayatyutpannamadhivāsayati /",
  "SA20bsa034_u:2806": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2807": "anāpattistatprahāṇāya cchandajātasya pūrvavat /",
  "SA20bsa034_u:2808": "[Dutt_118]",
  "SA20bsa034_u:2809": "bodhisattva upasthānaparicaryāparigardhamadhipatiṃ kṛtvā sāmiṣeṇa cittena gaṇaṃ parikarṣati /",
  "SA20bsa034_u:2810": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2811": "anāpattirnirāmiṣacittasyopasthānaparicaryāṃ svīkurvataḥ /",
  "SA20bsa034_u:2812": "bodhisattva utpannamālasyakausīdyaṃ nidrāsukhaṃ śayanasukhaṃ pārśvasukhañcākāle amātrayā svīkaroti /",
  "SA20bsa034_u:2813": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2814": "anāpatti[rvāḍha]glānaḥ syādapratibalaḥ /",
  "SA20bsa034_u:2815": "anāpattiradhvapariśrāntasya /",
  "SA20bsa034_u:2816": "anāpattistatprahāṇāya cchandajātasya pūrvavadveditavyam /",
  "SA20bsa034_u:2817": "bodhisattvaḥ saṃraktacittaḥ saṃgaṇikayā kālamatināmayati /",
  "SA20bsa034_u:2818": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2819": "muṣitayā ssṛtyā 'tināmayati /",
  "SA20bsa034_u:2820": "akliṣṭāmāpattimāpadyate /",
  "SA20bsa034_u:2821": "anāpattiḥ para udāharet /",
  "SA20bsa034_u:2822": "sa ca parānuvṛttyā muhūrtamupasthitasmṛtiḥ śṛṇuyāt /",
  "SA20bsa034_u:2823": "anāpattiḥ kautukajātasya paripraśnamātre pṛṣṭasya ca pratyudāhāramātre /",
  "SA20bsa034_u:2824": "bodhisattvaścittasthitimārabhyaṃ citaṃ samādhātukāma āghātacitto mānabhinigṛhīto nopasaṃkramyāvavādaṃ yācate /",
  "SA20bsa034_u:2825": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2826": "ālasyakausīdyākliṣṭamāpattimāpadyate /",
  "SA20bsa034_u:2827": "anāpattiglānaḥ syādapratibalaḥ /",
  "SA20bsa034_u:2828": "anāpattiḥ viparītamavavādaṃ saṃbhāṣayet /",
  "SA20bsa034_u:2829": "anāpattiḥ svayaṃ bahaśrutaḥ syātpratibalaścittaṃ samādhātum /",
  "SA20bsa034_u:2830": "kṛtaṃ cānenāvavādakaraṇīyaṃ syāt /",
  "SA20bsa034_u:2831": "bodhisattva utpannaṃ kāmacchandanivaraṇamadhivasayati na vinodayati /",
  "SA20bsa034_u:2832": "sāpattiko bhavati sātisāraḥ kliṣṭamāpattimāpadyate /",
  "SA20bsa034_u:2833": "anāpattistatprahāṇāya cchandajātasya vyāyacchata stīvrakleśatayā cittamabhibhūya samudācaraṇāt /",
  "SA20bsa034_u:2834": "yathā kāmacchanda evaṃ vyāpādaḥ styānamiddhamauddhatyaṃ kaukṛtyaṃ vicikitsā ca veditavyā /",
  "SA20bsa034_u:2835": "bodhisattvo dhyānamāsvādayati /",
  "SA20bsa034_u:2836": "dhyānāsvāde ca guṇadarśī bhavati /",
  "SA20bsa034_u:2837": "sāpattiko bhavati sātisāraḥ kliṣṭāmāpattimādte /",
  "SA20bsa034_u:2838": "anāpattistatprahāṇāya cchandajātasya pūrvavat /",
  "SA20bsa034_u:2839": "[Dutt_119]",
  "SA20bsa034_u:2840": "yaḥ punarbodhisattvaḥ evaṃdṛṣṭi syādevaṃvādī na bodhisattvena śrāvakayānapratisaṃyukto dharmaḥ śrotavyo nodgrahītavyo na tatra śikṣā karaṇīyā /",
  "SA20bsa034_u:2841": "kiṃ bodhisattvasya śrāvakapratisaṃyuktena dharmeṇa śrutenodgṛhītena /",
  "SA20bsa034_u:2842": "kiṃ tatra śikṣayā prayojanamiti /",
  "SA20bsa034_u:2843": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2844": "tathā hi bodhisattvena tīrthikaśāstreṣvapi tāvadyogaḥ karaṇīyaḥ prāgeva buddhavacane /",
  "SA20bsa034_u:2845": "anāpattiḥ aikāntikasya tatparasya vicchandanārtham /",
  "SA20bsa034_u:2846": "bodhisattvo bodhisattvapiṭake sati bodhisattvapiṭake akṛtayogyaḥ sarveṇa sarvaṃ bodhisattvapiṭakamadhyupekṣya śrāvakapiṭake yogyāṃ karoti /",
  "SA20bsa034_u:2847": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2848": "bodhisattvo buddhavacane sati buddhavacane akṛtayogyastīrthikaśāstreṣu bahiḥśāstreṣu yogyāṃ karoti /",
  "SA20bsa034_u:2849": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2850_0": "anāpattiradhimātramedhasaḥ āśūdgrahaṇa-samarthasya cireṇāpyavismaraṇa-samarthasya",
  "SA20bsa034_u:2850_1": "arthacintanāprativedhasamarthasya buddhavacane yuktyupaparīkṣāsahagatayā 'vicalayā",
  "SA20bsa034_u:2850_2": "buddhyā samanvāgatasya taddviguṇena pratyahaṃ buddhavacane yogyāṃ kurvataḥ /",
  "SA20bsa034_u:2851": "evamapi ca bodhisattvo vidhimanatikramya tīrthikaśāstreṣu bahiḥśāstreṣu kauśalaṃ kurvannabhiratarūpastatra karauti tena ca ramate na tu kaṭubhaiṣajyamiva niṣevamāṇaḥkaroti /",
  "SA20bsa034_u:2852": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2853": "bodhisattvo bodhisattvapiṭake gambhīrāṇi sthānāni śrutvā paramagaṃbhīrāṇi tattvārthaṃ vārabhya buddhabodhisattvaprabhāvaṃ vā 'nadhimucyamāno 'pavadate /",
  "SA20bsa034_u:2854": "naite arthopasaṃhitā na dharmopasaṃhitā na tathāgatabhāṣitā na hitasukhāya sattvānāmiti /",
  "SA20bsa034_u:2855": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2856": "svena vā 'yoniśomanaskāreṇa parānuvṛtyā vā 'pavadamānaḥ /",
  "SA20bsa034_u:2857": "bhavati khalu bodhisattvasya gambhīrāṇi paramagaṃbhīrāṇi sthānāni śrutvā cetaso 'nadhimokṣaḥ /",
  "SA20bsa034_u:2858": "tatra śrāddhenāśaṭhena bodhisattvenedaṃ pratisaṃśikṣitavyam /",
  "SA20bsa034_u:2859": "na me pratirūpaṃ syādandhasyācakṣuṣmatastathāgatacakṣuṣaivānuvyavaharatastathāgatasandhāya bhāṣitaṃ pratikṣeptum /",
  "SA20bsa034_u:2860": "iti [evaṃ] sa bodhisattva ātmānañcājñaṃ vyavasthāpayati [Dutt_120] tathāgatameva ca teṣu buddhadharmeṣvaparokṣatāyāṃ samanupaśyati /",
  "SA20bsa034_u:2861": "evaṃ samyak pratipanno bhavati /",
  "SA20bsa034_u:2862": "anāpattiranadhimucyamānasyāpratikṣipataḥ /",
  "SA20bsa034_u:2863": "bodhisattvaḥ sāmiṣacittaḥ pratighacittaḥ pareṣāmantike ātmānamutkarṣayati parān paṃsayati /",
  "SA20bsa034_u:2864": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2865": "anāpattistīrthikānabhibhavitukāmasya śāsanasthitikāmasya /",
  "SA20bsa034_u:2866": "anāpattistenopāyena tameva pudgalaṃ damayitukāmasya vistareṇa pūrvavat /",
  "SA20bsa034_u:2867": "anāpattiraprasannānāṃ prasādāya prasannānāñca bhūyobhāvāya /",
  "SA20bsa034_u:2868": "bodhisattvo dharmaśravaṇa-dharmasāṃkathyaviniścayaṃ vā mānābhinigṛhītaḥ āghātacittaḥ pratighacitto nopasaṃkrāmati /",
  "SA20bsa034_u:2869": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2870": "ālasyakausīdyānnopasaṃkrāmati /",
  "SA20bsa034_u:2871": "akliṣṭāmāpattimāpadyate /",
  "SA20bsa034_u:2872": "anāpattirapratisaṃvedayataḥ /",
  "SA20bsa034_u:2873": "anāpattirglānaḥ syādapratibalaḥ anāpattirviparītāṃ deśanāṃ saṃbhāvayet /",
  "SA20bsa034_u:2874": "anāpattirdhārmakathikacitattānurakṣiṇaḥ anāpattiḥ punaḥ punaḥ [anu]śrutāmavadhṛtāṃ vijñātārthāṃ kathāṃ saṃjānataḥ /",
  "SA20bsa034_u:2875": "anāpattirbahuśrutaḥ syācchrutādhāraḥ śrutasannicayaḥ /",
  "SA20bsa034_u:2876": "anāpattirnirantaramālamba nacittasthiteḥ bodhisattvasamādhyabhinirhārābhiyuktasya /",
  "SA20bsa034_u:2877": "anāpattiradhimātradhandhaprajñasya dhandhaṃ dharmamudgṛhṇataḥ dhandhaṃ dhārayataḥ dhandhamālambane cittaṃ samādadhataḥ /",
  "SA20bsa034_u:2878": "bodhisattvo dharmabhāṇakaṃ pudgalaṃ saṃcintyāvamānayatyasatkarotyavahasatyavaspaṇṅyati vyañjanapratisaraṇaśca bhavati nārthapratisaraṇaḥ /",
  "SA20bsa034_u:2879": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2880_0": "saṃvarastho bodhisattvaḥ sattvakutyeṣvāghātacittaḥ pratighacittaḥ sahāyībhāvaṃ na",
  "SA20bsa034_u:2880_1": "gacchati yacca tatkutyasamarthe vā adhvagamanāgamane vā samyakkarmānta prayoge vā",
  "SA20bsa034_u:2880_2": "bhogarakṣaṇe vā bhinnapratisandhāne vā utsave vā puṇyakriyāyāṃ vā /",
  "SA20bsa034_u:2881": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2882": "ālasyakausīdyānna [Dutt_121] sahāyībhāvaṃ gacchati /",
  "SA20bsa034_u:2883": "akliṣṭāmāpattimāpadyate /",
  "SA20bsa034_u:2884": "anāpattirglānaḥ syādapratibalaḥ /",
  "SA20bsa034_u:2885": "anāpattiḥ svayaṃ kartumasamarthaḥ syāt sapratisaraṇaśca yācakaḥ /",
  "SA20bsa034_u:2886": "anāpattiranarthopasaṃhitamadharmopasaṃhitaṃ kṛtyaṃ syāt /",
  "SA20bsa034_u:2887": "anāpattistenopāyena damayitukāmaḥ syādvistareṇa pūrvavat /",
  "SA20bsa034_u:2888": "anāpattiranyasya pūrvataramabhyupagataṃ syāt /",
  "SA20bsa034_u:2889": "anāpattiranyamadhyeṣataḥ pratibalam /",
  "SA20bsa034_u:2890": "anāpattiḥ kuśalapakṣe nairantaryeṇa samyak prayuktaḥ syāt /",
  "SA20bsa034_u:2891": "anāpattiḥ prakṛtyā dhandhaḥ sthāddhandhamuddiśetpūrvavat /",
  "SA20bsa034_u:2892": "anāpattirbahutarakāṇāmanyeṣāñcittamanurakṣitukāmasya /",
  "SA20bsa034_u:2893": "anāpattiḥ sāṃdhikaṃ kriyākāramanurakṣitukāmasya /",
  "SA20bsa034_u:2894": "bodhisattvo glānaṃ vyādhitaṃ sattvamāsādya nopasthānaparicaryāṃ karoti āghātacittaḥ pratighacittaḥ /",
  "SA20bsa034_u:2895": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2896": "ālasyakausīdyānna karoti /",
  "SA20bsa034_u:2897": "akliṣṭāmāpattimāpadyate /",
  "SA20bsa034_u:2898": "anāpattiḥ svayameva glānaḥ syādapratibalaḥ /",
  "SA20bsa034_u:2899": "anāpattiḥ paraṃ pratibalamadhyeṣato 'nukūlam /",
  "SA20bsa034_u:2900": "anāpattirglānaḥ sanāthaḥ syātsapratisaraṇaḥ /",
  "SA20bsa034_u:2901": "anāpattiryāpyena dīrgharogeṇa spṛṣṭaḥ syāt /",
  "SA20bsa034_u:2902": "anāpattirūdāranirantarakuśalapakṣābhiyuktasya kuśalapakṣacchidrānurakṣaṇārtham /",
  "SA20bsa034_u:2903": "anāpattiradhimātradhandhaprajñasya dhandhaṃ dharmamuddiśato dhandhaṃ dhārayato dhandhamālambane cittaṃ samādadhataḥ /",
  "SA20bsa034_u:2904": "anāpattiranyasya pūrvataramabhyupagataṃ syād /",
  "SA20bsa034_u:2905": "yathā glānasyopasthānam /",
  "SA20bsa034_u:2906": "evaṃ duḥkhitasya duḥkhāpanayāya sāhāyyaṃ veditavyam /",
  "SA20bsa034_u:2907": "bodhisattvo dṛṣṭadhārmike sāṃparāyike cārthe anayaprayuktān [sattvān] dṛṣṭvā āghātacittaḥ pratighacitto nyāyaṃ nayaṃ na vyapadiśati /",
  "SA20bsa034_u:2908": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2909": "ālasyakausīdyānna vyapadiśati /",
  "SA20bsa034_u:2910": "akliṣṭāmāpattimāpadyate /",
  "SA20bsa034_u:2911": "anāpattiḥ svayamajñaḥ syādapratibalaḥ /",
  "SA20bsa034_u:2912": "anāpattiḥ paraṃ pratibalamadhyeṣeta /",
  "SA20bsa034_u:2913": "anāpattiḥ sa eva svayaṃ pratibalaḥ syāt /",
  "SA20bsa034_u:2914": "anāpattiranyena kalyāṇamitreṇa parigṛhītaḥ syāt /",
  "SA20bsa034_u:2915": "anāpattistenopāyena damayitukāmaḥ syādvistareṇa pūrvavat /",
  "SA20bsa034_u:2916": "anāpattiryasya nyāyopadeśaḥ karaṇīyaḥ sa āghātacittaḥsyāddurvaco viparītagrāhī vigatapremagauravaḥ khaṭuṅkajātīyaḥ /",
  "SA20bsa034_u:2917": "[Dutt_122]",
  "SA20bsa034_u:2918": "bodhisattva upakāriṇāṃ sattvānāmakṛtajño bhavatyakṛtavedī āghātacitto na pratyupakāreṇānurūpeṇa pratyupatiṣṭhate /",
  "SA20bsa034_u:2919": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2920": "ālasyakausīdyānna pratyupatiṣṭhate /",
  "SA20bsa034_u:2921": "akliṣṭāmāpattimāpadyate /",
  "SA20bsa034_u:2922": "anāpattiryatnavataḥ aśaktasyāpratibalasya /",
  "SA20bsa034_u:2923": "anāpattistenopāyena damayitukāmaḥ syāt pūrvavat /",
  "SA20bsa034_u:2924": "anāpattiḥ sa eva na saṃpratīcchetpratyupakāram /",
  "SA20bsa034_u:2925": "bodhisattvo jñātibhogavyasanasthānāṃ sattvānāmāghātacittaḥ utpannaṃśokaṃ na vinodayati /",
  "SA20bsa034_u:2926": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2927": "ālasyakausīdyānna prativinodayati /",
  "SA20bsa034_u:2928": "akliṣṭāmāpattimāpadyate /",
  "SA20bsa034_u:2929": "pūrvavadanāpattirveditavyā tadyathā kṛtyeṣvasahāyībhāvamārabhya /",
  "SA20bsa034_u:2930": "bodhisattvo bhojanapānādinyupakaraṇajātāni bhojanapānādikārthibhyaḥ samyagyācito na prayacchatyāghātacittaḥ pratighacittaḥ /",
  "SA20bsa034_u:2931": "sāpattiko bhavati sātisāraḥ kliṣṭāmāttimāpadyate /",
  "SA20bsa034_u:2932": "ālasyakausīdyātpramādānnānuprayacchati /",
  "SA20bsa034_u:2933": "akliṣṭāmāpattimāpadyate /",
  "SA20bsa034_u:2934": "anāpattirasatsvasaṃvidyamāneṣu bhogeṣu /",
  "SA20bsa034_u:2935": "anāpattirakalpikamapathyaṃ vastu yācitaḥ /",
  "SA20bsa034_u:2936": "anāpattistenopāyena damayitukāmaḥ syādvinetukāmaḥ pūrvavat /",
  "SA20bsa034_u:2937": "anāpattī rājāpathyamanurakṣataḥ anāpattiḥ sāṃdhikaṃ kriyākāramanurakṣataḥ /",
  "SA20bsa034_u:2938": "bodhisattvaḥ pariṣadamupasthāpya na kālena kālaṃ sabhyagavavadati samyaksamanuśāsti /",
  "SA20bsa034_u:2939": "na ca teṣāmarthavighātināṃ śrāddhānāṃ brāhmaṇagṛhapatīnāmantikāddharmeṇa cīvarapiṇḍapātaśayanāsana[glāna]pratyayamaiṣajyapariṣkārān paryeṣate āghātacittaḥ /",
  "SA20bsa034_u:2940": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2941": "[ālasyakausīdyāt pramādādvā nāvavadati na samanuśāsti na paryeṣate akliṣṭāmāpattimāpadyate /",
  "SA20bsa034_u:2942": "] anāpattistenopāyena damayitukāmaḥ syādvinetukāmaḥ pūrvavat /",
  "SA20bsa034_u:2943": "anāpattiḥ sāṃdhikaṃ kriyākāramanurakṣataḥ /",
  "SA20bsa034_u:2944": "anāpattirglānaḥ syāt aprayogakṣamaḥ /",
  "SA20bsa034_u:2945": "anāpattiranyaṃ pratibalamadhyeṣate /",
  "SA20bsa034_u:2946": "anāpattiḥ pariṣajjātamahāpuṇyā syāt /",
  "SA20bsa034_u:2947": "svayaṃ pratibalo vā cīvarādīnāṃ paryeṣaṇāya /",
  "SA20bsa034_u:2948": "kṛtaṃ caiṣā syāt avavādānuśāsanyām avavādānuśāsanīkaraṇīyam /",
  "SA20bsa034_u:2949": "anāpattistīrthikapūrvī dharmasteyena praviṣṭaḥ syāt /",
  "SA20bsa034_u:2950": "sa ca syādabhavyarupo vinayāya /",
  "SA20bsa034_u:2951": "[Dutt_123]",
  "SA20bsa034_u:2952": "bodhisattvaḥ āghātacittaḥ pareṣāṃ cittaṃ nānuvartate /",
  "SA20bsa034_u:2953": "sāpattiko bhavati sātisāraḥ kliṣṭāmāpattimāpadyate /",
  "SA20bsa034_u:2954": "ālasyakausīdyāt pramādānnānuvartaṃte akliṣṭāmāpattimāpadyate /",
  "SA20bsa034_u:2955": "anāpattiḥ pareṣāṃ yadabhipretaṃ tadapathyaṃ syāt /",
  "SA20bsa034_u:2956": "anāpattirglānaḥ syādaprayogakṣamaḥ /",
  "SA20bsa034_u:2957": "anāpattiḥ sāṃdhikaṃ kriyākāramanurakṣataḥ /",
  "SA20bsa034_u:2958": "anāpattistasyābhipretaṃ pathyañca syāt pareṣāṃ prabhūtatarakāṇāmanabhipretamapathyañca syāt /",
  "SA20bsa034_u:2959": "anāpattistīrthiko nirgrāhyaḥ syāt /",
  "SA20bsa034_u:2960": "anāpattistenopāyena damayitukāmaḥ syādvinetukāmaḥ pūrvavat /",
  "SA20bsa034_u:2961": "bodhisattvaḥ āghātacittaḥ pareṣāṃ bhūtān guṇān nodbhāvayati bhūtaṃ varṇaṃ na bhāṣate subhāṣite sādhukāraṃ na dadāti /",
  "SA20bsa034_u:2962": "sāpattiko bhavati sātisāraḥ /",
  "SA20bsa034_u:2963": "kliṣṭāmāpattimāpadyate /",
  "SA20bsa034_u:2964": "ālasyāt kausīdyāt pramādādvā na bhāṣate akliṣṭāmāpattimāpadyate /",
  "SA20bsa034_u:2965": "anāpattiḥ prakṛtyā 'lpecchatāṃ saṃbhāvayatastadanurakṣayaiva /",
  "SA20bsa034_u:2966": "anāpattirglānaḥ syādapratibalaḥ /",
  "SA20bsa034_u:2967": "anāpattistenopāyena damayitukāmaḥ syādvinetukāmaḥ pūrvavat /",
  "SA20bsa034_u:2968": "anāpattiḥ sāṃghikaṃ kriyākāramanurakṣataḥ /",
  "SA20bsa034_u:2969": "anāpattistato nidānaṃ saṃkleśaṃ madamunnatimanarthāya saṃbhāvayataḥ tasya ca parihārārtham /",
  "SA20bsa034_u:2970": "anāpattirguṇaṃpratirūpakā guṇāḥ syurna bhūtāḥ /",
  "SA20bsa034_u:2971": "subhāṣitapratirūpakañca subhāṣitaṃ syānna bhūtam /",
  "SA20bsa034_u:2972": "anāpattistīrthikaḥ syānnirgrāhyaḥ /",
  "SA20bsa034_u:2973": "anāpattiḥ kathāparyavasānakālamāgamayataḥ /",
  "SA20bsa034_u:2974": "bodhisattvo 'vasādanārhān sattvān daṇḍakarmārhān [pravāsanārhān] kliṣṭacitto nāvasādayati /",
  "SA20bsa034_u:2975": "avasādayati vā na ca daṇḍakarmaṇā samanuśāsti /",
  "SA20bsa034_u:2976": "samanuśāsti vā na pravāsayati /",
  "SA20bsa034_u:2977": "sāpattiko bhavati sātisāraḥ /",
  "SA20bsa034_u:2978": "kliṣṭāmāpattimāpadyate /",
  "SA20bsa034_u:2979": "ālasyakausīdyāt pramādādvā nāvasādāyati yāvanna pravāsayati akliṣṭāmāttimāpadyate /",
  "SA20bsa034_u:2980": "anāpattirasādhyarūpamakathyaṃ durvacasamāghātabahulamadhyupekṣataḥ /",
  "SA20bsa034_u:2981": "anāpattiḥ kālāpekṣiṇaḥ /",
  "SA20bsa034_u:2982": "anāpattistato nidānaṃ kalahabhaṇḍanavigrahavivādaprekṣiṇaḥ /",
  "SA20bsa034_u:2983": "anāpattiḥ saṃvaraṇavibhedaprekṣiṇaḥ /",
  "SA20bsa034_u:2984": "anāpattiste sattvā aśaṭhā bhaveyustrīvreṇa hrīvyapatrāpyena samanvāgatā laghu laghveva pratyāpadyeran /",
  "SA20bsa034_u:2985_0": "bodhisattvo vicitrarddhivikurvitaprabhāvasamanvāgataḥ uttrāsanārhāṇāṃ sattvānāmuttrāsanāya",
  "SA20bsa034_u:2985_1": "āvarjanārhāṇāñca sattvānāmāvarjanāya śraddhādeyaparihārāya [ṛddhyā] [Dutt_124] nottrāsayati nāvarjayati /",
  "SA20bsa034_u:2986": "sāpattiko bhavati sātisāraḥ akliṣṭāmāpattimāpadyate /",
  "SA20bsa034_u:2987": "anāpattiryatra sattvā yadbhūyasā pratiniviṣṭā bhaveyustīrthikā āryāpavādikayā mithyādṛṣṭ samanvāgatāḥ /",
  "SA20bsa034_u:2988": "sarvatra cānāpattiradhikacittakṣepato duḥkhavedanābhinna syāsamāttasaṃvarasya veditavyā /",
  "SA20bsa034_u:2989": "itīmānyutpannavastukāni bodhisattvānāṃ śikṣāpadāni teṣu teṣu sūtrānteṣu vyagrāṇi bhagavatā ākhyātāni saṃvaraśīlaṃ kuśalasaṃgrāhakaṃ śīlaṃ sattvārthakriyāśīlañcārabhya /",
  "SA20bsa034_u:2990": "tānyasyāṃ bodhisattvapiṭakamātṛkāyāṃ samagrāṇyākhyātāni yeṣu bodhisattvenāradajātena paramagauravamupasthāpya śikṣā karaṇīyā /",
  "SA20bsa034_u:2991": "parataḥ saṃvarasamādanaṃ kṛtvā suviśuddhena śikṣitukāmāśayena bodhyāśayena sattvārthāśayena ādita eva cāvyatikramāyādarajātena bhavitavyam /",
  "SA20bsa034_u:2992": "vyatikrāntena ca yathādharmapratikaraṇatayā pratyāpattiḥ karaṇīyā /",
  "SA20bsa034_u:2993": "sarvā ceyamāpattirbodhisattvasya duṣkṛtyataḥ saṃgṛhītā veditavyā /",
  "SA20bsa034_u:2994": "yasya kasyacicchrāvakayānīyasya vā mahāyānīyasya vā 'ntike deśayitavyā yastāṃ vāgvijñaptiṃ pratibalaḥ syādavaboddhaṃ pratigrahītum /",
  "SA20bsa034_u:2995": "sa cedbodhisattvaḥ pārājayikasthānīyaṃ dharmamadhyāpanno bhavatyadhimātreṇa paryavasthānena tena tyaktaḥ saṃvaraḥ /",
  "SA20bsa034_u:2996": "dvirapi punarādātavyaḥ /",
  "SA20bsa034_u:2997": "sa cenmadhyena paryavasthānenāpanno bhavati tena trayāṇāṃ pudgalānāmantike tato vā uttari duṣkṛtā deśayitavyā /",
  "SA20bsa034_u:2998": "pūrva vastu parikīrtayitvā parato niṣadyedaṃ syādvacanīyam /",
  "SA20bsa034_u:2999": "samanvāharatvāyupmannahamevaṃnāmā bodhisattva-vinayātisāriṇīṃ yathā parikīrtite vastuni dṛṣkṛtāmāpattimāpannaḥ /",
  "SA20bsa034_u:3000": "śiṣṭaṃ yathā bhikṣorduṣkṛtān deśayatastathaiva vaktavyam /",
  "SA20bsa034_u:3001": "pārājayikasthānīyasya ca dharmasya mṛdunā paryavasthānena tadanyāsāñcāpattīnāmekasyaiva purato deśanā veditavyā /",
  "SA20bsa034_u:3002": "asati cānukūle pudgale yasya purato deśyetāśayato bodhisattvena punaranadhyācārāya cittamutpādayitavyam /",
  "SA20bsa034_u:3003": "āyatyāñca saṃvaraḥ karaṇīyaḥ /",
  "SA20bsa034_u:3004": "evamasau vyutthito vaktavyastasyāḥ āpatteḥ /",
  "SA20bsa034_u:3005": "etadapi bodhisattvasaṃvarasamādānam /",
  "SA20bsa034_u:3006": "yadi tairguṇairyuṃktaḥ puṅgalo na sannihitaḥsyāttato bodhisattvena tathāgatapratimāyāḥ purataḥ svayameva bodhisattvaśīlasaṃvarasamādānaṃ karaṇīyam /",
  "SA20bsa034_u:3007": "evañca punaḥ karaṇīyam /",
  "SA20bsa034_u:3008": "ekāṃsamuttarāsaṃgaṃ kṛtvā [Dutt_125] dakṣiṇaṃ jānumaṇḍalaṃ pṛthivyāṃ pratiṣṭhāpya purato vā utkuṭukasthitena idaṃ syādvacanīyam /",
  "SA20bsa034_u:3009": "ahamevaṃnāmā daśasu dikṣu sarvāstathāgatān mahābhūmipraviṣṭāṃśca bodhisattvān vijñāpayāmi /",
  "SA20bsa034_u:3010_0": "teṣāñca purataḥ sarvāṇi bodhisattvaśikṣāpadāni sarvaṃ bodhisattvaśīlaṃ samādade saṃvaraśīlaṃ",
  "SA20bsa034_u:3010_1": "kuśaladharmaṃsaṃgrāhakaṃ sattvārthakriyāśīlañca yatrātītāḥ sarvabodhisattvāḥ śikṣitavantaḥ",
  "SA20bsa034_u:3010_2": "anāgatāḥ sarvabodhisattvāḥ śikṣiṣyante pratyutpannā daśasu dikṣu sarvabodhisattvā etarhi śikṣante /",
  "SA20bsa034_u:3011": "dvirapi trirapyevaṃ vaktavyam /",
  "SA20bsa034_u:3012": "uktvā utthātavyam /",
  "SA20bsa034_u:3013": "śiṣṭaṃ tu sarvaṃ pūrvavadveditavyam /",
  "SA20bsa034_u:3014": "nāsti ca bodhisattvasyāpattimārge niravaśeṣā āpattiḥ /",
  "SA20bsa034_u:3015": "yadapi coktaṃ bhagavatā yadbhūyasā bodhisattvasya dveṣasamutthitā āpattirjñātavyā na rāgasamutthiteti tatrāyamabhiprāyo draṣṭavyaḥ /",
  "SA20bsa034_u:3016": "bodhisattvaḥ sattvānunayaṃ sattvapremādhipatiṃ kṛtvā yatkiñcicceṣṭate sarvaṃ tadbodhisattvakṛtyam /",
  "SA20bsa034_u:3017": "nākṛtyaṃ na ca kṛtyaṃ kurvataḥ āpattiryujyate /",
  "SA20bsa034_u:3018": "sattveṣu tu dviṣṭo bodhisattvo nātmano na pareṣāṃ hitamācarati /",
  "SA20bsa034_u:3019": "na caitadbodhisattvakṛtyam /",
  "SA20bsa034_u:3020": "evamakṛtyaṃ kurvataḥ āpattiryujyate /",
  "SA20bsa034_u:3021": "mṛdumadhyādhimātratā ca bodhisattvasyāpattīnāṃ veditavyā /",
  "SA20bsa034_u:3022": "tadyathā vastusaṃgrahaṇyām /",
  "SA20bsa034_u:3023": "evañca punaḥ svavinaye śikṣāprayukto bodhisattvastisṛbhiḥ saṃpattibhiḥ samanvāgataḥ sukhaṃ sparśaṃ viharati prayogasampattyā āśayasampattyā pūrvahetusampattyā ca /",
  "SA20bsa034_u:3024": "tatra prayogasampat katamā /",
  "SA20bsa034_u:3025": "yathāpi tadbodhisattvaḥ śīleṣvakhaṇḍacārī bhavati pariśuddhakāyavāṅmanaḥsamudācāro nābhīkṣṇāpattiko vivṛtapāpaśca bhavati /",
  "SA20bsa034_u:3026": "iyamucyate prayogasampat /",
  "SA20bsa034_u:3027": "āśayasampat katamā /",
  "SA20bsa034_u:3028": "dharmābhiprāyaḥ pravrajito bhavati na jīvikābhiprāyaḥ /",
  "SA20bsa034_u:3029": "arthī bhavati mahābodhyā nānarthī /",
  "SA20bsa034_u:3030": "arthī śrāmaṇyena nirvāṇena nānarthī /",
  "SA20bsa034_u:3031": "sa evamarthī na kusīdo viharati [na] hīnavīryo [nāvīryo] na vyavakīrṇa pāpakairakuśalairdharmaiḥ sāṃkleśikaiḥ paunarbhavikaiḥ sajvarairduḥkhavipākairāyatyāṃ jātijarāmaraṇīyaiḥ /",
  "SA20bsa034_u:3032": "itīyamucyate āśayasampat /",
  "SA20bsa034_u:3033": "[Dutt_126]",
  "SA20bsa034_u:3034": "pūrvahetusaṃpat katamā /",
  "SA20bsa034_u:3035": "yathāpi tadbodhisattvaḥ pūrvamanyāsu jātiṣu kṛtapuṇyo bhavati kṛtakuśalamūlo yenaitarhi svayañca na vihanyate covarapiṇḍapātaśayanāsanaglānapratyayabhaiṣajyapariṣkāraiḥ /",
  "SA20bsa034_u:3036": "anyeṣāmapi pratibalo bhavati saṃvibhāgakriyāyaiḥ /",
  "SA20bsa034_u:3037": "itīyaṃ bodhisattvasya pūrvahetusampadveditavyā /",
  "SA20bsa034_u:3038": "ābhistisṛbhiḥ saṃpattibhiḥ samanvāgato vinaye śikṣāprayukto bodhisattvaḥ sukhaṃ sparśaṃ viharati /",
  "SA20bsa034_u:3039": "etadviparyayāttisṛbhirvipattibhiḥ samanvāgato duḥkhaṃ saṃsparśaṃ viharatīti veditavyam /",
  "SA20bsa034_u:3040": "idaṃ tāvadbodhisattvasya samāsavyāsataḥ sarvaśīlamityucyate gṛhipakṣagataṃ pravrajitapakṣagatañca /",
  "SA20bsa034_u:3041": "asyaiva ca sarvaśīlasya pravibhāgastadanyānyapi duṣkaraśīlādīni veditavyāni /",
  "SA20bsa034_u:3042": "tatra katamadbodhisattvasya duṣkaraśīlam /",
  "SA20bsa034_u:3043": "tat trividhaṃ draṣṭavyam /",
  "SA20bsa034_u:3044": "mahābhogasya bodhisattvasya mahatyaiśvaryādhipatye vartamānasya prahāya bhogān prahāya mahadaiśvaryādhipatyaṃ śīlasaṃvarasamādānaṃ bodhisattvasya duṣkaraśīlamityucyate /",
  "SA20bsa034_u:3045": "kṛcchrāpanno 'pi ca bodhisattvaḥ samāttaśīlaḥ āprāṇairvipadyamānastacchīlasaṃvarasamādānaṃ na chidrīkaroti /",
  "SA20bsa034_u:3046": "kutaḥ punarvipādayiṣyati /",
  "SA20bsa034_u:3047": "idaṃ bodhisattvasya dvitīya duṣkaraśīlamityucyate /",
  "SA20bsa034_u:3048": "tathā tathā bodhisattvaḥ sarvācāravihāramanasikāreṣūpasthitasmṛtirapramatto bhavati /",
  "SA20bsa034_u:3049": "yathā yāvajjīvena [api] pratanukāmapyāpatiṃ nāpadyate na śīle ca skhalati kutaḥ punargurvīm /",
  "SA20bsa034_u:3050": "idaṃ bodhisattvasya tṛtīyaṃ duṣkaraśīlamityucyate /",
  "SA20bsa034_u:3051": "tatra katamadbodhisattvasya sarvatomukha śīlam /",
  "SA20bsa034_u:3052": "taccaturvidhaṃ draṣṭavyam /",
  "SA20bsa034_u:3053": "samāttaṃ prakṛtiśīlamabhyastamupāyayuktañca /",
  "SA20bsa034_u:3054": "tatra samāttaṃ śīlaṃ yena trividhamapi bodhisattvaśīlasaṃvarasamādānaṃ kṛtaṃ bhavati saṃvaraśīlasya kuśalasaṃgrāhaka[śīlasya] sattvārthakriyāśīlasya ca /",
  "SA20bsa034_u:3055": "tatra prakṛtiśīlaṃ yadgotrasthasyaiva bodhisattvasya prakṛtibhadratayaiva santānasya pariśuddhaṃ kāyavākkarma pravartate /",
  "SA20bsa034_u:3056": "[Dutt_127]",
  "SA20bsa034_u:3057": "tatrābhyastaṃ śīlaṃ yena bodhisattvena pūrvamanyāsu jātiṣu trividhamapi yathānirdiṣṭaṃ śīlamabhyastaṃ bhavati /",
  "SA20bsa034_u:3058": "sa tena pūrvahetubalādhānena [na] sarveṇa sarvaṃ pāpasamacāreṇa ramate /",
  "SA20bsa034_u:3059": "pāpādudvijate /",
  "SA20bsa034_u:3060": "kuśalasamācāre ramate /",
  "SA20bsa034_u:3061": "kuśalasamācāramevābhilaṣati /",
  "SA20bsa034_u:3062": "tatredamupāyayuktaṃ śīlaṃ yaccatvāri saṃgrahavastūni niśritya bodhisattvasya sattveṣu kuśalaṃ kāyavakkarma pravartate /",
  "SA20bsa034_u:3063": "tatra katamadbodhisattvasya satpuruṣaśīlam /",
  "SA20bsa034_u:3064": "tatpañcavidhaṃ veditavyam /",
  "SA20bsa034_u:3065": "iha bodhisattvaḥ svayañca śīlavān bhavati /",
  "SA20bsa034_u:3066": "parāṃśca śīle samādāpayati /",
  "SA20bsa034_u:3067": "śīlasya /",
  "SA20bsa034_u:3068": "ca varṇaṃ bhāṣate /",
  "SA20bsa034_u:3069": "sahadhārmikañca dṛṣṭvā sumanā bhavati /",
  "SA20bsa034_u:3070": "āpattiṃ cāpanno yathādharma pratikaroti /",
  "SA20bsa034_u:3071": "tatra katamadbodhisattvasya sarvākāraṃ śīlam /",
  "SA20bsa034_u:3072": "tat ṣaḍvidhaṃ saptavidhaṃ caikadhyamabhisaṃkṣipya trayodaśavidhaṃ veditavyam /",
  "SA20bsa034_u:3073": "mahābodhau pariṇamitam /",
  "SA20bsa034_u:3074": "vistīrṇaśikṣāpadaparigṛhītattvād viśadam /",
  "SA20bsa034_u:3075": "kāmasukhallikātmaklamathāntadvayavivarjitattvādanavadyapramodasthānīyam /",
  "SA20bsa034_u:3076": "yāvajjīvenāpi śikṣāpratyākhyānāt sātatyam /",
  "SA20bsa034_u:3077": "sarvalābhasatkāraparapravādikleśopakleśairanabhibhavanīyatvādahāryatvād dṛḍham /",
  "SA20bsa034_u:3078": "śīlālaṅkārasaṃyuktaṃ ca /",
  "SA20bsa034_u:3079": "śīlālaṅkāro veditavyastadyathā śrāvakabhūmau prāṇātipātādiviratyā /",
  "SA20bsa034_u:3080": "nivṛttiśīlam /",
  "SA20bsa034_u:3081": "kuśalasaṃgrahāt sattvārthakaraṇācca pravṛttiśīlam /",
  "SA20bsa034_u:3082": "pravṛttinivṛttiśīlānurakṣaṇādārakṣakaṃ śīlam /",
  "SA20bsa034_u:3083": "mahāpuruṣalakṣaṇavaipākyaṃ śīlam /",
  "SA20bsa034_u:3084": "adhicittavaipākyam /",
  "SA20bsa034_u:3085": "iṣṭa gativaipākyam /",
  "SA20bsa034_u:3086": "sattvārthakriyā vaipākyaṃ ceti /",
  "SA20bsa034_u:3087": "tatra katamadbodhisattvasya vighātārthikaśīlam /",
  "SA20bsa034_u:3088": "tadaṣṭavidhaṃ veditavyam /",
  "SA20bsa034_u:3089": "iha bodhisattvaḥ svayamevaivamanucintayati /",
  "SA20bsa034_u:3090": "yathāhamarthī [jīvitena] na me kaścijjīvatād vyaparopayet /",
  "SA20bsa034_u:3091": "adattamādadyāt kāmeṣu mithyācaret mṛṣāvācaṃ bhāṣeta paiśunyaṃ pāruṣyaṃ sabhinnapralāpaṃ kuryāt pāṇiloṣṭatāḍana saṃsparśaiścāniṣṭairvihiṃsāsaṃsparśaiḥ samudācarediti /",
  "SA20bsa034_u:3092": "tasya me evamarthinaḥ sa cet pare viparyayeṇa samudācareyuḥ tena me syādvidhātastanme syādamanāpam /",
  "SA20bsa034_u:3093": "paro 'pyarthino yathā 'smākaṃ pare na jīvitadvyaparopayeyurvistareṇa yāvanna vihiṃsāsasparśai samudācareyuriti /",
  "SA20bsa034_u:3094": "[Dutt_128] teṣāmapyevamarthināṃ sa cedahaṃ viparyayeṇa samudācareyaṃ tena te syurvighātinastatteṣāṃ syādamanāpam /",
  "SA20bsa034_u:3095": "iti yanmama pareṣāñcāmanāpaṃ so 'haṃ kiṃ tena parān samudācariṣyāmi /",
  "SA20bsa034_u:3096": "iti pratisaṃkhyāya bodhisattvo jīvitahetorapi parānaṣṭavidhenāmanāpena na samudācarati /",
  "SA20bsa034_u:3097": "idaṃ bodhisattvasyāṣṭākāraṃ vighātārthikaśīlamityucyate /",
  "SA20bsa034_u:3098": "tatra katamadbodhisattvasyehāmutra sukhaṃ śīlam /",
  "SA20bsa034_u:3099": "tannavavidhaṃ draṣṭavyam /",
  "SA20bsa034_u:3100": "iha bodhisattvaḥ sattvānāṃ pratiśeddhavyāni sthānāni pratiṣedhayati /",
  "SA20bsa034_u:3101": "abhyanujñeyāni sthānānyabhyanujānāti /",
  "SA20bsa034_u:3102": "saṃgrahītavyān sattvān saṃgṛhṇāti /",
  "SA20bsa034_u:3103": "nigṛhītavyān sattvān nigṛhṇāti /",
  "SA20bsa034_u:3104": "tatra bodhisattva ya yatkāyavākkarmapariśuddhaṃ pravartate /",
  "SA20bsa034_u:3105": "idaṃ tāvaccaturvidhaṃ śīlam /",
  "SA20bsa034_u:3106": "punaranyaddānasahagataṃ śīlaṃ kṣāntisahagataṃ [vīryasahagataṃ] dhyānasahagataṃ prajñāsahagatañca pañcavidham /",
  "SA20bsa034_u:3107": "tadetadaikadhyamabhisaṃkṣipya navākāraṃ śīlaṃ bhavati /",
  "SA20bsa034_u:3108": "tasya ca bodhisattvasya pareṣāñca dṛṣṭadharmasaṃparāyasukhāya saṃvartate /",
  "SA20bsa034_u:3109": "tasmādihāmutra sukhamityucyate /",
  "SA20bsa034_u:3110": "tatra viśuddhaṃ śīlaṃ bodhisattvasya katamat /",
  "SA20bsa034_u:3111": "taddaśavidhaṃ veditavyam /",
  "SA20bsa034_u:3112": "ādita eva sugṛhīta bhavati śrāmaṇyasabodhikāmatayā na jīvikānimittam /",
  "SA20bsa034_u:3113": "nātilīnaṃ bhavati vyatikrame mandakaukṛtyāpagatatvāt /",
  "SA20bsa034_u:3114": "nātisṛtaṃ bhavatyasthānakaukṛtyāpagatatvāt /",
  "SA20bsa034_u:3115": "kausīdyāpagataṃ bhavati nidrāsukhapārśvasukhaśayanasukhāsvīkaraṇatayā rātriṃdivaṃ kuśalapakṣābhiyogācca /",
  "SA20bsa034_u:3116": "apramādaparigṛhītaṃ bhavati /",
  "SA20bsa034_u:3117": "pūrvavat pañcāṅgāpramādapratiniṣevaṇatayā /",
  "SA20bsa034_u:3118": "samyakpraṇihitaṃ bhavati lābhasatkāragardhavigamāt devatvāya praṇidhāya brahmacaryāvāsānābhyupagamācca /",
  "SA20bsa034_u:3119": "ācārasapattyā parigṛhītamīryāpathetikaraṇīyakuśalapakṣaprayogeṣu susampannapratirūpakāyavāk samudācāratayā /",
  "SA20bsa034_u:3120": "ājīvasampattyā parigṛhītaṃ kuhanādisarvamithyājīvakarakadoṣavivarjitatayā /",
  "SA20bsa034_u:3121": "antadvayavivarjita kāmasukhallikātmakaklamathānuyogavivarjitatvāt /",
  "SA20bsa034_u:3122": "nairyāṇika sarvatīrthikadṛṣṭivivarjitatayā /",
  "SA20bsa034_u:3123": "samādānāparibhraṣṭaṃ śīlaṃ bodhisattvānāmachidrīkaraṇāvipādanatayā /",
  "SA20bsa034_u:3124": "ityetaddaśākāra śīlaṃ bodhisattvānāṃ viśuddhamityucyate /",
  "SA20bsa034_u:3125": "ityeṣa bodhisattvasya mahān śīlaskandho mahābodhiphalodayo yamāśritya [Dutt_129] bodhisattvaḥ śīlapāramitāṃ paripūrayitvā anuttarāṃ samyaksaṃbodhimabhisambudhyate /",
  "SA20bsa034_u:3126": "yāvacca nābhisabudhyate tāvadayamasminnaprameye bodhisattvaśīlaskandhe śikṣamāṇaḥ pañcānuśaṃsān pratilabhate /",
  "SA20bsa034_u:3127": "buddhaiḥ samanvāhriyate /",
  "SA20bsa034_u:3128": "mahāprāmodyasthitaḥ kālaṃ karoti /",
  "SA20bsa034_u:3129": "kāyasya ca bhedāttatropapadyate yatrāsya samānādhikaśīlā bodhisattvāḥ sabhāgāḥ sahadhārmikāḥ kalyāṇamitrabhūtā bhavanti /",
  "SA20bsa034_u:3130": "aparimāṇena puṇyaskandhena śīlapāramitāparipūrakeṇa samanvāgato bhavati /",
  "SA20bsa034_u:3131": "dṛṣṭe dharme samparāye 'pi prakṛtiśīlatāṃ śīlatanmayatāṃ pratilabhate /",
  "SA20bsa034_u:3132": "sarvañcaitacchīlaṃ yathānirdiṣṭaṃ svabhāvaśīlādikaṃ navākāraṃ trividhena śīlena saṃgṛhītaṃ veditavyam /",
  "SA20bsa034_u:3133": "saṃvaraśīlena kuśaladharmamaṃgrāhakeṇa sattvārthakriyāśīlena ca /",
  "SA20bsa034_u:3134": "tatpunastrividhaṃ śīlaṃ samāsato bodhisattvasya trīṇi kāryāṇi karoti /",
  "SA20bsa034_u:3135": "saṃvaraśīlaṃ cittasthitaye saṃvartate /",
  "SA20bsa034_u:3136": "kuśaladharmasaṃgrāhakamātmano buddhadharmaṃparipākāya saṃvartate /",
  "SA20bsa034_u:3137": "sattvārthakriyāśīlaṃ sattvaparipākāya saṃvartate /",
  "SA20bsa034_u:3138": "etāvacca bodhisattvasya sarvaṃ karaṇīyaṃ bhavati /",
  "SA20bsa034_u:3139": "yaduta dṛṣṭadharmasukhavihārāya cittasthitiḥ /",
  "SA20bsa034_u:3140": "aklāntakāyacittasya ca buddhadharmaparipākaḥ sattvaparipākaśca /",
  "SA20bsa034_u:3141": "etāvadbodhisattvaśīlam /",
  "SA20bsa034_u:3142": "etāvān bodhisattvaśīlānuśaṃsaḥ /",
  "SA20bsa034_u:3143": "etāvat bodhisattvaśīlakāryaṃ nāta uttari nāto bhūyaḥ /",
  "SA20bsa034_u:3144": "yatrātītā bodhisattvā mahābodhikāmāḥ śikṣitavantaḥ /",
  "SA20bsa034_u:3145": "anāgatā api śikṣiṣyante /",
  "SA20bsa034_u:3146": "vartamānā api daśasu dikṣvanantāparyantesu /",
  "SA20bsa034_u:3147": "lokadhātuṣu śikṣante",
  "SA20bsa034_u:3148": "iti bodhisattvabhūmāvādhāre yogasthāne daśamaṃ śīlapaṭalam /",
  "SA20bsa034_u:3149": "[Dutt_130]",
  "SA20bsa034_u:3150": "Kṣāntipaṭalam (Chapter 1.11)",
  "SA20bsa034_u:3151": "uddānaṃ pūrvadveditavyaṃ tadyathā śīlapaṭale /",
  "SA20bsa034_u:3152": "tatra katamā bodhisattvasya svabhāvakṣāntiḥ /",
  "SA20bsa034_u:3153": "yā pratisaṃkhyānabalasanniśrayeṇa vā prakṛtyā vā parāpakārasya marṣaṇā sarveṣāñca marṣaṇā sarvasya ca marṣaṇā nirāmiṣeṇa ca cittena kevalayā karuṇayā [marṣaṇā] /",
  "SA20bsa034_u:3154": "ayaṃ samāsato bodhisattvasya kṣāntisvabhāvo veditavyaḥ /",
  "SA20bsa034_u:3155": "tatra katamā bodhisattvasya sarvā kṣāntiḥ /",
  "SA20bsa034_u:3156": "yā dvividhā draṣṭavyā /",
  "SA20bsa034_u:3157": "gṛhipakṣāśritā pravrajitapakṣāśritā ca /",
  "SA20bsa034_u:3158": "sā punarubhayapakṣāśritāpi trividhā veditavyā /",
  "SA20bsa034_u:3159": "parāpakāramarpaṇā-kṣāntiḥ /",
  "SA20bsa034_u:3160": "duḥkhādhivāsanā-kṣāntiḥ /",
  "SA20bsa034_u:3161": "dharmanidhyānādhimokṣa kṣāntiñca /",
  "SA20bsa034_u:3162": "tatra kathaṃ bodhisattvaḥ parāpakāraṃ marṣayati kṣamate /",
  "SA20bsa034_u:3163": "iha bodhisattvastīvre nirantare citre dīrghakālikea 'pi parāpakāraje duḥkhe sammukhībhūte idaṃ pratisaṃśikṣate /",
  "SA20bsa034_u:3164": "svakarmāparādha eṣa me /",
  "SA20bsa034_u:3165": "yenāhaṃ svayaṃkṛtasyāśubhasya karmaṇo duḥkhamīdṛśaṃ phalaṃ pratyanubhavāmi /",
  "SA20bsa034_u:3166": "duḥkhena cāhamanarthī /",
  "SA20bsa034_u:3167": "iyañcākṣāntirāyatyāṃ puranapi me duḥkhahetusthānīyā /",
  "SA20bsa034_u:3168": "so 'hametadduḥkhahetubhūtaṃ dharmaṃ samādāya varteyam /",
  "SA20bsa034_u:3169": "yaddhā yanmamaivāniṣṭaṃ tenāhamātmanaivātmānaṃ sayojayeyam /",
  "SA20bsa034_u:3170": "ata ātmana eva me 'pakṛtaṃ syāt /",
  "SA20bsa034_u:3171": "na tathā pareṣām /",
  "SA20bsa034_u:3172": "svabhāvataśca duḥkhaprakṛtikā eveme sarvasaṃskārāḥ svaparasāntānikāḥ /",
  "SA20bsa034_u:3173": "tatpare tāvadajñāḥ ye asmākaṃ prakṛtiduḥkhitānāṃ bhūyo duḥkhamupasaṃharanti /",
  "SA20bsa034_u:3174": "asmākaṃ tu vijñānāṃ satāṃ na pratirūpaṃ syādyadvayamapi pareṣāṃ prakṛtiduḥkhitānāṃ bhūyo duḥkhamupasaṃharemaḥ /",
  "SA20bsa034_u:3175": "bhūyo 'pi cātmārthe tāvatprayuktānāṃ śrāvakāṇāmakṣāntirna yuktarūpā syāt svapareṣāṃ duḥkhajanikā /",
  "SA20bsa034_u:3176": "prāgevāsmākaṃ tu parārthaprayuktānām /",
  "SA20bsa034_u:3177_0": "idaṃ pratisaṃkhyāya sa [Dutt_131] bodhisattvaḥ pañcākārāṃ saṃjñāṃ bhāvayan mitrāmitrodāsīnebhyaḥ",
  "SA20bsa034_u:3177_1": "hīnatulyaviśiṣṭebhyaḥ sukhitaduḥkhitebhyo guṇadoṣayuktebhyaśca sattvebhyaḥ sarvāpakārāṃstitikṣate /",
  "SA20bsa034_u:3178": "pañca saṃjñāḥ katamāḥ /",
  "SA20bsa034_u:3179": "pūrvajanmasuhṛtsaṃjñā /",
  "SA20bsa034_u:3180": "dharmamātrānusāriṇīsaṃjñā [anityasaṃjñā] duḥkhasaṃjñā /",
  "SA20bsa034_u:3181": "parigrahasaṃjñā ceti /",
  "SA20bsa034_u:3182": "kathañca bodhisattvo 'pakāriṣu sattveṣu suhṛtsaṃjñāṃ bhāvayati /",
  "SA20bsa034_u:3183": "iha bodhisattva idaṃ pratisaṃśikṣate /",
  "SA20bsa034_u:3184": "nāsau sattvaḥ sulabharūpo yo me na dīrghasyādhvano 'tyayāt pūrvamanyāsu jātiṣu mātā vābhūt pitā vā bhrātā vā bhaginī vā ācāryo vā upādhyāyo vā gururvā gurusthānīyo vā /",
  "SA20bsa034_u:3185": "tasyaivaṃ yoniśo manasikurvataḥ pratyarthikasaṃjñā apakāriṣu sattveṣu antardhīyate suhṛtsaṃjñā ca saṃtiṣṭhate /",
  "SA20bsa034_u:3186": "sa tāṃ suhṛtsaṃjñāṃ niśrityāpakārān marṣayati kṣamate /",
  "SA20bsa034_u:3187": "kathañca bodhisattvaḥ apakāriṣu sattveṣu dharmamātrānusāriṇīṃ saṃjñāṃ bhāvayati /",
  "SA20bsa034_u:3188": "iha bodhisattva idaṃ pratiṣaṃśikṣate /",
  "SA20bsa034_u:3189": "pratyayādhīnamidaṃ saṃskāramātraṃ dharmamātram /",
  "SA20bsa034_u:3190": "nāstyatra kaścidātmā vā sattvo vā jīvo vā janturvāya ākrośedroṣayettāḍayed bhaṇḍayet paribhāṣeta vā yo vā punarākruśyeta vā roṣyeta vā tāḍayeta vā bhaṇḍayeta vā paribhāṣyeta vā /",
  "SA20bsa034_u:3191": "tasyaivaṃ yoniśo manasikurvataḥ sattvasaṃjñā cāntardhīyate /",
  "SA20bsa034_u:3192": "dharmamātrasaṃjñā ca saṃtiṣṭhate /",
  "SA20bsa034_u:3193": "sa tāṃ dharmamātrasaṃjñāniścitya pratiṣṭhāpya parataḥ sarvāpakārān marṣayati kṣamate /",
  "SA20bsa034_u:3194": "kathañca bodhisattvo 'pakāriṣu sattveṣu anityasaṃjñāṃ bhāvayati /",
  "SA20bsa034_u:3195": "iha bodhisattva idaṃ pratisaṃśikṣate /",
  "SA20bsa034_u:3196": "ye kecit sattvā jātā bhūtāḥ sarve te anityā maraṇadharmāṇaḥ /",
  "SA20bsa034_u:3197": "eṣa ca paramaḥ pratyatakāro yaduta jīvitādvayaparopaṇam /",
  "SA20bsa034_u:3198_0": "evañca prakṛttyā maraṇadharmakeṣvanityeṣu sattveṣu na pratirūpaṃ syādvijñapuruṣasya",
  "SA20bsa034_u:3198_1": "kaluṣamapi tāvaccittamutpādayituṃ prāgeva pāṇinā vā prahartuṃ loṣṭena vā daṇḍena",
  "SA20bsa034_u:3198_2": "vā prāgeva sarveṇa sarvaṃ jīvitādvyaparopayitum /",
  "SA20bsa034_u:3199": "tasyaivaṃ yoniśo manasi kurvataḥ nityasārasajñā ca prahīyate /",
  "SA20bsa034_u:3200": "anityāsārasaṃjñā ca saṃtiṣṭhate /",
  "SA20bsa034_u:3201": "sa tāmapi anityāsārasaṃjñāṃ niśritya sarvāpakārān marṣayati kṣamate /",
  "SA20bsa034_u:3202": "kathañca bodhisattvaḥ apakāriṣu sattveṣu duḥkhasaṃjñāṃ bhāvayati /",
  "SA20bsa034_u:3203_0": "iha bodhisattvo ye tāvat sattvā mahatyāmapi sampadi vartante tānapi tisṛbhiḥ [Dutt_132]",
  "SA20bsa034_u:3203_1": "duḥkhatābhiranuṣaktān paśyati- saṃskāraduḥkhatayā vipariṇāmaduḥkhatayā duḥkhaduḥkhatayā",
  "SA20bsa034_u:3203_2": "ca prāgeva vipattisthitān /",
  "SA20bsa034_u:3204": "sa evaṃ paśyannidaṃ pratisaṃśikṣate /",
  "SA20bsa034_u:3205": "evaṃ sadā duḥkhānugatānāṃ sattvānāṃ duḥkhāpakarṣaṇāyāsmābhirvyāyacchitavyaṃ na duḥkhopasaṃhārāya /",
  "SA20bsa034_u:3206": "tasyaivaṃ yoniśo manasi kurvataḥ sukhasaṃjñā prahīyate duḥkhasaṃjñā cotpadyate /",
  "SA20bsa034_u:3207": "sa tāṃ duḥkhasaṃjñāṃ niśritya pareṣāṃ sarvāpakārān marṣayati kṣamate /",
  "SA20bsa034_u:3208": "kathañca bodhisattvo 'pakāriṣu sattveṣu parigrahasaṃjñāṃ bhāvayati /",
  "SA20bsa034_u:3209": "iha bodhisattva idaṃ pratisaṃśikṣate /",
  "SA20bsa034_u:3210": "mayā khalu sarvasattvā bodhāya cittamutpādayatā kaḍatrabhāvena parigṛhītāḥ /",
  "SA20bsa034_u:3211": "sarvasattvānāṃ mayārthaḥ karaṇīya iti /",
  "SA20bsa034_u:3212": "tanna me pratirūpaṃ syādyadahamevaṃ sarvasattvānupādāyaiṣāmarthaṃ kariṣyāmītyanarthameva kuryāmapakāramamarṣayan /",
  "SA20bsa034_u:3213": "tasyaiva yāniśo manasi kurvataḥ apakāriṣu sattveṣu parasaṃjñā prahīyate /",
  "SA20bsa034_u:3214": "parigrahasaṃjñā ca saṃtiṣṭhate /",
  "SA20bsa034_u:3215": "sa tāṃ parigrahasajñāṃ niśritya pareṣāṃ sarvāpakārān marṣayati kṣamate /",
  "SA20bsa034_u:3216": "kṣāntiḥ katamā /",
  "SA20bsa034_u:3217": "yanna kupyati na pratyapakāraṃ karoti /",
  "SA20bsa034_u:3218": "nāpyanuśayaṃ vahati /",
  "SA20bsa034_u:3219": "iyamucyate kṣāntiḥ /",
  "SA20bsa034_u:3220": "tatra bodhisattvasya duḥkhādhivāsanākṣāntiḥ katamā /",
  "SA20bsa034_u:3221": "iha bodhisattva idaṃ pratisaṃśikṣate /",
  "SA20bsa034_u:3222_0": "mayā khalu pūrva kāmacaryāsu vartamānena kāmānparyeṣatā pratisaṃkhyāya duḥkhahetutayā",
  "SA20bsa034_u:3222_1": "duḥkhātmakānāṃ kāmānāmarthe prabhūtāni tīvrāṇi duḥkhāni abhyupagatāni adhivāsitānyanubhūtāni",
  "SA20bsa034_u:3222_2": "kṛṣivaṇijyā rājapauruṣyaprayuktena /",
  "SA20bsa034_u:3223": "evaṃ tadvayarthaṃ duḥkhasyaivārthe mayā mahad duḥkhamabhyupagataṃ pratisaṃkhyāyājñānadoṣeṇa /",
  "SA20bsa034_u:3224": "sāṃprataṃ tu mama sukhāhārake kuśale prayuktasya [pratisaṃkhyāya] tataḥ koṭīśatasahasraguṇasya duḥkhasyādhivāsanābhyupagamaḥ pratirūpaḥ syāt /",
  "SA20bsa034_u:3225": "prāgeva tato nyūnasya /",
  "SA20bsa034_u:3226": "evaṃ yoniśo manasi kurvan bodhāya prayukto bodhisattvaḥ sarvavastukaṃ duḥkhamadhivāsayati /",
  "SA20bsa034_u:3227": "sarvavastukaṃ duḥkhaṃ katamat /",
  "SA20bsa034_u:3228": "tatsamāsataḥ aṣṭākāraṃ veditavyam /",
  "SA20bsa034_u:3229_0": "sanniśrayādhiṣṭhānaṃ lokadharmādhiṣṭhānam īryāpathādhiṣṭhānaṃ dharmaparigrahādhiṣṭhāna",
  "SA20bsa034_u:3229_1": "bhikṣākavṛttādhiṣṭhānam abhiyogaklamādhiṣṭhānaṃ sattvārthakriyādhiṣṭhānam itikaraṇīyādhiṣṭhānañceti /",
  "SA20bsa034_u:3230": "[Dutt_133]",
  "SA20bsa034_u:3231": "catvāraḥ sanniśrayāḥ /",
  "SA20bsa034_u:3232": "yānāśritya svākhyāte dharmavinaye pravrajyā-upasampadbhikṣubhāvaḥ /",
  "SA20bsa034_u:3233": "tadyathā cīvaraṃ piṇḍapātaḥ śayanāsanaṃ glānapratyayabhaiṣajyapariṣkārāśca /",
  "SA20bsa034_u:3234": "tairbodhisattvo lūhaiḥ stokairasatkṛtya dhandhañca labdhairnotkaṇṭhyate na paritrasyati nāpi tato nidānaṃ vīryaṃ sraṃsayati /",
  "SA20bsa034_u:3235": "evaṃ sanniśrityādhiṣṭhānaṃ duḥkhamadhivāsayati /",
  "SA20bsa034_u:3236": "nava lokadharmāḥ /",
  "SA20bsa034_u:3237": "alābhaḥ ayaśo nindā duḥkhaṃnāśadharmakasya nāśaḥ kṣayadharmakasya kṣayaḥ jarādharmakasya jarā vyādhidharmakasya vyādhiḥ maraṇadharmakasya maraṇam /",
  "SA20bsa034_u:3238": "eṣāṃ lokadharmāṇāṃ samastavyastānām āpatanāt sammukhībhāvāt yadduḥkhamutpadyate tallokadharmādhiṣṭhānamityucyate /",
  "SA20bsa034_u:3239": "tenāpi spṛṣṭo bodhisattvo na tannidānaṃ vīryaṃ sraṃsayati pratisaṃkhyāyodvahate adhivāsayati /",
  "SA20bsa034_u:3240": "catvāra īryāpathāḥ /",
  "SA20bsa034_u:3241": "caṃkramaḥ sthānaṃ niṣadyā śayyā ca /",
  "SA20bsa034_u:3242": "tatra bodhisattvaḥ caṃkramaniṣadyābhyāṃ divārātrau vā āvaraṇīyebhyo dharmebhyaścittaṃ pariśodhayaṃstana nidānaṃ pariśramajaṃ duḥkhamadhivāsayati /",
  "SA20bsa034_u:3243": "na tvakāle pārśvamanuprayacchati mañce vā pīṭhe vā tṛṇasaṃstare vā parṇasaṃstare vā /",
  "SA20bsa034_u:3244": "saptavidho dharmaparigrahaḥ /",
  "SA20bsa034_u:3245_0": "ratnatrayapūjopasthānaṃ gurupūjopasthānaṃ dharmāṇāmudgrahaṇamudgṛhītānāṃ pareṣāṃ",
  "SA20bsa034_u:3245_1": "vistareṇa deśanā vistareṇa svareṇa svādhyāyakriyā ekākino rahogatasya samyak cintanā",
  "SA20bsa034_u:3245_2": "tulanā upaparīkṣaṇā yogamanasikārasaṃgṛhītā śamathavipaśyanā bhāvanā ca /",
  "SA20bsa034_u:3246": "asmin saptākāre dharmaparigrahe bodhisattvasya vyāyacchamānasya yad duḥkhamutpadyate tadapyasāvadhivāsayati /",
  "SA20bsa034_u:3247": "na ca tannidānaṃ vīryaṃ straṃsayati /",
  "SA20bsa034_u:3248": "bhikṣākavṛttamapi saptākāraṃ veditavyam /",
  "SA20bsa034_u:3249": "vairūpyābhyupagamaḥ śirastuṇḍamuṇḍanādibhirapahṛtagṛhivyañjanatayā /",
  "SA20bsa034_u:3250": "vaivarṇyābhyupagamo vikṛtavivarṇavastradhāraṇatayā /",
  "SA20bsa034_u:3251": "ākalpāntarakriyā sarvalaukikapracāreṣu tantritavihāratayā /",
  "SA20bsa034_u:3252": "parapratibaddhājīvikā kṛṣyādikarmāntavivarjitasya paralabdhena yātrākalpanatayā /",
  "SA20bsa034_u:3253": "yāvajjīvaṃ parataścīvarādiparyeṣaṇā labdhānāṃ sannidhikārāparibhogatayā /",
  "SA20bsa034_u:3254": "yāvajjīvaṃ [Dutt_134] mānuṣyakebhyaḥ kāmebhya āvaraṇakriyā abrahmacaryamaithunadharmaprativivaraṇatayā /",
  "SA20bsa034_u:3255": "yāvajjīvaṃ mānuṣyakebhyo ratikrīḍābhya āvaraṇakiyā naṭanartanakahāsakalāsakādisaṃdarśanaprativiramaṇatayā /",
  "SA20bsa034_u:3256": "mitrasuhṛdvayasyaiśca saha hasitakrīḍitaramitaparicārita-prativiramaṇatayā /",
  "SA20bsa034_u:3257": "ityevaṃ rūpaṃ kṛcchrasaṃbādhaṃ bhikṣākavṛttamāgamya yadduḥkhamutpadyate tadapi bodhisattvo 'dhivāsayati /",
  "SA20bsa034_u:3258": "na ca tannidānaṃ vīyu sraṃsayati /",
  "SA20bsa034_u:3259": "kuśalapakṣābhiyuktasyāpi ca bodhisattvasya [ye] pariśramanidānā utpadyante kāyikāḥ klamāḥ caitasikāḥ apyupāyāsā na bodhisattvastannidānaṃ vīryaṃ saṃstrayati /",
  "SA20bsa034_u:3260": "sattvārthakarma tvekādaśaprakāraṃ pūrvavadveditavyamu /",
  "SA20bsa034_u:3261": "tannidānamapi bodhisattvo duḥkhasamutpannamadhivāsayati /",
  "SA20bsa034_u:3262": "na ca tannidānaṃ vīryaṃ straṃsayati /",
  "SA20bsa034_u:3263": "itikaraṇīyaṃ pravrajitasya cīvarapātrakarmādi /",
  "SA20bsa034_u:3264": "gṛhiṇaḥ punaḥ samyakkṛṣivaṇijyā-rājapauruṣyādi /",
  "SA20bsa034_u:3265": "tannidānamapi bodhisattvo duḥkhamadhivāsayati /",
  "SA20bsa034_u:3266": "no tu tannidānaṃ vīryaṃ sraṃsayati /",
  "SA20bsa034_u:3267": "yatpunarbodhisattvaḥ spṛṣṭaḥ sannanyatamena duḥkhena prayujyata evānuttarāyai samyaksaṃbodhaye /",
  "SA20bsa034_u:3268": "na [na] prayujyate /",
  "SA20bsa034_u:3269": "prayuktaśca na vivartaṃte /",
  "SA20bsa034_u:3270": "avimanaskaścāsaṃkliṣṭacittaḥ prayujyate /",
  "SA20bsa034_u:3271": "iyamasyocyate duḥkhādhivāsanākṣāntiḥ /",
  "SA20bsa034_u:3272": "tatra katamā bodhisattvasya dharmanidhyānādhimuktikṣāntiḥ /",
  "SA20bsa034_u:3273_0": "iha bodhisattvasya samyagdharmapravicayasuvicāritayā buddhyā aṣṭavidhe adhimuktyadhiṣṭhāne",
  "SA20bsa034_u:3273_1": "adhimuktiḥ susanniviṣṭā bhavati ratnaguṇeṣu tattvārthe buddhabodhisattvānāṃ mahāprabhāve",
  "SA20bsa034_u:3273_2": "hetau phale prāptavye 'rthe ātmanastatprāptyupāye jñeyagocare ca /",
  "SA20bsa034_u:3274": "sā punaradhimuktirdvābhyāṃ kāraṇābhyāṃ susanniviṣṭā bhavati /",
  "SA20bsa034_u:3275": "dīrghakālābhyāsataśca suviśuddhajñānasamudāgamataśca /",
  "SA20bsa034_u:3276": "itīyaṃ bodhisattvānāṃ sarvakṣāntiḥ pakṣadvayamāśritā /",
  "SA20bsa034_u:3277": "yāmāśritya duṣkarakṣāntyādivistaravibhāgo bodhisattvānāṃ veditavyaḥ /",
  "SA20bsa034_u:3278": "tatra katamā bodhisattvasya duṣkarakṣāntiḥ /",
  "SA20bsa034_u:3279": "sā trividhā draṣṭavyā /",
  "SA20bsa034_u:3280": "iha bodhisattvo durbalānāṃ sattvānāmantikādapakāraṃ kṣamate /",
  "SA20bsa034_u:3281": "iyaṃ prathamā duṣkarakṣāntiḥ /",
  "SA20bsa034_u:3282": "prabhurbhūtvā svayaṃ kṣamate /",
  "SA20bsa034_u:3283": "iyaṃ dvitīyā duṣkarakṣāntiḥ /",
  "SA20bsa034_u:3284": "jātigotranīcatarāṇāñca sattvānāmantikādutkṛṣṭamadhimātramapakāraṃ kṣamate /",
  "SA20bsa034_u:3285": "iyaṃ tṛtīyā duṣkarakṣāntiḥ /",
  "SA20bsa034_u:3286": "[Dutt_135]",
  "SA20bsa034_u:3287": "tatra katamā bodhisattvasya sarvatomukhī kṣāntiḥ /",
  "SA20bsa034_u:3288": "sā caturvidhā draṣṭavyā /",
  "SA20bsa034_u:3289": "iha bodhisattvo mitrādapyapakāraṃ kṣamate 'mitrādapyudāsīnādapi /",
  "SA20bsa034_u:3290": "tebhyaśca tribhyo hīnatulyādhikebhyaḥ kṣamate /",
  "SA20bsa034_u:3291": "tatra katamā bodhisattvasya satpuruṣakṣāntiḥ /",
  "SA20bsa034_u:3292": "sā pañcavidhā draṣṭavyā /",
  "SA20bsa034_u:3293": "iha bodhisattvaḥ ādita eva kṣāntāvanuśaṃsadarśī bhavati /",
  "SA20bsa034_u:3294": "kṣamaḥ pudgalaḥ āyattyāmavairabahulo bhavati /",
  "SA20bsa034_u:3295": "abhedabahulo bhavati /",
  "SA20bsa034_u:3296": "sukhasaumanasyabahulo bhavati /",
  "SA20bsa034_u:3297": "avipratisārī kālaṃ karoti /",
  "SA20bsa034_u:3298": "kāyasya ca bhedātsugatau svargaloke deveṣūpapadyate /",
  "SA20bsa034_u:3299": "iti sa evamanuśaṃsadarśī /",
  "SA20bsa034_u:3300": "svayañca kṣamo bhavati /",
  "SA20bsa034_u:3301": "parañca kṣāntau samādāpayati /",
  "SA20bsa034_u:3302": "kṣamāyāśca varṇaṃ bhāṣate /",
  "SA20bsa034_u:3303": "kṣamiṇañca pudgalaṃ dṛṣṭvā sumanasko bhavatyānandījātaḥ /",
  "SA20bsa034_u:3304": "tatra katamā bodhisattvasya sarvākārakṣāntiḥ /",
  "SA20bsa034_u:3305": "sā ṣaḍvidhā saptavidhā caikadhyamabhisaṃkṣipya trayodaśavidhā veditavyā /",
  "SA20bsa034_u:3306": "iha bodhisattvo 'niṣṭavipākamakṣāntiṃ viditvā bhayādapi kṣamate /",
  "SA20bsa034_u:3307": "sattveṣu ca dayācittaḥ kāruṇyacitta [snigdhacittaḥ] snehādapi kṣamate /",
  "SA20bsa034_u:3308": "anuttarāyāṃ samyaksaṃbodhau tīvracchandaḥ kṣāntipāramitāṃ paripūrayitukāmaḥ kāraṇahetorapi kṣamate /",
  "SA20bsa034_u:3309": "kṣāntibalāśca pravrajitā uktā bhagavatā /",
  "SA20bsa034_u:3310": "tadanenāpi paryāyeṇa na yuktarūpā samāttaśīlasya pravrajitasyākṣāntiriti dharmasamādānato 'pi kṣamate /",
  "SA20bsa034_u:3311": "gotrasampadi pūrvake ca kṣāntyabhyāse vartamāno 'vasthitaḥ prakṛtyāpi kṣamate /",
  "SA20bsa034_u:3312": "[niḥ]sattvāṃśca sarvadharmān viditvā nirabhilāpyadharmamātradarśī dharmanidhyānato 'pi kṣamate /",
  "SA20bsa034_u:3313": "sarvañcāpakāraṃ kṣamate /",
  "SA20bsa034_u:3314": "sarvataśca kṣamate /",
  "SA20bsa034_u:3315": "sarvatra ca deśe kṣamate /",
  "SA20bsa034_u:3316": "rahasi vā mahājanasamakṣaṃ vā sarvakālañca kṣamate /",
  "SA20bsa034_u:3317": "pūrvāhne 'pi madhyāhne 'pi sāyāhne 'pi rātrau ca divā vā 'tī tamapyanāgatamapi pratyutpannamapi glāno 'pi svastho 'pi patito 'pyutthito 'pi /",
  "SA20bsa034_u:3318": "kāyenāpi kṣamate 'praharaṇatayā /",
  "SA20bsa034_u:3319": "vācāpi kṣamate 'manāpavacanāniścāraṇatayā /",
  "SA20bsa034_u:3320": "manasāpi kṣamate 'kopyatayā kaluṣāśayādhāraṇatayā ca /",
  "SA20bsa034_u:3321": "tatra katamā bodhisattvasya vighātārthikakṣāntiḥ /",
  "SA20bsa034_u:3322": "sā 'ṣṭavidhā draṣṭavyā /",
  "SA20bsa034_u:3323": "duḥkhitānāṃ yācakānāmantikādyāñcoparodhanakṣāntiḥ /",
  "SA20bsa034_u:3324": "raudreṣvadhimātrapāpakarmasu sattveṣu dharmamahākaruṇāṃ niśrityāghātākaraṇa-kṣāntiḥ /",
  "SA20bsa034_u:3325": "duḥśīleṣu pravrajiteṣu [Dutt_136] dharmamahākaruṇāṃ niśrityāghātākaraṇa-kṣāntiḥ /",
  "SA20bsa034_u:3326": "pañcākārā ca vyavasāyasahiṣṇutākṣāntiḥ /",
  "SA20bsa034_u:3327_0": "duḥkhitānāṃ sattvānāṃ duḥkhāpanayanāya vyāyacchataḥ dharmān paryeṣataḥ dharmasyānudharme",
  "SA20bsa034_u:3327_1": "pratipadyabhānasya tāneva dharmān pareṣāṃ vistareṇa saṃprakāśayataḥ sattvakṛtyeṣu",
  "SA20bsa034_u:3327_2": "[sattvakaraṇīyeṣu] ca samyaksahāyībhāvaṃ gacchato yā vyavasāyasahiṣṇutā /",
  "SA20bsa034_u:3328": "itīyamaṣṭākārā vighātārthikakṣāntirityucyate /",
  "SA20bsa034_u:3329": "yena ca sattvā vidhātinaḥ syuḥ tasya ca kṣāntyā parivarjanāt /",
  "SA20bsa034_u:3330": "yena cārthinastasyopasaṃhārāt /",
  "SA20bsa034_u:3331": "tatra katamā bodhisattvasya ihāmutrasukhā kṣāntiḥ /",
  "SA20bsa034_u:3332": "sā navavidhā dṛṣṭavyā /",
  "SA20bsa034_u:3333": "iha bodhisattvaḥ apramatto viharan kuśaleṣu dharmeṣu kṣamo bhavati /",
  "SA20bsa034_u:3334": "śītasyoṣṇasya jighatsāpipāsayoḥ daṃśasaṃsparśānāṃ [maśakasaṃsparśānāṃ vātātapayoḥ sarīsṛpasaṃsparśānāṃ] kṣamo bhavati /",
  "SA20bsa034_u:3335": "pariśramajanyakāyacittaklamopāyāsasya kṣamo bhavati /",
  "SA20bsa034_u:3336_0": "saṃsārapatitajarāvyādhimaraṇādikānāṃ duḥkhānāṃ sattvānukampāmeva puraskṛtā ityevaṃ",
  "SA20bsa034_u:3336_1": "kṣamo bodhisattva ātmanā ca dṛṣṭe ca dharme sukhasaṃsparśaṃ viharatyavyavakīrṇaḥ",
  "SA20bsa034_u:3336_2": "pāpakairakuśalairdharmaiḥ /",
  "SA20bsa034_u:3337": "sāṃparāyikañca sukhahetuṃ samādāya vartate /",
  "SA20bsa034_u:3338": "[pareṣāmapi ca sukhahetuṃ samādāya vartate /",
  "SA20bsa034_u:3339": "] pareṣāmapi ca dṛṣṭe dharme saṃparāya sukhāya pratipanno bhavati /",
  "SA20bsa034_u:3340": "tasmādiyamihāmutrasukhā kṣāntirityucyate /",
  "SA20bsa034_u:3341": "tatra katamā bodhisattvasya viśuddhā kṣāntiḥ /",
  "SA20bsa034_u:3342": "sā daśavidhā draṣṭavyā /",
  "SA20bsa034_u:3343": "iha bodhisattvaḥ pareṣāmantikādapakāraṃ vighātaṃ vyatikramaṃ labhamāno nāpi pratyapakāraṃ karoti /",
  "SA20bsa034_u:3344": "nāpi manasā kupyati /",
  "SA20bsa034_u:3345": "nāpi pratyarthikāśayaṃ vahati /",
  "SA20bsa034_u:3346_0": "upakārāya cābhimukho bhavati yathā pūrvaṃ tathā paścānnopakārakriyayā 'pakāramupekṣate",
  "SA20bsa034_u:3346_1": "apakāriṣu ca svayameva saṃjñaptimanuprayacchati na ca khedayitvā pareṣāmantikāt saṃjñaptiṃ",
  "SA20bsa034_u:3346_2": "pratigṛhaṇāti khedito bhavatviti /",
  "SA20bsa034_u:3347": "etameva pratyayaṃ kṛtvā akṣāntimārabhya tīvreṇa [hrīvyapatrāpyena] samanvāgato bhavati /",
  "SA20bsa034_u:3348": "kṣāntimārabhya tīvreṇa śāstari premagauraveṇa samanvāgato bhavati /",
  "SA20bsa034_u:3349": "sattvāviheṭhanatāmārabhya tīvreṇa sattveṣu karuṇāśayena sanvāgato bhavati /",
  "SA20bsa034_u:3350": "sarveṇa vā sarvamakṣāntidharmasahāyaṃ prahāya kāmavītarāgo bhavati /",
  "SA20bsa034_u:3351": "sarveṇa ebhirdaśabhirākārairbodhisattvasya kṣāntiviśuddhā veditavyā nirmalā /",
  "SA20bsa034_u:3352": "[Dutt_137]",
  "SA20bsa034_u:3353": "ityetāṃ svabhāva-[kṣāntyādikaṃ viśuddha-]kṣāntiparyavasānāṃ kṣāntiṃ vipulāmapramāṇāṃ mahābodhiphalo[dayāṃ] niśritya bodhisattvo 'nuttarāṃ samyaksaṃbodhimabhisaṃbudhyate /",
  "SA20bsa034_u:3354": "iti bodhisattvabhūmāvādhāre yogasthāne ekādaśamaṃ kṣāntipaṭalaṃ samāptam /",
  "SA20bsa034_u:3355": "[Dutt_138]",
  "SA20bsa034_u:3356": "Vīryaṃpaṭalam (Chapter 1.12)",
  "SA20bsa034_u:3357": "uddānaṃ pūrvavadveditavyama /",
  "SA20bsa034_u:3358": "tatra katamadbodhisattvasya svabhāvavīryam /",
  "SA20bsa034_u:3359": "yo bodhisattvasya cittābhyutsāho 'prameyakuśaladharmasaṃgrahāya sattvārthakriyāyai /",
  "SA20bsa034_u:3360": "uttaptaśca niśchidraścāviparyastaśca tatsamutthitaśca kāyavāṅmanaḥ parispandaḥ /",
  "SA20bsa034_u:3361": "ayaṃ bodhisattvasya vīryasvabhāvo veditavyaḥ /",
  "SA20bsa034_u:3362": "tatra katamadbodhisattvasya sarvavīryaṃm /",
  "SA20bsa034_u:3363": "tatsamāsato dvividhaṃ veditavyam /",
  "SA20bsa034_u:3364": "gṛhipakṣāśritaṃ pravrajitapakṣāśritañca /",
  "SA20bsa034_u:3365": "tatpunarubhayapakṣāśritamapi trividhaṃ veditavyam /",
  "SA20bsa034_u:3366": "sannāhavīryaṃ kuśaladharmasaṃgrāhakaṃ sattvārthakriyāyai ca /",
  "SA20bsa034_u:3367": "tatredaṃ bodhisattvasya sannāhavīryam /",
  "SA20bsa034_u:3368": "iha bodhisattvaḥ pūrvameva vīryārambhaprayogādevaṃ cetaso 'bhyutsāhapūrvakaṃ sannāhaṃ sannahyate /",
  "SA20bsa034_u:3369_0": "sa cedahamekasattvasyāpi duḥkhavimokṣahetormahākalpasahasratulyai rātrindivasairnaṃrakavāsenaiva",
  "SA20bsa034_u:3369_1": "nānyagativāsena yāvatā kālena bodhisattvā anuttarāṃ samyaksaṃbodhimabhisaṃbudhyante",
  "SA20bsa034_u:3369_2": "tenaiva koṭīniyutaśatasahasraguṇitena kālenāhamanuttarāṃ samyaksaṃbodhimāsādayeyam /",
  "SA20bsa034_u:3370": "tathāpi cotsaheyam /",
  "SA20bsa034_u:3371": "na nānuttarāyāḥ samyaksaṃbodherarthena prayujyeyam /",
  "SA20bsa034_u:3372": "na ca prayukta-vīryaṃ saṃsrayeyam /",
  "SA20bsa034_u:3373": "prāgeva nyūnatareṇa kālena tanutareṇa ca duḥkhena /",
  "SA20bsa034_u:3374": "idamevaṃrūpaṃ bodhisattvasya sannāhavīryam /",
  "SA20bsa034_u:3375_0": "yo bodhisattvaḥ evarūpe bodhisattvānāṃ sannāhavīrye 'dhimuktimātrakaṃ prasādamātrakamapyutpādayet",
  "SA20bsa034_u:3375_1": "so 'pi tāvadbodhisattvo dhīro 'pramāṇasya bodhāya vīryārambhasya dhātuṃ paripoṣayet /",
  "SA20bsa034_u:3376_0": "prāgeva yo bodhisattvaḥ īdṛśenaiva sannāhavīryeṇa samanvāgataḥ syāt na ca punastasya",
  "SA20bsa034_u:3376_1": "bodhisattvasya bodherarthe sattvānāmarthāya kiñcidasti duṣkaraṃ karaṇīyaṃ karma yatrāsya",
  "SA20bsa034_u:3376_2": "bodhisattvasya saṃkoco vā syāt cetaso duṣkaraṃ vā kartum /",
  "SA20bsa034_u:3377": "tatra katamadbodhisattvānāṃ kuśaladharmasaṃgrāhakaṃ vīryam /",
  "SA20bsa034_u:3378": "yadvīryaṃ dānapāramitāprāyogikaṃ dānapāramitāsamudāgamāya yadvīryaṃ śīlakṣāntivīryadhyānaprajñāpāramitāprāyogikaṃ [Dutt_139] yāvatprajñāpāramitāsamudāgamāya /",
  "SA20bsa034_u:3379": "tatpunaḥ samāsataḥ saptākāraṃ veditavyam /",
  "SA20bsa034_u:3380": "acalaṃ sarvakalpavikalpakleśopakleśaparapravādiduḥkhasaṃsparśairavicālyatvāt /",
  "SA20bsa034_u:3381": "gāḍhaṃ satkṛtya prayogitvāt /",
  "SA20bsa034_u:3382": "aprameyaṃ sarvavidyāsthānasamudāgamapratyupasthānatvāt /",
  "SA20bsa034_u:3383": "upāyaprayuktaṃ prāptavyasyārthasyāviparītamārgā nugatatvāt samatāprativedhācca /",
  "SA20bsa034_u:3384": "samyagvīryamarthopasaṃhitasya prāptavyasyārthasya prāptaye praṇihitatvāt /",
  "SA20bsa034_u:3385": "pratataṃ sātatyaprayogitvāt /",
  "SA20bsa034_u:3386": "vigatamānaṃ tena vīryārambheṇānunnamanāt /",
  "SA20bsa034_u:3387": "ityebhiḥ saptabhirākāraiḥ kuśaladharmasaṃgrahāya vīryārambhaprayogo bodhisattvānāṃ kṣipraṃ pāramitāparipūraye 'nuttarasamyaksaṃbodhyadhigamāya saṃvartate /",
  "SA20bsa034_u:3388": "yataśca sarveṣāṃ bodhikarakāṇāṃ kuśalānāṃ dharmaṇāmevaṃ samudāgamāya vīryameva pradhānaṃ śreṣṭhaṃ kāraṇaṃ na tathānyat /",
  "SA20bsa034_u:3389": "tasmādvīryamanuttarāyai samyaksaṃbodhaye iti nirdiśanti tathāgatāḥ /",
  "SA20bsa034_u:3390": "sattvārthakriyāvīryaṃ punarbodhisattvānāṃ veditavyamekādaśaprakāram /",
  "SA20bsa034_u:3391": "tadyathā śīlapaṭale /",
  "SA20bsa034_u:3392": "yattatra śīlayuktaṃ tadiha vīryaṃ vaktavyam /",
  "SA20bsa034_u:3393": "ayaṃ viśeṣaḥ /",
  "SA20bsa034_u:3394": "tatra katamadbodhisattvasya duṣkaravīryam /",
  "SA20bsa034_u:3395": "tat trividhaṃ draṣṭavyam /",
  "SA20bsa034_u:3396": "yadbodhisattvo nairantaryeṇa cīvarasaṃjñāṃ piṇḍapātasaṃjñāṃ śayanāsanasaṃjñāmapi ātmasaṃjñāmakurvan kuśaleṣu dharmeṣu bhāvanāsātatyena prayukto bhavati /",
  "SA20bsa034_u:3397": "idaṃ bodhisattvasya prathamaṃ duṣkaravīryam /",
  "SA20bsa034_u:3398": "punarbodhisattvastena tathārūpeṇa vīryārambheṇa ā-nikāyasabhāganikṣepāt sarvakālaṃ prayukto bhavati /",
  "SA20bsa034_u:3399": "idaṃ dvitīyaṃ bodhisattvasya duṣkaravīryam /",
  "SA20bsa034_u:3400": "punarbodhisattvaḥ samatāprativedhaguṇayuktena nātilīnena nātyārabdhenāviparītenārthopasaṃhitena vīryeṇa samanvāgato bhavati /",
  "SA20bsa034_u:3401": "idaṃ bodhisattvasya tṛtīyaṃ duṣkaravīryaṃ veditavyam /",
  "SA20bsa034_u:3402": "asya khalu bodhisattvānāṃ duṣkaravīryasya balaṃ sattveṣu karuṇā prajñā ca saṃgrahaheturveditavyaḥ /",
  "SA20bsa034_u:3403": "tatra katamadbodhisattvasya sarvatomukhaṃ vīryam /",
  "SA20bsa034_u:3404": "taccaturvidha draṣṭavyam /",
  "SA20bsa034_u:3405": "kliṣṭadharmavivarjakaṃ śukladharmāvarjakaṃ karmapariśodhakaṃ jñānavivardhakañca /",
  "SA20bsa034_u:3406": "tatra kliṣṭadharmavivarjakaṃ bodhisattvasya vīryamanutpannānāñca saṃyojanabandhanānuśayopakleśaparyavasthānānāmanutpādāyotpannānāñca prahāṇāya /",
  "SA20bsa034_u:3407": "tatra śukladharmāvarjakaṃ bodhisattvasya [Dutt_140] vīryaṃ yadanutpannānāñca kuśalānāṃ dharmāṇāmutpattaye vīryam /",
  "SA20bsa034_u:3408": "utpannānāñca sthitaye asaṃmoṣāyai vṛddhivipulatāyai yadvīryam /",
  "SA20bsa034_u:3409": "tatra karmapariśodhakaṃ bodhisattvasya vīryaṃ yat trayāṇāṃ karmaṇāṃ viśuddhaye saṃgrahāya kuśalasya kāyakarmaṇo vākkarmaṇo manaskarmaṇaśca /",
  "SA20bsa034_u:3410": "tatra jñānavivardhake bodhisattvasya vīryam /",
  "SA20bsa034_u:3411": "yacchru tacintābhāvanāmayyāḥ prajñāyāḥ samudāgamāya parivṛddhaye saṃvartate /",
  "SA20bsa034_u:3412": "tatra katamadbodhisattvasya satpuruṣavīryam /",
  "SA20bsa034_u:3413": "tatpañcavidhaṃ draṣṭavyam /",
  "SA20bsa034_u:3414": "anirākṛtaṃ sarveṇa sarvaṃ chandaprayogānirākaraṇatayā /",
  "SA20bsa034_u:3415": "anyūnaṃ yathopāttatulyādhikavīryānubṛṃhaṇatayā /",
  "SA20bsa034_u:3416": "alīnamuttaptadīrghakālika-nirantaravīryārambhāyāsaṃkucitāviṣaṇṇacittatayā /",
  "SA20bsa034_u:3417": "aviparītamarthopasaṃhitopāyaparigṛhītatayā /",
  "SA20bsa034_u:3418": "uttaptaprayogañca bodhisattvānāṃ vīryamanuttarāyāṃ samyak saṃbodhāvabhikaraṇatayā /",
  "SA20bsa034_u:3419": "tatra katamadbodhisattvānāṃ sarvākāraṃ vīryam /",
  "SA20bsa034_u:3420": "tatṣaḍākāraṃ saptākārañca aikadhyamabhisaṃkṣipya trayodaśākāraṃ veditavyam /",
  "SA20bsa034_u:3421": "sātatyavīryaṃ nityakālaprayogitayā /",
  "SA20bsa034_u:3422": "satkṛtyavīryaṃ nipuṇaprayogitayā /",
  "SA20bsa034_u:3423": "naiṣyandikaṃ vīryaṃ pūrvavīryahetubalādhānatayā /",
  "SA20bsa034_u:3424": "prāyogikaṃ vīryaṃ pratisaṃkhyāya kuśalapakṣaprayogitayā /",
  "SA20bsa034_u:3425": "akopyavīryaṃ sarvaduḥkhasaṃsparśairavikopyatayā 'nanyathābhāvopagamanatayā asaṃtuṣṭivīryamalpāvaramātraviśeṣādhigamāsantuṣṭatayā /",
  "SA20bsa034_u:3426": "idaṃ tāvat ṣaḍvidhaṃ sarvākāraṃ vīryaṃ yena samanvāgato bodhisattvaḥ ārabdhavīryaḥ sthāmavān vīryavānutsāhī dṛḍhaparākramaḥ anikṣiptadhuraḥ kuśaleṣu dharmeṣvityucyate /",
  "SA20bsa034_u:3427_0": "saptavidhaṃ punaḥ chandasahagataṃ bodhisattvasya vīryaṃ punaḥ punaranuttarāyāṃ samyaksaṃbodhau",
  "SA20bsa034_u:3427_1": "tīvracchanda praṇidhānānuvṛṃhaṇatayā sāmyayuktaṃ bodhisattvasya vīryaṃ yadanyatamena",
  "SA20bsa034_u:3427_2": "kleśopakleśenāsaṃkliṣṭacetaso 'paryavasthitasya yena vīryeṇa bodhisattvaḥ kuśaleṣu",
  "SA20bsa034_u:3427_3": "dharmeṣu tulyocittavihārī saṃbhavati /",
  "SA20bsa034_u:3428": "vaiśeṣikaṃ vīryaṃ bodhisattvasyānyatamenopakleśenopakliṣṭacetasaḥ [paryavasitacetasaḥ] tasyopakleśasya prahāṇāya yadādīptaśiro nirvāṇopamaṃ vīryam /",
  "SA20bsa034_u:3429": "eṣakaṃ vīryaṃ bodhisattvasya sarvavidyāsthānaparyeṣaṇatayā /",
  "SA20bsa034_u:3430": "śikṣāvīryaṃ bodhisattvasya teṣveva paryeṣiteṣu dharmeṣu yathāyogyaṃ yathārhaṃ dharmānudharmapratipattisaṃpādanatayā /",
  "SA20bsa034_u:3431": "parārthakriyāvīryaṃ bodhisattvasya pūrvavadekādaśavidhaṃ veditavyam /",
  "SA20bsa034_u:3432": "ātmanaḥ samyakprayogārakṣāyai [Dutt_141] skhalitasya ca yathādharmapratikaraṇatāyai vīryaṃ saptamaṃ bodhisattvasya /",
  "SA20bsa034_u:3433": "itīdaṃ trayodaśākāraṃ bodhisattvasya vīrya sarvākāramityucyate /",
  "SA20bsa034_u:3434": "vighātārthikavīryaṃ cehāmutrasukhañca bodhisattvānāṃ vīryaṃ kṣāntivad draṣṭavyam /",
  "SA20bsa034_u:3435": "tatrāyaṃ viśeṣaḥ /",
  "SA20bsa034_u:3436": "yā tatra kṣāntiḥ seha vīryamabhyutsāho vaktavyaḥ /",
  "SA20bsa034_u:3437": "tatra katamadbodhisattvasya viśuddhaṃ vīryam /",
  "SA20bsa034_u:3438": "tatsamāsato daśavidhaṃ veditavyam /",
  "SA20bsa034_u:3439": "anurūpamabhyastamaślathaṃ sugṛhītaṃ kālābhyāsa-prayuktaṃ nimittaprativedhayuktamalīnamavidhuraṃ samaṃ mahābodhipariṇamitañceti /",
  "SA20bsa034_u:3440": "iha bodhisattvo yena yenopakleśenātyarthaṃ bādhyate /",
  "SA20bsa034_u:3441": "tasya tasyopakleśasya prahāṇāyānurūpaṃ pratipakṣaṃ bhajate /",
  "SA20bsa034_u:3442": "kāmarāgasya pratipakṣeṇāśubhāṃ bhāvayati /",
  "SA20bsa034_u:3443": "vyāpādapratipakṣeṇa maitrīm /",
  "SA20bsa034_u:3444": "mohapratipakṣeṇedaṃpratyayatā-pratītyasamutpādaṃ bhāvayati /",
  "SA20bsa034_u:3445": "vitarkapratipakṣeṇānāpānasmṛtim /",
  "SA20bsa034_u:3446": "mānapratipakṣeṇa dhātuprabhedaṃ bhāvayati /",
  "SA20bsa034_u:3447": "idamevaṃbhāgīyaṃ bodhisattvasya anurūpaṃ [vīrya]mityucyate /",
  "SA20bsa034_u:3448": "iha bodhisattvo na ādikarmika-tatprathamakarmikavīryeṇa samanvāgato bhavati /",
  "SA20bsa034_u:3449": "yaduta cittasthitaye ' 'vavādānuśāsanyām /",
  "SA20bsa034_u:3450": "nānyatrābhyastaprayogo bhavati paricitaprayogaḥ /",
  "SA20bsa034_u:3451": "itīdaṃ bodhisattvasyābhyastaṃ vīryamityucyate /",
  "SA20bsa034_u:3452": "na cāpi bodhisattvaḥ abhyastaprayogo bhavati avavādānuśāsanyāṃ cittasthitimārabhya /",
  "SA20bsa034_u:3453": "api tvādikarmika eva sa bodhisattvastasmin prayoge 'ślathaprayogo bhavati sātatyasatkṛtyaprayogitayā /",
  "SA20bsa034_u:3454": "itīdaṃ bodhisattvasyāślathaṃ vīryamityucyate /",
  "SA20bsa034_u:3455": "punarbodhisattvo guruṇāmantikāta svayameva vā bāhuśrutyabalādhānatayā 'viparītagrāhitayā cittasthitaye vīryamārabhate /",
  "SA20bsa034_u:3456": "itīdaṃ bodhisattvasya sugṛhītaṃ vīryamityucyate /",
  "SA20bsa034_u:3457": "punarbodhisattvaḥ evamaviparītagrāhī śamathakāle śamathaṃ bhāvayati /",
  "SA20bsa034_u:3458": "pragrahakāle cittaṃ pratigṛhaṇāti /",
  "SA20bsa034_u:3459": "upekṣākāle upekṣāṃ bhāvayati /",
  "SA20bsa034_u:3460": "idamasya kālaprayuktaṃ vīryamityucyate /",
  "SA20bsa034_u:3461": "[Dutt_142]",
  "SA20bsa034_u:3462": "punarbodhisattvaḥ śamathapragrahopekṣānimittānāṃ samādhisthitivyutthānanimittānāṃ copalakṣaṇāsaṃpramoṣa-prativedhāya sātatyakārī bhavati satkṛtyakārī /",
  "SA20bsa034_u:3463": "itīdaṃ bodhisattvasya nimittaprativedhaṃ vīryamityucyate /",
  "SA20bsa034_u:3464": "punarbodhisattvaḥ paramodārān paramagambhīrānacintyāprameyān bodhisattvānāṃ vīryārambhanirdeśān śrutvā nātmānaṃ paribhavati na salīnacitto bhavati /",
  "SA20bsa034_u:3465": "nāpi cālpamātrakeṇāvaramātrakeṇa viśeṣādhigamena santuṣṭo bhavati /",
  "SA20bsa034_u:3466": "nottari na vyāyacchate /",
  "SA20bsa034_u:3467": "itīdaṃ bodhisattvasyālīnaṃ vīryamityucyate /",
  "SA20bsa034_u:3468_0": "punarbodhisattvaḥ kālena kālamindriyairguptadvāratāṃ bhojane mātrajñatāṃ pūrvarātrāpararātraṃ",
  "SA20bsa034_u:3468_1": "jāgarikānuyuktatāṃ saprajānan vihāritāmityevaṃbhāgīyān samādhisaṃbhārān samādāya vartate /",
  "SA20bsa034_u:3469": "teṣu codyukto bhavati /",
  "SA20bsa034_u:3470": "aviparītañcārthopasaṃhitaṃ sarvatra yatnamārabhate /",
  "SA20bsa034_u:3471": "itīdaṃ bodhisattvasyāvidhuraṃ vīryamityucyate /",
  "SA20bsa034_u:3472": "punarbodhisattvo nātilīnaṃ nātyārabdhaṃ vīryamārabhate /",
  "SA20bsa034_u:3473": "sama yogavāhi sarveṣu cārambhakaraṇīyeṣu samaṃ satkṛtyakārī bhavati /",
  "SA20bsa034_u:3474": "iyaṃ bodhisattvasya samaṃ vīryamityucyate /",
  "SA20bsa034_u:3475": "punarbodhisattvaḥ sarvavīryārambhānabhisaṃskṛtānanuttarāyāṃ samyaksaṃbodhau pariṇamayatīdaṃ bodhisattvasya samyak pariṇamitaṃ vīryamityucyate /",
  "SA20bsa034_u:3476_0": "ityetatsvabhāvavīryādikaṃ viśuddhavīryāvasānañca bodhisattvānāṃ vīrya mahābodhiphalaṃ",
  "SA20bsa034_u:3476_1": "yadāśritya bodhisattvā vīryapāramitāṃ paripūrya anuttarāṃ samyak saṃbodhimabhisaṃbuddhā",
  "SA20bsa034_u:3476_2": "abhisaṃbhotsyante 'bhisaṃbudhyante ca /",
  "SA20bsa034_u:3477": "iti bodhisattvabhūmāvādhāre yogasthāne dvādaśamaṃ vīryapaṭalaṃ samāptam /",
  "SA20bsa034_u:3478": "[Dutt_143]",
  "SA20bsa034_u:3479": "Dhyānapaṭalama (Chapter 1.13)",
  "SA20bsa034_u:3480": "uddānaṃ pūrvaṃvadveditavyam /",
  "SA20bsa034_u:3481": "tatra katamo bodhisattvānāṃ dhyānasvabhāvaḥ /",
  "SA20bsa034_u:3482_0": "bodhisattvapiṭakaśravaṇacintāpūrvakaṃ yallaukikaṃ lokottaraṃ bodhisattvānāṃ kuśalaṃ",
  "SA20bsa034_u:3482_1": "cittaikāgryañcittasthitiḥ śamathapakṣyā vā vipaśyanāpakṣyā vā yuganaddhavāhimārgaṃ",
  "SA20bsa034_u:3482_2": "tadubhayāpakṣyā vā /",
  "SA20bsa034_u:3483": "ayaṃ bodhisattvānāṃ dhyānasvabhāvo veditavyaḥ /",
  "SA20bsa034_u:3484": "tatra katamadbodhisattvānāṃ sarvaṃdhyānam /",
  "SA20bsa034_u:3485": "tad dvividhaṃ draṣṭavyam /",
  "SA20bsa034_u:3486": "laukikaṃ lokottarañca /",
  "SA20bsa034_u:3487": "tatpunaryathāyogaṃ trividhaṃ veditavyam /",
  "SA20bsa034_u:3488": "dṛṣṭadharmasukhavihārāya dhyānaṃ bodhisattva-samādhiguṇanirhārāya dhyāna sattvārthakriyāyai dhyānam /",
  "SA20bsa034_u:3489": "tatra yadbodhisattvānāṃ sarvavikalpāpagataṃ kāyikacaittasikaprasrabdhijanakaṃ paramapraśāntaṃ manyanāpagatamanāsvāditaṃ sarvanimittāpagataṃ dhyānam /",
  "SA20bsa034_u:3490": "idameṣāṃ dṛṣṭadharmasukhavihārāya veditavyam /",
  "SA20bsa034_u:3491": "tatra yadbodhisattvānāṃ dhyānaṃ vicitrācintyāpramāṇadaśabalagotra-saṃgṛhītasamādhinirhārāya saṃvartate /",
  "SA20bsa034_u:3492": "yeṣāṃ samādhīnāṃ sarvaśrāvakapratyekabuddhā api nāmāpi na prajānanti kutaḥ punaḥ samāpatsyante /",
  "SA20bsa034_u:3493": "yacca bodhisattvavimokṣābhibhvāyatanakṛtsnāyatanānāṃ pratisaṃvid-araṇā-praṇidhijñānādīnāṃ [guṇānāṃ] śrāvakasādhāraṇānāmabhinirhārāya saṃvartate /",
  "SA20bsa034_u:3494": "idaṃ bodhisattvasya dhyānaṃ samādhiguṇābhinirhārāya veditavyam /",
  "SA20bsa034_u:3495": "sattvārthakarmaṇi dhyānaṃ bodhisattvasyaikādaśākāraṃ pūrvavadveditavyam /",
  "SA20bsa034_u:3496": "yaddhyānaṃ niśritya bodhisattvaḥ sattvānāṃ kṛtyeṣvarthopasaṃhiteṣu sahāyībhāvaṃ gacchati /",
  "SA20bsa034_u:3497": "duḥkhamanapanayati /",
  "SA20bsa034_u:3498": "duḥkhitānāṃ nyāyamupadiśati /",
  "SA20bsa034_u:3499": "kṛtajñaḥ kṛtavedī upakāriṣu pratyupakāraṃ karoti /",
  "SA20bsa034_u:3500": "bhayebhyo rakṣati /",
  "SA20bsa034_u:3501": "vyasanasthānāṃ śokaṃ prativinodayati /",
  "SA20bsa034_u:3502": "upakaraṇavikalānāmupakaraṇopasaṃhāraṃ karoti /",
  "SA20bsa034_u:3503": "samyak pariṣadaṃ parikarṣati /",
  "SA20bsa034_u:3504": "cittamanuvartate /",
  "SA20bsa034_u:3505": "bhūtairguṇairharṣayati /",
  "SA20bsa034_u:3506": "samyak ca nigṛhṇāti /",
  "SA20bsa034_u:3507": "[Dutt_144] ṛddhyā cotrāsayatyāvarjayati ceti /",
  "SA20bsa034_u:3508": "tadaitatsarvamekadhyamabhisaṃkṣipya bodhisattvānāṃ sarvadhyānamityucyate /",
  "SA20bsa034_u:3509": "nāta uttari nāto bhūyaḥ /",
  "SA20bsa034_u:3510": "tatra katamadbodhisattvānāṃ duṣkaradhyānam /",
  "SA20bsa034_u:3511": "tat trividhaṃ draṣṭavyam /",
  "SA20bsa034_u:3512_0": "yadbadhisattvā udārairvicitraiḥ suparicitairdhyānavihārairabhinirhṛtairvihṛtya svecchayā",
  "SA20bsa034_u:3512_1": "tatparamaṃ dhyānasukhaṃ vyāvartya pratisaṃkhyāya sattvānukampā prabhūtāṃ sattvārthakriyāṃ",
  "SA20bsa034_u:3512_2": "sattvārthaparipākaṃ samanupaśyantaḥ kāmadhātāvupapadyante /",
  "SA20bsa034_u:3513": "idaṃ bodhisattvānāṃ prathama duṣkaradhyānaṃ veditavyam /",
  "SA20bsa034_u:3514": "punaryadbodhisattvo dhyānaṃ niśrityāprameyāsaṃkhyeyācintyānsarvaśrāvakapratyekabuddhaviṣayasamatikrāntān bodhisattvasamādhīnabhinirharati /",
  "SA20bsa034_u:3515": "idaṃ bodhisattvasya dvitīyaṃ duṣkaradhyānaṃ veditavyam /",
  "SA20bsa034_u:3516": "punaryadbodhisattvo dhyānaṃ niśrityānuttarāṃ samyaksaṃbodhimabhisaṃbudhyate /",
  "SA20bsa034_u:3517": "itīdaṃ bodhisattvasya tṛtīya duṣkaradhyānaṃ veditavyam /",
  "SA20bsa034_u:3518": "tatra katamadbodhisattvasya sarvatomukhaṃ dhyānam /",
  "SA20bsa034_u:3519": "taccaturvidhaṃ draṣṭavyam /",
  "SA20bsa034_u:3520": "savitarkaṃ-savicāraṃ [vivekajaṃ samādhijaṃ] prītisahagataṃ sāta-sukhasahagatamupekṣāsahagata ca /",
  "SA20bsa034_u:3521": "tatra katamadbodhisattvasya satpuruṣadhyānam /",
  "SA20bsa034_u:3522": "tatpañcavidhaṃ draṣṭavyam /",
  "SA20bsa034_u:3523": "anākhāditaṃ maitrīsahagataṃ karuṇāsahagataṃ muditāsahagatamupekṣāsahagatañca /",
  "SA20bsa034_u:3524": "tatra katamadbodhisattvasya sarvākāra-dhyānam /",
  "SA20bsa034_u:3525": "tatṣaḍvidhaṃ [saptavidhaṃ] caikadhyamabhisaṃkṣipya trayodaśavidhaṃ veditavyam /",
  "SA20bsa034_u:3526_0": "kuśalaṃ dhyānamavyākṛtaṃ ca nirmitanirmāṇāya dhyānaṃ śamathapakṣyaṃ vipaśyanāpakṣyaṃ",
  "SA20bsa034_u:3526_1": "svaparārthasamyagupanidhyānāya dhyānaṃ abhijñāprabhāvaguṇarnirhārāya dhyānaṃ nāmālambanaṃmarthālambanaṃ",
  "SA20bsa034_u:3526_2": "śamathanimittālambanaṃ pragrahanimittālambanamupekṣānimittālambanaṃ [dṛṣṭadharmasukha]vihārāya",
  "SA20bsa034_u:3526_3": "parārthakriyāyai ca dhyānam /",
  "SA20bsa034_u:3527": "itīdaṃ trayodaśākāraṃ bodhisattvānāṃ dhyānaṃ sarvākāramityucyate /",
  "SA20bsa034_u:3528": "tatra katamadbodhisattvasya vighātārthikadhyānam /",
  "SA20bsa034_u:3529": "tadaṣṭavidhaṃ draṣṭavyam /",
  "SA20bsa034_u:3530": "viṣāśani viṣamajvarabhūtagrahādyupadravasaṃśamakānāṃ siddhaye mantrāṇāmadhiṣṭhāyakaṃ dhyānam /",
  "SA20bsa034_u:3531": "dhātubhaiṣamyajātānāñca vyādhīnāṃ vividhānāṃ vyupaśamāya dhyānam /",
  "SA20bsa034_u:3532": "durbhikṣeṣu mahārauraveṣu pratyupasthiteṣu vṛṣṭinirhārakaṃ dhyānam /",
  "SA20bsa034_u:3533": "vividhebhyo bhayebhyo [Dutt_145] manuṣyāmanuṣyakṛtebhyo jalasthalagatebhyaḥ samyak paritrāṇā dhyayānam /",
  "SA20bsa034_u:3534": "tathā bhojanapānahīnānāmaṭavīkāntāragatānāṃ bhojanapānopasaṃhārāya dhyānam /",
  "SA20bsa034_u:3535": "bhogavihīnānāṃ vineyānāṃ bhogopasahārāya dhyānam /",
  "SA20bsa034_u:3536": "daśasu dikṣu pramattānāṃ sattvānāṃ samyaksaṃbodhanāya dhyānam /",
  "SA20bsa034_u:3537": "utpannotpannānāñca sattvakṛtyānāṃ samyak kriyāyai dhyānam /",
  "SA20bsa034_u:3538": "tatra katamadbodhisattvasyehāmutrasukhaṃ dhyānam /",
  "SA20bsa034_u:3539": "tannavavidhaṃ draṣṭavyam /",
  "SA20bsa034_u:3540": "ṛddhiprātihāryeṇa sattvānāṃ vinayāya dhyānam /",
  "SA20bsa034_u:3541": "ādeśanāprātihāryeṇānuśāstiprātihāryeṇa sattvānāṃ vinayāya dhyānam /",
  "SA20bsa034_u:3542": "pāpaśāriṇāmapāyabhūmividarśanaṃ dhyānam /",
  "SA20bsa034_u:3543": "naṣṭapratibhānānāṃ sattvānāṃ pratibhānopasaṃhārāya dhyānam /",
  "SA20bsa034_u:3544": "muṣitasmṛtīnāṃ sattvānāṃ smṛtyupasaṃhārāya dhyānam /",
  "SA20bsa034_u:3545": "aviparītaśāsrakāvyamātṛkānibandhavyavasthānāya saddharmacirasthitikatāyai dhyānam /",
  "SA20bsa034_u:3546_0": "laukikānāṃ śilpakarmasthānānāmarthopasaṃhitānāṃ sattvānugrāhakāṇāṃ lipigaṇananyasanasaṃkhyāmudrādīnāṃ",
  "SA20bsa034_u:3546_1": "mañcapīṭhacchatropānahādīnāñca vicitrāṇāṃ vividhānāṃ bhāṇḍopaskarāṇāmanupravartakaṃ dhyānam /",
  "SA20bsa034_u:3547": "apāyabhūmyupapannānāñca sattvānāṃ tat kālāpāyikaduḥkhapratiprasrambhaṇatāyai raśmipramocakaṃ dhyānam /",
  "SA20bsa034_u:3548": "tatra katamadbodhisattvasya viśuddhaṃ dhyānam /",
  "SA20bsa034_u:3549": "taddaśavidhaṃ draṣṭavyam /",
  "SA20bsa034_u:3550": "laukikyā śuddhyā [vi]śuddhamanāsvāditaṃ dhyānam /",
  "SA20bsa034_u:3551": "akliṣṭaṃ lokottarayā śuddhyā [vi]śuddhaṃ dhyānam /",
  "SA20bsa034_u:3552": "prayogaśuddhyā [vi]śuddhaṃ maulaviśuddhyā [vi]śuddhaṃ maulaviśeṣottaraviśuddhyā viśuddhaṃ dhyānam /",
  "SA20bsa034_u:3553": "praveśasthitivyutthānavaśitāviśuddhyā viśuddhaṃ dhyānam /",
  "SA20bsa034_u:3554": "dhyānavyāvartane punaḥ samādapanavaśitā-viśuddhyā viśuddhaṃ dhyānam abhijñāvikurvaṇavaśitā-viśuddhyā viśuddhaṃ dhyānam /",
  "SA20bsa034_u:3555": "sarvadṛṣṭigatāpagamaviśuddhyā viśuddhaṃ dhyānam /",
  "SA20bsa034_u:3556": "kleśajñeyāvaraṇaprahāṇaviśuddhyā ca viśuddhaṃ dhyānam /",
  "SA20bsa034_u:3557_0": "ityetaddhyānamaprameya bodhisattvānāṃ mahābodhiphalaṃ yadāśritya bodhisattvā dhyānapāramitāṃ",
  "SA20bsa034_u:3557_1": "paripūrya anuttarāṃ samyaksaṃbodhimabhisambuddhavanto 'bhisaṃ[bhotsyante 'bhisaṃ]budhyante ca /",
  "SA20bsa034_u:3558": "iti bodhisattvabhūmāvādhāre yogasthāne trayodaśamaṃ dhyānapaṭalam /",
  "SA20bsa034_u:3559": "[Dutt_146]",
  "SA20bsa034_u:3560": "Prajñāpaṭalam (Chapter 1.14)",
  "SA20bsa034_u:3561": "uddānaṃ pūrvavadveditavyam /",
  "SA20bsa034_u:3562": "tatra katamo bodhisattvasya prajñāsvabhāvaḥ /",
  "SA20bsa034_u:3563_0": "sarvajñeyapraveśāya ca sarvajñeyānupraviṣṭaśca yo dharmāṇāṃ pravicayaḥ pañcavidyāsthānānyālambya",
  "SA20bsa034_u:3563_1": "pravartate adhyātmavidyāṃ hetuvidyāṃ śabdavidyāñcikitsāvidyāṃ śilpakarmasthānavidyāñca /",
  "SA20bsa034_u:3564": "ayaṃ bodhisattvānāṃ prajñāsvabhāvo veditavyaḥ /",
  "SA20bsa034_u:3565": "tatra katamā bodhisattvānāṃ sarvā prajñā /",
  "SA20bsa034_u:3566": "sā dvividhā draṣṭavyā /",
  "SA20bsa034_u:3567": "laukikī lokottarā ca /",
  "SA20bsa034_u:3568": "sā punaḥ samāsatastrividhā veditavyā /",
  "SA20bsa034_u:3569": "jñeyatattvānubodhaprativedhāya /",
  "SA20bsa034_u:3570": "pañcasu ca yathānirdiṣṭeṣu vidyāsthāneṣu triṣu ca rāśiṣu kauśalyakriyāyai sattvārthakriyāyai ca /",
  "SA20bsa034_u:3571_0": "yā bodhisattvānāmanabhilāpyaṃ dharmanairātmyamārabhya satyāvabodhāya vā satyāvabodhakāle",
  "SA20bsa034_u:3571_1": "vā satyābhisaṃbodhādvā urddhaṃ prajñā paramapraśamapratyupasthānā nirvikalpā sarvaṃprapañcāgatā",
  "SA20bsa034_u:3571_2": "sarvaṃdharmeṣu samatānugatā mahāsāmānyalakṣaṇapraviṣṭā jñeyaparyantagatā samāropāpavādāntadvaya",
  "SA20bsa034_u:3571_3": "vivarjitatvānmadhyamapratipadanusāriṇī /",
  "SA20bsa034_u:3572": "iyaṃ bodhisattvānāṃ tattvānubodhaprativedhāya prajñā veditavyā /",
  "SA20bsa034_u:3573": "pañcasu vidyāsthāneṣu kauśalyaṃ vistareṇa pūrvavadveditavyaṃ tadyathā balagotrapaṭale /",
  "SA20bsa034_u:3574": "trayaḥ punā rāśayorthopasaṃhitānāṃ dharmāṇāṃ rāśiḥ /",
  "SA20bsa034_u:3575": "anarthopasaṃhitānāṃ dharmāṇāṃ rāśiḥ /",
  "SA20bsa034_u:3576": "naivārthopasaṃhitānāṃ nānā 'rthopasaṃhitānāṃ dharmāṇāṃ rāśiḥ /",
  "SA20bsa034_u:3577": "ityeteṣvaṣṭāsu sthāneṣu prajñāyāḥ kauśalyaparigraho mahāntaṃ niruttaraṃ jñānasambhāraṃ paripūrayatyanuttarāyai samyaksaṃbodhaye /",
  "SA20bsa034_u:3578": "sattvārthakriyā punaḥ pūrvavadekādaśaprakāraiva veditavyā /",
  "SA20bsa034_u:3579": "teṣveva sthāneṣu yā prajñā sā sattvārthakriyāyai prajñā veditavyā /",
  "SA20bsa034_u:3580": "tatra katamā bodhisattvasya duṣkarā prajñā /",
  "SA20bsa034_u:3581": "sā trividhā draṣṭavyā gambhīrasya dharmanairātmyajñānāya duṣkarā /",
  "SA20bsa034_u:3582": "sattvānāṃ vinayopāyasya prajñānāya duṣkarā /",
  "SA20bsa034_u:3583": "sarvajñeyānāvaraṇajñānāya ca paramaduṣkarā /",
  "SA20bsa034_u:3584": "[Dutt_147]",
  "SA20bsa034_u:3585": "tatra katamā bodhisattvasya sarvatomukhī prajñā /",
  "SA20bsa034_u:3586": "sā caturvidyā draṣṭavyā /",
  "SA20bsa034_u:3587": "śrāvakapiṭakaṃ bodhisattvapiṭakaṃ cārabhya śrutamayī prajñā cintāmayī prajñā /",
  "SA20bsa034_u:3588": "pratisaṃkhyāya bodhisattvakaraṇīyānuvṛttāvakaraṇīyanivṛttau ca pratisaṃkhyānabalasaṃgṛhītā prajñā /",
  "SA20bsa034_u:3589": "bhāvanābalasaṃgṛhītā ca samāhitabhūmikā apramāṇā prajñā /",
  "SA20bsa034_u:3590": "tatra katamā bodhisattvasya satpuruṣasya satpuruṣaprajñā /",
  "SA20bsa034_u:3591": "sā pañcavidhā draṣṭavyā /",
  "SA20bsa034_u:3592": "saddharmaśravaṇasamudāgatā pratyātmaṃ yoniśo manaskārasahagatā svaparārthaniścitā prajñā kleśavijahanā ca prajñā /",
  "SA20bsa034_u:3593": "aparaḥ paryāyaḥ /",
  "SA20bsa034_u:3594": "sūkṣmā yathāvad bhāvikatayā jñeyapraveśāt /",
  "SA20bsa034_u:3595": "nipuṇā yāvadbhāvikatayā jñeyapraveśāt /",
  "SA20bsa034_u:3596": "sahajā pūrvakajñānasaṃbhārasamudāgamāt /",
  "SA20bsa034_u:3597": "āgamopetā buddhairmahābhūmipraviṣṭaiśca bodhisattvaiḥ saṃprakāśitadharmārthasyodgrahaṇadhāraṇāt /",
  "SA20bsa034_u:3598": "adhigamopetā śuddhāśayabhūmimupādāya yāvanniṣṭhāgamanabhūmiparigrahāt /",
  "SA20bsa034_u:3599": "tatra katamā bodhisattvasya sarvākārā prajñā /",
  "SA20bsa034_u:3600": "sā ṣaḍvidhā saptavidhā caikadhyamabhisaṃkṣipya trayodaśavidhā veditavyā /",
  "SA20bsa034_u:3601": "satyeṣu duḥkhajñānaṃ samudayajñānaṃ nirodhajñānaṃ mārgajñānam /",
  "SA20bsa034_u:3602": "niṣṭhāyāṃ kṣayajñānamanutpādajñānam /",
  "SA20bsa034_u:3603": "iyaṃ tāvat ṣaḍvidhā prajñā /",
  "SA20bsa034_u:3604": "saptavidhā punaḥ dharmajñānamanvayajñānaṃ saṃvṛtijñānamabhijñājñānaṃ lakṣaṇajñānaṃ daśabalapūrvaṅgamaṃ jñānaṃ catasṛṣu ca yuktiṣu yuktijñānam /",
  "SA20bsa034_u:3605": "tatra katamā bodhisattvasya vidhātārthikaprajñā /",
  "SA20bsa034_u:3606": "sā 'ṣṭavidhā draṣṭavyā /",
  "SA20bsa034_u:3607": "dharmāṇāṃ paryāyajñānamārabhya bodhisattvasya dharmapratisaṃvit /",
  "SA20bsa034_u:3608": "dharmāṇāṃ lakṣaṇajñānamārabhyārthapratisaṃvit /",
  "SA20bsa034_u:3609": "dharmāṇāṃ nirvacanajñānamārabhya niruktipratisaṃvit /",
  "SA20bsa034_u:3610": "dharmāṇāṃ prakārapadaprabhedamārabhya pratibhānapratisaṃvit /",
  "SA20bsa034_u:3611": "sarvaparapravādinigrahāya bodhisattvasya prajñā /",
  "SA20bsa034_u:3612": "sarvasvavādavyavasthānapratiṣṭhāpanāya ca prajñā /",
  "SA20bsa034_u:3613": "gṛhatantrasamyak praṇayanāya kulodayāya prajñā /",
  "SA20bsa034_u:3614": "rājanītilaukikavyavahāranītiṣu ca bodhisattvasya yā niścitā prajñā /",
  "SA20bsa034_u:3615": "tatra katamā bodhisattvasyehāmutrasukhā prajñā /",
  "SA20bsa034_u:3616": "sā navavidhā draṣṭavyā /",
  "SA20bsa034_u:3617": "adhyātmavidyāyāṃ suvyavadātā supratiṣṭhitā prajñā /",
  "SA20bsa034_u:3618": "hetuvidyāyāṃ śabdavidyāyāṃ cikitsāvidyāyāṃ laukikaśilpakarmasthānavidyāyāṃ suvyavadātā no tu pratiṣṭhitā prajñā /",
  "SA20bsa034_u:3619_0": "tāmeva ca suvyavadātāṃ pañcaprakārāṃ vidyāṃ niśritya yā bodhisattvasya [Dutt_148]",
  "SA20bsa034_u:3619_1": "pareṣāṃ vineyānāṃ mūḍhānāṃ pramattānāṃ saṃlīnānāṃ samyak pratipannānāṃ yathākramaṃ",
  "SA20bsa034_u:3619_2": "saṃdarśanī samādāpanī samuttejanī saṃpraharṣaṇī ca prajñā /",
  "SA20bsa034_u:3620": "tatra katamā bodhisattvasya viśuddhā prajñā /",
  "SA20bsa034_u:3621": "sā samāsato daśavidhā veditavyā /",
  "SA20bsa034_u:3622": "tattvārthe dvividhā yāvadbhāvikatayā yathāvadbhāvikatayā ca tattvārthasya grahaṇāt /",
  "SA20bsa034_u:3623": "pravṛttyarthe dvividhā samyagahetutaḥ phalataśca grahaṇāt /",
  "SA20bsa034_u:3624": "upādānārthe dvividhā viparyāsāviparyāsa-yathābhūtaparijñānāt /",
  "SA20bsa034_u:3625": "upāyārthe dvividhā sarvakaraṇīyākaraṇīya-yathābhūtaparijñānāt /",
  "SA20bsa034_u:3626": "itīyaṃ bodhisattvānāṃ paścākārā daśaprabhedā prajñā viśuddhā paramayā viśuddhyā veditavyā /",
  "SA20bsa034_u:3627": "itīyaṃ bodhisattvānāṃ su-viniścitā cāprameyā ca prajñā mahābodhiphalā yāmāśritya bodhisattvāḥ prajñāpāramitāṃ paripūryānuttarāṃ samyaksambodhimabhisaṃbudhyante /",
  "SA20bsa034_u:3628": "sa khalveṣa ṣaṇṇāṃ pāramitānāṃ teṣu-teṣu sūtrāntareṣu bhagavatā vyagrāṇāṃ nirdiṣṭānāmayaṃ samāsa-saṃgraha-nirdeśo veditavyaḥ /",
  "SA20bsa034_u:3629": "yasmiṃtathāgata-bhāṣite sūtre dānapāramitā vā yāvat prajñāpāramitā vā uddeśamāgacchati nirdeśaṃ vā sā svabhāva-dāne vā yāvat viśuddhe vā dāne 'vatārayitavyā /",
  "SA20bsa034_u:3630": "saṃgrahaśca tasyā yathā yogaṃ veditavyaḥ /",
  "SA20bsa034_u:3631": "evamanyeṣāṃ śīlādīnāṃ prajñāvasānānāṃ yathānirdiṣṭānāmavatāraḥ saṃgrahaśca yathāyogaṃ veditavyaḥ /",
  "SA20bsa034_u:3632": "yāni ca tathāgatānāṃ bodhisattvacaryā-janmāprameyāṇi jātakāni duṣkaracaryā-pratisaṃyuktāni tāni sarvāṇi dānapratisaṃyuktāni dānamārabhya veditavyāni /",
  "SA20bsa034_u:3633": "yathā dānamevaṃ śīlaṃ kṣāntiṃ vīryaṃ dhyānaṃ sarvāṇiṃ prajñāpratisaṃyuktāni prajñāmārabhya veditavyāni /",
  "SA20bsa034_u:3634_0": "kāniciddānamevārabhya kānicidyāvat prajñāmevārabhya kāniciddvayasaṃsṛṣṭāni kānicitrayasaṃsṛṣṭāni",
  "SA20bsa034_u:3634_1": "kāniciccatuḥsaṃsṛṣṭāni kānicitpañcasaṃsṛṣṭāni kānicitsarvā eva ṣaṭpāramitā ārabhya veditavyāni /",
  "SA20bsa034_u:3635": "ābhiḥ ṣaḍbhiḥ pāramitābhiranuttarāyai samyak saṃbodhaye samudāgacchanto bodhisattvā mahāśukladharmārṇavā mahāśukladharmasamudrā ityucyante /",
  "SA20bsa034_u:3636": "sarvasattvasarvākārasaṃpattihetumahāratnahradā ityucyante /",
  "SA20bsa034_u:3637": "asya punareṣāmevamapramāṇasya puṇyajñānasaṃbhārasamudāgamasya nānyatphalamevamanurūpaṃ yathānuttaraivaṃ samyaksaṃbodhiriti /",
  "SA20bsa034_u:3638": "iti bodhisattvabhūmāvādhāre yogasthāne caturdaśamaṃ prajñāpaṭalam /",
  "SA20bsa034_u:3639": "[Dutt_149] (Chapter 1.15)",
  "SA20bsa034_u:3640": "Saṃgrahavastupaṭalam",
  "SA20bsa034_u:3641": "uddānaṃ pūrvavadveditavyam /",
  "SA20bsa034_u:3642": "tatra katamo bodhisattvānāṃ priyavāditāsvabhāvaḥ /",
  "SA20bsa034_u:3643": "iha bodhisattvo manāpāṃ satyāṃ dharmyāñcārthopasaṃhitāñca sattveṣu vācamudāharati /",
  "SA20bsa034_u:3644": "ayaṃ bodhisattvānāṃ samāsataḥ priyavāditāsvabhāvaḥ /",
  "SA20bsa034_u:3645": "tatra katamā bodhisattvasya sarvā priyavāditā /",
  "SA20bsa034_u:3646": "sā trividhā draṣṭavyā /",
  "SA20bsa034_u:3647_0": "iha bodhisattvasya yā vāksammodanī yayā vācā bodhisattvo vigatabhṛkuṭiḥ pūrvābhilāpī",
  "SA20bsa034_u:3647_1": "uttānamukhavarṇaḥ smitamukha pūrvaṅgamaḥ kṣemasvastyayanaparipṛcchayā vā dhātusāmyaparipṛcchayā",
  "SA20bsa034_u:3647_2": "vā sukharātrindivaparipṛcchayā vā ehīti svāgata[vādi]tayā vā ityevamādibhirākāraiḥ",
  "SA20bsa034_u:3647_3": "sattvān pratisammodayati lokayātrāṃ nāgarakabhāvamanuvartamānaḥ /",
  "SA20bsa034_u:3648_0": "yā ca vāgbodhisattvasyānandanī yayā vācā bodhisattvaḥ putravṛddhiṃ [dāravṛddhiṃ]",
  "SA20bsa034_u:3648_1": "jñātivṛddhiṃ dhanavṛddhiṃ dhānyavṛddhiṃ vā dṛṣṭvā apratisaṃviditātmavṛddhikānāṃ sattvānāmāvedayannānandayati",
  "SA20bsa034_u:3648_2": "śraddhāśīlaśrutatyāgaprajñāvṛddhyā vā punarānandayati /",
  "SA20bsa034_u:3649": "yā ca bodhisattvasya sarvākāraguṇopetadharmadeśanāpratisaṃyuktā vāk sattvānāṃ hitasukhāya satatasamitaṃ pratyupasthitā parameṇopakāreṇopakāribhūtā /",
  "SA20bsa034_u:3650": "iyaṃ bodhisattvānāṃ priyavāditā prabhedaśaḥ sarvā veditavyā /",
  "SA20bsa034_u:3651": "tatra katamā bodhisattvānāṃ samāsataḥ sarvā priyavāditā /",
  "SA20bsa034_u:3652": "sā dvividhā draṣṭavyā /",
  "SA20bsa034_u:3653": "lokayātrānugatā samyagdharmadeśanānugatā ca /",
  "SA20bsa034_u:3654": "tatra yā ca sammodanīvāg yā cānandanī iyaṃ lokayātrānugatā veditavyā /",
  "SA20bsa034_u:3655": "tatra yeyaṃ vāgupakarā parameṇopakāreṇa pratyupasthitā nirdiṣṭā iyaṃ samyagdharmadeśanānugratā veditavyā /",
  "SA20bsa034_u:3656": "tatra katamā bodhisattvasya duṣkarā priyavāditā /",
  "SA20bsa034_u:3657": "sā trividhā draṣṭavyā /",
  "SA20bsa034_u:3658_0": "yadbodhisattvo vadhakeṣu pratyarthiṣu pratyamitreṣu suviśuddhena niṣkaluṣeṇa cetasā",
  "SA20bsa034_u:3658_1": "pratisaṃkhyāya sammodanīṃ vā ānandanīṃ vā upakarāṃ vācamudīrayati iyaṃ [Dutt_150]",
  "SA20bsa034_u:3658_2": "bodhisattvasya prathamā duṣkarā priyavāditā veditavyā /",
  "SA20bsa034_u:3659_0": "yatpunarbodhisattvaḥ adhimātraṃ saṃmūḍheṣu sattveṣu dhandhendriyeṣvaparitasyamānaḥ",
  "SA20bsa034_u:3659_1": "pratisaṃkhyāya dharmyāṃ kathāṃ kathayati khedamabhyupagamya grāhayati nyāyaṃ dharmaṃ",
  "SA20bsa034_u:3659_2": "kuśalam iyaṃ dvitīyā bodhisattvasya duṣkarā priyavāditā veditavyā /",
  "SA20bsa034_u:3660_0": "punaryadbodhisattvaḥ śaṭheṣu māyāviṣu sattveṣvācāryopādhyāyagurudakṣiṇīyavisaṃvādakeṣu",
  "SA20bsa034_u:3660_1": "mithyāpratipanneṣu anāghātacitto 'pratighacittaḥ sammodanīmānandanīmupakarāṃ vācamudīrayati",
  "SA20bsa034_u:3660_2": "iyaṃ bodhisattvasya tṛtīyā duṣkarā priyavāditā veditavyā /",
  "SA20bsa034_u:3661": "tatra katamā bodhisattvasya sarvato-mukhī priyavāditā /",
  "SA20bsa034_u:3662": "sā caturvidhā draṣṭavyā /",
  "SA20bsa034_u:3663": "nivaraṇa-prahāṇāya sugatigamanāya pūrvakālakaraṇīyā dharmadeśanā /",
  "SA20bsa034_u:3664": "vigatanivaraṇasya kalya-cittasya sāmutkarṣikī caturāryasatya-pratisaṃyuktā dharmadeśanā /",
  "SA20bsa034_u:3665": "pramattānāṃ sattvānāṃ gṛhi-pravrajitānāṃ samyaksaṃcodanā pramādacaryāyā utthāpya apramādacaryāyāṃ pratiṣṭhāpanārtham /",
  "SA20bsa034_u:3666": "utpannotpannāñca saṃśayānāmapanayāya yā dharmadeśanā sāṃkathyaviniścaya-kriyā /",
  "SA20bsa034_u:3667": "tatra katamā bodhisattvānāṃ sat-puruṣāṇāṃ satpuruṣapriyavāditā /",
  "SA20bsa034_u:3668": "sā pañcavidhā draṣṭavyā /",
  "SA20bsa034_u:3669": "iha bodhisattvabhūtāstathāgatabhūtāśca bodhisattvāḥ sanidānameva vineyānāṃ dharmaṃ deśayanti saniḥsaraṇaṃ sapratisaraṇaṃ saparākramaṃ saprātihāryam /",
  "SA20bsa034_u:3670": "sthāne sotpattikaṃ śikṣāpadaṃ prajñapayanti /",
  "SA20bsa034_u:3671": "tasmāt eṣāṃ dharmaḥ sanidāno bhavati /",
  "SA20bsa034_u:3672": "samāttaśikṣāṇāñcāpannānāmāpatteḥ vyutthānaṃ prajñapayanti /",
  "SA20bsa034_u:3673": "tasmāt eṣā dharmaḥ saniḥsaraṇo bhavati /",
  "SA20bsa034_u:3674": "caturbhiḥ pratisaraṇaiḥ saṃgṛhītāmaviparītāṃ dharmavinaye 'smin pratipattiṃ prajñapayanti /",
  "SA20bsa034_u:3675": "tasmādeṣāṃ dharmaḥ sapratisaraṇo bhavati /",
  "SA20bsa034_u:3676": "sarvaduḥkha-nairyāṇikīmapratyudāvartāṃ pratipadaṃ saṃprakāśayanti /",
  "SA20bsa034_u:3677": "tasmādeṣāṃ dharmaḥ saparākramo bhavati /",
  "SA20bsa034_u:3678": "tribhiśca prātihāryaiḥ sarvāṃ deśanāmabandhyāṃ kurvanti /",
  "SA20bsa034_u:3679": "tasmādeṣāṃ dharmaḥ saprātihāryo bhavati /",
  "SA20bsa034_u:3680": "tatra katamā bodhisattvānāṃ sarvākārā priyavāditā /",
  "SA20bsa034_u:3681": "sā ṣaḍvidhā saptavidhā caikadhyamabhisaṃkṣipya trayodaśavidhā draṣṭavyā /",
  "SA20bsa034_u:3682": "anujñeyeṣu dharmeṣvanujñāne priyavāditā /",
  "SA20bsa034_u:3683": "pratiṣeddhavyeṣu dharmeṣu pratiṣedhe /",
  "SA20bsa034_u:3684": "dharmāṇāṃ dharmaparyāyodbhāvikā priyavāditā /",
  "SA20bsa034_u:3685": "dharmalakṣaṇāviparītodbhāvikā /",
  "SA20bsa034_u:3686": "dharma-nirvacanāviparītodbhāvikā /",
  "SA20bsa034_u:3687": "dharmapadaprakāraprabhedodbhāvikā [Dutt_151] priyavāditā /",
  "SA20bsa034_u:3688": "sammodanī priyavāditā /",
  "SA20bsa034_u:3689": "ānandanī priyabāditā /",
  "SA20bsa034_u:3690": "pareṣāṃ sarvopakaraṇairalpotsukatāyāṃ sarvakṛtyeṣu ca samyaggateṣvalpotsukatāyāṃ viśadapravāraṇī priyavāditā /",
  "SA20bsa034_u:3691": "vividheṣu ca bhayeṣu bhītānāmāśvāsanī priyavāditā /",
  "SA20bsa034_u:3692": "nyāyopadeśasaṃgahītā ca priyavāditā /",
  "SA20bsa034_u:3693": "akuśalāt sthānād vutthāpya kuśale sthāne pratiṣṭhāpanārthaṃ samyagdṛṣṭa-śruta-pariśaṅkita-saṃcodanāvasādanī priyavāditā /",
  "SA20bsa034_u:3694": "paraṃ pratibalamadhyeṣyopasaṃhṛtā priyavāditā /",
  "SA20bsa034_u:3695": "iyaṃ bodhisattvānāṃ trayodaśākārā priyavāditā sarvākārā veditavyā /",
  "SA20bsa034_u:3696": "tatra katamā bodhisattvānāṃ vidhātārthika-priyavāditā /",
  "SA20bsa034_u:3697": "sā 'ṣṭavidhā draṣṭavyā /",
  "SA20bsa034_u:3698": "yā bodhisattvasya caturvidhāṃ vāgviśuddhiṃ niśrityāṣṭaskāryeṣu vyavahāreṣu vāk /",
  "SA20bsa034_u:3699": "iyaṃ vighātārthika-priyavāditā bodhisattvānāmucyate /",
  "SA20bsa034_u:3700": "tatreyaṃ catuvidhā vāgviśuddhiḥ /",
  "SA20bsa034_u:3701": "mṛṣāvādātprativiratiḥ /",
  "SA20bsa034_u:3702": "paiśunyātpāruṣyātsaṃbhinnapralāpāt prativiratiḥ /",
  "SA20bsa034_u:3703": "tatreme 'ṣṭāvāryā vyavahārāḥ /",
  "SA20bsa034_u:3704": "dṛṣṭe dṛṣṭavāditā śrute mate vijñāte vijñātabāditā /",
  "SA20bsa034_u:3705": "adṛṣṭe 'dṛṣṭavāditā /",
  "SA20bsa034_u:3706": "aśrute 'mate avijñāte 'vijñātavāditā /",
  "SA20bsa034_u:3707": "tatra katamā bodhisattvānāmihāmutrasukhā priyavāditā /",
  "SA20bsa034_u:3708": "sā navavidhā draṣṭavyā /",
  "SA20bsa034_u:3709": "jñātivyasanaśokaprahāṇāya priyavāditā /",
  "SA20bsa034_u:3710": "bhogavyasanaśoka prahāṇāya ārogyavyasanaśokaprahāṇāya priyavāditā /",
  "SA20bsa034_u:3711": "śīlavyasanaprahāṇāya dṛṣṭivyasanaprahāṇāya priyavāditā /",
  "SA20bsa034_u:3712": "śīlasaṃpade dṛṣṭisaṃpade ācārasaṃpade ājīvasaṃpade ca yā priyavāditā saddharmadeśanā /",
  "SA20bsa034_u:3713": "tatra katamā bodhisattvasya viśuddhā priyavādittā /",
  "SA20bsa034_u:3714": "saḥ viṃśatividhā draṣṭavyā /",
  "SA20bsa034_u:3715": "viṃśatyākārairyā dharmadeśanā sā punaḥ pūrvavadveditavyā /",
  "SA20bsa034_u:3716": "tadyathā balagotrapaṭale /",
  "SA20bsa034_u:3717": "tatrārthacaryā yathaiva priyavāditā tathaiva vistareṇa veditavyā /",
  "SA20bsa034_u:3718": "eyadviśiṣṭāñcārthacaryāmanyāṃ vakṣyāmi /",
  "SA20bsa034_u:3719": "tathā hi bodhisattvaḥ sarvaprakārayā 'nayā priyavāditayā tatra-tatropagamārthaṃ sattvānāmācarati /",
  "SA20bsa034_u:3720": "tatra katamo bodhisattvānāmarthacaryāsvabhāvaḥ /",
  "SA20bsa034_u:3721_0": "evaṃ priyavāditayā yuktisaṃdarśitānāṃ sattvānāṃ yathāyogaṃ śikṣāsvarthacaryāyāṃ dharmānudharmapraticaryāyāṃ",
  "SA20bsa034_u:3721_1": "kāruṇyacittamupasthāpya nirāmiṣeṇa [Dutt_152] cetasā samādāpanā vinayanā niveśanā pratiṣṭhāpanā /",
  "SA20bsa034_u:3722": "ayamarthacaryāyāḥ samāsataḥ svabhāvanirdeśaḥ",
  "SA20bsa034_u:3723": "tatra katamā bodhisattvānāṃ sarvārthacaryā /",
  "SA20bsa034_u:3724": "sā dvividhā draṣṭavyā /",
  "SA20bsa034_u:3725": "aparipakvānāñca sattvānāṃ paripācanā /",
  "SA20bsa034_u:3726": "paripakvānāñca sattvānāṃ vimocanā /",
  "SA20bsa034_u:3727": "sā punastribhirmukhaiḥ veditavyā /",
  "SA20bsa034_u:3728": "dṛṣṭadhārmike 'rthe samādāpanā /",
  "SA20bsa034_u:3729": "sāṃparāyike 'rthe samādāpanā /",
  "SA20bsa034_u:3730": "dṛṣṭadharma-sāṃparāyike 'rthe samādāpanā /",
  "SA20bsa034_u:3731": "tatra dhārmikaiḥ karmaguṇaiḥ bhogānāmarjana-rakṣaṇa-vardhana-samyak-samādāpanatayā dṛṣṭadhārmike 'rthe samādāpanā veditavyā /",
  "SA20bsa034_u:3732": "yenāyaṃ parataśca praśaṃsāṃ labhate dṛṣṭe ca dharmai sukham /",
  "SA20bsa034_u:3733": "upakaraṇasukhenānugṛhīto viharati /",
  "SA20bsa034_u:3734": "tatra bhogān utsṛjya bhikṣākavṛtta-jīvikā-pratibaddhamavrajyā-samādāpanā /",
  "SA20bsa034_u:3735": "sāṃparāyike 'rthe samādāpanā veditavyā /",
  "SA20bsa034_u:3736": "yenāyaṃ niyataṃ saṃparāyasukhito bhavati na tvavaśyaṃ dṛṣṭe dharme /",
  "SA20bsa034_u:3737": "tatra yā gṛhiṇo vā pravrajitasya vānupūrveṇa vairāgya-gamana-samādāpanā /",
  "SA20bsa034_u:3738": "iyaṃ dṛṣṭadharma-sāṃparāyike 'rthe samādāpanā veditavyā /",
  "SA20bsa034_u:3739": "yenāyaṃ dṛṣṭe ca dharme prasrabdha-kāya prasrabdha-cittaḥ sukhaṃ sparśaṃ viharati /",
  "SA20bsa034_u:3740": "saṃparāye ca viśuddhideveṣūpadyate /",
  "SA20bsa034_u:3741": "nirūpadhiśeṣe nirvāṇadhātau parinirvāti /",
  "SA20bsa034_u:3742": "tatra katamā bodhisattvānāṃ duṣkarā arthacaryā /",
  "SA20bsa034_u:3743": "sā trividhā draṣṭavyā /",
  "SA20bsa034_u:3744": "pūrvakuśalamūlahetvacariteṣu sattveṣvarthacaryā bodhisattvānāṃ duṣkarā /",
  "SA20bsa034_u:3745": "tathā hi te duḥkhasamādāpyā bhavanti kuśale /",
  "SA20bsa034_u:3746": "mahatyāṃ bhogasaṃpadi vartamāneṣu sattveṣu tadadhyavasānagateṣvarthacaryā bodhisattvānāṃ duṣkarā /",
  "SA20bsa034_u:3747": "tathāhi te mahati pramādapade pramādasthāne vartante /",
  "SA20bsa034_u:3748": "ito bāhyakeṣu tīrthikeṣu pūrvaṃ [ca] tīrthika dṛṣṭicariteṣu sattveṣvarthaṃcaryā bodhisattvānāṃ duṣkarā /",
  "SA20bsa034_u:3749": "tathā hi te svayaṃ saṃmūḍhāścābhiniviṣṭāścāsmin dharmavinaye /",
  "SA20bsa034_u:3750": "tatra katamā bodhisattvānāṃ sarvatomukhī arthacaryā /",
  "SA20bsa034_u:3751": "sā caturvidhā draṣṭavyā /",
  "SA20bsa034_u:3752": "iha bodhisattvaḥ aśrāddhaṃ śraddhāsaṃpadi samādāpayati yāvatpratiṣṭhāpayati /",
  "SA20bsa034_u:3753": "duḥśīlaṃ śīlasaṃpadi duṣprajñaṃ prajñāsaṃpadi matsariṇaṃ tyāgasaṃpadi samādāpayati yāvatpratiṣṭhāpayati /",
  "SA20bsa034_u:3754": "[Dutt_153]",
  "SA20bsa034_u:3755": "tatra katamā bodhisattvasya satpuruṣārthacaryā /",
  "SA20bsa034_u:3756": "sā pañcavidhā draṣṭavyā /",
  "SA20bsa034_u:3757": "iha bodhisattvaḥ sattvān bhūte 'rthe samādāpayati /",
  "SA20bsa034_u:3758": "kālena samādāyapati /",
  "SA20bsa034_u:3759": "arthopasaṃhite 'rthe samādāpayati /",
  "SA20bsa034_u:3760": "ślakṣṇena samādāpayati /",
  "SA20bsa034_u:3761": "maitracittena samādāpayati /",
  "SA20bsa034_u:3762": "tatra katamā bodhisattvānāṃ sarvākārārthacaryā /",
  "SA20bsa034_u:3763": "sā ṣaḍvidhā saptavidhā caikadhyamabhisakṣipya trayodaśavidhā draṣṭavyā /",
  "SA20bsa034_u:3764": "iha bodhisattvaḥ saṃgrahītavyāṃśca sattvān samyak saṃgṛhṇāti /",
  "SA20bsa034_u:3765": "nigrahītavyāṃśca sattvān samyagnigṛhṇāti /",
  "SA20bsa034_u:3766": "śāsanapratihatānāñca sattvānāṃ pratighātamapanayati /",
  "SA20bsa034_u:3767": "madhyasthān sattvānasmin śāsanee 'vatārayati /",
  "SA20bsa034_u:3768": "avatīrṇāśca sattvān samyak triṣu yāneṣu paripācayati /",
  "SA20bsa034_u:3769": "paripakvāṃśca sattvān vimocayati /",
  "SA20bsa034_u:3770": "tadekatyāṃśca sambhāra-rakṣopacaye saṃniyojayati /",
  "SA20bsa034_u:3771": "yaduta hīnayāna-niḥsṛtiṃ vārabhya mahāyāna-niḥsṛtiṃ vārabhya /",
  "SA20bsa034_u:3772": "yathā sambhārarakṣopacaye evaṃ praviveke cittaikāgratāyāmāvaraṇaviśudau manaskārabhāvanāyāṃ ca sanniyojayati /",
  "SA20bsa034_u:3773": "śrāvaka-pratyeka-buddhagotrān śrāvaka-pratyeka-buddhayāne sanniyojayati /",
  "SA20bsa034_u:3774": "tathāgata-gotrānanuttare samyaksaṃbodhiyāne niyojayati /",
  "SA20bsa034_u:3775": "tatra katamā bodhisattvānāṃ vighātārthikārthacaryā /",
  "SA20bsa034_u:3776": "sā 'ṣṭavidhā draṣṭavyā /",
  "SA20bsa034_u:3777": "hretavyeṣu sthāneṣvāhrīkyaparyavasthāna-paryavasthitānāṃ sattvānāmāhrīkyaparyavasthānaṃ vinodayatyapanayati /",
  "SA20bsa034_u:3778_0": "yathā āhrīkyaparyavasthānamevamapatrapitavyeṣu anapatrāpyaparyavasthānaṃ middhaparyasthānamauddhatyaparyavasthānaṃ",
  "SA20bsa034_u:3778_1": "kaukṛtyaparyaṃvasthānamīrṣāparyasthānaṃ [mātsaryaparyavasthānaṃ] vinodayatyapanayati /",
  "SA20bsa034_u:3779": "tatra katamā bodhisattvasyehāmutrasukhā 'rthacaryā /",
  "SA20bsa034_u:3780": "sā navavidhā draṣṭavyā /",
  "SA20bsa034_u:3781": "parasattvānāṃ kāyakarmapariśuddhimārabhya sarvākārā prāṇātipātāt prativiratisamānāpanatā /",
  "SA20bsa034_u:3782": "sarvākārādattādānāt-prativirati-samādāpanatā /",
  "SA20bsa034_u:3783": "sarvākārā kāmamithyācārāt-prativirati-samādāpanatā /",
  "SA20bsa034_u:3784": "sarvākārā surāmaireyamadyapramādasthānāt prativirati-samādāpanatā /",
  "SA20bsa034_u:3785": "vākkarmapariśuddhimārabhya sarvākārā mṛṣāvāda-prativirati-samādāpanatā /",
  "SA20bsa034_u:3786": "sarvākārā paiśunya-prativirati-samādāpanatā /",
  "SA20bsa034_u:3787": "sarvākārā pāruṣya-prativirati-samādāpanatā /",
  "SA20bsa034_u:3788": "sarvākārā sambhinnapralāpa-prativirati-samādāpanatā /",
  "SA20bsa034_u:3789": "[Dutt_154] manaskarmapariśuddhimārabhya sarvākārābhidhyāvyāpādamithyādṛṣṭi-prativirati-samādāpanatā /",
  "SA20bsa034_u:3790": "tatra katamā bodhisattvasya viśuddhā 'rthacaryā /",
  "SA20bsa034_u:3791": "sā daśavidhā draṣṭavyā /",
  "SA20bsa034_u:3792": "bahiḥśuddhimupādāya pañcavidhā /",
  "SA20bsa034_u:3793": "antaḥśuddhimupādāya pañcavidhā /",
  "SA20bsa034_u:3794": "bahiḥśuddhimupādāya bodhisattvānāṃ pañcavidhā sattveṣvarthacaryā katamā /",
  "SA20bsa034_u:3795": "anavadyā 'parāvṛttā 'nupūrvā sarvatragā yathāyogaṃ ca /",
  "SA20bsa034_u:3796": "iha bodhisattvaḥ sattvānna duścaritavyāmiśre duścaritapūrvagame sāvadye sakliṣṭe 'kuśale sanniyojayati /",
  "SA20bsa034_u:3797": "iyamasyānavadyā bhavatyarthacaryā sattveṣu /",
  "SA20bsa034_u:3798": "punarbodhisattvo nāmokṣe cānekāntaviśuddhe cāyatane mokṣa eṣa ekāntaviśuddha eṣa iti sattvāṃstatraiva samādāpayati /",
  "SA20bsa034_u:3799": "iyamasyāparāvṛttā sattveṣvarthacaryā /",
  "SA20bsa034_u:3800": "punarbodhisattvaḥ pūrvaṃ bālaprajñānāṃ sattvānāmuttānāṃ dharmadeśanāṃ karoti /",
  "SA20bsa034_u:3801": "uttānāmavavādānuśāsanīmanupravartayati /",
  "SA20bsa034_u:3802": "madhyaprajñāṃścaināṃviditvā madhyāṃ dharmadeśanāṃ sūkṣmāmavavādānuśāsanīmanupravartayati anupūrveṇa kuśalapakṣasamudāgamāya /",
  "SA20bsa034_u:3803": "iyamasyānupūrvā sattveṣvarthacaryā /",
  "SA20bsa034_u:3804": "punarbodhisattvaścaturṇāṃ varṇānām ā-devamanuṣyāṇāṃ sarvasattvānāṃ yathāśaktiyathābalamarthamācarati /",
  "SA20bsa034_u:3805": "hitasukhaṃ paryeṣate /",
  "SA20bsa034_u:3806": "tatraiva samādāpayati /",
  "SA20bsa034_u:3807": "imamasya marvatrḥgā sattveṣvarthacaryā /",
  "SA20bsa034_u:3808": "punarbodhisattvo ye sattvā yasmin svārthe kuśale parītte madhye 'dhimātre vā śakyarūpāḥ samādāpayituṃ yena copāyena śakyarūpāḥ samādāyituṃ tān yathāyogaṃ tatra tathā samādāpayati /",
  "SA20bsa034_u:3809": "iyaṃ tāvadbodhisattvānāṃ sattveṣu pañcavidhā vahiḥśuddhā arthacaryā /",
  "SA20bsa034_u:3810": "tatra katamā bodhisattvānāṃ pañcavidhā 'ntaḥśuddhā sattveṣvarthacaryā /",
  "SA20bsa034_u:3811": "iha bodhisattvo vipulena sattveṣu kāruṇyāśayena pratyupasthitenārthamācarati /",
  "SA20bsa034_u:3812": "punarbodhisattvaḥ sattvānāmarthe sarvaduḥkhapariśramairapyaparikhinnamānasaḥ pramudita evaṃ sattvānāmarthamācarati /",
  "SA20bsa034_u:3813": "punarbodhisattvaḥ pravarāyāmagryāyāmapi saṃpadi vartamāno dāsavatpreṣyavadvaśyaputravaccaṇḍāladārakavannīcacitto nihatamadamānāhaṃkāraḥ nāmarthamācarati /",
  "SA20bsa034_u:3814": "[Dutt_155] punarbodhisattvo nirāmiṣeṇākṛtrimeṇa ca parameṇa ca premṇā sattvānāmarthamācarati /",
  "SA20bsa034_u:3815": "punarbodhisattva ātyantikenāpunaḥ pratyudāvartyena maitreṇa cetasā sattvānāmarthamācarati /",
  "SA20bsa034_u:3816": "iyaṃ bodhisattvasya pañcavidhā 'ntaḥśuddhā sattveṣvarthacaryā veditavyā /",
  "SA20bsa034_u:3817": "yā ca pañcavidhā vahiḥśuddhā yā ca pañcavidhā 'ntaḥśuddhā tāṃ sarvāmekadhyamabhisaṃkṣipya daśavidhā bodhisattvānāṃ viśuddhā 'rthacaryetyucyate /",
  "SA20bsa034_u:3818": "tatra katamā bodhisattvasya samānārthatā /",
  "SA20bsa034_u:3819": "iha bodhisattvo yasminnarthe yasmin kuśalamūle parān samādāpayati tasminnarthe tasmin kuśalamūla samādāpane tulye vā 'dhike vā svayaṃ saṃśikṣyate /",
  "SA20bsa034_u:3820": "iti yaivaṃ bodhisattvasya paraistulyārthatā iyamucyate samānārthatā /",
  "SA20bsa034_u:3821": "tāṃ samānārthatāṃ pare vineyā bodhisattvebhya upalabhya dṛḍhaniścayā bhavantyapratyudāvartyāstasmin kuśala[mūla]samādāpane /",
  "SA20bsa034_u:3822": "tatkasya hetoḥ /",
  "SA20bsa034_u:3823": "teṣāmevaṃ bhavati /",
  "SA20bsa034_u:3824": "nūnametadasmākaṃ hitametatsukhaṃ yatrāyaṃ bodhisattvo 'smān samādāpitavān /",
  "SA20bsa034_u:3825": "yasmādayaṃ bodhisattvo yatraivāsmān sanniyojayati tadevātmanā samudācarati /",
  "SA20bsa034_u:3826": "tatrāyaṃ jānannahitamasukhaṃ nātmanā samudācarediti na cāsya samānārthasya bodhisattvasyaivaṃ bhavanti pare vaktāraḥ /",
  "SA20bsa034_u:3827": "tvaṃ tāvat svayaṃ na kuśalaṃ samādāya vartase /",
  "SA20bsa034_u:3828": "kasmāttvaṃ paraṃ kuśale 'tyartha samādāpayitavyaṃ vaktavyamavavaditavyaṃ manyase /",
  "SA20bsa034_u:3829": "tvameva tāvadanyairvaktavyo 'vavaditavyo 'nuśāsitavya iti /",
  "SA20bsa034_u:3830": "asti bodhisattvaḥ paraiḥ samānārtha eva saṃstāṃ samānārthatāṃ pareṣāṃ nopadarśayati /",
  "SA20bsa034_u:3831": "astyasamānārtha eva san samānārthatāmupadarśayati /",
  "SA20bsa034_u:3832": "asti samānārthaḥ sasānārthatāmupadarśayati /",
  "SA20bsa034_u:3833": "asti naiva samānārtho nāpi samānārthatāmupadarśayati /",
  "SA20bsa034_u:3834_0": "tatra prathamā koṭi tulyaguṇaprabhāvānāṃ bodhisattvānāṃ bodhisattvamārge ācāryatvamabhyupagatānāṃ",
  "SA20bsa034_u:3834_1": "tulyaguṇaprabhāvo bodhisattvaḥ praticchannakalyāṇatayā guṇān prabhāvañca nopadarśayati /",
  "SA20bsa034_u:3835": "dvitīyā koṭī hīnādhimuktikānāṃ sattvānāṃ gaṃbhīreṣu sthāneṣūttrastānāṃ pratisaṃkhyāya bodhisattvaḥ teṣāmeva sattvānāṃ tenopāyena vinayanārthaṃ sahadhārmikamātmānamupadarśayati /",
  "SA20bsa034_u:3836": "saṃcintya ā-caṇḍālānām ā-śunāmarthaṃ kartukāma upadravaṃ saṃśamitukāmo vinayitukāma ā-caṇḍālānām āśunāṃ [Dutt_156] sabhāgatāyāmupapadyate /",
  "SA20bsa034_u:3837": "tṛtīyā koṭī calakuśalamūlasamādānānāṃ vineyānāṃ sthirīkaraṇārthaṃ bodhisattvaḥ samānārthaḥ adhikārtho vā samānārthatāmupadarśayati /",
  "SA20bsa034_u:3838": "caturthī koṭī svayaṃ pramattaḥ parārthamapyabhyupekṣate /",
  "SA20bsa034_u:3839": "tatra yacca dānamanekavidhaṃ nirdiṣṭaṃ yacca śīlaṃ vistareṇa yāvadyā ca samānārthatā tatra pāramitābhiradhyātmaṃ buddhadharmaparipākaḥ /",
  "SA20bsa034_u:3840": "saṃgrahavastubhiḥ [sarva]sattvaparipākaḥ /",
  "SA20bsa034_u:3841": "samāsato bodhisattvasyaitatkuśalānāṃ dharmāṇāṃ karma veditavyam /",
  "SA20bsa034_u:3842": "tatra yacca dānamanekavidhaṃ pūrvavadyāvat samānārthatā ityeṣāmanekavidhānāmaprameyāṇāṃ kuśalānāṃ dharmāṇāṃ bodhipākṣikānāṃ tribhiḥ kāraṇaiḥ samudācāro veditavyaḥ /",
  "SA20bsa034_u:3843": "dvābhyāṃ kāraṇābhyāṃ śreṣṭhatā veditavyā /",
  "SA20bsa034_u:3844": "tribhiḥ kāraṇairviśuddhirveditavyā /",
  "SA20bsa034_u:3845": "kāyena vācā manasā samudācāro veditavyaḥ /",
  "SA20bsa034_u:3846": "udāratvādasaṃkliṣṭatvācca śreṣṭhatā niruttaratā asādhāraṇatā ca veditavyā /",
  "SA20bsa034_u:3847": "tatra sattvābhedato vastvabhedataḥ kālābhedattaścodāratā veditavyā /",
  "SA20bsa034_u:3848": "tatra sattvābhedo yadbodhisattvaḥ sarvasattvānadhiṣṭhāya sarvasattvānārabhya tāni dānādīni kuśalamūlāni samudācarati na kevalasyātmana evārthe /",
  "SA20bsa034_u:3849": "tatra vastvabhedo yadbodhisattvaḥ sarvāṇi sarvākārāṇi tāni kuśalamūlāni dānādikāni samādāya vartate /",
  "SA20bsa034_u:3850_0": "tatra kālābhedo yadbodhisattvaḥ satatasamitamanirākṛtaprayogo 'nikṣiptadhuro rātrau",
  "SA20bsa034_u:3850_1": "ca divā vā dṛṣṭe vā dharme tenaiva ca hetunā 'bhisaṃparāye 'pi tāni dānādīni kuśalamūlāni samudācarati /",
  "SA20bsa034_u:3851": "tatra caturbhirākārairasaṃkliṣṭatā veditavyā /",
  "SA20bsa034_u:3852": "iha bodhisattvo muditacittaḥ tān kuśalān dharmānniṣevate na duḥkhī na durmanā avipratisārī bhavati tato nidānam /",
  "SA20bsa034_u:3853": "punarbodhisattvaḥ paramanapahatya dṛṣṭigatānyanabhiniviśya duścaritenāvyāmiśrāṇi tāni kuśalamūlāni dānādikāni samudācarati /",
  "SA20bsa034_u:3854": "punarbodhisattvaḥ satkṛtya sarvātmanā teṣveva guṇadarśī sāradarśī śāntadarśī suniścito 'parapratyayo 'nanyaneyaḥ tān kuśalān dharmān dānādīn samādāya vartate /",
  "SA20bsa034_u:3855": "punarbodhisattvo na terṣā dānādīnāṃ kuśalānāṃ dharmāṃṇāṃ vipākaṃ pratikāṃkṣate cakravartitvaṃ vā śakratvaṃ vā māratvaṃ vā brahmatvaṃ vā nāpi parataḥ pratikāraṃ pratyāśaṃsate /",
  "SA20bsa034_u:3856": "na tatra niśrito bhavati /",
  "SA20bsa034_u:3857": "na sarvalābhasatkāraślokeṣu nāpyantataḥ kāyajīvite 'pi niśrito bhavati /",
  "SA20bsa034_u:3858": "iti ya ebhirākāraiḥ prasādaprāmodyasahagataścāviṣamaśca satkṛtya cāniśritaśca dānādīnāṃ samānārthatāparyavasānānāṃ [Dutt_157] kuśalānāṃ dharmāṇāṃ samudācāraḥ /",
  "SA20bsa034_u:3859": "sā eṣāmasaṃkliṣṭatetyucyate /",
  "SA20bsa034_u:3860": "viśuddhiruttaptatā acalatā suviśuddhatā ca veditavyā /",
  "SA20bsa034_u:3861": "tatrāśaya śuddhibhūmipraviṣṭasya bodhisattvasya uttaptānyacalāni caitāni kuśalamūlāni bhavanti /",
  "SA20bsa034_u:3862": "tatreyamuttaptatā yadāśayaśuddhasya bodhisattvasya sarve te kuśalā dharmā apratisaṃkhyānakaraṇīyā bhavanti /",
  "SA20bsa034_u:3863": "tatreyamacalanatā yadāśayaśuddho bodhisattvo yathā pratilabdhebhyo yathopacitebhyaśca ebhyaḥ kuśalebhyo dharmebhyo na parihīyate /",
  "SA20bsa034_u:3864": "na bhavyo bhavatyāyatyāṃ parihāṇāya /",
  "SA20bsa034_u:3865_0": "nānyatra teṣāṃ teṣāṃ rātridivānāmatyayātteṣāṃ teṣāmātmabhāvānāṃ samatikramāccandro",
  "SA20bsa034_u:3865_1": "vā śuklapakṣe pratyupasthite vardhata eva ebhiḥ kuśalairdharmairna [pari]hīyate bodhisattvaḥ",
  "SA20bsa034_u:3865_2": "niṣṭhāgamanabhūmibyavasthitasya punarbodhisattvasyaikajātipratibaddhasya caramabhavikasya",
  "SA20bsa034_u:3865_3": "vā ete kuśalā dharmāḥ suviśuddhā veditavyā yeṣāmuttari bodhisattvabhūmau pariśuddhataratā nāsti /",
  "SA20bsa034_u:3866": "evaṃ tribhiḥ kāraṇaireṣāṃ kuśalānāṃ dharmāṇāṃ samudācāraḥ /",
  "SA20bsa034_u:3867": "dvābhyāṃ kāraṇābhyāṃ śreṣṭhatā /",
  "SA20bsa034_u:3868": "tribhiḥ kāraṇaiḥ suviśuddhatā veditavyā dānādīnāṃ samānarthatāvasānānām /",
  "SA20bsa034_u:3869_0": "tatra sarvadānasya sarvaśīlasya vistareṇa yāvatsarvasamānarthatāyā āsevitāyāḥ suviśodhitāyāḥ",
  "SA20bsa034_u:3869_1": "sakalasaṃpūrṇāyā anuttarā samyaksaṃbodhirvajrasāraśarīratā saddharmacirasthitikatā",
  "SA20bsa034_u:3869_2": "ca phalamabhinirvartate /",
  "SA20bsa034_u:3870": "tatra duṣkaradānena duṣkaraśīlena yāvadduṣkarasamānārthatayā āsevitayā suviśodhitayā tathāgatasyāpratisamāścaryādbhutadharmasamanvāgatatvaṃ phalamabhinirvartate /",
  "SA20bsa034_u:3871": "tatra sarvatomukhena dānena sarvatomukhena śīlena vistareṇa yāvatsarvatomukhayā samānārthatayā tathāgatasya sarvataḥ pradhānasattvairdevamanuṣyaiḥ pūjyatvaṃ phalamabhinivartate /",
  "SA20bsa034_u:3872_0": "tatra satpuruṣadānasya satpuruṣaśīlasya yāvatsatpuruṣasamānārthatāyāḥ tathāgatasya",
  "SA20bsa034_u:3872_1": "ye kecitsattvā apadā vā [dvipadā vā] catuṣpadā vā bahupadā vā rūpiṇo vā 'rūpiṇo vā",
  "SA20bsa034_u:3872_2": "saṃjñino vāsaṃjñino vā naivasaṃjñānāsaṃjñāyatanopagā vā [teṣāṃ] sarveṣāṃ sattvānāmagryatvaṃ",
  "SA20bsa034_u:3872_3": "phalamabhinirvartate /",
  "SA20bsa034_u:3873_0": "tatra sarvākārasya dānasya [sarvākārasya] śīlasya vistareṇa yāvatsarvākārāyāḥ samānārthatāyāstathāgatasyāprameyavicitrapuṇyaparigṛhītaṃ",
  "SA20bsa034_u:3873_1": "dvātriṃśanmahāpuruṣalakṣaṇāśītyanuvyañjanakāyatā phalamabhinirvartate /",
  "SA20bsa034_u:3874_0": "[Dutt_158] tatra vighātārthikadānasya vighātārthikaśīlasya vistareṇa yāvadvighātārthikasamānārthatāyāḥ",
  "SA20bsa034_u:3874_1": "tathāgatasya bodhimaṇḍa niṣaṇṇasya sarvamārapratyarthikavidhātāviheṭhāvikampanāpratibalanatā",
  "SA20bsa034_u:3874_2": "phalamabhinirvartate /",
  "SA20bsa034_u:3875": "tatrehāmutrasukhasya dānasya ihāmutrasukhasya śīlasya vistareṇa yāvadihāmutrasukhāyāḥ samānārthatāyāstathāgatasya paramadhyānavimokṣasamādhisamāpattisukhaṃ phalamabhinirvartate /",
  "SA20bsa034_u:3876_0": "tatra viśuddhasya dānasya viśuddhasya śīlasya vistareṇa yāvadviśuddhāyāḥ samānārthaṃtāyā",
  "SA20bsa034_u:3876_1": "āsevitāyāḥ suviśodhitāyāḥ sakalasaṃpūrṇayāstathāgatasya sarvākārāścatasraḥ pariśuddhayaḥ",
  "SA20bsa034_u:3876_2": "āśrayapariśuddhirālambanapariśuddhiścittapariśuddhirjñānapariśuddhiḥ phalamabhinirvartate /",
  "SA20bsa034_u:3877": "tathā trīṇyārakṣyāṇi daśabalavaiśāradyasmṛtyupasthāna-sarvāveṇikabuddhadharmaviśuddhiśca phalamabhinirvartate /",
  "SA20bsa034_u:3878": "idamasya bodhisattvasya dānādīnāṃ kuśalānāṃ dharmāṇāṃ paryantagataṃ phalaṃ niruttaram /",
  "SA20bsa034_u:3879": "anyaccāsyāpramāṇamiṣṭamanavadyaṃ bodhisattvacaryāsu saṃsarato veditavyam /",
  "SA20bsa034_u:3880": "iti bodhisattvabhūmāvādhāre yogasthāne pañcadaśamaṃ saṃgrahavastupaṭalam /",
  "SA20bsa034_u:3881": "[Dutt_159]",
  "SA20bsa034_u:3882": "Pūjāsevā 'pramāṇapaṭalam (Chapter 1.16)",
  "SA20bsa034_u:3883": "uddānam /",
  "SA20bsa034_u:3884": "ratna-pūjā mitra-sevā apramāṇaiśca paścimam /",
  "SA20bsa034_u:3885": "tatra bodhisattvasya tathāgateṣu tathāgata-pūjā katamā /",
  "SA20bsa034_u:3886": "sā sāmāsato daśavidhā veditavyā /",
  "SA20bsa034_u:3887": "śarīra-pūjā caitya-pūjā sammukha-pūjā vimukha-pūjā svayaṃkṛta-pūjā para-kārita-pūjā lābha-satkāra-pūjā udāra-pūjā asaṃkliṣṭapūjā pratipatti-pūjā ca /",
  "SA20bsa034_u:3888": "tatra yadbodhisattvaḥ sākṣāt tathāgata-rūpa-kayameva pūjayati /",
  "SA20bsa034_u:3889": "iyamasyocyate śarīra pūjā /",
  "SA20bsa034_u:3890": "tatra yadbodhisattvastathāgatamuddisya stūpaṃ vā gahaṃ vā kūṭaṃ vā purāṇacaitya vā abhinava-caityaṃ vā pūjayati /",
  "SA20bsa034_u:3891": "iyamasyocyate caitya-pūjā /",
  "SA20bsa034_u:3892": "yad bodhisattvastathāgata-kāya vā tathāgata-caityaṃ vā sammukhībhūtamadhyakṣa pūjayati /",
  "SA20bsa034_u:3893": "iyamasya sammukha-pūjetyucyate /",
  "SA20bsa034_u:3894": "tatra yad bodhisattvastathāgate vā tathāgate-caitye vā sammukha-pūjāṃ kurvannevamadhyāśaya-sahagataṃ prasāda-sahagataṃ cittamabhisaṃskaroti /",
  "SA20bsa034_u:3895": "yā ekasya tathāgatasya dharmatā sā sarveṣāṃ tathāgatānāmatītānāgatapratyutpannānāṃ dharmatā /",
  "SA20bsa034_u:3896": "yā ekasya tathāgata-caityasya dharmatā sā sarveṣāṃ tathāgata-caityānāṃ dharmatā /",
  "SA20bsa034_u:3897": "ityato 'hametañca sammukhībhūtaṃ tathāgataṃ pūjayāmi sarvāṃśca tān atītānāgatapratyutpannāṃśca tathāgatān pūjayāmi /",
  "SA20bsa034_u:3898": "etacca sammukhībhūta tathāgata-caityaṃ pūjayāmi /",
  "SA20bsa034_u:3899": "tadanyāni ca daśasu dikṣvanantāparyanteṣu lokadhātuṣu sarvāṇi stūpāni gahāni kūṭāgārāṇi purāṇa-caityāni abhinava-caityāni pūjayāmi /",
  "SA20bsa034_u:3900": "itīyaṃ tāvad bodhisattvasya sādhāraṇā sammukhā /",
  "SA20bsa034_u:3901": "vimukhā ca tathāgata-pūjā tathāgata-caitya-pūjā ca veditavyā /",
  "SA20bsa034_u:3902": "yatpunarbodhisattvaḥ asammukhībhūte tathāgate tathāgata-caitye vā tathāgatacittamabhisaṃskṛtya [Dutt_160] pūjāṃ prayojayati sarvabuddhānuddiśya sarvatathāgatacaityāni coddiśya /",
  "SA20bsa034_u:3903": "sāsya kevalā vimukhaiva pūjā veditavyā /",
  "SA20bsa034_u:3904_0": "yadapi bodhisattvaḥ parinirvṛte tathāgate tathāgatamuddiśya tathāgatasya śarīraṃ",
  "SA20bsa034_u:3904_1": "stūpaṃ vā kārayati gahaṃ vā kūṭaṃ vā ekaṃ vā dvau vā sambahulāni vā yāvat koṭi-śatasahasrāṇi",
  "SA20bsa034_u:3904_2": "yathāśakti-yathābalam /",
  "SA20bsa034_u:3905": "iyamapi bodhisattvasya tathāgateṣu vimukhā vipulā pūjā apramāṇa-puṇya-phalā 'nekabrāhmapuṇyaparigṛhītā /",
  "SA20bsa034_u:3906": "yathā bodhisattvaḥ anekaireva kalpai[rmahākalpai]ravinipātagāmī bhavati /",
  "SA20bsa034_u:3907": "na cānuttarāyāḥ samyaksaṃbodheḥ sambhāraṃ na paripūrayati tannidānam /",
  "SA20bsa034_u:3908": "tatra yeyaṃ bodhisattvasya kevalaiva tathāgate tathāgatacaitye vā pūjā iyameva tāvadvipulapuṇyaphalā draṣṭavyā tato vipulatarapuṇyaphalā kevalaiva vimukhā draṣṭavyā /",
  "SA20bsa034_u:3909": "tato vipulatamapuṇyaphalā sādhāraṇasamsukhavimukhā pūjā draṣṭavyā /",
  "SA20bsa034_u:3910_0": "tatra yad bodhisattvastathāgate vā tathāgatacaitye vā pūjāṃ kartukāmaḥ svayameva",
  "SA20bsa034_u:3910_1": "svahastaṃ karoti na dāsīdāsakarmaṃkara-[pauruṣeya-]mitrāmātyajñātisālohitaiḥ kārayatyālasyakausīdyaṃ",
  "SA20bsa034_u:3910_2": "pramādasthānaṃ vā niśritya /",
  "SA20bsa034_u:3911": "iyaṃ bodhisattvasya svayaṃkṛtā pūjā veditavyā /",
  "SA20bsa034_u:3912_0": "tatra yadbodhisattvastathāgate vā tathāgatacaitye vā pūjāṃ kartukāmo na kevalaṃ svayeva",
  "SA20bsa034_u:3912_1": "karotyapi tu mātāpitṛbhyāṃ kārayati putradāreṇa dāsīdāsakarmakarapauruṣeyairmitrāmātyajñātisālohitaiḥ",
  "SA20bsa034_u:3912_2": "paraiśca rājabhiḥ rājamahāmātrairbrāhmaṇaigṛhapatibhirnaigamairjānapadairdhanibhiḥ",
  "SA20bsa034_u:3912_3": "śreṣṭhabhiḥ sārthavāhairantataḥ strīpuruṣadārakadārikābhiḥ kṛpaṇaiduḥkhitaira ā-caṇḍālairapi kārayati /",
  "SA20bsa034_u:3913": "tathā 'cāryopādhyāyaiḥ sārdhavihāryantevāsibhiḥ sabrahmacāribhiśca pravrajitairapyanyatīrthyaistathāgate [vā tathāgata-]caitye vā pūjāṃ kārayati /",
  "SA20bsa034_u:3914": "iyaṃ bodhisattvasya sādhāraṇā pūjā svaparakṛtā veditavyā /",
  "SA20bsa034_u:3915_0": "yatpunarbodhisattvaḥ parītte pūjākaraṇīye deyavastuni saṃvidyamāne karuṇāsahagatena",
  "SA20bsa034_u:3915_1": "cetasā saṃcintya pareṣāmeva tadvastvanuprayacchatyete duḥkhitāḥ sattvā alpapuṇyāścāśaktāśca",
  "SA20bsa034_u:3915_2": "tathāgate vā tathāgatacaitye vā kārāṃ kṛtvā sukhitā bhavantviti /",
  "SA20bsa034_u:3916": "pare ca tena vastunā tathāgate vā tathāgatacaitye vā pūjāṃ kurvanti na bodhisattvaḥ iyaṃ bodhisattvasya kevalā parakāritā pūjā veditavyā /",
  "SA20bsa034_u:3917": "[Dutt_161]",
  "SA20bsa034_u:3918": "tatra yā kevalā svayaṃkṛtā sā mahāpuṇyaphalā /",
  "SA20bsa034_u:3919": "yā kevalā parakāritā sā mahattarapuṇyaphalā /",
  "SA20bsa034_u:3920": "yā punaḥ sādhāraṇā yā mahattamapuṇyaphalā niruttarā veditavyā /",
  "SA20bsa034_u:3921_0": "tatra yadbodhisattvaḥ tathāgate vā tathāgatacaitye vā cīvarapiṇḍapātaśayanāsanaglānapratyayabhaiṣajyapariṣkārairabhivādanavandanapratyutthānāñjalikarmabhiśca",
  "SA20bsa034_u:3921_1": "dhūpagandhaiścūrṇagandhairanulepanagandhairvicitraiśca mālyairvicitrairvādyai rvicitraiśchatradhvajapatākāpradīpadānairvicitraiḥ",
  "SA20bsa034_u:3921_2": "stotrābhivyāhāraiḥ pañcamaṇḍalapraṇāmaiḥ pradakṣiṇāvartaiḥ pūjāṃ karoti /",
  "SA20bsa034_u:3922_0": "tathā 'kṣayaṇikāpradānaiḥ maṇimuktāvaidūryaśaṃkhaśilāpravāḍāśmagarbhamusāragalvajātarūparajatalohitikā-dakṣiṇāvartaprabhṛtibhiḥ",
  "SA20bsa034_u:3922_1": "ratnapradānairmaṇikuṇḍalakeyūrādyalaṅkārapradānairantataśca ghaṇṭāpradānakārṣāpaṇa-kṣepasūtrapariveṣṭanaiḥ pūjayati /",
  "SA20bsa034_u:3923": "iyaṃ bodhisattvasya tathāgate vā tathāgatacaitye vā lābhasatkārapūjā veditavyā /",
  "SA20bsa034_u:3924_0": "tatra yadbodhisattvo dīrghakālikīñca tathāgate vā tathāgatacaitye vā etāmeva lābhasatkārapūjāṃ",
  "SA20bsa034_u:3924_1": "karoti prabhūtavastukāñca praṇītavastukāñca sammukhavimukhāñca svayaṃkṛtaparakṛtāñca",
  "SA20bsa034_u:3924_2": "ghanarasena ca prasādena sammukhībhūtena tīvrayā cādhimuktyā pūjāṃ karoti /",
  "SA20bsa034_u:3925": "tacca kuśalamūlamanuttarāyai samyaksaṃbodhaye pariṇāmayati /",
  "SA20bsa034_u:3926": "iyaṃ bodhisattvasya saptākārā udārapūjetyucyate /",
  "SA20bsa034_u:3927": "tatra yadbodhisattvaḥ svahastaṃ tathāgate vā tathāgatacaitye vā kārāṃ karoti na parairavajñayā kārayati pramādakausīdyādvā /",
  "SA20bsa034_u:3928": "satkṛtya karoti /",
  "SA20bsa034_u:3929": "nāpaviddhamavikṣiptacittaḥ karotyasaṃkliṣṭacittaḥ /",
  "SA20bsa034_u:3930": "na buddhābhiprasannānāṃ rājādīnāmudārasattvānāṃ lābhasatkārahetoḥ kuhanārthaṃ pratirūpeṇa ca vastunā pūjayati /",
  "SA20bsa034_u:3931": "na haritāla-lepana-dhṛtasnāna-gugguludhūpārkapuṣpādibhiranyaiścākalpikairupakaraṇaiḥ /",
  "SA20bsa034_u:3932": "iyaṃ bodhisattvasya ṣaḍākārā 'saṃkliṣṭā pūjā veditavyā /",
  "SA20bsa034_u:3933": "tāṃ punaretāmudārāmasaṃkliṣṭāṃ lābhasatkārapūjāṃ bodhisattvastathāgate vā tathāgatacaitye vā svabāhubalopārjitairbhogaiḥ karoti parato vā paryeṣitaiḥ /",
  "SA20bsa034_u:3934": "ṣariṣkāravaśitā-pratilabdhairvā /",
  "SA20bsa034_u:3935_0": "tatra pariṣkāravaśitāprāpto bodhisattvaḥ dvau vā [Dutt_162] trīnvā saṃbahulān vā",
  "SA20bsa034_u:3935_1": "samucchrayān yāvat samucchryakoṭīniyutaśatasahastrāṇyanekānyabhinirmāya sarvaistaiḥ",
  "SA20bsa034_u:3935_2": "samucchrayaistathāgateṣu praṇāmaṃ karoti /",
  "SA20bsa034_u:3936_0": "teṣāñca samucchrayāṇāmekaikasya hastaśataṃ hastasahasraṃ vā tato vā pareṇa nirmāya",
  "SA20bsa034_u:3936_1": "sarvaistairdivyasamatikrāntaiḥ kusumaiḥ paramasugandhibhiḥ paramamanoramaiḥ tāṃstathāgatānabhyavakirati /",
  "SA20bsa034_u:3937": "sarve ca te samucchrayā atyudārāṇi tathāgatabhūtaguṇopasaṃhitāni stotrāṇi bhāṣante /",
  "SA20bsa034_u:3938": "sarvaireva ca taiḥ samucchrayairvicitrāṇyamātrāṇi [agrāṇi] praṇītāni keyūramaṇikuṇḍalāni chatradhvajapatākāśca tathāgateṣūtsṛjayattyāropayati /",
  "SA20bsa034_u:3939": "iyamevaṃbhāgīyā pariṣkāravaśitā-prāptasya bodhisattvasya svacittapratibaddhā pūjā /",
  "SA20bsa034_u:3940": "na cāsya punarbuddhotpādaḥ pratyāśaṃsitavyaḥ prārthayitavyo vā bhavati /",
  "SA20bsa034_u:3941": "tatkasya hetoḥ /",
  "SA20bsa034_u:3942": "tathāhi tasyāvaivartikabhūmipraviṣṭatvāt sarvabuddhakṣetreṣvavyāhatā gatirbha vati /",
  "SA20bsa034_u:3943": "no cāpi bodhisattvasya svabāhubalopārjitā bhogā bhavantināpi ca parataḥ paryeṣitalabdhā vā /",
  "SA20bsa034_u:3944": "nāpi ca bodhisattvaḥ pariṣkāravaśitāprāpto bhavati /",
  "SA20bsa034_u:3945_0": "api tu yā kācit tathāgatapūjā jambūdvīpe [vā] cāturdvīpe vā sāhasre [vā dvisāhasre",
  "SA20bsa034_u:3945_1": "vā trisāhasra-]mahāsāhasre vā yāvaddaśasu dikṣvanantāparyanteṣu lokadhātuṣu mṛdumadhyādhimātrā pravartate /",
  "SA20bsa034_u:3946": "tāṃ sarvāṃ śrāddho bodhisattvaḥ prasādasahagatenodārādhimuktisahagatena cetasā spharitvābhyanumodate /",
  "SA20bsa034_u:3947": "iyamapi bodhisattvasyālpakṛcchreṇa mahatī apramāṇā tathāgatapūjā bodhāya mahāsaṃbhāraparigṛhītā yasyāṃ bodhisattvena satata-samitaṃ kalyāṇacittena hṛṣṭacittena yogaḥ karaṇīyaḥ /",
  "SA20bsa034_u:3948": "tatra yadbodhisattvaḥ stokastokaṃ muhūrtamuhūrtamantato godohamātramapi sarvasattva prāṇibhūteṣu maitracittaṃ bhāvayati /",
  "SA20bsa034_u:3949": "karuṇāsahagataṃ muditāsahagatamupekṣāsahagataṃ cittaṃ bhāvayati /",
  "SA20bsa034_u:3950": "tathā sarvasaṃskāreṣvanityasaṃjñāmanitye duḥkhasaṃjñāṃ duḥkhe 'nātmasaṃjñāṃ nirvāṇe cānuśaṃsasaṃjñāṃ bhāvayati /",
  "SA20bsa034_u:3951": "tathā tathāgatānusmṛtiṃ dharmasaṃghapāramitānusmṛtiṃ bhāvayati /",
  "SA20bsa034_u:3952": "tathā stokastokaṃ muhūrtamuhūrtaṃ sarvadharmāṇāṃ prādeśikena mṛdukṣāntikenāpi jñānena nirabhilāpyadharmasvabhāvatathatādhimukto nirvikalpena nirnimittena cetasā viharati /",
  "SA20bsa034_u:3953": "prāgeva tata uttari tato bhūyaḥ /",
  "SA20bsa034_u:3954": "tathā bodhisattvaśīlasaṃvaraparipālanā /",
  "SA20bsa034_u:3955": "śamathavipaśyanāyāṃ bodhipākṣikeṣu ca dharmeṣu yogakriyā /",
  "SA20bsa034_u:3956": "tathā pāramitāsu saṃgrahavastuṣu ca samyagyogakriyā /",
  "SA20bsa034_u:3957": "itīyaṃ bodhisattvasya pratipattisahagatā tathāgata pūjā 'gryāvarā [Dutt_163] praṇītā niruttarā /",
  "SA20bsa034_u:3958": "yasyāḥ pūjāyāḥ pūrvikā lābhasatkārapūjā sarvākārāpi śatatamīmapi kalāṃ nopaiti sahasratamīmapi kalāṃ nopaiti vistareṇa yāvadupaniṣadamapi nopaiti /",
  "SA20bsa034_u:3959": "itīyaṃ daśabhirākāraiḥ sarvākārā tathāgatapūjā veditavyā /",
  "SA20bsa034_u:3960": "yathā tathāgatapūjā evaṃ dharmapūjā saṃghapūjā yathāyogaṃ veditavyā /",
  "SA20bsa034_u:3961": "tatra triṣu ratneṣvetāṃ daśākārāṃ pūjāṃ kurvanbodhisattvastathāgatālambanaiḥ ṣaḍmiradhyāśayaiḥ karoti /",
  "SA20bsa034_u:3962_0": "guṇakṣetraniruttarādhyāśayatayā upakāriniruttarādhyāśayatayā 'padadvipadādisarvasattvāgryādhyāśayatayā",
  "SA20bsa034_u:3962_1": "udumbarapuṣpavat sudurlaṃbhā 'dhyāśayatayā ekākinastrisāhasrama sāhasre loka utpādātkevalādhyāśayatayā",
  "SA20bsa034_u:3962_2": "laukikalokottarasampatsarvārthaṃpratisaraṇādhyāśayatayā /",
  "SA20bsa034_u:3963": "tasyaibhiḥ ṣaḍbhiradhyāśayaiḥ tathāgate tasya vā dharme tasya vā saṃghe pūjā prakalpitā parīttāpyaprameyaphalā bhavanti prāgeva prabhūtā /",
  "SA20bsa034_u:3964": "tatra katibhirākāraiḥ samanvāgataṃ bodhisattvasya kalyāṇamitraṃ veditavyam /",
  "SA20bsa034_u:3965": "katibhiścākāraiḥ kalyāṇamitratā 'bandhyā bhavati /",
  "SA20bsa034_u:3966": "katibhikārāraiḥ samanvāgataṃ kalyāṇamitraṃ prasādapadasthānagataṃ bhavati /",
  "SA20bsa034_u:3967": "kati kalyāṇamitrabhūtasya [bodhisattvasya] vineyeṣu kalyāṇamitra-karaṇīyāni bhavanti /",
  "SA20bsa034_u:3968": "katividhā ca kalyāṇamitrasaṃsevā bodhisattvasya /",
  "SA20bsa034_u:3969": "katyākārayā ca saṃjñayā kalyāṇamitrasyāntikādbodhisattvena dharmaḥ śrotavyaḥ /",
  "SA20bsa034_u:3970": "katiṣu ca sthāneṣu kalyāṇamitrasyāntikād bodhisattvena dharmaṃ śruṇvatā tasmindharmabhāṇake pudgale 'manasikāraḥ karaṇīyaḥ /",
  "SA20bsa034_u:3971": "tatrāṣṭābhiraṅgaiḥ samanvāgataṃ bodhisattvasya kalyāṇamitraṃ sarvākāraparipūrṇaṃ veditavyam /",
  "SA20bsa034_u:3972": "vṛttastho bhavati bodhisattvasaṃvaraśīleṣu vyavasthito 'khaṇḍacchidrakārī /",
  "SA20bsa034_u:3973": "bahuśruto bhavati nāvyutpannabuddhiḥ /",
  "SA20bsa034_u:3974": "adhigamayuktaśca bhavati lābhī bhāvanāmayasyānyatamānyatamasya kuśalasya lāmī śamathavipaśyanāyāḥ /",
  "SA20bsa034_u:3975": "anukampakaśca bhavati kāruṇikaḥ so 'dhyupekṣya svaṃ dṛṣṭadharmaṃsukhavihāraṃ pareṣāmarthāya parayujyate /",
  "SA20bsa034_u:3976": "viśārado bhavati na pareṣāmasya dharmaṃ deśayataḥ smṛtiḥ pratibhānaṃ - va śāradyabhayāt pramuṣyate /",
  "SA20bsa034_u:3977": "kṣamaśca bhavati parato 'vamānanāvahasanāvaspandana durukta-durāga-tādīnāmaniṣṭānāṃ vacanspathānāṃ vividhānañca sattvavipratipattīnām /",
  "SA20bsa034_u:3978": "aparikhinnamānasaśca [Dutt_164] bhavati balavān pratisaṃkhyānabahulaḥ akilāsī catasṛṇāṃ pariṣadāṃ dharmadeśanāyai /",
  "SA20bsa034_u:3979": "kalyāṇavākyaśca bhavati vākkaraṇenopeto dharmatāpraṇaṣṭaspaṣṭavāk /",
  "SA20bsa034_u:3980": "tatra pañcabhirākāraireva sarvākāraguṇayuktasya bodhisattvasya kalyāṇamitrasyābandhyaṃ kalyāṇamitrakaraṇīyaṃ bhavati /",
  "SA20bsa034_u:3981": "sa hi pareṣāmādita eva hitasukhaiṣī bhavati /",
  "SA20bsa034_u:3982": "tacca hitasukhaṃ yathābhūtaṃ prajānāti /",
  "SA20bsa034_u:3983": "na tatra viparyastabuddhirbhavati /",
  "SA20bsa034_u:3984": "yena copāyena yadrupayā dharmadeśanayā yaḥ sattvaḥ śakyarūpo bhavati vinetuṃ tatra śakto bhavati pratibalaḥ /",
  "SA20bsa034_u:3985": "aparikhinnamānasaśca bhavati /",
  "SA20bsa034_u:3986": "samakāraṇyaśca bhavati /",
  "SA20bsa034_u:3987": "sarvasattveṣu hīnamadhyaviśiṣṭeṣu na pakṣapatitaḥ /",
  "SA20bsa034_u:3988": "tatra pañcabhirākāraistatkalyāṇamitraṃ prasādapadasthitaṃ bhavati yenainaṃ pare 'tyarthamabhiprasīdantyanuśraveṇāpi śrutvā prāgeva sammukhaṃ nirīkṣya /",
  "SA20bsa034_u:3989": "īryāpathasaṃpanno bhavati praśānteryāpathaḥ sarvāṅgapratyaṅgainirvikāraḥ /",
  "SA20bsa034_u:3990": "sthito bhavatyanuddhataacapalakāyavāṅmanaḥkarmāntapracāraḥ /",
  "SA20bsa034_u:3991": "niṣkuhakaśca bhavati na pareṣāṃ kuhanārthamīryāpathaṃ sthairyaṃ vā pratisaṃkhyāya kalpayati /",
  "SA20bsa034_u:3992": "anīrṣukaśca bhavati na pareṣāṃ dharmyaṃ kathāṃ lābhasatkāraṃ vā ārabhyāmarṣamutpādayati /",
  "SA20bsa034_u:3993": "api tu svayamadhyeṣyamāṇo 'pi dharmakathane paraiḥ labhamāno 'pi vipulaṃ lābhasatkāraṃ paramapadiśati aśaṭhena cetasā prasannena /",
  "SA20bsa034_u:3994": "pareṣāṃ tacca dhārmakathikatvaṃ tañca lābhasatkāramārabhyānujanāti /",
  "SA20bsa034_u:3995": "yathā svena lābhasatkāreṇa tuṣṭo bhavati tathā bhṛśataraṃ paralābhena parasatkāreṇa tuṣṭo bhavati /",
  "SA20bsa034_u:3996": "[sumanāḥ] saṃlikhitaśca bhavatyalpabhāṇḍo 'lpapariṣkāraḥ utpannotpannaparityaktasarvopakaraṇaḥ /",
  "SA20bsa034_u:3997": "tatra pañcabhirākārairayaṃ kalyāṇamitrabhūto bodhisattvaḥ pareṣāṃ vineyānāṃ kalyāṇamitrakāryaṃ karoti /",
  "SA20bsa034_u:3998": "codako bhavati /",
  "SA20bsa034_u:3999": "smārako bhavati /",
  "SA20bsa034_u:4000": "avavādako bhavati /",
  "SA20bsa034_u:4001": "anuśāsako bhavati /",
  "SA20bsa034_u:4002": "dharmadeśako bhavati /",
  "SA20bsa034_u:4003": "eṣāñca padānāṃ vistareṇa vibhāgo veditavyaḥ /",
  "SA20bsa034_u:4004": "tadyathā śrāvakabhūmāvavavādānuśāsanañca bhūyastata uttari veditavyaṃ tadyathā balagotrapaṭale /",
  "SA20bsa034_u:4005": "tatra caturbhirākārairbodhisattvasya kalyāṇamitrasevā paripūrṇā veditavyā /",
  "SA20bsa034_u:4006": "kālena kālaṃ glānopasthānasvasthopasthāna kriyayā premagauravaprasādopasaṃhṛtayā /",
  "SA20bsa034_u:4007": "[Dutt_165] kālena kālamabhivādanavandanapratyutthānāñjalisāmicīkarmapūjākriyayā dharmacīvarapiṇḍapātaśayanāsanaglānapratyayabhaiṣajyapariṣkāradānapūjayā ca /",
  "SA20bsa034_u:4008": "niśritasya ca dhārmikeṣvarthasaṃyoga-viyogeṣu vaśavartanatayā avikampanatayā yathābhūtatvāviṣkaraṇatayā /",
  "SA20bsa034_u:4009": "kālena ca cājñāmiprāyasyopasaṃkramaṇaparyupāsanaparipṛcchanaśravaṇatayā /",
  "SA20bsa034_u:4010": "tatra kalyāṇamitrasyāntikāddharmaṃ śrotukāmena bodhisattvena pañcākārayā saṃjñayā dharmaḥ śrotavyaḥ /",
  "SA20bsa034_u:4011": "ratnasaṃjñayā durlabhārthena /",
  "SA20bsa034_u:4012": "cakṣuḥsaṃjñayodārasahajaprajñāpratilābhāya hetubhāvārthena /",
  "SA20bsa034_u:4013": "ālokasaṃjñayā pratilabdhasahajajñānacakṣuṣā sarvākāra-yathābhūta-jñeyasaṃprakāśanārthena /",
  "SA20bsa034_u:4014": "mahāphalānuśaṃsasaṃjñayā nirvāṇasaṃbodhiniruttarapadaprāptihetubhāvārthena /",
  "SA20bsa034_u:4015": "anavadyaratisaṃjñayā dṛṣṭe dharme 'prāpta nirvāṇasaṃbodhidharmayathābhūtapravicayaśamathavipaśyanā 'navadyamahāratihetubhāvārthe /",
  "SA20bsa034_u:4016": "tatra bodhisattvena kalyāṇamitrasyāntikāddharmaṃ śruṇvatā tasmindharmabhāṇake pudgale pañcasthāneṣvamanasikāraṃ kṛtvā 'vahitaśrotreṇa prasannamānasena dharmaḥ śrotavyaḥ /",
  "SA20bsa034_u:4017": "śīlabhraṃśe 'manasikāraḥ karaṇīyaḥ /",
  "SA20bsa034_u:4018": "naivaṃ cittamabhisaṃskartavyaṃ duḥśīlo 'yamasaṃvarasthaḥ nāhamataḥ śroṣyāmi /",
  "SA20bsa034_u:4019": "kulabhraṃśe 'pyamanasikāraḥ karaṇīyaḥ /",
  "SA20bsa034_u:4020": "naivaṃ cittamabhisaṃskartabyaṃ nīlakulo 'yaṃ nāhamataḥ śroṣyāmi /",
  "SA20bsa034_u:4021": "rūpabhraṃśe 'pyamanasikāraḥ karaṇīyaḥ /",
  "SA20bsa034_u:4022": "naivaṃ cittamabhisaṃskartavyaṃ virupo 'yaṃ nāhamataḥ śroṣyāmi /",
  "SA20bsa034_u:4023": "vyañjanabhraṃśe 'pyamanasikāraḥ karaṇīyaḥ /",
  "SA20bsa034_u:4024": "naivaṃ cittamabhisaṃskartavyam anabhisaṃskṛtavākyo 'yaṃ nāhamataḥ śroṣyāmi /",
  "SA20bsa034_u:4025": "nānyatrārthapratisaraṇena bhavitavyaṃ na vyañjanapratisaraṇena /",
  "SA20bsa034_u:4026": "mādhuryabhraṃśe 'pyamanasikāraḥ karaṇīyaḥ /",
  "SA20bsa034_u:4027": "naivaṃ cittamabhisaṃskartavyaṃ paruṣavākyoyaṃ krodhano na ca madhuraṃ dharmaṃ bhāṣate nāhamataḥ śroṣyāmīti /",
  "SA20bsa034_u:4028": "ityevaṃ pañcasu sthāneṣvamanasikāraṃ kṛtvā bodhisattvena sādareṇa saddharmaparigrahaḥ kāryo na jātu dharmaḥ pudgaladoṣeṇa duṣṭo bhavati /",
  "SA20bsa034_u:4029": "tatra yo 'sau mandaprajño bodhisattvaḥ pudgaladoṣeṣūpahatacitto dharmaṃ necchati śrotuṃ sa ātmana evāhitāya prajñāparihāṇāya pratipanno veditavyaḥ /",
  "SA20bsa034_u:4030": "[Dutt_166]",
  "SA20bsa034_u:4031": "kathañca bodhisattvaścatvāryapramāṇāni bhāvayati /",
  "SA20bsa034_u:4032": "maitrīṃ karuṇāṃ muditāmupekṣām /",
  "SA20bsa034_u:4033": "iha bodhisattvaḥ samāsatastrividhāni catvāryapramāṇāni bhāvayati /",
  "SA20bsa034_u:4034": "sattvālambanāni dharmālambanānyanālambanāni ca /",
  "SA20bsa034_u:4035_0": "yadbodhisattvastriṣu rāśiṣu sarvasattvānavasthāpya sukhitān duḥkhitān aduḥkhitāsukhitān",
  "SA20bsa034_u:4035_1": "sattvān sukhakāmānadhikṛtya sukhopasaṃhārādhyāśayagatena maitreṇa cetasā daśadiśaḥ",
  "SA20bsa034_u:4035_2": "spharitvā sattvādhimokṣeṇa viharati /",
  "SA20bsa034_u:4036": "iyamasya sattvālambanā maitrī veditavyā /",
  "SA20bsa034_u:4037": "yatpunaḥ dharmamātrasaṃjñī dharmamātre sattvopacāramāśayataḥ saṃpaśyaṃstāmeva maitrīṃ bhāvayati /",
  "SA20bsa034_u:4038": "iyamasya dharmālambanā maitrī veditavyā /",
  "SA20bsa034_u:4039": "yatpunardharmānapyavikalpayaṃstāmeva maitrīṃ bhāvayati /",
  "SA20bsa034_u:4040": "iyamasyānālambanā maitrī veditavyā /",
  "SA20bsa034_u:4041": "yathā sattvālambanā dharmālambanā 'nālambanā maitrī evaṃ karuṇā muditopekṣā api veditavyā /",
  "SA20bsa034_u:4042": "tatra bodhisattvo duḥkhitān sattvānārabhya duḥkhāpanayanādhyāśayo daśasu dikṣu karuṇāsahagataṃ cittaṃ bhāvayati /",
  "SA20bsa034_u:4043": "sāsya karuṇā /",
  "SA20bsa034_u:4044": "sukhitānvā punaḥ sattvānārabhya sukhānumodanādhyāśayo dasaśu dikṣu muditāsahagataṃ cittaṃ bhāvayati /",
  "SA20bsa034_u:4045": "sāsya muditā /",
  "SA20bsa034_u:4046": "sa teṣāmeva trividhānāṃ sattvānāmaduḥkhāsukhitānā duḥkhitānāṃ sukhitānāñca yathākramaṃ mohadveṣarāgakleśavivekādhyāśayo daśasu dikṣūpekṣāsahagataṃ cittaṃ bhāvayati /",
  "SA20bsa034_u:4047": "iyamasyopekṣā /",
  "SA20bsa034_u:4048": "tatra yāni bodhisattvasya maitryādīnyapramāṇāni sattvālambanāni tānyanyatīrthya sādhāraṇāni veditavyāni /",
  "SA20bsa034_u:4049": "yāni punardharmālambanāni tāni śrāvakapratyekabuddhasādhāraṇāni na tvanyatīrthyasādhāraṇāni veditavyāni /",
  "SA20bsa034_u:4050": "yāni tu bodhisattvasyānālambanānyapramāṇāni tāni sarvatīrthya-śrāvakapratyekabuddhāsādhāraṇāni veditavyāni /",
  "SA20bsa034_u:4051": "tatra bodhisattvasya trīṇyapramāṇāni sukhādhyāśayasaṃgṛhītāni veditavyāni /",
  "SA20bsa034_u:4052": "maitrī karuṇā muditā ca /",
  "SA20bsa034_u:4053": "ekama pramāṇaṃ hitādhyāśayasaṃgṛhītaṃ veditavyaṃ yaduta upekṣā /",
  "SA20bsa034_u:4054": "sarvāṇi caitānyapramāṇāni bodhisattvasyānukampetyucyate /",
  "SA20bsa034_u:4055": "tasmāttaiḥ samanvāgatā bodhisattvā anukampakā ityucyante /",
  "SA20bsa034_u:4056": "[Dutt_167]",
  "SA20bsa034_u:4057": "tatra daśottaraśatākāraṃ duḥkhaṃ sattvadhātau saṃpaśyanto bodhisattvāḥ sattveṣu karuṇāṃ bhāvayanti /",
  "SA20bsa034_u:4058": "daśottaraśatākāraṃ duḥkhaṃ katamat /",
  "SA20bsa034_u:4059": "ekavidhaṃ duḥkham /",
  "SA20bsa034_u:4060": "aviśeṣeṇa pravṛttiduḥkhamārabhya sarvasattvāḥ pravṛttipatitā duḥkhitāḥ /",
  "SA20bsa034_u:4061": "dvividhaṃ duḥkham /",
  "SA20bsa034_u:4062": "chandamūlakaṃ yeṣāṃ [priyāṇāṃ] vastūnāṃ pariṇāmādanyathībhāvād duḥkhamutpadyate /",
  "SA20bsa034_u:4063": "sammohavipākañca duḥkhaṃ yaistīvraiḥ śārīrairveditaiḥ spṛṣṭastasminnātmabhāve ahamiti vā mameti vā sammūḍho 'tyarthaṃ śocati /",
  "SA20bsa034_u:4064": "yena dviśalyāṃ vedanāṃ vedayate kāyikīñcaitasikīñca /",
  "SA20bsa034_u:4065": "trividhaṃ duḥkhaṃ duḥkhaduḥkhatayā saṃskāraduḥkhatayā vipariṇāmaduḥkhatayā ca /",
  "SA20bsa034_u:4066": "caturvidhaṃ duḥkham /",
  "SA20bsa034_u:4067": "virahaduḥkhaṃ priyāṇāṃ visaṃyogādyadutpadyate /",
  "SA20bsa034_u:4068": "samucchedaduḥkhaṃ nikāyasabhāganikṣepānmaraṇādyadutpadyate /",
  "SA20bsa034_u:4069": "santatiduḥkhaṃ muttaratramṛtasya janmapāraṃparyeṇa yadutpadyate /",
  "SA20bsa034_u:4070": "atyantaduḥkhamaparinirvāṇadharmakāṇāṃ sattvānāṃ ye pañcopādānaskandhāḥ /",
  "SA20bsa034_u:4071": "pañcavidhaṃ duḥkham /",
  "SA20bsa034_u:4072": "kāmacchandaparyavasthāna pratyayaṃ vyāpādastyāna-middhauddhatya-kaukṛtya-vicikitsā-paryavasthānapratyayañca yaddūḥkham /",
  "SA20bsa034_u:4073": "ṣaḍvidhaṃ duḥkham /",
  "SA20bsa034_u:4074": "hetuduḥkhamāpayaheturniṣevaṇāt phaladuḥkhamapāyopapattitaḥ /",
  "SA20bsa034_u:4075": "bhogān punarārabhya paryeṣṭiduḥkhamārakṣāduḥkhamatṛptiduḥkhaṃ vipraṇāśaduḥkhañca /",
  "SA20bsa034_u:4076": "tadetadabhisamasya ṣaḍvidhaṃ duḥkhaṃ bhavati /",
  "SA20bsa034_u:4077": "saptavidhaṃ duḥkham /",
  "SA20bsa034_u:4078": "jātirduḥkhaṃ jarāvyādhirmaraṇamapriyasaṃyogaḥ priyavinābhāvaḥ yadapīcchanparyeṣamāṇo na labhate tadapi duḥkham /",
  "SA20bsa034_u:4079": "aṣṭavidhaṃ duḥkham /",
  "SA20bsa034_u:4080": "śītaduḥkhabhuṣṇaduḥkhaṃ jighatsāduḥkhaṃ pipasāduḥkhamasvātantryaduḥkham /",
  "SA20bsa034_u:4081": "ātmopakramaduḥkhaṃ tadyathā nigranthaprabhṛtīnām /",
  "SA20bsa034_u:4082": "paropakramaduḥkhaṃ tadyathā paṇiloṣṭasaṃsparśādibhiḥ parato daṃśamaśakādisaṃsparśaiśca /",
  "SA20bsa034_u:4083": "īryāṃpathaikajātīyavihāraduḥkhañca /",
  "SA20bsa034_u:4084": "navavidhaṃ duḥkham /",
  "SA20bsa034_u:4085_0": "ātmavipattiduḥkhaṃ paravipattiduḥkhaṃ [jñātivipattiduḥkhaṃ bhogavipattiduḥkham] ārogyavipattiduḥkhaṃ",
  "SA20bsa034_u:4085_1": "śīlavipattiduḥkhaṃ dṛṣṭi-[vipattiduḥkhaṃ] dṛṣṭadhārmikaduḥkhaṃ sāmparāyikañca duḥkham /",
  "SA20bsa034_u:4086": "daśavidhaṃ duḥkham /",
  "SA20bsa034_u:4087_0": "bhojanakāyapariṣkāravaikalyaduḥkhaṃ pānayānavastrālaṅkārabhāṇḍopaṣkarapariṣkāravaikalyaduḥkhaṃ",
  "SA20bsa034_u:4087_1": "gandhamālyavilepanapariṣkāravaikalyaduḥkhaṃ nṛtyagītavāditrapariṣkāravaikalyaduḥkham",
  "SA20bsa034_u:4087_2": "ālokapariṣkāravaikalyaduḥkhaṃ strīpuruṣaparicaryākāyapariṣkāravaikalyaduḥkhañca daśamam",
  "SA20bsa034_u:4087_3": "punaranyaṃ navavidhaṃ duḥkhaṃ veditavyam /",
  "SA20bsa034_u:4088": "sarvaduḥkhaṃ mahāduḥkhaṃ sarvatomukhaṃ duḥkhaṃ vipratipattiduḥkhaṃ pravṛttiduḥkhamakāmakāraduḥkhaṃ vighātaduḥkhamānuṣaṅgikaṃ duḥkhaṃ sarvākārañca [Dutt_168] duḥkham /",
  "SA20bsa034_u:4089": "tatra sarvaduḥkhaṃ yat pūrvahetusamutpannaṃ vartamānapratyayasamutpannañca /",
  "SA20bsa034_u:4090": "tatra mahāduḥkhaṃ yaddīrghaṃkālikaṃ pragāḍhaṃ citraṃ nirantarañca /",
  "SA20bsa034_u:4091": "tatra sarvatomukhaṃ duḥkhaṃ yannārakaṃ tairyagyonikaṃ pretalaukikaṃ sugatiparyāpannañca /",
  "SA20bsa034_u:4092": "tatra vipratipattiduḥkhaṃ yad dṛṣṭe vā dharme paravyatikramāt parāpakārakaraṇāllabhate samutthāpayati /",
  "SA20bsa034_u:4093": "viṣamabhojanaparibhogāddhātuvaiṣamyajaṃ duḥkhaṃ samutthāpayati /",
  "SA20bsa034_u:4094": "anayena vātmadṛṣṭadharmaduḥkhopakramāt svayaṃ kṛtaṃ duḥkhaṃ samutthāpayati /",
  "SA20bsa034_u:4095": "ayoniśomanaskāra-tadbahulavihāritayā vā kleśopakleśaparyavasthānaduḥkhaṃ pratyanubhavati /",
  "SA20bsa034_u:4096": "kāyavāṅmanoduścaritabāhalyādbā āyatyāmāpāyikaṃ duḥkhaṃ pratyanubhavati /",
  "SA20bsa034_u:4097": "tatra pravṛttiduḥkhaṃ yat ṣaḍākārādaniyamādutpadyate saṃsāre saṃsarataḥ /",
  "SA20bsa034_u:4098": "ātmabhāvāniyamādrājā bhūtvā āḍhyaḥ kṛpaṇo bhavati /",
  "SA20bsa034_u:4099": "mātāpitraniyamāt putradārāniyamāddāsīdāsakarmakarapauruṣeyāniyamāt",
  "SA20bsa034_u:4100": "mitrāmātyajñātisālohitāniyamāt mātāpitarau bhūtvā yāvadvistareṇa mitrāmātyajñātisālohito bhūtvā 'pareṇa samayena saṃsarato vadhako bhavati pratyarthikaḥ pratyamitraḥ /",
  "SA20bsa034_u:4101": "bhogāniyamācca saṃsāre saṃsaran mahābhogo bhūtvā punarapareṇa samayena paramadaridro bhavati /",
  "SA20bsa034_u:4102": "tatrākāmakāraduḥkha yaddīrghāyuṣkāmasya akāmamalpāyuṣkatayotpadyate /",
  "SA20bsa034_u:4103": "ābhirupyakāmasya cākāmaṃ vairupyataḥ /",
  "SA20bsa034_u:4104": "uccakulopapattikāmasya cākāmaṃ nīcakulopapattitaḥ /",
  "SA20bsa034_u:4105": "aiśvaryakāmasyākāmaṃ dāridryopanipātataḥ [mahā-]balakāmasya cākāmaṃ daurvalyopanipātata utpadyate /",
  "SA20bsa034_u:4106": "jñeyaṃ jñātukāmasya cākāmaṃ sammohājñānasamudācāra utpadyate /",
  "SA20bsa034_u:4107": "paraparājayakāmasya cākāmaṃ parāparājayādātmaparajayādyaddaḥkhamutpadyate /",
  "SA20bsa034_u:4108": "tatra vighātaduḥkhaṃ yadgṛhiṇāñca putradārādyapacayād yadutpadyate /",
  "SA20bsa034_u:4109": "pravrajitānāñca rāgādikleśopacayād yad duḥkhamutpadyate /",
  "SA20bsa034_u:4110": "yacca dukhaṃ durbhikṣopaghātādvā paracakropadhātādvā 'ṭavīdurgapraveśasambādha saṃkaṭopaghātādvā utpadyate /",
  "SA20bsa034_u:4111": "yacca duḥkhaṃ parāyattavṛttatayā utpadyate /",
  "SA20bsa034_u:4112": "yacca duḥkhaṃmaṅgapratyaṅgavaikalyopaghātād votpadyate /",
  "SA20bsa034_u:4113": "yacca duḥkhaṃ vadhabandhanacchedanatāḍanapravāsanādyupadyātādutpadyate /",
  "SA20bsa034_u:4114_0": "tatrānuṣaṅgikaṃ duḥkhaṃ yadaṣṭāsu lokadharmeṣu duḥkhaṃ naśana dharmake naṣṭe kṣayadharmake",
  "SA20bsa034_u:4114_1": "kṣīṇe jarādharmake jīrṇe vyādhidharmake vyādhite maraṇadharmake mṛte 'lābhato vā",
  "SA20bsa034_u:4114_2": "punarayaśasto vā nindāto vā yaddaḥkham /",
  "SA20bsa034_u:4115": "ityetadaṣṭavidhaṃ duḥkhaṃ prāryanāduḥkhañca /",
  "SA20bsa034_u:4116": "idamucyate ānuṣaṅgikaṃ duḥkham /",
  "SA20bsa034_u:4117_0": "tatra sarvākāraṃ duḥkhaṃ [Dutt_169] yatpañcākāraṃ yathoddiṣṭasukhavipakṣeṇa duḥkhaṃ",
  "SA20bsa034_u:4117_1": "hetuduḥkhaṃ vedayitaduḥkhaṃ sukhābhāvamātraduḥkhaṃ veditayānupacchedaduḥkhaṃ naiṣkramyapravivekopaśamasaṃbodhisukhavipakṣeṇa",
  "SA20bsa034_u:4117_2": "vāgārikakāmadhātusaṃyogaja-vitarka-pṛthagjanaduḥkhaṃ pañcamaṃ veditavyam /",
  "SA20bsa034_u:4118": "ityetacca paścavidhaṃ duḥkham /",
  "SA20bsa034_u:4119": "aupakramikamupakaraṇavaikalyajaṃ dhātuvaiṣamyajaṃ priyavipariṇāmajaṃ traidhātukāvacarakleśapakṣyadoṣṭhulyaduḥkhañca pañcamam /",
  "SA20bsa034_u:4120": "ityetat pañcavidhaṃ pūrvakaṃ caikadhyamabhisaṃkṣipya daśavidhaṃ dukhaṃ sarvākāramityucyate /",
  "SA20bsa034_u:4121_0": "iti pūrvakañca [pañcapañcāśadākāramidañca] pañcapañcāśadākāramaikadhyamabhisaṃkṣipya",
  "SA20bsa034_u:4121_1": "daśottaraśatākāraṃ duḥkhaṃ bhavati bodhisattvaḥ karuṇāyā ālambanaṃ yenālambanena",
  "SA20bsa034_u:4121_2": "bodhisattvānāṃ karuṇotpadyate vivardhate bhāvanāparipūriṃ gacchati /",
  "SA20bsa034_u:4122": "ataśca mahato duḥkhaskandhādekānnaviṃśatiprakāraduḥkhālambanā mahākaruṇā pravartate /",
  "SA20bsa034_u:4123": "ekānnaviṃśatiprakāraṃ duḥkhaṃ katamat /",
  "SA20bsa034_u:4124_0": "sammohavipākaṃ duḥkhaṃ saṃskāraduḥkhatāsaṃgṛhītaṃ duḥkhamātyantikaṃ duḥkhaṃ hetuduḥkhaṃ",
  "SA20bsa034_u:4124_1": "jātiduḥkhaṃ svayaṃkṛtaupakramikaṃ duḥkhaṃ śīlavipattiduḥkhaṃ dṛṣṭivipattiduḥkhaṃ",
  "SA20bsa034_u:4124_2": "pūrvahetukaṃ duḥkhaṃ mahadduḥkhaṃ nārakaṃ duḥkhaṃ sugatisaṃgṛhītaṃ duḥkhaṃ sarvavipratipattijaṃ",
  "SA20bsa034_u:4124_3": "duḥkhaṃ sarvapravṛttiduḥkhamajñānaduḥkhamaupacayikaṃ duḥkhamānuṣaṅgikaṃ duḥkhaṃ vedayitaduḥkhaṃ",
  "SA20bsa034_u:4124_4": "dauṣṭhulyaduḥkhañceti /",
  "SA20bsa034_u:4125": "tatra caturbhiḥ kāraṇaiḥ karuṇā mahākaruṇetyucyate gambhīraṃ sūkṣmaṃ durvijñeyaṃ sattvānāṃ duḥkhamālamvyotpannā bhavati /",
  "SA20bsa034_u:4126": "dīrghakālaparicitā ca bhavatyaneka kalpaśatasahasrābhyastā /",
  "SA20bsa034_u:4127_0": "tīvreṇa cābhogenālambane pravṛttā bhavati yadrūpeṇābhogenāyaṃ karuṇāviṣṭo bodhisattvaḥ",
  "SA20bsa034_u:4127_1": "sattvānāṃ duḥkhāpanayanahetoḥ svajīvitaśatānyapi parityajet prāgevaikaṃ jīvitaṃ prāgeva ca kāyapariṣkāram /",
  "SA20bsa034_u:4128": "sarvaduḥkhayātanāprakārāṃścodvahet /",
  "SA20bsa034_u:4129": "suviśuddhā ca bhavati tadyathā niṣṭhāgatānāśca bodhisattvānāṃ bodhisattvabhūmiviśuddhyā tathāgatānāñca tathāgatabhūmiviśuddhyā /",
  "SA20bsa034_u:4130": "anena khalu daśottareṇākāraśatena ye bodhisattvaḥ karuṇāṃ bhāvayanti sattveṣu te sarvāṃ bodhisattvakaruṇāṃ bhāvayanti /",
  "SA20bsa034_u:4131": "te punaḥ kṣiprameva karuṇāśayaśuddhimadhigacchanti śuddhāśayabhūmipraviṣṭām /",
  "SA20bsa034_u:4132": "sattveṣu cātyarthaṃ snigdhacittāśca bhavanti premacittāśca kartukāmacittāścākhinnacittāśca duḥkhodbahanacittāśca karmaṇyavaśyacittāśca /",
  "SA20bsa034_u:4133_0": "na ca tathā duḥkhasatyamabhisamitavata āryaśrāvakasya niṣṭhāgatasya dūrībhūtā [Dutt_170]",
  "SA20bsa034_u:4133_1": "nirvit-sahagatā cittasaṃtatiḥ pravartate yathā bodhisattvasyura sattveṣu karuṇāpūrvaṅgamena",
  "SA20bsa034_u:4133_2": "cittena daśottarākāraśatapatitametaṃ mahāntaṃ duḥkhaskandhaṃ saṃpaśyataḥ /",
  "SA20bsa034_u:4134": "na ca bodhisattva evaṃ karuṇāparibhāvitamānasaḥ kiñcidādhyātmikabāhyaṃ vastu yanna parityajet /",
  "SA20bsa034_u:4135": "nāsti tacchīlasaṃvarasamādānaṃ yanna kuryāt /",
  "SA20bsa034_u:4136": "nāsti sa parāpakāraḥ kaścidyanna kṣamet /",
  "SA20bsa034_u:4137": "nāsti sa vīryārambho yannārabheta /",
  "SA20bsa034_u:4138": "nāsti taddhyānaṃ yanna samāpadyeta /",
  "SA20bsa034_u:4139": "nāsti sā prajñā yāṃ nānupraviśet /",
  "SA20bsa034_u:4140": "tasmāttathāgatāḥ pṛṣṭāḥ santaḥ-kutra pratiṣṭhitā bodhisattvasya bodhiriti-samyak vyākurvāṇā vyākurvanti karuṇāpratiṣṭhitā bodhisattvasya bodhiriti /",
  "SA20bsa034_u:4141": "tatraikaikamatra yathānirdiṣṭamapramāṇa[mapramāṇayā] samṛddhyā samṛddhiṃ bodhisattvasya pravartate /",
  "SA20bsa034_u:4142": "apramāṇeṣṭhaphalaparigrāhakamapramāṇaiścākārairekāntakuśalairanavadyaiḥ pravartate /",
  "SA20bsa034_u:4143": "evamapramāṇabhāvanānuyuktasya bodhisattvasya catvāro 'nuśaṃsā veditavyāḥ /",
  "SA20bsa034_u:4144": "sāsyāpramāṇabhāvanā ādita eva paramadṛṣṭadharmasukhavihārāya bhavati /",
  "SA20bsa034_u:4145": "apramāṇapuṇyasaṃbhāraparigrahopacayāya bhavati /",
  "SA20bsa034_u:4146": "anuttarāyāṃ samyaksaṃbodhāvāśayadṛḍhatvāya bhavati /",
  "SA20bsa034_u:4147": "sattvānāṃ cārthe saṃsāre sarvaduḥkhodvahanāya bhavati /",
  "SA20bsa034_u:4148": "iti bodhisattvabhūmāvādhāre yogasthāne ṣoḍaśamaṃ pūjāsevāpramāṇapaṭalam /",
  "SA20bsa034_u:4149": "[Dutt_171]",
  "SA20bsa034_u:4150": "Bodhipakṣyapaṭalam (Chapter 1.17)",
  "SA20bsa034_u:4151": "uddānam /",
  "SA20bsa034_u:4152": "hrīdhṛtyakhedatā caiva śāstra-lokajñatā tathā /",
  "SA20bsa034_u:4153": "samyak syātpratisaraṇaṃ tathaiva pratisaṃvidaḥ //",
  "SA20bsa034_u:4154": "saṃbhāro bodhipakṣyāśca śamathaśca vipaśyanā /",
  "SA20bsa034_u:4155": "upāyakuśalatvañca dhāraṇī praṇidhānatā /",
  "SA20bsa034_u:4156": "samādhayastrayo jñeyā dharmoddānacatuṣṭayamiti //",
  "SA20bsa034_u:4157": "tatra katamad bodhisattvānāṃ hrīvyapatrāpyam /",
  "SA20bsa034_u:4158": "tat samāsato dvividhaṃ veditavyam /",
  "SA20bsa034_u:4159": "svabhāvataścādhiṣṭhānataśca /",
  "SA20bsa034_u:4160": "avadyasamudācāre ātmana evāpratirūpatāṃ viditvā bodhisattvasya lajjā hrīḥ /",
  "SA20bsa034_u:4161": "tatraiva pareṣāṃ bhayagauravāllajjā vyapatrāpyam /",
  "SA20bsa034_u:4162": "sā punarllajjā bodhisattvasya prakṛtyaiva tīvrā bhavati prāgevābhyastā /",
  "SA20bsa034_u:4163": "evaṃ svabhāvato bodhisattvasya hrīvyapatrābhyaṃ veditavyam /",
  "SA20bsa034_u:4164": "adhiṣṭhānaṃ punaḥ samāsataścaturvidham /",
  "SA20bsa034_u:4165": "bodhisattvakaraṇīyasyānanuṣṭhāne yā lajjā /",
  "SA20bsa034_u:4166": "idaṃ prathamamadhiṣṭhānam /",
  "SA20bsa034_u:4167": "tathā bodhisattvākaraṇīyasyānuṣṭhāne yā lajjā /",
  "SA20bsa034_u:4168": "idaṃ dvitīyamadhiṣṭhānam /",
  "SA20bsa034_u:4169": "tathā bodhisattvasyātmanaḥ praticchannapāpatāyāṃ yā lajjā /",
  "SA20bsa034_u:4170": "idaṃ tṛtīyamadhiṣṭhānam /",
  "SA20bsa034_u:4171": "tathā bodhisattvasya kaukṛtye samutpanne sapratisaraṇe ānuṣaṅgike yā lajjā /",
  "SA20bsa034_u:4172": "idaṃ caturthamadhiṣṭhānam /",
  "SA20bsa034_u:4173": "evamadhiṣṭhānato veditavyam /",
  "SA20bsa034_u:4174": "tatra katamā bodhisattvasya dhṛtibalādhānatā /",
  "SA20bsa034_u:4175": "sāpi dvividhā draṣṭavyā /",
  "SA20bsa034_u:4176": "svabhāvataścādhiṣṭhānataśca /",
  "SA20bsa034_u:4177_0": "kliṣṭacittasanniyacchanatā kleśavaśā[na]nuyāyitā duḥkhādhivāsanaśīlatā vicitraprabhūtodriktairapi",
  "SA20bsa034_u:4177_1": "bhayabhairavairāmukhaiḥ samyak prayogāvikampanatā prakṛtisattvayogāt pratisaṃkhyānādvā dhīratā /",
  "SA20bsa034_u:4178": "itīyaṃ dhṛtibalādhānatā svabhāvato veditavyā /",
  "SA20bsa034_u:4179": "[Dutt_172]",
  "SA20bsa034_u:4180": "asyāḥ khalu bodhisattvānāṃ dhṛtibalādhānatāyāḥ samāsataḥ pañcavidhamadhiṣṭhānaṃ veditavyam /",
  "SA20bsa034_u:4181": "vicitraḥ saṃsāraduḥkhopanipāto vicitrā vineyakṛtā vipratipattiḥ /",
  "SA20bsa034_u:4182": "dīrghakālikaḥ sattvānāmarthe saṃsārābhyupagamaḥ /",
  "SA20bsa034_u:4183": "paravādibhirākalanānuyogo mahatyāñca pariṣadi dharmadeśanā /",
  "SA20bsa034_u:4184": "sarvabodhi [sattva-]śikṣā[padā]bhyupagamaḥ /",
  "SA20bsa034_u:4185": "udāragaṃbhīradharmaśravaṇañca pañcamamadhiṣṭhānaṃ veditavyam /",
  "SA20bsa034_u:4186": "tatra pañcabhiḥ kāraṇairaparikhinnamānasatā bodhisattvānāṃ sarvasamyak prayogeṣu veditavyā /",
  "SA20bsa034_u:4187": "iha bodhisattvaḥ prakṛtyā balavān bhavati yena na parikhidyate /",
  "SA20bsa034_u:4188": "punaḥ saivākhinnamānasatā 'nena punaḥ punarabhyastā bhavati yena na parikhidyate /",
  "SA20bsa034_u:4189": "punarupāyaparigṛhītenavīryāṃrambheṇa prayukto bhavati yena paurvāparyeṇa viśeṣaṃ samanupaśyan na parikhidyate /",
  "SA20bsa034_u:4190": "tīvreṇa ca prajñāpratisaṃkhyānabalena samanvāgato bhavati yena na parikhidyate /",
  "SA20bsa034_u:4191": "tīvrañcāsya bodhisattvasya sattveṣu kāruṇyacittamanukampācittaṃ satatasamitaṃ pratyupasthitaṃ bhavati yena na parikhidyate /",
  "SA20bsa034_u:4192": "tatra katamā bodhisattvasya śāstrajñayā /",
  "SA20bsa034_u:4193": "iha bodhisattvena pañcavidhāsthānānyārabhya nāmakāya-padakāya-vyañjanakāya-pratisaṃyukto dharmaḥ parataḥ sugṛhīto bhavati /",
  "SA20bsa034_u:4194": "vacasā ca suparicitaḥ /",
  "SA20bsa034_u:4195": "tasyaiva ca dharmasyārthaḥ parato vā suśruto bhavati /",
  "SA20bsa034_u:4196": "svayaṃ vā suvici[nti]to bhavati svabhyūhitaḥ /",
  "SA20bsa034_u:4197_0": "evamapi ca dharmajñenārthajñena bodhisattvena tasyaiva ca dharmasyārthasyāvismaraṇāya",
  "SA20bsa034_u:4197_1": "prayogo 'nirākṛto bhavatyanyasya cābhinavasyābhinavasyottarottarasya dharmārthaviśeṣasya jñānāya /",
  "SA20bsa034_u:4198": "śrutacintāniṣṭhāgatenāpi cānena kālāntarakṛtaḥ paripākaḥ prasādaḥ tasmindharme cārthe ca pratilabdho bhavati /",
  "SA20bsa034_u:4199": "ebhirākārairbodhisattvasyāpramāṇā paripūrṇā aviparītā ca śāstrajñatā veditavyā /",
  "SA20bsa034_u:4200": "tatra katamā bodhisattvasya lokajñatā /",
  "SA20bsa034_u:4201_0": "iha bodhisattvaḥ sattvalokamārabhyaivaṃ yathābhūtaṃ prajānāti-kṛcchraṃ vatāyaṃ loka",
  "SA20bsa034_u:4201_1": "āpanno yaduta jāyate 'pi jīryate 'pi mriyate 'pi cyavatepyupapadyatepyatha ca punaramī",
  "SA20bsa034_u:4201_2": "sattvā jarāmaraṇasyottari niḥsaraṇaṃ yathābhūtaṃ [na] prajānantīti /",
  "SA20bsa034_u:4202": "punaḥ sattvalokasyaiva kaṣāyotsadakālatāñca yathābhūtaṃ [Dutt_173] prajānāti /",
  "SA20bsa034_u:4203": "niṣkaṣāyānutsadakaṣāyakālatāñca yaduta pañcakaṣāyānārabhya āyuṣkaṣāyaṃ [sattvakaṣāyaṃ] kleśakaṣāyaṃ kalpakaṣāyam /",
  "SA20bsa034_u:4204": "tadyathā etarhyalpaṃ jīvitaṃ manuṣyāṇāṃ yaściraṃ jīvati sa varṣaśatam /",
  "SA20bsa034_u:4205_0": "tadyathaitarhi sattvā yadbhūyasā [a]mātṛjñā apitṛjñā aśrāmaṇyā abrāhmaṇyā na kulajyeṣṭhāpacāyakā",
  "SA20bsa034_u:4205_1": "nārthakarā na kṛtyakarā na iha loke na paraloke avadye bhayadarśino na dānāni dadati",
  "SA20bsa034_u:4205_2": "na puṇyāni kurvanti nopavāsamupavasanti na śīlaṃ samādāya vartante /",
  "SA20bsa034_u:4206_0": "tadyathaitarhi yadbhūyasā 'dharmarāgāśca viṣamalobhāśca śastrādānadaṇḍādānakalahabhaṇḍanavigrahavivādaśāṭhyavañcananikṛtimṛṣāvādamithyādharmasaṃgṛhītā",
  "SA20bsa034_u:4206_1": "anekavidhāḥ pāpakā akuśalā dharmāḥ prajñāyante /",
  "SA20bsa034_u:4207": "tadyathaitarhi saddharmapralopāya saddharmāntardhānāya saddharmapratirūpakāṇi prabhūtāni prādurbhūtāni mithyādharmārtha-santīraṇāpūrvikāṇi /",
  "SA20bsa034_u:4208": "tadyathā etarhi durbhikṣāntarakalpasamāsannāni pracurāṇi durbhikṣāṇyupalabhyante /",
  "SA20bsa034_u:4209": "rogāntarakalpasamāsannāśca rogāśca pracurā upalabhyante /",
  "SA20bsa034_u:4210": "śastrāntarakalpasamāsannāśca pracurāḥ śastrakāḥ prāṇātipātā upalabhyante /",
  "SA20bsa034_u:4211": "na tu tathā pūrvamāsīt /",
  "SA20bsa034_u:4212": "evaṃ hi bodhisattvaḥ sattvalokamārabhya lokajño bhavati /",
  "SA20bsa034_u:4213": "punarbodhisattvo bhājanalokasya saṃvartavivartaṃ yathābhūtaṃ prajānāti yathā bhājanalokaḥ saṃvartate vivartate ca /",
  "SA20bsa034_u:4214_0": "punarbodhisattvo lokañca [loka]samudayañca lokanirodhañca lokasamudayagāminīñca pratipadaṃ",
  "SA20bsa034_u:4214_1": "lokanirodhagāminīñca pratipadaṃ lokasyāsvādamādīnavañca niḥsaraṇañca yathābhūtaṃ prajānāti /",
  "SA20bsa034_u:4215": "punarbodhisattvaḥ cakṣuryāvanmanaḥ arūpiṇaśca skandhāṃścāturmahābhautikañca puruṣasya samucchrayametāvanmanuṣyatvamityucyate /",
  "SA20bsa034_u:4216": "tatra yā saṃjñā ātmā vā sattvo veti saṃjñāmātramevaitat /",
  "SA20bsa034_u:4217": "tatra yā pratijñā ahaṃ cakṣuṣā rūpāṇi paśyāmi yāvanmanasā dharmāna vijānāmīti pratijñāmātrameva tat /",
  "SA20bsa034_u:4218_0": "tatra yo vyavahāra ityapi sa āyuṣmānevaṃnāmā evaṃjātīya evaṃgotra evamāhāra evaṃ",
  "SA20bsa034_u:4218_1": "sukhaduḥkhapratisaṃvedī evaṃ dīryāyurevaṃ cirasthitika evamāyuṣparyanta iti vyavahāramātramevaitaditi",
  "SA20bsa034_u:4218_2": "sarvaṃ yathābhūtaṃ prajānāti /",
  "SA20bsa034_u:4219": "iti hi sa bodhisattvaḥ sattvalokapravṛttiñca bhājanalokapravṛttiñca aṣṭākāralokopaparīkṣārthañca [lokaparamārthaṃ ca] yathābhūtaṃ prajānāti /",
  "SA20bsa034_u:4220": "tasmāllokajñaityucyate /",
  "SA20bsa034_u:4221": "punarbodhisattvo vṛddhatarakaṃ guṇaprativiśiṣṭatarakaṃ dṛṣṭvā samyak saṃbhāṣayatyutthāyāsanenopanimantrayati [Dutt_174] abhivādanavandanapratyutthānāñjalisāmīcīkarma pravartayati /",
  "SA20bsa034_u:4222": "tulyaṃ vā punarvayasā guṇaiśca dṛṣṭvā samyagālapati pratisamodayati ślakṣṇairmadhurairvacanapathaiḥ /",
  "SA20bsa034_u:4223": "na cānena saha mānamāśrityātmāna paritulayati /",
  "SA20bsa034_u:4224": "hīnaṃ vā punarvayasā guṇaiśca dṛṣṭvā śaktyā guṇādhānamārabhya protsāhayati /",
  "SA20bsa034_u:4225": "bhūtañcāsya guṇaṃ svalpamapyudbhāvayati /",
  "SA20bsa034_u:4226": "bhūtañca doṣaṃ praticchādayati /",
  "SA20bsa034_u:4227": "na vivṛṇoti yenāsya syānmaṃkubhāvaḥ /",
  "SA20bsa034_u:4228": "na cainamavamanyate /",
  "SA20bsa034_u:4229": "nāpyarthikaṃ kenaciddharmāmiṣeṇa taṃ jñātvā vimukho bhavati bhṛkuṭīkṛtaḥ /",
  "SA20bsa034_u:4230": "nāpi cainaṃ skhalite 'vahasati /",
  "SA20bsa034_u:4231": "nāpi vinipatitaṃ paribhavati /",
  "SA20bsa034_u:4232": "tathā sarveṣāmeva hīnatulyaviśiṣṭānāṃ sattvānāṃ pūrvābhibhāṣī ca bhavati /",
  "SA20bsa034_u:4233": "ehi svāgatavādī samyak pratiśāmakaśca samyagdharmāmiṣābhyāṃ yathāśaktyā saṃgrāhakaśca /",
  "SA20bsa034_u:4234": "nāpi ca sattveṣu kuṭilagāmbhīryopeto bhavati na garvitaḥ kenacidevocchrayaviśeṣeṇa /",
  "SA20bsa034_u:4235": "yathopāttaṃ sattvaṃ sarvopakaraṇairapi nādhyupekṣate glānaṃ vā svasthaṃ vā ānulomikena ca kāyavākkarmaṇā /",
  "SA20bsa034_u:4236": "yathā saṃstutaṃ tathaivāsaṃstutaṃ sarvaṃ mitrasakhā ca bhavati vigatapratyarthikaḥ /",
  "SA20bsa034_u:4237": "sarveṣāñcānāthānāmapratisaraṇānāṃ sattvānāṃ yathāśaktyā yathābalaṃ cārthakriyāṃ karoti /",
  "SA20bsa034_u:4238": "na ca kenacit paryāyeṇa pareṣāṃ duḥkhadaurmanasyamupasaṃharati kaccideṣāṃ muhūrtamapyasparśavihāro bhavatviti /",
  "SA20bsa034_u:4239": "etameva pratyayaṃ kṛtvā parihasannapi paraiḥ saha yuktaparihāso bhavati nāyuktaparihāsaḥ /",
  "SA20bsa034_u:4240": "asatyavacanāni ca na kathayatyapi niratyayaiḥ paramaviśrambhopagatairvayasyakaiḥ /",
  "SA20bsa034_u:4241": "na ca ciraṃ pareṣāṃ krudhyati /",
  "SA20bsa034_u:4242": "kroddho 'pi ca pareṣāṃ na marmāṇi kīrtayati /",
  "SA20bsa034_u:4243": "paraiśca kāyena vācā vāhataḥ san pratisaṃkhyāya dharmatāṃ vā pratisarati ātmānameva vā 'parādhikaṃ paśyati /",
  "SA20bsa034_u:4244": "sthiracittaśca bhavatyacalaḥ /",
  "SA20bsa034_u:4245": "sthirakāyavāṅmanaḥpracāraścaturdaśamalakarmāpagataśca bhavati /",
  "SA20bsa034_u:4246": "ṣaḍdigbhāgapraticchannaḥ catuḥpāpamitraparivarjitaḥ /",
  "SA20bsa034_u:4247": "catuḥkalyāṇamitraparigṛhītaḥ /",
  "SA20bsa034_u:4248": "etacca yathāsūtrameva sarvaṃ veditavyam /",
  "SA20bsa034_u:4249": "dṛṣṭadharmahitārthaṃ vā bhogapratisaṃyuktamārabhya utthānasaṃpanno bhavatyārakṣāsaṃpannaḥ samajīvī /",
  "SA20bsa034_u:4250": "ca laukikeṣu ca śilpakarmasthāneṣu kauśalyaprāptaḥ /",
  "SA20bsa034_u:4251": "aśaṭhaśca bhavatyamāyāvī na paravañcanaśīlaḥ /",
  "SA20bsa034_u:4252": "hrīmāṃśca bhavatyavadyasamudācāriṣu /",
  "SA20bsa034_u:4253": "cāritrasampannaśca [Dutt_175] bhavati tadgurūkaścāritrarakṣakaḥ /",
  "SA20bsa034_u:4254": "nikṣiptasya viśvāsena paradraviṇasya na drogdhā bhavati /",
  "SA20bsa034_u:4255": "upāttasya parata ṛṇasya na visaṃvādayitā bhavati /",
  "SA20bsa034_u:4256": "dāyādasya ca na parivañcayitā bhavati /",
  "SA20bsa034_u:4257": "ratnaṃ vā ratnasammatamupādāya yāvat kārṣāpaṇe 'pi sammūḍhānāṃ na vipralambhayitā bhavati vipralobhyainām /",
  "SA20bsa034_u:4258": "tathā laukikīṣu vyavahāranītiṣu laukānugrahakāriṣu paṭurbhavati /",
  "SA20bsa034_u:4259": "teṣu ca teṣvarthakaraṇīyeṣu parairāyācitaḥ san sahāyībhāvaṃ gacchati na vikampate nānyenānyaṃ pratisarati /",
  "SA20bsa034_u:4260": "susaṃprayukta-karmāntaśca bhavati na kuprayukta-karmāntaḥ /",
  "SA20bsa034_u:4261": "rājyaṃ vā punaḥ kārayan dharmeṇa kārayati nāgharmeṇa /",
  "SA20bsa034_u:4262": "na ca daṇḍarucirbhavati /",
  "SA20bsa034_u:4263": "dauḥśīlyācca mahājanakāyaṃ vyāvartayitvā śīlesu samādāpayati /",
  "SA20bsa034_u:4264": "tathāryairaṣṭābhirvyavahāraiḥ samanvāgato bhavati /",
  "SA20bsa034_u:4265_0": "dṛṣṭe dṛṣṭavāditayā śrute mate vijñāte vijñātavāditayā adṛṣṭe 'dṛṣṭavāditayā aśrute",
  "SA20bsa034_u:4265_1": "'mate 'vijñāte avijñātavāditayā ityebhirevaṃ bhāgīyairdharmaiḥ samanvāgato bodhisattvo",
  "SA20bsa034_u:4265_2": "yathā loke vijñātavyo yathā loke vartitavyaṃ tatsarvaṃ yathābhūtaṃ prajānāti tasmāllokajña ityucyate /",
  "SA20bsa034_u:4266": "tatra kathaṃ bodhisattvaścaturṣu pratisaraṇeṣu prayujyate /",
  "SA20bsa034_u:4267": "iha bodhisattvaḥ arthārthī parato dharmaṃ śruṇoti na vyañjanābhisaṃskārārthī /",
  "SA20bsa034_u:4268": "so 'rthārthī dharmaṃ śuṇvan na vyañjanārthī prākṛtayāpi vācā dharmaṃ deśayamānamarthapratisaraṇo bodhisattvaḥ satkṛtya śṛṇoti /",
  "SA20bsa034_u:4269": "punarbodhisattvaḥ kālāpadeśañca [mahāpadeśañca] yathābhūtaṃ prajānāti /",
  "SA20bsa034_u:4270": "prajānan yuktipratiśaraṇo bhavati na sthavireṇābhijñātena vā pudgalena tathāgatena vā [saṃghena vā] ime dharmā bhāṣitā iti pudgalapratisaraṇo bhavati /",
  "SA20bsa034_u:4271": "sa evaṃ yuktipratisaraṇo na pudgalapratisaraṇastattvārthāt na vicalati /",
  "SA20bsa034_u:4272": "a-parapratyayaśca bhavati dharmeṣu punarbodhisattvastathāgate viviṣṭaśraddho niviṣṭaprasāda ekāntiko vacasyabhiprasannastathāgata-nītārthaṃ sūtraṃ pratisarati na neyārtham /",
  "SA20bsa034_u:4273": "nītārthaṃ sūtraṃ pratisaran asaṃhāryo bhavatyasmāddharmavinayāt /",
  "SA20bsa034_u:4274": "tathāhi neyārthasya sūtrasya nānāmukhaprakṛtārthavibhāgo 'niścitaḥ saṃdehakaro bhavati /",
  "SA20bsa034_u:4275": "sacetpunarbodhisattvo nītārthe 'pi sūtre 'naikāntikaḥ syādevamasau saṃhāryaḥ syādasmāddharmavinayāt /",
  "SA20bsa034_u:4276": "punarbodhisattvo 'dhigamajñāne sāradarśī bhavati na śrutacintādharmārthavijñānamātrake /",
  "SA20bsa034_u:4277_0": "sa yadbhāvanāmayena jñānena jñātavyaṃ na tacchakyaṃ śrutacintāvijñānamātrakeṇa vijñātumiti",
  "SA20bsa034_u:4277_1": "[Dutt_176] viditvā paramagambhīrānapi tathāgatabhāṣitāndharmān śrutvā na pratikṣipati nāpavadati /",
  "SA20bsa034_u:4278": "evaṃ hi bodhisattvaścaturṣupratisaraṇeṣu prayujyate /",
  "SA20bsa034_u:4279": "evañca punaḥ suprayukto bhavati /",
  "SA20bsa034_u:4280": "tatraiṣu caturṣu pratisaraṇeṣu samāsataścaturṇāṃ prāmāṇyaṃ saṃprakāśitam /",
  "SA20bsa034_u:4281": "bhāṣitasyārthasya yukteḥ śāstuḥ bhāvanāmayasya cādhigamajñānasya /",
  "SA20bsa034_u:4282": "sarvaiśca [punaśca]turbhiḥ pratisaraṇaiḥ samyakprayogasamārambhagatasya bodhisattvasyāvibhrāntaniryāṇamabhidyotitaṃ bhavati /",
  "SA20bsa034_u:4283": "tatra katamā bodhisattvasya catasro bodhisattvapratisaṃvidaḥ /",
  "SA20bsa034_u:4284": "yatsarvadharmāṇāṃ sarvaparyāyeṣu yāvadbhāvikatayā yathāvadbhāvikatayā ca bhāvanāmayamasaktamavivartyaṃ jñānam /",
  "SA20bsa034_u:4285": "iyameṣāṃ dharmapratisaṃvit /",
  "SA20bsa034_u:4286": "yatpunaḥ sarvadharmāṇāmeva sarvalakṣaṇeṣu yāvadbhāvikatayā yathāvadbhāvikatayā ca bhāvanāmayamasaktamavivartyaṃ jñānam /",
  "SA20bsa034_u:4287": "iyameṣāmarthapratisaṃvit /",
  "SA20bsa034_u:4288": "yatpunaḥ sarvadharmāṇāmeva sarvanirvacaneṣu yāvadbhāvikatayā yathāvadbhāvikatayā ca bhāvanāmayamasaktamavivartyaṃ jñānam /",
  "SA20bsa034_u:4289": "iyameṣāṃ niruktipratisaṃvit /",
  "SA20bsa034_u:4290": "yatpunaḥ sarvadharmāṇāmeva sarvaprakārapadaprabhedeṣu yāvadbhāvikatayā yathāvadbhāvikatayā ca bhāvanāmayamasaktamavivartyaṃ jñānam /",
  "SA20bsa034_u:4291": "iyameṣāṃ pratibhānapratisaṃvat /",
  "SA20bsa034_u:4292": "etāścatasro bodhisattvapratisaṃvido niśrityo 'prameyaṃ bodhisattvānāṃ pañcasthānakauśalyaṃ veditavyam /",
  "SA20bsa034_u:4293": "skandhakauśalyaṃ dhātvāyatanapratītyasamutpādasthānāsthānakauśalyañca /",
  "SA20bsa034_u:4294": "ebhiścaturbhirākāraiḥ /",
  "SA20bsa034_u:4295": "sarvadharmā bodhisattvena svayañca svabhisaṃbuddhā bhavanti /",
  "SA20bsa034_u:4296": "pareṣāñca suprakāśitāḥ /",
  "SA20bsa034_u:4297": "ata uttari svayamabhisaṃbodho nāsti kutaḥ punaḥ pareṣāṃ prakāśanā /",
  "SA20bsa034_u:4298": "tatra katamo bodhisattvasya bodhisaṃbhāraḥ /",
  "SA20bsa034_u:4299": "sa dvividho draṣṭavyaḥ /",
  "SA20bsa034_u:4300": "puṇyasaṃbhāro jñānasaṃbhāraśca /",
  "SA20bsa034_u:4301": "tasya punardvividhasyāpi saṃbhārasya vistaravibhāgo veditavyaḥ /",
  "SA20bsa034_u:4302": "tadyathā svaparārthapaṭale /",
  "SA20bsa034_u:4303": "sa punaḥ puṇyajñānasaṃbhāro bodhisattvasya prathame kalpāsaṃkhyeye mṛdurveditavyo dvitīye madhyastṛtīye 'dhimātro veditavyaḥ /",
  "SA20bsa034_u:4304": "kathaṃ bodhisattvaḥ saptatriṃsatsu bodhipakṣyeṣu dharmeṣu yogaṃ karoti /",
  "SA20bsa034_u:4305": "iha bodhisattvaścatasro bodhisattvapratisaṃvido niśrityopāya-parigṛhītena jñānena saptatriṃśadbodhipakṣyāndharmānyathābhūtaṃ prajānāti /",
  "SA20bsa034_u:4306": "na caitān sākṣātkaroti /",
  "SA20bsa034_u:4307": "sa [Dutt_177] dvividhenāpi yānanayena tān yathābhūtaṃ prajānāti śrāvakayānanayena ca mahāyānanayena ca /",
  "SA20bsa034_u:4308": "tatra śrāvakayānanayena yathābhūtaṃ prajānāti /",
  "SA20bsa034_u:4309": "tadyathā śrāvakabhūmau sarvaṃ yathā nirdiṣṭaṃ veditavyam /",
  "SA20bsa034_u:4310": "kathañca bodhisattvo mahāyānanayena",
  "SA20bsa034_u:4311": "saptatriṃśadbodhipakṣyān dharmān yathābhūtaṃ prajānāti /",
  "SA20bsa034_u:4312": "iha bodhisattvaḥ kāye kāyānudarśī viharan naiva kāyaṃ kāyabhāvato vikalpayati /",
  "SA20bsa034_u:4313": "nāpi sarveṇa sarvamabhāvataḥ /",
  "SA20bsa034_u:4314": "tañca kāyanirabhilāpyasvabhāvadharmatāṃ yathābhūtaṃ prajānāti /",
  "SA20bsa034_u:4315": "iyamasya paramārthikī kāye kāyānupaśyanā smṛtyupasthānam /",
  "SA20bsa034_u:4316": "saṃvṛtinayena punarbodhisattvasyāpramāṇavyavasthāna-nayajñānānugataṃ kāye kāyānupaśyanā smṛtyupasthānaṃ veditavyam /",
  "SA20bsa034_u:4317": "yathā kāye kāyānupaśyanā smṛtyupasthānaṃ evamavaśiṣṭāni smṛtyupasthānāni aviśiṣṭāśca bodhipakṣyā dharmā veditavyāḥ /",
  "SA20bsa034_u:4318": "sa naiva kāyādīndharmān duḥkhato vā vikalpayati samudayato vā /",
  "SA20bsa034_u:4319": "nāpi tatkṛtaṃ prahāṇaṃ nirodhataḥ kalpayati /",
  "SA20bsa034_u:4320": "nāpi tatprāptihetuṃ mārgataḥ kalpayati /",
  "SA20bsa034_u:4321": "nirabhilāpyasvabhāvadharmatayā ca duḥkhadharmatāṃ samudayadharmatāṃ nirodhadharmatāṃ mārgadharmatāṃ yathābhūtaṃ prajānāti /",
  "SA20bsa034_u:4322": "iyamasya pāramārthikī bodhipakṣyabhāvanā-sanniśrayeṇa satyabhāvanā bhavati /",
  "SA20bsa034_u:4323": "saṃvṛttyā punarapramāṇavyavasthāna-nayajñānānugatā bodhisattvasya satyālambanabhāvanā dṛṣṭavyā /",
  "SA20bsa034_u:4324": "tatra yā bodhisattvasyaiṣā dharmāṇāmevamavikalpanā so 'sya śamatho draṣṭavyaḥ /",
  "SA20bsa034_u:4325": "yacca tadyathābhūtajñānaṃ pāramārthikaṃ yacca tadapramāṇa-vyavasthānanayajñānaṃ dharmeṣu iyamasya vipaśyanā draṣṭavyā /",
  "SA20bsa034_u:4326": "tatra bodhisattvasya samāsataścaturākāraḥ śamatho veditavyaḥ /",
  "SA20bsa034_u:4327_0": "pāramārthikasāṅketika-jñānapūrvaṅgamaḥ pāramārthikasāṃketika-jñānaphalaṃ sarvaprapañcasaṃjñāsu",
  "SA20bsa034_u:4327_1": "anābhogavāhanaḥ tasmiṃśca nirabhilāpye vastumātrai nirnimittatayā ca nirvikalpacittāśāntyā",
  "SA20bsa034_u:4327_2": "sarvadharmasamataikarasagāmī /",
  "SA20bsa034_u:4328": "ebhiścaturbhirākāraibodhisattvānāṃ śamathamārgaḥ pravartate yāvadanuttara-samyaksaṃbodhijñānadarśana-pariniṣpattaye samudāgamāya /",
  "SA20bsa034_u:4329": "tatra bodhisattvānāṃ samāsataścaturākāraiva vipaśyanā veditavyā /",
  "SA20bsa034_u:4330": "etaccaturākāra-śamathapūrvaṅgamā sarvadharmeṣu samāropāsadgrāhāntavivarjitā apavādāsadgrāhāntavivarjitā apramāṇadharmaprabhedavyavasthāna-nayānugatā ca vipaśyanā /",
  "SA20bsa034_u:4331": "ebhiścaturbhirākārai rbodhisattvānāṃ vipaśyanāmārgaḥ pravartate yāvadanuttara-samyaksaṃbodhijñānidarśana-[pari]niṣpattaye [Dutt_178] samudāgamāya /",
  "SA20bsa034_u:4332": "itīyaṃ bodhisattvānāṃ śamathavipaśyanā samāsanirdeśataḥ /",
  "SA20bsa034_u:4333": "tatra katamadbodhisattvānāmupāyakauśalyam /",
  "SA20bsa034_u:4334": "tatsamāsato dvādaśākāram /",
  "SA20bsa034_u:4335": "adhyātma-buddhadharmasamudāgamamārabhya [ṣaḍvidham /",
  "SA20bsa034_u:4336": "] bahirdhā-sattvaparipākamārabhya ṣaḍvidhameva /",
  "SA20bsa034_u:4337": "adhyātma-buddhadharmasamudāgamamārabhya ṣaḍvidhamupāyakauśalyaṃ katamat /",
  "SA20bsa034_u:4338": "yā bodhisattvasya sarvasattveṣu karuṇāsahagatā apekṣā yacca sarvasaṃskāreṣu yathābhūtasarvaparijñānaṃ yā cānuttarasamyaksaṃbodhijñāne spṛhā /",
  "SA20bsa034_u:4339": "yacca sattvāpekṣāṃ niśritya saṃsārāparityāgaḥ yā ca saṃskāreṣu yathābhūtaparijñānaṃ niśrityāsaṃkliṣṭacittasya saṃsārasaṃsṛtī /",
  "SA20bsa034_u:4340": "yā ca buddhajñāne spṛhā niśrityottaptavīryatā /",
  "SA20bsa034_u:4341": "idamadhyātmabuddhadharmaṃsamudāgamamārabhya ṣaḍivadhamupāyakauśalyaṃ veditavyam /",
  "SA20bsa034_u:4342": "tatra katamadbahirdhā-sattvaparipākamārabhya ṣaḍvidhamupāyakauśalyam /",
  "SA20bsa034_u:4343": "yenopāyakauśalyena bodhisattvaḥ parāttāni kuśalamūlāni apramāṇaphalatāyāmupanayati /",
  "SA20bsa034_u:4344": "tathālpakṛcchreṇa vipulānyapramāṇāni kuśalamūlāni samāvartayatyupasaṃharati /",
  "SA20bsa034_u:4345": "tathā buddhaśāsanapratihatānāṃ sattvānāṃ pratighātamapanayati /",
  "SA20bsa034_u:4346": "madhyasthānavatārayati /",
  "SA20bsa034_u:4347": "avatīrṇān paripācayati /",
  "SA20bsa034_u:4348": "paripakvān vimocayati /",
  "SA20bsa034_u:4349": "kathañca bodhisattvaḥ sattvānāṃ parīttāni kuśalamūlāni apramāṇaphalatāyāmupanayati /",
  "SA20bsa034_u:4350_0": "iha bodhisattvo yat kiṃcit sattvaṃ pratyavaramapi vastvantataḥ saktuprasṛtaṃ pratyavara",
  "SA20bsa034_u:4350_1": "eva kṣetre pradāpayati antatastiryagyonigate 'pi parīttaṃ tacca prāṇibhūte dāpayitvā",
  "SA20bsa034_u:4350_2": "cānuttarāyāṃ samyaksaṃmbodhau pariṇāmayati /",
  "SA20bsa034_u:4351": "evaṃ tatkuśalamūlaṃ vastuto 'pi kṣetrato 'pi parīttaṃ tacca pariṇāmanā-vaśenāpramāṇaphalatayāmupanītaṃ bhavati",
  "SA20bsa034_u:4352": "kathaṃ ca bodhisattvaḥ sattvānāmalpakṛcchreṇa vipulānyapramāṇāni kuśalamūlāni saṃjanayati /",
  "SA20bsa034_u:4353": "iha bodhisattvo mithyā-māsopavāsānaśanādyadhimuktānāṃ sattvānāmāryāṣṭāṅgamupavāsaṃ vyapadiśati /",
  "SA20bsa034_u:4354": "tasmādvicchandayati kṛcchrādaniṣṭaphalādupavāsāt /",
  "SA20bsa034_u:4355": "tasminnakṛcchrasamādāne mahāphale copavāse samādāpayati /",
  "SA20bsa034_u:4356": "tathā ātmaklamathayogamanuyuktānāṃ mokṣakāmānāṃ mithyāprayuktānāṃ [sattvānāṃ] [Dutt_179] madhyamāṃ pratipadamantadvayavigatāṃ vyapadiśati tasyāṃ cāvatārayati /",
  "SA20bsa034_u:4357_0": "tathā svargakāmānāṃ [sattvānāṃ] mithyāprayuktānāmagnipraveśātaṭaprapātā 'naśanasthānādibhiḥ",
  "SA20bsa034_u:4357_1": "samyagdhyānaṃ dṛṣṭadharmasukhavihārāya cāyatyāṃ akṛchreṇa sahaiva sukhena saha saumanasyena",
  "SA20bsa034_u:4357_2": "svargopapattaye vyapadiśati /",
  "SA20bsa034_u:4358": "punarvaidikamantroddeśasvādhyāyaśuddhiniṣṭhāgamanādhimuktān buddhavacanoddeśasvādhyāyakriyāyāmarthacintāyāñca samādāpayati /",
  "SA20bsa034_u:4359": "punargambhīrāṃstathāgatabhāṣitān śūnyatāpratisaṃyuktāndharmān tathā tathā uttānīkaroti saṃprakāśayati yathā pare śrutvā tīvrañca saṃvegamutpādayanti tīvraṃ ca prasādam /",
  "SA20bsa034_u:4360": "tadekakṣaṇikamapi saṃvegaprasādasahagataṃ cittaṃ vipula[kuśamūla]saṃgrahe saṃkhyāṃ gacchati prāgeva prābandhikam /",
  "SA20bsa034_u:4361_0": "punarbodhisattvo yāni kānicinmālyāni gandhajātāni ca loke vividhāni pravarāṇi praṇītāni",
  "SA20bsa034_u:4361_1": "taiḥ prasādasahagatenādhyāśayena buddhadharmasaṃgha[tri]ratnapūjāmadhimucyate parāṃścādhimocayati daśasu dikṣu /",
  "SA20bsa034_u:4362": "punaḥ sarvā diśastenaiva prasādasahagatenādhyāśayena spharitvā sarvāṃ triratnapūjāmabhyanumodate parāṃścābhyanumodayati /",
  "SA20bsa034_u:4363": "punarbuddhānusmṛtiṃ satatasamitaṃ bhāvayati pareṣāñca samādāpayati dharmānusmṛtiṃ saṃghānusmṛtiṃ yāvaddevatānusmṛtim /",
  "SA20bsa034_u:4364": "punarmanojalpaistriratna-namaskriyayā abandhyaṃ kālaṃ karoti kārayati ca /",
  "SA20bsa034_u:4365": "punaḥ sarvasattvānāṃ sarvapuṇyamanumodate anumodayati ca /",
  "SA20bsa034_u:4366": "punaḥ sarvasattvānāṃ vipulakaruṇānupraviṣṭenādhyāśayena sarvaduḥkhamātmani saṃpratīcchati /",
  "SA20bsa034_u:4367": "tatraiva paraṃ samādāpayati /",
  "SA20bsa034_u:4368": "punaratītapratyutpannāni sarva-skhalitāni sarvavyatikramāṃśca kalyāṇena śikṣākāmānugatena cetasā sarvadikṣu buddhānāṃ bhagavatāmantike pratideśayati /",
  "SA20bsa034_u:4369": "tatraiva ca parān samādāpayati /",
  "SA20bsa034_u:4370": "tasyaivamabhīkṣṇaṃ skhalitaṃ pratideśayataḥ sarvakarmāvaraṇebhyo vimokṣo bhavatyalpakṛcchreṇa /",
  "SA20bsa034_u:4371": "punaḥ prabhūtairvicitraiśca nirmāṇaiḥ sarvadikṣu buddhadharmasaṃghādhiṣṭhānaṃ sattvādhiṣṭhānañcāprameyaṃ bodhisattvaḥ ṛddhimāṃścetovaśiprāptaḥ puṇyaparigrahaṃ karoti /",
  "SA20bsa034_u:4372": "punarbodhisattvaḥ maitrīṃ karuṇāṃ muditāmupekṣāṃ bhāvayati /",
  "SA20bsa034_u:4373": "tatraiva ca paraṃ samādāpayati /",
  "SA20bsa034_u:4374": "evaṃ hi bodhisattvo 'lpakṛcchreṇa vipulānyaprameyaphalāni kuśalamūlānyabhinirharati samudānayati /",
  "SA20bsa034_u:4375": "kathañca bodhisattvaḥ pratihatānāñca sattvānāṃ pratighātamapanayati /",
  "SA20bsa034_u:4376": "madhyasthāṃścāvatārayati /",
  "SA20bsa034_u:4377": "avatīrṇāṃśca paripācayati /",
  "SA20bsa034_u:4378": "parikvāṃśca vimocayati /",
  "SA20bsa034_u:4379": "[Dutt_180] atrāpi bodhisattvasya caturvidhasyāpyasya sattvārthasyābhiniṣpattaye samāsataḥ ṣaḍvidha evopāyo veditavyaḥ /",
  "SA20bsa034_u:4380": "ānulomiko vibandhasthāyī visabhāgāśayaḥ avaṣṭambhajaḥ kṛtaprakṛtikaḥ viśuddhaśca ṣaṣṭha upāyaḥ /",
  "SA20bsa034_u:4381": "tatrāyaṃ bodhisattvasyānulomika upāyaḥ /",
  "SA20bsa034_u:4382_0": "iha bodhisattvaḥ pūrvameva tāvad yeṣāṃ sattvānāṃ dharmaṃ deśayitukāmo bhavati teṣāṃ",
  "SA20bsa034_u:4382_1": "ślakṣṇairmadhuraiḥ kāyavāksamudācārairupapradānānuvṛttisamudācāraiścātmagataṃ teṣāṃ",
  "SA20bsa034_u:4382_2": "pratighātamapanayati /",
  "SA20bsa034_u:4383": "pratighātamapanīya premagaurava janayati /",
  "SA20bsa034_u:4384": "premagauravaṃ janayitvā dharme 'rthitvaṃ janayati /",
  "SA20bsa034_u:4385": "tata eṣāṃ paścāddharmaṃ deśayati /",
  "SA20bsa034_u:4386": "tañca punardharmaṃ yathārhaṃ supraveśaṃ gamakaṃ kālenānupūrvamaviparītamarthopasaṃhitañca deśayati /",
  "SA20bsa034_u:4387": "vimardasahiṣṇuśca bhavati /",
  "SA20bsa034_u:4388": "sattvavinaye paramayā ca kartukāmatayā anukampācittena samanvāgato bhavati /",
  "SA20bsa034_u:4389": "sa ṛddhyā cittādeśanayā yuktarūpayā dharmadeśanayā paraṃ vā 'dhyeṣya vicitrairvā prabhūtaiśca nirmitaiḥ sattvānvinayati /",
  "SA20bsa034_u:4390_0": "saṃkṣiptānāñcārthopasaṃhitānāṃ śāstrāṇāṃ pravistaraṇatayā ativistṛtānāṃ cābhisaṃkṣepaṇatayā",
  "SA20bsa034_u:4390_1": "tathā uddeśadānena anusmaraṇaparipṛcchādānena dhṛtānāñcodgṛhītānāñca dharmāṇāṃ samyagarthavivaraṇatayā",
  "SA20bsa034_u:4390_2": "sarvālambanasamādhyavatāramukheṣucānulomikyā avavādānusāsanyā sattvānanugṛhṇāti sattvānāmarthamācarati /",
  "SA20bsa034_u:4391_0": "ye ca sattvā gambhīrāṇāṃ tathāgatabhāṣitānāṃ śūnyatāpratisaṃyuktānāṃ sūtrāntānāmābhiprāyikaṃ",
  "SA20bsa034_u:4391_1": "tathāgatānāmarthamavijñāya ye te sūtrāntāḥ niḥsvabhāvatāṃ dharmāṇāmabhivadanti nirvastukatāmanutpannāniruddhatāmā",
  "SA20bsa034_u:4391_2": "kāśasamatāṃ māyāsvapnopamatāṃ dharmāṇāmabhivadanti teṣāṃ yathāvadarthamavijñāyotrastamānasāḥ",
  "SA20bsa034_u:4391_3": "tān sūtrāntān sarveṇa sarvaṃ pratikṣipanti naite tathāgatabhāṣitā iti /",
  "SA20bsa034_u:4392": "teṣāmapi sattvānāṃ sa bodhisattvaḥ ānulomikenopāyakauśalyena teṣāṃ sūtrāntānāṃ tathāgatābhiprāyikamarthaṃ yathāvadanulomayati /",
  "SA20bsa034_u:4393": "tāṃśca sattvān grāhayati /",
  "SA20bsa034_u:4394": "evañca punaranulomayati /",
  "SA20bsa034_u:4395": "yathā neme dharmāḥ sarveṇa sarvaṃ na saṃvidyante api tvabhilāpātmakaḥ svabhāva eṣāṃ nāsti teneme niḥsvabhāvā ityucyante /",
  "SA20bsa034_u:4396": "yadyapyetavabhilāpyavastu vidyate yadāśrityābhilāpāḥ pravartante tadapi yairabhilāpairyat svabhāvamabhilapyate tadapi na tatsvabhāva paramārthataḥ /",
  "SA20bsa034_u:4397": "tasmānnirvastukā ityucyante evañca sati te 'bhilāpyāḥ svabhāvā dharmāṇāmādita eva sarveṇa [Dutt_181] sarvaṃ na saṃvidyante /",
  "SA20bsa034_u:4398": "te kimutpatsyante vā nirotsyante vā tasmādanutpannā aniruddhā ityucyante /",
  "SA20bsa034_u:4399": "tadyathā cākāśe vicitrāṇi prabhūtāni rūpāṇi rūpakarmāṇi copalabhyante /",
  "SA20bsa034_u:4400": "sarveṣāñca teṣāṃ rūpāṇāṃ rūpakarmaṇāṃ cāvakāśaṃ dadāti /",
  "SA20bsa034_u:4401": "tadākāśaṃ gamanāgamanasthānotpatananipatanākuñcanaprasāraṇādīnām /",
  "SA20bsa034_u:4402": "yadā ca punastad rūpaṃ tāni ca rūpakarmāṇyapanītāni bhavanti tadā rūpābhāvamātrātmakameva pariśuddhamākāśaṃ khyāti /",
  "SA20bsa034_u:4403": "evaṃ tasminnākāśasthānīye nirabhilāpye vastuni vividhābhilāpakṛtāḥ saṃjñā vikalpāḥ prapañcasaṃjñānugatāḥ rūpakarmasthānīyāḥ pravartante /",
  "SA20bsa034_u:4404": "sarveṣāñca teṣāmabhilāpakṛtānāṃ saṃjñāvikalpānāṃ prapañcasaṃjñānugatānāṃ citrarūpakarmasthānīyānāṃ tannirabhilāpyaṃ vastvākāśa sthānīyamavakāśaṃ dadāti /",
  "SA20bsa034_u:4405_0": "yadā ca punarbodhisattvairjñānenāryeṇa te 'bhilāpasamutthitā mithyāsaṃjñāvikalpāḥ",
  "SA20bsa034_u:4405_1": "prapañcasaṃjñānugatāḥ sarveṇa sarvamapanītā bhavanti tadā teṣāṃ bodhisattvānāṃ paramāryāṇāṃ",
  "SA20bsa034_u:4405_2": "tenāryajñānena tannirabhilāpyaṃ vastu sarvābhilāpyasvabhāvābhāvamātramākāśopamaṃ",
  "SA20bsa034_u:4405_3": "pariśuddhaṃ khyāti /",
  "SA20bsa034_u:4406": "na ca tasmāt paramanyaṃ svabhāvamasya mṛgayante /",
  "SA20bsa034_u:4407": "tasmāddharmā ākāśa samā ityucyante /",
  "SA20bsa034_u:4408": "tadyathā māyā na ca yathā khyāti tathāsti /",
  "SA20bsa034_u:4409": "na ca punaḥ sarveṇaiva sarvaṃ nāsti tanmāyākṛtam /",
  "SA20bsa034_u:4410": "evaṃ na caite dharmā yathaivābhilāpasaṃstavavaśena khyānti bālānāṃ tathaiva saṃvidyante /",
  "SA20bsa034_u:4411": "na ca punaḥ sarveṇa sarvaṃ na saṃvidyante pāramārthika-nirabhilāpyātmanā /",
  "SA20bsa034_u:4412": "te cānena nayapraveśena na santo nāsanta ityadvayā māyāvat /",
  "SA20bsa034_u:4413": "tasmānmāyopamā ityucyante /",
  "SA20bsa034_u:4414": "evaṃ hi bodhisattvaḥ sarvasmāddharmadhātorna kiñcidutkṣipati na ca kiñcit pratikṣipati nonī-karoti nādhikaṃ karoti na vināśayati /",
  "SA20bsa034_u:4415": "bhūtañca bhūtataḥ prajānāti /",
  "SA20bsa034_u:4416": "tathaiva ca saṃprakāśayati /",
  "SA20bsa034_u:4417": "ayaṃ bodhisattvasyānulomika upāyo veditavyaḥ /",
  "SA20bsa034_u:4418": "tatra katamo bodhisattvasya vibandhasthāyī upāyaḥ iha bodhisattvo bhojanapānādi-daśa-kāyādipariṣkārārthikānāṃ [sattvānāṃ] vipratibandhenāvatiṣṭhate /",
  "SA20bsa034_u:4419_0": "sa cenmātṛjñā bhavatheti pitṛjñāḥ śrāmaṇyāḥ brāhmaṇyā vistareṇa pūrvavat yāvatsacecchīlaṃ",
  "SA20bsa034_u:4419_1": "samādāya vartadhve evamahaṃ yuṣmākaṃ bhojanapānādīn kāyapariṣkārānyāvadarthamanupradāsyāmi /",
  "SA20bsa034_u:4420": "anyathā na dāsyāmīti /",
  "SA20bsa034_u:4421_0": "tathā kṣetravastugṛhavastvāpaṇavastu-rājyavastu-deśavastu-dhanavastu-dhānyavastu",
  "SA20bsa034_u:4421_1": "arthikānāṃ [Dutt_182] tathā śilpakarmasthānavidyārthikānāṃ tathā tena saha sakhyārthikānāmāvāhavivāhārthikānāmābhakṣaṇasaṃbhakṣaṇārthikānāṃ",
  "SA20bsa034_u:4421_2": "kṛtyasahāyārthikānāñca sattvānāṃ kāryavipratibandhenāvatiṣṭhate /",
  "SA20bsa034_u:4422": "evamahaṃ yuṣmākaṃ vistareṇa yāvatkṛtyeṣu sahāyībhāvaṃ gamiṣyāmi sa cenmātṛjñā bhavatheti pūrvavat /",
  "SA20bsa034_u:4423_0": "punarbodhisattvaḥ aparādhiṣu duṣiṣvapakāriṣu sattveṣu parairvadhabandhanacchedanatāḍanakutsanatarjanapravāsanāyopātteṣvādhamanabandhana-vikrayāya",
  "SA20bsa034_u:4423_1": "copātteṣu vipratibandhe nāvatiṣṭhate śaktaḥ pratibalaḥ /",
  "SA20bsa034_u:4424": "sa cenmātṛjñāḥ [pitṛjñā] bhavatheti vistareṇa pūrvavat evamahaṃ bhavato 'smādvyasanādvimocayiṣyāmīti /",
  "SA20bsa034_u:4425": "punarbodhisattvo rājacaurodakāgnimanuṣyāmanuṣyājīvikāślokādibhayabhītānāṃ sattvānāṃ vipratibandhenāvatiṣṭhate /",
  "SA20bsa034_u:4426": "sa cenmātṛjñā bhavatheti pūrvavat vistareṇaivamahaṃ bhavato 'smādbhayāt paritrāsyāmīti /",
  "SA20bsa034_u:4427": "punarbodhisattvaḥ priyasamāgamakāmānāṃ vāpriyaviyogakāmānāñca sattvānāṃ vipratibandhenāvatiṣṭhate /",
  "SA20bsa034_u:4428": "sa cenmātṛjñā bhavatha vistareṇa pūrvavat evamahaṃ bhavatāṃ priyasamāgamamapriyavinābhāvaṃ copasaṃhariṣyāmīti /",
  "SA20bsa034_u:4429": "punarbodhisattva ābādhikānāṃ sattvānāṃ vyādhitānāṃ vipratibandhenāvatiṣṭhate /",
  "SA20bsa034_u:4430": "sa cenmātṛjñā bhavatha vistareṇa pūrvavat evamahaṃ bhavato 'smādvyādhiduḥkhāt parimocayiṣyāmīti /",
  "SA20bsa034_u:4431": "te ca sattvāḥ evaṃ vibandhāvasthitasya bodhisattvasya laghuladhveva tasmin kuśalasamādāne pāpaprahāṇe ca yathākāmaṃ karaṇīyā bhavanti /",
  "SA20bsa034_u:4432": "ayaṃ bodhisattvasya vibandhasthāyī upāya ityucyate /",
  "SA20bsa034_u:4433_0": "ye punaḥ sattvā evaṃ vibandhasthāyino bodhisattvasya yathāparikīrtiteṣu vastuṣu na",
  "SA20bsa034_u:4433_1": "laghu-laghveva yathākāmaṃ pratipadyante teṣāṃ bodhisattvo yathā parikīrtitairvastubhirarthikānāṃ",
  "SA20bsa034_u:4433_2": "tāni vastūni nānuprayacchati hitakāmatayā /",
  "SA20bsa034_u:4434": "na cādātukāmāśayo bhavati /",
  "SA20bsa034_u:4435": "vyasanasthān bhītānpriyāpriyasaṃyogavisaṃyogakāmān vyādhiduḥkhena ārtān sattvān kañcitkālamadhyupekṣate hitakāmatayā /",
  "SA20bsa034_u:4436": "na copekṣaṇāśayo bhavati nāparitrāṇāśayaḥ /",
  "SA20bsa034_u:4437": "te ca sattvā evaṃ niṣṭhurakarmaṇā pratipadyamānasya bodhisattvasya na tvāśayataḥ apareṇa samayena yathākāmakaraṇīyā bhavanti pāpaprahāṇāya kuśalasamādānāya ca /",
  "SA20bsa034_u:4438": "ye ca sattvā nāpyarthino [Dutt_183] bodhisattvasya nāpi ca vyasanasthā nāpi vistareṇa yāvadvyādhitāste cāsya saṃstutāḥ sapraṇayāḥ /",
  "SA20bsa034_u:4439": "tānapi bodhisattvastasminneva kuśala-[mūle] samādāpayati yaduta mātṛjñatāyāṃ vistareṇa yāvacchīlasamādānānuvartanāyām /",
  "SA20bsa034_u:4440": "ta evaṃ bodhisattvena samādāpyamānāḥ sa cedvikampanena [na] pratipadyante teṣāṃ bodhisattvaḥ kupitamapyātmānamupadarśayati hitakāmatayā /",
  "SA20bsa034_u:4441": "na cāśayataḥ kupito bhavati /",
  "SA20bsa034_u:4442": "kṛtyeṣu vaimukhyamupadarśayati hitakāmatayā /",
  "SA20bsa034_u:4443": "na cāśayato vimukho bhavati /",
  "SA20bsa034_u:4444": "tadekatvamapyasyānarthaṃ laukikamupasaṃharati hitakāmatayā /",
  "SA20bsa034_u:4445": "na cāśayato 'narthakāmo bhavati /",
  "SA20bsa034_u:4446": "visabhāgo 'sya bodhisattvasya teṣu [sattveṣu] tasyāśceṣṭāyāḥ sa āśayo bhavati /",
  "SA20bsa034_u:4447": "tena ca tānsattvāṃstasmin pāpaprahāṇe kuśalasamādāne ca sanniyojayati /",
  "SA20bsa034_u:4448": "tasmādayaṃ sattvavinayopāyo bodhisattvasya visabhāgāśaya ityucyate /",
  "SA20bsa034_u:4449": "tatra katamo bodhisattvasyāvaṣṭambhaja upāyaḥ /",
  "SA20bsa034_u:4450": "iha bodhisattvaḥ svāmibhūto vā rājabhūto vā ādhipatyaprāptaḥ svaṃ vā parijanaṃ sva vā vijitamevaṃ samyak samanuśāsti /",
  "SA20bsa034_u:4451_0": "yo me kaścitparijane vā vijite vā 'mātṛjño bhaviṣyati vistareṇa yāvaddauśīlyaṃ samādāya",
  "SA20bsa034_u:4451_1": "vartiṣyate tasyāhamucitaṃ vā bhaktācchādanaṃ samucchetsyāmi vārayiṣyāmi vā tāḍayiṣyāmi",
  "SA20bsa034_u:4451_2": "vā sarvasvena vā viyojayiṣyāmi sarveṇa vā sarva vijitāt pravāsayiṣyāmīti /",
  "SA20bsa034_u:4452": "tatra ca karmaṇi kuśalān dakṣān pauruṣeyānviniyojayati /",
  "SA20bsa034_u:4453": "te ca sattvāstasmānmahato daṇḍakarmaṇo bhītāḥ pāpañca prajahati kuśalañca samādāya vartante /",
  "SA20bsa034_u:4454": "akāmakā api tena balāvaṣṭambhena kuśale sanniyojyante te sattvā anenopāyena /",
  "SA20bsa034_u:4455": "tasmādayamavaṣṭambhaja upāya ityucyate /",
  "SA20bsa034_u:4456": "tatra katamo bodhisattvasya kṛtapratikṛtika upāyaḥ /",
  "SA20bsa034_u:4457_0": "saha bodhisattvena yeṣāṃ sattvānāṃ pūrvamevopakāraḥ parīttaḥ prabhūto vā kṛto bhavati",
  "SA20bsa034_u:4457_1": "dānena vā vyasanaparitrāṇatayā [Dutt_184] vā bhayaparitrāṇatayā vā priyāpriyasaṃyogavisayogopasaṃharaṇatayā",
  "SA20bsa034_u:4457_2": "vā vyādhisaśamanatayā vā teṣāṃ kṛtajñānāṃ kṛtavedināṃ pratyupakāra-kāmānāmantikādbodhisattvaḥ",
  "SA20bsa034_u:4457_3": "kuśalasamādānameva pratikārato yācate saṃpratīcchati /",
  "SA20bsa034_u:4458": "na kiñcidanyallokāmiṣam /",
  "SA20bsa034_u:4459": "evaṃ cāha /",
  "SA20bsa034_u:4460": "ayameva me bhavatāmantikānmahāpratyupakāro bhaviṣyati /",
  "SA20bsa034_u:4461_0": "sa cedyūyameva mātṛjñā bhavatha pitṛjñā vistareṇa yāvacchīlaṃ samādāya vartadhve",
  "SA20bsa034_u:4461_1": "kṛtasya pratikṛtaṃ kuśalasamādānaṃ parataḥ pratyāsaṃśate tena copāyena parāṃstatra",
  "SA20bsa034_u:4461_2": "kuśale samādāpayati /",
  "SA20bsa034_u:4462": "tasmādayamupāyaḥ kṛtipratikṛtika ityucyate /",
  "SA20bsa034_u:4463": "tatra katamo bodhisattvasya viśuddha upāyaḥ /",
  "SA20bsa034_u:4464": "iha niṣṭhāgamana-bodhisattvabhūmi-sthito bodhisattvaḥ suviśodhitabodhisattvamārgastuṣite devanikāye upapadyate /",
  "SA20bsa034_u:4465": "amuko bodhisattvavastuṣite devanikāye upapannaḥ /",
  "SA20bsa034_u:4466": "sa na cirasyedānīṃ jambūdvīpe anuttarāṃ samyaksaṃbodhimabhisaṃbhotsyate /",
  "SA20bsa034_u:4467": "taṃ vayamārāgayema na virāgayema /",
  "SA20bsa034_u:4468": "tasya ca bodhisattvasyāntike 'smākaṃ janma bhavedityaparimitasattva-samyak-chanda-jananārthaṃ chandabahulīkaraṇārtham /",
  "SA20bsa034_u:4469": "punarbodhisattvastuṣitāddevanikāyāccyutvā ucce vā sammate vā kule upapadyate yaduta rājakule vā purohitakule vā /",
  "SA20bsa034_u:4470": "tathodārān kāmānutsṛjya niṣkrāmati sattvānāṃ bahumānotpādanārtham /",
  "SA20bsa034_u:4471": "punarduṣkaracaryāmabhyupagacchati duṣkaracaryādhimuktānāṃ sattvāna vicchandanārtham /",
  "SA20bsa034_u:4472": "punaranuttarāṃ samyak saṃbodhimabhisaṃbudhyate /",
  "SA20bsa034_u:4473": "tadanyeṣāṃ sattvānāṃ bodhivimuktisāmānyopagamanapariharṣaṇārtham /",
  "SA20bsa034_u:4474": "punaranuttarāṃ samyaksaṃbodhimabhisaṃbudhya brahmādhyeṣaṇāṃ pratīkṣate /",
  "SA20bsa034_u:4475": "na tāvatsattvānāṃ dharmaṃ deśayati /",
  "SA20bsa034_u:4476": "teṣāṃ sattvānāṃ dharmagauravotpādanārtham /",
  "SA20bsa034_u:4477": "nāvaramātrakametaddharmākhyānaṃ bhavati yatredānīṃ brahmā [svayaṃ] dharmadeśanāyai bhagavantamadhyeṣata iti /",
  "SA20bsa034_u:4478": "punarbuddhacakṣuṣā lokaṃ vyavalokāṃ yati /",
  "SA20bsa034_u:4479": "brahmādhyeṣite 'nena dharmo deśito brahmagauravāt /",
  "SA20bsa034_u:4480": "paravyāpāritena na tu svena sattveṣu kāruṇyacittena nātmana eva pratirupatāṃ viditveti /",
  "SA20bsa034_u:4481": "tadekatyānāṃ sattvānāmevaṃrūpasya mithyāgrāhasya vipraṇāśārtham /",
  "SA20bsa034_u:4482": "punardharmacakramapravartitapūrvaṃ loke pravartayati /",
  "SA20bsa034_u:4483": "tathā dharmaṃ deśayati /",
  "SA20bsa034_u:4484": "śikṣāpadāni ca prajñapayati /",
  "SA20bsa034_u:4485": "ayamucyate bodhisattvasya viśuddha upāyaḥ /",
  "SA20bsa034_u:4486": "yasmādupāyādanya upāya uttari atikrāntataraśca praṇītataraśca nāsti /",
  "SA20bsa034_u:4487": "[Dutt_185]",
  "SA20bsa034_u:4488_0": "itīdaṃ ṣaḍvidhamupāyakauśalyaṃ bodhisattvānāṃ samāsavyāsanirdeśataḥ pratihatānāṃ",
  "SA20bsa034_u:4488_1": "sattvānāṃ pratighātāya nayanāya madhyasthānāmavatārāyāvatīrṇānāṃ paripākāya paripakkānāṃ vimocanāya /",
  "SA20bsa034_u:4489": "iti nāstyata uttari nāstyato bhūyaḥ /",
  "SA20bsa034_u:4490": "idaṃ bodhisattvānāmupāyakauśalyam /",
  "SA20bsa034_u:4491": "tatra katamā bodhisattvānāṃ dhāraṇī /",
  "SA20bsa034_u:4492": "samāsataścaturvidhā draṣṭavyā /",
  "SA20bsa034_u:4493": "dharmadhāraṇī /",
  "SA20bsa034_u:4494": "arthadhāraṇī /",
  "SA20bsa034_u:4495": "mantradhāraṇī /",
  "SA20bsa034_u:4496": "bodhisattvakṣāntilābhāya ca dhāraṇī /",
  "SA20bsa034_u:4497": "tatra dharmādhāraṇī katamā /",
  "SA20bsa034_u:4498_0": "iha bodhisattvastadrūpāṃ smṛtiprajñābalādhānatāṃ pratilabhate yathā śrutamātrakeṇaivānāmnātān",
  "SA20bsa034_u:4498_1": "vacasā 'paricitān nāmapadavyañjanakāyasaṃgṛhītānanupūrvacaritānanupūrvasamāyuktān",
  "SA20bsa034_u:4498_2": "pramāṇān granthānapramāṇaṃ kālaṃ dhārayati /",
  "SA20bsa034_u:4499": "tatrārthadhāraṇī katamā /",
  "SA20bsa034_u:4500": "pūrvavat /",
  "SA20bsa034_u:4501": "tatrāyaṃ viśeṣaḥ /",
  "SA20bsa034_u:4502": "teṣāmeva dharmāṇāmapramāṇamarthamanāmnātamaparicitaṃ manasā 'pramāṇaṃ kālaṃ dhārayati /",
  "SA20bsa034_u:4503": "tatra mantradhāraṇī katamā /",
  "SA20bsa034_u:4504": "iha bodhisattvastadrūpaṃ samādhivaśitāṃ pratilabhate yathā yāni mantrapadānīti saṃśamanāya sattvānāmadhitiṣṭhanti /",
  "SA20bsa034_u:4505": "tāni siddhāni bhavanti /",
  "SA20bsa034_u:4506": "paramasiddhānyamoghānyenekavidhānāmītīnāṃ saṃśamanāya /",
  "SA20bsa034_u:4507": "iyamucyate bodhisattvasya mantradhāraṇī /",
  "SA20bsa034_u:4508": "tatra katamā bodhisattvasya bodhisattvakṣāntilābhāya dhāraṇī /",
  "SA20bsa034_u:4509_0": "iha bodhisattvaḥ svayaṃ pragāḍhahetucaritaḥ prajñāvān praviviktavihārī vācamapyanudīrayan",
  "SA20bsa034_u:4509_1": "darśanapathamapyanāgacchan kenacit saha tathā mātrābhojī asaṃkīrṇabhojī ekaprakārāśanabhojī",
  "SA20bsa034_u:4509_2": "pradhyānaparataḥ alpaṃ rātrau svapan bahu jāgran yānīmāni tathāgatabhāṣitāni bodhisattvakṣāntilābhāya",
  "SA20bsa034_u:4509_3": "mantrapadāni tadyathā iṭi miṭi kiṭibhiḥ kṣāntipadāni svāhā /",
  "SA20bsa034_u:4510": "ityeteṣāṃ mantrapadānāmarthaṃ cintayati tulayatyupaparīkṣate /",
  "SA20bsa034_u:4511": "sa teṣāṃ mantrapadānāmevaṃ samyak pratipanna evamarthaṃ svayamevāśrutvā kutaścit pratividhyati /",
  "SA20bsa034_u:4512": "tad yathā nāstyeṣāṃ mantrapadānāṃ kācidarthapariniṣpattiḥ nirarthā evaite /",
  "SA20bsa034_u:4513": "ayameva caiṣāmartho yaduta nirarthatā /",
  "SA20bsa034_u:4514": "tasmācca paraṃ punaraparamarthaṃ na samanveṣate /",
  "SA20bsa034_u:4515": "iyatā tena teṣāṃ mantrapadānāmarthaḥ supratividdho bhavati /",
  "SA20bsa034_u:4516": "sa [Dutt_186] teṣāṃ mantrapadānāmarthaṃ samyak pratividhya tenaivārthānusāreṇa sarvadharmāṇāmatyarthaṃ samyak pratividhyati svayamevāśrutvā parataḥ /",
  "SA20bsa034_u:4517": "evañca punararthaṃ pratividhyati /",
  "SA20bsa034_u:4518": "sarvābhilāpaiḥ sarvadharmāṇāṃ svabhāvārthāpariniṣpattiḥ /",
  "SA20bsa034_u:4519": "yā punareṣāṃ nirabhilāpyasvabhāvatā ayamevaiṣāṃ svabhāvārthaḥ /",
  "SA20bsa034_u:4520": "sa evaṃ sarvadharmāṇāṃ svabhāvārthaṃ samyak pratividhya tasmātparamarthaṃ na samanveṣate /",
  "SA20bsa034_u:4521": "udārañca tasyārthasya prativedhāt prītiprāmodyaṃ pratilabhate /",
  "SA20bsa034_u:4522": "tena bodhisattvena pratilabdhā tāni dhāraṇīpadānyadhiṣṭhāya bodhisattvakṣāntirvaktavyā /",
  "SA20bsa034_u:4523": "tasyāśca lābhāt sa bodhisattvo na cirasyedānīmadhyāśayaviśuddhiṃ pratilabhate /",
  "SA20bsa034_u:4524": "adhimātrāyāmadhimutticaryābhūmikṣāntau vartate /",
  "SA20bsa034_u:4525": "iyaṃ bodhisattvasya bodhisattvakṣāntilābhāya dhāraṇī veditavyā /",
  "SA20bsa034_u:4526": "tatra dharmadhāraṇīmarthadhāraṇīñca bodhisattvaḥ prathamasya kalpāsaṃkhyeyasyātyayācchuddhādhyāśayabhūmipraviṣṭo labhate niyatāṃ sthirāmudārāñca /",
  "SA20bsa034_u:4527": "tataḥ punararvāg labhate praṇidhānavaśena vā dhyānasanniśrayeṇa vā natu niyatāṃ na sthirāṃ nodārām /",
  "SA20bsa034_u:4528": "yathādharmārthadhāraṇī evaṃ mantradhāraṇī veditavyā /",
  "SA20bsa034_u:4529": "bodhisattvakṣāntilābhāya tu dhāraṇī yathaiva vyākhyātā tathaiva labhyate /",
  "SA20bsa034_u:4530": "etāḥ punaḥ sarvā dhāraṇīrbodhisattvaścaturbhiguṇairyukto labhate nānyatamavikalaḥ /",
  "SA20bsa034_u:4531": "katamaiścaturbhiḥ /",
  "SA20bsa034_u:4532": "kāmeṣvanadhvavasito bhavati parasamucchrayeṣvīryāṃ notpādayati /",
  "SA20bsa034_u:4533": "anīrṣurbhavati sarva-yācita-pradaśca bhavatyananutāpyadāyī /",
  "SA20bsa034_u:4534": "dharmārāmaśca bhavati dharmarato bodhisattvapiṭakamārabhya piṭakamātṛkāṃ vā",
  "SA20bsa034_u:4535": "tatra katamadbodhisattvasya bodhisattvapraṇidhānam /",
  "SA20bsa034_u:4536": "tat samāsataḥ pañcavidhaṃ draṣṭavyam /",
  "SA20bsa034_u:4537": "cittotpādapraṇidhānaṃ upapattipraṇidhānaṃ gocarapraṇidhānaṃ samyakpraṇidhānaṃ mahāpraṇidhānañca /",
  "SA20bsa034_u:4538": "tatra prathamacittotpādo bodhisattvasyānuttarāyāṃ samyaksaṃbodhau cittotpādapraṇidhānamityucyate /",
  "SA20bsa034_u:4539": "āyatyāṃ sattvārthānukūlāsu sugatyupapattiṣu praṇidhānaṃ bodhisattvasyopapattipraṇidhānamityucyate /",
  "SA20bsa034_u:4540": "[Dutt_187]",
  "SA20bsa034_u:4541": "samyagdharmapravicayapraṇidhānaṃ apramāṇādikuśaladharmabhāvanā-viṣaya-praṇidhānañca bodhisattvasya gocarapraṇidhānamityucyate /",
  "SA20bsa034_u:4542": "āyatyāṃ sarvabodhisattvakuśalasaṃgrahāya sarvaguṇasaṃgrahāya ca samāsato vyāsato vā praṇidhānaṃ bodhisattvasya samyak praṇidhānamityucyate /",
  "SA20bsa034_u:4543": "mahāpraṇidhānaṃ punarbodhisattvasattvasyāsmādeva samyakpraṇidhānādveditavyam /",
  "SA20bsa034_u:4544": "tat punardaśaviṃdham /",
  "SA20bsa034_u:4545": "āyatyāṃ sarvākārāprameya-tathāgata-pūjopasthānatāyai prathamaṃ praṇidhāna bodhisattvasya mahāpraṇidhānamityucyate /",
  "SA20bsa034_u:4546": "buddhānāṃ ca bhagavatāṃ saddharma-parigrahārakṣaṇatāyai dharmanetrīsandhāraṇāya mahāpraṇidhānam /",
  "SA20bsa034_u:4547": "tuṣitabhavanavāsamupādāya purvavadyāvat parinirvāṇāya mahāpraṇidhānam /",
  "SA20bsa034_u:4548": "bodhisattva-sarvākārasamyakcaryācaraṇatāyai mahāpraṇidhānam /",
  "SA20bsa034_u:4549": "sarvasattvaparipākāya mahāpraṇidhānam /",
  "SA20bsa034_u:4550": "sarvalokadhātusandarśanāya mahāpraṇidhānam /",
  "SA20bsa034_u:4551": "buddhakṣetrapariśodhanāya mahāpraṇidhānam /",
  "SA20bsa034_u:4552": "sarvabodhisattvaikāśayaprayogatāyai mahāyānāvataraṇatāyai mahāpraṇidhānam /",
  "SA20bsa034_u:4553": "abandhyasarva-samyakprayogatāyai mahāpraṇidhānam /",
  "SA20bsa034_u:4554": "anuttarasamyaksaṃbodhyabhisaṃbodhāya mahāpraṇidhānam /",
  "SA20bsa034_u:4555": "tatra katamo bodhisattvasya śūnyatāsamādhiḥ /",
  "SA20bsa034_u:4556": "iha bodhisattvasya sarvābhilāṣātmakena svabhāvena virahitaṃ nirabhilāpyasvabhāvaṃ vastu paśyataḥ yā cittasya sthitiḥ /",
  "SA20bsa034_u:4557": "ayamasyocyate śūnyatāsamādhiḥ /",
  "SA20bsa034_u:4558": "apraṇihitaḥ samādhiḥ katamaḥ /",
  "SA20bsa034_u:4559_0": "iha bodhisattvasya tadeva nirabhilāpyasvabhāvaṃ vastu mithyāvikalpasamutthāpitena",
  "SA20bsa034_u:4559_1": "kleśena duḥkhena ca parigṛhītatvādanekadoṣaduṣṭaṃ samanupaśyato yā āyatyāṃ tatrāpraṇidhānapūrvikā cittasthitiḥ /",
  "SA20bsa034_u:4560": "ayamasyāpraṇihitaḥ samādhirityucyate /",
  "SA20bsa034_u:4561": "animittaḥ samādhiḥ katamaḥ /",
  "SA20bsa034_u:4562": "iha bodhisattvasya tadeva nirabhilāpyasvabhāvaṃ vastu sarvavikalpaprapañca nimittānyapanīya yathābhūtaṃ śāntato manasi kurvato yā cittasthitiḥ /",
  "SA20bsa034_u:4563": "ayamasyocyate animittaḥ samādhiḥ /",
  "SA20bsa034_u:4564": "kasmātpunareṣāmeva trayāṇāṃ samādhīnāṃ prajñaptirbhavati /",
  "SA20bsa034_u:4565": "nāta uttari nāto bhūyaḥ dvayamidaṃ saccāsacca /",
  "SA20bsa034_u:4566": "tatra saṃskṛtamasaskṛtañca sat asadātmā vātmīyaṃ vā /",
  "SA20bsa034_u:4567": "tatraḥ [Dutt_188] saṃskṛte satyapraṇidhānataḥ prātikūlyato 'praṇihitasamādhivyavasthānam /",
  "SA20bsa034_u:4568": "asaṃskṛte punarnirvāṇe praṇidhānataḥ samyagabhiratigrahaṇato nirnimittasamādhivyavasthānam /",
  "SA20bsa034_u:4569": "yat punaretadasadeva vastu tatra bodhisattvena na praṇidhānaṃ nāpraṇidhānaṃ karaṇīyam /",
  "SA20bsa034_u:4570": "api tu tadasadasadityeva yathābhūtaṃ draṣṭavyam /",
  "SA20bsa034_u:4571": "tacca darśanamadhikṛtya śūnyatāsamādhivyavasthānaṃ veditavyam /",
  "SA20bsa034_u:4572": "evaṃ hi bodhisattva eṣu triṣu samādhiṣu yogaṃ karoti /",
  "SA20bsa034_u:4573": "evaṃ ca vyavasthānaṃ yathābhūtaṃ prajānāti /",
  "SA20bsa034_u:4574": "tadanyākārānapi trīnsamādhīnyathābhūta-vyavasthāna-nayapraveśena bhāvanā-nayapraveśena ca yathābhūtaṃ prajānāti yeṣu śrāvakāḥ śikṣante samudāgacchati ca /",
  "SA20bsa034_u:4575": "catvārīmāni dharmoddānāni yāni buddhāśca bodhisattvāśca sattvānāṃ viśuddhaye deśayanti /",
  "SA20bsa034_u:4576": "katamāni catvāri /",
  "SA20bsa034_u:4577": "anityāḥ sarvasaṃskārā iti dharmoddānam /",
  "SA20bsa034_u:4578": "duḥkhāḥ sarvasaṃskārā iti dharmoddānam /",
  "SA20bsa034_u:4579": "anātmānaḥ sarvadharmā iti dharmoddānam /",
  "SA20bsa034_u:4580": "śāntaṃ nirvāṇamiti dharmoddānam /",
  "SA20bsa034_u:4581": "etat pratisaṃyuktārtha yadbhūyasā dharmamudīrayanti buddhabodhisattvāḥ sattvānām /",
  "SA20bsa034_u:4582": "tasmādetāni dharmoddānānītyucyante /",
  "SA20bsa034_u:4583": "paurāṇeśca śāntamānasairmunibhiruditoditatvānnityakālamuddānānītyucyante /",
  "SA20bsa034_u:4584": "mahodayagāminī bhavāgrordhvaṃgāminī caiṣā pratipat tasmāduddānānītyucyante /",
  "SA20bsa034_u:4585": "kathaṃ ca bodhisattvaḥ sarvasaṃskārānanityataḥ samanupaśyati /",
  "SA20bsa034_u:4586": "iha bodhisattvaḥ sarvasaṃskārāṇāmabhilāpyasvabhāvaṃ nityakālameva nāstītyupalabhyānityataḥ sarvasaṃskārān paśyati /",
  "SA20bsa034_u:4587": "punaravijñātasya bhūtatastasyaiva nirabhilāpyasya vastunaḥ aparijñānahetukamudayavyayamupalabhyatān nirabhilāpyasvabhāvān sarvasaṃskārānanityataḥ samanupaśyati /",
  "SA20bsa034_u:4588": "so 'tītān saṃskārānutpannaniruddhānsamanupaśyati /",
  "SA20bsa034_u:4589": "teṣāṃ naiva hetumupalabhate nāpi svabhāvam /",
  "SA20bsa034_u:4590": "tasmātteṣāṃ naiva hetuto naiva svabhāvato vidyamānatāṃ samanupaśyati /",
  "SA20bsa034_u:4591": "pratyutpannāniruddhānsamanupaśyati /",
  "SA20bsa034_u:4592": "teṣāṃ hetuṃ nopalabhate dattaphalatvāt /",
  "SA20bsa034_u:4593": "svabhāvaṃ punarupalabhate aniruddhatvāt /",
  "SA20bsa034_u:4594": "tasmātteṣāṃ svabhāvato vidyamānatāṃ samanupaśyati no tu hetutaḥ /",
  "SA20bsa034_u:4595": "anāgatān saṃskārānanutpannāniruddhān paśyati /",
  "SA20bsa034_u:4596": "teṣāṃ hetumupalabhate adattaphalatvāt /",
  "SA20bsa034_u:4597": "no tu svabhāvamanutpannatvāt /",
  "SA20bsa034_u:4598": "tasmātteṣāṃ bodhisattvo hetuto vidyamānatāṃ [Dutt_189] paśyati no tu svabhāvataḥ /",
  "SA20bsa034_u:4599": "sa eva triṣvadhvasvavyavacchinnāṃ saṃskāra-santatiṃ pravartamānāṃ dṛṣṭvā ekaikasmin saṃskārakṣaṇe trīṇi saṃskṛtasya saṃskṛtalakṣaṇāni paśyati /",
  "SA20bsa034_u:4600": "kṣaṇādurkṣvaṃ caturthaṃ saṃskṛtalakṣaṇaṃ samanupaśyati /",
  "SA20bsa034_u:4601": "tatra pūrvasaṃskārakṣaṇe svabhāvavināśānantara yo 'pūrvasaṃskārakṣaṇasvabhāvaprādurbhāvaḥ sā jātiriti paśyati /",
  "SA20bsa034_u:4602": "utpannasya yastatkālāvipraṇāśaḥ sā sthitiriti paśyati /",
  "SA20bsa034_u:4603": "taṃ pūrvaniruddhaṃ saṃskārajñaṇasvabhāvamapekṣya tasyotpannasya yadanyatvamanyathātvaṃ vā sā jareti paśyati /",
  "SA20bsa034_u:4604": "tasmājjātikṣaṇādūrdhvaṃ tasyaivotpannasya saṃskārakṣaṇasya yaḥ svabhāvavināśaḥ sa vyaya iti paśyati /",
  "SA20bsa034_u:4605": "sa yatsvabhāvameva tamutpannaṃ saṃskārakṣaṇaṃ samanupaśyati /",
  "SA20bsa034_u:4606": "tatsvabhāvāneva tasya jātiṃ sthitiṃ jarāṃ ca /",
  "SA20bsa034_u:4607": "[na] paśyati tadanyasvabhāvān /",
  "SA20bsa034_u:4608_0": "tasmācca kṣaṇādūrdhvaṃ ca eva tasya saṃskārakṣaṇa[svabhāva]syāpagamaḥ sa eva teṣāṃ",
  "SA20bsa034_u:4608_1": "jātyādīnāmiti yathābhūtaṃ paśyati tānyetāni catvāryaṣi saṃskṛtalakṣaṇānyabhisamasya",
  "SA20bsa034_u:4608_2": "saṃskārāṇāṃ samāsato dvayāvasthā-prabhāvitāni /",
  "SA20bsa034_u:4609": "bhāvaprabhāvitānyabhāvaprabhāvitāni ca /",
  "SA20bsa034_u:4610": "tatra bhagavatā yo bhāvastadekaṃ saṃskṛtalakṣaṇaṃ vyavasthāpitam /",
  "SA20bsa034_u:4611": "yastvabhāvastat dvitīyaṃ saṃskṛtalakṣaṇaṃ vyavasthāpitam /",
  "SA20bsa034_u:4612": "sa ca bhāvasteṣāṃ saṃskārāṇāṃ sthityanyathātvaprabhāvita iti kṛtvā tṛtīyaṃ saṃskṛtalakṣaṇaṃ vyavasthāpitam /",
  "SA20bsa034_u:4613": "tatra bodhisattvaḥ saṃskāramātraṃ sthāpayitvā na tasya jātiṃ na sthitiṃ na jarāṃ nānityatāṃ sarvakālaṃ dravyasvabhāvapariniṣpattitaḥ paśyati /",
  "SA20bsa034_u:4614": "tatkasya hetoḥ /",
  "SA20bsa034_u:4615": "saṃskāramātraṃ sa utpadyamānamupalabhate /",
  "SA20bsa034_u:4616": "nāsyānyāṃ jātiṃ na sthitiṃ na jarāṃ nānityatām /",
  "SA20bsa034_u:4617": "saṃskāramātrameva ca jāyamānaṃ tiṣṭhantaṃ jīryamāṇaṃ vinaśyamānamupalabhate /",
  "SA20bsa034_u:4618": "na tasyānyāṃ jātiṃ sthitiṃ jarāmanityatāñca /",
  "SA20bsa034_u:4619": "yuktyāpi bodhisattvo vimṛśannetān jātyādīn dravyato nopalabhate /",
  "SA20bsa034_u:4620": "evañca punarvimṛśannopalabhate /",
  "SA20bsa034_u:4621": "sa cedrūpādisaṃskāravinirmuktaḥ anyo jātidharmaḥ syāt sa yathaiva rūpādikaḥ saṃskāraḥ svātmanotpadyate /",
  "SA20bsa034_u:4622": "tathaiva so 'pyutpadyeta /",
  "SA20bsa034_u:4623": "evaṃ sati dve janmanī syātām yacca saṃskāra-janma yacca jāti-janma tatra tatsaṃskārajanma tasmājjātijanmanaḥ ananyadeva vā syāt /",
  "SA20bsa034_u:4624": "[anyadeva vā /",
  "SA20bsa034_u:4625": "] yadi tāvadananyadevaṃ satyapārthikā jātidravyakalpanā /",
  "SA20bsa034_u:4626": "anyā jātirdravyato 'stītiṃ na yujyate /",
  "SA20bsa034_u:4627": "[Dutt_190] atha ca punaranyadevaṃ sati saṃskāra-janma jātirna bhavati /",
  "SA20bsa034_u:4628": "saṃskāra-janma jātiriti na yujyate /",
  "SA20bsa034_u:4629": "yathā jātirevaṃ sthitirjarā vināśaśca vistareṇa veditavyaḥ /",
  "SA20bsa034_u:4630": "sa cedvināśo nāma svabhāvato dharmaḥ pariniṣpannaḥ syāt so 'pyutpadyeta nirudhyeta vā /",
  "SA20bsa034_u:4631": "yadā ca vināśa utpannaḥ syāttadā sarvasaṃskārairniruddhairbhavitavyaṃ syāt /",
  "SA20bsa034_u:4632": "evaṃ satyalpakṛcchreṇa nirodhasamāpannasyeva cittacaitasikānāṃ dharmāṇāmapravṛttiḥ syāt /",
  "SA20bsa034_u:4633": "tasya ca punarvināśasya nirodhāt niruddhairapi taiḥ saṃskāraiḥ punareva bhavitavyaṃ syāt vināśa eṣāṃ nāstīti kṛtvā /",
  "SA20bsa034_u:4634": "ato vināśa utpadyate nirudhyate ceti na yujyate /",
  "SA20bsa034_u:4635": "na ca punaḥ kulaputrasya vā kuladuhiturvā sarvakālāstitāñca dravyasatāṃ svabhāvapariniṣpatiñca prajñapti satāṃ paśyato nirvidvirāgo vimuktiśca yujyate /",
  "SA20bsa034_u:4636": "ato viparyayeṇa tu yujyate /",
  "SA20bsa034_u:4637": "ityebhirākārairbodhisattvaḥ sarvasaṃskārā anityā iti yathābhūtaṃ prajānāti /",
  "SA20bsa034_u:4638_0": "tān punareva anityān saṃskārān prabandhena vartamānādbodhisattvaḥ triḥprakārāyā duḥkhatāyāḥ",
  "SA20bsa034_u:4638_1": "sanniśrayabhāvena paśyati saṃskāraduḥkhatāyāḥ vipariṇāmaduḥkhatāyāḥ duḥkhaduḥkhatāyāśca /",
  "SA20bsa034_u:4639": "evaṃ hi bodhisattvaḥ sarvasaṃskārā duḥkhā iti yathābhūtaṃ prajānāti /",
  "SA20bsa034_u:4640": "punaḥ sarvadharmāṇāṃ bodhisattvaḥ saṃskṛtāsaṃskṛtānāṃ dvividhaṃ nairātmyaṃ yathābhūtaṃ prajānāti /",
  "SA20bsa034_u:4641": "pudgalanairātmyaṃ dharmanairātmyaṃ ca /",
  "SA20bsa034_u:4642": "tatredaṃ pudgalanairātmyam /",
  "SA20bsa034_u:4643": "yannaivate vidyamānā dharmāḥ pudgalāḥ /",
  "SA20bsa034_u:4644": "nāpi vidyamānadharmavinirmukto 'nyaḥ pudgalo vidyate /",
  "SA20bsa034_u:4645": "tatredaṃ dharmanairātmyam /",
  "SA20bsa034_u:4646": "yatsarveṣvabhilāpyeṣu vastuṣu sarvābhilāpasvabhāvo dharmo na saṃvidyate /",
  "SA20bsa034_u:4647": "evaṃ hi bodhisattvaḥ sarvadharmā anātmāna iti yathābhūtaṃ prajānāti /",
  "SA20bsa034_u:4648": "yaḥ punareṣāmeva saṃskārāṇāṃ pūrvaṃ hetusamucchinnānāṃ paścādaśeṣoparamastadanyeṣāñcātyantamanabhinirvṛttiraprādurbhāvaḥ /",
  "SA20bsa034_u:4649": "idamucyate nirvāṇam /",
  "SA20bsa034_u:4650": "tacca śāntaṃ kleśopaśamāt duḥkhopaśamācca veditavyam /",
  "SA20bsa034_u:4651": "evaṃ ca tāvadanadhyāśayaśuddho bodhisattvaḥ adṛṣṭasatyo vā śrāvakāyānīyo nirvāṇamadhimukto bhavati /",
  "SA20bsa034_u:4652": "evañcābhivadati-śāntaṃ nirvāṇamiti /",
  "SA20bsa034_u:4653": "na cāsya tasminnirvāṇe yathābhūtāvagamo yathāvajjñānadarśanaṃ [Dutt_191] pravartate /",
  "SA20bsa034_u:4654": "asti tveṣa yoniśo manaskāraḥ /",
  "SA20bsa034_u:4655_0": "tadyathā rājaputro vā gṛhapatiputro vā rājñā gṛhapatinā vā 'ntargṛhe saṃvardhitaḥ",
  "SA20bsa034_u:4655_1": "syāt tasya ca daharasyaiva kumārabhūtasya tena rājñā gṛhapatinā vā kṛtrimakā mṛgarathakā",
  "SA20bsa034_u:4655_2": "vā go-aśvarathakā vā hastirathakā vā upasaṃhṛtā bhaveyuḥ /",
  "SA20bsa034_u:4656": "sa ca rājaputro vā gṛhapatiputro vā taiḥ krīḍan ramamāṇaḥ paricārayaṃsteṣveva kṛtrimeṣu mṛgeṣu mṛgasaṃjñī syāt kṛtrimeṣu go 'śveṣu hastiṣu hastisaṃjñī syāt /",
  "SA20bsa034_u:4657": "athaikadā sa rājā vā gṛhapatirvā svasya putrasya vṛddheranvayādindriyāṇāṃ paripākādbhūtānāṃ mṛgāṇāṃ varṇaṃ bhāṣeta /",
  "SA20bsa034_u:4658": "bhūtānāṃ yāvaddhastināṃ varṇaṃ bhāṣeta /",
  "SA20bsa034_u:4659": "tasya punā rājaputrasya [vā] gṛhapatiputrasya vā ta varṇavādaṃ śrutvā evaṃ syāt /",
  "SA20bsa034_u:4660": "eṣāmayaṃ rājā gṛhapatirvā asmākaṃ mṛgarathakānāṃ yāvaddhastirathakānāṃ vā varṇaṃ bhāṣata iti /",
  "SA20bsa034_u:4661": "athāpareṇa samayena sa rājā gahapatirvā svaṃ putraṃ bahirāgārānnivīṣya bhūtāneva mṛgāṃstasmai upadarśayedbhūtāneva yāvaddhastina upadarśayet /",
  "SA20bsa034_u:4662": "tasya tān dṛṣṭvā tasminsamaye pratyātmaṃ pratyavagamo yathābhūta utpadyeta /",
  "SA20bsa034_u:4663_0": "ime te bhūtārthikā mṛgarathakā vistareṇa yāvaddhastirathakā yeṣāmasmākaṃ pitā dīrgharātraṃ",
  "SA20bsa034_u:4663_1": "varṇaṃ bhāṣitavānasmākameva tvayathābhūte arthe tat pratirūpamātrake tatpratibimbapratibhāsamātrake",
  "SA20bsa034_u:4663_2": "adhimokṣaḥ pravṛtta iti /",
  "SA20bsa034_u:4664": "tena pūrvakeṇādhimokṣeṇāritīyeran /",
  "SA20bsa034_u:4665_0": "evameva saṃsārāntargṛhasaṃvṛddhānāmaśuddhāśayānāṃ bodhisattvānāmadṛṣṭasatyānāñca",
  "SA20bsa034_u:4665_1": "śrāvakāṇāṃ putrasthānīyānāṃ pitṛkalpairbuddhairbodhisattvaiśca mahābhūmipraviṣṭairnirvāṇapratyakṣadarśibhisteṣāṃ",
  "SA20bsa034_u:4665_2": "bodhisattvānāṃ śrāvakāṇāñca purastānnirvāṇasya yathādṛṣṭasya varṇo bhāṣitaḥ /",
  "SA20bsa034_u:4666": "taiśca tannirvāṇaṃ guṇato ghoṣamātrānusariṇyā buddhyā dīrgharātramadhimuktam /",
  "SA20bsa034_u:4667": "yadā punasteṣāṃ saṃbhāraparipākavṛddheranvayāt śraddhāśayānāñca bodhisattvānāṃ dṛṣṭasatyānāñca śrāvakāṇāṃ nirvāṇe pratyakṣaṃ jñānadarśanamutpadyate /",
  "SA20bsa034_u:4668": "tadā teṣāmapi yathābhūtaḥ pratyavagama utpadyate /",
  "SA20bsa034_u:4669": "idaṃ tannirvāṇaṃ sarvaśrāvakapratyekabuddhānāṃ yasya buddhabodhisattvairvarṇā bhāṣitaḥ /",
  "SA20bsa034_u:4670": "asmābhistu pūrvabālaprajñatayā na yathābhūtamadhimuktam /",
  "SA20bsa034_u:4671": "asti tu tadasya pratirūpakam /",
  "SA20bsa034_u:4672": "asti pratibhāsamātrakam /",
  "SA20bsa034_u:4673": "te tena pūrvakeṇādhimokṣeṇa [Dutt_192] ritīyante paścimakaṃ yathābhūtādhimokṣaṃ niśritya /",
  "SA20bsa034_u:4674": "tadyathā kiñcidvyādhitaṃ puruṣaṃ kaścinmahāvaidyastasya prapyupasthitasya vyādheḥ praśamāyānulomikairbhaiṣajyairūpatiṣṭhet /",
  "SA20bsa034_u:4675": "sa ca vyādhitapuruṣo dīrghakālapratiniṣevaṇātteṣāṃ bhaiṣajyānāṃ tadadhimukta eva bhavet tadārāmaḥ /",
  "SA20bsa034_u:4676": "teṣveva sāradarśī bhavet /",
  "SA20bsa034_u:4677": "atha tasyaiva vyādhitapuruṣasya sa ca pūrvako vyādhistayā bhaiṣajyāsevayā vyupaśāmyedanyaścāpūrvo vyādhiranyabhaiṣajyasādhyaḥ prādurbhavet /",
  "SA20bsa034_u:4678_0": "atha sa mahāvaidyaḥ pūrvakasya ca vyādheḥ praśamaṃ paścimakasya cotpādamanyabhaiṣajyasādhyaṃ",
  "SA20bsa034_u:4678_1": "viditvā tañca pūrvakaṃ bhaiṣajyaprayogaṃ pratikṣipedanyaṃ cānulomikaṃ vyapadiśed bhaiṣajyam /",
  "SA20bsa034_u:4679": "sa bālo vyādhita puruṣaḥ pūrvabhaiṣajyādhimuktasteṣveva pathyasaṃjñī yenaiva mahāvaidyena tāni pūrvapaścimāni bhaiṣajyāni vyapadiṣṭāni /",
  "SA20bsa034_u:4680_0": "evamapyucyamānastena saṃmukhamapathyānyetāni pūrvakāṇi bhaiṣajyāni paścime vyādhāviti",
  "SA20bsa034_u:4680_1": "saṃpratyayena na gacchannāṣya vacanamabhiśraddhavyādevameva tadupamāste bālā bodhisattvāḥ",
  "SA20bsa034_u:4680_2": "śrāvakāśca veditavyāḥ /",
  "SA20bsa034_u:4681_0": "ye vyādhitapuruṣā eva kleśagrastā mahāvaidyasya tathāgatasyottarāduttaratarāmuttamatamāmuttānāduttānatarāṃ",
  "SA20bsa034_u:4681_1": "gambhīrād gambhīratarāṃ gambhīratamāṃ hīnādudārāmudāratarāmudāratamāṃ dharmadeśanāṃ",
  "SA20bsa034_u:4681_2": "samyagvyapadeśamavavādānuśāsanīṃ nāvataranti nādhimucyante na pratipadyante dharmasyānudharmam /",
  "SA20bsa034_u:4682": "tatra śrāddho bodhisattvaḥ śrāvako vā na kasmiṃścittathāgatabhāṣite vimatisandehamutpādayati /",
  "SA20bsa034_u:4683_0": "sa punaḥ sarvāṅgapariṣkārasusamāyuktamivājanyarathaṃ taṃ tathāgatabhāṣitaṃ dharmarathamabhirūhya",
  "SA20bsa034_u:4683_1": "kuśala iva sārathiryāvatī tena bhūmirgantavyā bhavatyanuprāptavyā tāṃ laghuladhveva",
  "SA20bsa034_u:4683_2": "gantā bhavatyadhandhāyamānaḥ /",
  "SA20bsa034_u:4684": "iti bodhisattvabhūmāvādhāre yogasthāne saptadaśamaṃ bodhipakṣyapaṭalam /",
  "SA20bsa034_u:4685": "[Dutt_193]",
  "SA20bsa034_u:4686": "Bodhisattvaguṇapaṭalam (Chapter 1.18)",
  "SA20bsa034_u:4687": "uddānam /",
  "SA20bsa034_u:4688": "āścaryaṃ cāpyanāścaryaṃ samacittopakāritā /",
  "SA20bsa034_u:4689": "pratikārastathā śāsti syādabandhyaprayogatā //",
  "SA20bsa034_u:4690": "pañceme bodhisattvāsyāścaryādbhūtā dharmā anuttare samyaksaṃbodhiyāne śikṣamāṇasya veditavyāḥ /",
  "SA20bsa034_u:4691": "katame pañca /",
  "SA20bsa034_u:4692": "niṣkāraṇavatsalatā sarvasattveṣu /",
  "SA20bsa034_u:4693": "sattvānāmevārthāya saṃsāre 'prameyaduḥkhasahiṣṇutā /",
  "SA20bsa034_u:4694": "bahukleśānāṃ durvineyānāṃ ca sattvānāṃ vinayopāyajñatā /",
  "SA20bsa034_u:4695": "paramadurvijñānatattvārthānupraveśaḥ /",
  "SA20bsa034_u:4696": "acintyaprabhāvatā ca /",
  "SA20bsa034_u:4697": "ime pañca bodhisattvānāmāścaryādbhutā dharmā asādhāraṇastadanyaiḥ sarvasattvaiḥ /",
  "SA20bsa034_u:4698": "pañcemāni bodhisattvasyānāścaryāṇi yaiḥ samanvāgato bodhisattvaḥ anāścaryādbhutadharmasamanvāgata ityucyate /",
  "SA20bsa034_u:4699": "katamāni pañca /",
  "SA20bsa034_u:4700": "yad bodhisattvaḥ parahitahetukena duḥkhena sukhātmaka eva san kṛtsnaṃ parahitahetukaṃ duḥkhamabhyupagacchati /",
  "SA20bsa034_u:4701": "idaṃ bodhisattvasya prathamamanāścaryaṃ yena samanvāgato bodhisattvaḥ anāścaryādbhutadharmasamanvāgata ityucyate /",
  "SA20bsa034_u:4702": "punaraparaṃ yad bodhisattvaḥ saṃsāradoṣajño nirvāṇaguṇajña eva ca san sattvapariśuddhipriyastenaiva ca sukhātmakaḥ sattvapariśuddhimevādhipatiṃ kṛtvā saṃsāramabhyupagacchati /",
  "SA20bsa034_u:4703": "idaṃ bodhisattvasya dvitīyamanāścaryaṃ pūrvavat /",
  "SA20bsa034_u:4704": "punaraparaṃ yad bodhisattvastūṣṇīṃbhāva-sukharasajña eva san sattvapariśuddhipriyastenaiva ca sukhātmakaṃ sattvapariśuddhimevādhipatiṃ kṛtvā sattvānāṃ dharmedeśanāyai prayujyate /",
  "SA20bsa034_u:4705": "idaṃ bodhisattvasya tṛtīyamanāścaryaṃ pūrvavat /",
  "SA20bsa034_u:4706": "punaraparaṃ yad bodhisattvaḥ [ṣaṭ] pāramitopacitaṃ kuśalamūlaṃ sattvapariśuddhipriyastenaiva ca sukhātmakaḥ sattvapariśuddhimevādhipatiṃ kṛtvā sarvasattvānāmāśayataḥ samutsṛjati /",
  "SA20bsa034_u:4707": "na ca punastasya samutsargasya vipākenārthī bhavati /",
  "SA20bsa034_u:4708": "idaṃ bodhisattvasya caturthamanāśvaryaṃ pūrvavat /",
  "SA20bsa034_u:4709": "punaraparaṃ yad bodhisattvaḥ parakāryasvakārya iva sarvaparakāryārthakriyāsu saṃdṛśyate /",
  "SA20bsa034_u:4710": "idaṃ bodhisattvasya pañcamamanāścaryaṃ yena samanvāgato bodhisattvaḥ anāścaryādbhutadharmasamanvāgata ityucyate /",
  "SA20bsa034_u:4711": "[Dutt_194]",
  "SA20bsa034_u:4712": "pañcabhirākārairbodhisattvaḥ sarvasattveṣu samacitto veditavyaḥ /",
  "SA20bsa034_u:4713": "katamaiḥ pañcabhiḥ /",
  "SA20bsa034_u:4714": "prathamena bodhāya cittotpāda-praṇidhānena /",
  "SA20bsa034_u:4715": "tathā hi bodhisattvaḥ sarvasattvānāmarthe samaṃ taccittamutpādayati /",
  "SA20bsa034_u:4716": "anukampāsahagatena cittena samacitto bhavati /",
  "SA20bsa034_u:4717": "bodhisattvaḥ sarvasattveṣu ekaputraka iva premasahagatena cittena samacitto bhavati /",
  "SA20bsa034_u:4718": "bodhisattvaḥ sarvasattveṣu ekaputraka eva premasahagatena cittena samacitto bhavati /",
  "SA20bsa034_u:4719_0": "bodhisattvaḥ sarvasattveṣu pratītyasamutpanneṣu ca [sarva]saṃskāreṣu sattvasaṃjñeti",
  "SA20bsa034_u:4719_1": "viditvā bodhisattvo yā ekasya sattvasya dharmatā sā sarveṣāmiti dharmasamatānugatena",
  "SA20bsa034_u:4719_2": "cetasā sarvasattveṣu samacitto viharati /",
  "SA20bsa034_u:4720": "yathā caikasya sattvasyārthamācarati tathā sarveṣām /",
  "SA20bsa034_u:4721": "evaṃ hi bodhisattvaḥ sarvārthakriyāsahagatena cetasā sarvasattveṣu smacitto viharati /",
  "SA20bsa034_u:4722": "ebhiḥ pañcabhirākārairbodhisattvaḥ sattveṣu samacitto bhavati /",
  "SA20bsa034_u:4723": "pañcabhirākārairbodhisattvānāṃ sattveṣu sarvopakārakriyā veditavyā /",
  "SA20bsa034_u:4724": "katamaiḥ pañcabhiḥ /",
  "SA20bsa034_u:4725": "samyagājīvavyapadeśopasaṃhāreṇa /",
  "SA20bsa034_u:4726": "vilomeṣu ca kṛtyeṣvarthopasaṃhiteṣvanulomopadeśopasaṃhāreṇa /",
  "SA20bsa034_u:4727": "anāthānāṃ ca duḥkhitānāṃ kṛpaṇānāmapratiśaraṇānāṃ sanāthakriyayā /",
  "SA20bsa034_u:4728": "sugatigamanāya mārgavyapadeśopasaṃhāreṇa yānatrayavyapadeśopasaṃhāreṇa ca /",
  "SA20bsa034_u:4729": "pañcabhirākāraiḥ sattvā upakāriṇo bodhisattvasya pratyupakāreṇa pratyupasthito bhavanti /",
  "SA20bsa034_u:4730": "katamaiḥ pañcabhiḥ /",
  "SA20bsa034_u:4731": "ātmānaṃ guṇaiḥ saṃyojayanti paraguṇādhānāya prayuktāro bhavanti /",
  "SA20bsa034_u:4732": "anātheṣu duḥkhiteṣu kṛpaṇeṣvapratiśaraṇeṣu sattveṣu sānāthyaṃ kurvanti /",
  "SA20bsa034_u:4733": "tathāgatān pūjayanti /",
  "SA20bsa034_u:4734": "tathāgatābhāṣitañca dharmamukhena vā lekhayitvā vā dhārayanti tañca pūjayanti /",
  "SA20bsa034_u:4735": "pañcemāni sthānāni bodhisattvena nityamevamāśaṃsitavyāni bhavanti /",
  "SA20bsa034_u:4736": "katamāni pañca /",
  "SA20bsa034_u:4737": "buddhotpādārāgaṇatā /",
  "SA20bsa034_u:4738": "teṣāmeva ca buddhānāmantikāt ṣaṭe pāramitā-bodhisattvapiṭakaśravaṇam /",
  "SA20bsa034_u:4739": "sarvākārasattvaparipācanapratiabalatā /",
  "SA20bsa034_u:4740": "anuttarasamyaksaṃbodhiprāptiḥ /",
  "SA20bsa034_u:4741": "abhisaṃbodheśca śrāvakasāmagrī /",
  "SA20bsa034_u:4742": "[Dutt_195]",
  "SA20bsa034_u:4743": "pañcabhiḥ kāraṇaiḥ bodhisattvasya sattveṣvvabandhyo 'rthakriyā-prayogo bhavati /",
  "SA20bsa034_u:4744": "katamaiḥ pañcabhiḥ /",
  "SA20bsa034_u:4745": "iha bodhisattva ādita eva sattveṣu hitasukhaiṣī bhavati /",
  "SA20bsa034_u:4746": "tacca hitasukhaṃ yathābhūtaṃ prajānāti /",
  "SA20bsa034_u:4747": "aviparyastabuddhirbhavati /",
  "SA20bsa034_u:4748": "iti sarvaṃ pūrvavad veditavyaṃ yadyathā pūjāsevā 'pramāṇapaṭale /",
  "SA20bsa034_u:4749": "uddānam /",
  "SA20bsa034_u:4750": "samyak prayogo hāniśca viśeṣagamanaṃ tathā /",
  "SA20bsa034_u:4751": "pratirūpāśca bhūtāśca guṇā vinayanaṃ tathā //",
  "SA20bsa034_u:4752": "pañcabhiḥ prayogairbodhisattvasya sarvasamyaksaṃprayoga saṃgraho veditavyaḥ katamaiḥ pañcabhiḥ /",
  "SA20bsa034_u:4753": "anurakṣaṇā-prayogeṇa /",
  "SA20bsa034_u:4754": "anavadyaprayogeṇa pratisaṃkhyānabalaprayogeṇa /",
  "SA20bsa034_u:4755": "adhyāśayaśuddhiprayogeṇa /",
  "SA20bsa034_u:4756": "niyatapatitaprayogeṇa ca /",
  "SA20bsa034_u:4757": "tatra bodhisattvo 'nurakṣaṇā prayogeṇa medhāṃ rakṣati yena sahajena jñānena dharmān laghuladhvevodgṛhṇāti /",
  "SA20bsa034_u:4758": "smṛtiṃ rakṣati yayā smṛtyā udgṛhītān dharmān dhārayati /",
  "SA20bsa034_u:4759": "jñānamārakṣati yena jñānena dhṛtānāṃ dharmāṇāmarthamupaparīkṣate /",
  "SA20bsa034_u:4760": "samyak prajñayā pratividhyati medhāsmṛtibuddhihānabhāgīyanidānaparivarjanatayā sthitivṛddhibhāgīyanidānapratiniṣevaṇatayā ca /",
  "SA20bsa034_u:4761": "svacittamārakṣati indriyāṇāṃ guptadvāratayā /",
  "SA20bsa034_u:4762": "paracittamārakṣati samyakparicittānuvartanatayā /",
  "SA20bsa034_u:4763": "tatra bodhisattvasyānavadyaprayogo yaḥ kuśaleṣu dharmeṣvaviparītaścottaptaścāpramāṇaśca satataśca bodhipariṇāmitaśca /",
  "SA20bsa034_u:4764": "pratisaṃkhyānabalaprayogaḥ punarasya sarvasyāmadhimukticaryābhūmau draṣṭavyaḥ /",
  "SA20bsa034_u:4765": "[śuddhādhyāśayaprayogaḥ] śuddhādhyāśayabhūmau caryā pratipattibhūmau ca draṣṭavyaḥ /",
  "SA20bsa034_u:4766": "niyatipatitaprayogo niyatāyāṃ bhūmau niṣṭhāgamanabhūmau ca draṣṭavyaḥ /",
  "SA20bsa034_u:4767": "ivamebhiḥ pañcabhiḥ prayogairbodhisattvasya sarvasamyakprayogasaṃgraho bhavati /",
  "SA20bsa034_u:4768": "pañceme bodhisattvasya hānabhāgīyā dharmā veditavyāḥ /",
  "SA20bsa034_u:4769": "katame pañca /",
  "SA20bsa034_u:4770": "agauravatā dharme dharmabhāṇake ca /",
  "SA20bsa034_u:4771": "pramādakausīdyam /",
  "SA20bsa034_u:4772": "kleśa-āsevā 'dhivāsanatā /",
  "SA20bsa034_u:4773": "duścarita-āsevā 'dhivāsanatā /",
  "SA20bsa034_u:4774": "tadanyaiśca bodhisattvaiḥ saha paritulanābhimānatā dharmaviparyāsābhimānatā ca /",
  "SA20bsa034_u:4775": "[Dutt_196]",
  "SA20bsa034_u:4776": "pañceme bodhisattvasya dharmā viśeṣabhāgīyā veditavyāḥ /",
  "SA20bsa034_u:4777": "te punareṣāmeva pañcānāṃ kṛṣṇapakṣyāṇāṃ dharmāṇāṃ yathākramaṃ viparyayeṇa veditavyāḥ /",
  "SA20bsa034_u:4778": "pañceme bodhisattvānāṃ guṇapratirūpakaḥ bodhisattvadoṣā veditavyāḥ /",
  "SA20bsa034_u:4779": "katame pañca /",
  "SA20bsa034_u:4780": "raudraduḥśīleṣu sattveṣu tato nidānamapakārakriyā /",
  "SA20bsa034_u:4781": "kuhakasyeryāpathasampattikralpanā /",
  "SA20bsa034_u:4782": "lokāyatairmantraistīrthikaśāstrapravisaṃyuttairjñātra pratilambhaḥ paṇḍitasaṃkhyā-gamanatā ca /",
  "SA20bsa034_u:4783": "sāvadyasya ca dānādikasya kuśalasyādhyācāraḥ /",
  "SA20bsa034_u:4784": "saddharmapratirūpakāṇāṃ ca /",
  "SA20bsa034_u:4785": "rocanā deśanā vyavasthāpanā /",
  "SA20bsa034_u:4786": "pañceme bodhisattvasya bhūtā bodhisattvaguṇā veditavyāḥ /",
  "SA20bsa034_u:4787": "katame pañca /",
  "SA20bsa034_u:4788": "raudraduḥśīleṣu sattveṣu viśeṣeṇa kāruṇyacittatā /",
  "SA20bsa034_u:4789": "prakṛtyā īryāpathasaṃpannatā /",
  "SA20bsa034_u:4790": "tathāgatapraṇītenāgamādhigamena jñātrapratilambhaḥ /",
  "SA20bsa034_u:4791": "paṇḍitasaṃkhyāgamanatā ca /",
  "SA20bsa034_u:4792": "anavadyasya ca dānādikasya kuśalasya kriyā /",
  "SA20bsa034_u:4793": "saddharmasya ca prakāśanā saddharmapratirūpakāṇāṃ ca pratikṣepaṇatā /",
  "SA20bsa034_u:4794": "daśasu sthāneṣu samāsato bodhisattvā vineyān sattvān samyageva vinayanti /",
  "SA20bsa034_u:4795": "katameṣu daśasu /",
  "SA20bsa034_u:4796": "duścaritaviveke /",
  "SA20bsa034_u:4797": "[kāmaviveke] /",
  "SA20bsa034_u:4798": "āpattyana dhyācāravyutthāne /",
  "SA20bsa034_u:4799": "indriyairguptadvāratāyām /",
  "SA20bsa034_u:4800": "saṃprājanavihāritāyām /",
  "SA20bsa034_u:4801": "saṃsargaviveke praviviktasyāsadvitarkaṃviveke /",
  "SA20bsa034_u:4802": "āvaraṇaviveke /",
  "SA20bsa034_u:4803": "kleśaparyavasthānaviveke /",
  "SA20bsa034_u:4804": "kleśapakṣadauṣṭhulyaviveke ca /",
  "SA20bsa034_u:4805": "uddānam /",
  "SA20bsa034_u:4806": "vyākṛtirniyatau pāto hyavaśyakaraṇīyatā /",
  "SA20bsa034_u:4807": "sātatyakaraṇīyañca prādhānyaṃ paścimaṃ bhavet //",
  "SA20bsa034_u:4808": "ṣaḍbhirākāraiḥ samāsatastathāgatā bodhisattvamanuttarāyāṃ samyaksaṃbodhau vyākurvanti /",
  "SA20bsa034_u:4809": "katamaiḥ ṣaḍbhiḥ /",
  "SA20bsa034_u:4810": "gotrasthamanutpāditacittam /",
  "SA20bsa034_u:4811": "tathotpāditaṃ cittam sammukhāvasthitam /",
  "SA20bsa034_u:4812": "viparokṣāvasthitam /",
  "SA20bsa034_u:4813": "parimitaṃ kālamiyatā kālenānuttarāṃ samyaksaṃbodhimabhisaṃbhotsyata iti /",
  "SA20bsa034_u:4814": "aparimitakālaṃ vyākurvanti na tu kālaniyama kurvanti /",
  "SA20bsa034_u:4815": "[Dutt_197]",
  "SA20bsa034_u:4816": "traya ime bodhisattvasya niyatipātāḥ /",
  "SA20bsa034_u:4817": "katame trayaḥ /",
  "SA20bsa034_u:4818": "gotrastha eva bodhisattvo niyatipatita ityucyate /",
  "SA20bsa034_u:4819": "tatkasya hetoḥ /",
  "SA20bsa034_u:4820": "bhavyo 'sau pratyayānāsādya niyatamanuttarāṃ samyaksaṃbodhimabhisaṃboddhum /",
  "SA20bsa034_u:4821": "punarekatyo bodhisattvo niyataṃ cittamutpādayatyanuttarāyāṃ samyaksaṃbodhau na punastāvatpratyudāvartayati yāvadanuttarāṃ samyaksaṃbodhimabhisaṃbudhyate /",
  "SA20bsa034_u:4822": "punarbodhisattvo vaśitāprāptaḥ sarvāṃ sattvārthacaryāṃ yathecchati yathārabhate tathaivābandhyāṃ karoti /",
  "SA20bsa034_u:4823": "ta ete trayo niyatipātā bhavanti /",
  "SA20bsa034_u:4824": "gotrasthaniyatipātaḥ /",
  "SA20bsa034_u:4825": "cittotpādaniyatipātaḥ /",
  "SA20bsa034_u:4826": "abandhya-caryā-niyatipātaśca /",
  "SA20bsa034_u:4827": "tatra paścimaṃ niyatipātamārabhya tathāgatā niyatipatitaṃ bodhisattvaṃ vyākurvāṇā vyākurvanti /",
  "SA20bsa034_u:4828": "pañcemāni sthānāni bodhisattvasyāvaśyakaraṇīyāni bhavanti yānyakṛtvā bodhisattvaḥ abhavyo bhavatyanuttarāṃ samyaksaṃbodhimabhisaṃboddhum /",
  "SA20bsa034_u:4829": "katamāni pañca /",
  "SA20bsa034_u:4830": "prathamaścittotpādaḥ /",
  "SA20bsa034_u:4831": "sattveṣvanukampā /",
  "SA20bsa034_u:4832": "uttaptavīryam /",
  "SA20bsa034_u:4833": "sarvavidyāsthāneṣu yogyatā / akhedaśca /",
  "SA20bsa034_u:4834": "pañcemāni bodhisattvasya sthānāni sātatyakaraṇīyāni /",
  "SA20bsa034_u:4835": "katamāni pañca /",
  "SA20bsa034_u:4836": "apramādo bodhisattvasya sātatyakaraṇīyaḥ /",
  "SA20bsa034_u:4837": "anātheṣu sattveṣu [duḥkhiteṣu ca] apratiśaraṇeṣu sanāthakriyā /",
  "SA20bsa034_u:4838": "tathāgatapūjā skhalitaparijñānam /",
  "SA20bsa034_u:4839": "sarvakriyācāravihāramanasikāreṣu bodhicittapūrvaṅgamatā bodhisattvasya pañcamaṃ sātatyakaraṇīyam /",
  "SA20bsa034_u:4840": "daśeme dharmā bodhisattvānāṃ pradhānasammatā yān bodhisattvā agrato dhārayantyagryaprajñaptiṣu ca prajñapayanti /",
  "SA20bsa034_u:4841": "katame daśa /",
  "SA20bsa034_u:4842": "bodhisattvagotraṃ sarvagotrāṇāṃ pradhānam /",
  "SA20bsa034_u:4843": "prathamaścittotpādaḥ sarvasamyak praṇidhānānaṃ pradhānam /",
  "SA20bsa034_u:4844": "vīryaṃ ca prajñā ca sarvapāramitānāṃ pradhānam /",
  "SA20bsa034_u:4845": "priyavāditā sarvasaṃgrahavastūnāṃ pradhānam /",
  "SA20bsa034_u:4846": "tathāgataḥ sarvasattvānāṃ pradhānam /",
  "SA20bsa034_u:4847": "karūṇā 'pramāṇānāṃ pradhānam /",
  "SA20bsa034_u:4848": "caturthaṃ dhyānaṃ [sarvadhyānānāṃ pradhānam /",
  "SA20bsa034_u:4849": "] trayāṇāṃ samādhīnāṃ śūnyatāsamādhiḥ pradhānam /",
  "SA20bsa034_u:4850": "sarvasamāpattīnāṃ [Dutt_198] nirodhasamāpattiḥ pradhānam /",
  "SA20bsa034_u:4851": "sarvopāyakauśalyānāṃ viśuddhamupāyakauśalyaṃ yathānirdiṣṭaṃ pradhānam /",
  "SA20bsa034_u:4852": "uddānam /",
  "SA20bsa034_u:4853": "prajñapteḥ syādvyavasthānaṃ dharmāṇāmeṣaṇā tathā /",
  "SA20bsa034_u:4854": "yathābhūtaparijñānamaprameyāstathaiva ca //",
  "SA20bsa034_u:4855": "deśanāyāḥ phalaṃ caiva mahattvaṃ yānasaṃgrahaḥ /",
  "SA20bsa034_u:4856": "bodhisattvā daśa jñeyā nāmaprajñaptayastathā //",
  "SA20bsa034_u:4857": "catvārīmāni bodhisattvānāṃ prajñaptivyavasthānāni yāniṃ bodhisattvā eva samyak prajñapayanti vyavasthāpayanti tathāgatā vā /",
  "SA20bsa034_u:4858": "na tvanyaḥ kaściddevabhūto vā manuṣyabhūto vā śramaṇabrāhmaṇabhūto vānyatraitebhya evaṃ śrutvā /",
  "SA20bsa034_u:4859": "katamāni catvāri /",
  "SA20bsa034_u:4860": "dharmaprajñaptivyavasthānaṃ satyaprajñaptivyavattthānaṃ yuktiprajñaptivyavasthānaṃ yānaprajñaptivyavasthānañca /",
  "SA20bsa034_u:4861": "tatra yā dvādaśāṅgasya sūtrādikasya vacogatasyānupūrvaracanā anupūrvavyavasthānasamāyogaḥ /",
  "SA20bsa034_u:4862": "idamucyate dharmaprajñaptivyavasthānam /",
  "SA20bsa034_u:4863": "satyaprajñaptivyavasthānaṃ punaranekavidham /",
  "SA20bsa034_u:4864": "avitathārthena tāvadekameva satyaṃ na dvitīyamasti /",
  "SA20bsa034_u:4865": "dvividhaṃ satyam /",
  "SA20bsa034_u:4866": "saṃvṛtisatyaṃ paramārthasatyaṃ ca /",
  "SA20bsa034_u:4867": "trividhaṃ satyam /",
  "SA20bsa034_u:4868": "lakṣaṇasatyaṃ vāksatyaṃ kriyāsatyaṃ ca /",
  "SA20bsa034_u:4869": "[caturvidhaṃ satyam /",
  "SA20bsa034_u:4870": "] duḥkhasatyaṃ yāvanmārgasatyam /",
  "SA20bsa034_u:4871": "pañcavidhaṃ [satyam /",
  "SA20bsa034_u:4872": "] hetusatyaṃ phalasatyaṃ jñānasatyaṃ jñeyasatyaṃ agryasatyaṃ ca /",
  "SA20bsa034_u:4873": "ṣaḍvidhaṃ [satyam] /",
  "SA20bsa034_u:4874": "satyasatyaṃ mṛṣāsatyaṃ parijñeyasatyaṃ prahātavyasatyaṃ sākṣātkartavyasatyaṃ bhāvayitavyasatyaṃ ca /",
  "SA20bsa034_u:4875": "saptavidhaṃ satyam /",
  "SA20bsa034_u:4876": "āsvādasatyaṃ ādīnavasatyaṃ niḥsaraṇasatyaṃ dharmatāsatyaṃ adhimuktisatyaṃ āryāṇāṃ satyaṃ anāryāṇāṃ satyaṃ ca /",
  "SA20bsa034_u:4877": "aṣṭavidhaṃ [satyaṃ] /",
  "SA20bsa034_u:4878": "saṃskāraduḥkhatāsatyaṃ vipariṇāmaduḥkhatāsatyaṃ duḥkhaduḥkhatāsatyaṃ pravṛttisatyaṃ nivṛtisatyaṃ saṃkleśasatyaṃ vyavadānasatyaṃ samyakprayogasatyaṃ ca /",
  "SA20bsa034_u:4879": "navavidhaṃ [satyam] /",
  "SA20bsa034_u:4880_0": "anityasatyaṃ duḥkhasatyaṃ śūnyatāsatyaṃ nairātmyasatyaṃ [bhavatṛṣṇāsatyaṃ] [Dutt_199]",
  "SA20bsa034_u:4880_1": "vibhavatṛṣṇāsatyaṃ tatprahāṇopāyasatyaṃ sopadhiśeṣanirvāṇasatyaṃ nirupadhiśeṣanirvāṇasatyaṃ [ca] /",
  "SA20bsa034_u:4881": "daśavidhaṃ satyam /",
  "SA20bsa034_u:4882_0": "aupakramikaduḥkhasatyaṃ bhogavaikalyaduḥkhasatyaṃ dhāturvaiṣamyaduḥkhasatyaṃ priyavipariṇāmaduḥkhasatyaṃ",
  "SA20bsa034_u:4882_1": "dauṣṭhulyaduḥkhasatyaṃ karmasatyaṃ kleśasatyaṃ tathā śravaṇayoniśomanaskārasatyaṃ",
  "SA20bsa034_u:4882_2": "samyakdṛṣṭisatyaṃ samyagdṛṣṭiphalasatyaṃ ceti /",
  "SA20bsa034_u:4883": "idamucyate bodhisattvānāṃ satyaprajñaptivyavasthānam /",
  "SA20bsa034_u:4884": "prabhedaśaḥ punaretadapramāṇa veditavyam /",
  "SA20bsa034_u:4885": "catasro yuktayo yuktiprajñaptivyavasthānamityucyate /",
  "SA20bsa034_u:4886": "tāsāṃ punaḥ pravibhāgaḥ pūrvavadveditavyaḥ /",
  "SA20bsa034_u:4887": "trayāṇāṃ yānānāṃ ekaikasya saptabhirākāraiḥ prajñaptivyavasthānam /",
  "SA20bsa034_u:4888": "śrāvakayānasya pratyekabuddhayānasya mahāyānasya yānaprajñaptivyavasthānamityucyate /",
  "SA20bsa034_u:4889_0": "caturṣvāryasatyeṣu yā prajñā tasyā eva ca prajñāyā ya āśrayaḥ ālambanaṃ sahāyaḥ karma",
  "SA20bsa034_u:4889_1": "saṃbhārastasyā eva ca prajñāyā yat phalam ebhiḥ saptabhirākāraiḥ śrāvakayānaprajñaptivyavasthānaṃ",
  "SA20bsa034_u:4889_2": "sākalyena veditavyam /",
  "SA20bsa034_u:4890": "yathā śrāvakayānamevaṃ pratyekabuddhayānaprajñaptivyavasthānam /",
  "SA20bsa034_u:4891_0": "nirabhilāpyaṃ vastvālambanīkṛtya sarvadharmeṣu yā tathatā nirvikalpasamatā niryāṇatā",
  "SA20bsa034_u:4891_1": "prajñā tasyā eva ca prajñāyā ya āśraya ālambanaṃ sahāyaḥ karma sambhārastasyā eva",
  "SA20bsa034_u:4891_2": "ca prajñāyā yatphalam /",
  "SA20bsa034_u:4892": "ityebhiḥ saptabhirākārairmahāyānaprajñaptivyavasthānaṃ veditavyam /",
  "SA20bsa034_u:4893": "atītānāgatapratyutpanneṣvadhvaṣu ye kecidbodhisattvāḥ samyakprajñaptivyavasthānaṃ kṛtavantaḥ kariṣyanti kurvanti vā punaḥ sarve ta ebhiścatubhirvastubhiḥ /",
  "SA20bsa034_u:4894": "nāta uttari nāto bhūyaḥ /",
  "SA20bsa034_u:4895": "catvārīmāni bodhisattvānāṃ sarvadharmāṇāṃ yathābhūtaparijñāyai paryeṣaṇāvastūni /",
  "SA20bsa034_u:4896": "katamāni catvāri /",
  "SA20bsa034_u:4897": "nāmaparyeṣaṇā /",
  "SA20bsa034_u:4898": "vastuparyeṣaṇā /",
  "SA20bsa034_u:4899": "svabhāvaprajñaptiparyeṣaṇā /",
  "SA20bsa034_u:4900": "viśeṣaprajñaptiparyeṣaṇā ca /",
  "SA20bsa034_u:4901": "eṣāṃ ca vibhāgaḥ pūrvavadveditavyaḥ tadyathā tattvārthapaṭale /",
  "SA20bsa034_u:4902": "[Dutt_200] catvārīmāni bodhisattvānāṃ sarvadharmāṇāṃ yathābhūtaparijñānāni /",
  "SA20bsa034_u:4903": "katamāni catvāri /",
  "SA20bsa034_u:4904": "nāmaparyeṣaṇāgataṃ yathābhūtaparijñānaṃ vastuparyeṣaṇāgataṃ svabhāvaprajñaptiparyeṣaṇāgataṃ viśeṣaprajñaptiparyeṣaṇāgataṃ yathābhūtaparijñānam /",
  "SA20bsa034_u:4905": "eṣāmapi vibhāgaḥ pūrvavadveditavyaḥ /",
  "SA20bsa034_u:4906": "[tadyathā tattvārthapaṭale /] /",
  "SA20bsa034_u:4907": "pañceme aprameyā bodhisattvānāṃ sarvakauśalyakriyāyai saṃvartante /",
  "SA20bsa034_u:4908": "katame pañca /",
  "SA20bsa034_u:4909": "sattvadhāturaprameyo lokadhāturaprameyo dharmadhāturaprameyaḥ /",
  "SA20bsa034_u:4910": "vineyadhāturaprameyo vineyopāyaścāprameyaḥ /",
  "SA20bsa034_u:4911": "catuḥṣaṣṭiḥ sattvanikāyāḥ sattvadhātustadyathā manomapyāṃ bhūmau /",
  "SA20bsa034_u:4912": "santānabhedena punaraprameyaḥ /",
  "SA20bsa034_u:4913": "daśasu dikṣuprameyā aprameyanāmalokadhātavastadyathā iyaṃ sahā nāma lokadhāturyasya nāmnā brahmā sahāṃpatirityucyate /",
  "SA20bsa034_u:4914": "kuśalākuśalāvyākṛtā dharmāḥ prabhedanayenāprameyā veditavyāḥ /",
  "SA20bsa034_u:4915": "syādekavidho vineyaḥ sarvasattvā vineyā iti kṛtvā /",
  "SA20bsa034_u:4916": "syād dvividhaḥ /",
  "SA20bsa034_u:4917": "sakalabandhano vikalabandhanaśca /",
  "SA20bsa034_u:4918": "syāt trividhaḥ mṛdvindriyo madhyendriyastīkṣṇendriyaśca /",
  "SA20bsa034_u:4919": "caturvidhaḥ /",
  "SA20bsa034_u:4920": "kṣatriyo brāhmaṇo vaiśyaḥ śūdraśca /",
  "SA20bsa034_u:4921": "pañcavidhaḥ /",
  "SA20bsa034_u:4922": "rāgacarito dveṣacarito mohacarito mānacarito vitarkacaritaśca /",
  "SA20bsa034_u:4923": "ṣaḍvidhaḥ /",
  "SA20bsa034_u:4924": "gṛhī pravrajitaḥ aparipakvaḥ paripakvo ['vimuktaśca] vimuktaśca /",
  "SA20bsa034_u:4925": "saptavidhaḥ /",
  "SA20bsa034_u:4926": "pratihato madhyasthaḥ vipañcitajñaḥ uddhaṭitajñaḥ tadātvavineyaḥ āpattivineyaḥ pratyayahāryaścavineyo yādṛśān pratyayān labhate tathā tathā pariṇamati /",
  "SA20bsa034_u:4927": "aṣṭavidhaḥ /",
  "SA20bsa034_u:4928": "aṣṭau pariṣadaḥ /",
  "SA20bsa034_u:4929": "kṣatriyapariṣadamādiṃ kṛtvā yāvadbrahmapariṣat /",
  "SA20bsa034_u:4930": "navavidhaḥ /",
  "SA20bsa034_u:4931": "tathāgatavineyaḥ śrāvakapratyekabuddhavineyaḥ bodhisattvavineyaḥ kṛcchrasādhyaḥ [akṛcchrasādhyaḥ] ślakṣṇasādhyaḥ avasādanā-sādhyaḥ dūre vineyaḥ antike ca vineyaḥ /",
  "SA20bsa034_u:4932": "daśavidhaḥ /",
  "SA20bsa034_u:4933": "nārakaḥ tairyakyonikaḥ yāmalaukikaḥ kāmāvacaro divyamānuṣyakaḥ āntarābhavikaḥ rūpī arūpī sajñī asaṃjñī naivasajñīnāsaṃjñī ca /",
  "SA20bsa034_u:4934": "ayaṃ tāvat prakārabhedena pañcapañcāśadākāraḥ /",
  "SA20bsa034_u:4935": "apramāṇastu santānaprabhedena veditavyaḥ /",
  "SA20bsa034_u:4936": "tatra [Dutt_201] sattvadhātu vineyadhātvoḥ kiṃ nānākaraṇam sattvadhāturaviśeṣeṇa sarvasattvā gotrasthāścāgotrasthāśca /",
  "SA20bsa034_u:4937": "ye purnagotrasthā eva tāsu tāṣvavasthāsu vartante /",
  "SA20bsa034_u:4938": "sa vineyadhāturityucyate /",
  "SA20bsa034_u:4939": "vineyopāyaḥ punaḥ pūrvavadyathā nirdiṣṭo veditavyaḥ /",
  "SA20bsa034_u:4940": "so 'pi cāprabheyaḥ prakārabhedataḥ /",
  "SA20bsa034_u:4941": "ta ete 'bhisamasya pañcāprameyā bhavanti /",
  "SA20bsa034_u:4942": "tatkasya hetoḥ /",
  "SA20bsa034_u:4943": "iha bodhisattvo yeṣāṃ sattvānāmarthe prayujyate sa prathamo 'prameyaḥ /",
  "SA20bsa034_u:4944": "tānpunaḥ sattvān yatrasthānupalabhate /",
  "SA20bsa034_u:4945": "sa dvitīyo 'prameyaḥ tānpunaḥ sattvāṃsteṣu teṣu lokadhātuṣu yairdharmaiḥ saṃkliśyamānāṃśca viśudhyamānāṃścopalabhate /",
  "SA20bsa034_u:4946": "sa tṛtīyo 'prameyaḥ /",
  "SA20bsa034_u:4947": "tebhyaśca sattvebhyo yānsattvān bhavyān śakyarupānatyantaduḥkhavimokṣāya paśyati /",
  "SA20bsa034_u:4948": "sa caturtho 'prameyaḥ /",
  "SA20bsa034_u:4949": "yaścopāyasteṣāmeva sattvānāṃ vimokṣāya sa pañcamoprameyaḥ /",
  "SA20bsa034_u:4950": "tasmādete pañcāprameyā bodhisattvānāṃ sarva[kauśala]kriyāyai saṃvartante /",
  "SA20bsa034_u:4951": "pañceme buddhabodhisattvānāṃ sattveṣu dharmadeśanāyā vipulāḥ phalānuśaṃsā veditavyāḥ /",
  "SA20bsa034_u:4952": "katame pañca /",
  "SA20bsa034_u:4953": "tadekatyāḥ sattvāḥ tasminneva saddharme deśyamāne virajo vigatamalaṃ dharmeṣu dharmacakṣurūtpādayanti /",
  "SA20bsa034_u:4954": "tadekatyāḥ sattvā deśyamāna eva saddharmataḥ āsravakṣayamanuprāpnuvanti /",
  "SA20bsa034_u:4955": "tadekatyāḥ sattvā anuttarāyāṃ samyaksaṃbodhau cittamutpādayanti /",
  "SA20bsa034_u:4956": "tadekatyāḥ sattvāḥ paramāṃ bodhisattvakṣāntiṃ pratilabhante /",
  "SA20bsa034_u:4957": "śrutamātra eva tasminsaddharme deśitaśca saddharmo buddhairbodhisattvaiśca uddeśasvādhyāyasaṃpratipattipāraṃparyayogena saddharmanetryāścirasthitikatāyai saṃvartate /",
  "SA20bsa034_u:4958": "itīme pañca deśanāyā vipulāḥ phalānuśaṃsā veditavyāḥ /",
  "SA20bsa034_u:4959": "saptemāni mahattvāni yairyuktaṃ bodhisattvānāṃ yānaṃ mahāyānamityucyate /",
  "SA20bsa034_u:4960": "katamāni sapta /",
  "SA20bsa034_u:4961": "dharmamahattvam /",
  "SA20bsa034_u:4962": "tadyathā dvādaśāṅgādvacogatād bodhisattvapiṭakavaipulyam /",
  "SA20bsa034_u:4963": "cittotpādamahattvam /",
  "SA20bsa034_u:4964": "tadyathā ekatyo 'nuttarāyāṃ samyaksaṃbodhau cittamutpādayati /",
  "SA20bsa034_u:4965": "adhimuktimahattvam /",
  "SA20bsa034_u:4966": "tadyathaikatyaḥ tasminneva ca dharmamahattve 'dhimukto bhavati /",
  "SA20bsa034_u:4967": "adhyāśayamahattvam /",
  "SA20bsa034_u:4968": "tadyathaikatyaḥ adhimukticaryābhūmiṃ [Dutt_202] samatikramyādhyāśayaśuddhibhūmimanupraviśati /",
  "SA20bsa034_u:4969": "sambhāramahattvam /",
  "SA20bsa034_u:4970": "yasya puṇyasambhārasya jñānasambhārasya samudāgamādanuttarāṃ samyaksaṃbodhimabhisambudhyate /",
  "SA20bsa034_u:4971": "kālamahattvam /",
  "SA20bsa034_u:4972": "yena kālena yaistribhiṣkalpāsaṃkhyeyairanuttarāṃ samyaksaṃbodhimabhisaṃbudhyate /",
  "SA20bsa034_u:4973": "samudāgamamahattvam /",
  "SA20bsa034_u:4974": "saivānuttarā samyaksaṃbodhiḥ /",
  "SA20bsa034_u:4975": "yasyātmabhāvasamudāgamasyānyaḥ ātmabhāvasamudāgamaḥ samo nāsti /",
  "SA20bsa034_u:4976": "kutaḥ punaruttari kuto bhūyaḥ /",
  "SA20bsa034_u:4977_0": "tatra yacca dharmamahattvaṃ yacca cittotpādamahattvaṃ yaccādhimuktimahattvaṃ yaccādhyāśayamahattvaṃ",
  "SA20bsa034_u:4977_1": "yacca sambhāramahattvaṃ yacca kālamahattvamitīmāni ṣaṭmahattvāni hetubhūmāni samudāgama-mahattvasya /",
  "SA20bsa034_u:4978": "tatpunarekaṃ samudāgama-mahattvaṃ phalasthānīyameṣāṃ ṣaṇṇāṃ veditavyam /",
  "SA20bsa034_u:4979": "aṣṭāvime dharmāḥ sarvasya mahāyānasya saṃgrahāya saṃvartante /",
  "SA20bsa034_u:4980": "bodhisattvapiṭakadeśanā /",
  "SA20bsa034_u:4981": "tasminneva ca bodhisattvapiṭake ya sarvadharmāṇāṃ tattvārthaprakāśanā /",
  "SA20bsa034_u:4982": "tasminneva bodhisattvapiṭake yā sarvabuddhabodhisattvānāmacintyā paramodārā prabhāvasaṃprakāśanā /",
  "SA20bsa034_u:4983": "tasya ca yadyoniśaḥ śravaṇam /",
  "SA20bsa034_u:4984": "yoniśaśca cintāpūrvakamadhyāśayopagamanam /",
  "SA20bsa034_u:4985": "adhyāśayopagamanapūrvaṃkaśca bhāvanākārapraveśaḥ /",
  "SA20bsa034_u:4986": "bhāvanākārapraveśapūrvikā ca bhāvanāphalapariniṣpattiḥ /",
  "SA20bsa034_u:4987": "taśyā eva ca bhāvanāphalapariniṣpatteratyantanairyāṇikatā /",
  "SA20bsa034_u:4988": "evaṃ hi bodhisattvāḥ śikṣamāṇā anuttarāṃ samyaksaṃbodhimabhisaṃbudhthante /",
  "SA20bsa034_u:4989": "ke punaste bodhisattvā ya evaṃ śikṣamāṇā anuttarāṃ samyaksaṃbodhimabhisaṃbudhyante /",
  "SA20bsa034_u:4990": "te samāsato daśa veditavyāḥ /",
  "SA20bsa034_u:4991": "gotrasthaḥ /",
  "SA20bsa034_u:4992": "avatīrṇaḥ /",
  "SA20bsa034_u:4993": "aśuddhāśayaḥ /",
  "SA20bsa034_u:4994": "śuddhāśayaḥ /",
  "SA20bsa034_u:4995": "aparipakvaḥ /",
  "SA20bsa034_u:4996": "paripakvaḥ /",
  "SA20bsa034_u:4997": "aniyatipatitaḥ /",
  "SA20bsa034_u:4998": "niyatipatitaḥ /",
  "SA20bsa034_u:4999": "ekajātipratibaddhaḥ /",
  "SA20bsa034_u:5000": "caramabhavikaśceti /",
  "SA20bsa034_u:5001": "tatra gotrastho bodhisattvaḥ śikṣamāṇaścittamutpādayati /",
  "SA20bsa034_u:5002": "so 'vatīrṇa ityucyate /",
  "SA20bsa034_u:5003": "sa eva punaravatīrṇo yāvat śuddhāśayabhūmimapraviṣṭo bhavati tāvadaśuddhāśaya ityucyate /",
  "SA20bsa034_u:5004": "praviṣṭastu śuddhāśayo bhavati /",
  "SA20bsa034_u:5005": "sa eva punaḥ śuddhāśayo yāvanniṣṭhāgamanabhūmimapraviṣṭo bhavati tāvadaparipakva ityucyate /",
  "SA20bsa034_u:5006": "praviṣṭastu paripakvo bhavati /",
  "SA20bsa034_u:5007": "sa punaraparipakvo yāvanniyataniyatācaryābhūmau [Dutt_203] vā nānupraviṣṭo bhavati tāvadaniyata ityucyate /",
  "SA20bsa034_u:5008": "praviṣṭastu niyato bhavati /",
  "SA20bsa034_u:5009": "sa eva punaḥ paripakvau dvividhaḥ /",
  "SA20bsa034_u:5010": "ekajātipratibaddho yasya janmano 'nantaramanuttarāṃ samyaksaṃbodhimabhisaṃbhotsyate /",
  "SA20bsa034_u:5011": "caramabhavikaśca tasminneva janmani sthito 'nuttarāṃ samyaksaṃbodhimabhisaṃbudhyate /",
  "SA20bsa034_u:5012": "tatra te gotramupādāya yāvadanuttarāyāḥ samyaksaṃbodherdaśa bodhisattvā nirdiṣṭāḥ /",
  "SA20bsa034_u:5013": "ye bodhisattvaśikṣāsu śikṣante teṣāṃ nāta uttari śikṣā vidyate /",
  "SA20bsa034_u:5014": "yatra śikṣeran yathā ca śikṣeran na ca ebhyo yathā nirdiṣṭebhyo bodhisattvebhya uttari bodhisattvo vidyate yo bodhisattvaśikṣāsu śikṣate /",
  "SA20bsa034_u:5015": "teṣāṃ punaḥ sarveṣāṃ eva bodhisattvānāmabhedenimānyevaṃ bhāgīyāni gauṇāni nāmāni veditavyāni /",
  "SA20bsa034_u:5016": "tadyathā bodhisattvo mahāsattvaḥ dhīmānuttamadyutiḥ jinaputro jinādhāraḥ vijetā jināṅkuraḥ vikrāntaḥ paramāryaḥ sārthavāho mahāyaśaḥ kṛpālurmahāpuṇyaḥ īśvaro dhārmikaśceti /",
  "SA20bsa034_u:5017": "teṣāṃ punardaśasu dikṣvanantāparyanteṣu lokadhātuṣvanantānāṃ bodhisattvānāmaprameyāḥ prayātmagatāḥ saṃjñāprāptayo veditavyāḥ /",
  "SA20bsa034_u:5018": "tatra ye bodhisattvāḥ sma iti pratijñāyāṃ bodhisattvā vartante na ca bodhisattvaśikṣāsu samyak pratipadyante te bodhisattvapratirūpakā veditavyāḥ /",
  "SA20bsa034_u:5019": "no tu bhūtāḥ /",
  "SA20bsa034_u:5020": "bodhisattvāḥ sma iti pratijñāyāṃ vartante samyak [ca ye] bodhisattvaśikṣāṣu śikṣante te bhūtā bodhisattvā veditavyāḥ /",
  "SA20bsa034_u:5021": "iti bodhisattvabhūmāvādhāre yogasthāne bodhisattvaguṇapaṭalamaṣṭādaśamam /",
  "SA20bsa034_u:5022": "samāptaṃ cādhārayogasthānam /",
  "SA20bsa034_u:5023": "Ādhārānudharmayogasthānam (Book 2)",
  "SA20bsa034_u:5024": "[Dutt_207]",
  "SA20bsa034_u:5025": "bodhisattvaliṅgapaṭalam (Chapter 2.1)",
  "SA20bsa034_u:5026": "uddānam /",
  "SA20bsa034_u:5027": "svabhāvo 'dhiṣṭhānaṃ [phalānuśaṃsaḥ] anukramaḥ saṃgraheṇa ca /",
  "SA20bsa034_u:5028": "pañcemāni bhūtasya bodhisattvasya bodhisattvaliṅgāni yaiḥ samanvāgato [bodhisattvo] bodhisattva iti saṃkhyāṃ gacchati /",
  "SA20bsa034_u:5029": "katamāni pañca /",
  "SA20bsa034_u:5030": "anukampā priyavāditā vairyaṃ muktahastatā gambhīrārthasandhinirmocanatā ca /",
  "SA20bsa034_u:5031": "ime punaḥ pañca dharmāḥ pañca parivartena veditavyāḥ /",
  "SA20bsa034_u:5032": "svabhāvato 'dhiṣṭhānataḥ phalānusaṃśataḥ anukramataḥ saṃgrahataśca /",
  "SA20bsa034_u:5033": "tatrānukampāyāḥ svabhāvo dvividhaḥ /",
  "SA20bsa034_u:5034": "āśayagataḥ pratipattigataśca /",
  "SA20bsa034_u:5035": "tatrāśayagato hitāśayaḥ sukhāśayaśca bodhisattvasya sattveṣvanukampetyucyate /",
  "SA20bsa034_u:5036": "pratipattigataśca svabhāvato 'nukampāyāḥ yadāśayo bhavati bodhisattvaḥ sattveṣu tadeva yathāśaktyā yathābalaṃ kāyena vācā upasaṃharati /",
  "SA20bsa034_u:5037": "tatra priyavāditāyāḥ svabhāvaḥ pūrvavadāmodanī saṃmodanī upakarā ca vāgveditavyā /",
  "SA20bsa034_u:5038": "tadyathā saṃgrahavastupaṭale /",
  "SA20bsa034_u:5039": "tatra sattvaṃ dhṛtiralīnatvaṃ ca yadbalaṃ bodhisattvasya ayaṃ vairyaṃsvabhāva ityucyate /",
  "SA20bsa034_u:5040": "tatra yā bodhisattvasyodāradānatā asaṃkliṣṭadānatā vā /",
  "SA20bsa034_u:5041": "ayaṃ muktahastatāyāḥ svabhāvo veditavyaḥ /",
  "SA20bsa034_u:5042": "catasraḥ pratisaṃvidastāsāmeva cābhinirhārāya yatsamyak prāyogikaṃ jñānamayaṃ bodhisattvānāṃ gambhīrārthasandhinirmocanatāyāḥ svabhāvo veditavyaḥ /",
  "SA20bsa034_u:5043": "tatrānukampāyāḥ pañcādhiṣṭhānāni /",
  "SA20bsa034_u:5044": "katamāni pañca /",
  "SA20bsa034_u:5045": "duḥkhitāḥ sattvā duścaritacāriṇaḥ pramattā mithyāpratipannāḥ kleśānuśayitāśca /",
  "SA20bsa034_u:5046": "nārakānsattvānupādāya śeṣāṃ keṣāṃcitsattvānāṃ duḥkhā vedanā prābandhikī santatisamārūḍhā vartate /",
  "SA20bsa034_u:5047": "[Dutt_208] ime [te] sattvā duḥkhitā ityucyante /",
  "SA20bsa034_u:5048": "ye punarnāvaśyaṃ duḥkhitāapi tu bahulaṃ kāyaduścaritamadhyācaranti vāgduścaritaṃ manoduścaritamadhyācaranti /",
  "SA20bsa034_u:5049": "tatra cābhiratarūpā viharanti /",
  "SA20bsa034_u:5050": "ime sattvā duścaritacāriṇa ityucyante tadyathā aurabhrika-śaukarika-kaukkuṭikaprabhṛtayaḥ /",
  "SA20bsa034_u:5051": "ye punarnāvaśyaṃ duḥkhitā na duścaritacāriṇo 'pi tvadhyavasitāḥ kāmānupabhuñjate naṭanartakahāsakalāsakaprekṣaṇaparā viharanti ātmopalāḍanaparāḥ /",
  "SA20bsa034_u:5052": "ime sattvāḥ pramattā ityucyante tadyathā tadekatyāḥ kāmopabhoginaḥ /",
  "SA20bsa034_u:5053": "ye punarnāvaśyaṃ duḥkhitā na duścaritacāriṇo na vāpi pramattāḥ api tu dṛṣṭivipattimāśritya duḥkhavimokṣāya pratipannāḥ /",
  "SA20bsa034_u:5054": "ime sattvā mithyāpratipannā ityucyante tadyathā kāmānutsṛjya durākhyāte dharmavinaye pravrajitāḥ /",
  "SA20bsa034_u:5055_0": "ye punaḥ sattvā nāvaśyaṃ duḥkhitā vistareṇa yāvan na mithyāpratipannāḥ api tu sakalabandhanāśca",
  "SA20bsa034_u:5055_1": "vikalabandhanāśca kleśaiḥ ime sattvāḥ kleśānuśayitā ityucyante tadyathā ye ca samyak",
  "SA20bsa034_u:5055_2": "prayuktāḥ pṛthagjanā kalyāṇakā ye ca śaikṣāḥ etāvadanukampādhiṣṭhānaṃ bodhisattvānāṃ",
  "SA20bsa034_u:5055_3": "yenādhiṣṭhānena yenālambanenānukampā pravartate /",
  "SA20bsa034_u:5056": "nāta uttari nāto bhūyaḥ /",
  "SA20bsa034_u:5057": "pañcemāni bodhisattvānāṃ priyavāditāyā adhiṣṭhānāni /",
  "SA20bsa034_u:5058": "katamāni pañca /",
  "SA20bsa034_u:5059": "samyagālapanā samyagānandanā samyagāśvāsanā samyakpravāraṇā nyāyopadeśaśca /",
  "SA20bsa034_u:5060": "teṣāṃ punaḥ pratibhāgo veditavyaḥ /",
  "SA20bsa034_u:5061": "tadyathā saṃgrahavastupaṭale /",
  "SA20bsa034_u:5062": "ebhiḥ paccabhiradhiṣṭhānairebhirālambanairbodhisattvānāṃ priyavāditā pravartate /",
  "SA20bsa034_u:5063": "nāta uttari nāto bhūyaḥ /",
  "SA20bsa034_u:5064": "pañcemāni bodhisattvasya vairyādhiṣṭhānāni veditavyāni /",
  "SA20bsa034_u:5065": "katamāni pañca /",
  "SA20bsa034_u:5066": "yaireva pañcabhirākārairbodhipakṣapaṭale dhṛtibalādhānatā bodhisattvānāmuktā tānyeva bodhisattvasya vairyādhiṣṭhānāni ve ditavyāni /",
  "SA20bsa034_u:5067": "yairadhiṣṭhānairyairālambanairbodhisattvasya vairya pravartate /",
  "SA20bsa034_u:5068": "nāta uttari nāto bhūyaḥ /",
  "SA20bsa034_u:5069": "[Dutt_209]",
  "SA20bsa034_u:5070": "pañcemāni bodhisattvasya muktahastatāyā adhiṣṭhānāni /",
  "SA20bsa034_u:5071": "katamāni pañca /",
  "SA20bsa034_u:5072": "abhīkṣṇadānatā pramuditadānatā satkṛtyadānatā asaṃkliṣṭadānatā aniśrityadānatā ca /",
  "SA20bsa034_u:5073": "eṣāṃ punarvistareṇa vibhāgo veditavyaḥ /",
  "SA20bsa034_u:5074": "tadyathā dānapaṭale /",
  "SA20bsa034_u:5075": "ebhiradhiṣṭhānairebhirālambanairbodhisattvānāṃ muktahastatā pravartate /",
  "SA20bsa034_u:5076": "nāt uttari nāto bhūyaḥ /",
  "SA20bsa034_u:5077": "pañcemāni bodhisattvasya gambhīrārthasandhinirmocanatāyā adhiṣṭhānāni /",
  "SA20bsa034_u:5078": "katamāni pañca /",
  "SA20bsa034_u:5079": "ye te tathāgatabhāṣitāḥ sūtrāntāḥ gambhīrāgambhīrāvabhāṣāḥ śūnyatā-pratisaṃyuktā idaṃpratyayatā /",
  "SA20bsa034_u:5080": "pratītyasamutpādānulomāḥ /",
  "SA20bsa034_u:5081": "idaṃ prathamamadhiṣṭhānam /",
  "SA20bsa034_u:5082": "vinaye vā punarāpattikauśalyamāpattivyutthāna-kauśalyaṃ ca /",
  "SA20bsa034_u:5083": "idaṃ dvitīyamadhiṣṭhānam /",
  "SA20bsa034_u:5084": "mātṛkāyāṃ vā punaraviparītaṃ dharmalakṣaṇavyavasthānam /",
  "SA20bsa034_u:5085": "idaṃ tṛtīyamadhiṣṭhānam /",
  "SA20bsa034_u:5086": "ābhiprāyikanigūḍhadharmasaṃjñārthavibhāvanatā /",
  "SA20bsa034_u:5087": "idaṃ caturthamadhiṣṭhānam /",
  "SA20bsa034_u:5088": "sarvadharmāṇāñca dharmārthanirvacanaprakārabhedaḥ /",
  "SA20bsa034_u:5089": "idaṃ pañcamamadhiṣṭhānam /",
  "SA20bsa034_u:5090": "yenādhiṣṭhānena yenālambanena bodhisattvānāṃ gambhīrārthasandhinirmocanatā pravartate /",
  "SA20bsa034_u:5091": "nāta uttari nāto bhūyaḥ /",
  "SA20bsa034_u:5092": "anukampā bodhisattvasya sattveṣvādita eva tāvadvairaprahāṇāya saṃvartate /",
  "SA20bsa034_u:5093": "tathānukampako bodhisattvaḥ sarvasattvārthakriyāsu adinamanāḥ prayujyate /",
  "SA20bsa034_u:5094": "tasmiṃśca prayoge na parikhidyate /",
  "SA20bsa034_u:5095": "anukampā tad-bahulavihāritā cāsyānavadyadṛṣṭadharmasukhavihārāya parānugrahāya ca saṃvartate /",
  "SA20bsa034_u:5096": "ye ca bhagavatā maitryā anuśaṃsā uktānāsya kāye viṣaṃ krāmati na śasramityevamādayaḥ /",
  "SA20bsa034_u:5097": "te 'pyanukampakasya bodhisattvasya sarve veditavyāḥ /",
  "SA20bsa034_u:5098": "ityayamanukampāyā bodhisattvānāṃ phalānuśaṃso draṣṭavyaḥ /",
  "SA20bsa034_u:5099": "priyavādī bodhisattvo dṛṣṭe dharme caturvidhaṃ vāgdoṣaṃ vijahāti mṛṣāvādaṃ paiśūnyaṃ ṣāruṣyaṃ sambhinnapralāpañca /",
  "SA20bsa034_u:5100": "sā cāsya bāgātmānugrahāya parānugrahāya ca pravṛttā bhavati /",
  "SA20bsa034_u:5101": "dṛṣṭa eva ca dharme āyatyāṃ ca priyavādī bodhisattvaḥ ādeyavacano bhavati grāhyavacanaḥ /",
  "SA20bsa034_u:5102": "ityayaṃ bodhisattvasya priyavāditāyāḥ [phalā]nuśaṃso veditavyaḥ /",
  "SA20bsa034_u:5103": "dhīro bodhisattvo dṛṣṭe [tāvata] dharme sarveṇa sarvamālasyakausīdyāpagato bhavati pramuditacittaśca /",
  "SA20bsa034_u:5104": "bodhisattvaśīlasaṃvarasamādānaṃ karoti /",
  "SA20bsa034_u:5105": "kṛtvā ca na [Dutt_210] viṣīdati /",
  "SA20bsa034_u:5106": "ātmānaṃ ca parañca kṣāntyānugṛhṇāti /",
  "SA20bsa034_u:5107": "āyatyāṃ ca sarvabodhisattvakṛtyasamārambheṣu prakṛtyā dṛḍhasamāraṃbho bhavati /",
  "SA20bsa034_u:5108": "nākṛtvā vinivartate /",
  "SA20bsa034_u:5109": "itīme bodhisattvānāṃ vairyaphalānuśaṃsā veditavyā /",
  "SA20bsa034_u:5110": "muktahastatāyā gambhīrārthasandhinirmocanatāyāśca phalānuśaṃsā veditavyāḥ /",
  "SA20bsa034_u:5111": "tadyathā prabhāvapaṭale dānaprabhāve prajñāprabhāve ca /",
  "SA20bsa034_u:5112": "ayameṣāṃ bodhisattvavijñānāṃ phalānuśaṃsaḥ /",
  "SA20bsa034_u:5113": "kaścaiṣāmanukramaḥ /",
  "SA20bsa034_u:5114": "pūrvaṃ tāvadbodhisattvo 'nukampayā sattvānanugṛhṇāti teṣu ca sāpekṣo bhavatyarthakāmaḥ /",
  "SA20bsa034_u:5115": "tataścākuśalātsthānādvyutthāpya kuśale sthāne pratiṣṭhāpanāya yuktiṃ bhāṣate grāhayati vyapadiśati /",
  "SA20bsa034_u:5116": "evamavatīrṇeṣu ca sattveṣu sattvavipratipattiṣu [ca] kleśaviprakṛtāsvarthavidhāsu vimardasaho bhavati /",
  "SA20bsa034_u:5117": "pratipattiviprati[patti]sthitānāṃ sattvānāmanutsargatayā /",
  "SA20bsa034_u:5118": "sa evaṃ dhīraḥ ekatyānsattvānāmiṣasaṃgraheṇa paripācayati ekatyāndharmasaṃgraheṇa tadekatyāṃstadubhābhyāṃ dharmābhiṣasaṃgrahābhyām /",
  "SA20bsa034_u:5119": "ayameṣāṃ pañcānāṃ bodhisattvaliṅgānāmanukramo veditavyaḥ /",
  "SA20bsa034_u:5120": "pañcemāni bodhisattvaliṅgāni ṣaṭpāramitāḥ /",
  "SA20bsa034_u:5121": "āsāṃ ṣaṇṇāṃ pāramitānāṃ katamayā pāramitayā katamadbodhisattvaliṅgaṃ saṃgṛhītam /",
  "SA20bsa034_u:5122": "anukampā dhyānapāramitayā saṃgṛhītā /",
  "SA20bsa034_u:5123": "priyāvāditā śīlapāramitayā prajñāpāramitayā ca saṃgṛhītā /",
  "SA20bsa034_u:5124": "vairyaṃ vīryapāramitayā kṣāntipāramitayā prajñāpāramitayā ca saṃgṛhītam /",
  "SA20bsa034_u:5125": "muktahastatā dānapāramitāyaiva saṃgṛhītā /",
  "SA20bsa034_u:5126": "gambhīrārthasandhinirmocanatā dhyānapāramitayā prajñāpāramitayā ca saṃgṛhītā evamimāni [pañca bodhi]sattvaliṅgāni pañcaparivartena veditavyāni /",
  "SA20bsa034_u:5127": "svabhāvato 'dhiṣṭhānataḥ phalānusaṃśato 'nukramataḥ saṃgrahataśca veditavyāni /",
  "SA20bsa034_u:5128": "iti bodhisattvabhūmāvādhārānudharme yogasthāne prathamaṃ bodhisattvaliṅgapaṭalam /",
  "SA20bsa034_u:5129": "[Dutt_211]",
  "SA20bsa034_u:5130": "Pakṣapaṭalam (Chapter 2.2)",
  "SA20bsa034_u:5131": "uddānam /",
  "SA20bsa034_u:5132": "sukṛtakarmāntatā kauśalyaṃ parānugrahaḥ pariṇāmanaṃ ca paścimam /",
  "SA20bsa034_u:5133": "gṛhipakṣe vā pravrajitapakṣe vā vartamānasya bodhisattvasya samāsataścatvāro dharmā veditavyāḥ /",
  "SA20bsa034_u:5134": "yeṣu gṛhī pravrajito va bodhisattvaḥ śikṣamāṇaḥ kṣipramevānuttarāṃ samyaksaṃbodhimabhisaṃbudhyante /",
  "SA20bsa034_u:5135": "katame catvāraḥ /",
  "SA20bsa034_u:5136": "sukṛtakarmāntatā kauśalyaṃ parānugrahaḥ pariṇāmanā ca /",
  "SA20bsa034_u:5137": "tatra katamā bodhisattvasya sukṛtakarmāntatā /",
  "SA20bsa034_u:5138": "yā pāramitāsu niyatakāritā nipuṇakāritā nityakāritā anavadyakāritā ca /",
  "SA20bsa034_u:5139": "kathañca bodhisattvo niyatakārī bhavati yaduta dāne /",
  "SA20bsa034_u:5140": "iha bodhisattvaḥ saṃvidyamāne deyadharme yācanake samyak prapyupasthite apakāriṇyupakāriṇi vā guṇavati doṣavati vā 'vaśyaṃ dadāti /",
  "SA20bsa034_u:5141": "nāsya dānacittaṃ kaścidvikampayituṃ samartho bhavati manuṣyo vā 'manuṣyo vā śramaṇo vā brāhmaṇo vā kaścidvā punarloke sahadharmeṇa /",
  "SA20bsa034_u:5142": "kathaṃ ca bodhisattvo nipuṇakārī bhavati yadut dāne /",
  "SA20bsa034_u:5143": "iha bodhisattvaḥ saṃvidyamāne deyadharme samyak pratyupasthite yācanake sarvaṃ dadāti /",
  "SA20bsa034_u:5144": "nāstyasya kiñcidyadaparityājyaṃ bhavati sattvebhyaḥ ādhyātmikamapi vastu prāgeva bāhyam /",
  "SA20bsa034_u:5145": "kathaṃ ca bodhisattvo nityakārī bhavati yaduta dāne /",
  "SA20bsa034_u:5146": "iha bodhisattvo aparikhidyamāno dānena satatasamitameva sarvakālaṃ yathotpannaṃ dānaṃ dadāti /",
  "SA20bsa034_u:5147": "kathaṃ ca bodhisattvaḥ anavadyakārī bhavati yaduta dāne /",
  "SA20bsa034_u:5148": "iha bodhisattvo yattatsaṃkliṣṭaṃ dānaṃ varṇitaṃ dānapaṭale tatsaṃkliṣṭaṃ varjayitvā asaṃkliṣṭaṃ dānaṃ dadāti /",
  "SA20bsa034_u:5149": "evaṃ hi bodhisattvaḥ sukṛtakārī bhavati yaduta dāne /",
  "SA20bsa034_u:5150": "yathā dāne evaṃ śīlakṣāntivīryadhyānaprajñāpāramitāsu [Dutt_212] yathāyogaṃ veditavyam /",
  "SA20bsa034_u:5151": "eta eva catvāra ākārā niyatakāritā nipuṇakāritā nityakāritā anavadyakāritā ca /",
  "SA20bsa034_u:5152": "tatra katamadbodhisattvasya kauśalyam /",
  "SA20bsa034_u:5153": "tatsamāsato daśavidhaṃ veditavyam pratihatānāṃ sattvānāṃ pratighātāpanayāyopāyakauśalyam /",
  "SA20bsa034_u:5154": "madhyasthānāmavatāraṇāya avatīrṇānāṃ paripācanāya paripakvānāṃ vimocanāyopāyakauśalyam /",
  "SA20bsa034_u:5155": "laukikeṣu sarvaśāstreṣu kauśalyam /",
  "SA20bsa034_u:5156": "bodhisattvaśīlasaṃvarasamādāne skhalitapratyavekṣaṇākauśalyam samyakpraṇidhānakauśalyam /",
  "SA20bsa034_u:5157": "[śrāvakayānakauśalyaṃ] pratyekabuddhāyānakauśalyam mahāyānakauśaśalyañca /",
  "SA20bsa034_u:5158": "eṣāṃ sarveṣāmeva kauśalyānāṃ pūrvavadyathāyogaṃ tatra tatrāsyāmeva bodhisattvabhūmau pravibhāgo veditavyaḥ /",
  "SA20bsa034_u:5159": "etāni punarbodhisattvasya daśa kauśalyāni pañcakṛtyāni kurvanti /",
  "SA20bsa034_u:5160": "pūrvakaiścaturbhiḥ kauśalyairbodhisattvaḥ sattvān svārthe sanniyojayati /",
  "SA20bsa034_u:5161": "laukikeṣu sarvaśāstreṣu kauśalyena bodhisattvaḥ sarvaparapravādānabhibhavati /",
  "SA20bsa034_u:5162": "bodhisattvaśīlasaṃvarasamādāne skhalitapratyavekṣaṇākauśalyena bodhisattvaḥ āpattiṃ [na] vāpadyate /",
  "SA20bsa034_u:5163": "āpanno vā yathādharmaṃ pratikaroti /",
  "SA20bsa034_u:5164": "suviśuddhaṃ śīlasaṃvarasamādānaṃ parikarṣati /",
  "SA20bsa034_u:5165": "samyak praṇidhānakauśalyena bodhisattvaḥ āyatyāṃ sarvābhipretārthasamṛddhimadhigacchati /",
  "SA20bsa034_u:5166": "tribhinnaṃ kauśalyairbodhisattvo yathā gotrendriyādhimuktānāṃ tadupamaṃ dharmaṃ deśayati /",
  "SA20bsa034_u:5167": "anukūlāṃ yuktiṃ vyapadiśati /",
  "SA20bsa034_u:5168": "evamebhirdaśabhiḥ kauśalyairbodhisattvaḥ pañcakṛtyāni karoti /",
  "SA20bsa034_u:5169": "yairasya pañcabhiḥ kṛtyaiḥ sarvakṛtyasamāptirbhavati /",
  "SA20bsa034_u:5170": "dṛṣṭadhārmikasāṃparāyikaṃ cārthamārabhya /",
  "SA20bsa034_u:5171": "tatra katamo bodhisattvasya parānugrahaḥ /",
  "SA20bsa034_u:5172": "iha bodhisattvaścatvāri saṃgrahavastūni niśritya dānaṃ priyavāditāmarthacaryāṃ samānārthatāñca tadekatyānāṃ sattvānāṃ hitamapyupasaṃharati /",
  "SA20bsa034_u:5173": "sukhamapyupasaṃharati /",
  "SA20bsa034_u:5174": "[hitasukhamapyupasaṃharati /",
  "SA20bsa034_u:5175": "] ayaṃ bodhisattvānāṃ parānugrahasya samāsanirdeśaḥ /",
  "SA20bsa034_u:5176": "vistaranirdeśaḥ punaḥ pūrvavadveditavyaḥ tadyathā svaparārthapaṭale /",
  "SA20bsa034_u:5177": "[Dutt_213]",
  "SA20bsa034_u:5178": "tatra katamā bodhisattvasya pariṇāmanā /",
  "SA20bsa034_u:5179_0": "iha bodhisattvo yatkiñcidebhistribhirmukhairupacitopacitaṃ kuśalamūlaṃ sukṛtakarmāntatayā",
  "SA20bsa034_u:5179_1": "kauśalyena parānugraheṇa ca tatsarvamatītānāgatapratyutpannamanuttarāyāṃ samyaksaṃbodhau",
  "SA20bsa034_u:5179_2": "ghanarasena prasādena pariṇāmayati /",
  "SA20bsa034_u:5180": "na tasya kuśalamūlasyānyaṃ phalavipākaṃ pratikāṃkṣati nānya[trā]nuttarāmeva samyaksaṃbodhim /",
  "SA20bsa034_u:5181_0": "ye ca kecidbhagavatā gṛhiṇāṃ vā pravrajitānāṃ vā bodhisattvānāṃ śikṣādharmā vyapadiṣṭāḥ",
  "SA20bsa034_u:5181_1": "sarveṣāṃ teṣāmeṣveva caturṣu saṃgraho veditavyaḥ sukṛtakarmāntatāyāṃ kauśalye parānugrahe pariṇāmanāyāṃ ca /",
  "SA20bsa034_u:5182": "tasmādevaṃ sukṛtakarmāntasya bodhisattvasya kuśalasya parānugrahapravṛttasya pariṇāmakasya evaṃ duṣprāpā duradhigamā ca bodhirāsannā samāsannā veditavyā /",
  "SA20bsa034_u:5183_0": "atītānāgatapratyutpanneṣvadhvasu ye kecidbodhisattvā gṛhi-pravrajita pakṣeṣu śikṣamāṇā",
  "SA20bsa034_u:5183_1": "anuttarāṃ samyaksaṃbodhimabhisaṃbuddhavanto 'bhisaṃbhotsyante 'bhisaṃbudhyante ca",
  "SA20bsa034_u:5183_2": "sarve te ebhireva caturbhirdharmaiḥ /",
  "SA20bsa034_u:5184": "nāta uttari nāto bhūyaḥ /",
  "SA20bsa034_u:5185": "evamapi caturṣu dharmeṣu samyakprayukto gṛhī pravrajito vā bodhisattvo bhavati /",
  "SA20bsa034_u:5186": "api tu gṛhiṇo bodhisattvasyāntikātpravrajitasya bodhisattvasya sumahān viśeṣaḥ /",
  "SA20bsa034_u:5187": "sumahān nānākaraṇaṃ veditavyam /",
  "SA20bsa034_u:5188": "tathāhi pravrajito bodhisattvaḥ parimukto bhavatyādita eva tāvanmātāpitṛputtadārādikalatraparigrahadoṣāt /",
  "SA20bsa034_u:5189": "aparimuktastu gṛhī veditavyaḥ /",
  "SA20bsa034_u:5190": "punaḥ pravrajito bodhisattvaḥ parimukto bhavati tasyaiva parigrahasyārthe kṛṣivaṇijyā-rājapauruṣyādi-parikleśe vyāsaṅgaduḥkhebhyaḥ /",
  "SA20bsa034_u:5191": "aparimuktastu gṛhī veditavyaḥ /",
  "SA20bsa034_u:5192": "punaḥ pravrajito bodhisattva ekāntasaṅkalīkṛtaṃ brahmacaryaṃ śaknoti carituṃ [na tu] gṛhī bodhisattvaḥ /",
  "SA20bsa034_u:5193": "punaḥ pravrajito bodhisattvaḥ sarveṣu bodhipakṣyeṣu dharmeṣu kṣiprābhijño bhavati /",
  "SA20bsa034_u:5194": "yadyadeva kuśalamārabhate tatra tatraiva laghuladhveva niṣṭhāṃ gacchati /",
  "SA20bsa034_u:5195": "na tu tathā gṛhī bodhisattvaḥ /",
  "SA20bsa034_u:5196": "punaḥ pravrajito bodhisattvaḥ pareṣāṃ vrataniyame sthitatvād ādeyavacano bhavati /",
  "SA20bsa034_u:5197": "na tu tathā gṛhī bodhisattvaḥ /",
  "SA20bsa034_u:5198": "ityevaṃbhāgīyairdharmaiḥ sumahadantaraṃ gṛhi-pravrajitayorbodhisattvayorveditavyam /",
  "SA20bsa034_u:5199": "iti bodhisattvabhumāvādhārānudharme yogasthāne dvitīyaṃ pakṣapaṭalam /",
  "SA20bsa034_u:5200": "[Dutt_214]",
  "SA20bsa034_u:5201": "Adhyāśayapaṭalam (Chapter 2.3)",
  "SA20bsa034_u:5202": "uddānam /",
  "SA20bsa034_u:5203": "vātsalyaṃ sarvasattveṣu saptākāraṃ hi dhīmatām /",
  "SA20bsa034_u:5204": "pañcadaśāśayāsteṣāṃ daśa kṛtyakarā matāḥ //",
  "SA20bsa034_u:5205": "saptākāraṃ bodhisattvānāṃ sattveṣu vātsalyaṃ pravartate yena vātsalyenopetā bodhisattvāḥ kalyāṇāśayāḥ paramakalyāṇāśayā ityucyante /",
  "SA20bsa034_u:5206": "saptākāraṃ vātsalyaṃ katamat /",
  "SA20bsa034_u:5207": "abhayaṃ yuktamakhedamayācitamanāmiṣaṃ vistīrṇaṃ samañceti /",
  "SA20bsa034_u:5208": "na hi bodhisattvaḥ kasyacidbhayādvatsalo bhavati /",
  "SA20bsa034_u:5209": "ānulomikena kāyavāṅmanaskarmaṇā samudācarati manāpena hitasukhena ca /",
  "SA20bsa034_u:5210": "na ca punarbodhisattvasya sattveṣu yogarahitaṃ vātsalyaṃ pravartate tadyathā adharme 'vinaye 'satyasamudācāre asthāne samādāpanatāyai /",
  "SA20bsa034_u:5211": "tathā ca bodhisattvo vatsalo bhavati sattveṣu yathā teṣāmarthe sarvārambhairna parikhidyate /",
  "SA20bsa034_u:5212": "ayācita eva ca bodhisattvaḥ sattveṣu vatsalo bhavati na tu kenacidyācitaḥ /",
  "SA20bsa034_u:5213": "nirāmiṣeṇa ca cittena vatsalo [bhavati] na parataḥ pratyupakāraṃ pratikāṃkṣamāṇaḥ paratra ca vipākamiṣṭaṃ pratyāśaṃsamāna iti niṣkāraṇavatsalo bhavati sattveṣu bodhisattvaḥ /",
  "SA20bsa034_u:5214": "vipulañca tadbodhisattvasya vātsalyaṃ bhavati sattveṣu na parīttam /",
  "SA20bsa034_u:5215": "tathā ca vipulaṃ bhavati yathaiṣāṃ sattvānāmantikādbodhisattvaḥ sarvākāramapyapakāraṃ labhamāno notsṛjati ātmānaṃ kāmamapriyaṃ karoti /",
  "SA20bsa034_u:5216": "na tu kenacitparyāyeṇa pareṣāṃ pāpakarmecchati /",
  "SA20bsa034_u:5217": "tatpunarevaṃ lakṣaṇameva guṇayuktaṃ vātsalyaṃ bodhisattvānāṃ sarvasattveṣveva samamāsamanta sattvadhātuprādeśikaḥ /",
  "SA20bsa034_u:5218": "evamanena saptākāreṇaiva vātsalyena yuktā bodhisattvāḥ kalyāṇāśayāḥ paramakalyāṇāśayā ityucyante /",
  "SA20bsa034_u:5219": "[Dutt_215]",
  "SA20bsa034_u:5220": "tatra śraddhāpūrvaṃko dharmavicayapūrvakaśca buddhadharmeṣu yo 'dhimokṣaḥ pratyavagamo niścayo bodhisattvasya so 'dhyāśaya ityucyate /",
  "SA20bsa034_u:5221": "te punaradhyāśayā bodhisattvasya samāsataḥ pañcadaśa veditavyāḥ /",
  "SA20bsa034_u:5222": "katame pañcadaśa /",
  "SA20bsa034_u:5223_0": "agryāśayo vṛttāśayaḥ pāramitāśayaḥ tattvārthāśayaḥ prabhāvāśayaḥ hitāśayaḥ sukhāśayo",
  "SA20bsa034_u:5223_1": "vinirmuktāśayaḥ dṛḍhāśayaḥ avisaṃvādanāśayaḥ aśuddhāśayaḥ śuddhāśayaḥ suśuddhāśayaḥ",
  "SA20bsa034_u:5223_2": "nigṛhītāśayaḥ sahajaścāśayaḥ /",
  "SA20bsa034_u:5224": "tatra yo buddhadharmasaṃgharatneṣu bodhisattvasyādhyāśayaḥ so 'gryāśaya ityucyate /",
  "SA20bsa034_u:5225": "bodhisattvaśīlasaṃvarasamādāne yo 'dhyāśayo 'yaṃ vṛttāśaya ityucyate /",
  "SA20bsa034_u:5226": "dānaśīlakṣāntivīryadhyānaprajñāsamudāgamāya yo 'dhyāśayo 'yaṃ pāramitāśaya ityucyate /",
  "SA20bsa034_u:5227": "dharmapugdalanairātmye paramārthe ca dharmatathatāyāṃ gambhīrāyāṃ yo 'dhyāśayo 'yaṃ tattvārthāśaya ityucyate /",
  "SA20bsa034_u:5228": "buddhabodhisattvānāmacintye 'bhijñāprabhāve sahaje vā prabhāve yo 'dhyāśayo 'yaṃ prabhāvāśaya ityucyate /",
  "SA20bsa034_u:5229": "sattveṣu kuśalopasaṃhartukāmatā hitāśaya ityucyate /",
  "SA20bsa034_u:5230": "sattveṣvevānugrahopasaṃhartukāmatā sukhāśaya ityucyate /",
  "SA20bsa034_u:5231": "sattveṣveva nirāmiṣacittatā iṣṭe ca vipāke niṣpratibaddhacittatā vinirmuktāśaya ityucyate /",
  "SA20bsa034_u:5232": "anuttarāyāṃ samyaksaṃbodhau yā citaikāntikatāyaṃ dṛḍhāśaya ityucyate /",
  "SA20bsa034_u:5233": "sattvārthopāye bodhyupāye aviparītajñānasahagato 'dhimokṣaḥ avisaṃvādanāśaya ityucyate /",
  "SA20bsa034_u:5234": "sarvasyāmadhimuktivaryābhūmau yo 'dhyāśayo bodhisattvānāṃ so 'śuddhāśaya ityucyate /",
  "SA20bsa034_u:5235": "śuddhāśayabhūmimupādāya yāvanniyatacaryābhūmeradhyāśayo bodhisattvānāṃ śuddhāśaya ityucyate /",
  "SA20bsa034_u:5236": "niṣṭhāgamanabhūmāvadhyāśayo bodhisattvānāṃ suśuddhāśaya ityucyate /",
  "SA20bsa034_u:5237": "tatra yo hi [a]śuddhāśayaḥ sa eva nigṛhī[tāśaya] ityucyate pratisaṃkhyānakaraṇīyatayā /",
  "SA20bsa034_u:5238": "yaḥ punaḥ śuddhaḥ suśuddhaścādhyāśayaḥ sa sahajo 'dhyāśaya ityucyate prakṛtyā tanmayatayā āśrayasusaṃniviṣṭatayā ca /",
  "SA20bsa034_u:5239": "ityebhirbodhisattvāḥ pañcadaśabhiḥ kalyāṇairadhyāśayaiḥ sarvabhūmigataiḥ samāsato daśakṛtyāni kurvanti /",
  "SA20bsa034_u:5240": "katamāni daśa /",
  "SA20bsa034_u:5241": "agryāśayena ratnapūjāṃ sarvākārāṃ prayojayanti sarvabodhisambhārāṇāmagryabhūtām /",
  "SA20bsa034_u:5242": "vṛttāśayena bodhisattvaśīlasaṃvarasamādāne [Dutt_216] jīvitahetorapi [na] saṃcintyāpattimāpadyante /",
  "SA20bsa034_u:5243": "āpannāśca tvaritatvaritaṃ pratideśayanti /",
  "SA20bsa034_u:5244": "pāramitāśayena kuśalānāṃ dharmāṇāṃ bhāvanāsātatyakriyayā 'pramādavihāriṇo bhavanti paramāpramādavihāriṇaśca /",
  "SA20bsa034_u:5245": "tattvārthādhyāśayenāsaṃkliṣṭacittāśca saṃsāre sattvahetoḥ saṃsaranti /",
  "SA20bsa034_u:5246": "avinirmukta-nirvāṇādhyāśayāśca bhavanti /",
  "SA20bsa034_u:5247": "prabhāvādhyāśayena ghanarasaṃ ca śāsane prasādaṃ pravedayanti /",
  "SA20bsa034_u:5248": "bhāvanāyāṃ ca sārasaṃjñinaḥ spṛhājātā bahulaṃ viharanti /",
  "SA20bsa034_u:5249": "na tu śrutamātracintāmātrasaṃtuṣṭāḥ /",
  "SA20bsa034_u:5250": "hitāśayena sukhāśayena vinirmuktāśayena ca sarvākarāsu sattvārthakriyāsu prayujyante /",
  "SA20bsa034_u:5251": "prayuktāśca na parikhidyante /",
  "SA20bsa034_u:5252": "dṛḍhāśayena uttaptavīryā vipulavīryāḥ samārambhā viharanti /",
  "SA20bsa034_u:5253": "na śithilaprayogāḥ /",
  "SA20bsa034_u:5254": "na chidraprayogāḥ /",
  "SA20bsa034_u:5255": "avisaṃvādanādhyāśayena kṣiprābhijñā bhavanti teṣu teṣu kuśaladharmābhinirhāreṣu /",
  "SA20bsa034_u:5256": "na cālpamātrakeṇāvaramātrakeṇa hīnena viśeṣādhigamena tuṣṭimāpadyante /",
  "SA20bsa034_u:5257": "nigṛhītenādhyāśayena sahajādhyāśayamākarṣanti /",
  "SA20bsa034_u:5258": "sahajena punaradhyāśayena kṣipramanuttarāṃ samyaksaṃbodhimabhisaṃbudhyante arthāya hitāya sukhāya devamanuṣyāṇām /",
  "SA20bsa034_u:5259": "tatra ye kecidbhagavatā bodhisattvānāmadhyāśayā ākhyātāḥ prajñaptāḥ prakāśitāsteṣu teṣvadhikaraṇeṣu teṣāṃ sarveṣāmebhireva pañcadaśabhiradhyāśayaiḥ saṃgraho veditavyaḥ /",
  "SA20bsa034_u:5260_0": "tasmādatītānāgatapratyutpanneṣvadhvasu ye bodhisattvāḥ kalyāṇairadhyāśayairanuttarāṃ",
  "SA20bsa034_u:5260_1": "samyaksaṃbodhimabhisaṃbuddhavanto 'bhisaṃbhotsyante 'bhisaṃbudhyante ca sarve ta",
  "SA20bsa034_u:5260_2": "ebhireva pañcadaśabhiradhyāśayaiḥ /",
  "SA20bsa034_u:5261": "nāta uttari nāto bhūyaḥ /",
  "SA20bsa034_u:5262": "evamete pañcadaśa bodhisattvādhyāśayā mahāphalānuśaṃsāḥ /",
  "SA20bsa034_u:5263": "tasmāttānāśritya bodhisattvo 'nuttarāṃ samyaksaṃbodhimadhigacchediti /",
  "SA20bsa034_u:5264": "iti bodhisattvabhūmāvādhārānudharme yogasthāne tṛtīyamadhyāśayapaṭalam /",
  "SA20bsa034_u:5265": "[Dutt_217]",
  "SA20bsa034_u:5266": "Vihārapaṭalam (Chapter 2.4)",
  "SA20bsa034_u:5267": "uddānam /",
  "SA20bsa034_u:5268": "gotraṃ tathā 'dhimuktiśca pramudito 'dhiśīlamadhicitam /",
  "SA20bsa034_u:5269": "trayaḥ prajñā dve animittesābhogaśca anābhogaśca /",
  "SA20bsa034_u:5270": "pratisaṃvidaśca paramaśca syāttathāgatottamo vihāraḥ //",
  "SA20bsa034_u:5271_0": "evaṃ gotrasaṃpadamupādāya yathoktāyāṃ bodhisattvaśikṣāyāṃ śikṣamāṇānāṃ yathokteṣu",
  "SA20bsa034_u:5271_1": "ca bodhisattvaliṅgeṣu saṃdṛśyamānānāṃ bodhisattvapakṣyaprayogeṣu ca samyak prayuktānāṃ",
  "SA20bsa034_u:5271_2": "bodhisattvādhyāśayāñca yathoktāṃ viśodhayatāṃ bodhisattvānāṃ samāsato dvādaśabodhisattvavihārā bhavanti /",
  "SA20bsa034_u:5272": "yairbodhisattvavihāraiḥ sarvā bodhisattvacaryā saṃgṛhītā veditavyāḥ /",
  "SA20bsa034_u:5273": "trayodaśaśca tathāgato vihāro yo 'sya bhavatyabhisaṃbodherniruttaro vihāraḥ /",
  "SA20bsa034_u:5274": "tatra dvādaśabodhisattvavihārāḥ katame /",
  "SA20bsa034_u:5275": "[gotravihāraḥ /",
  "SA20bsa034_u:5276": "] adhimukticaryāvihāraḥ /",
  "SA20bsa034_u:5277": "pramuditavihāraḥ /",
  "SA20bsa034_u:5278": "adhiśīlavihāraḥ /",
  "SA20bsa034_u:5279": "adhicittavihāraḥ /",
  "SA20bsa034_u:5280": "adhiprajñavihārāstrayaḥ /",
  "SA20bsa034_u:5281": "bodhipakṣyapratisaṃyuktaḥ /",
  "SA20bsa034_u:5282": "satyapratisaṃyuktaḥ /",
  "SA20bsa034_u:5283": "pratītyasamutpādapravṛttinivṛttipratisaṃyuktaśca /",
  "SA20bsa034_u:5284": "iti yena [ca] bodhisattvastattvaṃ paśyati yañca tattvaṃ paśyati tasya ca tattvasyājñānād yathā pravṛttirduḥkhasya jñānācca punarapravṛttirduḥkhasya bhavati sattvānām /",
  "SA20bsa034_u:5285": "tadetadbodhisattvasya tribhirmukhaiḥ prajñayā vyavacārayataḥ trayoradhiprajñavihārā bhavanti /",
  "SA20bsa034_u:5286": "sābhisaṃskāraḥsābhāgo niśchidramārgavāhano nirnimitto vihāraḥ /",
  "SA20bsa034_u:5287": "anabhisaṃskāro 'nābhogamārgavāhano nirnimitta eva vihāraḥ /",
  "SA20bsa034_u:5288": "[pratisaṃvidvihāraḥ] paramaśca pariniṣpanno bodhisattvavihāraḥ /",
  "SA20bsa034_u:5289": "ime te dvādaśa[vidhā] bodhisattvānāṃ bodhisattvavihārāḥ /",
  "SA20bsa034_u:5290": "yairvihāraireṣāṃ sarvavihārasaṃgrahaḥ sarvabodhisattvacaryāsaṃgraho bhavati /",
  "SA20bsa034_u:5291_0": "tāthāgataḥ [Dutt_218] punarvihāro yaḥ sarvabodhisattvavihārasamatikrāntasyābhisaṃbuddhabodhervihāraḥ",
  "SA20bsa034_u:5291_1": "tatra tathāgatasya paścimasya vihārasya pratiṣṭhāyogasthāne paścime sākalyena nirdeśo bhaviṣyati /",
  "SA20bsa034_u:5292": "dvādaśānāṃ punarbodhisattvavihārāṇāṃ yathā vyavasthānaṃ bhavati tathā nirdekṣāmi /",
  "SA20bsa034_u:5293": "katamaśca bodhisattvasya gotravihāraḥ /",
  "SA20bsa034_u:5294": "kathaṃ ca bodhisattvo gotrastho viharati /",
  "SA20bsa034_u:5295": "iha bodhisattvo gotravihārī prakṛtibhadrasantānatayā prakṛtyā bodhisattvaguṇairbodhisattvārhaiḥ kuśalairdharmaiḥ samanvāgato bhavati /",
  "SA20bsa034_u:5296": "tatsamudācāre saṃdṛśyate /",
  "SA20bsa034_u:5297": "prakṛtibhadratayaiva na haṭhayogena tasmin kuśale pravarttate /",
  "SA20bsa034_u:5298": "api tu pratisaṃkhyānataḥ sāvagrahaḥ sambhṛto bhavati /",
  "SA20bsa034_u:5299": "sarveṣāṃ ca buddhadharmāṇāṃ gotravihārī bodhisattvo bījadharo bhavati /",
  "SA20bsa034_u:5300": "sarvabuddhadharmāṇāmasya [sarva]bījānyātmabhāvagatānyāśrayagatāni vidyante /",
  "SA20bsa034_u:5301": "audārikamalavigataśca bodhisattvo gotravihārī bhavati /",
  "SA20bsa034_u:5302": "abhavyaḥ sa tadrūpaṃ [saṃ]kleśaparyavasthānaṃ sammukhīkartum /",
  "SA20bsa034_u:5303": "yena paryavasthānena paryavasthitaḥ anyatamadānantaryakarma samudācaret /",
  "SA20bsa034_u:5304": "kuśalamūlāni vā samucchindyāt /",
  "SA20bsa034_u:5305": "yaśca vidhirgotrasthasya gotrapaṭale nirdiṣṭaḥ /",
  "SA20bsa034_u:5306": "sa gotravihāriṇo bodhisattvasya vistareṇa veditavyaḥ /",
  "SA20bsa034_u:5307": "[iti] ayamucyate bodhisattvasya gotravihāraḥ /",
  "SA20bsa034_u:5308": "tatra katamo bodhisattvasyādhimukticaryāvihāraḥ /",
  "SA20bsa034_u:5309": "iha bodhisattvasya prathamaṃ cittotpādamupādāya aśuddhādhyāśayasya yā kācidbodhisattvacaryā ayamasyādhimukticaryāvihāra ityucyate /",
  "SA20bsa034_u:5310": "tatra gotravihārī bodhisattvastadanyeṣāṃ [sarveṣāṃ] bodhisattvavihārāṇāmekādaśānāṃ tāthāgatasya ca vihārasya hetumātre vartate hetu parigraheṇa /",
  "SA20bsa034_u:5311": "no tu tena kaścitu tadanyo bodhisattvavihāra ārabdho bhavati na pratilabdho na viśodhitaḥ /",
  "SA20bsa034_u:5312": "kutaḥ punastathāgatavihāraḥ /",
  "SA20bsa034_u:5313": "adhimukticaryāvihāriṇā punarbodhisattvena sarve bodhisattvavihārāstāthāgataśca vihāra ārabdhā bhavanti [Dutt_219] no tu pratilabdhā na viśodhitāḥ /",
  "SA20bsa034_u:5314": "sa eva tvadhimukticaryāvihāraḥ pratilabdho bhavati /",
  "SA20bsa034_u:5315": "tasyaiva cāyaṃ viśuddhaye pratipannaḥ /",
  "SA20bsa034_u:5316": "adhimukticaryāvihāre pariśuddhe pramuditavihāraṃ pūrvārabdhameva pratilabhate /",
  "SA20bsa034_u:5317": "tasyaiva ca viśuddhaye pratipanno bhavati /",
  "SA20bsa034_u:5318": "pramudita vihāre pariśuddhe 'dhiśīlavihāraṃ pūrvārabdhameva pratilabhate /",
  "SA20bsa034_u:5319": "tasyaiva ca viśuddhaye pratipanno bhavati /",
  "SA20bsa034_u:5320": "evaṃ vistareṇa yāvatparamaḥ paraniṣpanno bodhisattvavihāro veditavyaḥ /",
  "SA20bsa034_u:5321": "parame pariniṣpanne bodhisattvavihāre pariśuddhe 'nantaraṃ pūrvārabdhasya tātathāgatasya vihārasya sakṛtpratilambho viśuddhiśca veditavyā /",
  "SA20bsa034_u:5322": "idaṃ tāthāgatavihāre bodhisattvavihārebhyo viśeṣaṇaṃ veditavyam /",
  "SA20bsa034_u:5323": "tatra katamo bodhisattvasya pramuditavihāraḥ /",
  "SA20bsa034_u:5324": "yaḥ śuddhāśayasya bodhisattvasya vihāraḥ /",
  "SA20bsa034_u:5325": "tatra katamo bodhisattvasyādhiśīlavihāraḥ /",
  "SA20bsa034_u:5326": "yo 'dhyāśayaśuddhinidānena prakṛtiśīlena saṃyuktastasya vihāraḥ /",
  "SA20bsa034_u:5327": "tatra katamo bodhisattvasyādhicittavihāraḥ /",
  "SA20bsa034_u:5328": "yo 'dhiśīlavihāra viśuddhinidānailaukikadhyānasamādhisamāpattibhirvihāraḥ /",
  "SA20bsa034_u:5329": "tatra katamo bodhisattvasya bodhipakṣyapratisaṃyukto 'dhiprajñavihāraḥ /",
  "SA20bsa034_u:5330": "yo laukikaṃ jñānaviśuddhisanniśrayabhūtaṃ samādhiṃ niśrṛtya satyāvabodhāya samyak smṛtyupasthānādīnāṃ saptatriṃśatāṃ bodhipakṣyāṇāṃ dharmāṇāṃ pravicayavihāraḥ /",
  "SA20bsa034_u:5331": "tatra katamo bodhisattvasya satyapratisaṃyukto 'dhiprajñavihāraḥ /",
  "SA20bsa034_u:5332": "yo bodhipakṣyapravicayaṃ niśritya yathāvatsatyāvabodhavihāraḥ /",
  "SA20bsa034_u:5333": "tatra katamo bodhisattvasya pratītyasamutpādapravṛttinivṛttipratisaṃyukto 'dhiprajñavihāraḥ /",
  "SA20bsa034_u:5334": "yastameva satyāvabodha[madhi]patiṃ kṛtvā tadajñānāt sahetukaduḥkhapravṛti /",
  "SA20bsa034_u:5335": "pravicayaprabhāvitastajjñānācca sahetukaduḥkhanirodhapravicayaprabhāvito vihāraḥ /",
  "SA20bsa034_u:5336": "tatra katamo bodhisattvānāṃ sābhisaṃskāraḥ sābhogo nirnimitto vihāraḥ /",
  "SA20bsa034_u:5337": "yastameva trividhamapyadhiprajñavihāramadhipatiṃ kṛtvā 'bhisaṃskāreṇābhogena niśchidranirantaraḥ sarvadharmeṣu tathatā-nirvikalpaprajñābhāvanā sahagato vihāraḥ /",
  "SA20bsa034_u:5338": "tatra katamo bodhisattvānāṃ anabhisaṃskāro 'nābhogo nirnimitto vihāraḥ /",
  "SA20bsa034_u:5339": "[Dutt_220] yastasyaiva pūrvakasya nirnimittasya vihārasya bhāvanā-bāhulyāt svarasenaiva niśchidranirantara-vāhirmārgānugato vihāraḥ /",
  "SA20bsa034_u:5340": "tatra katamo bodhisattvānāṃ pravisaṃvidvihāraḥ /",
  "SA20bsa034_u:5341_0": "yastameva supariśuddhaṃ niścalaṃ prajñāsamādhiṃ niśritya mahāmativaipulyamanuprāptasya",
  "SA20bsa034_u:5341_1": "pareṣāṃ dharmasamākhyānānuttaryamārabhya dharmāṇāṃ paryāyārtha-nirvacanaprabhedapravicayavihāraḥ /",
  "SA20bsa034_u:5342": "tatra katamo bodhisattvasya paramo vihāraḥ /",
  "SA20bsa034_u:5343": "yatra sthito bodhisattvo bodhisattvamārganiṣṭhāgato 'nuttarāyāṃ samyaksaṃbodhau mahādharmābhiṣekaprāpta ekajātipratibaddho vā bhavati caramabhaviko vā /",
  "SA20bsa034_u:5344": "yasya vihārasyānantaraṃ saṃhitamevānuttarāṃ samyaksaṃbodhimabhisaṃbudhya sarvabuddhakāryaṃ karoti /",
  "SA20bsa034_u:5345": "tatrādhimukticaryāvihāre [bodhisattvo] bodhisattvabhāvanāyāṃ parīttakārī bhavati cchidrakārī aniyatakārī punarlābhaparihāṇitaḥ /",
  "SA20bsa034_u:5346": "pramuditavihāre bodhisattvastasyāmeva bodhisattvabhāvanāyāṃ vipulakārī bhavatyacchidrakārī niyatakārī yathāpratilabdhāparihāṇitaḥ /",
  "SA20bsa034_u:5347": "yathā pramuditavihāre evaṃ yāvat triṣvadhiprajñavihāreṣu /",
  "SA20bsa034_u:5348": "pratharma nirnimittaṃ vihāramupādāya yāvatparamādbodhisattvavihārādbodhisattvo bodhisattvabhāvanāyāṃ apramāṇakārī bhavatyacchidrakārī niyatakārī ca /",
  "SA20bsa034_u:5349": "tatrādhimukticaryāvihāre bodhisattva-nirnimittabhāvanāyāḥ samārambho veditavyaḥ /",
  "SA20bsa034_u:5350": "pramuditavihāre 'ghiśīlādhicittādhiprajñavihāreṣu ca tasyā bodhisattva-nirnimittabhāvanāyāḥ pratilambho veditavyaḥ /",
  "SA20bsa034_u:5351": "prathame 'nimittavihāre samudāgamo dvitīye 'nimittavihāre bodhisattva-nirnimittabhāvanāyāḥ pariśuddhirveditavyā /",
  "SA20bsa034_u:5352": "pratisaṃvidvihāre parame ca vihāre tasyā eva bodhisattva-nirnimitta-bhāvanāyāḥ phalapratyanubhāvanā veditavyā /",
  "SA20bsa034_u:5353": "adhimukticaryāvihāre vartamānasya bodhisattvasya ke ākārāḥ kāni liṃgāni kāni nimittāni bhavanti /",
  "SA20bsa034_u:5354": "adhimukticaryā-vihāre vartamāno bodhisattvaḥ pratisaṃkhyānabaliko bhavati /",
  "SA20bsa034_u:5355": "bodhisattvakṛtyaprayogeṣu pratisaṃkhyāya prajñayā prayujyate /",
  "SA20bsa034_u:5356": "no tu prakṛtyā tanmayatayā /",
  "SA20bsa034_u:5357": "dṛḍhāyāḥ sthirāyāḥ avivartayā bodhisattvabhāvanāyāḥ alābhī bhavati /",
  "SA20bsa034_u:5358": "yathā bhāvanāyā evaṃ bhāvanāphalasya vividhānāṃ pratisaṃvidabhijñāvimokṣasamādhisamāpattīnām /",
  "SA20bsa034_u:5359": "[Dutt_221] pañca ca bhayānyasamatikrānto bhavati /",
  "SA20bsa034_u:5360": "ajīvikābhayamaślokabhayaṃ maraṇabhayaṃ durgatibhayaṃ pariṣadśāradyabhayaṃ ca /",
  "SA20bsa034_u:5361": "pratisaṃkhyāya ca sattvārtheṣu prayujyate na prakṛtyanukampā-prematayā /",
  "SA20bsa034_u:5362": "ekadā ca sattveṣu mithyāpi pratipadyate kāyena vācā manasā /",
  "SA20bsa034_u:5363": "ekadā viṣayeṣvapyadhyavasito bhavati /",
  "SA20bsa034_u:5364": "ekadā āgṛhīta-pariṣkāratāyāmapi saṃdṛśyate /",
  "SA20bsa034_u:5365": "śraddhāgāmī ca bhavati pareṣāṃ buddhabodhisattvānām /",
  "SA20bsa034_u:5366_0": "no tu pratyātmaṃ tattvajño bhavati yaduta tathāgataṃ vā ārabhya dharmaṃ vā saṃghaṃ",
  "SA20bsa034_u:5366_1": "vā tattvārthaṃ vā buddhabodhisattvaprabhāvaṃ vā hetuṃ vā phalaṃ vā prāptavyaṃ vā",
  "SA20bsa034_u:5366_2": "'rthaṃ prāptyupāyaṃ vā gocaraṃ vā /",
  "SA20bsa034_u:5367": "parīttena ca śrutamayacintāmayena jñānena samanvāgato bhavati nāpramāṇena /",
  "SA20bsa034_u:5368": "tadapi cāsyaikadā saṃpramuṣyate /",
  "SA20bsa034_u:5369": "saṃpramoṣadharmo ca bhavati /",
  "SA20bsa034_u:5370": "duḥkhayā ca dhandhābhijñayā bodhisattva-pratipadā samanvāgato bhavati /",
  "SA20bsa034_u:5371": "na ca tīvracchando bhavati mahābodhau /",
  "SA20bsa034_u:5372": "nottaptavīryo na gambhīrasusanniviṣṭaprasādaḥ /",
  "SA20bsa034_u:5373": "triṣu ca sthāneṣu muṣita-smṛtirbhavati /",
  "SA20bsa034_u:5374": "viṣayeṣu manāpāmanāpeṣu rūpaśabdagandharasaspraṣṭavyadharmeṣvekadā viparyastacittatāyāḥ /",
  "SA20bsa034_u:5375": "upapattau tatra tatrātmabhāvāntare pratyājātasya pūrvakātmabhāvavismaraṇāt /",
  "SA20bsa034_u:5376": "uddiṣṭānāmudgṛhītānāṃ dharmāṇāṃ cirakṛtacirabhāṣitasya caikadā vismaraṇāt /",
  "SA20bsa034_u:5377": "evameṣu triṣu sthāneṣu muṣitasmṛtirbhavati /",
  "SA20bsa034_u:5378": "ekadā ca medhāvī bhavati dharmāṇāmudgrahaṇadhāraṇārthapraveśasamarthaḥ /",
  "SA20bsa034_u:5379": "ekadā na tathā /",
  "SA20bsa034_u:5380": "ekadā smṛtimān bhavati /",
  "SA20bsa034_u:5381": "ekadā muṣitasmṛtijātīyaḥ /",
  "SA20bsa034_u:5382": "na ca sattvānāṃ yathāvadvinayopāyābhijño bhavati /",
  "SA20bsa034_u:5383": "nāpyātmano buddhadharmābhinirhāropāyābhijñaḥ /",
  "SA20bsa034_u:5384": "haṭhena ca pareṣāṃ dharmaṃ deśayati /",
  "SA20bsa034_u:5385": "avavādānuśāsanīṃ vā pravartayati /",
  "SA20bsa034_u:5386": "sā cāsya haṭhena pravartitā na yathābhūtamājñāya /",
  "SA20bsa034_u:5387": "ekadā ca vandhyā bhavatyekadā cāvandhyā /",
  "SA20bsa034_u:5388": "rātrikṣiptānāmiva śarāṇāṃ yadṛcchāsiddhitāmupādāya /",
  "SA20bsa034_u:5389": "ekadā ca cittamapyutpāditaṃ mahābodhādutsṛjati /",
  "SA20bsa034_u:5390": "ekadā ca bodhisattvaśīlasaṃvarasamādānān nivartate notsahate vā /",
  "SA20bsa034_u:5391": "ekadā sattvārthakriyāprayukto 'pi khedamantarā kṛtvā tasmātsattvārthakriyāprayogāt pratinivartate /",
  "SA20bsa034_u:5392": "āśayataścātmanaḥ sukhakāmo bhavati pratisaṃkhyāya ca parasukhakāmaḥ /",
  "SA20bsa034_u:5393": "bodhisattvaskhaliteṣu ca parijñābahulo bhavati /",
  "SA20bsa034_u:5394": "no tu parijñāya parijñāyāśeṣa-prahāṇavān punaḥ punaḥ skhalitādhyācāratayā /",
  "SA20bsa034_u:5395": "ekadā neyaśca bhavatyasmādbodhisattvapiṭakadharmavinayāt /",
  "SA20bsa034_u:5396": "[Dutt_222] ekadā gambhīrāmudārāṃ dharmadeśanāṃ śrutvā utvrasyati /",
  "SA20bsa034_u:5397": "bhavati cāsya cetaso vikampitatvaṃ vimatiḥ sandehaśca /",
  "SA20bsa034_u:5398": "sarveṇa ca sarvaṃ mahākaruṇāsamudācāravivarjito bhavati sattveṣu /",
  "SA20bsa034_u:5399": "alpena ca hitasukhopasaṃhāreṇa sattveṣu pratyupasthito bhavati /",
  "SA20bsa034_u:5400": "na vipulena nāprameyeṇa ca sarvāsu paripūrṇāsu yathānirdiṣṭāsu bodhisattvaśikṣāsu śikṣate /",
  "SA20bsa034_u:5401": "na ca sarvaiḥ paripūrṇairyathānirdiṣṭairbodhisattvaliṅgaiḥ samanvāgato bhavati /",
  "SA20bsa034_u:5402": "na ca sarveṣu yathānirdiṣṭeṣu bodhipakṣaprayogeṣu paripūrṇeṣu saṃdṛśyate /",
  "SA20bsa034_u:5403": "dūre cānuttarāyāṃ samyaksaṃbodherātmānaṃ pratyeti /",
  "SA20bsa034_u:5404": "na ca tathā nirvāṇe 'syādhyāśayaḥ sanniviṣṭo bhavati yathā saṃsārasaṃsṛtau /",
  "SA20bsa034_u:5405": "uttaptairacalaiśca kuśalairbodhipakṣyairdharmairasamanvāgato bhavati /",
  "SA20bsa034_u:5406": "itīmānyevaṃbhāgīyāni liṅgāni nimittānīme ākārā adhimukticaryāvihāre vartamānasya bodhisattvasya veditavyāḥ /",
  "SA20bsa034_u:5407": "adhimukticaryāvihāre mṛddhyāṃ kṣāntyāṃ vartamānasya bodhisattvasyaiṣāṃ yathā nirdiṣṭānāmākāraliṅga-nimittānāmadhimātratā veditavyā /",
  "SA20bsa034_u:5408": "madhyāyāṃ kṣāntau vartamānasya [madhyatā] veditavyā /",
  "SA20bsa034_u:5409": "adhimātrāyāṃ kṣāntau vartamānasya bodhisattvasyaiṣāmākāraliṅganimittānāṃ mṛdutā tanutvaṃ veditavyam /",
  "SA20bsa034_u:5410": "adhimātrāyāmeva kṣāntau vartamānasyaiṣāmākāraliṅganimittānāmaśeṣaprahāṇāmanantarañca pramuditavihārapraveśo bodhisattvasya veditavyaḥ pratilambhayogena /",
  "SA20bsa034_u:5411": "tasyāsya pramuditavihāravihāriṇa ete [sarva]dharmāḥ sarvena sarvaṃ na bhavanti ye 'dhimukticaryāvihāra-vihāriṇa ākhyātāḥ /",
  "SA20bsa034_u:5412": "etadviparyayeṇa ca sarve śuklapakṣyā dharmāḥ saṃvidyante /",
  "SA20bsa034_u:5413": "yairayaṃ samanvāgato bodhisattvaḥ śuddhāśaya ityucyate /",
  "SA20bsa034_u:5414": "kiñcāpyadhimukticaryāvihāre 'pi vartamānasya bodhisattvasya mṛdumadhyādhimātrayogenottarottarā śuddhiradhimokṣasyāsti /",
  "SA20bsa034_u:5415": "na tvasau adhyāśayaśuddhirityucyate /",
  "SA20bsa034_u:5416": "tat kasya hetoḥ /",
  "SA20bsa034_u:5417": "tathā hi so 'dhimokṣa ebhiranekavidhairupakleśairupakliṣṭaḥ pravartate /",
  "SA20bsa034_u:5418": "pramuditavihārasthitasya tu bodhisattvasya sarveṣāmeṣāmadhimokṣopakleśānāṃ prahāṇānnirūpakleśaḥ śuddho 'dhimokṣaḥ pravartate /",
  "SA20bsa034_u:5419": "tatrapramuditavihāre vartamānasya bodhisattvasya ke ākārāḥ kāni liṅgāni kāni nimittāni veditavyāni /",
  "SA20bsa034_u:5420_0": "iha bodhisattvo 'dhimukticaryāvihārāt pramuditavihāramanupraveśana-pūrvakañca bodhisattvapraṇidhānamanuttarāyāṃ",
  "SA20bsa034_u:5420_1": "samyaksaṃbodhau asupratividdhabodhya supratividdhabodhyupāyaṃ yadbhūyasā parapratyayagāsuniścitaṃ",
  "SA20bsa034_u:5420_2": "[Dutt_223] prahāyānyadabhinavaṃ ṣaḍbhirākāraiḥ su[vi]niścitaṃ pratyātmaṃ bhāvānāmayaṃ",
  "SA20bsa034_u:5420_3": "bodhisattvapraṇidhānamutpādayati /",
  "SA20bsa034_u:5421": "sarvaṃ tadanyaśulkapraṇidhāna-samatikrāntamatulyamasādhāraṇaphalam /",
  "SA20bsa034_u:5422": "laukikaṃ ca tatsarva[loka]viṣaya-samatikrāntaṃ ca /",
  "SA20bsa034_u:5423": "sarvasattvaduḥkhaparitrāṇānugatatvāt sarvaśrāvakapratyekabuddhāsādhāraṇam /",
  "SA20bsa034_u:5424": "ekakṣaṇa[mātraṃ] samutpanne api tasmin praṇidhāne dharmaprakṛtiḥ sā tādṛśī yā 'prameyaśulkadharmeṣṭaphalā bhavati bodhisattvānām /",
  "SA20bsa034_u:5425": "nirvikārañca tatpraṇidhāna[ma]kṣayam /",
  "SA20bsa034_u:5426": "nāsya pratilabdhasya kenacitparyāyeṇa parihāṇiranyathābhāvo vā upalabhyate /",
  "SA20bsa034_u:5427": "viśeṣabhāgīyañca tadaparāntakoṭīpatitam /",
  "SA20bsa034_u:5428": "mahābodhiniṣṭhaṃ tat /",
  "SA20bsa034_u:5429": "punaretatsuviniścitaṃ bodhisattvapraṇidhānaṃ cittotpāde ityucyate /",
  "SA20bsa034_u:5430": "sa punareṣa cittotpādo bodhisattvasya samāsataścaturbhirākārairveditavyaḥ /",
  "SA20bsa034_u:5431": "katamaiścaturbhiḥ /",
  "SA20bsa034_u:5432": "ādita eva tāvatkīdṛśānāṃ bodhisattvānāṃ taccittamutpadyate /",
  "SA20bsa034_u:5433": "kiñcālambyotpadyate /",
  "SA20bsa034_u:5434": "kīdṛśañca kiṃ lakṣaṇaṃ kenātmanā utpadyate /",
  "SA20bsa034_u:5435": "utpanne ca tasmiścitte ko 'nuśaṃso bhavati /",
  "SA20bsa034_u:5436": "ityebhiścaturbhirākāraiḥ sa cittotpādo veditavyaḥ /",
  "SA20bsa034_u:5437": "tatrādhimukticaryāvihāriṇāṃ sarvākārasūpacitakuśalamūlānāṃ samāsataḥ samyagbodhisattvacaryāniryātānāṃ bodhisattvānāṃ taccittamutpadyate /",
  "SA20bsa034_u:5438_0": "āyatyāṃ samyagāśu sarvabodhisambhāraparipūriṃ sarvabodhisattva-sattvārthakriyāparipūrimanuttarasamyaksaṃbodhi",
  "SA20bsa034_u:5438_1": "sarvākāra-sarvabuddhadharmaparipūriṃ buddhakāryakriyāparipūriṃ ca samāsataḥ ālambanīkṛtya",
  "SA20bsa034_u:5438_2": "tadbodhisattvānāñcittamutpadyate /",
  "SA20bsa034_u:5439_0": "samyagāśu ca sarvākārasarvabodhisaṃbhārānukūlaṃ sarvasattveṣu sarvākārabodhisattvakṛtyānukūlamanuttara-samyaksaṃbodhisvayaṃbhūjñānapratilambhānukūlaṃ",
  "SA20bsa034_u:5439_1": "sarvākārabuddhakṛtyakaraṇānukūlaṃ taccittamutpadyate /",
  "SA20bsa034_u:5440": "tasya ca cittasyotpādādbodhisattvo 'tikrānto bhavati bālabodhisattvapṛthagjanabhūmim /",
  "SA20bsa034_u:5441": "avakrānto bhavati bodhisattvaniyāmam /",
  "SA20bsa034_u:5442": "jāto bhavati tathāgatakule /",
  "SA20bsa034_u:5443": "tathāgatasyaurasaḥ putro bhavati /",
  "SA20bsa034_u:5444": "niyataṃ saṃbodhiparāyaṇaḥ tathāgatavaṃśaniyato bhavati /",
  "SA20bsa034_u:5445": "sa ca tathābhūto 'vetyaprasādaprāptaḥ prāmodyabahulo bhavati /",
  "SA20bsa034_u:5446_0": "asaṃrambhāvihiṃsākrodhabahulaḥ [Dutt_224] pareṣāṃ sarvākārāṃ bodhisattva-sattvārthakriyāṃ",
  "SA20bsa034_u:5446_1": "sarvākārāṃ bodhisaṃbhāraparipūriṃ sarvākārāṃ bodhiṃ buddhadharmāṃśca buddhakṛtyānuṣṭhānaṃ",
  "SA20bsa034_u:5446_2": "ca śuddhenādhyāśayenālambanīkurvan adhimucyamāno 'vataran etaddharmāśu-samudāgamo",
  "SA20bsa034_u:5446_3": "'nukūlatāñcātmanaḥ sampaśyan pratyavagacchan prāmodyabahulo bhavati /",
  "SA20bsa034_u:5447": "kuśalenodāreṇa naiṣkramyopasaṃhitena nirāmiṣeṇāpratisamena kāyacittānugrāhakeṇa prāmodyena uttaptairacalairasmi kuśalairdharmaiḥ samanvāgataḥ /",
  "SA20bsa034_u:5448": "āsannībhūtaścāsmyanuttarāyāḥ samyaksambodheḥ /",
  "SA20bsa034_u:5449": "viśuddhaśca me ādhyāśayo mahābodhau /",
  "SA20bsa034_u:5450": "sarvāṇi ca me bhayānyapagatāni /",
  "SA20bsa034_u:5451": "iti ato 'pi prāmodyabahulo bhavati /",
  "SA20bsa034_u:5452": "tathā hyasya [suvi]niścitotpāditacittasya bodhisattvasya pañca bhayāni prahīṇāni bhavanti /",
  "SA20bsa034_u:5453": "suparibhāvitanairātmyajñānasyātmasaṃjñā tāvan na pravartate /",
  "SA20bsa034_u:5454": "kutaḥ punarasya ātma[sneho] vā upakaraṇasneho vā bhaviṣyati /",
  "SA20bsa034_u:5455": "ato 'sya jīvikābhayaṃ na bhavati /",
  "SA20bsa034_u:5456": "na ca pareṣamantikātkiñcitpratikāṃkṣati /",
  "SA20bsa034_u:5457": "evaṃkāmaśca bhavati /",
  "SA20bsa034_u:5458": "mayaivaiṣāṃ sattvānāṃ sarvārthā upasaṃhartavyā iti /",
  "SA20bsa034_u:5459": "ato 'sya aślokabhayaṃ na bhavati /",
  "SA20bsa034_u:5460": "ātmadṛṣṭivigamāccāsyātma[vigama]saṃjñā na pravartate /",
  "SA20bsa034_u:5461": "ato 'sya maraṇabhayaṃ na bhavati /",
  "SA20bsa034_u:5462": "maraṇāt me ūrdhvamāyatyāṃ niyataṃ buddhabodhisattvaiḥ samavadhānaṃ bhaviṣyatīti evaṃ niścito bhavati /",
  "SA20bsa034_u:5463": "ato 'sya durgatibhayaṃ na bhavati /",
  "SA20bsa034_u:5464": "ātmanaśca sarvaloke na paśyatyāśayena kañcitsamasamam /",
  "SA20bsa034_u:5465": "kutaḥ punaruttarataramiti /",
  "SA20bsa034_u:5466": "ato 'sya pariṣacchāradyabhayaṃ na bhavati /",
  "SA20bsa034_u:5467_0": "sa evaṃ sarva bhayāpagataḥ sarvagambhīṃranirdeśatrāsāpagataḥ sarvocchrayamānastaṃbhāpagataḥ",
  "SA20bsa034_u:5467_1": "sarvaparāpakāravipratipattiṣu dveṣāpagataḥ sarvalokāmiṣa harṣāpagataḥ akliṣṭatvādanupahatena",
  "SA20bsa034_u:5467_2": "uttaptatvādaprakṛtenāśayena sarvakuśaladharmasamudāgamāya dṛṣṭe ca dharme sarvākāraṃ",
  "SA20bsa034_u:5467_3": "bodhisattvavīryamārabhate śraddhādhipateyaṃ pūrvaṅgamāṃ kṛtvā /",
  "SA20bsa034_u:5468_0": "āyatyāñca yāni tāni pūrvanirdiṣṭāni bodhipakṣyapaṭale daśamahāpraṇidhānāni tānyasmin",
  "SA20bsa034_u:5468_1": "pramuditavihāre 'bhinirhṛtyāśaya-śuddhitāmupādāya agrayasattvadakṣiṇīyaśāstṛdharmasvāmipūjāyai",
  "SA20bsa034_u:5468_2": "mahāpraṇidhānaṃ tatpraṇīta-[sad]-dharmasandhāraṇāya dvitīyamanupūrvasaddharmapravartanāya",
  "SA20bsa034_u:5468_3": "tṛtīyaṃ tadanukūla-bodhisattvacaryācaraṇatāyai caturthaṃ tadbhājanasattvaparipācanatāyai",
  "SA20bsa034_u:5468_4": "[Dutt_225] pañcamaṃ buddhakṣetreṣūpasaṃkramya tathāgatadarśanaparyupāsanasaddharmaśravaṇatāyai",
  "SA20bsa034_u:5468_5": "ṣaṣṭhaṃ svabuddhakṣetra-pariśodhanatāyai saptamaṃ sarvajātiṣu buddhabodhisattvāvirahitatāyai",
  "SA20bsa034_u:5468_6": "bodhisattvaiśca sahaikāśayaprayogitāyai aṣṭamaṃ sarvasattvārthakriyāmoghatāyai navamamanuttarasamyaksambodhyabhisaṃbudhyanatāyai",
  "SA20bsa034_u:5468_7": "buddhakṛtyakaraṇatāyai ca daśamaṃ mahāpraṇidhānabhinirharati pāramparyeṇa ca sattvadhātvanupacchedavallokadharmānupacchedavadeṣāmeva",
  "SA20bsa034_u:5468_8": "[me] mahāpraṇidhānānāṃ janmani janmani yavadbodhiparyantagamanādavigamaścāsaṃpramoṣaścāvisayogaśca",
  "SA20bsa034_u:5468_9": "syāditi samyak cittaṃ praṇidadhāti /",
  "SA20bsa034_u:5469": "pūrvakaṃ praṇidhātavye 'rthe praṇidhānaṃ paścimakaṃ praṇidhānaṃ veditavyam /",
  "SA20bsa034_u:5470": "etānyeva ca mahāpraṇidhānāni pramukhāni kṛtvā tasya bodhisattvasya daśapraṇidhānāsaṃkhyeyaśatasahasrāṇyutpadyante samyak praṇidhānānām /",
  "SA20bsa034_u:5471": "tasyaivamāyatyāñca praṇidhānavataḥ dṛṣṭe ca dharme ārabdhavīryasya daśavihārapariśodhanā dharmāḥ pramuditavihārapariśuddhaye saṃvartante /",
  "SA20bsa034_u:5472": "sarvabuddhadharmānabhiśraddadhāti /",
  "SA20bsa034_u:5473": "pratītyasamutpādayogena kevalaṃ sattvānāṃ duḥkhaskandhasamudāgamaṃ paśyataḥ karuṇā /",
  "SA20bsa034_u:5474": "mayaite sattvā asmātkevalād duḥkhaskandhādvimocayitavyā iti saṃpaśyato maitrī /",
  "SA20bsa034_u:5475": "sarvaduḥkhaparitrāṇābhiprāyasyātmanirapekṣatā /",
  "SA20bsa034_u:5476": "tannirapekṣasya sattveṣvādhyātmikabāhyavastuparityāgaḥ /",
  "SA20bsa034_u:5477": "parataśca teṣāmeva sattvānāmarthe laukika-lokottaradharmaparigaveṣaṇo 'khedaḥ /",
  "SA20bsa034_u:5478": "akhinnasya ca sarvaśāstrajñānasamudāgamaviśuddhitaḥ śāstrajñatā /",
  "SA20bsa034_u:5479": "śāsrajñasya hīnamadhyaviśiṣṭeṣu sattveṣu yathāyogānurūpapratipattito lokajñatā /",
  "SA20bsa034_u:5480": "teṣveva prayogeṣu kālavelāmātrādicaryāmārabhya hrī-vyapatrāpyatā /",
  "SA20bsa034_u:5481": "teṣveva ca prayogeṣvapratyudāvartanatayā dhṛtibalādhānatā /",
  "SA20bsa034_u:5482": "lāmasatkārapratipattibhyāñca tathāgatapūjopasthānatā /",
  "SA20bsa034_u:5483": "ime daśa dharmā vihārapariśuddhaye saṃvartante /",
  "SA20bsa034_u:5484": "yaduta śraddhā karuṇāmaitrītyāgaḥ akhedaḥ śāstrajñatā lokajñatā hrīvyapatrāpyatā dhṛtibalādhānatā tathāgatapūjopasthānatā ca /",
  "SA20bsa034_u:5485": "[Dutt_226]",
  "SA20bsa034_u:5486": "sa ca bodhisattva etāṃśca dharmāṃ samādāya vartate bahalīkaroti /",
  "SA20bsa034_u:5487": "tadanyeṣāñca navānāmadhiśīlādīnāṃ bodhisattvavihārāṇāṃ sarvākāramārgaguṇadoṣān paryeṣate buddhabodhisattvānāmantikāt /",
  "SA20bsa034_u:5488": "tadabhijñāśca sukhāvipranaṣṭamārgaḥ sūdgṛhītākārapratilambhaniṣyandanimittaḥ /",
  "SA20bsa034_u:5489": "svayañca sarvavihārānākramya mahābodhimadhigacchati mahāsattvasārthañca saṃsārakāntāramārgāduttārayati /",
  "SA20bsa034_u:5490": "yairākāraiḥ praveśati ta ākārāḥ yaḥ praveśaḥ sa pratilambhaḥ /",
  "SA20bsa034_u:5491": "praviṣṭasya yā [mahā]phalānuśaṃsaniṣpattiḥ samudāgamaśca sa niṣyando veditavyaḥ /",
  "SA20bsa034_u:5492": "tasyāsminvihāre vyavasthitasya dvābhyāṃ kāraṇābhyāṃ bahavo buddhā ābhāsamāgacchanti audārikadarśanasya /",
  "SA20bsa034_u:5493": "ye ca tena śrutā bhavanti bodhisattvapaṭike /",
  "SA20bsa034_u:5494": "ye ca cetasā 'dhimuktā bhavanti /",
  "SA20bsa034_u:5495": "santi daśasu dikṣu nānā-nāmasu lokadhātuṣu nānā-nāmānastathāgatā iti /",
  "SA20bsa034_u:5496": "tānaudārikaprasādasahagatena cetasā darśanāyāyācate /",
  "SA20bsa034_u:5497": "tasya ca tathābhūtasya ṛdhyatyeva /",
  "SA20bsa034_u:5498": "sā āyācanā idamekaṃ kāraṇam /",
  "SA20bsa034_u:5499": "evañca cittaṃ praṇidadhāti /",
  "SA20bsa034_u:5500": "tatra buddhotpādastatra me janma bhavediti /",
  "SA20bsa034_u:5501": "tasya tathābhūtasya ṛdhyatyeva tatpraṇidhānam /",
  "SA20bsa034_u:5502": "sa evamaudārikaprasādadarśanatayā praṇidhānabalādhānatayā ca tāṃstathāgatān dṛṣṭvā sarvākārāṃ pūjāṃ sukhopadhānatāmupasaṃharati yathāśaktyā yathābalaṃ saṃghasammānanāṃ ca karoti /",
  "SA20bsa034_u:5503": "teṣāṃ ca tathāgatānāmantikāddharmaṃ śṛṇoti udgṛhaṇāti dhārayati /",
  "SA20bsa034_u:5504": "dharmānudharmapratipattyā ca sampādayati /",
  "SA20bsa034_u:5505": "tāni ca sarvāṇi kuśalamūlāni mahābodhau pariṇāmayati /",
  "SA20bsa034_u:5506": "caturbhiśca saṃgrahavastubhiḥ sattvānparipācayati /",
  "SA20bsa034_u:5507_0": "tasyaibhistribhirviśuddhikāraṇaistāni kuśalamūlāni [yad] bhūyasyā mātrāyā viśudhyanti",
  "SA20bsa034_u:5507_1": "tathāgatadharmasaṃghapūjā-parigraha[ṇa]tayā saṃgrahavastubhiḥ sattvaparipācanatayā",
  "SA20bsa034_u:5507_2": "kuśalamūlānāṃ bodhipariṇamanatayā ca yāvadanekāni kalpakoṭīniyutaśatasahasrāṇi /",
  "SA20bsa034_u:5508": "tadyathā suvarṇaṃ prakṛtisthitaṃ yathā yathāgnau prakṣipyate dakṣeṇa karmāreṇa tathā tathā viśuddhataratāṃ gacchati /",
  "SA20bsa034_u:5509": "evamevāsyāśayaśuddhasya bodhisattvasya tāni kuśalamūlāni taiviṃśuddhikāraṇairviśuddhitaratāṃ gacchanti /",
  "SA20bsa034_u:5510": "tatrasthaścāsāvupapattito yadbhūyasā cakravartī bhavati janmani [Dutt_227] janmani jambudvīpeśvaraḥ /",
  "SA20bsa034_u:5511": "sarvamātsaryamalāpagataḥ prabhuḥ sattvānāṃ mātsaryavinayanatāyai /",
  "SA20bsa034_u:5512": "yacca kiñciccaturbhiḥ saṃgrahavastubhiḥ karmārabhyate tatsarvamavirahitaṃ ratnasarvākārabodhisamudāgama-manaskāraiḥ /",
  "SA20bsa034_u:5513": "kaścidahaṃ sarvasattvānāmagryaḥ sarvārthapratiśaraṇo bhaveyamiti /",
  "SA20bsa034_u:5514": "ākāṃkṣamāṇaśca tadrūpaṃ vīryamārabhate yatsarvagṛhakalatrabhogānutsṛjya tathāgataśāsane pravrajitvā ekakṣaṇalavamuhūrtena śataṃ bodhisattvasamādhīnāṃ samāpadyate /",
  "SA20bsa034_u:5515": "tathāgataśataṃ nānābuddhakṣetreṣu divyena cakṣuṣā paśyati /",
  "SA20bsa034_u:5516": "teṣāṃ ca nirmitādhiṣṭhānaṃ bodhisattvādhiṣṭhāñca jānāti /",
  "SA20bsa034_u:5517": "lokadhātuśataṃ ca kampayati /",
  "SA20bsa034_u:5518": "tathā kāyenākrāmate /",
  "SA20bsa034_u:5519": "ābhayā spharitvā pareṣāmupadarśayati /",
  "SA20bsa034_u:5520": "vineyasattvaśataṃ nirmitaśatena paripācayati /",
  "SA20bsa034_u:5521": "kalpaśatamapyākāṃkṣamāṇaḥ sthānamadhitiṣṭhati /",
  "SA20bsa034_u:5522": "kalpaśataṃ ca pūrvāntāparāntato jñānadarśanena praviśati /",
  "SA20bsa034_u:5523": "[dharmamukhaśataṃ ca] pravicinoti skandhadhātvāyatanādikānāṃ dharmamukhānām /",
  "SA20bsa034_u:5524": "kāyaśataṃ ca nirmimīte /",
  "SA20bsa034_u:5525": "kāyañca kāyaṃ bodhisattvaśataparivāramādarśayati ataḥparaṃ praṇidhānabalenāpramāṇā prabhāvavikurvaṇā bodhisattvānāṃ veditavyā asmin pramuditavihāre sthitānām /",
  "SA20bsa034_u:5526": "praṇidhānabalikā hi te praṇidhānaviśeṣairvikurvanti /",
  "SA20bsa034_u:5527": "teṣāṃ samyak praṇidhānāṃ na sukarāṃ saṃkhyā kartu yāvatkalpakoṭīniyutaśatasahasrairapi /",
  "SA20bsa034_u:5528_0": "evamayaṃ bodhisattvānāṃ pramuditavihāraḥ suviniścita[taḥ] caturākāraḥ cittotpādataḥ",
  "SA20bsa034_u:5528_1": "samyak praṇidhānavīryārambhābhinirhārataḥ vihārapariśodhanatastadanyavihāravyutpattitaḥ",
  "SA20bsa034_u:5528_2": "kuśalamūlapariśodhanataḥ upapattitaḥ prabhāvataśca samāsanirdeśato veditavyaḥ /",
  "SA20bsa034_u:5529": "vistaranirdeśa[taḥ] punaryathāsūtrameva daśabhūmike pramuditabhūminirdeśamārabhya /",
  "SA20bsa034_u:5530": "yāśca daśabhūmike sūtre daśa bodhisattvabhūmayaḥ ta iha bodhisattvapiṭake mātṛkānirdeśa-daśa-bodhisattvavihārā yathākramaṃ pramuditavihāramupādāya yāvatparamavihārādveditavyāḥ /",
  "SA20bsa034_u:5531": "tatra bodhisattvānāṃ parigrahārthena bhūmirityucyate /",
  "SA20bsa034_u:5532": "upabhogavāsārthena punarvihāra ityucyate /",
  "SA20bsa034_u:5533": "tatra katame bodhisattvānāmadhiśīlavihārasya ākārāḥ kāni liṅgāni kāni nimittani veditavyāni /",
  "SA20bsa034_u:5534": "iha bodhisattvena pūrvameva pramuditavihāre daśākāreṇa [Dutt_228] cittāśayenāśayaśuddhiḥ pratilabdhā bhavati /",
  "SA20bsa034_u:5535": "sarvācāryagurudakṣiṇīyāvisaṃvādanā[dhyā]śayaḥ /",
  "SA20bsa034_u:5536": "sahadhārmikabodhisattvasauratyasukhasaṃvāsāśayaḥ /",
  "SA20bsa034_u:5537": "sarvakleśopakleśamārakarmābhibhava-svacittavaśavartanāśayaḥ /",
  "SA20bsa034_u:5538": "sarvasaṃskāreṣu doṣāśayaḥ nirvāṇe 'nuśaṃsāśayaḥ /",
  "SA20bsa034_u:5539": "kuśalānāṃ bodhipakṣyāṇāṃ dharmāṇāṃ bhāvanāsātatyāśayaḥ /",
  "SA20bsa034_u:5540": "teṣāmeva ca bhāvanānukūlatayā prāvivikyāśayaḥ /",
  "SA20bsa034_u:5541": "sarvalaukāmiṣasamucchrayalābhasatkāranirapekṣāśayaḥ /",
  "SA20bsa034_u:5542": "hīnayānamapahāya mahāyānādhigamāśayaḥ sarvasattvasarvārthakaraṇāśayaśca /",
  "SA20bsa034_u:5543": "itīme daśa samyagāśayāstasmiṃścitte pravṛttā bhavanti /",
  "SA20bsa034_u:5544": "yairasyāśayaḥ śuddha ityucyate /",
  "SA20bsa034_u:5545": "eṣāmeva cāśayānāmadhimātratvātparipūrṇatvāt dvitīyamadhiśīlavihāraṃ bodhisattvaḥ praviśatyākramate /",
  "SA20bsa034_u:5546": "so 'dhiśīlavihāre prakṛtiśīlī bhavati /",
  "SA20bsa034_u:5547": "svalpamapi mithyākarmapathasaṃgṛhītadauḥśīlyaṃ na samudācarati /",
  "SA20bsa034_u:5548": "prāgeva madhyamadhimātraṃ vā /",
  "SA20bsa034_u:5549": "daśasu ca paripūrṇeṣu [kuśaleṣu] karmapatheṣu prakṛtyā saṃdṛśyate /",
  "SA20bsa034_u:5550": "sa evaṃ prakṛtiśīlī prajñayā kliṣṭākliṣṭānāṃ karmapathānāṃ durgatisugatiyāneṣu karmasamudācāre hetuphalasamudāgamavyavasthānaṃ yathābhūtaṃ prajānāti /",
  "SA20bsa034_u:5551": "vipākaniṣyandaphala[ta]śca tāni karmāṇi yathābhūtaṃ prajānāti /",
  "SA20bsa034_u:5552": "sa svayaṃ cākuśalakarmaprahāṇe kuśalakarmasamādāne saṃdṛśyate /",
  "SA20bsa034_u:5553_0": "parāṃśca tatraiva samādāpayitukāmo bhavati samādāpayati ca viṣamakarmasamācāradoṣaduṣṭañca",
  "SA20bsa034_u:5553_1": "sattvadhātuṃ sarvamaviśeṣeṇa sampattivipattigataṃ paramārthato duḥkhitaṃ vyasanasthaṃ",
  "SA20bsa034_u:5553_2": "vicitrairvyasanākārairanukampamāno 'nukampāvaipulyamanuprāptaḥ pratyavekṣate /",
  "SA20bsa034_u:5554": "tasyāsmin adhiśīlavihāre vyavasthitasya buddhadarśanaṃ kuśalamūlaviśuddhiḥ pūrvavadveditavyā /",
  "SA20bsa034_u:5555": "tatrāyaṃ viśeṣaḥ /",
  "SA20bsa034_u:5556": "tadyathā tadeva suvarṇaṃ kuśalena karmakāreṇa kāsīsaṃ grakṣiptaṃ bhūyasyā mātrayā viśuddhataraṃ bhavatyagnau prakṣipyamāṇam /",
  "SA20bsa034_u:5557": "evamasya bodhisattvasya sā kuśalamūlaviśuddhirveditavyā /",
  "SA20bsa034_u:5558": "asmiṃśca vihāre śuddhacittāśayaniṣpattipraveśata upapatti[ta]ścāturdvīpakaścakravartī bhavati /",
  "SA20bsa034_u:5559": "yadbhūyasā bāhulyena ca dauḥśīlyādakuśalebhyaḥ karmapathebhyaḥ sattvān vyāvartayati /",
  "SA20bsa034_u:5560": "kuśaleṣu ca karmapatheṣu samādāpayati /",
  "SA20bsa034_u:5561": "prabhāvo 'pyasya pūrvakād daśaguṇo veditavyaḥ /",
  "SA20bsa034_u:5562": "ityevaṃ bodhisattvānāmadhiśīlavihāraḥ /",
  "SA20bsa034_u:5563_0": "prakṛtiśīlataśca sarvākāradauḥśīlyamalāpakarṣataśca sarvakarmapathasarvākārahetuphalajñānaprativedhataśca",
  "SA20bsa034_u:5563_1": "śubhe karmaṇī parasamādāpanakāmaścānukampāvaipulyapratilambhataśca [Dutt_229] sattvadhātukarmajaduḥkhavyasanālocanataśca",
  "SA20bsa034_u:5563_2": "kuśalamūlaviśuddhitaśca upapattitaśca prabhāvataśca samāsanirdeśato veditavyaḥ /",
  "SA20bsa034_u:5564": "vistaranirdeśataḥ punaryathā sūtrameva yathā daśabhūmike vimalāyāṃ bhūmau dauḥśīlyamalāpagatatvāt vimalā bhūmirityucyate /",
  "SA20bsa034_u:5565": "dauḥśīlyamalāpagatatvāt evādhiśīlavihāra iti /",
  "SA20bsa034_u:5566": "yā tatra vimalā bhūmiḥ sehādhiśīlavihāro veditavyaḥ /",
  "SA20bsa034_u:5567": "tatra katame bodhisattvānāmākārāḥ kāni liṅgāni kāni nimittāni adhicittavihārasya /",
  "SA20bsa034_u:5568": "iha bodhisattvena pūrvamevādhiśīlavihāre te daśa śuddhāśayā manasikṛtā bhavanti juṣṭāḥ pratividdhāḥ /",
  "SA20bsa034_u:5569": "daśabhiraparairākāraisteṣāṃ cittāśayamanasikārāṇāmadhimātratvāt paripūrṇatvādadhiśīlavihāraṃ samatikramyādhicittavihāramanupraviśati /",
  "SA20bsa034_u:5570": "śuddho me daśabhirākāraiścittāśaya iti manasikāreṇa /",
  "SA20bsa034_u:5571": "abhavyaścāhaṃ tasmād daśākārāttchuddhāśayātparihāṇāyeti manasikāreṇa /",
  "SA20bsa034_u:5572": "sarvāsravasāsraveṣu me dharmeṣu cittaṃ na praskandati pratikūlatāyāṃ ca santiṣṭhata iti manasikāreṇa /",
  "SA20bsa034_u:5573": "tatpratipakṣabhāvanāyāṃ ca me vijñānaṃ saṃsthitamiti manasikāreṇa /",
  "SA20bsa034_u:5574": "abhavyaścāhamasmātpratipakṣātpunaḥ parihāṇāyeti manasikāreṇa /",
  "SA20bsa034_u:5575": "abhavyaścāhamevaṃ dṛḍhapratipakṣastaiḥ sarvāsravasāsravairdharmaiḥ sarvamāraiścābhibhavitumiti manasikāreṇa /",
  "SA20bsa034_u:5576": "asaṃlīnaṃ ca me mānasaṃ pravartate sarvabuddhadharmeṣviti manasikāreṇa /",
  "SA20bsa034_u:5577": "sarvaduṣkaracaryāsu ca me nāsti vyatheti manasikāreṇa /",
  "SA20bsa034_u:5578": "adhimuktaṃ ca me mahāyāne cittamekāntena na tadanyahīnayāneṣviti manasikāreṇa /",
  "SA20bsa034_u:5579": "sarvasattvārthakriyābhiratañca me cittamiti manasikāreṇa /",
  "SA20bsa034_u:5580": "ebhirdaśabhiścittāśayamanasikāraiḥ praviśati /",
  "SA20bsa034_u:5581": "adhicittavihārasthito bodhisattvaḥ sarvasaṃskārānādīnavākārairvicitrairvidūṣayati /",
  "SA20bsa034_u:5582": "tebhyaśca mānasamudvejayati /",
  "SA20bsa034_u:5583": "buddhajñāne cānuśaṃsadarśī bhavati vicitrairanuśaṃsākāraiḥ /",
  "SA20bsa034_u:5584": "tatra ca spṛhājāto bhavati ghanarasena cchandena /",
  "SA20bsa034_u:5585": "sattvadhātuṃ duḥkhitaṃ vyavalokayati vicitrairduḥkhākāraiḥ /",
  "SA20bsa034_u:5586": "teṣu ca sattveṣupekṣācitto bhavatyarthapratiśaraṇacittaḥ /",
  "SA20bsa034_u:5587": "sarvasaṃskāreṣvapramattaḥ /",
  "SA20bsa034_u:5588": "bodhāyottaptavīryaḥ /",
  "SA20bsa034_u:5589": "sattveṣu vipulakaruṇāśayaḥ /",
  "SA20bsa034_u:5590": "teṣāṃ sattvānāmatyantaduḥkhavimokṣopāyaṃ sarvakleśānāvaraṇajñānameva paśyati /",
  "SA20bsa034_u:5591": "[Dutt_230] tasya ca vimokṣasya samudāgamāya dharmadhātau sarvavikalpapracāra-saṃlkeśotpattipratipakṣaṃ prajñāṃ paśyati /",
  "SA20bsa034_u:5592": "tasya ca jñānālokasya niṣpattaye samyaksaṃbodhiṃ paśyati /",
  "SA20bsa034_u:5593": "tañca dhyānasamādhisamāpattinirhāraṃ bodhisattvapiṭakaśravaṇapūrvakaṃ śravaṇanidānaṃ paśyati /",
  "SA20bsa034_u:5594": "dṛṣṭvā [ca] mahatā vīryārambheṇa śrutaparyeṣṭimāpadyate /",
  "SA20bsa034_u:5595": "saddharmaśravaṇahetornāsti taddraviṇaṃ pariṣkāramādhyātmika-vāhyaṃ vastu yanna parityajati /",
  "SA20bsa034_u:5596": "nāsti sā guruparicaryā yānnābhyupagacchati /",
  "SA20bsa034_u:5597": "nāsti sā santatiryānnābhyupagacchati /",
  "SA20bsa034_u:5598": "nāsti sā kāyotpīḍā yānnābhyupagacchati /",
  "SA20bsa034_u:5599": "sa prītataro bhavatyeka catuṣpadagāthāśravaṇena na tvevaṃ trisāhasrapūrṇapratimena mahāratnarāśinā /",
  "SA20bsa034_u:5600_0": "prītataro bhavatyekadharmapadaśravaṇena samyaksaṃbuddhopanītena bodhisattvacaryāpariśodhakena",
  "SA20bsa034_u:5600_1": "na sarvaśakratva[-māratva-]brahmatva-lokapālatva-cakravartitva-samucchrayapratilambhaiḥ /",
  "SA20bsa034_u:5601": "sa cedenaṃ kaścidevaṃ vadet /",
  "SA20bsa034_u:5602_0": "evamahamidaṃ [dharmapadaṃ] samyaksaṃbuddhopanītaṃ sarvabodhisattvacaryāpariśodhakaṃ",
  "SA20bsa034_u:5602_1": "te 'nuśrāvayiṣyāmi sa cenmahatyāmagnikhadāyāmātmānaṃ prakṣipasi mahāntañca duḥkhopakramaṃ saṃpratīcchasīti /",
  "SA20bsa034_u:5603": "śrutvāsyaivaṃ bhavet /",
  "SA20bsa034_u:5604": "utsahāmyahamasya dharmapadasyārthe pūrvavat trisāhasramahāsāhasrapratimāyāmāpyagnikhadāyāṃ brahmalokādātmānamutsraṣṭuṃ prāgeva pratyavarāyām /",
  "SA20bsa034_u:5605": "nārakaduḥkhasaṃvāsairapyasmābhirbuddhadharmāḥ paryeṣitavyāḥ prāgeva prākṛtairduḥkhopakramairiti /",
  "SA20bsa034_u:5606": "evaṃrūpeṇa vīryārambheṇa dharmān paryeṣyaivaṃ yoniśo manasikaroti /",
  "SA20bsa034_u:5607_0": "yathā dharmānnudharmapratipattiṃ buddhadharmānugatāṃ na vyañjanasvaramātraviśaddhimiti",
  "SA20bsa034_u:5607_1": "viditvā tadeva śrutaṃ niśritya dharmanimittāni samyagālambanīkurvan viviktaṃ kāmairvistareṇa",
  "SA20bsa034_u:5607_2": "prathamaṃ dvitīyaṃ tṛtīyaṃ caturthañca dhyānaṃ laukikaṃ catasra ārūpyasamāpattīrlaukikīścatvāryapramāṇāni",
  "SA20bsa034_u:5607_3": "pañca cābhijñā upasaṃpadya viharati /",
  "SA20bsa034_u:5608": "sa tairbahulaṃ vihṛtya tāni dhyānāni samādhīn samāpattīḥ vyāvartayitvā praṇidhānavaśena kāmadhātau yatra sattvārthaṃ bodhipakṣadharmaparipūriṃ ca paśyati tatropapadyate /",
  "SA20bsa034_u:5609": "na tvevāsya tadvaśenopapattirbhavati /",
  "SA20bsa034_u:5610": "tasya kāmavītarāgatvātkāmabandhanāni prahīṇāni bhavanti dhyānasamādhisamāpattivyāvartanatvād [Dutt_231] bhavabandhanāni /",
  "SA20bsa034_u:5611": "adhimukticaryā-bhūmāvevāsya pūrvameva dharmatathatādhimokṣād dṛṣṭikṛtabandhanāni prahīṇāni bhavanti /",
  "SA20bsa034_u:5612": "mithyārāgadveṣamohāścāsyātyantaṃ na pravartante /",
  "SA20bsa034_u:5613": "tasya buddhadarśanaṃ vistareṇa kuśalamūlaviśuddhiḥ pūrvavadveditavyā /",
  "SA20bsa034_u:5614": "tatrāyaṃ viśeṣaḥ /",
  "SA20bsa034_u:5615": "tadyathā tadeva suvarṇakuśalasya karmārasya hastagataṃ prakṣīṇamalakaṣāyamapi samadharaṇamavatiṣṭhate tulyamānam /",
  "SA20bsa034_u:5616": "evamasya sā kuśala mūlaviśuddhirveditavyā /",
  "SA20bsa034_u:5617": "upapattitaśca śakro bhavati devendro yadbhūyasā /",
  "SA20bsa034_u:5618": "kuśalaḥ sattvānāṃ kāmarāgavinivartanatāyai /",
  "SA20bsa034_u:5619": "prabhāve 'pi yatra pūrvake vihāre sahasramākhyātaṃ tatreha śatasahasraṃ veditavyam /",
  "SA20bsa034_u:5620_0": "ayaṃ bodhisattvānāmadhicittavihāraścittamanaskāra-pariniṣpa[tti]praveśataśca saṃsārasattvadhātumahābodhisamyak-prativedha[ta]śca",
  "SA20bsa034_u:5620_1": "sattvaduḥkhavimokṣopāya-samyak-paryeṣaṇataśca mahāgauravadharmaparyeṣaṇataśca dharmānudharmapratipatti-laukikadhyānasamādhisamāpattyabhijñābhinirhāra-vihārataśca",
  "SA20bsa034_u:5620_2": "tadvyāvartanaṃ praṇidhāya yatra kāmopapattitaśca kuśalamūlaviśuddhitaścopapattitaśca",
  "SA20bsa034_u:5620_3": "prabhāvataśca samāsanirdeśato veditavyaḥ /",
  "SA20bsa034_u:5621": "vistaranirdeśaḥ punaryathāsūtraṃ tadyathā daśabhūmike prabhākaryāṃ bhūmau /",
  "SA20bsa034_u:5622": "śrutākāradharmālokāvabhāsa-samādhyālokāvabhāsa-prabhāvitatvādasyā bhūmeḥ prabhākarītyucyate /",
  "SA20bsa034_u:5623": "adhyātmaṃ cittaviśuddhimupādāya sā prabhā saṃbhavati tasmātsa vihāraḥ adhicitta ityucyate /",
  "SA20bsa034_u:5624": "yenārthena prabhākarī bhūmiḥ tenaivārthenādhicittavihāro veditavyaḥ /",
  "SA20bsa034_u:5625": "tatra katamo bodhisattvānāṃ bodhipakṣyapratisaṃyukto 'dhiprajñavihāraḥ /",
  "SA20bsa034_u:5626": "iha bodhisattvena pūrvamevādhicittavihāre daśa dharmālokapraveśāḥ śrutaparyeṣṭimadhipattiṃ kṛtvā pratilabdhā bhavanti /",
  "SA20bsa034_u:5627": "yeṣāmadhimātratvātparipūrṇatvādadhicittavihāramatikramya prathamamadhiprajñavihāraṃ praviśati /",
  "SA20bsa034_u:5628": "[te] punardaśa dharmālokapraveśā granthato yathā sūtrameva veditavyaḥ /",
  "SA20bsa034_u:5629_0": "ye ca prajñapyante yatra ca prajñapyante yena ca prajñapyante te ca yatsamāḥ paramārthaḥ",
  "SA20bsa034_u:5629_1": "yasya ca saṃkleśa-vyavadānaśca saṃkliśyante viśuddhante ca yatpratiyusaṃktena saṃkleśena",
  "SA20bsa034_u:5629_2": "saṃkliśyante yayā cānuttarayā viśuddhyā [Dutt_232] viśudhyante /",
  "SA20bsa034_u:5630": "ityayaṃ samāsārthasteṣāṃ dharmālokanirdeśānāṃ veditavyaḥ /",
  "SA20bsa034_u:5631": "sa tasmin vihāre vyavasthitaḥ /",
  "SA20bsa034_u:5632": "abhedyāśayatā pūrvaṅgamairyathāsūtrameva daśākāreṇa jñānaparipākena [jñāna-]paripācakairdharmaiḥ samanvāgataḥ saṃvṛtto bhavati tathāgatakule tadātmaka-dharmapratilambhāt /",
  "SA20bsa034_u:5633": "sarvākārāṃ bodhisattvāpekṣāmadhipatiṃ kṛtvā smṛtyupasthānapramukhān saptatriṃśadbodhipakṣyān dharmān bhāvayanti yathāsūtrameva /",
  "SA20bsa034_u:5634": "tasya tāndharmānupāyaparigraheṇa bhāvayataḥ satkāyadṛṣṭiḥ susūkṣmāpyasya skandhadhātvāyatanānyabhiniveśaḥ sarveñjitāni cātyantāsamudācārataḥ prahīyante /",
  "SA20bsa034_u:5635": "teṣāṃ prahāṇād yāni tathāgata-vivarṇitāni karmāṇi tāni sarveṇa sarvaṃ nādhyācarati /",
  "SA20bsa034_u:5636": "yāni punastathāgata-varṇitāni tāni sarvāpyanuvartante yathāvat /",
  "SA20bsa034_u:5637": "tathābhūtaśca bhūyasā mātrayā snigdhamṛdukarmaṇyacittaśca bhavati tathā citrākārasuviśuddhacittaśca /",
  "SA20bsa034_u:5638": "kṛtajñakṛtaveditādibhistadāśayānuguṇairvicitraiḥ śukla-dharmaiḥ samanvāgato bhavati /",
  "SA20bsa034_u:5639": "uttari ca bhūmipariśodhakāni karmāṇi samanveṣamāṇo mahāvīryārambhaprāpto bhavati /",
  "SA20bsa034_u:5640": "tasya tannidānamāśayādhyāśayādhimuktidhātuḥ paripūryate /",
  "SA20bsa034_u:5641": "tannidānaṃ cāsaṃhāryo bhavati avikampyaḥ sarvatīrthyamāraśāsanapratyarthikabhūtaiḥ /",
  "SA20bsa034_u:5642": "pūrvavacca buddhadarśanaṃ vistareṇa kuśalamūlaviśuddhirveditavyā /",
  "SA20bsa034_u:5643": "tatrāyaṃ viśeṣaḥ /",
  "SA20bsa034_u:5644": "tadyathā tadeva suvarṇakuśalena karmakāreṇālaṃkāravidhikṛtamasaṃhāryaṃ bhavatyakṛtābharaṇairjātarupaiḥ /",
  "SA20bsa034_u:5645": "evamasya bodhisattvasya tāni kuśalamūlānyasaṃhāryāṇi bhavanti tadanyabālavihārasthitairbodhisattvakuśalamūlaiḥ /",
  "SA20bsa034_u:5646": "tadyathā ca maṇiratnamuktālokamasaṃhāryaṃ bhavati tadanyairmaṇibhiḥ /",
  "SA20bsa034_u:5647": "sarvavātodakavṛṣṭibhiścānācchedyaprabhaṃ bhavati /",
  "SA20bsa034_u:5648": "evamayaṃ bodhisattvo 'saṃhāryo bhavati sarvaśrāvakapratyekabuddhaiḥ /",
  "SA20bsa034_u:5649": "anācchedyaprajñālokaśca bhavati sarvamārapratyarthikaiḥ /",
  "SA20bsa034_u:5650": "upapattitaśca suyāmo bhavati devarājaḥ /",
  "SA20bsa034_u:5651": "kuśalaḥ sattvānāṃ satkāyadṛṣṭivinivartanatāyai /",
  "SA20bsa034_u:5652": "prabhāve ca yatra pūrvavihāre śatasahasraguṇaṃ samākhyātaṃ tatrāsmin koṭisamākhyātaṃ veditavyam /",
  "SA20bsa034_u:5653": "ayaṃ bodhisattvānāṃ bodhipakṣyādhiprajñavihāraḥ /",
  "SA20bsa034_u:5654_0": "dharmālokapraveśaniṣpattiṃ pratilābhataśca jñānaparipācanataśca bodhipakṣyadharmaniṣevaṇataśca",
  "SA20bsa034_u:5654_1": "satkāyadṛṣṭyādi-sarvābhiniveśeñjitaprahāṇataśca pratiṣiddhānujñātakarmavivarjana-niṣevaṇataśca",
  "SA20bsa034_u:5654_2": "tannidānaṃ cittamārdavataśca tadanukūlaguṇasamṛddhitaśca [Dutt_233] bhūmipariśodhaka-karmaparyeṣṭimārabhya",
  "SA20bsa034_u:5654_3": "mahāvīryārambhataśca tannidānamāśayādhyāśayādhimuktiviśodhanataśca tannidānaṃ sarvaśāsanapratyarthikāsaṃhāryataśca",
  "SA20bsa034_u:5654_4": "kuśalamūlaviśuddhitaścopapattitaśca prabhāvataśca samāsanirdeśato veditavyaḥ /",
  "SA20bsa034_u:5655": "vistaranirdeśaḥ punastadyathādaśabhūmike 'rciṣmatī bhūminirdeśe bodhipakṣyā dharmāstasyāṃ bhūmau jñānārcibhūtāḥ samyagdharmadeśanā prajñāvabhāsakarakālokānām /",
  "SA20bsa034_u:5656": "tasmātsā bhūmirarciṣmatītyucyate /",
  "SA20bsa034_u:5657": "saiva ceha bodhipakṣyāprajñāvabhāsakara-dhiprajñavihāra ityucyate /",
  "SA20bsa034_u:5658": "tatra katamo bodhisattvānāṃ satyapratisaṃyukto dvitīyo 'dhiprajñavihāraḥ /",
  "SA20bsa034_u:5659": "iha bodhisattvaḥ pūrvake 'dhiprajñavihāre [yā] daśa viśuddhāśayasamatāḥ pratilabdhāḥ tāsāmadhimātrātvāt paripūrṇatvāt dvitīyamadhiprajñavihāraṃ praviśati /",
  "SA20bsa034_u:5660": "daśa viśuddhāśayasamatā yathāsūtraṃ granthato veditavyāḥ /",
  "SA20bsa034_u:5661": "asamaiśca buddhairbuddhāḥ samāḥ /",
  "SA20bsa034_u:5662": "tadanyasattvadhātusamatikrāntāḥ /",
  "SA20bsa034_u:5663": "yaiśca dharmairyathā samāḥ /",
  "SA20bsa034_u:5664": "ityayaṃ samāsārtho viśuddhāśayasamatānāṃ veditavyaḥ /",
  "SA20bsa034_u:5665": "so 'sminvihāre vyavasthitaḥ /",
  "SA20bsa034_u:5666": "bhūyo jñānavaiśeṣikatāṃ prārthayamānaḥ catvāryasatyāni daśabhirākārairyathābhūtaṃ prajānāti /",
  "SA20bsa034_u:5667": "granthato yathāsūtrameva sarvaṃ veditavyam /",
  "SA20bsa034_u:5668": "parasaṃjñāpanatāṃ [pratyātmajñānatāṃ] tadubhayādhiṣṭhānatāṃ cārabhya yacca deśyate /",
  "SA20bsa034_u:5669": "sūtravinayamātṛkāmārabhya yena ca deśyate /",
  "SA20bsa034_u:5670": "pratyupannaduḥkhātmakatāṃ hetu[ta]ścānāgataduḥkhaprabhāvatāṃ hetukṣayāt [tat]kṣayānutpāda[na]tāṃ tatprahāṇopāyaniṣevaṇatāṃ cārabhya yathā deśyate /",
  "SA20bsa034_u:5671": "ityayaṃ samāsārthastasya daśākārasya caturāryasatyajñānasya veditavyaḥ /",
  "SA20bsa034_u:5672": "sa evaṃ satyakuśalaḥ sarvañca saṃskāragataṃ prajñayā samyag vidūṣayati /",
  "SA20bsa034_u:5673": "sattvadhātau ca karūṇāśayaṃ vivardhayati /",
  "SA20bsa034_u:5674": "pūrvāntāparāntataśca bālasattvamithyāpratipattiṃ samyak pratividhyati /",
  "SA20bsa034_u:5675": "teṣāñca vimokṣāya mahāpuṇyajñānasambhāraparigrahe cittaṃ praṇidhatte /",
  "SA20bsa034_u:5676": "tadgatāśayaṃ ca samudānayati /",
  "SA20bsa034_u:5677": "smṛtimatigatipramukhaiḥ prabhūtairvicitrairguṇaiḥ samṛddhaśca /",
  "SA20bsa034_u:5678": "anya manasikārāpagataḥ /",
  "SA20bsa034_u:5679": "citraiḥ paripācanopāyai sattvān paripācayati /",
  "SA20bsa034_u:5680": "yāni ca sattvānugrāhakāni laukikāni lipiśāstramudrāgaṇanādīni yathāsūtrameva śilpakarmaṃsthānāni tāni sarvāṇyābhinirharati sattvakaruṇa[ta]yā /",
  "SA20bsa034_u:5681_0": "[Dutt_234] anupūrveṇa yāvat bodhipratiṣṭhāpanārthaṃ laukikavyavahārānukūlatayā dāridrya-nāśopāyatayā",
  "SA20bsa034_u:5681_1": "dhātuvaiṣamyamanuṣyāmanuṣyopasaṃhṛtopadravapraśamanatayā 'navadyakrīḍārativastūpasaṃhārato",
  "SA20bsa034_u:5681_2": "dharmarativyāvartanatayā sannivāsopakaraṇārthināmalpakṛcchreṇa sannivāsopakaraṇopasaṃharaṇatayā",
  "SA20bsa034_u:5681_3": "rājacaurādyupadravaparitrāṇatayā sthānāsthānaprayogānujñāpratiṣedhanatayā maṅgalyāmaṅgalyavastvādānatyāgasanniyojanatayā",
  "SA20bsa034_u:5681_4": "dṛṣṭe dharme parasparānabhidrohasamparāyāviparītābhyudayamārgopadeśanatayā /",
  "SA20bsa034_u:5682": "ityayaṃ teṣāṃ sattvānugrāhakānāṃ śilpakarmasthānānāṃ samāsārtho veditavyaḥ /",
  "SA20bsa034_u:5683": "sarvamanyatpūrvavat /",
  "SA20bsa034_u:5684": "tatrāyaṃ viśeṣaḥ /",
  "SA20bsa034_u:5685": "tadyathā tadeva svarṇakuśalena karmakāreṇa musāragalva-mṛṣṭaṃ pratyarpitamatulyatayā 'saṃhāryaṃ bhavati tadanyaiḥ suvarṇaiḥ /",
  "SA20bsa034_u:5686": "evamayaṃ bodhisattvo 'saṃhāryo bhavati sarvaśrāvakapratyekabuddhaiḥ tadanyabhūmisthitaiśca bodhisattvaiḥ /",
  "SA20bsa034_u:5687": "tadyathā candrasūryanakṣatrāṇāmābhā asaṃhāryā ca bhavati sarva vātamaṇḍalaiḥ /",
  "SA20bsa034_u:5688": "[sarva]vātavāhā sādhāraṇā ca bhavati /",
  "SA20bsa034_u:5689": "evamevāsya bodhisattvasya sā prajñā asaṃhāryā bhavati sarvaśrāvakapratyekabuddhaiḥ /",
  "SA20bsa034_u:5690": "laukikakriyā sādhāraṇā ca bhavati /",
  "SA20bsa034_u:5691": "upapattitaḥ saṃtuṣito bhavati devarājaḥ /",
  "SA20bsa034_u:5692": "kuśalaḥ sarvatīrthyavinivartanatāyai /",
  "SA20bsa034_u:5693": "prabhāvaśca koṭīśatasahasrasaṃkhyā nirdeśato veditavyaḥ /",
  "SA20bsa034_u:5694": "ayaṃ bodhisattvānāṃ satyapratisaṃyukto 'dhiprajñavihāraḥ /",
  "SA20bsa034_u:5695_0": "śuddhāśayasamatā-niṣpatti-praveśataśca upāyasatyavyavacāraṇā-prativivardhanataśca",
  "SA20bsa034_u:5695_1": "sarvasaṃskāravidūṣaṇataśca kārūṇyavivardhanataśca tadarthaṃ puṇyajñānasaṃbhāropacayapraṇidhānaprayogataśca",
  "SA20bsa034_u:5695_2": "smṛtimatigatyādiguṇavivṛddhitaścānanyamanasikāra-sarvākāra-sattvaparipācanābhiyogataśca",
  "SA20bsa034_u:5695_3": "laukikaśilpābhinirhārataśca kuśalamūlaviśuddhitaścopapattitaśca prabhāvataśca samāsanirdeśato veditavyaḥ /",
  "SA20bsa034_u:5696": "vistaranirdeśataḥ punastadyathā daśabhūmike sudurjayāyāṃ bhūmau sattveṣu niścayajñānaṃ sudurjayam /",
  "SA20bsa034_u:5697": "tacceha paridīpitam /",
  "SA20bsa034_u:5698": "tasmātsā bhumiḥ sudurjayetyucyate /",
  "SA20bsa034_u:5699": "tenaiva cārthena satyapratisaṃyukto 'dhiprajñavihāro draṣṭavyaḥ /",
  "SA20bsa034_u:5700": "tatra katamo bodhisattvānāṃ pratītyasamutpādapratisaṃyukto 'dhiprajñavihāraḥ /",
  "SA20bsa034_u:5701": "iha bodhisattvena pūrvameva satyapratisaṃyukte adhiprajñavihāre daśa dharmasamatāḥ pratilabdhaḥ [Dutt_235] bhavanti /",
  "SA20bsa034_u:5702": "yathāsūtraṃ granthatastā veditavyāḥ /",
  "SA20bsa034_u:5703": "tāsāmadhimatratvātparipūrṇatvādidaṃ vihāramanupraviśati /",
  "SA20bsa034_u:5704_0": "sarvadharmeṣu pāramārthikasya sataḥ svabhāvasya nirnimittasamatayā abhilāpābhisaṃskārapratibhāsasyālakṣaṇasamatayā",
  "SA20bsa034_u:5704_1": "tasyaivālakṣaṇatvāt svayamajātasamatayā hetuto 'nutpannasamatā svayaṃ hetu[ta]ścānuptannatvādatyantamādiśāntasamatayā",
  "SA20bsa034_u:5704_2": "vidyamāna[sya] vastugrāhakasya jñānasya niṣprapañcasamatayā ādānatyāgābhisaṃskāravigamasamatayā",
  "SA20bsa034_u:5704_3": "ca tasyaiva kleśaduḥkhasaṃkleśa-visaṃyogād viviktasamatayā vikalpitasya jñeyasvabhāvasya",
  "SA20bsa034_u:5704_4": "māyānirmitopamasamatayā nirvikalpajñānagocarasya svabhāvasya bhāvābhāvādvayasamatayā /",
  "SA20bsa034_u:5705": "ityayaṃ tāsāṃ daśānāṃ dharmasamatānāmarthavibhāgo veditavyaḥ /",
  "SA20bsa034_u:5706": "so 'sminvihāre sthitaḥ sattveṣu saṃvṛddhakaruṇo bodhau tīvracchandābhilāṣajātaḥ /",
  "SA20bsa034_u:5707": "lokānāṃ saṃbhavañca vibhavañca sarvākārayā pratītyasamutpāda-samyagvyavacāraṇatayā vyavacārayati prajānāti /",
  "SA20bsa034_u:5708": "pratītyasamutpādajñānasanniśritaṃ cāsya vimokṣamukhatrayamājātaṃ bhavati śūnyamanimittamapraṇihitam /",
  "SA20bsa034_u:5709": "tato nidānaṃ cāsyātma-para-kāraka-vedakabhāvābhāvasaṃjñā na pravartante /",
  "SA20bsa034_u:5710": "sa evaṃ paramārthakuśalaḥ sattvasāpekṣaḥ yoniśaḥ pratividhyati kleśasaṃyogāt /",
  "SA20bsa034_u:5711": "pratyayasāmagryācca saṃskṛtaṃ prakṛtidurbalamātmātmīyavirahitamanekadoṣaduṣṭaṃ pravartate na vinā kleśasaṃyogapratyayasāmagrīm /",
  "SA20bsa034_u:5712": "tena mayā kleśasaṃyogapratyayasāmagrīṃ ca vikalīkartavyā cātmarakṣārtham /",
  "SA20bsa034_u:5713": "na ca sarveṇa sarvaṃ saṃskṛtaṃ vyupaśamayitavyaṃ sattvānugrahārtham /",
  "SA20bsa034_u:5714": "tasyaivaṃ jñānakārūṇyānugatasyāsmin vihāre 'saṅgajñānābhimukho nāma prajñāpāramitāvihāraḥ abhisaṃmukhī bhavati /",
  "SA20bsa034_u:5715": "yenāyaṃ sarvalokikacaryāsvaśaktaścarati /",
  "SA20bsa034_u:5716": "sa ca vihāro yā tīkṣṇā saptamyāṃ bhūmau prāyogikacaryāparyantagatā bodhisattvakṣāntiḥ tayānulomikyā kṣāntyā saṃgṛhīto veditavyaḥ /",
  "SA20bsa034_u:5717": "so 'saṅgajñānābhimukha-prajñāpāramitā-vihārābhimukhyād bodhyāhārakāṃśca pratyayānāharati /",
  "SA20bsa034_u:5718": "laukikānāñca saṃskṛtasaṃvāse na saṃvasati /",
  "SA20bsa034_u:5719": "praśame ca śāntadarśī bhavati /",
  "SA20bsa034_u:5720": "na ca tatrāvatiṣṭhate /",
  "SA20bsa034_u:5721": "tasyaivamupāya-prajñājñānānugata-syāvatāra-śūnyatāsamādhipramukhāni daśa samādhimukhaśatasahasrāṇyāmukhī bhavati /",
  "SA20bsa034_u:5722": "yathā śūnyatāsamādhiḥ evamapraṇihitānimittasamādhayo veditavyāḥ /",
  "SA20bsa034_u:5723": "[Dutt_236] teṣāmāmukhībhavādabhedyāśayaśca bhavati /",
  "SA20bsa034_u:5724": "sarvākārācchāsanādasaṃhāryaśca bhavati sarvamāratīrthyaśāsanapratyarthikaiḥ śeṣaṃ pūrvavat /",
  "SA20bsa034_u:5725": "tatrāyaṃ viśeṣaḥ /",
  "SA20bsa034_u:5726_0": "tadyathā tadeva suvarṇaṃ kuśalena karmakāreṇa vaidūryamaṇiratnamuṣṭaṃ pratyarpitamasaṃhāryaṃ",
  "SA20bsa034_u:5726_1": "bhavati tadanyaiḥ sarvajātarūpaiḥ evamasya bodhisattvasya tāni kuśalamūlāni viśuddhatarāṇi",
  "SA20bsa034_u:5726_2": "bhavantyasaṃhāryāṇi pūrvavat /",
  "SA20bsa034_u:5727": "tadyathā candraprabhā sattvāśrayāṃśca prahalādayatyanācchedyaprabhā ca bhavati catasṛbhirvātamaṇḍalikābhiḥ /",
  "SA20bsa034_u:5728": "evamasya bodhisattvasya sā prajñābhā sarvasattvakleśaparidāhañca praśamayati /",
  "SA20bsa034_u:5729": "anācchedyā ca bhavati sarvamārapratyarthikaiḥ /",
  "SA20bsa034_u:5730": "sunirmitaśca bhavati devarājaḥ /",
  "SA20bsa034_u:5731": "kuśalaḥ sattvānāṃ sarvābhimānavinivartanatāyai /",
  "SA20bsa034_u:5732": "prabhāvo 'pi koṭīśatasahasraṃ saṃkhyānirdeśato draṣṭavyaḥ /",
  "SA20bsa034_u:5733": "ayaṃ pratītyasamutpādapratisaṃyukto 'dhiprajñavihāraḥ /",
  "SA20bsa034_u:5734_0": "dharmasamatā-pariniṣpattipraveśataśca pratītyasamutpādāvabodhavimokṣamukhasambhavataśca",
  "SA20bsa034_u:5734_1": "sarvamithyāsaṃjñāsamudācārataśca upāyasaṃsāraparigrahataśca asaṅgajñānābhimukha-prajñāpāramitāvihārābhimukhataśca",
  "SA20bsa034_u:5734_2": "apramāṇa-samādhipratilambhataśca abhedyāśayapratilambhataśca śāsanādāsaṃhāryataśca",
  "SA20bsa034_u:5734_3": "kuśalamūlaviśuddhita upapattitaḥ prabhāvataśca samāsanirdeśato veditavyaḥ /",
  "SA20bsa034_u:5735": "vistara[nirdaśata]stadyathā 'bhimukhyāṃ bhūmau /",
  "SA20bsa034_u:5736": "asaṅgajñānābhimukhasya prajñāpāramitāvihārasyābhimukhyādabhimukhītyucyate /",
  "SA20bsa034_u:5737": "tanaivārthenāyaṃ vihāro veditavyaḥ /",
  "SA20bsa034_u:5738": "tatra katamo bodhisattvānāṃ sābhisaṃskāraḥ sābhogo nirnimitto vihāraḥ /",
  "SA20bsa034_u:5739": "iha bodhisattvenānantare 'dhiprajñavihāre daśopāyena prajñayā cābhinirhṛtāḥ sarvasattvāsādhāraṇā laukikāḥ sarvalokāsādhāraṇāśca mārgāntarārambhaviśeṣāḥ pratilabdhā bhavanti /",
  "SA20bsa034_u:5740": "yeṣāmadhimātratvātparipūrṇatvātsaptamaṃ vihāramanupraviśati /",
  "SA20bsa034_u:5741": "teṣāṃ yathāsūtrameva granthavistaro veditavyaḥ /",
  "SA20bsa034_u:5742_0": "laukikasampattisaṃvartakaṃ puṇyaparigraha mārabhya sattveṣu hitasukhāśayamārabhya",
  "SA20bsa034_u:5742_1": "bodhāya puṇyasambhārabodhipakṣya-dharmottarotkarṣamārabhya śrāvakāsādhāraṇatāmārabhya",
  "SA20bsa034_u:5742_2": "pratyekabuddhāsādhāraṇatāmārabhya sattvadharmadhātumārabhya lokadhātumārabhya tathāgatakāyavākcittajñānamāramya /",
  "SA20bsa034_u:5743": "ityathaṃ teṣāmupāyaprajñābhinihṛtānāṃ mārgāntarāṇāmārambhaviśeṣāṇāmadhikārārthaḥ samāsato veditavyaḥ /",
  "SA20bsa034_u:5744": "sa ebhiryukto 'pramāṇamasaṃkhyeyaṃ tathāgataviṣayaṃ pratividhyati /",
  "SA20bsa034_u:5745": "tatsamutthānāya [Dutt_237] cānābhoganirnimittākalpāvikalpanatayā 'pramāṇabuddhiviṣaya-samutthānaṃ paśyan nirantaraṃ niścchidraṃ prayujyate sarveryāpatha-cāravihāramanasikāreṣu /",
  "SA20bsa034_u:5746": "nāsya sarvāvasthāgatasya mārgaviprayukto bhavati /",
  "SA20bsa034_u:5747": "tasya cittakṣaṇe daśapāramitāḥ pramukhāḥ sarve bodhipakṣyā dharmāḥ paripūryante viśeṣeṇa /",
  "SA20bsa034_u:5748": "anyeṣu tu vihāreṣu na tathā /",
  "SA20bsa034_u:5749_0": "prathame pramuditavihāre praṇidhānādhyālambanatayā dvitīye cittadauḥśīlyamalāpakarṣaṇatayā",
  "SA20bsa034_u:5749_1": "tṛtīye praṇidhānavivardhanadharmālokapratilābhatayā caturthe mārgāvatāraṇatayā pañcabhe",
  "SA20bsa034_u:5749_2": "laukikakriyāvatāraṇa yā ṣaṣṭhe gambhīrapraveśanatayā /",
  "SA20bsa034_u:5750_0": "āsmin punaḥ saptame vihāre sarvabuddhadharmasamutthāpanatayā bodhaṅgāni paripūryante",
  "SA20bsa034_u:5750_1": "bodhisattvaprāyogikacaryāparipūrisaṃgrahādasya vihārasya jñānābhijñācaryāviśuddhāṣṭamavihārākramaṇācca /",
  "SA20bsa034_u:5751": "tathā hi sa bodhisattvo 'sya vihārasyānantaramaṣṭamaṃ viśuddhaṃ vihāraṃ praviśati /",
  "SA20bsa034_u:5752": "sa ca vihāra ekāntaviśuddhaḥ /",
  "SA20bsa034_u:5753": "ime tu sapta vihārā vyāmiśrāḥ /",
  "SA20bsa034_u:5754": "viśuddhavihārapūrvaṅgamatvādasaṃkliṣṭaḥ /",
  "SA20bsa034_u:5755": "tadasaṃprāptatvātsaṃkliṣṭacayapatitā vaktavyāḥ /",
  "SA20bsa034_u:5756": "tasmādasmin vihāre sarve rāgādipramukhāḥ kleśāḥ prahīyante /",
  "SA20bsa034_u:5757": "sa ca na saṃkleśo na niḥkleśo veditavyaḥ asamudācārād buddhajñānābhilāṣācca /",
  "SA20bsa034_u:5758": "tathābhūtasyāsyādhyāśayapariśuddhamapramāṇaṃ kāya vāḍabhanaskarma pravartate /",
  "SA20bsa034_u:5759_0": "sa yāni tathāgatavivarṇitāni karmāṇi pūrvavat tasya pañcamavihārābhinihṛtāni laukikāni",
  "SA20bsa034_u:5759_1": "śilpajñānānīha paripūryante ācāryasammataśca bhavati trisāhasramahāsāhasre sthāpayitvā",
  "SA20bsa034_u:5759_2": "ūrdhvavihārasthān bodhisattvāṃstathāgatāṃśca /",
  "SA20bsa034_u:5760": "na kaścidasyāśayaprayogābhyāṃ samo bhavati /",
  "SA20bsa034_u:5761": "sarve ca dhyānādayo bodhipakṣyā dharmā āmukhī bhavanti /",
  "SA20bsa034_u:5762": "bhāvanākārābhimukhatayā nottariyākārasthānataḥ /",
  "SA20bsa034_u:5763": "tadyathā āmukhī bhavanti /",
  "SA20bsa034_u:5764": "bhāvanākārābhimukhatayā nottariyākārasthānataḥ /",
  "SA20bsa034_u:5765": "tadyathā aṣṭhame vihāre /",
  "SA20bsa034_u:5766": "sa tathā prayuktaḥ suniścitaviṣayasamādhipramukhāni daśa samādhiśatasahasrāṇyabhinirharati bodhisattvasamādhīnām /",
  "SA20bsa034_u:5767": "teṣāñca lābhātsamatikrānto bhavati śrāvakapratyekabuddhasamādhiviṣayam /",
  "SA20bsa034_u:5768": "sa evaṃ sarvakleśaviviktena durvijñeyena sarvavikalpapracārāpagatena kāyavāṅmanaskarmaṇā viharati /",
  "SA20bsa034_u:5769": "na cottariviśeṣaparimārgaṇābhiyogamutsṛjati sattvāpekṣayā /",
  "SA20bsa034_u:5770": "bodhiparipūrṇārthaṃ tasyāpramāṇaṃ sarvanimittāpagataṃ kāyavāṅmanaskarma pravartate supariśodhitamanutpattikadharmakṣāntyāvabhāsitam /",
  "SA20bsa034_u:5771_0": "[Dutt_238] asminvihāre svabuddhiviṣayatayā sarvaśrāvakapratyekabuddhaviṣayasamatikrāntāstadanyeṣu",
  "SA20bsa034_u:5771_1": "tu ṣaṭṣu buddhadharmādhyālambanatayā ṣaṣṭhe ca vihāre bodhisattvo nirodhaṃ samāpadyate /",
  "SA20bsa034_u:5772": "asmiṃstu pratikṣaṇaṃ samāpadyate /",
  "SA20bsa034_u:5773": "idañcāsyātyadbhutaṃ karmācintyam /",
  "SA20bsa034_u:5774": "yad bhūtakoṭivihāreṇa ca viharati na ca nirodhaṃ sākṣātkaroti /",
  "SA20bsa034_u:5775": "sa tamevopāyajñānābhinihāramadhipatiṃ kṛtvā sarvasattvāsādhāraṇāṃ bodhisattvacaryāñcarati laukikapratibhāsāñcātanmayīṃ ca yathāsūtrameva /",
  "SA20bsa034_u:5776": "tasya tu piṇḍārthaḥ /",
  "SA20bsa034_u:5777_0": "puṇyakriyāmārabhya kaḍatrapariṣatparigrahamabhinirvṛttiviśeṣaprārthanā-samārambhaṃ",
  "SA20bsa034_u:5777_1": "vimokṣatrayavihāratāṃ hīnayānādhimuktopāyavinayanatāṃ kāmaparibhogaṃ kāmaviśeṣaprārthanāṃ",
  "SA20bsa034_u:5777_2": "tīrthikavyāvartanatāṃ paracittānuvartanatāṃ mahājanakāyānuvartanatāṃ cārabhya śeṣaṃ pūrvavat /",
  "SA20bsa034_u:5778": "tatrāyaṃ viśeṣaḥ /",
  "SA20bsa034_u:5779": "tadyathā tadeva suvarṇaṃ kuśalena karmakāreṇa sarvamaṇiratnamṛṣṭuṃ pratyarpitamatyarthaṃ bhrājate /",
  "SA20bsa034_u:5780": "asaṃhāryañca bhavati tadanyairjāmbūdvīpakairābharaṇaiḥ /",
  "SA20bsa034_u:5781": "evamasya tāni kuśalamūlāni viśuddhatarāṇyasaṃhāryāṇi bhavanti sarvaśrāvakapratyekabuddhakuśalamūlaistadanyaiśca nikṛṣṭataravihārasthairbodhisattvakuśalamūlaiḥ /",
  "SA20bsa034_u:5782": "tadyathā sūryābhā jambūdvīpe yadbhūyasā snehaśca pariśoṣayati /",
  "SA20bsa034_u:5783": "asaṃhāryā ca bhavati sa ca tadanyaprabhābhiḥ /",
  "SA20bsa034_u:5784": "evamasya bodhisattvasya prajñābhā sattvānāṃ sarvakleśaviṣāṇi ca śoṣayati /",
  "SA20bsa034_u:5785": "asaṃhāryā ca bhavati pūrvavat śrāvakādijñānaprabhābhiḥ /",
  "SA20bsa034_u:5786": "vaśavartī ca bhavati devarājaḥ /",
  "SA20bsa034_u:5787": "kuśalaḥ śrāvakapratyekabuddhābhisamayopasaṃhāreṣu /",
  "SA20bsa034_u:5788": "prabhāvaḥ koṭīśatasahasrasaṃkhyānirdeśato veditavyaḥ /",
  "SA20bsa034_u:5789_0": "ayaṃ sābhogo nirnimitto vihāraḥ upāyaprajñābhinihṛtamārgāntarārambhaviśeṣaniṣpattipraveśataśca",
  "SA20bsa034_u:5789_1": "tathāgataviṣayasamutthāna-prativedha-nirantaraprayogataśca pratikṣaṇaṃ sarvabodhipakṣyadharmasamudāgamataśca",
  "SA20bsa034_u:5789_2": "kliṣṭākliṣṭa-vyavasthānataśca prayogikacaryāparipūrisaṃgrahataśca āśayaśuddhikarmapravṛttim",
  "SA20bsa034_u:5789_3": "adhikṛtya sarvalaukikaśilpakarmādiparipūraṇataśca aprameyaśrāvakapratyekabuddhāsādhāraṇasamādhi-pratilambhataśca",
  "SA20bsa034_u:5789_4": "pratikṣaṇanirodhasamāpattitaśca sarvasattvāsādhāraṇalokacaryācaraṇataśca kuśalamūlaviśuddhitaśca",
  "SA20bsa034_u:5789_5": "upapattitaḥ prabhāvataśca samāsa-nirdeśato veditavyaḥ /",
  "SA20bsa034_u:5790": "[Dutt_239] vistarataḥ pūrvavat /",
  "SA20bsa034_u:5791": "tadyathā dūraṃgamāyāṃ bhūmau /",
  "SA20bsa034_u:5792": "bodhisattva-prāyogikacaryā-paripūrisaṃgṛhītatvāt dūraṃgametyucyate /",
  "SA20bsa034_u:5793": "tenaiva cārthena vihāro veditavyaḥ /",
  "SA20bsa034_u:5794": "tatra katamo bodhisattvānām anābhogo nirnimitto vihāraḥ /",
  "SA20bsa034_u:5795": "iha bodhisattvena prathame 'nantare vihāre daśākāraṃ sarvadharmaparamārthāvatārajñānaṃ pratilabdhaṃ bhavati /",
  "SA20bsa034_u:5796_0": "triṣu adhveṣu yathāyogam ādyanutpannatāmajanmatāmalakṣaṇatām ārabhya tadanyahetubhāvāsambhavāvināśatāñcārabhya",
  "SA20bsa034_u:5796_1": "paramārthato nirabhilāpyasvabhāve vastunyabhilāpābhisaṃskārapratibhāsasya svabhāvasya",
  "SA20bsa034_u:5796_2": "lakṣaṇena hetubhāvena cāvidyamānasya tasyaiva saṃkleśātmanāpravṛttitāñcānivṛttitāñcārabhya",
  "SA20bsa034_u:5796_3": "tadajñānamithyābhiniveśahetukāñca tasminvidyamāne vastuni nirabhilāpye ādau madhye",
  "SA20bsa034_u:5796_4": "paryavasāne sarvakālasaṃkleśasamatāṃ cārabhya tathatā-samyakpraveśanirvikalpasamatayā",
  "SA20bsa034_u:5796_5": "ca tatsaṃkleśāpanayanamārabhya /",
  "SA20bsa034_u:5797": "ityasya jñānasya daśākārasyādhimātratvātparipūrṇatvādimamaṣṭamaṃ pariśuddhaṃ vihāramavatarati /",
  "SA20bsa034_u:5798": "ihasthaścānutpattikeṣu dharmeṣu paramāṃ bodhisattvakṣāntiṃ suviśuddhāṃ labhate /",
  "SA20bsa034_u:5799": "sā punaḥ katamā /",
  "SA20bsa034_u:5800": "catasṛbhiḥ paryeṣaṇābhirayaṃ bodhisattvaḥ sarvadhamān paryeṣya yadā caturbhireva yathābhūtaparijñānaiḥ parijānāti /",
  "SA20bsa034_u:5801": "tadā sarvamithyāvikalpābhiniveśeṣvapanīteṣu sarvadharmāṇāṃ dṛṣṭe ca dharme sarvasaṃlkeśānutpattyanukūlatāṃ paśyati /",
  "SA20bsa034_u:5802": "samparāye ca sarveṇa sarvaṃ niravaśeṣato 'nutpatiṃ paśyati teṣāmeva pūrvamithyāvikalpābhiniveśahetusamutpannānāṃ dharmāṇām /",
  "SA20bsa034_u:5803": "tāḥ punaḥ catasraḥ paryeṣaṇā yathāpūrvaṃ nirdiṣṭāstattvārthapaṭale /",
  "SA20bsa034_u:5804": "catvāri ca yathābhūtaparijñānāni tānyadhimukticaryāvihāramupādāya yāvatsābhoganirnirmittādvihārān na suviśuddhāni bhavanti /",
  "SA20bsa034_u:5805": "asmiṃstu vihāre pariśuddhāni bhavanti /",
  "SA20bsa034_u:5806": "tasmāt sa bodhisattvaḥ anutpattikeṣu dharmeṣu kṣānti-pratilabdha ityucyate /",
  "SA20bsa034_u:5807": "sa tasyāḥ kṣānterlābhād gambhīraṃ bodhisattvavihāramanuprāpto bhavati /",
  "SA20bsa034_u:5808": "tasya ye pūrvake nirnimitte vihāre catvāro 'pakṣālāste prahīṇā bhavanti /",
  "SA20bsa034_u:5809": "yaḥ sābhogābhisaṃskāraḥ sa prahīṇo bhavati /",
  "SA20bsa034_u:5810": "uttari ca viśuddhavihāre autsukyaṃ prahīṇaṃ bhavati /",
  "SA20bsa034_u:5811": "sarvākārasattvārthakriyāśaktāvautsukyaṃ [Dutt_240] prahīṇaṃ bhavati /",
  "SA20bsa034_u:5812": "sūkṣmasaṃjñā-samudācāraśca prahīṇo bhavati /",
  "SA20bsa034_u:5813": "tasmāt sa vihāraḥ suviśuddha ityucyate /",
  "SA20bsa034_u:5814": "tasya ca tasmin gambhīre vihāre 'bhiratasya tasmin dharmamukhasrotasi tathāgata-saṃcodanā-samādāpanā-abhinirhāramukha-jñānābhijñā-karmopasaṃhāro 'prameyaḥ /",
  "SA20bsa034_u:5815": "tathā saṃcoditasya cāpramāṇakāyavibhaktijñānābhinirhāro daśavaśitā-prāptiśca yathāsūtrameva vistareṇa veditavyāḥ /",
  "SA20bsa034_u:5816": "vaśitāprāptaḥ sa tāvadākāṃkṣati tāvattiṣṭhati /",
  "SA20bsa034_u:5817": "yena vā dhyānavimokṣādicittavihāreṇākāṃkṣati tena viharati /",
  "SA20bsa034_u:5818": "saṃkalpamātreṇaivāsya sarvabhojanādi-pariṣkārasampad bhavati /",
  "SA20bsa034_u:5819": "sarvaśilpakarmasthāneṣu cāsya yathākāmapracāratā bhavati /",
  "SA20bsa034_u:5820": "sarvopapattisaṃvartanīyeṣu ca karmasu sarvopapattyāyataneṣu cāsya kāmakāmopapattitā bhavati /",
  "SA20bsa034_u:5821": "yathepsitañca sarvarddhikāryaṃ karoti /",
  "SA20bsa034_u:5822": "sarvapraṇidhānāni cāsya yathākāmaṃ samṛdhyanti /",
  "SA20bsa034_u:5823": "yad yadeva vastu yathādhimucyate tattathaiva bhavati nānyathā /",
  "SA20bsa034_u:5824": "yañca jñeyaṃ jñātukāmo bhavati tadapi jānīte yathāvat /",
  "SA20bsa034_u:5825": "nāmakāyapadakāyavyañjanakāyānāñca nikāmalābhī bhavati /",
  "SA20bsa034_u:5826": "sarvadharmasamyakvyavasthānakuśalaḥ /",
  "SA20bsa034_u:5827": "evaṃ vaśitāprāptasya bodhisattvasyātaḥ pareṇa vaśitāprāptakṛto 'nuśaṃso vistareṇa yathāsūtrameva veditavyaḥ /",
  "SA20bsa034_u:5828": "audārikañca buddhadarśanaṃ vihāya satatasamitamavirahito bhavati buddhadarśanena /",
  "SA20bsa034_u:5829": "śeṣakuśalamūlaviśuddhiryathāsūtraṃ veditavyā /",
  "SA20bsa034_u:5830": "maharghasuvarṇadṛṣṭāntena [ābhādṛṣṭāntena] ca /",
  "SA20bsa034_u:5831": "upapattiḥ prabhāvaviśeṣaścāpyasya bodhisattvasyāsminvihāre yathāsūtrameva veditavyaḥ /",
  "SA20bsa034_u:5832": "ayamanābhogo nirnimitto vihāraḥ /",
  "SA20bsa034_u:5833_0": "paramārthavatārajñānaniṣpattipraveśataśca anutpattikadharmakṣāntilābhataśca sarvāpakṣālāpagata-gambhīra-bodhisattvavihāraprāptitaśca",
  "SA20bsa034_u:5833_1": "dharmamukhasrotasi buddhairaprameyābhinirhāramukhajñānābhijñākarmopasaṃhārataśca",
  "SA20bsa034_u:5833_2": "apramāṇakāyavibhaktijñānapraveśataśca vaśitāprāptitaśca vaśitānuśaṃsapratyanubhavanataśca",
  "SA20bsa034_u:5833_3": "kuśalamūlaviśuddhita upapattiḥ prabhāvataśca samāsanirdeśato veditavyaḥ /",
  "SA20bsa034_u:5834": "vistareṇa nirdeśato yathāsūtraṃ tadyathā 'calāyāṃ bhūmau /",
  "SA20bsa034_u:5835": "pūrvakābhisaṃskārāpagamādanābhogāniścalavāhimārgasamārūḍhaṃ [Dutt_241] taccittaṃ tasyāṃ bhūmau pravartate /",
  "SA20bsa034_u:5836": "tasmāt sā bhūmiracaletyucyate /",
  "SA20bsa034_u:5837": "tenaiva cārthenāyaṃ vihāro draṣṭavyaḥ /",
  "SA20bsa034_u:5838": "tatra katamo bodhisattvānāṃ pratisaṃvidvihāraḥ /",
  "SA20bsa034_u:5839_0": "iha bodhisattvastenāpi vihāreṇa gambhīreṇāsaṃtuṣṭa uttarijñānaviśeṣatāmanugacchan",
  "SA20bsa034_u:5839_1": "yaiśca dharmajñānābhisaṃskāraiḥ pareṣāṃ dharmaḥ sarvākāro bodhisattvena deśayitavyo",
  "SA20bsa034_u:5839_2": "yacca dharmākhyānakṛtyaṃ tatsarvaṃ yathābhūtaṃ prajānāti tatredaṃ dharmasamākhyānakṛtyam /",
  "SA20bsa034_u:5840": "gahanopavicāreṣu ye ca saṃkliśyante viśudhyante ca /",
  "SA20bsa034_u:5841": "yena ca saṃkliśyante yena ca viśudhyante /",
  "SA20bsa034_u:5842": "yacca saṃkleśavyavadānam /",
  "SA20bsa034_u:5843": "yā ca tasyānaikāntikatā /",
  "SA20bsa034_u:5844": "yā ca tasyaikāntikatā /",
  "SA20bsa034_u:5845": "yā ca tasyaikāntikatā 'naikāntikatā /",
  "SA20bsa034_u:5846": "tasya yathābhūtajñānam /",
  "SA20bsa034_u:5847": "evañca dharma-deśanākuśalasya deśanākṛtyakuśalasya ca yat sarvākāramahādharma-bhāṇakatvam aprameyadhāraṇīprāptasya sarvasvarāṅgavibhaktikuśalasyākṣayapratibhānasya /",
  "SA20bsa034_u:5848": "yādṛśyā dharmadhāraṇodgrahaṇaśaktyā samanvāgatasya /",
  "SA20bsa034_u:5849": "yayā bodhisattvapratisaṃvidabhinihṛtayā vācā /",
  "SA20bsa034_u:5850": "yadṛśe dharmāsane niṣaṇṇasya /",
  "SA20bsa034_u:5851": "yatra yeṣu ca dharma deśayataḥ yāvadbhirmukhaiḥ yayā sattva-vijñāpana santoṣaṇa-kṛtyasaṃniyojana-śaktyā samanvāgatasya /",
  "SA20bsa034_u:5852": "tat sarvaṃ yathāsūtrameva vistaranirdeśato veditavyam /",
  "SA20bsa034_u:5853": "kuśalamūlaviśuddhyupapattiprabhāvaviśeṣo 'pi yathāsūtrameva veditavyaḥ /",
  "SA20bsa034_u:5854_0": "ayaṃ bodhisattvānāṃ pratisaṃvidvihāraḥ śāntavimokṣasantuṣṭipraveśataśca dharmasamākhyānābhisaṃskārajñānataśca",
  "SA20bsa034_u:5854_1": "tatkṛtyajñānataśca acintyamahādharmabhāṇakatvapratilambhataścakaśalamūlaviśuddhita",
  "SA20bsa034_u:5854_2": "upapattitaḥ prabhāvataśca samāsanirdeśato veditavyaḥ /",
  "SA20bsa034_u:5855": "vistaranirdeśataḥ punaḥ yathāsūtrameva /",
  "SA20bsa034_u:5856": "tadyathā sādhumatyāṃ bhūmau /",
  "SA20bsa034_u:5857": "sarvasattvānāṃ hitasukhāśayapariśuddhyā bodhisattvapratisaṃvinmatyā dharmasamākhyānādhikāratvāt sā bhūmiḥ sādhumatītyucyate /",
  "SA20bsa034_u:5858": "tenaiva cārthenāyamapi vihāro draṣṭavyaḥ /",
  "SA20bsa034_u:5859": "tatra katamo bodhisattvānāṃ paramo vihāraḥ /",
  "SA20bsa034_u:5860_0": "iha bodhisattvasya pratisaṃvid-vihāre sarvākārapariśuddhe dharmarājatvārhasya dharmābhiṣekasamāsannasya",
  "SA20bsa034_u:5860_1": "vimalādisamādhi-aprameyapratilambha-tatkṛtyakaraṇataḥ sarvajñajñānaviśeṣābhiṣekapaścimasādhisammukhībhāvācca",
  "SA20bsa034_u:5860_2": "[Dutt_242] sarvabuddhebhyasyadanurūpāsanakāyaparivārapratilābhinaḥ svaraśmigamanapratyāgamanaiḥ",
  "SA20bsa034_u:5860_3": "sarvākārasarvajñajñānābhiṣekapratilambhataśca abhiṣiktasya ca sarvavineya-samudānayana-tadvimokṣopāya-buddhakṛtyajñānataśca",
  "SA20bsa034_u:5860_4": "aprameya-vimokṣa-dhāraṇī abhijñā pratilambhataśca tadādhipateya mahāsmṛtijñā nābhinirhāranirvacanavyavasthānataśca",
  "SA20bsa034_u:5860_5": "mahābhijñābhinirhārataśca kuśalamūlaviśuddhi-upapattiprabhāvaviśeṣataśca samāsanirdeśataḥ",
  "SA20bsa034_u:5860_6": "paramo vihāro veditavyaḥ /",
  "SA20bsa034_u:5861": "vistaranirdeśataḥ punaryathāsūtrameva tadyathā dharmameghāyāṃ bodhisattvabhūmau /",
  "SA20bsa034_u:5862_0": "paripūrṇabodhisattvamārgaḥ suparipūrṇa-bodhisambhāraśca sa bodhisattvaḥ tathāgatā",
  "SA20bsa034_u:5862_1": "nāmantikāt dharmamedhabhūmyāmatyudārāṃ duḥsahāḥ tadanyaiḥ sarvasattvaiḥ saddharmaṃvṛṣṭi sampratīcchati /",
  "SA20bsa034_u:5863": "mahāmedhabhūtaśca svayamanabhisambuddhabodhi-abhisambuddhabodhiścāprameyānāṃ sattvānāṃ saddharma-vṛṣṭayā nirapamayā kleśarajāṃsi praśamayati /",
  "SA20bsa034_u:5864": "vicitrāṇi ca kuśalamulaśasyāni virohayati vivardhayatī pācayatī tasyāṃ bhūmāvavasthitaḥ /",
  "SA20bsa034_u:5865": "tasmāt sā bhūmirdharmameghetyucyate /",
  "SA20bsa034_u:5866": "tenaiva cārthena paramo vihāro draṣṭavyaḥ /",
  "SA20bsa034_u:5867": "na ca yānyuttarottareṣu vihāreṣvaṅgāni nirniṣṭāni tāni pūrvakeṣu vihāreṣu sarveṇa sarvaṃ na saṃvidyante /",
  "SA20bsa034_u:5868": "api tu mṛdutvān na saṃkhyāṃ gacchanti /",
  "SA20bsa034_u:5869": "teṣāmeva ca madhyādhimātratvāt [ta]danyottarabhūmipratilābha-niṣpattivyavasthānaṃ veditavyam /",
  "SA20bsa034_u:5870": "ekaikaścātra vihāro 'nekairmahākalpakoṭīśatasahasraistato vā prabhūtataraiḥ pratilabhyate niṣpadyate ca /",
  "SA20bsa034_u:5871": "te tu sarve vihārāstribhirmahākalpāsaṃkhyeyaiḥ samudāgacchanti mahākalpāsaṃkhyeyenādhimukticaryā-vihāraṃ samatikramya pramuditavihāro labhyate /",
  "SA20bsa034_u:5872": "yacca vyāyacchamāno dhrauvyeṇa nāvyāyacchamānaḥ /",
  "SA20bsa034_u:5873": "dvitīyena mahākalpāsaṃkhyeyena pramuditavihāraṃ yāvatsābhogaṃ nirnimittaṃ vihāramatikramyānābhogaṃ nirnimittaṃ pratilabhate /",
  "SA20bsa034_u:5874": "tacca niya meva /",
  "SA20bsa034_u:5875": "tathā hi sa śuddhāśayo bodhisattvo niyataṃ vyāyacchate /",
  "SA20bsa034_u:5876": "tṛtīyena mahākalpāsaṃkhyeyenānābhogañca nirnimittaṃ pratisaṃvidvihārañca samatikramya paramaṃ bodhisattvavihāraṃ pratilabhate /",
  "SA20bsa034_u:5877": "tatra dau kalpāsaṃkhyeyau veditavyau /",
  "SA20bsa034_u:5878": "yo 'pi mahākalpaḥ so 'pi rātrindivasamāsārdhamāsagaṇanāyogena kālāprameyatvādasaṃkhyeya ityucyate /",
  "SA20bsa034_u:5879": "yāpi [Dutt_243] teṣāmeva mahākalpānāṃ gaṇanāyogena sarvagaṇanā samatikrāntā saṃkhyā so 'pyasaṃkhyeyaḥ /",
  "SA20bsa034_u:5880": "pūrvakeṇa kalpāsaṃkhyeyena bodhiranalpaiḥ kalpāsaṃkhyeyairadhigamyate /",
  "SA20bsa034_u:5881": "paścimakena punaḥ kalpāsaṃkhyeyena tribhirevanadhikaiḥ /",
  "SA20bsa034_u:5882": "yastvadhimātrādhimātreṇa vīryārambheṇa prayujyate tataḥ kaścidantarakalpān prabhūtān vyāvartayati kaścit yāvanmahākalpān /",
  "SA20bsa034_u:5883": "na tvasaṃkhyeyavyāvṛttiḥ kasyacidastīti veditavyam /",
  "SA20bsa034_u:5884": "ebhiśca dvādaśabhirbodhisattvavihāraistribhirasaṃkhyeyaiḥ kleśāvaraṇapakṣyañca dauṣṭhulyaṃ prahīyate jñeyāvaraṇa-pakṣyañca /",
  "SA20bsa034_u:5885": "tatra triṣu vihāreṣu kleśāvaraṇapakṣyadauṣṭhulyasya prahāṇaṃ veditavyam /",
  "SA20bsa034_u:5886_0": "pramudite [vihāre] āpāyikakleśapakṣyasya sarveṇa sarvaṃ samudācāratastvadhimātramamyasya",
  "SA20bsa034_u:5886_1": "sarvakleśapakṣyasya anābhoge nirnimitte vihāre 'nutpattikadharmakṣānti-viśuddhivibandhakleśa",
  "SA20bsa034_u:5886_2": "pakṣyasya sarveṇa sarvaṃ dauṣṭhulyasya prahāṇaṃ veditavyam /",
  "SA20bsa034_u:5887": "samudācāratastu sarvakleśānām /",
  "SA20bsa034_u:5888": "parame punarvihāre sarvakleśa[sa]vāsanānuśayāvaraṇaprahāṇaṃ veditavyam /",
  "SA20bsa034_u:5889": "tacca tathāgataṃ vihāramanupraviśataḥ jñeyāvaraṇapakṣyamapi dauṣṭhulyaṃ trividhaṃ veditavyam /",
  "SA20bsa034_u:5890": "tvaggataṃphalgugataṃ sāragatañca /",
  "SA20bsa034_u:5891": "tatra tvaggatasya pramuditavihāre prahāṇaṃ bhavati /",
  "SA20bsa034_u:5892": "phalgugatasyānābhoge nirnimitte sāragatasya tathāgate vihāre prahāṇaṃ bhavati /",
  "SA20bsa034_u:5893": "sarvāvaraṇaviśuddhijñānatā ca teṣu triṣu vihāreṣu tasya kleśa-jñeyāvaraṇaprahāṇasya tadanye vihārā yathānukramaṃ saṃbhārabhūtā bhavanti /",
  "SA20bsa034_u:5894": "eṣu trayodaśasu vihāreṣu samāsata ekādaśavidhā viśuddhirveditavyā /",
  "SA20bsa034_u:5895": "prathame gotraviśuddhiḥ /",
  "SA20bsa034_u:5896": "dvitīye śraddhāvimuktiviśuddhiḥ /",
  "SA20bsa034_u:5897": "tṛtīye 'dhyāśayaviśuddhiḥ /",
  "SA20bsa034_u:5898": "caturthe śīlaviśuddhiḥ /",
  "SA20bsa034_u:5899": "pañcame cittaviśuddhiḥ /",
  "SA20bsa034_u:5900": "ṣaṣṭhe saptame 'ṣṭame ca samyak jñānasamārambhaviśuddhiḥ /",
  "SA20bsa034_u:5901": "navame prāyogikacaryā-paripūriviśuddhiḥ /",
  "SA20bsa034_u:5902": "daśame tattvajñānābhinirhāraviśuddhiḥ ekādaśe tadarthasamyak parasamākhyānāya pratirsavidviśuddhiḥ /",
  "SA20bsa034_u:5903": "dvādaśe sarvākārasarvajñeyānupraveśajñānaviśuddhiḥ /",
  "SA20bsa034_u:5904": "trayodaśe tathāgate vihāre savāsana-sarvakleśa-jñeyāvaraṇaviśuddhiḥ /",
  "SA20bsa034_u:5905": "aṣṭābhiśca pūrvanirdiṣṭairmahāyānasaṃgrāhakairdharmaireṣāṃ trayodaśānāṃ vihārāṇāṃ saṃgraho veditavyaḥ /",
  "SA20bsa034_u:5906": "prathamadvitīyayorvihārayoḥ śraddhājātasyādhimuktigatasya [Dutt_244] bodhisattvapiṭaka-śravaṇacintanā /",
  "SA20bsa034_u:5907": "tṛtīye vihāre 'dhyāśayopagamanaṃ bhāvanākārapratilābhapūrvakam /",
  "SA20bsa034_u:5908": "tadanyeṣu sarvavihāreṣu yāvat sābhoganirnimittādbhāvanāvāhulyam /",
  "SA20bsa034_u:5909": "tataścordhvaṃ triṣu bodhisattvavihāreṣu pariśuddhacaryā saṃgṛhīteṣu bhāvanāphalaniṣpattiḥ /",
  "SA20bsa034_u:5910": "tathāgate vihāre 'tyanta nairyāṇikatā veditavyā /",
  "SA20bsa034_u:5911": "śrāvakavihāre sādharmyeṇa caiṣāṃ dvādaśānāṃ bodhisattvavihārāṇāmanukramo veditavyaḥ /",
  "SA20bsa034_u:5912": "yathā śrāvakasya svagotravihārastathā 'sya prathamo veditavyaḥ /",
  "SA20bsa034_u:5913": "yathā tasya [samyakatva]nyāmāvakrāntiprayogavihāraḥ evamasya dvitīyaḥ /",
  "SA20bsa034_u:5914": "yathā tasya nyāmāvakrāntivihāraḥ tathāsya tṛtīyo vihāraḥ /",
  "SA20bsa034_u:5915": "yathā tasyāvetyaprasādalābhinaḥ āryakāntādhiśīlavihāra uttari āsravakṣayāya tathāsya caturtho vihāraḥ /",
  "SA20bsa034_u:5916": "yathā tasyādhiśīlaṃ niśrityādhicittaśikṣānirhāravihāraḥ tathāsya pañcamo vihāraḥ /",
  "SA20bsa034_u:5917": "yathā tasya yathā pratilabdhasatyajñānādhipraśikṣāvihāraḥ tathāsya ṣaṣṭha saptamāṣṭamā vihārā veditavyā /",
  "SA20bsa034_u:5918": "yathā tasya suvicārita jñeyasyānimittasamādhiprayogavihāraḥ tathāsyanavamo vihāraḥ /",
  "SA20bsa034_u:5919": "yathā tasya pariniṣpanno nirnimitto vihāraḥ tathāsya daśamo vihāraḥ /",
  "SA20bsa034_u:5920": "yathā tasya vyutthitasya vimuktyāyatanavihāraḥ tathāsyaikādaśo vihāraḥ /",
  "SA20bsa034_u:5921": "yathā tasya sarvākāro 'rhatvavihāraḥ tathāsya dvādaśo vihāro veditavyaḥ /",
  "SA20bsa034_u:5922": "iti bodhisattvabhūmāvādhārānudharme yogasthāne caturthaṃ vihārapaṭalam /",
  "SA20bsa034_u:5923": "samāptañca yogasthānaṃ dvitīyam /",
  "SA20bsa034_u:5924": "Ādhāraniṣṭhāyogasthānam (Book 3)",
  "SA20bsa034_u:5925": "[Dutt_247]",
  "SA20bsa034_u:5926": "upapattipaṭalam (Chapter 3.1)",
  "SA20bsa034_u:5927": "samāsato bodhisattvānāṃ pañcavidhā upapattiḥ sarvatraṃ sarvavihāreṣu ca sarveṣāñca bodhisattvānāmanavadyā parvasattvahitasukhāya /",
  "SA20bsa034_u:5928": "īti-saṃśamanī tatsabhāgānuvartanī mahattvopapattirādhipatyopapattiścaramā copapattiḥ /",
  "SA20bsa034_u:5929": "tatreti-saṃśamanī upapattiḥ katamā /",
  "SA20bsa034_u:5930": "iha bodhisattvo durbhikṣeṣu kṛcchreṣu mahākāntāreṣu kāleṣu praṇidhāya sattvānāmalpakṛcchreṇa yātrānimittaṃ mahāmatsyādiyoniṣūpapadyate /",
  "SA20bsa034_u:5931": "vipuleṣvātmabhāveṣu yatropapannaḥ kṛtsnaṃ jagatsvamāṃsena santarpayati /",
  "SA20bsa034_u:5932": "vyādhibahuleṣu ca sattveṣu praṇidhāya siddhavidyādhara-mahāvaidyātmabhāvaṃ parigṛhṇāti teṣāṃ vyādhīnāṃ praśamāya /",
  "SA20bsa034_u:5933_0": "bhṛśa-paracakropadraveṣu ca sattveṣu balavān bhūmipatirbhavati dharmeṇa śamenopāyakauśalyena",
  "SA20bsa034_u:5933_1": "paracakropadravapraśamanārthaṃ paraspara-viruddheṣu ca sattveṣvādeyavacano bhavati",
  "SA20bsa034_u:5933_2": "sandhikriyāyai vairāśayaprahāṇāya ca /",
  "SA20bsa034_u:5934": "daṇḍabandhanacitrapīḍāpravṛtteṣu ca prajānāṃ rājasu teṣāmeva sattvopadravāṇāṃ prahāṇāya tadrūpeṣu rājakuleṣūpapadyate /",
  "SA20bsa034_u:5935": "rājā ca dhārmiko bhavati sattvānukampaḥ /",
  "SA20bsa034_u:5936": "ye ca sattvā mithyādṛṣṭayaśca pāpakāriṇaśca kasmiṃściddevāyatane 'dhimuktāḥ teṣāmanukampayā mithyādṛṣṭiduściritaprahāṇāya tasmindevāyatane upapadyate /",
  "SA20bsa034_u:5937": "praṇidhānavaśitābalābhyāñca iyamupapattiranukampā-pūrvikā aprameyā veditavyā vistaranirdeśatastāsu tāsu vicitrāsu yoniṣu tiryagyonyupapanneṣu sattveṣu samāsa-nirdeśastvayamāśayaḥ /",
  "SA20bsa034_u:5938": "tatsabhāgānuvartinī upapattiḥ katamā /",
  "SA20bsa034_u:5939_0": "iha bodhisattvaḥ praṇidhāya vā vaśitāprāptito vā vicitreṣu tiryagyonyupapanneṣu sattveṣu",
  "SA20bsa034_u:5939_1": "devanāgayakṣāsurādiṣu cānyonyadrugdha viruddheṣu tathā mithyādṛṣṭikeṣu brāhmaṇeṣu",
  "SA20bsa034_u:5939_2": "tathā duścaritacāriṣu tat [Dutt_248] ājīveṣu tadabhirateṣu tathākāmeṣvatyarthādhyavasiteṣu",
  "SA20bsa034_u:5939_3": "kāmādhimukteṣu [sattveṣu] teṣāṃ sattvānāṃ sabhā[gatā]yāmupapadyate prāmukhyena tasya",
  "SA20bsa034_u:5939_4": "doṣasya vinivartanārtham /",
  "SA20bsa034_u:5940": "sa pramukho bhūtvā yatte sattvāḥ samudācaranti tadasā na samudācaranti /",
  "SA20bsa034_u:5941": "yatte na samudācaranti kuśalaṃ tadasau samudācarati /",
  "SA20bsa034_u:5942": "kuśalasamudācārāya caiṣāṃ dharmaṃ deśayati /",
  "SA20bsa034_u:5943": "te tayā [ca] dharmadeśanayā [tayā] ca visabhāgasamudācāratayā tebhyo doṣebhyastenopāyakauśalyena vinivartante /",
  "SA20bsa034_u:5944": "iyamapyupapattiprameyā pūrvavadveditavyā /",
  "SA20bsa034_u:5945": "tatra mahattvopapattiḥ katamā /",
  "SA20bsa034_u:5946": "iha bodhisattvaḥ prakṛtyaivaupapadyamānaḥ sarvalokaprativiśiṣṭamāyurvarṇakulaiśvaryādi-vipākamabhinirvartayati /",
  "SA20bsa034_u:5947": "tena ca vipākena yathoktaṃ svaparārthapaṭale karma karoti /",
  "SA20bsa034_u:5948": "sāpyupapattirbodhisattvasyāprameyā tāsu tāsu yoniṣu veditavyā /",
  "SA20bsa034_u:5949": "tatra katamā bodhisattvasyādhipatyopapattiḥ /",
  "SA20bsa034_u:5950": "yā bodhisattvasya prathamaṃ pramuditavihāramupādāya yāvaddaśamādvihārādupapattirvarṇitā sā 'syādhipattyopapattirityucyate /",
  "SA20bsa034_u:5951": "jambūdvīpeśvaratvamupādāya yāvanmaheśvaratvādakaniṣṭhānatikramya sarvopapattyāyatanapraviṣṭaṃ yatra paramavihāraprāptā eva bodhisattvā upapadyante /",
  "SA20bsa034_u:5952": "teṣāṃ hi tat karmādhipatyena nirvṛttam /",
  "SA20bsa034_u:5953": "tatra caramā bodhisattvopapattiḥ katamā /",
  "SA20bsa034_u:5954": "yasyāmupapattau paripūrṇabodhisambhārī bodhisattvaḥ purohitakule vā rājakule vā upapadyānuttarāñca samyaksaṃbodhimabhisaṃbudhyate /",
  "SA20bsa034_u:5955": "sarvañca buddhakārya karoti /",
  "SA20bsa034_u:5956": "iyamupapattiścaramā paścimametyucyate /",
  "SA20bsa034_u:5957": "ye kecid bodhisattvā atītānāgatapratyutpanneṣvadhvasu śubhāsu bhadrāsu kalyāṇāsu upapattiṣūpapannā upapatsyante upapadyante ca sarve te āsveva pañcasu /",
  "SA20bsa034_u:5958": "nāta uttari nāto bhūyaḥ sthāpayitvā bālabhūmyupapattīḥ /",
  "SA20bsa034_u:5959": "tathā hi vijñairbodhisattvaiḥ upapattaya etāḥ pañcābhipretāḥ /",
  "SA20bsa034_u:5960": "tāḥ khalvetā upapattayo mahābodhiphalāḥ /",
  "SA20bsa034_u:5961": "yā āśritya bodhisattvāḥ kṣipramanuttarāṃ samyaksaṃbodhimabhisaṃbudhyante /",
  "SA20bsa034_u:5962": "iti bodhisattvabhūmāvādhāre niṣṭhe yogasthāne prathamamapapattipaṭalam /",
  "SA20bsa034_u:5963": "[Dutt_249]",
  "SA20bsa034_u:5964": "Parigrahapaṭalam (Chapter 3.2)",
  "SA20bsa034_u:5965": "tatra sarvāsu vihāragatāsu bodhisattvacaryāsu bodhisattvānāṃ samāsataḥ ṣaḍvidhaḥ samyaktvaparigraho veditavyaḥ /",
  "SA20bsa034_u:5966": "sakṛtsarvasattvaparigrahaḥ /",
  "SA20bsa034_u:5967": "adhipatyaparigrahaḥ /",
  "SA20bsa034_u:5968": "upādānaparigrahaḥ /",
  "SA20bsa034_u:5969": "dīrghakālikaḥ /",
  "SA20bsa034_u:5970": "adīrghakālikaḥ /",
  "SA20bsa034_u:5971": "caramaśca parigrahaḥ /",
  "SA20bsa034_u:5972": "prathama eva cittotpāde bodhisattvena sarvaḥ sattvadhātuḥ kalatrabhāvena parigṛhītaḥ /",
  "SA20bsa034_u:5973": "eṣāṃ mayā yathāśakti yathābalaṃ sarvākārahitasukhopasaṃhāraḥ karaṇīya iti /",
  "SA20bsa034_u:5974": "tathaiva ca karoti /",
  "SA20bsa034_u:5975": "ayaṃ bodhisattvasya sakṛt sarvasattvaparigrahaḥ /",
  "SA20bsa034_u:5976": "svāmibhūtasya mātāpitṛputradāradāsīdāsakarmakarapauruṣeyaparigrahe rājabhūtasya ca rājyajane bodhisattvasyādhipatyaparigrahasaṃjñā /",
  "SA20bsa034_u:5977": "sa ca tasminparigrahe parigrahānurūpayā kriyayā bodhisattvānurūpayā pravartate /",
  "SA20bsa034_u:5978": "mātāpitarañca kuśalamūle sanniyojayati vividhairupāyaiḥ /",
  "SA20bsa034_u:5979": "kālena ca kālaṃ pūjopasthānaṃ karoti /",
  "SA20bsa034_u:5980": "kṛtajñaśca bhavati kṛtavedī /",
  "SA20bsa034_u:5981": "cittānuvartakaśca mātāpitrorbhavati /",
  "SA20bsa034_u:5982": "dharmeṣvartheṣu tadvaśavartī /",
  "SA20bsa034_u:5983": "putradāradāsīdāsādīnāṃ kālena kālaṃ samyagbhaktaprāvaraṇamanuprayacchati /",
  "SA20bsa034_u:5984": "karmāntaiścaināṃ na bādhate /",
  "SA20bsa034_u:5985": "vyatikramañcaiṣāṃ kṣamate /",
  "SA20bsa034_u:5986": "glānānāñca samyakglānopasthānaṃ karoti /",
  "SA20bsa034_u:5987": "kuśale caināṃ sanniyojayati /",
  "SA20bsa034_u:5988": "kālena ca kālaṃ vaiśeṣikeṇa lābhena priyavāditayā copavatsayati na caiṣu dāsadāsīsaṃjñāṃ karoti /",
  "SA20bsa034_u:5989": "ātmavaccaināṃ viśeṣeṇa vā paripālayati /",
  "SA20bsa034_u:5990": "rājyajane punā rājabhūto bodhisattvaḥ adaṇḍenāśastreṇa rājyaṃ kārayati /",
  "SA20bsa034_u:5991": "dharmeṇa bhogānupasaṃharati /",
  "SA20bsa034_u:5992": "anvayāgatañca rājyaṃ paribhuṃkte /",
  "SA20bsa034_u:5993": "na pararāṣṭraṃ sahasā balenākrāmati /",
  "SA20bsa034_u:5994": "yathāśakti ca yathābalaṃ sattvān pāpānnivārayati /",
  "SA20bsa034_u:5995": "pitṛbhūtaśca bhavati prajānām /",
  "SA20bsa034_u:5996": "saṃvibhāgaśīlaśca bhavati parasattvānāmapi prāgeva svabhṛtyānām /",
  "SA20bsa034_u:5997": "anabhidrohī ca bhavati satyavādī ca /",
  "SA20bsa034_u:5998": "vadhabandhanadaṇḍanacchedanatāḍanādi-sattvotpīḍā vivarjitāḥ /",
  "SA20bsa034_u:5999": "[Dutt_250]",
  "SA20bsa034_u:6000": "tatra samyaggaṇaparikarṣaṇaṃ bodhisattvasyopādānaparigraha ityucyate /",
  "SA20bsa034_u:6001": "sa dvābhyāṃ kāraṇābhyāṃ samyak pariṣadaṃ parigṛhṇāti /",
  "SA20bsa034_u:6002": "nirāmiṣacittena parigṛhṇāti /",
  "SA20bsa034_u:6003": "samyak ca svārthe prayojayati /",
  "SA20bsa034_u:6004": "na mithyāprayogeṇa vipratipādayati /",
  "SA20bsa034_u:6005": "sarvasmiṃśca parigrahe samacitto bhavati na pakṣapatitaḥ /",
  "SA20bsa034_u:6006": "na ca teṣāmantike dharmamātsaryaṃ karoti na cācāryamuṣṭim /",
  "SA20bsa034_u:6007": "na ca teṣāmantikādupasthānaparicaryāṃ pratyāśaṃsate /",
  "SA20bsa034_u:6008": "kuśalakāmatayā tu svayaṃ kurvatāṃ na nivārayati teṣāmeva-puṇyasambhāropacayanimittam kālaṃ ca prāpya svayamevateṣāmupasthānaparicaryākartā bhavati /",
  "SA20bsa034_u:6009": "avyutpannañcaiṣāmārthaṃ vyutpādayati /",
  "SA20bsa034_u:6010": "vyutpañca paryavadāpayati /",
  "SA20bsa034_u:6011": "utpannotpannañca saṃśayaṃ nāśayati /",
  "SA20bsa034_u:6012": "kaukṛtyañca prativinoda yati /",
  "SA20bsa034_u:6013": "gambhīraṃ cārthapadaṃ prajñayā pratividhya kālena kālaṃ saṃprakāśayati /",
  "SA20bsa034_u:6014": "samaduḥkhasukhī ca tairbhavati /",
  "SA20bsa034_u:6015": "ātmanaścāntikāt teṣāmarthe āmiṣahetoradhikena vyāpāreṇa samanvāgato bhavati /",
  "SA20bsa034_u:6016": "kālena ca kālameṣāṃvyatikrame samyakcodako bhavati /",
  "SA20bsa034_u:6017": "kālena ca nyāyenāvasādakaḥ /",
  "SA20bsa034_u:6018": "vyādhitāṃścaitāṃ vimanaskaṃ vā sarvathā nābhyupekṣate vyādhipraśamāya daurmanasyāpagamāya /",
  "SA20bsa034_u:6019": "hīnāṃścainān rūpasmṛtivīryajñānādibhirna paribhavati /",
  "SA20bsa034_u:6020": "kālena ca kālaṃ teṣāṃ khedamanupraviśya yuktarūpaṃ dharmaṃ deśayati /",
  "SA20bsa034_u:6021": "kālena ca kālameṣāmālambane samyagavavādamanuprayacchati /",
  "SA20bsa034_u:6022": "vimardasahiṣṇuśca bhavatyasaṃkṣobhyaḥ /",
  "SA20bsa034_u:6023": "taiśca saha tulyavṛttasamācāro bhavatyadhiko vā [na] nyūnaḥ /",
  "SA20bsa034_u:6024": "lābhasatkāre ca niṣpṛho bhavati /",
  "SA20bsa034_u:6025": "kāruṇikaśca bhavati /",
  "SA20bsa034_u:6026": "anuddhataścācapalaśca śalīdṛṣṭyācārājīvasampannaśca bhavati /",
  "SA20bsa034_u:6027": "uttānamukhavarṇaśca [bhavati /",
  "SA20bsa034_u:6028": "] vigatabhṛkuṭiḥ peśalo madhurabhāṇī pūrvābhilāpī smitapūrvaṅgamaḥ /",
  "SA20bsa034_u:6029": "satatasamitamabhiyuktaśca bhavati /",
  "SA20bsa034_u:6030": "kuśalapakṣe /",
  "SA20bsa034_u:6031": "pramādakausīdyāpagataḥ /",
  "SA20bsa034_u:6032": "tathaiva pariṣado 'nu śikṣaṇārthamātmaviśeṣatā-gamanatāyai ca /",
  "SA20bsa034_u:6033": "na ca bodhisattvaḥ sarvaṃ kālaṃ pariṣadupādānaṃ karoti /",
  "SA20bsa034_u:6034": "naiva na karoti /",
  "SA20bsa034_u:6035": "na cānyathā karoti /",
  "SA20bsa034_u:6036": "tatra ye mṛduke paripāke vyavasthitāḥ sattvāste bodhisattvasya dīrghakālikamupādānamityucyante cireṇa kālena viśuiddhibhavyatayā /",
  "SA20bsa034_u:6037": "[Dutt_251]",
  "SA20bsa034_u:6038": "ye punarmadhye paripāke vyavasthitāste 'dīrghakālikamupādānamityucyante na cireṇa viśuddhibhavyatayā /",
  "SA20bsa034_u:6039": "ye punaḥ sattvā adhimātre paripāke vyavasthitāste bodhisattvasya caramamupādānamityucyante tasminneva janmani viśuddhibhavyatayā /",
  "SA20bsa034_u:6040": "ityayaṃ ṣaḍvidhaḥ samyaksattvaparigraho bodhisattvānām /",
  "SA20bsa034_u:6041": "yena parigraheṇātītānāgatapratyutpannā bodhisattvāḥ sattvān parigṛhītavantaḥ parigrahīṣyanti parigṛhṇanti vā /",
  "SA20bsa034_u:6042": "punaḥ nāstyata uttari nāsto bhūyaḥ /",
  "SA20bsa034_u:6043": "evañca samyaksattvaparigrahavṛttānāṃ bodhisattvānāṃ dvādaśasambādhasaṃkaṭaprāptayo veditavyāḥ /",
  "SA20bsa034_u:6044": "tāsu ca vicakṣaṇena bodhisattvena bhavitavyam /",
  "SA20bsa034_u:6045_0": "vyatikramavyavasthiteṣu sattveṣu yudi vā bādhanaṃ yadi vā 'dhyupekṣaṇā bodhisattvasya",
  "SA20bsa034_u:6045_1": "saṃbādhasaṃkaṭaprāptiḥ kaṭukena ca prayogeṇa sattve samudācāraḥ svasya cāśayasya",
  "SA20bsa034_u:6045_2": "kleśārakṣāsambādhasaṃkaṭaprāptiḥ /",
  "SA20bsa034_u:6046": "alpake ca deyadharme saṃvidyamāne bahūnāṃ yācakānāṃ sammukhībhāvo yācanāya saṃbādhasaṃkaṭaprāptiḥ /",
  "SA20bsa034_u:6047": "ekātmakasya cāsya bahūnāṃ sattvānāṃ kṛtyeṣu vicitreṣūtpanneṣu sahāyībhāvayācanā saṃbādhasaṃkaṭaprāptiḥ /",
  "SA20bsa034_u:6048": "pramādasthānīyā ca śubhā laukikī samāpattirdevalokotpattiścākarmaṇyacetasaḥ saṃbādhasaṃkaṭaprāptiḥ /",
  "SA20bsa034_u:6049": "sattvārthakriyārthinaśca sattvārthakaraṇāsamarthatā saṃbādhasaṃkaṭaprāptiḥ /",
  "SA20bsa034_u:6050": "mūḍhaśaṭhakhaṭhuṃkeṣu sattveṣu dharmasya deśanā vādhyupekṣaṇā vā saṃbādhasaṃkaṭaprāptiḥ /",
  "SA20bsa034_u:6051": "saṃsāre ca nityakālaṃ doṣadarśanaṃ saṃsārāparityāgaśca saṃbādhasaṃkaṭaprāptiḥ /",
  "SA20bsa034_u:6052": "aviśuddhe 'dhyāśaye muṣitasmṛte maraṇaṃ saṃbādhasaṃkaṭaprāptiḥ /",
  "SA20bsa034_u:6053_0": "aviśuddhe cādhyāṣaye parairagrasya parama-priyasya vastuno yācanā saṃbādhasaṃkaṭaprāptiḥ",
  "SA20bsa034_u:6053_1": "nānādhibhinnamatānāṃ nānādhimuktikānāṃ sattvānāṃ saṃjñaptikā adhyupekṣaṇā vā saṃbādhasaṃkaṭaprāptiḥ /",
  "SA20bsa034_u:6054": "ātyantikaścāpramādaḥ karaṇīyaḥ kleśāśca sarveṇa sarvaṃ na prahātavya iti saṃbādhasaṃkaṭaprāptiḥ /",
  "SA20bsa034_u:6055": "evaṃ saṃbādhasaṃkaṭaprāptena bodhisattve kvacidgurulāghavaṃ lakṣayitvā tathaiva prayoktavyam kvacitpudgalapravicayaḥ karaṇīyaḥ /",
  "SA20bsa034_u:6056": "kvaciddhairyamālambya hetuṃ samādāya vartitavyam /",
  "SA20bsa034_u:6057": "samyak praṇidhānāni ca karaṇīyāni /",
  "SA20bsa034_u:6058": "kvaciccittasya prasaro na deyaḥ /",
  "SA20bsa034_u:6059": "kvacittīvraṃ pratisaṃkhyānamupasthāpyākhinnena kṣamena bhavitavyam /",
  "SA20bsa034_u:6060": "kvacid [Dutt_252] upekṣakeṇa bhavitavyam /",
  "SA20bsa034_u:6061": "kvacidārabdhavīryeṇa ātaptakāriṇā bhavitavyam /",
  "SA20bsa034_u:6062": "kvacidupāyakuśalena bhavitavyam /",
  "SA20bsa034_u:6063": "evaṃ samyak pratipakṣakuśalo bodhisattvaḥ sarvasaṃbādhasaṃkaṭaprāptisammukhībhāve 'pi na viṣīdati samyakcātmānaṃ pariharati /",
  "SA20bsa034_u:6064": "iti bodhisattvabhūmāvādhāre niṣṭhe yogasthāne parigrahapaṭalaṃ dvitīyam /",
  "SA20bsa034_u:6065": "[Dutt_253]",
  "SA20bsa034_u:6066": "Bhūmipaṭalam (Chapter 3.3)",
  "SA20bsa034_u:6067": "eṣu yathāvarṇiteṣu trayodaśasu vihāreṣvanugatāḥ sapta bhūmayo veditavyāḥ /",
  "SA20bsa034_u:6068": "ṣaṭ bodhisattvabhūmayaḥ /",
  "SA20bsa034_u:6069": "ekā vyāmiśrā bodhisattva-tāthāgatī-bhūmiḥ /",
  "SA20bsa034_u:6070": "gotrabhūmiḥ /",
  "SA20bsa034_u:6071": "abhimukticaryābhūmiḥ śuddhādhyāśayabhūmiḥ /",
  "SA20bsa034_u:6072": "caryāpratipattibhūmiḥ /",
  "SA20bsa034_u:6073": "niyatā bhūmiḥ /",
  "SA20bsa034_u:6074": "niyatacaryābhūmiḥ /",
  "SA20bsa034_u:6075": "niṣṭhāgamanabhūmiśca itīmāḥ sapta bodhisattvabhūmayaḥ /",
  "SA20bsa034_u:6076": "āsāṃ paścimā vyāmiśrā /",
  "SA20bsa034_u:6077": "tatra gotravihāro 'dhimukticaryāvihāraśca dve bhūmī /",
  "SA20bsa034_u:6078": "pramudito vihāraḥ śuddhādhyāśayā bhūmiḥ /",
  "SA20bsa034_u:6079": "adhiśīlādhicittavihārau trayaścādhiprajñavihārāḥ sābhogaśca nirnimitto vihāraścaryāpratipattibhūmiḥ /",
  "SA20bsa034_u:6080": "anābhogo nirnimitto vihāro niyatā bhūmiḥ /",
  "SA20bsa034_u:6081": "tasyāṃ bhūmau bodhisattvastṛtīyaniyatipātapatito bhavati /",
  "SA20bsa034_u:6082": "pratisaṃvidvihāro niyatacaryābhūmiḥ /",
  "SA20bsa034_u:6083": "paramo vihārastāthāgataśca niṣṭhāgamanabhūmiḥ /",
  "SA20bsa034_u:6084": "tāthāgatasya punarvihārasya bhūmeśca paścānnirdeśo bhaviṣyati buddhadharmapratiṣṭhā paṭale /",
  "SA20bsa034_u:6085": "tatra bodhisattvaḥ adhimukticaryābhūmeḥ śuddhādhyāśayabhūmimanupraviśan katham apāyānsamatikrāmati /",
  "SA20bsa034_u:6086_0": "iha bodhisattvo laukikaṃ pariśuddhaṃ dhyānaṃ niśrityādhimukticaryābhūmau susambhṛtabodhi",
  "SA20bsa034_u:6086_1": "sambhāro daśottareṇa pūrvanirdiṣṭenākāraśatena sattveṣvanukampāṃ bhāvayapyananyamanasikāraḥ /",
  "SA20bsa034_u:6087": "sa bhāvanānvayāt tadrūpaṃ sattveṣvanukampāśayaṃ karuṇāśayaṃ pratilabhate /",
  "SA20bsa034_u:6088": "yenāpāyān sattvānāmarthe 'gārāvasāyogenādhitiṣṭhati /",
  "SA20bsa034_u:6089": "yadi me eṣveva sannivasato 'nuttarā samyaksaṃbodhiḥ samudāgacchati tathāpyahamutsahāmīti sattvānāṃ duḥkhāpanayanahetoḥ /",
  "SA20bsa034_u:6090": "sarvāñca sattvānāmāpāyikaṃ karma tena śuddhenāśayenātmavaipākyamicchati /",
  "SA20bsa034_u:6091": "atyantañca sarvākuśalakarmāsamudācārāya mānaṃ saṃpraṇidhatte /",
  "SA20bsa034_u:6092": "tasya tathā paribhāvitaṃ tallaukikaṃ pariśuddhaṃ dhyānam /",
  "SA20bsa034_u:6093": "āpāyikakleśapakṣyaṃ dauṣṭhalyaṃ āśrayādapakarṣati /",
  "SA20bsa034_u:6094": "acireṇa tasya prahāṇādāśrayo 'sya bodhisattvasya parivartate pāpakasyāpāyikasya karmaṇo 'tyantamakaraṇatāyai apāyāgamanatāyai [Dutt_254] ca /",
  "SA20bsa034_u:6095": "iyatā bodhisattvaḥ samatikrānto 'pāyagatīḥ sarvā bhavati /",
  "SA20bsa034_u:6096": "samatikrāntaścādhimukticaryābhūmim /",
  "SA20bsa034_u:6097": "praviṣṭaśca śuddhādhyāśayabhūmim /",
  "SA20bsa034_u:6098": "ye ca te daśadharmā vihārapaṭale nirdiṣṭā /",
  "SA20bsa034_u:6099": "śraddhādayo vihārapariśodhanāḥ ta ihāpi bhūmiviśodhanā veditavyāḥ /",
  "SA20bsa034_u:6100": "teṣāṃ vipakṣapratipakṣato vyavasthānaṃ veditavyam /",
  "SA20bsa034_u:6101": "samāsārtho 'nukramaśca veditavyaḥ /",
  "SA20bsa034_u:6102": "tatra daśeme /",
  "SA20bsa034_u:6103": "eṣāṃ daśānāṃ bhūmiviśodhanānāṃ dharmāṇāṃ vipakṣabhūtā dharmāḥ /",
  "SA20bsa034_u:6104": "yeṣāṃ pratipakṣeṇaiṣāṃ vyavasthānaṃ bhavati /",
  "SA20bsa034_u:6105": "katame daśa /",
  "SA20bsa034_u:6106": "sarveṇa sarvamanārambhacittotpādanā bodhisattvaśikṣāpadāsamādānam ayaṃ śraddhāvipakṣo dharmaḥ /",
  "SA20bsa034_u:6107": "yasya pratipakṣeṇa śraddhā /",
  "SA20bsa034_u:6108": "sattveṣu vihiṃsācittaṃ karuṇāvipakṣaḥ /",
  "SA20bsa034_u:6109": "yasya pratipakṣeṇa karuṇā /",
  "SA20bsa034_u:6110": "sattveṣu vyāpādo maitrīvipakṣaḥ /",
  "SA20bsa034_u:6111": "yasya pratipakṣeṇa maitrī /",
  "SA20bsa034_u:6112": "bhogajīvikāpekṣā dānavipakṣaḥ /",
  "SA20bsa034_u:6113": "yasya pratipakṣeṇa tyāgaḥ /",
  "SA20bsa034_u:6114": "sattvebhyo 'pakāra-vipratipattilābho bahukartavyatā cākhedavipakṣaḥ /",
  "SA20bsa034_u:6115": "yasya pratipakṣeṇākhedatā /",
  "SA20bsa034_u:6116": "anupāyaprayogaḥ śāstrajñatā-vipakṣaḥ /",
  "SA20bsa034_u:6117": "yasya pratipakṣeṇa śāstrajñatā /",
  "SA20bsa034_u:6118": "asauratyāparacittānuvartanatā lokajñatā-vipakṣaḥ /",
  "SA20bsa034_u:6119": "yasya pratipakṣeṇa lokajñatā /",
  "SA20bsa034_u:6120": "kuśaladharmabhāvanāyāṃ pramādakausīdyaṃ hrīvyapatrāpya-vipakṣaḥ /",
  "SA20bsa034_u:6121": "yasya pratipakṣeṇa hrīvyapatrāpyatā /",
  "SA20bsa034_u:6122": "dīrghakālikaiścitraistīvrairnirantaraiḥ saṃsāraduḥkhairvyavadīraṇatā dhṛtibalādhānatā-vipakṣaḥ /",
  "SA20bsa034_u:6123": "tasya pratipakṣeṇa dhṛtibalādhānatā /",
  "SA20bsa034_u:6124": "śāstari kāṃkṣā vimatirvicikitsā tathāgatapūjopa sthānatāyāḥ vipakṣaḥ /",
  "SA20bsa034_u:6125": "yasya pratipakṣeṇa tathāgatapūjopasthānatā /",
  "SA20bsa034_u:6126": "evaṃ tāvadeṣāṃ vipakṣapratipakṣato vyavasthānaṃ bhavati /",
  "SA20bsa034_u:6127": "kaḥ punareṣāṃ samāsārthaḥ /",
  "SA20bsa034_u:6128": "samāsena daśabhirebhirdharmairāśayaśuddhiḥ prayogaśuddhiśca paridīpitā /",
  "SA20bsa034_u:6129": "tatra tribhiḥ pūrvakairāśayaśuddhiḥ /",
  "SA20bsa034_u:6130": "avaśiṣṭaiḥ prayogaśuddhirveditavyā /",
  "SA20bsa034_u:6131": "bodhimabhiśraddhadbodhisattvaḥ sattvān duḥkhitān karuṇāyate /",
  "SA20bsa034_u:6132": "karuṇāyamāno mayaite paritrātavyā iti maitrāyate /",
  "SA20bsa034_u:6133": "tathā maitracittasya sarvaparityāgī bhavatyeṣu bhogajīvitanirapekṣaḥ /",
  "SA20bsa034_u:6134": "nirapekṣaścaiṣāmarthe prayujyamāno na parikhidyate /",
  "SA20bsa034_u:6135": "aparikhinnaśca śāstrajño bhavati /",
  "SA20bsa034_u:6136": "śāstrajñaśca yathā loke [Dutt_255] pravartitavyamanena tathā jānāti /",
  "SA20bsa034_u:6137": "evaṃ lokajño bhavati /",
  "SA20bsa034_u:6138": "svayañca kleśasamudācāreṇa jehrīyate vyapatrapate /",
  "SA20bsa034_u:6139": "hrīmānapatrāpī ca kleśāvaśago dhṛtibaladhānaprāpto bhavati /",
  "SA20bsa034_u:6140": "dhṛtibalādhānaprāptaśca samyak prayogādaparihīyamānaḥ kuśalaiśca dharmairvivardhamānaḥ pratipattipūjayā lābhasatkārapūjayā ca tathāgatapūjopasthānaṃ karoti /",
  "SA20bsa034_u:6141": "ityayameṣāṃ daśānāṃ dharmāṇāmanukramasamudāgamo veditavyaḥ /",
  "SA20bsa034_u:6142": "ebhirdaśabhirdharmaiḥ sarvabhūmiviśodhanā bhavati /",
  "SA20bsa034_u:6143": "iti bodhisattvabhūmāvādhāre niṣṭhe yogasthāne tṛtīyaṃ bhūmipaṭalam /",
  "SA20bsa034_u:6144": "[Dutt_256]",
  "SA20bsa034_u:6145": "Caryāpaṭalam (Chapter 3.4)",
  "SA20bsa034_u:6146": "adhimukticaryābhūmimupādāya sarvāsu bodhisattvabhūmiṣu bodhisattvānāṃ samāsataścatasraścaryā veditavyāḥ /",
  "SA20bsa034_u:6147": "[katamāścatasraḥ /",
  "SA20bsa034_u:6148": "] pāramitācaryā bodhipakṣyācaryā [abhijñācaryā] sattvaparipākacaryā ca /",
  "SA20bsa034_u:6149": "tatra ṣaṭ ca pūrvanirdiṣṭāḥ pāramitāḥ /",
  "SA20bsa034_u:6150": "upāyakauśalyapāramitā ca praṇidhānapāramitā ca balapāramitā ca jñānapāramitā ca /",
  "SA20bsa034_u:6151": "itīmā daśapāramitā abhisamasya pāramitācaryetyu cyate /",
  "SA20bsa034_u:6152": "tatra dvādaśākāraṃ pūrvanirdiṣṭamupāyakauśalya[mupāyakauśalya-]pāramitā /",
  "SA20bsa034_u:6153": "pañca pūrvanirdiṣṭāni praṇidhānāni praṇidhānapāramitā /",
  "SA20bsa034_u:6154": "daśabalaprayogaviśuddhirbalapāramitā /",
  "SA20bsa034_u:6155": "sarvadharmeṣu yathāvad vyavasthānajñānaṃ jñānapāramitā /",
  "SA20bsa034_u:6156": "tatra paramārthagrahaṇapravṛttā prajñā prajñāpāramitā /",
  "SA20bsa034_u:6157": "saṃvṛtigrahaṇapravṛttā punarjñānapāramitā /",
  "SA20bsa034_u:6158": "ityayamanayorviśeṣaḥ /",
  "SA20bsa034_u:6159": "aparaḥ paryāyaḥ /",
  "SA20bsa034_u:6160": "apramāṇajñānatā upāyakauśalyapāramitā /",
  "SA20bsa034_u:6161": "uttarottarajñānavaiśeṣikatā-prārthanā praṇidhānapāramitā /",
  "SA20bsa034_u:6162": "sarvamārairmārgānācchedyatā balāpāramitā /",
  "SA20bsa034_u:6163": "yathāvaj jñaiyāvabodhatā jñānapāramitā /",
  "SA20bsa034_u:6164_0": "smṛtyupasthānānyupādāya sarve saptatriṃśadbodhipakṣyā dharmāścatasraśca paryeṣaṇāścatvāri",
  "SA20bsa034_u:6164_1": "ca yathābhūtaparijñānāni yathāpūrvanirdiṣṭānyabhisamasya bodhisattvānāṃ bodhipakṣyacaryetyucyate /",
  "SA20bsa034_u:6165": "yathā saṃvarṇitāśca ṣaḍbhijñāḥ prabhāvapaṭale bodhisattvānāmabhijñācaryetyucyate /",
  "SA20bsa034_u:6166_0": "dvau ca pūrvanirdiṣṭāvaprameyau vineyāprameyaśca vinayopāyāprameyaśca [sarvasattvaparipāko",
  "SA20bsa034_u:6166_1": "yathānirdiṣṭaḥ] sattvaparipākapaṭale bodhisattvasyābhisamasya sattvaparipākacaryetyucyate /",
  "SA20bsa034_u:6167": "ābhiścatasṛbhirbodhisattvacaryābhiḥ sarvabodhisattvacaryāṃsaṃgraho veditavyaḥ /",
  "SA20bsa034_u:6168_0": "tatrāsaṃkhyeyatraya-dīrghakālasamudāgamātsvabhāvaviśuddhiviśeṣāttadanyebhyaḥ sarvalaukikaśrāvakapratyekabuddhakuśalamūlebhyaḥ",
  "SA20bsa034_u:6168_1": "paramabodhiphalaparigrahāccaite daśa [Dutt_257] dānādayo dharmāḥ parameṇa kālena",
  "SA20bsa034_u:6168_2": "samudāgatāḥ paramayā svabhāvaviśuddhyā viśuddhāḥ paramañca phalamanuprayacchanti /",
  "SA20bsa034_u:6169": "iti tasmātpāramitā ityucyante /",
  "SA20bsa034_u:6170": "tribhiśca kāraṇaiḥ pāramitānāmanukramavyavasthānaṃ veditavyam /",
  "SA20bsa034_u:6171": "katamaistribhiḥ /",
  "SA20bsa034_u:6172": "pratipakṣataḥ upapattito vipākaphalataśca /",
  "SA20bsa034_u:6173": "tatra mātsaryaṃ duścaritaṃ sattveṣu vairotpīḍanatā kausīdyaṃ vikṣepo mandamomuhatā ca /",
  "SA20bsa034_u:6174": "amī ṣaḍdharmā bodherāvaraṇasthānīyāḥ /",
  "SA20bsa034_u:6175": "eṣāṃ [ṣaṇṇāṃ] dharmāṇāṃ pratipakṣeṇa ṣaṭ pāramitā yathāyogaṃ veditavyāḥ /",
  "SA20bsa034_u:6176": "tadanyāśca pāramitā ābhireva saṃgṛhītāḥ /",
  "SA20bsa034_u:6177": "evaṃ pratipakṣato vyavasthānaṃ bhavati /",
  "SA20bsa034_u:6178": "kathamupapattitaḥ /",
  "SA20bsa034_u:6179": "ihādita eva bhoganirapekṣo bodhisattvaḥ tyaktvā āgārikān kāmān śīlasamādānaṃ karoti /",
  "SA20bsa034_u:6180": "śīlagauravācca paraviheṭhaṃ kṣamate /",
  "SA20bsa034_u:6181": "no tu paraṃ viheṭhayati /",
  "SA20bsa034_u:6182": "samādānataśca kṣāntitaśca viśuddhiśīlo niścalena nirantareṇa kuśalapakṣaprayogeṇa prayujyate /",
  "SA20bsa034_u:6183": "sa tathā vīryeṇāpramattaḥ spṛśati kuśalāñcittasyaikāgratām /",
  "SA20bsa034_u:6184": "sa tathā samāhitacitto yathābhūtaṃ jñeyaṃ jānāti dṛśyaṃ paśyati /",
  "SA20bsa034_u:6185": "evameṣāmevānukrameṇopapattito vyavasthānaṃ veditavyam /",
  "SA20bsa034_u:6186": "kathaṃ phalavipākataḥ /",
  "SA20bsa034_u:6187": "iha bodhisattvasya dṛṣṭe dharme etān dānādīn kuśalāndharmān samādāya vartamānasya tannidānamāyatyāṃ bāhyataśca bhogasampatpratilambho bhavati dānakṛtaḥ /",
  "SA20bsa034_u:6188": "adhyātmikaśca pañcākāra ātmabhāvasampatpratilambho bhavati tadanyaśīlādi-pāramitākṛtaḥ /",
  "SA20bsa034_u:6189": "pañcākārā ātmabhāvasampatkatamā /",
  "SA20bsa034_u:6190": "sugatiparyāpanno divyamānuṣyakastadanyasattvāyurādiviśeṣavān /",
  "SA20bsa034_u:6191": "iyaṃ prathamā sampat /",
  "SA20bsa034_u:6192": "sahajā cakuśalamūlaprayoge akhedatā paravyatikramasahiṣṇutā ca paropatāpapriyatā /",
  "SA20bsa034_u:6193": "iyaṃ dvitīyā sampat /",
  "SA20bsa034_u:6194": "sahajā sarvārambheṣu dṛḍhavyavasāyatā /",
  "SA20bsa034_u:6195": "iyaṃ tṛtīyā sampat /",
  "SA20bsa034_u:6196": "sahajā ca mandarajaskasya svacittavaśitā cittakarmaṇyatā sarvārtheṣu kṣiprābhijñatāyai /",
  "SA20bsa034_u:6197": "iyaṃ caturthī sampat /",
  "SA20bsa034_u:6198": "sahajañca mativaipulyaṃ pāṇḍityaṃ [Dutt_258] vicakṣaṇatā ca sarvārtheṣu /",
  "SA20bsa034_u:6199": "iyaṃ pañcamī sampat itīdaṃ phalavipākakṛtamanyadanukramavyavasthānaṃ ṣaṇṇāṃ pāramitānāṃ veditavyam /",
  "SA20bsa034_u:6200": "tatra catasṛbhiḥ pāramitābhiḥ [saha]sambhāreṇa svabhāvena parivāreṇa rakṣayā ca paripūrṇā bodhisattvānāmadhiśīlaṃ śikṣā veditavyā /",
  "SA20bsa034_u:6201": "dhyānapāramitayā adhicittaṃ śikṣā /",
  "SA20bsa034_u:6202": "prajñāpāramitayā adhi[prajñaṃ] śikṣā /",
  "SA20bsa034_u:6203": "na ca bodhisattvasyottari śikṣāmārga upalabhyate /",
  "SA20bsa034_u:6204": "tribhiḥ ataḥ sarvabodhisattvaśikṣāmārgaṃsaṃgrahātṣaḍeva pāramitā [vyavasthāpitā] /",
  "SA20bsa034_u:6205": "nāta uttari nāto bhūyaḥ /",
  "SA20bsa034_u:6206": "catvāri cemāni bodhisattvānāṃ samāsataḥ kṛtyāni /",
  "SA20bsa034_u:6207": "yaireṣāṃ sarvakṛtyasaṃgraho bhavati /",
  "SA20bsa034_u:6208": "bodhāya kuśalābhyāsaḥ /",
  "SA20bsa034_u:6209": "tatpūrvakaśca tattvārthaprativedhaḥ prabhāvasamudāgamaḥ /",
  "SA20bsa034_u:6210": "sattvaparipācanatā ca /",
  "SA20bsa034_u:6211": "etāni ca catvāri kṛtyāni bodhisattvāḥ ābhiścatasṛbhiścaryābhiryathākramaṃ kurvantyanutiṣṭhanti /",
  "SA20bsa034_u:6212": "tasmādapi taduttarā caryā na vyavasthāpyate /",
  "SA20bsa034_u:6213": "iti bodhisattvabhūmāvādhāre niṣṭhe yogasthāne caturthaṃ caryāpaṭalam /",
  "SA20bsa034_u:6214": "[Dutt_259]",
  "SA20bsa034_u:6215": "Lakṣmaṇānuvyañjanapaṭalam (Chapter 3.5)",
  "SA20bsa034_u:6216": "tatra tathāgatavihāramārabhya tāthāgatīñca niṣṭhāgamanabhūmiṃ bhagavatāṃ catvāriṃśaduttaramāveṇikaṃ buddhadharmaśataṃ bhavati /",
  "SA20bsa034_u:6217_0": "dvātriṃśanmahāpuruṣalakṣaṇāni aśītyunuvyañjanāni catasraḥ sarvākārāḥ pariśuddhayaḥ",
  "SA20bsa034_u:6217_1": "daśa tathāgatabalāni catvāri vaiśāradyāni trīṇi smṛtyupasthānāni trīṇyarakṣāṇi mahāṃkaruṇā",
  "SA20bsa034_u:6217_2": "'sammoṣadharmatā vāsanā-samuddhātaḥ sarvākāra-varajñānañca /",
  "SA20bsa034_u:6218": "dvātriṃśanmahāpuruṣalakṣaṇāni katamāni /",
  "SA20bsa034_u:6219": "supratiṣṭhitapādo mahāpuruṣaḥ samamākramati mahīm /",
  "SA20bsa034_u:6220": "idaṃ mahāpuruṣasya mahāpuruṣalakṣaṇam /",
  "SA20bsa034_u:6221": "adhasthātpādatalayoścakre jāte sahasrāre sanābhike sanemike sarvākāraparipūrṇe /",
  "SA20bsa034_u:6222": "dīrghāṅgulimaṃhāpuruṣaḥ /",
  "SA20bsa034_u:6223": "āyatapādapārṣṇiḥ /",
  "SA20bsa034_u:6224": "mṛdutaruṇapāṇipādaḥ /",
  "SA20bsa034_u:6225": "jālapāṇipādaḥ /",
  "SA20bsa034_u:6226": "ucchaṅgacaraṇaḥ /",
  "SA20bsa034_u:6227": "eṇeyajaṅghaḥ /",
  "SA20bsa034_u:6228": "anavanatakāyaḥ /",
  "SA20bsa034_u:6229": "kośagatavastiguhyaḥ /",
  "SA20bsa034_u:6230": "nyogradhaparimaṇḍalaḥ /",
  "SA20bsa034_u:6231": "vyāmaprabhaḥ /",
  "SA20bsa034_u:6232": "ūrdhvāṅgaromā /",
  "SA20bsa034_u:6233": "ekaikaromā /",
  "SA20bsa034_u:6234": "ekaikamasya romakūpe jātaṃ nīlaṃ kuṇḍalakajātaṃ pradakṣiṇāvartam /",
  "SA20bsa034_u:6235": "kāñcanasannibhatvak /",
  "SA20bsa034_u:6236": "ślakṣṇavatk /",
  "SA20bsa034_u:6237": "ślakṣṇatvāt tvace rajo malasya kāye nāvatiṣṭhate /",
  "SA20bsa034_u:6238": "saptotsadakāyaḥ /",
  "SA20bsa034_u:6239": "saptāsyotsadāḥ /",
  "SA20bsa034_u:6240": "kāye jātāḥ-dvau hastayordvau pādayordvāvasaṃyoreko grīvāyām /",
  "SA20bsa034_u:6241": "siṃhapūrvārdhakāyaḥ /",
  "SA20bsa034_u:6242": "susaṃvṛttaskandhaḥ /",
  "SA20bsa034_u:6243": "citāntarāṃśaḥ /",
  "SA20bsa034_u:6244": "bahadṛjugātraḥ /",
  "SA20bsa034_u:6245": "catvāriṃśatsamadantaḥ /",
  "SA20bsa034_u:6246": "aviraladantaḥ /",
  "SA20bsa034_u:6247": "suśukladantaḥ /",
  "SA20bsa034_u:6248": "siṃhahanuḥ /",
  "SA20bsa034_u:6249": "prabhūta-tanujihvaḥ /",
  "SA20bsa034_u:6250": "prabhūtatvāj jihvāyāḥ mukhājjihavāṃ nirṇāmya sarvamukhamaṇḍalamavacchādayati yāvantakaṃ kleśaparyantam /",
  "SA20bsa034_u:6251": "rasarasāgraprāptaḥ /",
  "SA20bsa034_u:6252": "brahmasvaraḥ /",
  "SA20bsa034_u:6253": "kalaviṅka-manojñabhāṇī /",
  "SA20bsa034_u:6254": "dundubhisvaranirghoṣaḥ /",
  "SA20bsa034_u:6255": "abhinīlanetraḥ /",
  "SA20bsa034_u:6256": "gopakṣmā /",
  "SA20bsa034_u:6257": "[Dutt_260] uṣṇīṣaśīrṣā /",
  "SA20bsa034_u:6258": "ūrṇā cāsya bhrūvormadhye jātā śvetā śaṃkhanibhā pradakṣiṇāvartā /",
  "SA20bsa034_u:6259": "idaṃ mahāpuruṣasya mahāpuruṣalakṣaṇam /",
  "SA20bsa034_u:6260": "aśītiranuvyañjanāni katamāni /",
  "SA20bsa034_u:6261": "hastapādayorviśatiraṅgulyaḥ saparvāṇaḥ sanakhāḥ /",
  "SA20bsa034_u:6262": "viṃśatiranuvyañjanāni /",
  "SA20bsa034_u:6263": "hastapādayorevāṣṭau talāni /",
  "SA20bsa034_u:6264": "dvayorhastayoścatvāri dvayoḥ pādayoścatvāryaṣṭāvanuvyañjanāni /",
  "SA20bsa034_u:6265": "ṣaḍvidho gulphajānūrusaṃghātaḥ /",
  "SA20bsa034_u:6266": "ṣaḍanuvyañjanāni /",
  "SA20bsa034_u:6267": "ṣaḍvidho bāha-saṃghātaḥ ṣaḍanuvyañjanāni /",
  "SA20bsa034_u:6268": "jaghanam /",
  "SA20bsa034_u:6269": "sīvanī ca /",
  "SA20bsa034_u:6270": "vṛṣṇe 'nuvyañjanadvayaṃ /",
  "SA20bsa034_u:6271": "upastham /",
  "SA20bsa034_u:6272": "dve sphicau anuvyañjanadvayam /",
  "SA20bsa034_u:6273": "trikam /",
  "SA20bsa034_u:6274": "udaram /",
  "SA20bsa034_u:6275": "nābhiḥ /",
  "SA20bsa034_u:6276": "dve pārśve dve kakṣe dvau stanauabhisamasya ṣaḍanuvyañjane bhavanti /",
  "SA20bsa034_u:6277": "uraḥ hṛdayaṃ grīvā pṛṣṭham /",
  "SA20bsa034_u:6278": "ityetyāni adhaḥ kāyagatāni grīvāyāma ūrdhvaṃ sthāpayitvā ṣaṣṭiranuvyañjanāni bhavati /",
  "SA20bsa034_u:6279": "dve dantamāle dve anuvyañjane /",
  "SA20bsa034_u:6280": "tālukam /",
  "SA20bsa034_u:6281": "dvau saparivārau coṣṭau anuvyañjanadvayam /",
  "SA20bsa034_u:6282": "suparipūrṇaṃ kapolam /",
  "SA20bsa034_u:6283": "dve gaṇḍe paripūrṇe susaṃskṛte anuvyañjanadvyam /",
  "SA20bsa034_u:6284": "dvau akṣiparivārāvanuvyañjanadvayam /",
  "SA20bsa034_u:6285": "dve bhruvāvanuvyañjanadvayam /",
  "SA20bsa034_u:6286": "dve nāsikāvile anuvyañjanadvayam /",
  "SA20bsa034_u:6287": "lalāṭam /",
  "SA20bsa034_u:6288": "dve śaṅkhe dvau ca karṇāvanuvyañjana-catuṣṭam /",
  "SA20bsa034_u:6289": "sakeśañca śiro 'nuvyañjanam /",
  "SA20bsa034_u:6290": "ityetāni grīvāyāḥ ūrdhvaṃ kāye viṃśatiranuvyañjanāni bhavanti /",
  "SA20bsa034_u:6291": "pūrvakāni ca ṣaṣṭiḥ paścimakāni ca viṃśatirekadhyamabhisaṃkṣipya aśītiranuvyañjanāni bhavanti /",
  "SA20bsa034_u:6292": "ityetāni lakṣaṇānuvyañjanāni [bhadrāṇi] śuddhāśayabhūmipraviṣṭo bodhisattvo vipākataḥ pratilabhate /",
  "SA20bsa034_u:6293": "tatastūrdhvameṣāṃ śuddhiruttarottarā yāvadbodhimaṇḍaniṣadanād veditavyā /",
  "SA20bsa034_u:6294": "pariśiṣṭānāveṇikān sarvākāra-pariśuddhādīn suviśuddhān paripūrṇān pratilabhate /",
  "SA20bsa034_u:6295": "hīnaistu taiḥ pūrvamapi bodhisattvabhūtaḥ samanvāgato bhavati śuddhādhyāśayabhūmimupādāya /",
  "SA20bsa034_u:6296": "sarvaścāviśeṣeṇa bodhisambhāraḥ sarveṣāṃ lakṣaṇānuvyañjanānāṃ nirvartako bhavati /",
  "SA20bsa034_u:6297": "sa punarbodhisambhāro dvividhaḥ /",
  "SA20bsa034_u:6298": "bodherdūraścāsannaśca /",
  "SA20bsa034_u:6299": "tatra dūraḥ /",
  "SA20bsa034_u:6300": "yaḥ pratilabdheṣu vipākato lakṣaṇānuvyañjaneṣu /",
  "SA20bsa034_u:6301": "āsannaḥ /",
  "SA20bsa034_u:6302": "yaḥ pratilabdheṣu tatprathamato vipākato lakṣaṇānuvyañjaneṣu /",
  "SA20bsa034_u:6303": "tato vā uttarottaraviśuddhiviśeṣagateṣu /",
  "SA20bsa034_u:6304": "[Dutt_261]",
  "SA20bsa034_u:6305": "vicitrakarmābhisaṃskāraphalāni tvetāni lakṣaṇānuvyañjanāni bhagavatā [arthi-]vineyavaśena nirdeśitāni /",
  "SA20bsa034_u:6306": "tatkasya hetoḥ /",
  "SA20bsa034_u:6307": "sattvā vicitre pāpakarmasamudācāre 'bhiratāḥ /",
  "SA20bsa034_u:6308_0": "apyeva te tasya pāpakasya karmaṇo vipakṣabhūtasya vicitrasya yatprātipakṣikaṃ vicitraṃ",
  "SA20bsa034_u:6308_1": "kuśalaṃ lakṣaṇānuvyañjananirvartakaṃ karma tasyedaṃ vicitraphalānuśaṃsaṃ śrutvā tasya",
  "SA20bsa034_u:6308_2": "mahataḥ phalānuśaṃsasya spṛhyamānarūpāratasmācca pāpādvirameyuḥ /",
  "SA20bsa034_u:6309": "tacca kuśalaṃ samādāya varteranniti /",
  "SA20bsa034_u:6310": "yathoktaṃ lakṣaṇasūtre /",
  "SA20bsa034_u:6311": "śīlavratakṣāntityāgeṣu pratiṣṭhitatvātsupratiṣṭhitapādatvaṃ pratilabhate /",
  "SA20bsa034_u:6312": "mātāpitrorupasthānena vicitreṇa vicitrayā ca sattvopadravārakṣayā āgamana-gamanādiparispandamupādāya cakrāṅkapādatāṃ pratilabhate /",
  "SA20bsa034_u:6313_0": "paravihiṃsāmadattādānañca prahāya gurūṇāṃ cābhivādanavandana-pratyutthānāñjali-sāmīcī-karma",
  "SA20bsa034_u:6313_1": "kṛtvā pareṣāṃ manastuṣṭipriyabhogāhrasvīkaraṇān nihatamānatvācca dīrghāṅgulitvaṃ",
  "SA20bsa034_u:6313_2": "mahāpuruṣalakṣaṇaṃ pratilabhate /",
  "SA20bsa034_u:6314": "yaiśca tribhiḥ karmabhiretāni trīṇi mahāpuruṣalakṣaṇāni nirdiṣṭāni taireva sarvaiḥ samastairāyatapādapārṣṇitvaṃ pratilabhate /",
  "SA20bsa034_u:6315": "tatra trayāṇāmapi lakṣaṇānāṃ saṃniśrayatvāt caturbhiḥ saṃgrahavastubhirgurūn saṃgṛhya jālapāṇipādatāṃ pratilabhate /",
  "SA20bsa034_u:6316": "gurūṇāmeva cābhyaṅgodvartana-snānācchādanāni dattvā mṛdutaruṇapāṇipādatāṃ pratilabhate /",
  "SA20bsa034_u:6317": "kuśaladharmāsaṃtuṣṭyā uttarottarān kuśalāndharmānvardha yitvā ucchaṅgacaraṇatāṃ pratilabhate /",
  "SA20bsa034_u:6318": "yathāvaddharmānudgṛhya paryavāpya pareṣāṃ ca deśayitvā dautyañca samyak pareṣāṃ kṛtvā aiṇeyajaṅghatāṃ pratilabhate /",
  "SA20bsa034_u:6319": "anupūrveṇa dharmasamādānena netrīvartamānatvātpāpakaṃ kāyavāṅgamanaḥkarma saṃyamayya /",
  "SA20bsa034_u:6320": "tatrānavanataḥ glāneṣu ca glānopasthānaṃ kṛtvā bhaiṣajyañca dattvā vyādhyanavanatocchrayaṇān mātrāśī ca kāmeṣvanavanataḥ anavanatakāyatāṃ pratilabhate /",
  "SA20bsa034_u:6321": "parairnirvāsitān sattvān dharmeṇa samena saṃhṛtya hrīmānapatrāpī vastrapradaśca koṣagatavastiguhyatāṃ pratilabhate /",
  "SA20bsa034_u:6322_0": "kāyavāṅmanobhiḥ saṃvṛtātmā pratigraha-bhojane ca mātrajñaḥ glāneṣu bhaiṣajyapradaḥ",
  "SA20bsa034_u:6322_1": "viṣame karmaṇi pratigraha-paribhogavaiṣamye cāpravṛttatvāt [Dutt_262] [dhātuvaiṣamyānu]lomanācca",
  "SA20bsa034_u:6322_2": "nyagrodhaparimaṇḍalatvaṃ pratilabhate /",
  "SA20bsa034_u:6323": "yenaiva ca karmaṇā utsaṅgacaraṇatāṃ pratilabhate tenaivordhvaṅgaromatām /",
  "SA20bsa034_u:6324_0": "svayaṃ kuśalamīmāṃsakaḥ paṇḍitavijña-sevī sūkṣmārthacintakaḥ gurūṇāṃ sthānaśodhakaḥ",
  "SA20bsa034_u:6324_1": "utsādakaḥ snāpakaśca ekavihāritvādekamitra-saṃśrayatvātsūkṣmārthapraveśāt tṛṇaparṇādyāvilāpakarṣaṇādāgantukamalāpakarṣaṇācca",
  "SA20bsa034_u:6324_2": "ekaikaromatāṃ pratilabhate /",
  "SA20bsa034_u:6325": "manojñaprītikarabhojanapānayānavastrālaṅkārādi-kāyapariṣkāraṃ dattvā akrodhanaḥ kāñcanasannibhatvacatāṃ vyāmaprabhatāñca pratilabhate /",
  "SA20bsa034_u:6326": "yenaiva ca karmaṇā ekaikaromatoktā tenaiva sūkṣmaślakṣṇatvacatā veditavyā /",
  "SA20bsa034_u:6327": "prabhūtenotsadena viśadenānnapānena mahājanakāyaṃ saṃtarpayitvā saptotsadakāyatāṃ pratilabhate /",
  "SA20bsa034_u:6328": "sattvānāmutpannotpanneṣu dharmeṣu karaṇīyeṣu prāmukhyenāvasthitaḥ /",
  "SA20bsa034_u:6329": "nāhaṃ mānī na ca niṣṭhuraḥ /",
  "SA20bsa034_u:6330": "ahitāñca sattvānā nivārayitā tāḍitā hitāhite ca sanniyojayitā siṃhapūrvārdhakāyatāṃ pratilabhate siṃhavatsattvārtheṣu parākramaśīlatvāt /",
  "SA20bsa034_u:6331": "anenaiva ca karmaṇā susaṃvṛttaskandhatā citāntarāṃśatā ca veditavyā /",
  "SA20bsa034_u:6332": "yenaiva ca karmaṇā dīrghāṅgulitvaṃ pratilabhate tenaiva bṛhadṛjugātratāṃ pratilabhate /",
  "SA20bsa034_u:6333": "mitrabhedakarīṃ piśunāṃ vācaṃ prahāya bhinnānāñca sattvānāṃ sāmagrīṃ kṛtvā catvāriṃśad dantatāṃ samāviraladantatāñca pratilabhate /",
  "SA20bsa034_u:6334": "kāmāvacarīṃ maitrīṃ bhāvayitvā dharmārthacintakaḥ suśukladantatāṃ pratilabhate /",
  "SA20bsa034_u:6335": "arthimyaḥ sattvebhyo yathābhipretaṃ dhanaṃ samyagvisṛjya siṃhahanutāṃ pratilabhate /",
  "SA20bsa034_u:6336": "svasutavat-sattvānsaṃrakṣya śrāddhaścānukampakaśca bhaiṣajyapradaśca [prasannaśca] rasarasāgratāṃ pratilabhate dharmarasānupradānāddharmarasāsvādanāt pranaṣṭarasaviśodhanācca /",
  "SA20bsa034_u:6337_0": "pañca śikṣāpadāni prāṇātipātaviratyādīni svayañca samādāya saṃrakṣya parāṃśca teṣveva",
  "SA20bsa034_u:6337_1": "samādāpayitvā karuṇācittatāmupādāya mahatī dharmasamādāne pratipannatvāduṣṇīṣaśiraskatāñca",
  "SA20bsa034_u:6337_2": "prabhūta-tanujihvatāṃ ca pratilabhate /",
  "SA20bsa034_u:6338": "satyavāditayā priyavāditayā kāladharmavāditayā ca brahmasvaratāṃ pratilabhate /",
  "SA20bsa034_u:6339": "kṛtsnaṃ jaganmaitreṇa cetasā 'nukampya mātṛvatpitṛvadabhinīlanetratāṃ gopakṣmanetratāñca pratilabhate /",
  "SA20bsa034_u:6340": "guṇavatāṃ tu bhūtasya varṇasya hartāṃ varṇavādī bhruvormadhye ūrṇāṃ pratilabhate śvetāṃ śaṃkhanibhāṃ pradakṣiṇāvartām /",
  "SA20bsa034_u:6341": "[Dutt_263] sarveṣu ca dvātriṃśatsu mahāpuruṣalakṣaṇeṣvaviśeṣeṇa śīlaṃ kāraṇaṃ pratilambhāya veditavyam /",
  "SA20bsa034_u:6342": "tatkasya hetoḥ /",
  "SA20bsa034_u:6343": "na hi śīlavipanno bodhisattvo manuṣyatvameva tāvadāsādayet kutaḥ punarmahāpuruṣalakṣaṇam /",
  "SA20bsa034_u:6344": "tatroṣṇīṣaśiraskatā anava lokitamūrdhatā caikaṃ mahāpuruṣakṣaṇaṃ veditavye tadvyatirekeṇānupalambhāt /",
  "SA20bsa034_u:6345": "idaṃ tāvadvistareṇa lakṣaṇābhinivṛttyānurūpyeṇa vicitrakarmavyavasthānam /",
  "SA20bsa034_u:6346": "samāsataḥ punaścaturākārayā pakṣadvayagatayā sukṛtakarmāntatayā sarvalakṣaṇābhinirvṛttirveditavyā /",
  "SA20bsa034_u:6347": "tatra niyatakāritayā supratiṣṭhitapādayā nirvartate /",
  "SA20bsa034_u:6348": "nipuṇakāritayā cakracaraṇatā ucchaṅgacaraṇatā jālapāṇipādatā sūkṣmatvacatā citāntarāṃśatā susaṃvṛttaskandhatā vṛhadṛjugātratā prabhūtatanujihvatā ca nirvartate /",
  "SA20bsa034_u:6349": "nityakāritayā dīrghāṅga litvaṃ āyatapādapārṣṇitā anavanatakāyatā nyagrodhaparimaṇḍalatā aviraladantatā ca nirvartate /",
  "SA20bsa034_u:6350": "anavadyakāritayā pariśiṣṭānāṃ lakṣaṇānāmabhinirvṛttiḥ /",
  "SA20bsa034_u:6351": "tatra sattveṣvavyābādhyaprayogānmṛdutaruṇapāṇipādatā ślakṣṇa-sūkṣma-tvacatā ca nirvartate /",
  "SA20bsa034_u:6352": "kramaprayogācca kālaprayogācca kuśale aiṇeyajaṅghatā nirvartate /",
  "SA20bsa034_u:6353": "prāmodyaprītiprabhāsvareṇa cittena kuśalasamācārād vyāma-prabhatā ca kāñcanasannibhatvacatā śukladantatā ūrṇā ca śvetā nirvartate /",
  "SA20bsa034_u:6354": "kīrtiśabdaśloke 'sanniśrayāt praticchanna-kalyāṇatvācca kośagatavastiguhyatā nirvartate /",
  "SA20bsa034_u:6355": "bodhāya kuśalamūlapariṇamanādūrdhvāṅga-romatā catvāriṃśatsamadantatā rasarasāgratā uṣṇīṣaśiraskatā ca nirvartate /",
  "SA20bsa034_u:6356": "kuśale atṛptālīnaprayogāt siṃhapūrvārdhakāyatā siṃhahanutā ca nirvartaṃte /",
  "SA20bsa034_u:6357": "sattveṣu hitacittatayā samadarśanāt samadantatā abhinīlanetratā gopakṣmamā ca nirvartate /",
  "SA20bsa034_u:6358": "hīnenāsantuṣṭiprayogācca brahmasvaratā ca nirvartaṃte /",
  "SA20bsa034_u:6359": "evamanayā caturākārayā sukṛtakarmāntatayā bodhisattvānāmeṣāṃ dvātriṃśatāṃ-mahāpuruṣa lakṣaṇānāṃ pratilambho viśuddhiśca bhavati /",
  "SA20bsa034_u:6360": "tatra gotrabhūmau bodhisattvānāmetallakṣaṇabījamātre 'vasthānaṃ veditavyam /",
  "SA20bsa034_u:6361": "adhimukticaryābhūmau prāptyupāye vṛttireṣāṃ veditavyā /",
  "SA20bsa034_u:6362": "adhyāśayaśuddhi bhūmau prāptireṣāṃ veditavyā /",
  "SA20bsa034_u:6363": "tadanyāsu taduttarottarāsu bodhisattvabhūmiṣu viśuddhireṣāṃ [Dutt_264] veditavyā tāthāgatyāṃ niṣṭhāgamanabhūmau suviśuddhataiṣāṃ niruttaratā ca veditavyā /",
  "SA20bsa034_u:6364": "tatra rūpitvādeṣāṃ lakṣaṇānāṃ hīnamadhyottamaiśca sattvaiḥ sūpalakṣyatvāt satsu sarveṣveva buddhadharmeṣu mahāpuruṣalakṣaṇeṣvetānyeva mahāpuruṣalakṣaṇāni vyavasthāpitāni /",
  "SA20bsa034_u:6365": "etānyeva ca dvātriṃśanmahāpuruṣalakṣaṇānyāśrayabhāvena dhārayantyānurūpyācca śobhayante tasmādanuvyañjanānītyucyante /",
  "SA20bsa034_u:6366": "tatra samāsataḥ sarvasattveṣu puṇyasadṛśena puṇyaskandhena tathāgatasyaikaiko romakūpo nirvartate /",
  "SA20bsa034_u:6367": "yāvatsarvaromakūpapraviṣṭaḥ puṇyaskandhaḥ /",
  "SA20bsa034_u:6368": "iyatā puṇyaskandhenaikaikamanuvyañjanagati nirvartate /",
  "SA20bsa034_u:6369": "yāvatsarvānuvyañjanapraviṣṭaḥ puṇyaskandhaḥ /",
  "SA20bsa034_u:6370": "tataḥ śataguṇena puṇyaskandhena tathāgatasyaikaṃ lakṣaṇaṃ nirvartate /",
  "SA20bsa034_u:6371": "yāvatsarvalakṣaṇapraviṣṭaḥ puṇyaskandhaḥ sthāpayitvā ūrṇāmuṣṇīṣañca /",
  "SA20bsa034_u:6372": "tataḥ sahasraguṇena puṇyaskandhenorṇā nirvartate /",
  "SA20bsa034_u:6373": "yāvānūrṇā-praviṣṭaḥ puṇyaskandhaḥ tataḥ śatasahasraguṇena puṇyaskandhena uṣṇīṣaśiraskatā anavalokitamūrdhatā ca nirvartate /",
  "SA20bsa034_u:6374": "yāvānuṣṇīṣapraviṣṭaḥ puṇyaskandhaḥ /",
  "SA20bsa034_u:6375": "tataḥ koṭīśatasahasraguṇena puṇyaskandhena tathāgatasya lakṣaṇānuvyañjanāsaṃgṛhīto 'nyo dharmaśaṃkhyo nāma nirvartate /",
  "SA20bsa034_u:6376": "yena tathāgata ākāṃkṣamāṇaḥ anantāparyantān lokadhātūn svareṇa vijñāpayati /",
  "SA20bsa034_u:6377": "evamaprameyaḥ puṇyasambhāra-samudāgatastathāgataḥ /",
  "SA20bsa034_u:6378": "tathāgatānāmacintyo niruttaraḥ sarvākārasampattiparigṛhīta ātmabhāvo nirvartate /",
  "SA20bsa034_u:6379": "teṣāṃ punarlakṣaṇānuvyañjananirvartakānāṃ kuśalānāṃ karmaṇāṃ samāsatastribhiḥ kāraṇeprameyatā veditavyā /",
  "SA20bsa034_u:6380": "kalpāsaṃkhyeyatayā 'bhyāsasamudāgamāt kālāprameyatayāaprameyasattvahitasukhāśayādhipateyatvādāśayā 'prameyatayā aprameyakuśalakarmavaicitryākārāprameyatayā ca /",
  "SA20bsa034_u:6381": "tasmādaprameyapuṇyasambhārasamudāgatastathāgatānāṃ lakṣaṇānuvyañjanādaya ityucyate /",
  "SA20bsa034_u:6382": "iti bodhisattvabhūmāvādhāre niṣṭhe yogasthāne pañcamaṃ lakṣaṇānuvyañjanapaṭalam /",
  "SA20bsa034_u:6383": "[Dutt_265]",
  "SA20bsa034_u:6384": "Pratiṣṭhāpaṭalam (Chapter 3.6)",
  "SA20bsa034_u:6385": "catasraḥ sarvākārāḥ pariśuddhayaḥ katamāḥ /",
  "SA20bsa034_u:6386": "āśrayaśuddhiḥ /",
  "SA20bsa034_u:6387": "ālambanaśuddhiḥ /",
  "SA20bsa034_u:6388": "cittaśuddhiḥ jñānaśuddhiśca /",
  "SA20bsa034_u:6389": "tatrāśrayaviśuddhiḥ katamā /",
  "SA20bsa034_u:6390": "savāsanānāṃ sarvakleśapakṣyāṇāṃ dauṣṭhulyānāmāśrayān niravaśeṣato 'tyantaparamaḥ sve cātmabhāve yathākāmādānasthānacyutivaśavartitā sarvākārā āśrayaśuddhistyucyate /",
  "SA20bsa034_u:6391": "tatrālambanaviśuddhiḥ katamā /",
  "SA20bsa034_u:6392": "nirvāṇe pariṇāme saṃprakhyāne ca sarvālambaneṣu yā vaśavartitā /",
  "SA20bsa034_u:6393": "iyamucyate sarvākārā ālambanaviśuddhiḥ /",
  "SA20bsa034_u:6394": "tatra cittaviśuddhiḥ katamā /",
  "SA20bsa034_u:6395": "pūrvavatsarvacittadauṣṭhulyāpagamāccitte ca sarvākāra-kuśalamūlopacayātsarvākārā cittaviśuddhirityucyate /",
  "SA20bsa034_u:6396": "tatra katamā jñānaviśuddhiḥ /",
  "SA20bsa034_u:6397": "pūrvavatsarvāvidyāpakṣyadauṣṭhulyāpagamātsarvatra ca jñeye jñānasyānāvaraṇāt jñānavaśavartitā sarvākārā jñānaviśuddhirityucyate /",
  "SA20bsa034_u:6398": "tatra daśa tathāgatabalāni katamāni /",
  "SA20bsa034_u:6399_0": "sthānāsthānajñānabalaṃ karmasvakajñānabalaṃ dhyānavimokṣasamādhisamāpattijñānabalam",
  "SA20bsa034_u:6399_1": "indriyaparāparajñānabalaṃ nānā dhātujñānabalaṃ nānādhimuktijñānabalaṃ sarvatragāminīpratipajjñānabalaṃ",
  "SA20bsa034_u:6399_2": "pūrvanivāsānusmṛtijñānabalaṃ cyutyupapattijñānabalam āsravakṣayajñānabalañca /",
  "SA20bsa034_u:6400": "ityetāni daśa tathāgatabalāni yuthā daśabalasūtre nirdeśato vistareṇa veditavyāni /",
  "SA20bsa034_u:6401": "[tatra] yatkiñcidanena bhāṣitaṃ lapitamudāhṛtaṃ sarvaṃ tattathā avitatheti tasmāttathāgata ityucyate /",
  "SA20bsa034_u:6402": "tatra phalasya śubhāśabhasya yo bhūtapravṛttaḥ aviṣamo hetuḥ tadasya sthānaṃ pratiṣṭhā niśrayo 'bhinirvartakaṃ ityucyate /",
  "SA20bsa034_u:6403": "śubhāśubhasyaiva phalasya viṣamaheturetadviparyayeṇāsthānamityucyate /",
  "SA20bsa034_u:6404": "nirabhimānaṃ jñānaṃ yathābhūtamityucyate /",
  "SA20bsa034_u:6405": "[Dutt_266] sarvajñānamasaktajñānaṃ śuddhañca tannirabhimānaṃ [jñānaṃ] veditavyam /",
  "SA20bsa034_u:6406": "eṣāñca sarvajñānādīnāṃ padānāṃ pūrvavadvyākaraṇaṃ veditavyaṃ tadyathā paramabodhipaṭale /",
  "SA20bsa034_u:6407": "anupūrvaṃ gaṇanayā prathamam /",
  "SA20bsa034_u:6408": "niruttaratvātsarvākāra-sarvasattvārthakriyāśaktiyuktatvāt sarvamārabalātyantābhibhavācca balamityucyate /",
  "SA20bsa034_u:6409": "yathāvaddhetusamudāgamaparigrahādyathākāmasamudācāravaśavartitā samanvāgata ityucyate /",
  "SA20bsa034_u:6410": "niruttaratvānnirvāṇamudāramityucyate /",
  "SA20bsa034_u:6411": "āryāṣṭāṅgeṇa mārgeṇa labhyatvātsarvopadravabhayāpagatatvāccārṣabhamityucyate /",
  "SA20bsa034_u:6412": "ātmanastadadhigamena pratijñānātpratijānātītyucyate /",
  "SA20bsa034_u:6413": "svayamadhigamya pareṣāmapyanukampayā vistareṇa prakāśanād brāhmacakraṃ pravartayatītyucyate /",
  "SA20bsa034_u:6414": "tatkasya hetoḥ /",
  "SA20bsa034_u:6415": "tathāgatasyaitadadhivacanaṃ yaduta brahmā ityapi śāntaḥ śītībhūta ityapi /",
  "SA20bsa034_u:6416": "tena tatpravartitaṃ tatprathamataḥ tadanyaiḥ punastadanyeṣām /",
  "SA20bsa034_u:6417": "evaṃ pāraṃparyeṇa brahmā preritaṃ sarvasattvanikāye bhramati /",
  "SA20bsa034_u:6418": "tasmād brāhmañcakramitucyate /",
  "SA20bsa034_u:6419_0": "agraprajñaptipatitasya niruttaraśāstṛsaṃpatparigṛhītasya cātmano vikhyāpanāt tanmārgadeśanayā",
  "SA20bsa034_u:6419_1": "ca sarvatadanyapāṣaṇḍapratikṣepaṇāt tanmārgavipratyanīkavādiṣu ca pratyupasthiteṣu",
  "SA20bsa034_u:6419_2": "asaṃkocātsarvaparavādābhibhavāya codāraniruttaravāgabhyudoraṇātpariṣadi samyak siṃhanādaṃ nadatītyucyate /",
  "SA20bsa034_u:6420": "samāsatastvātmahita-pratipattisampat-parahita-[pratipatti-]sva parahitapratipattisampadaścāsādhāraṇam /",
  "SA20bsa034_u:6421": "teṣām uttānā vivṛtā prajñaptā prakāśitā bhavati /",
  "SA20bsa034_u:6422": "aparaḥ samāsārthaparyāyaḥ /",
  "SA20bsa034_u:6423": "prāptavyantaprāptyabhyupāyaḥ /",
  "SA20bsa034_u:6424": "tasya cābhyupāyasya sarvajanyatāyo [yaḥ] kaścidākāṃkṣati devabhūto vā [manuṣyabhūto vā] sarveṇa tena mamaivāntikāllabhya eṣo 'bhyupāya iti /",
  "SA20bsa034_u:6425": "tatra vyādhipraśamanavadudāramārṣabhaṃ sthānaṃ draṣṭavyam /",
  "SA20bsa034_u:6426": "vyādhipraśamanopāyavad brāhmacakrapravartanā draṣṭavyā /",
  "SA20bsa034_u:6427": "sarva[ku]vaidyapratijñā pratikṣepaṇavat svayaṃ ca niyataṃ vyādhipraśamanapratijñānavatpariṣadi samyak siṃhanādaṃ naditaṃ draṣṭavyam /",
  "SA20bsa034_u:6428": "yāni karmāṇi kṛtānyupacitāni niruddhāni tānyatītānītyucyante /",
  "SA20bsa034_u:6429": "yāni naiva kṛtāni na niruddhāni nāpi karoti api tu kariṣyatyāyatyāṃ /",
  "SA20bsa034_u:6430": "[Dutt_267] tānyanagatānītyucyante /",
  "SA20bsa034_u:6431": "yāni punaḥ karmāṇi naiva kṛtāni na niruddhānyapi tu kartumeva praṇihito vyavasitaḥ tāni pratyutpannānītyucyante /",
  "SA20bsa034_u:6432": "tāni punaḥprakārabhedena trīṇi kāyakarma vākkarma manaskarma /",
  "SA20bsa034_u:6433": "dharmasamādānāni catvāri yathāpūrvameva nirdiṣṭāni /",
  "SA20bsa034_u:6434": "asti dharmasamādānaṃ pratyutpannasukhamāyatyāṃ duḥkhavipākamiti vistareṇa /",
  "SA20bsa034_u:6435": "tāni punaretāni dṛṣṭadharmasamparāyahitāhitaprayogato yathāyogaṃ veditavyāni /",
  "SA20bsa034_u:6436": "yasmin deśe kriyante tatteṣāṃ sthānamityucyate /",
  "SA20bsa034_u:6437": "yacca sattvasaṃkhyātamasattvasaṃkhyātaṃ vā vastvādhiṣṭhāya kriyante tatteṣāṃ vastu ityucyate /",
  "SA20bsa034_u:6438": "yenākuśalamūlena [kuśalamūlena] vā nidānena kriyante /",
  "SA20bsa034_u:6439": "tatteṣāṃ heturityucyate /",
  "SA20bsa034_u:6440": "yadiṣṭāniṣṭamādīnavānuśaṃsaṃyuktaṃ phalamabhinivartayanti tatteṣāṃ vipāka ityucyate /",
  "SA20bsa034_u:6441": "tadetadabhisamasya sarvakālaṃ sarvaprakāraṃ sarvāvasthāprayogaṃ sarvadeśaṃ sarvādhiṣṭhānaṃ sarvanidānaṃ sarvādīnavānuśaṃsañca sarvākāraṃ tathāgatānāṃ karmajñānaṃ bhavati /",
  "SA20bsa034_u:6442": "nāsti vāta uttari nāto bhūyaḥ /",
  "SA20bsa034_u:6443": "catvāri dhyānāni /",
  "SA20bsa034_u:6444": "aṣṭau vimokṣāḥ /",
  "SA20bsa034_u:6445": "dhyānavimokṣaiḥ karmaṇyacetasaścetovaśiprāptasya yathepsitasyārthasya samṛddhaye yā tasya tadanurūpasya samādheḥ samāpadyanatā tā samādhisamāpattirityucyate /",
  "SA20bsa034_u:6446": "[yathocyate ca /",
  "SA20bsa034_u:6447": "] bhagavāṃstadrūpaṃ samādhi samāpannaṃ /",
  "SA20bsa034_u:6448": "yathā samāhite citte sarvo brahmalokaudāreṇāvabhāsena sphuṭo babhūva /",
  "SA20bsa034_u:6449": "bhāṣitasya cāsya śabdaḥ śrūyate /",
  "SA20bsa034_u:6450": "na cainaṃ kaścitpaścatīti vistaraḥ /",
  "SA20bsa034_u:6451": "evaṃ hi tathāgato yaṃ yamevārthaṃ prasādhayitukāmo lokasādhāraṇaṃ [asādhāraṇaṃ vā] sa tadrūpaṃ samādhiṃ samāpadya laghuladhveva prasādhayati /",
  "SA20bsa034_u:6452": "tatradhyānavimokṣābhyāṃ cittavaśitayā ca cittādhīna-sarvepsitārthasamṛddhiḥ etāvacca sarvadhyāyīnāṃ karaṇīyam /",
  "SA20bsa034_u:6453": "nāta uttari nāto bhūyaḥ /",
  "SA20bsa034_u:6454": "taccaitad dhyāyikaraṇīyaṃ [sarvākāraṃ] tathāgatānāṃ tasmād dhyānavimokṣasamādhisamāpattaya evocyante /",
  "SA20bsa034_u:6455": "eṣāṃ punardhyānādīnāṃ samāsato dvau saṃkleśau /",
  "SA20bsa034_u:6456": "aprāpteṣu caiṣu prāptaye bibandhasaṃkleśaḥ /",
  "SA20bsa034_u:6457": "tadyathā 'nupāyaprayogo nivaraṇānyatamasamudācāraśca /",
  "SA20bsa034_u:6458": "prāpteṣu caiṣu tadbhūmikaṃ kleśaparyavasthānamanuśayo vā /",
  "SA20bsa034_u:6459": "vyavadānaṃ punarvividhamevaitadviparyayeṇa [Dutt_268] veditavyam /",
  "SA20bsa034_u:6460": "teṣāmeva ca dhyānādīnāṃ vicitrāṇāmabhinirhṛtānāṃ nāmasaṃketena anurūpeṇa yathāyogaṃ vyavasthitirvyavasthānāmityucyate /",
  "SA20bsa034_u:6461": "eṣāmeva ca dhyānādīnāṃ pratilabdhānāmuttari yā bhāvanā-paripūrirnikāmalābhitā 'kṛcchreṇānavarakalābhitā saiṣāṃ viśuddhirityucyate /",
  "SA20bsa034_u:6462": "tatra yathā caiṣāmaprāptiryathā ca prāptiḥ teṣu ca yā ca hīnatā yā ca praṇītatā yaccaiṣāṃ nāma yā cotkarṣaparyantatā tat sarvaṃ prajānāti /",
  "SA20bsa034_u:6463": "tasmādevaṃ niruttaraṃ tathāgatānāṃ dhyānavimokṣasamādhisamāpattijñānabalamityucyante /",
  "SA20bsa034_u:6464": "yathā paripākasamudāgamataḥ śraddhādīnāṃ pañcānāmindriyāṇāṃ mṛdumadhyādhimātratā indriya-parāparatetyucyate /",
  "SA20bsa034_u:6465": "paraśraddhāpūrvā dharmavicāraṇā-pūrvā ca mṛdumadhyādhimātrā ruciḥ pratyavagamaḥ nānādhimuktikatetyucyate /",
  "SA20bsa034_u:6466": "nānāgotravyavasthānam /",
  "SA20bsa034_u:6467": "śrāvakapratyekabuddha-tathāgatagotrāṇāṃ rāgādicaritaprabhedanayena ca yāvadaśīti sattvacaritasahasrāṇi nānādhātukatetyucyate /",
  "SA20bsa034_u:6468": "teṣāmevāvatāra-mukhānurūpā pratipat tadyathā rāgacaritānāmaśubhā vistareṇa tadyathā śrāvakabhūmau sarvatragāminī pratipadityucyate /",
  "SA20bsa034_u:6469": "aparaḥ paryāyaḥ /",
  "SA20bsa034_u:6470": "sarvā pañcagatigāminī pratipatsarvatragāminītyucyate /",
  "SA20bsa034_u:6471": "aparaḥ paryāya /",
  "SA20bsa034_u:6472": "parasparaviruddheṣu nānāpakṣāśriteṣvanyonyarucidṛṣṭivipratyanīkavādiṣu pṛthagito bāhyakeṣu śramaṇabrāhmaṇeṣu yā pratipatsarvaprakārairihāmutrānavadyagāminītyucyate /",
  "SA20bsa034_u:6473": "tadyathā kāmasūtrādiṣu /",
  "SA20bsa034_u:6474_0": "vicitreṣu sattvanikāyeṣu tadyathā pūrveṣu dakṣiṇeṣu uttareṣu paścimeṣu nānā nāmasaṃketavyavasthānabhinneṣu",
  "SA20bsa034_u:6474_1": "aṣṭāsu vyavahārapadeṣvanugataṃ pūrvakeṣvabhyatītevātmabhāveṣu ṣaḍvidhaṃ samāsataścaritamanusmaratyanekavidhaṃ",
  "SA20bsa034_u:6474_2": "pūrvenivāse samanusmaran /",
  "SA20bsa034_u:6475": "aṣṭau vyavahārapadāni katamāni /",
  "SA20bsa034_u:6476": "evaṃ nāmā /",
  "SA20bsa034_u:6477": "evaṃ jātyaḥ /",
  "SA20bsa034_u:6478": "evaṃ gotraḥ /",
  "SA20bsa034_u:6479": "evamāhāraḥ /",
  "SA20bsa034_u:6480": "evaṃ sukhaduḥkhapratisaṃvedī /",
  "SA20bsa034_u:6481": "evaṃ dīrghāyuḥ /",
  "SA20bsa034_u:6482": "evaṃ cirasthitikaḥ /",
  "SA20bsa034_u:6483": "evamāyuḥ paryanta iti /",
  "SA20bsa034_u:6484": "[Dutt_269]",
  "SA20bsa034_u:6485": "ṣaḍvyavahārapadavyaritāni katamāni /",
  "SA20bsa034_u:6486": "āhvānāya saṃketaḥ kṣatriyādayo varṇā mātāpitaraṃ bhojanapānavidhiḥ sampattivipattiḥ āryurvaicitryañca /",
  "SA20bsa034_u:6487": "tathā hi loke etānyaṣṭau vyavahārapadāni upaniśritya ṣaṭ caritāni pareṣāmātmano vyapadiśanto vyapadiśanti /",
  "SA20bsa034_u:6488": "idaṃ me nāmāsyedaṃ nāmeti /",
  "SA20bsa034_u:6489": "kṣatriyo 'hamayaṃ vā /",
  "SA20bsa034_u:6490": "brāhmaṇo vaiśyaḥ śūdro 'hamayaṃ vā ayaṃ me pitā 'sya va /",
  "SA20bsa034_u:6491": "yathā pitā evaṃ mātā /",
  "SA20bsa034_u:6492": "evaṃ rūpamahamāhāramāharāmi /",
  "SA20bsa034_u:6493": "manthān vā apūpān vā odānakulmāṣān vā pare vā /",
  "SA20bsa034_u:6494": "evaṃ rūpe 'haṃ vyasane sampadi vā varte 'yaṃ vā /",
  "SA20bsa034_u:6495": "evaṃrūpe 'haṃ vayasi vyavasthito nave vā madhye vā vṛddhe vā /",
  "SA20bsa034_u:6496": "ayaṃ vā /",
  "SA20bsa034_u:6497": "ityetāni ṣaḍ[aṣṭa]vyavahāra padānugatāni caritāni bhavanti /",
  "SA20bsa034_u:6498": "nāsti cāta uttari vyavahārapadaṃ taccaritañca /",
  "SA20bsa034_u:6499": "tasmādetāvadevānusmarati /",
  "SA20bsa034_u:6500": "nāto bhūyaḥ /",
  "SA20bsa034_u:6501": "tatra vyavahāracaritāni ākāro vyavahārapadānyuddeśaḥ /",
  "SA20bsa034_u:6502": "tasya cānusmaraṇāt sākāraṃ soddeśamanusmaratītyucyate /",
  "SA20bsa034_u:6503": "tatra divyo vihāro dhyānānītyucyante /",
  "SA20bsa034_u:6504": "tadāśritatvāttasya cakṣuṣastatphalatvāttatparigṛhītatvāddivyañcakṣurityucyate /",
  "SA20bsa034_u:6505": "suparipūrṇa-pariśuddhadhyānaphalatvātsuviśuddhamityucyate /",
  "SA20bsa034_u:6506": "manuṣyāṇāmantato [nāma]vaidharmyādatikrāntamānuṣyakarmityucyate /",
  "SA20bsa034_u:6507": "asti ca kāmāvacarāṇāṃ devānāmupapatti-pratilambhikamapi tāvaddivyañcakṣustannāmasādṛśyānurti /",
  "SA20bsa034_u:6508": "manuṣyāṇāṃ punastadapi nāsti /",
  "SA20bsa034_u:6509": "mriyamāṇāḥ sattvāḥ vyayamānā ityucyante /",
  "SA20bsa034_u:6510": "antarābhavasthā upapadyamānā ityucyante /",
  "SA20bsa034_u:6511": "dvābhyāmākārābhyāṃ tamaḥparāyaṇānāmayamevaṃrūpo manomayo 'ntarābhavo nirvartate /",
  "SA20bsa034_u:6512": "tadyathā kṛṣṇasyakutapasya nirbhāsaḥ andhakāratamisrāyā vā rātryāḥ /",
  "SA20bsa034_u:6513": "tasmād durvarṇā ityucyante /",
  "SA20bsa034_u:6514": "ye punardvābhyāmākārābhyāṃ jyotiḥ parāyaṇāsteṣāmayamevaṃrūpo manomayo 'ntarābhavo nirvartate /",
  "SA20bsa034_u:6515": "tadyathā jyotsnayā rātryā vārāṇaseyakasya vā sampannasya vastrasya /",
  "SA20bsa034_u:6516": "tasmātsuvarṇā ityucyante /",
  "SA20bsa034_u:6517": "tatra ye durvarṇāste hīnāḥ /",
  "SA20bsa034_u:6518": "ye survarṇāste praṇītāḥ /",
  "SA20bsa034_u:6519": "ye hīnāste durgatigāminaḥ /",
  "SA20bsa034_u:6520": "ye praṇītāste sugatigāminaḥ /",
  "SA20bsa034_u:6521": "sa samutthānayā śīlavipattyā kāyavāṅma noduścaritena samanvāgatā ityucyante /",
  "SA20bsa034_u:6522": "dvividhayā mithyādarśanadṛṣṭivipattyā samanvāgamāt [Dutt_270] sarvāpavādikayā tanmatavipakṣāvasthitāryapavādikayā ca mithyādṛṣṭayaḥ āryāṇāmapavādakā ityucyante /",
  "SA20bsa034_u:6523": "tayā mithyādṛṣṭyā mithyāhetuñca phalañcābhiniveśate /",
  "SA20bsa034_u:6524": "tatastatpratyayaṃ mithyākarmābhisaṃskaroti /",
  "SA20bsa034_u:6525": "mithyākarmābhisaṃskurvan yadidaṃ dharmasamādānaṃ pratyutpannasukhamāyatyāṃ duḥkhavipākam /",
  "SA20bsa034_u:6526": "yat vā pratyutpannaduḥkhamāyatyāmapi duḥkhavipākaṃtatsamādatte /",
  "SA20bsa034_u:6527": "tasmānmithyādṛṣṭikarmadharmasamādānahetorityucyate /",
  "SA20bsa034_u:6528": "samanvāgatasyāpi tadanyairanekavidhaiḥ kuśalairdharmaistenaiva durgatigamanāttaddhetostatpratyayamityucyate /",
  "SA20bsa034_u:6529": "nāmarupānyonyaviśleṣāt kāyasya bheda ityucyate /",
  "SA20bsa034_u:6530": "sarvamaraṇānāṃ nihīnaparamatvāt asya parammaraṇādityucyate /",
  "SA20bsa034_u:6531": "narakāṇāṃ saṅkucitāvanatayā 'pāyadurgativinipātā ityucyante /",
  "SA20bsa034_u:6532": "svabhāvaśarīravastuvibhāvanatayā narakā ityucyante /",
  "SA20bsa034_u:6533": "tatrāpayānamityucyante /",
  "SA20bsa034_u:6534": "adharmacaryā viṣamacaryā ca tayā tatra yānaṃ bhavati /",
  "SA20bsa034_u:6535": "tasmādapāyā ityucyante /",
  "SA20bsa034_u:6536": "duḥkhasaṃsparśatvāddīrghakālika vicitra tīvranirantaraduḥkhopabhogasamudgatatvād durgataya ityucyante /",
  "SA20bsa034_u:6537": "adhobhāgāvasthitatvānmahāprapātabhūtatvāt kṛcchakaruṇadīnamahāvipralāpapralāpitvādvinipātā ityucyante /",
  "SA20bsa034_u:6538": "adhimātrasaṃvejakatvānnarakā evocyante /",
  "SA20bsa034_u:6539": "iti yena copapadyante upapannāśca yadupabhuñjate tadupabhogācca punaryadanyat svayaṃkṛtaṃ duḥkhāntaramabhinirvartayanti tadetadābhiḥ saṃjñābhiḥ paridīpitam /",
  "SA20bsa034_u:6540": "etadviparyayeṇa yathāyogaṃ sarvaśuklapakṣo veditavyaḥ /",
  "SA20bsa034_u:6541": "tatrāyaṃ viśeṣaḥ /",
  "SA20bsa034_u:6542": "sucaritapūrvā gatiḥ sugatirityucyate /",
  "SA20bsa034_u:6543": "sukhopabhogaparatvāt svargaloka ityucyate /",
  "SA20bsa034_u:6544": "sarvāsravāṇāmaśeṣānuśayaprahāṇādyattat prātipakṣikamanāsravaṃ cittamanāśravā prajñāparamādhiprajñasaṃgṛhītā āsravāṇāṃ kṣayādanāsravā cetovimuktiḥ prajñāvimuktirityucyate /",
  "SA20bsa034_u:6545_0": "tāṃ punaścetovimuktiṃ [prajñāvimukti] tasminneva carame bhave pratyātmaṃ ṣaṣṭhābhijñayā",
  "SA20bsa034_u:6545_1": "darśanamārgasanniśrayeṇa bhāvanāmārga-sanniśrayeṇa cādhigamya svañcādhigamaṃ yathāvatprajānanti /",
  "SA20bsa034_u:6546": "pareṣāṃ cākāṃkṣamāṇānāmārocayanti /",
  "SA20bsa034_u:6547": "tasmād dṛṣṭa eva dharme svayamabhijñayā sākṣātkṛtvopasaṃpadya [Dutt_271] pravedayantītyucyante /",
  "SA20bsa034_u:6548": "kṣīṇāṃ me jātirityevamādīnāṃ padānāṃ nānākaraṇaṃ veditavyam /",
  "SA20bsa034_u:6549": "tadyathā paryāyasaṃgrahanyām /",
  "SA20bsa034_u:6550": "uddānam /",
  "SA20bsa034_u:6551": "svabhāvaśca prabhedaśca kaivalyaṃ samatā tathā /",
  "SA20bsa034_u:6552": "karmakriyānukramaśca viśeṣaḥ paścimo bhavet //",
  "SA20bsa034_u:6553": "eṣāṃ punardaśānāṃ tathāgatabalānāṃ svabhāvo veditavyaḥ /",
  "SA20bsa034_u:6554": "prabhedo veditavyaḥ /",
  "SA20bsa034_u:6555": "kaivalyaṃ veditavyam /",
  "SA20bsa034_u:6556": "samatā veditavyā /",
  "SA20bsa034_u:6557": "karmakriyā veditavyā /",
  "SA20bsa034_u:6558": "anukramo veditavyaḥ /",
  "SA20bsa034_u:6559": "viśeṣo veditavyaḥ /",
  "SA20bsa034_u:6560": "ityebhiḥ saptabhirākāraiḥ samāsato daśa tathāgatabalāni veditavyāni /",
  "SA20bsa034_u:6561": "tatra [katama] eṣāṃ svabhāvaḥ /",
  "SA20bsa034_u:6562": "pañcendriyasvabhāvānyenāti /",
  "SA20bsa034_u:6563": "api tu prajñāyāḥ prādhānyātprajñāsvabhāvānītyucyante /",
  "SA20bsa034_u:6564": "tathā hyucyate /",
  "SA20bsa034_u:6565": "sthānāsthānajñānabalaṃ na tu śraddhābalaṃ vā tadanyadvā balamityucyate /",
  "SA20bsa034_u:6566": "yathā sthānāsthānajñānabalamevamavaśiṣṭāni draṣṭavyāni /",
  "SA20bsa034_u:6567": "tatra ka eṣāṃ prabhedaḥ /",
  "SA20bsa034_u:6568": "samāsatasrividhena prabhedenaiṣāmapramāṇatā veditavyā /",
  "SA20bsa034_u:6569": "kālaprabhedenātītānāgatavartamānādhvapatitasarvajñeyapraveśāt /",
  "SA20bsa034_u:6570": "prakāraprabhedenaikaikasya saṃskṛtasya vastunaḥ svalakṣaṇasāmānyalakṣaṇasarvākārapraveśāt /",
  "SA20bsa034_u:6571": "santānaprabhedena daśasu dikṣu sarvasattvadhātupratyekasarvasantānasarvārthānupraveśāt /",
  "SA20bsa034_u:6572": "evamebhistribhiḥ prabhedaireṣāṃ daśānāṃ tathāgatabalānāmaprameyatā veditavyā /",
  "SA20bsa034_u:6573": "ayameṣāṃ prabhedaḥ /",
  "SA20bsa034_u:6574": "tatra kaivalyameṣāṃ katamat /",
  "SA20bsa034_u:6575": "tathāgatasyaiva etāni daśabalāni kevalānyāveṇikāni /",
  "SA20bsa034_u:6576": "na tu sarvaśrāvakapratyekabuddhānām /",
  "SA20bsa034_u:6577": "idameṣāṃ kaivalyamityucyate /",
  "SA20bsa034_u:6578": "sarvatathāgatānāṃ caitāni balāni samāni nirviśiṣṭāni /",
  "SA20bsa034_u:6579": "iyameṣāṃ samatā vihāraviśeṣastu tathāgatānāmanyonyaṃ bhavedanyena balavihāreṇa anyastathāgatastadvahulavihārī bhavati /",
  "SA20bsa034_u:6580": "anyenānyaḥ /",
  "SA20bsa034_u:6581": "eṣāṃ daśānāṃ balānāṃ tathāgataḥ kena kiṃ karmaṃ karoti /",
  "SA20bsa034_u:6582": "sthānāsthānajñānabalena tathāgataḥ hetuñca hetutaḥ phalañca phalato yathābhūtaṃ prajānāti /",
  "SA20bsa034_u:6583": "ahetuviṣamahetuvādinaśca [Dutt_272] śramaṇa-brāhmaṇān nigṛhṇāti /",
  "SA20bsa034_u:6584": "karmasvakatājñānabalena tathāgataḥ svayaṃkṛta-phalopabhogatāñca karmaṇāṃ yathābhūtaṃ prajānāti /",
  "SA20bsa034_u:6585": "dānapuṇyakriyāsaṃkrāntivādinaśca śramaṇabrāhmaṇān nigṛhṇāti /",
  "SA20bsa034_u:6586": "dhyānavimokṣasamādhisamāpattijñānabalena tathāgatasribhiśca prātihāryairvineyān samyagavavadati /",
  "SA20bsa034_u:6587": "prativirodhavipakṣapratyanīkavādāvasthitāṃśca śramaṇabrāhmaṇān nigṛhṇāti /",
  "SA20bsa034_u:6588": "indriyaparāparajñānabalena tathāgataḥ sattvānāmindriyamṛdumadhyādhimātratāñca vibhajya yathābhūtaṃ prajānāti /",
  "SA20bsa034_u:6589": "teṣāñca yathārhaṃ yathāyogaṃ dharmadeśanāṃ karoti /",
  "SA20bsa034_u:6590": "nānādhimuktijñānabalena tathāgato mṛdumadhyādhimātra-śubhāśubhādhimuktitāṃ yathābhūtaṃ prajānāti /",
  "SA20bsa034_u:6591": "śubhāñcādhimuktimanubṛṃhayati /",
  "SA20bsa034_u:6592": "aśubhāñca tyājayati /",
  "SA20bsa034_u:6593": "nānādhātujñānabalena tathāgato hīnamadhyepraṇotadhātukatāśca vibhajya yathābhūtaṃ prajānāti /",
  "SA20bsa034_u:6594": "yathendriyān yathāṣayān yathānuśayāṃśca sattvāṃsteṣu teṣvavatāramukheṣvavavādakriyayā samyagyathāyogaṃ saṃniyojayati /",
  "SA20bsa034_u:6595": "tatra yathā tathāgatāḥ śrāvakāṇāṃ teṣu teṣvavatāramukheṣvavavādamanuprayacchanti tathāśrāvakabhūmau sarveṇa sarvaṃ nirantaramākhyātamuttānaṃ vivṛtaṃ prajñaptaṃ prakāśitam /",
  "SA20bsa034_u:6596": "kathañca punastathāgatā bodhisattvamādikarmikaṃ tatprathamakarmikaṃ samādhisambhāraparigrahe 'vasthitañcittasthitikāmaṃ cittasthitaye 'vavadanti /",
  "SA20bsa034_u:6597": "iha tathāgato bodhisattvāsataṃ samādhisambhāragurukamādikarmikaṃ tatprathamakarmikaṃ tatprathamataḥ evamavavadati /",
  "SA20bsa034_u:6598": "ehi tvaṃ kulaputra praviviktaśayanāsanagata ekākī advitīyo yatte mātāpitṛbhyāṃ nāma vyavasthāpitamācāryopādhyāyābhyāṃ vā tadeva nāmādhyātmaṃ manasikuru /",
  "SA20bsa034_u:6599": "evañca punarmanasikuru-asti me [sa] kaścitṣaḍāyatanavinirmukto dharmaḥ svabhāvena pariniṣpannaḥ adhyātmaṃ vā bahirdhā vā ubhayamantareṇa vā vidyate /",
  "SA20bsa034_u:6600": "yatredaṃ nāma [Dutt_273] saṃjñā prajñaptiḥ upacāraḥ pravartate sa tvamevaṃ yoniśo manasikurvaṃstaṃ dharmaṃ nopalapsyase /",
  "SA20bsa034_u:6601": "nānyatra te evaṃ bhaviṣyati /",
  "SA20bsa034_u:6602": "āgantukeṣveṣu dharmeṣviyamāgantukī saṃjñāpravṛtteti /",
  "SA20bsa034_u:6603": "yadā ca te kulaputra tasmin svanāmni āgantukasaṃjñā utpānna bhavati pratilabdhā sa tvaṃ yā te cakṣuṣi cakṣurnāma cakṣuḥsaṃjñā cakṣuḥ-prajñaptistāmadhyātmaṃ yoniśomanasikuru /",
  "SA20bsa034_u:6604": "evañca punarmanasikuru /",
  "SA20bsa034_u:6605": "asmiñcakṣuṣi dvayamupalabhyate /",
  "SA20bsa034_u:6606": "idaṃ ca nāma saṃjñā prajñaptiścakṣuriti /",
  "SA20bsa034_u:6607": "etacca vastumātram /",
  "SA20bsa034_u:6608": "yatredaṃ nāma saṃjñā prajñaptiḥ /",
  "SA20bsa034_u:6609": "nāta uttari nāto bhūyaḥ /",
  "SA20bsa034_u:6610": "tatra yaccakṣuṣi nāma saṃjñā prajñaptistattāvanna cakṣuḥ /",
  "SA20bsa034_u:6611": "yadapi tadvastu yatra cakṣuḥsaṃjñā tadapi svabhāvato na cakṣuḥ /",
  "SA20bsa034_u:6612": "tatkasya hetoḥ /",
  "SA20bsa034_u:6613": "na hi tatra cakṣurnāma cakṣuḥsaṃjñāṃ cakṣuḥprajñaptiṃ vinā kasyacit cakṣurbuddhiḥ pravartate /",
  "SA20bsa034_u:6614": "sa cedetadvastu tenātmanā pariniṣpannaṃ syāt /",
  "SA20bsa034_u:6615": "yena nāmnā 'bhilapyate na tatra punastadapekṣā cakṣurityevaṃ buddhiḥ pravartate /",
  "SA20bsa034_u:6616": "nānyatra prakṛtyaivāśruto 'parikalpita-nāmakānāmapi tasmin vastuni cakṣuriti buddhiḥ pravartate /",
  "SA20bsa034_u:6617": "na ca punaḥ pravartamānā upalabhyate tasmādidamapi cakṣurnāma cakṣuḥsaṃjñā cakṣuḥprajñaptiḥ āgantuke dharme saṃjñā āgantukī /",
  "SA20bsa034_u:6618": "evaṃ te 'dhyātmametaccakṣuryoniśo manasikurvataścakṣuḥsaṃjñāyāmapyāgantukasaṃjñā utpannā bhaviṣyati pratilabdhā /",
  "SA20bsa034_u:6619_0": "yathā cakṣuṣyevaṃ śrotraghrāṇajihvākāyeṣu vistareṇa yāvaddṛṣṭaśrutamatavijñāteṣu",
  "SA20bsa034_u:6619_1": "prāpteṣu paryeṣiteṣu manasā 'nuvitarkiteṣvanuvicāriteṣu samāsataḥ sarvadharmasaṃjñāsvāgantukasaṃjñā",
  "SA20bsa034_u:6619_2": "utpannā bhaviṣyati pratilabdhā /",
  "SA20bsa034_u:6620": "evaṃ [te] svātmani yā saṃjñā [avasthā] tasyā vibhavāya prayogamārgaḥ samyak parigṛhīto bhaviṣyati /",
  "SA20bsa034_u:6621": "vistareṇa yāvatsarvadharmeṣu yā saṃjñā tasyā vibhavāya prayogamārgaḥ samyak parigṛhīto bhaviṣyati /",
  "SA20bsa034_u:6622_0": "sa tvamevaṃ sarvajñeya-suvicāritayā buddhyā evaṃ te sarvadharmasaṃjñāsvāgantukasaṃjñayā",
  "SA20bsa034_u:6622_1": "sarvadharmeṣu sarvaprapañcasaṃjñāmapanīyāpanīya nirvikāreṇa cetasā nirnimittenārthamātragrahaṇapravṛttenāsmin",
  "SA20bsa034_u:6622_2": "vastuni bahalaṃ vihara /",
  "SA20bsa034_u:6623": "[evaṃ te] tathāgatajñāna-viśuddhisamādhigotrāccittasyaikāgratā pratilabdhā bhaviṣyati /",
  "SA20bsa034_u:6624": "sa tvaṃ sacedaśubhāṃ manasikaroṣi enaṃ manasikāraṃ mā riñciṣyasi /",
  "SA20bsa034_u:6625_0": "sa cenmaitrī midaṃpratyayatā pratītyasamutpādaṃ dhātuprabhedamānāpānasmṛtiṃ prathamaṃ",
  "SA20bsa034_u:6625_1": "dhyānaṃ vistareṇa yāvannaivasaṃjñānāsaṃjñāyanamapramāṇa-bodhisattva dhyānābhijñā-samādhisamāpattīrmanasikaroṣi /",
  "SA20bsa034_u:6626": "etameva manasikāraṃ mā riñciṣyasi /",
  "SA20bsa034_u:6627": "evaṃ te 'yaṃ bodhisattva manaskāro 'nupūrveṇa yāvadanuttarāyai samyaksambodhaye niryāsyatīti /",
  "SA20bsa034_u:6628": "iyaṃ sarvatragāminī bodhisattvānāṃ pratipadveditavyā /",
  "SA20bsa034_u:6629": "atīte 'pyadhvani tathāgatā [Dutt_274] bodhisattvamādikarmakamevamevāvavaditavantaḥ /",
  "SA20bsa034_u:6630": "anāgate 'pyadhvanyevamevavadiṣyanti /",
  "SA20bsa034_u:6631": "pratyutpanne 'pyadhvanyevamevavadanti /",
  "SA20bsa034_u:6632": "śrāvako 'pi cānena manaskāreṇa prayujyamānaḥ kṣiprābhijñataraḥ syād dharmābhisamayāya yadi śaknuyādetaṃ manasikāraṃ yathāvatprativeddhum /",
  "SA20bsa034_u:6633": "sarvatrāgaminī pratipat jñānabalena tathāgataḥ sarvaduḥkha-nairyāṇikīmanairyāṇikīṃ ca pratipadaṃ yathābhūtaṃ prajānāti /",
  "SA20bsa034_u:6634": "anairyāṇikīṃ ca pratipadaṃ varjayitvā nairyāṇikīmupasaṃharati /",
  "SA20bsa034_u:6635": "pūrve nivāsānusmṛtijñānabalena tathāgataḥ pūrvānte itivṛttakāṃśca jātakāṃśca smṛtvā cittasaṃvegāya cittaprasādāya vineyānāṃ deśayati /",
  "SA20bsa034_u:6636": "śāśvatavādinaśca śramaṇabrāhmaṇān nigṛhṇāti /",
  "SA20bsa034_u:6637": "cyutyupapādajñānabalena tathāgataḥ śrāvakaṃ cābhyatītakālagatamupapattau vyākaroti /",
  "SA20bsa034_u:6638": "ucchedavādinaśca śramaṇabrāhmaṇān nigṛhṇāti /",
  "SA20bsa034_u:6639": "āsravakṣayajñānabalena tathāgataḥ sve ca vimokṣe niṣkāṃkṣo bhavati nirvicikitsaḥ /",
  "SA20bsa034_u:6640": "arhattvābhimāninaśca śramaṇabrāhmaṇān nigṛhṇāti /",
  "SA20bsa034_u:6641": "idaṃ tāvattathāgatasya daśānāṃ [balānāṃ] karma veditavyam /",
  "SA20bsa034_u:6642": "tatra ka eṣāṃ daśānāṃ tathāgatabalānāmanukramaḥ /",
  "SA20bsa034_u:6643": "sahābhisaṃbodhādanuttarāyāḥ samyaksaṃbodhestathāgataḥ sarvāṇyeva daśa balāni sakṛtpratilabhate /",
  "SA20bsa034_u:6644": "sakṛtpratilabdhānāṃ punareṣāṃ krameṇa sammukhībhāvo bhavati /",
  "SA20bsa034_u:6645": "abhisaṃbuddhamātra eva tathāgato dharmāṇāṃ samyageva hetuphalavyavasthānaṃ sthānāsthānajñāgabalena vyavalokayati /",
  "SA20bsa034_u:6646": "vyavalokya kāmadhātāveva sabhāge dhātāviṣṭaphala-viśeṣārthikānāṃ karmasvakatā-jñānabalenākuśalakarmaparivarjanāṃ kuśalakarmasamudācāratāñca vyapadiśati /",
  "SA20bsa034_u:6647": "laukika-vairāgyakāmānāṃ punaḥ sattvānāṃ dhyānavimokṣasamādhisamāpattijñānabalena laukikavairāgyagamanāya yathāvanmārgapratilābhāyāvavādamanuprayacchati /",
  "SA20bsa034_u:6648": "lokottaravairāgyakāmānāṃ punastadanyaiḥ saptabhisthāgatabalairlokottaravairāgyopagamāya mārgaṃ vyapadiśati /",
  "SA20bsa034_u:6649": "tatra pūrvaṃ tāvallottaravairāgyakāmānāmindriyaṃ vyavalokayatīndriyaparāparajñānabalena /",
  "SA20bsa034_u:6650": "tata indriyapūrvamāśayaṃ vyavalokayati nānādhimuktijñānabalena /",
  "SA20bsa034_u:6651": "tataścāśayapūrvamanuśayaṃ vyavalokayati nānādhātujñānabalena /",
  "SA20bsa034_u:6652": "sa evamindriyāśayānuśayajñaḥ yathāyogamālambanāvatāramukheṣvavatārayati sarvatragāminī pratipaj-jñānabalena /",
  "SA20bsa034_u:6653_0": "tataścānurūpeṇālambanāvatāramukhaprayogena cittasthitiñca grāhayitvā [Dutt_275] caritāni",
  "SA20bsa034_u:6653_1": "ca viśodhayitvā satkāyadṛṣṭimūla-śvāśatocchedāntagrāhavivarjitāṃ madhyamāṃ pratipadaṃ",
  "SA20bsa034_u:6653_2": "vyapadiśati sarvakleśaprahāṇāya pūrvenivāsānusmṛtijñānabalena cyutyupapattijñānabalena ca /",
  "SA20bsa034_u:6654": "tata evaṃ samyak prayuktaḥ śamathopastabdho aprahīṇakleśasamudācārayogākṛte kṛtābhimānināmabhimānaṃ tyājayati āsravakṣayajñānabalena /",
  "SA20bsa034_u:6655": "ayaṃ tāvadeko balānāmanukramaparyāyaḥ /",
  "SA20bsa034_u:6656": "aparaḥ paryāyaḥ /",
  "SA20bsa034_u:6657": "iha tathāgato 'nuttarāṃ samyaksambodhibhisaṃbudhya tatprathamataḥ sthānāsthānajñānabalaṃ sammukhīkṛtya pratītyasamutpanneṣu dharmeṣu paramaṃ dharmasthitijñānaṃ vyavacārayati /",
  "SA20bsa034_u:6658": "tacca dharmasthitijñānaṃ niḥśritya karmasvakatājñānabalena gṛhipakṣaṃ vyavalokayati yena yena karmaṇā vicitreṇa teṣāṃ gṛhipakṣāśritānāṃ samudāgamo 'bhūdbhaviṣyati vidyate [ca] /",
  "SA20bsa034_u:6659": "gṛhipakṣaṃ vyavalokya dhyānavimokṣa-samādhisamāpattijñānabalena pravrajitapakṣaṃ vyavalokayati /",
  "SA20bsa034_u:6660": "kimastyasmin kaścid pravrajitapakṣe duḥkhānniḥsṛto duḥkhān niḥsaraṇāya ca mārgasya deśayitā /",
  "SA20bsa034_u:6661": "āhośvit nāstīti /",
  "SA20bsa034_u:6662": "sa nāstīti avagamya nisrāṇamaśaraṇaṃ sarvaṃ lokamavekṣya mahākaruṇāmupādāya buddhacakṣuṣā lokaṃ vyavalokayati /",
  "SA20bsa034_u:6663": "sa vyavalokayannindriyaparāparajñānaṃ sammukhīkṛtya prajānāti /",
  "SA20bsa034_u:6664": "santi sattvā loke jātā [loke] vṛddhā mṛdvindriyā api madhyendriyā api tīkṣṇendriyā apīti /",
  "SA20bsa034_u:6665": "[iti] viditvāsya dharmadeśanāyāṃ cittaṃ krāmati /",
  "SA20bsa034_u:6666": "tataḥ pūrvavatsarvānukramo nānādhimuktyādikānāṃ tadanyeṣāṃ balānāṃ veditavyaḥ /",
  "SA20bsa034_u:6667": "ayaṃ dvitīyo balānāmanukramaparyāyaḥ /",
  "SA20bsa034_u:6668": "aparaḥ paryāyaḥ /",
  "SA20bsa034_u:6669": "pūrvaṃ tāvattathāgato 'bhisaṃbudhyamātra eva sthānāsthānajñānabalena pratītyasamutpannaṃ dharmadhātuṃ vicārayati /",
  "SA20bsa034_u:6670": "tataḥ karmasvakajñānabalena yeṣu pratītatyasamutpanneṣu dharmeṣu sattvasaṃjñātaṃ sattvadhātuṃ vicārayati /",
  "SA20bsa034_u:6671": "amī sattvā evaṃ rūpasya svayaṃkṛtasya karmaṇa evaṃ rūpaṃ phalaṃ pratyanubhavantīti /",
  "SA20bsa034_u:6672": "dharmadhātuṃ [sattvadhātuṃ] ca yathāvadvyavacārayitvā dhyānavimokṣasamādhisamāpattijñānabalena tāneva sattvān duḥkhavimokṣāya samyak tribhiḥ prātihāryairavavadati /",
  "SA20bsa034_u:6673": "avavadan pūrvaṃvadananukrameṇāvaśiṣṭairvalairindriyādīni jñātvā mārge cāvatārayitvā tān sattvān duḥkhādvimocayati /",
  "SA20bsa034_u:6674": "ayaṃ tṛtīyo balānāma nukramaparyāyaḥ /",
  "SA20bsa034_u:6675": "[Dutt_276]",
  "SA20bsa034_u:6676": "tatra sthānāsthānajñānavalasya karmasvakajñānabalasya ca ko viśeṣaḥ /",
  "SA20bsa034_u:6677": "yatkuśalākuśalasya karmaṇa iṣṭāniṣṭaphalaṃ nirvartate idaṃ sthānāsthānajñānabalāt /",
  "SA20bsa034_u:6678": "yatpunarya eva kuśalākuśalaṃ karma karoti sa eva tadiṣṭāniṣṭaphalaṃ pratyanubhavati /",
  "SA20bsa034_u:6679": "idaṃ karmasvakajñānabalāt /",
  "SA20bsa034_u:6680": "yattāvadya eva dhyānavimokṣādīnāṃ samāpattyā tasyaiva te bhavanti /",
  "SA20bsa034_u:6681": "nānyasya /",
  "SA20bsa034_u:6682": "idaṃ karmasvakajñānabalāt /",
  "SA20bsa034_u:6683": "yatpunastāneva dhyānādīnāśritya vineyāṃsribhiḥ prātihāryairavavadati /",
  "SA20bsa034_u:6684": "idaṃ dhyānavimokṣa[samādhi]samāpattijñānabalāt /",
  "SA20bsa034_u:6685": "yat tāvacchraddhā-disahajena saṃprayuktaṃ cittaṃ pragṛhṇāti /",
  "SA20bsa034_u:6686": "idaṃ dhyānavimokṣasamādhisamāpattijñānabalāt /",
  "SA20bsa034_u:6687": "yatpunastānyevendriyāṇi mṛdumadhyādhimātrādiprabhedena vibhajati /",
  "SA20bsa034_u:6688": "idamindriyaparāparajñānabalāt /",
  "SA20bsa034_u:6689": "yattāvadindriyapūrva teṣu teṣu dharmeṣvāśayaṃ gṛhṇāti /",
  "SA20bsa034_u:6690": "idamindriyaparāparajñānabalāt /",
  "SA20bsa034_u:6691": "yatpunastamevāśayaṃ nānā vibhajati idaṃ nānādhimuktijñānabalāt /",
  "SA20bsa034_u:6692": "tasya punarāśayasya samāsataḥ ṣaḍbhirākārairvibhāgo veditavyaḥ /",
  "SA20bsa034_u:6693": "anairyāṇika āśayaḥ /",
  "SA20bsa034_u:6694": "tadyathā pṛthaṅ maheśvara-nārāyaṇa-brahmalokādyadhimuktānām /",
  "SA20bsa034_u:6695": "nairyāṇika āśayaḥ tadyathā triṣu yāneṣvadhimuktānām /",
  "SA20bsa034_u:6696": "śuddhidūra āśayaḥ /",
  "SA20bsa034_u:6697": "tadyathā mṛdumadhyaparipākavyavasthitānām /",
  "SA20bsa034_u:6698": "viśuddhisamāsanna āśayaḥ /",
  "SA20bsa034_u:6699": "tadyathā 'dhimātraparipākavyavasthitānām /",
  "SA20bsa034_u:6700": "dṛṣṭe eva dharme nirvāṇaprāptyāśayaḥ /",
  "SA20bsa034_u:6701": "tadyathā śrāvakayānena nirvāṇaprāptyadhimuktānām /",
  "SA20bsa034_u:6702": "āyatyāṃ nirvāṇaprāptyāśayaḥ /",
  "SA20bsa034_u:6703": "tadyathā mahāyānena nirvāṇaprāptyadhimuktānām /",
  "SA20bsa034_u:6704": "yattāvadadhimuktisamutthāpitaṃ tadupamaṃ bījaṃ gṛhṇāti /",
  "SA20bsa034_u:6705": "idaṃ nānādhimuktijñānabalāt /",
  "SA20bsa034_u:6706": "yatpunastadeva bījaṃ bibhajyānekaprakāraṃ gṛhṇāti /",
  "SA20bsa034_u:6707": "idaṃ nānādhātujñānabalāt /",
  "SA20bsa034_u:6708": "sa punardhātupravibhāgaḥ samāsataścatuṣprakāro veditavyaḥ /",
  "SA20bsa034_u:6709": "prakṛtisthaṃ bījaṃ pūrvābhyāsasamutthitaṃ bījaṃ viśodhyaṃ bījam /",
  "SA20bsa034_u:6710": "tadyathā parinirvāṇadharmakāṇām /",
  "SA20bsa034_u:6711": "aviśodhyañca bījam /",
  "SA20bsa034_u:6712": "tadyathā parinirvāṇadharmakāṇām /",
  "SA20bsa034_u:6713": "yattāvadyathā dhātvanurūpaṃ pratipadamavatāraṃ prajānāti /",
  "SA20bsa034_u:6714": "idaṃ nānādhātujñānabalāt /",
  "SA20bsa034_u:6715": "yatpunastāmeva pratipadaṃ sarvaiḥ prakāraiḥ pravibhajati /",
  "SA20bsa034_u:6716": "iyaṃ pratipatsaṃkleśāyeyaṃ vyavadānāyeyamatyantavyavadānāyeyaṃ nātyantavyavadānāyeti /",
  "SA20bsa034_u:6717": "[Dutt_277] idaṃ sarvatragāminī pratipajjñānabalāt /",
  "SA20bsa034_u:6718": "yattāvatpūrvāntamanusmaran sarvagatihetuṃ pūrvāntasahagatāṃ yathābhūtaṃ prajānāti /",
  "SA20bsa034_u:6719": "idaṃ sarvatragāminī pratipajjñānabalāt /",
  "SA20bsa034_u:6720": "yatpunaḥ pravibhajya vyavahārapadānugataṃ pūrvavat ṣaḍvidhaṃ caritaṃ prajānāti /",
  "SA20bsa034_u:6721": "idaṃ pūrve nivāsānusmṛtijñānabalāt /",
  "SA20bsa034_u:6722": "yattāvatpūrvāntamārabhya sattvānāṃ cyutyupapādaṃ prajānāti /",
  "SA20bsa034_u:6723": "idaṃ pūrve nivāsānusmṛtijñānabalāt /",
  "SA20bsa034_u:6724": "yatpunaparāntikaṃ sattvānāṃ cyutyupapādaṃ paśyati /",
  "SA20bsa034_u:6725": "idaṃ cyutyupapattijñānabalāt /",
  "SA20bsa034_u:6726": "yattāvadapariniṣṭhita-svakārthānāṃ sattvānāmaparānte upapattiṃ pratisandhiṃ prajānāti /",
  "SA20bsa034_u:6727": "idaṃ cyutyupapattijñānabalāt /",
  "SA20bsa034_u:6728": "yatpunaḥ pariniṣṭhitasvakārthānāṃ suvimuktacittānāṃ dṛṣṭadharmanirvāṇaprāptiṃ prajānāti /",
  "SA20bsa034_u:6729": "idamāsravakṣayajñānabalāt /",
  "SA20bsa034_u:6730": "ayameṣāṃ daśānāṃ tathāgatabalānāmanyonyaṃ viśeṣaścāviśeṣaśca veditavyaḥ /",
  "SA20bsa034_u:6731": "catvāri vaiśāradyāni granthato yathāsūtrameva veditavyāni /",
  "SA20bsa034_u:6732": "tatra catvāryetāni sthānāni tathāgataiḥ pariṣadi pratijñātavyāni bhavanti /",
  "SA20bsa034_u:6733": "śrāvakāsādhāraṇo jñeyāvaraṇavimokṣātsarvākārasarvadharmābhisaṃbodhaḥ /",
  "SA20bsa034_u:6734": "idaṃ prathamaṃ sthānam /",
  "SA20bsa034_u:6735": "śrāvakasādhāraṇaśca kleśāvaraṇavimokṣaḥ /",
  "SA20bsa034_u:6736": "idaṃ dvitīyaṃ sthānam /",
  "SA20bsa034_u:6737": "vimokṣakāmānāṃ ca sattvānāṃ duḥkhasamatikramāya nairyāṇiko mārgaḥ /",
  "SA20bsa034_u:6738": "idaṃ tṛtīyaṃ sthānam /",
  "SA20bsa034_u:6739": "tasyaiva ca mārgasya prāptivibandhabhūtā ye āntarāyikā dharmāḥ parivarjayitavyāḥ /",
  "SA20bsa034_u:6740": "idaṃ caturthaṃ sthānam /",
  "SA20bsa034_u:6741": "yathārthapratijñaśca tathāgataḥ eṣu caturṣu sthāneṣu /",
  "SA20bsa034_u:6742_0": "ataḥ pratijñāviguṇāṃ dvayoḥ pūrvayoḥ sthānayoḥ kāyavāṅmanaśceṣṭāṃ pratijñāviguṇāṃ",
  "SA20bsa034_u:6742_1": "ca dvayoḥ paścimayoḥ sthānayoḥ pūrvāparavirodhatāmayuktipatitāñcāpareṣāṃ divyadṛśāṃ",
  "SA20bsa034_u:6742_2": "cādivyadṛśāñca paracittavidāmaparicittavidāṃ ca pratijñānasthānapratipakṣeṇa saṃcodanāyāṃ",
  "SA20bsa034_u:6742_3": "nimittabhūtāmasamanupaśyan yenaitāni sthānāni viśārado 'līnacitto nirāśaṅko nirbhīḥ pratijānāti /",
  "SA20bsa034_u:6743": "etāvacca śāstrā pratijñātavyam yaduta paripūrṇā svahitapratipattiḥ parahitapratipattiśca /",
  "SA20bsa034_u:6744": "tatra pūrvakābhyāṃ dvābhyāṃ sthānābhyāṃ paripūrṇā svahitapratipattiḥ pratijñātā bhavati /",
  "SA20bsa034_u:6745": "paścimakābhyāṃ [sthānābhyāṃ] paripūrṇā parihitapratipattiḥ pratijñātā bhavati /",
  "SA20bsa034_u:6746": "tatrātmanaḥ sarvadharmābhisaṃbodhātsamyaksaṃbuddhatvaṃ tathāgato mahāyānasaṃprasthitān bodhisattvānadhikṛtya pratijānīte /",
  "SA20bsa034_u:6747": "sarvāstravakṣayaṃ punaḥ [Dutt_278] śrāvakapratyekabuddhayānasaṃprasthitān sattvānadhikṛtya pratijānīte /",
  "SA20bsa034_u:6748": "mārgaṃ nairyāṇikaṃ dharmānāntarāyikāṃstadubhayānadhikṛtya pratijānīte /",
  "SA20bsa034_u:6749": "evametatsūtrapadaṃ tathāgatena deśitam /",
  "SA20bsa034_u:6750": "yo vā me bodhisattvānāṃ śrāvakāṇāñca nairyāṇiko mārgo deśita iti vistaraḥ /",
  "SA20bsa034_u:6751": "sa ca bodhisattvāpadeśaḥ saṃgītikāraiḥ śrāvakapiṭakādhikārādapanītaḥ /",
  "SA20bsa034_u:6752": "bodhisattvapiṭake punarbodhisattvopadeśa eva kevalaḥ paṭhyate /",
  "SA20bsa034_u:6753": "trīṇi smṛtyupasthānāni granthato yathāsūtrameva veditavyāni /",
  "SA20bsa034_u:6754": "dīrgharātraṃ tathāgata evaṃ kāmaḥ kaccinmayā sudeśite dharme vineyāḥ pratipattau yathāvadavatiṣṭeranniti /",
  "SA20bsa034_u:6755": "tasya ca dīrgharātraṃ tatkāmasya dharmasvāmino gaṇaparikarṣakasya tasyāḥ prārthitāyāḥ sampattibhyāmasaṃkleśasribhiḥ smṛtyupasthānaiḥ samāsataḥ prabhāvyate /",
  "SA20bsa034_u:6756": "tāni punaretāni pariṣattrayaprabhedāt trīṇi vyavasthāpyante /",
  "SA20bsa034_u:6757": "tisraḥ pariṣadā katamāḥ /",
  "SA20bsa034_u:6758": "ekāntena samyak pratipadyante sarva eva /",
  "SA20bsa034_u:6759": "iyamekā pariṣat /",
  "SA20bsa034_u:6760": "ekāntena mithyā pratipadyante sarva eva /",
  "SA20bsa034_u:6761": "iyaṃ dvitīyā pariṣat /",
  "SA20bsa034_u:6762": "tṛtīyā punaḥ pariṣadyāsyāṃ tadekatyāḥ samyak pratipadyante tadekatyā mithyā pratipadyante /",
  "SA20bsa034_u:6763": "trīṇyarakṣyāṇi yathāsūtrameva granthato veditavyāni /",
  "SA20bsa034_u:6764": "samāsataḥ sarvākārakukṛtapraticchādanatā-prahāṇam /",
  "SA20bsa034_u:6765": "etattathāgatasya tribhirarakṣyaiḥ paridīpitam yadapi tadarthato 'pi kiñcidavyākṛtaṃ kukṛtamātrakaṃ bhavati kadācitkarhicitsmṛtipramoṣāt /",
  "SA20bsa034_u:6766": "tadapi tathāgatasya sarveṇa sarva nāsti /",
  "SA20bsa034_u:6767": "atastathāgato yathā pratijñātastathā svabhāvaḥ /",
  "SA20bsa034_u:6768": "śrāvakān nigṛhya nigṛhya bravīti /",
  "SA20bsa034_u:6769": "prasahya prasahya tadekatyānavasādayati /",
  "SA20bsa034_u:6770": "tadekatyān pravāsayati /",
  "SA20bsa034_u:6771": "api tu niṣṭhuraṃ pratipadyate nāsya teṣvanurakṣā utpadyate /",
  "SA20bsa034_u:6772": "mā haiva me śrāvakāḥ saṃvāsānvayādapariśuddhakāyavāṅmanaḥ-samudācāratāṃ viditvā tena vastunā 'nāttamanaskā anabhirāddhyāścodayiṣyanti /",
  "SA20bsa034_u:6773": "pareṣāṃ vā ākhyāsyantīti /",
  "SA20bsa034_u:6774": "[Dutt_279]",
  "SA20bsa034_u:6775": "tatra tathāgatānāṃ mahākaruṇā sarvākārā yathā pūrvanirdiṣṭā pūjāsevāpramāṇapaṭale veditavyā /",
  "SA20bsa034_u:6776": "sā punarapramāṇā niruttarā tāthāgatī veditavyā /",
  "SA20bsa034_u:6777": "tatra tathāgatasyānuṣṭeyaṃ yacca bhavati [yatra ca bhavati] yathā ca bhavati yadā ca bhavati tatra tasya tathā tadā samyaganuṣṭhānādiyaṃ tathāgatasyāsammoṣadharmatetyucyate /",
  "SA20bsa034_u:6778": "iti yā ca tatra tathāgatasya sarvakṛtyeṣu sarvadeśeṣu sarvakṛtyopāyeṣu sarvakāleṣu smṛtyasaṃpramoṣatā sadopasthitasmṛtitā /",
  "SA20bsa034_u:6779": "iyamatrāsammoṣa-dharmatā draṣṭavyā /",
  "SA20bsa034_u:6780": "tatra yā tathāgatasya spandite vā prekṣite vā kathite vā vihāre vā kleśasadbhāvasadṛśaṃ ceṣṭā 'samudācāra-pracāratā /",
  "SA20bsa034_u:6781": "ayaṃ tathāgatasya vāsanāsamudghāta ityucyate /",
  "SA20bsa034_u:6782": "arhatāṃ punaḥ prahīṇakleśānāmapi kleśasadbhāvasadṛśī ceṣṭā spandita-prekṣita-kathita-vihṛteṣu bhavatyeva /",
  "SA20bsa034_u:6783": "samāsatastathāgatena dharmāṇāṃ trayo rāśayo 'bhisaṃbuddhāḥ /",
  "SA20bsa034_u:6784": "katame trayaḥ /",
  "SA20bsa034_u:6785": "arthopasaṃhitā dharmā anarthopasaṃhitā naivārthopasaṃhitāḥ nānarthopasaṃhitāḥ /",
  "SA20bsa034_u:6786": "tatra yattathāgatasyānarthopasaṃhiteṣu naivārthopasaṃhita-nānarthopasaṃhiteṣu sarvadharmeṣu jñānam /",
  "SA20bsa034_u:6787": "idaṃ tathāgatasya sarvākārajñānamityucyate /",
  "SA20bsa034_u:6788": "tatra yattathāgatasyārthopasaṃhiteṣu sarvadharmeṣu jñānam /",
  "SA20bsa034_u:6789": "idaṃ tathāgatasya varajñānamityucyate /",
  "SA20bsa034_u:6790": "tatra yacca sarvākāraṃ jñānaṃ yacca varajñānaṃ tadaikadhyamabhisaṃkṣipya sarvākāravarajñānamityucyate /",
  "SA20bsa034_u:6791": "tadetadabhisamasya sarvañcatvāriṃśaduttaramāveṇikaṃ buddhadharmaśataṃ bhavati /",
  "SA20bsa034_u:6792": "tatra lakṣaṇānuvyañjanānyanena bodhisattvabhūtena carame bhave supariśuddhāni pratilabdhāni bhavanti /",
  "SA20bsa034_u:6793_0": "yadā tu bodhimaṇḍe niṣīdati suparipūrṇa-bodhisaṃbhāramārgo bodhisattvaḥ paścime bhave",
  "SA20bsa034_u:6793_1": "tadāsāvanācāryakaṃ saptatriṃśataṃ bodhipakṣyān dharmān bhāvayannekakṣaṇānāvaraṇajñānadaṃ",
  "SA20bsa034_u:6793_2": "nāma samādhiṃ pratilabhate śaikṣyabhūtasya bodhisattvasya vajropamasamādhi-saṃgṛhītam /",
  "SA20bsa034_u:6794": "tasyānantaraṃ dvitīye kṣaṇe pariśiṣṭānāṃ daśabalādīnāṃ buddhadharmāṇāṃ sarvākāra-varajñāna-paryavasānānāṃ suviśuddhatāṃ niruttaratāṃ sakṛtpratilabhate /",
  "SA20bsa034_u:6795": "teṣāñca lābhāt sarvasmin jñeye 'saktamanāvaraṇaṃ suviśuddhaṃ nirmalaṃ jñānaṃ pravartate ābhogamātra-pratibaddham /",
  "SA20bsa034_u:6796": "paripūrṇasaṃkalpaśca bhavati /",
  "SA20bsa034_u:6797": "tathā paripūrṇamanorathaḥ samatikrānto bodhisattvacaryā bodhisattvabhūmim /",
  "SA20bsa034_u:6798": "tathāgatacaryāṃ tathāgatabhūmimavakrānto [Dutt_280] bhavati /",
  "SA20bsa034_u:6799": "sāragatasya ca jñeyāvaraṇapakṣyasya dauṣṭhulyasya niravaśeṣaṃ prahāṇādasyāśrayaḥ parivṛtto bhavati /",
  "SA20bsa034_u:6800": "sā cāsya niruttarā āśrayaparivṛttiḥ /",
  "SA20bsa034_u:6801": "anyāḥ sarvāḥ paramavihārāvasānā bodhisattvānāmāśrayaparivṛttayaḥ sottarā eva veditavyāḥ /",
  "SA20bsa034_u:6802": "tatra niṣṭhāgamana-bhūmisthitasya ca bodhisattvasya [tathāgatasya ca kathaṃ jñānaviśeṣo 'vagantavyo jñānāntaram /",
  "SA20bsa034_u:6803": "iha niṣṭhāgamana-bhūmisthitasya bodhisattvasya] pelavapaṭāntaritaṃ yathācakṣuṣmato rūpadarśanam /",
  "SA20bsa034_u:6804": "evaṃ tasya sarvasmin jñeye jñānaṃ veditavyam /",
  "SA20bsa034_u:6805": "yathā punarna kenacidantaritam /",
  "SA20bsa034_u:6806": "evaṃ tathāgatasya jñānaṃ draṣṭavyam /",
  "SA20bsa034_u:6807": "tadyathā sarvākāraraṃga-paripūrṇaṃ citrakarma paścimayā suviśuddhayā raṃgalekhayā 'pariśodhitam /",
  "SA20bsa034_u:6808": "evaṃ tasya bodhisattvasya jñānaṃ draṣṭavyam /",
  "SA20bsa034_u:6809": "yathā suviśodhitamevaṃ tathāgatasya jñānaṃ draṣṭavyam /",
  "SA20bsa034_u:6810": "tadyathā cakṣuṣmataḥ puruṣasya mandatamaskaṃ rūpadarśanam /",
  "SA20bsa034_u:6811": "evaṃ bodhisattvasya pūrvavat /",
  "SA20bsa034_u:6812": "yathā sarvākārāpagatatamaskamevaṃ tathāgatasya jñānaṃ draṣṭavyam /",
  "SA20bsa034_u:6813": "tadyathā cakṣuṣmata ārādrūpadarśanam evaṃ evaṃ bodhisattvasya pūrvavat yathā āsanne evaṃ tathāgatasya pūrvavat /",
  "SA20bsa034_u:6814": "yathā mṛdutaimirikasya rūpadarśanam evaṃ bodhisattvasya pūrvavat yathā suviśuddha-cakṣuṣaḥ evaṃ tathāgatasya pūrvavat /",
  "SA20bsa034_u:6815": "yathā garbhagatasyātmabhāva evaṃ niṣṭhāgamanabhūmisthito bodhisattvo draṣṭavyaḥ /",
  "SA20bsa034_u:6816": "yathopapattibhave jātasyātmabhāva evaṃ tathāgato draṣṭavyaḥ /",
  "SA20bsa034_u:6817": "yathārhataḥ svapnāntaragatasya cittapracārastathā niṣṭhāgamana-bhūmisthitasya bodhisattvasya draṣṭavyaḥ /",
  "SA20bsa034_u:6818": "yathā tasyaiva prativibuddhasya cittapracāra evaṃ tathāgatasya draṣṭavyaḥ /",
  "SA20bsa034_u:6819": "tadyathā pradīpasyāviśuddhasya svabhāvaḥ tathā niṣṭhāgamana-bhūmisthitasya bodhisattvasya jñānasvabhāvo draṣṭavyaḥ /",
  "SA20bsa034_u:6820": "yathā suviśuddhasya pradīpasya svabhāvaḥ evaṃ tathāgatasya jñānasvabhāvo draṣṭavyaḥ /",
  "SA20bsa034_u:6821": "ato mahajjñānāntaramātmabhāvāntaraṃ cintāntaraṃ tathāgataniṣṭhāgamanabhūmisthita-bodhisattvayorveditavyam /",
  "SA20bsa034_u:6822": "evamabhisaṃbuddho bodhistathāgato daśasu dikṣu sarvabuddhakṣetre sarvabuddhakāryaṃ karoti /",
  "SA20bsa034_u:6823": "tatra buddhakāryaṃ katamat /",
  "SA20bsa034_u:6824": "samāsato daśemāni tathāgatasya tathāgatakṛtyāni tathāgatakaraṇīyāni /",
  "SA20bsa034_u:6825": "ekaikañca tathāgatakṛtyamapramāṇānāṃ sattvānāmarthakārakaṃ bhavati /",
  "SA20bsa034_u:6826": "nāstyata uttari nāstyato bhūyaḥ /",
  "SA20bsa034_u:6827": "katamāni daśa /",
  "SA20bsa034_u:6828": "sve mahāpuruṣabhāve [Dutt_281] ādita eva cittaprasādakārakamahāpuruṣa[bhāva]saṃpratyayajananā prathamaṃ tathā[gata]kṛtyaṃ tacca lakṣaṇānuvyañjanaiḥ sampādayati /",
  "SA20bsa034_u:6829": "sarvasattvānāṃ sarvākārāvavādaprayogatathāgatakṛtyaṃ [yat] catasrabhiḥ sarvākārapariśuddhibhiḥ sampādayati /",
  "SA20bsa034_u:6830": "[idaṃ] dvitīyaṃ tathāgatakṛtyam /",
  "SA20bsa034_u:6831": "sarvasattvakāryakaraṇasāmarthyaṃ sarvasaṃśayacchedanasāmarthyañca tṛtīyaṃ tathāgatakṛtyam /",
  "SA20bsa034_u:6832": "yattathāgato daśabhirtāthāgatabalaiḥ sampādayati tathā hi tathāgato daśabhiḥ pūrvanirdiṣṭairvalaiḥ sarvasattvānāṃ sarvārthasampādanaṃ prati samartho bhavati /",
  "SA20bsa034_u:6833": "ye cainaṃ tathāgatabalānyārabhya praśnaṃ pṛcchanti yathā yāni tathāgatena jñātāni dṛṣṭāni viditāni vijñātāni tathā tāni tathāgatasteṣāṃ praśnaṃ pṛṣṭo vyākaroti /",
  "SA20bsa034_u:6834": "sarvaparapravavādanigrahaḥ svavādavyavasthāpanā tathāgatasya caturthaṃ kṛtyam /",
  "SA20bsa034_u:6835": "yattathāgato vaiśāradyaiḥ sampādayati tathāgatājñāyāṃ sthiteṣvasyiteṣu ca vineyeṣvasaṃkliṣṭacittatā pañcamaṃ tathāgatakṛtyam /",
  "SA20bsa034_u:6836": "yattathāgataḥ smṛtyupasthānaiḥ sampādayati yathāvādi tathākāritā ṣaṣṭhaṃ tathāgatakṛtyam /",
  "SA20bsa034_u:6837": "yattathāgataḥ arakṣyaiḥ sampādayati buddhacakṣuṣā rātrindivaṃ sarvalokavyavalokanā saptamaṃ tathāgatakṛtyam /",
  "SA20bsa034_u:6838": "yattathāgato mahākaruṇayā sampādayati /",
  "SA20bsa034_u:6839": "sarvasattvasarvakṛtyāvihārāṇi aṣṭamaṃ tathāgatakṛtyam /",
  "SA20bsa034_u:6840": "yattathāgato 'sammoṣadharmatayā sampādayati tathāgatasyācāravihārasya yathāvadanuvartanā adhitiṣṭhanā navamaṃ tathāgatakṛtyam /",
  "SA20bsa034_u:6841_0": "yattathāgato vāsanāsamuddhātena sampādayati ye dharmā anarthopasaṃhitā ye ca naivārthopasaṃhitānānārthopasaṃhitāstānabhinirvarjya",
  "SA20bsa034_u:6841_1": "ye ca dharmā arthopasaṃhitāsteṣāṃ samākhyānaṃ vivaraṇā uttānīkarme daśamaṃ tathāgatakṛtyam /",
  "SA20bsa034_u:6842": "yattathāgataḥ sarvākāravarajñānena sampādayati evaṃ hi tathāgato 'nenāveṇikena catvāriṃśaduttareṇa buddhadharmaśatena daśatathāgata kṛtyāni kurvan sarvabuddhakāryaṃ karoti /",
  "SA20bsa034_u:6843": "vistaravibhāgataḥ punarasyaiva buddhakāryasya na sukarāsaṃkhyāṃ kartuṃ yāvatkalpakoṭīniyutaśatasahasrairapi /",
  "SA20bsa034_u:6844": "ayaṃ sa tathāgato vihārastathāgatī bhūmiḥ pratiṣṭhetyucyate /",
  "SA20bsa034_u:6845": "tatkasya hetoḥ /",
  "SA20bsa034_u:6846_0": "etāmāśrityaitāṃ pratiṣṭhāya yasyāḥ spṛhayamāṇarūpā bodhisattvā bodhisattvaśikṣāsu",
  "SA20bsa034_u:6846_1": "śikṣante adhigamyāpi ca tāṃ pratiṣṭhāmetāmevāśrityaitāṃ pratiṣṭhāya sarvasattvānāṃ",
  "SA20bsa034_u:6846_2": "sarvārthān sāmpādayati /",
  "SA20bsa034_u:6847": "tasmātpratiṣṭhetyucyate /",
  "SA20bsa034_u:6848": "[Dutt_282]",
  "SA20bsa034_u:6849": "sarve caite buddhadharmā atyarthaṃ parārthakriyānukūlāḥ parārthakriyāprabhāvitāśca tathāgatānām /",
  "SA20bsa034_u:6850": "[na] tathā śrāvakapratyekabuddhānām /",
  "SA20bsa034_u:6851": "tasmāttasyaiva te āveṇikā ityucyante /",
  "SA20bsa034_u:6852": "santi ca te buddhadharmā ye sarveṇa sarvaṃ śrāvakapratyekabuddheṣu nopalabhyante /",
  "SA20bsa034_u:6853": "tadyathā mahākaruṇā 'sammoṣadharmatā vāsanāsamuddhātaḥ sarvākāravarajñānam /",
  "SA20bsa034_u:6854": "ye 'pi copalabhyante te 'pi na sarvākāraparipūrṇāḥ /",
  "SA20bsa034_u:6855": "tathāgatasya tu sarve copalabhyante sarvākāraparipūrṇāścātikrāntatarāśca praṇītatarāśca /",
  "SA20bsa034_u:6856": "tasmātte tasyāveṇikā ityucyante /",
  "SA20bsa034_u:6857": "kaivalyārthaścāveṇikārtho veditavyaḥ /",
  "SA20bsa034_u:6858": "ityayaṃ paripūrṇo bodhisattvānāṃ śikṣāmārgaḥ /",
  "SA20bsa034_u:6859": "śikṣāmārgaphalañca prakāśitam /",
  "SA20bsa034_u:6860": "sarvabodhisattva-śikṣāmārgasya śikṣāmārgaphalasya ca tarvākārasya nirdeśāya adhiṣṭhānabhūtam sā khalviyaṃ bodhisattvabhūmirbodhisattvapiṭakamātṛketyapyucyate /",
  "SA20bsa034_u:6861": "mahāyānasaṃgraha ityapyucyate /",
  "SA20bsa034_u:6862": "[praṇāśā-]praṇāśapathavivaraṇamityucyate /",
  "SA20bsa034_u:6863": "anāvaraṇajñānaviśuddhi mūlamityapyucyate /",
  "SA20bsa034_u:6864_0": "yaḥ kaścit sadevamānuṣā[surā]llokāddevabhūto vā [manuṣyabhūto vā] śramaṇo vā brāhmaṇo",
  "SA20bsa034_u:6864_1": "vāsyāṃ bodhisattvabhūmau dṛḍhāmadhimuktimutpādyemāṃ śroṣyatyudgrahīṣyati dhārayiṣyati",
  "SA20bsa034_u:6864_2": "bhāvanākāreṇa vā prayokṣyate pareṣāṃ vā vistareṇa prakāśayiṣyatyantato lekhayitvā",
  "SA20bsa034_u:6864_3": "dhārayiṣyati pūjāsatkārañca prayokṣyate /",
  "SA20bsa034_u:6865_0": "tasya samāsato yāvān puṇyaskandho bhagavatā sarvabodhisattvapiṭake saṃgṛhītasya sūtrāntasya",
  "SA20bsa034_u:6865_1": "śravaṇādikarmaṇa ākhyāta uttāno vivṛtaḥ prajñaptaḥ prakāśitaḥ tāvānasya puṇyaskandhaḥ pratyāśaṃsitavyaḥ /",
  "SA20bsa034_u:6866": "tatkasya hetoḥ /",
  "SA20bsa034_u:6867": "tathā hyasyāṃ bodhisattvabhūmau sarvasya bodhisattvapiṭakasyoddeśanirdeśamukhāni saṃgṛhītānyākhyātāni /",
  "SA20bsa034_u:6868_0": "yāvaccāsyāṃ [bodhisattva]bhūmau yo dharmavinayo vistareṇa prakāśitaḥ sa bahulamuddeśasvādhyāya-dharmānudharmapratipattitaḥ",
  "SA20bsa034_u:6868_1": "sthāsyati pṛthuvṛddhivaipulyatāñca gamiṣyati na tāvatsaddharmapratirūpakāḥ pracurā",
  "SA20bsa034_u:6868_2": "bhaviṣyanti saddharmāntarddhānāya /",
  "SA20bsa034_u:6869": "yataśca punaḥ saddharmapratirūpakāḥ pracurā bhaviṣyanti tataścāyaṃ saddharmo bhūtārthopasaṃhito tasya tadantardhānaṃ bhaviṣyati /",
  "SA20bsa034_u:6870": "iti bodhisattvabhūmāvādhāre niṣṭhe yogasthāne ṣaṣṭhaṃ pratiṣṭhāpaṭalam /",
  "SA20bsa034_u:6871": "// samāptā ca bodhisattvabhūmiḥ //",
  "SA20bsa034_u:6872": "// kṛtiriyamācāryāryāsaṅgapādānām //",
  "SA20bsa034_u:6873": "ye dharmā hetuprabhavā hetuṃ teṣāntathāgato hyavadat /",
  "SA20bsa034_u:6874": "teṣāñca yo nirodha evaṃ vādī mahāśramaṇaḥ //"
}