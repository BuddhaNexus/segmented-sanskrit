{
  "GSP33brssgo3u:0": "atha tṛtīyo 'dhyāyaḥ /",
  "GSP33brssgo3u:1": "tṛtīye sādhanākhyādhyāye prathamapāde gatyāgaticintā-vairāgyanirūpaṇavicāraśca",
  "GSP33brssgo3u:2": "1 tadanantarapratipattyadhikaraṇam / sū. 1-7",
  "GSP33brssgo3u:3": "atha tṛtīyo 'dhyāyaḥ /",
  "GSP33brssgo3u:4": "yaṃ hi vairāgyasaṃpannāstattvamarthavivekinaḥ /",
  "GSP33brssgo3u:5": "labhante sādhanairdāntāstaṃ sītānāyakaṃ bhaje //1//",
  "GSP33brssgo3u:6": "____________________________________________________________________________________________",
  "GSP33brssgo3u:7": "START BsCom_3,1.1.1",
  "GSP33brssgo3u:8": "1 tadanantarapratipattyadhikaraṇam / sū. 1-7",
  "GSP33brssgo3u:9": "tadantarapratipattau raṃhati saṃpariṣvaktaḥ praśnanirūpaṇābhyām | BBs_3,1.1 |",
  "GSP33brssgo3u:10": "dvitīye 'dhyāye smṛtinyāyavirodho vedāntavihite brahmadarśane parihṛtaḥ /",
  "GSP33brssgo3u:11": "parapakṣāṇāṃ cānapekṣatvaṃ prapañcitam /",
  "GSP33brssgo3u:12": "śrutivipratiṣedhaśca parihṛtaḥ /",
  "GSP33brssgo3u:13": "tatra ca jīvavyatiriktāni tattvāni jīvopakaraṇāni brahmaṇo jāyanta ityuktam /",
  "GSP33brssgo3u:14_0": "athedānīmupakaraṇopahitasya jīvasya saṃsāragatiprakārastadavasthāntarāṇi brahmasatattvaṃ",
  "GSP33brssgo3u:14_1": "vidyābhedābhedau guṇopasaṃhārānupasaṃhārau samyagdarśanātpuruṣārthasiddhiḥ samyagdarśanopāyavidhiprabhedo",
  "GSP33brssgo3u:14_2": "muktiphalāniyamaścetyetadarthajātaṃ tṛtīye 'dhyāye nirūpayiṣyate prasaṅgāgataṃ ca kimapyanyat /",
  "GSP33brssgo3u:15": "tatra prathame tāvatpāde pañcāgnividyāmāśritya saṃsāragatiprabhedaḥ pradarśyate vairāgyahetoḥ /",
  "GSP33brssgo3u:16": "'tasmājjugupset' iti cānte śravaṇāt /",
  "GSP33brssgo3u:17": "jīvomukhyaprāṇasacivaḥ sendriyaḥ samanasko 'vidyākarmapūrvaprajñāparigrahaḥ pūrvadehaṃ vihāya dehāntaraṃ pratipadyata ityetadavagatam /",
  "GSP33brssgo3u:18": "'athainamete prāṇā abhisamāyanti' ityevamādeḥ 'anyannavataraṃ kalyāṇataraṃ rūpaṃ kurute' (bṛ. 4.4.1.4)",
  "GSP33brssgo3u:19": "ityevamantātsaṃsāraprakaraṇasthācchabdāt /",
  "GSP33brssgo3u:20": "dharmādharmaphalopabhogasaṃbhavācca /",
  "GSP33brssgo3u:21": "sa kiṃ dehaḥ bījairbhūtasūkṣmairasaṃpariṣvakto gacchatyāhosvitsaṃpariṣvakta iti cintyate /",
  "GSP33brssgo3u:22": "kiṃ tāvatprāptam /",
  "GSP33brssgo3u:23": "asaṃpariṣvakta iti /",
  "GSP33brssgo3u:24": "kutaḥ karaṇopādānavadbhūtopādānasyāśrutatvāt /",
  "GSP33brssgo3u:25": "'sa etāstejomātrāḥ samabhyādadānaḥ' (bṛ. 4.4.1)",
  "GSP33brssgo3u:26": "iti hyatra tejomātrāśabdena karaṇānāmupādānaṃ saṃkīrtayati /",
  "GSP33brssgo3u:27": "vākyaśeṣe cakṣurādisaṃkīrtanāt /",
  "GSP33brssgo3u:28": "naivaṃ bhūtamātropādānasaṃkīrtanamasti /",
  "GSP33brssgo3u:29": "sulabhāśca sarvatra bhūtamātrāḥ /",
  "GSP33brssgo3u:30": "yatraiva deha ārabdhavyastatraiva santi tataśca tāsāṃ nayanaṃ niṣprayojanam /",
  "GSP33brssgo3u:31": "tasmādasaṃpariṣvakto yātīti /",
  "GSP33brssgo3u:32": "evaṃ prāpte paṭhatyācāryaḥ - tadantarapratipattau raṃhati saṃpariṣvakta iti /",
  "GSP33brssgo3u:33": "tadantarapratipattau dehāntarapratipattau dehabījabhūtairsūkṣmaiḥ saṃpariṣvakto raṃhati gacchatītyavagantavyam /",
  "GSP33brssgo3u:34": "kutaḥ - praś nanirūpaṇābhyām /",
  "GSP33brssgo3u:35": "tathāhi praś naḥ - 'vettha yathā pañcamyāmāhutāvāpaḥ puruṣavacaso bhavanti' (chā. 5.3.3) iti /",
  "GSP33brssgo3u:36_0": "nirūpaṇaṃ ca prativacanaṃ dyuparjanyapṛthivīpuruṣayoṣitsu pañcasvagniṣu śraddhāsomavṛṣṭyannaretorūpāḥ",
  "GSP33brssgo3u:36_1": "pañcāhutirdarśayitvā 'iti tu pañcamyāmāhutāvāpaḥ puruṣavacaso bhavanti' (chā. 5.9.1) iti /",
  "GSP33brssgo3u:37": "tasmādadbhiḥ pariveṣṭito jīvo raṃhati vrajatīti gamyate /",
  "GSP33brssgo3u:38": "nanvanyā śrutirjalūkāvatpūrvadehaṃ na muñcati yāvanna dehāntaramākramatīti darśayati- 'tadyathā tṛṇajalāyukā' (bṛ. 4.4.3) iti /",
  "GSP33brssgo3u:39": "tatrāpyappariveṣṭitasyaiva jīvasya karmopasthāpitapratipattavyadehaviṣayabhāvanādīrghībhāvamātraṃ jalūkasyopamīyata ityavrodhaḥ /",
  "GSP33brssgo3u:40": "evaṃ śrutyukte dehāntarapratipattiprakāre sati yāḥ puruṣamatiprabhavāḥ kalpanā vyāpināṃ karaṇānāmātmanaśca dehāntarapratipattau karmalaśādvṛttilābhastatra bhavati /",
  "GSP33brssgo3u:41": "kevalasyaivātmano vṛttilābhastatra bhavati /",
  "GSP33brssgo3u:42": "indriyāṇi tu dehavadabhinavānyeva tatra tatra bhogasthāna utpadyante /",
  "GSP33brssgo3u:43": "mana eva vā kevalaṃ bhogasthānamabhipratiṣṭheta /",
  "GSP33brssgo3u:44": "jīva evotplutya dehāddehāntaraṃ pratipadyate śuka iva vṛkṣādvṛkṣāntaram /",
  "GSP33brssgo3u:45": "ityevamādyāḥ sarvā evānādartavyāḥ śrutivirodhāt // 1 //",
  "GSP33brssgo3u:46": "----------------------",
  "GSP33brssgo3u:47": "FN: darśanopāyāḥ saṃnyāsādayaḥ /",
  "GSP33brssgo3u:48": "prasaṅgagataṃ dehātmadūṣaṇam /",
  "GSP33brssgo3u:49": "pañcasu dyuparjanyapṛthivīpuruṣayoṣitsvagnidhyānaṃ pañcāgnividyā /",
  "GSP33brssgo3u:50": "karma dharmādharmākhyaṃ, pūrvaprajñā janmāntarasaṃskāraḥ /",
  "GSP33brssgo3u:51": "bhāvanāyā dīrghībhāvo bhāvidehaviṣayatvam /",
  "GSP33brssgo3u:52": "kevaleti saugatakalpanam /",
  "GSP33brssgo3u:53": "mana iti vaiśeṣikakalpanam /",
  "GSP33brssgo3u:54": "jīva iti digambarakalpanam /",
  "GSP33brssgo3u:55": "lokāyatakalpanāmādyagrahaṇena saṃgṛhyati /",
  "GSP33brssgo3u:56": "tadantarapratipattau raṃhati saṃpariṣvaktaḥ praśnanirūpaṇābhyām /",
  "GSP33brssgo3u:57": "vṛttamanūdya tṛtīyādhyāyārthamāha-dvitīya ityādinā /",
  "GSP33brssgo3u:58": "aviruddhe vedāntārthe tajjñānasādhanacintāvasara ityanayorhetuhetumadbhāvaḥ /",
  "GSP33brssgo3u:59": "liṅgopādhisiddhau tadupahitajīvasaṃsāracinteti pādayorapi tadbhāvasaṅgatiḥ /",
  "GSP33brssgo3u:60": "atra prathamapāde vairāgyam /",
  "GSP33brssgo3u:61": "dvitīye svapnādyavasthoktyā tvaṃpadārtho brahmatattvaṃ cocye /",
  "GSP33brssgo3u:62": "tṛtīye vākyārthastadarthamupāsanāśca vicāryante /",
  "GSP33brssgo3u:63": "caturthapādārthamāha-samyagdarśanāditi /",
  "GSP33brssgo3u:64": "darśanopāyāḥ saṃnyāsādayaḥ /",
  "GSP33brssgo3u:65": "muktirūpaphalasya svargavattāratamyaniyamābhāvaḥ ekarūpatvamiti yāvat /",
  "GSP33brssgo3u:66": "prasaṅgāgataṃ dehātmadūṣaṇam /",
  "GSP33brssgo3u:67": "pañcasu dyuparjanyapṛthivīpuruṣayoṣitsvagnitvadhyānaṃ pañcāgnividyā /",
  "GSP33brssgo3u:68": "yasmāt karmaṇā gatyāgatirūpo 'narthastasmāt karmaphale jugupsāṃ ghṛṇāṃ viraktiṃ kurvīteti pañcāgnividyopasaṃhāre śravaṇādvairāgyārthaṃ pradarśyate ityanvayaḥ /",
  "GSP33brssgo3u:69": "śāstrādisūtre nityānityavivekakṛtaṃ vairāgyamuktam,",
  "GSP33brssgo3u:70": "iha taddārḍhyāya gatyāgatikleśabhāvanākṛtaṃ taducyata ityapaunaruktyam /",
  "GSP33brssgo3u:71": "adhikaraṇaviṣayamāha-jīva iti /",
  "GSP33brssgo3u:72": "avidyā prasiddha /",
  "GSP33brssgo3u:73": "vidyeti pāṭhe upāsanā grāhyā /",
  "GSP33brssgo3u:74": "karma dharmādharmākhyaṃ, pūrvaprajñā janmāntarasaṃskāraḥ /",
  "GSP33brssgo3u:75": "atha maraṇakāle prāṇā hṛdaye jīvenaikībhavantītyarthaḥ /",
  "GSP33brssgo3u:76": "rūpaṃ śarīraṃ, pañcīkṛtabhūtabhāgāḥ uttaradehapariṇāmino bhūtasūkṣmāḥ /",
  "GSP33brssgo3u:77": "vedāntārthajñānasādhanavicāratvāt sarvādhikaraṇānāṃ,",
  "GSP33brssgo3u:78": "śrutiśāstrādhyāyasaṅgatayaḥ vairāgyaphalakatvādetatpādasaṅgatiḥ /",
  "GSP33brssgo3u:79": "pūrvādhikaraṇe vyavahārārthaṃ pañcīkaraṇamuktaṃ sa vyavahāro 'tra nirūpyata iti phalaphalibhāvo 'vāntarasaṅgatiḥ /",
  "GSP33brssgo3u:80": "atra pūrvapakṣe nirāśrayaprāṇagatyabhāvāt,",
  "GSP33brssgo3u:81": "na vairāgyaṃ,",
  "GSP33brssgo3u:82": "siddhānte bhūtāśrayaprāṇagatervairāgyamiti phalabhedaḥ /",
  "GSP33brssgo3u:83": "tejomātrāścakṣurādayaḥ, paśyati jighratīti vākyaśeṣāt /",
  "GSP33brssgo3u:84": "āpaḥ pañcasvagniṣu hutāḥ pañcamyāmāhutau hutāyāṃ yathā puruṣaśabdavācyāḥ puruṣātmanā pariṇamante tathā kiṃ tvaṃ vettheti śvetaketuṃ prati rājñaḥ pravāhaṇasya praśnaḥ,",
  "GSP33brssgo3u:85_0": "tasya cottarājñāne tatpitaraṃ prati rājovāca 'asau vāva loke gautamāgnistatra śraddhākhyā",
  "GSP33brssgo3u:85_1": "āpaḥ āhutiḥ parjanyāgnau somarūpā iha khlvagnihotre śraddhayā hutā dadhyādirūpā āpo",
  "GSP33brssgo3u:85_2": "yajamānasaṃlagnāḥ svargaṃ lokaṃ prapya somākhyadivyadehātmanā sthitāḥ karmānte drutāḥ",
  "GSP33brssgo3u:85_3": "parjanye hūyante tato vṛṣṭirūpāḥ pṛthivyā annarūpāḥ puruṣe retorūpāḥ yoṣiti hutāḥ",
  "GSP33brssgo3u:85_4": "āpaḥ puruṣaśabdavācyāḥ pumātmakā bhavanti'iti nirūpaṇaṃ kṛtam /",
  "GSP33brssgo3u:86": "nanvetaddehaṃ tyaktvādbhiḥ saha gatasya paścāddehāntaraprāptirityayuktam /",
  "GSP33brssgo3u:87": "yathā tṛṇajalāyukā tṛṇāntaraṃ gṛhītvā pūrvatṛṇaṃ tyajati tathā jīvo dehāntaraṃ gṛhītvā pūrvadehaṃ tyajatīti śrutivirodhāditi śaṅkate-nanvanyeti /",
  "GSP33brssgo3u:88": "ihaiva karmāyattabhāvidehaṃ devo 'hamityādibhāvanayā gṛhītvā pūrvadehaṃ tyajatīti śrutyarthaḥ,",
  "GSP33brssgo3u:89": "ato na virodha iti samādhatte-tatrāpīti /",
  "GSP33brssgo3u:90": "bhāvanāyā dīrghībhāvo bhāvidehaviṣayatvam /",
  "GSP33brssgo3u:91": "ghaṭākāśavadupahito jīvaḥ sūkṣmopādhigatyā lokāntaraṃ gacchatīti pañcāgniśrutyuktaḥ prakārastadvirodhādanyāḥ kalpanāḥ sarvā anādartavyā ityanvayaḥ /",
  "GSP33brssgo3u:92": "sāṅkhyakalpanāmāha-vyāpināmiti /",
  "GSP33brssgo3u:93": "sugatakalpanāmāha-kevalalasyeti /",
  "GSP33brssgo3u:94": "nirvikalpakajñānasantānarūpasyātmano dehāntare śabdādisavikalpakajñānākhyavṛttilābho bhavatītyarthaḥ /",
  "GSP33brssgo3u:95": "kāṇādakalpanāmāha-mana iti /",
  "GSP33brssgo3u:96": "dehāntaraṃ prati manomātraṃ gacchati, indriyāṇi tu nūtanānyevārabhyante /",
  "GSP33brssgo3u:97": "digambarakalpanāmāha-jīva iti //1//",
  "GSP33brssgo3u:98": "END BsCom_3,1.1.1",
  "GSP33brssgo3u:99": "____________________________________________________________________________________________",
  "GSP33brssgo3u:100": "START BsCom_3,1.1.2",
  "GSP33brssgo3u:101": "nanūdāhṛtābhyāṃ praś naprativacanābhyāṃ kevalābhiradbhiḥ saṃpariṣvakto raṃhatīti prāpnoti /",
  "GSP33brssgo3u:102": "apaśabdaśravaṇasāmarthyāt /",
  "GSP33brssgo3u:103": "tatra kathaṃ sāmānyena pratijñāyate sarvaireva bhūtasūkṣmaiḥ saṃpariṣvakto raṃhatīti /",
  "GSP33brssgo3u:104": "ata uttaraṃ paṭhati-",
  "GSP33brssgo3u:105": "tryātmakatvāt tu bhūyastvāt | BBs_3,1.2 |",
  "GSP33brssgo3u:106": "tuśabdena coditāmāśaṅkamucchinatti /",
  "GSP33brssgo3u:107": "tryātmikā hyāpastrivṛtkaraṇaśruteḥ /",
  "GSP33brssgo3u:108": "tāsvārambhikāsvābhyupagatāsvitaradapi bhūtadvayamavaśyamabhyupagantavyaṃ bhavati /",
  "GSP33brssgo3u:109": "tryātmakaśca dehastrayāṇāmapi tejobannānāṃ tasminkāryopalabdheḥ /",
  "GSP33brssgo3u:110": "punaśca tryātmakastridhātutvāttribhirvātapittaśleṣmābhiḥ /",
  "GSP33brssgo3u:111": "na sa bhūtāntarāṇi pratyākhyāya kevalābhiradbhirārabdhuṃ śakyate /",
  "GSP33brssgo3u:112": "tasmādbhūyastvāpekṣo 'yamāpaḥ puruṣavacasa iti /",
  "GSP33brssgo3u:113": "praś naprativacanayorapśabdo na kaivalyāpekṣaḥ /",
  "GSP33brssgo3u:114": "sarvadeheṣu hi rasalohitādidravadravyabhūyastvaṃ dṛśyate /",
  "GSP33brssgo3u:115": "nanu pārthivo dhāturbhūyiṣṭho deheṣūpalakṣyate /",
  "GSP33brssgo3u:116": "naiṣa doṣaḥ /",
  "GSP33brssgo3u:117": "itarāpekṣayāpyapā bāhulyaṃ bhaviṣyati /",
  "GSP33brssgo3u:118": "dṛśyate ca śukraśoṇitalakṣaṇe 'pi dehabīje dravabāhulyam /",
  "GSP33brssgo3u:119": "karma ca nimittakāraṇaṃ dehāntarārambhe /",
  "GSP33brssgo3u:120": "karmāṇi cāgnihotrādīni somājyapayaḥprabhṛtidravadravyavyapāśrayāṇi /",
  "GSP33brssgo3u:121": "karmasamavāyiścāpaḥ śraddhāśabdoditāḥ saha karmabhirdyulokākhye 'gnau hūyanta iti vakṣyati /",
  "GSP33brssgo3u:122": "tasmādapyapāṃ bāhulyaprasiddhiḥ /",
  "GSP33brssgo3u:123": "bāhulyāccāpśabdena sarveṣāmeva dehabījānāṃ bhūtasūkṣmāṇāmupādānamiti niravadyam // 2 //",
  "GSP33brssgo3u:124": "nanu pākasvedagandharūpakāryatrayopalabdhestryātmako deha ityayuktam /",
  "GSP33brssgo3u:125": "prāṇāvakāśayorapyupalabdhyā dehasya pañcabhūtātmatvādityarucyā vyākhyāntaramāha-punaśceti /",
  "GSP33brssgo3u:126": "dehadhārakatvāddhātavastaistridhātutvātryāyātmaka ityanvayaḥ /",
  "GSP33brssgo3u:127": "dehasya kevalābjatve vātaṃ pittaṃ ca vāyavyaṃ taijasaṃ na syātāmiti bhāvaḥ /",
  "GSP33brssgo3u:128": "pṛthivītarabhūtāpekṣayāpāṃ bāhulyam /",
  "GSP33brssgo3u:129": "kiñca dehanimittānāṃ karmaṇāmabbāhulyāttābhirbhūtāntarāṇyupalakṣyanta ityāha-karma cetyādinā //2//",
  "GSP33brssgo3u:130": "END BsCom_3,1.1.2",
  "GSP33brssgo3u:131": "____________________________________________________________________________________________",
  "GSP33brssgo3u:132": "START BsCom_3,1.1.3",
  "GSP33brssgo3u:133": "prāṇagateś ca | BBs_3,1.3 |",
  "GSP33brssgo3u:134": "prāṇānāṃ ca dehāntarapratipattau gatiḥ śrāvyate- 'tamutkrāmantaṃ prāṇo 'nūtkrāmati prāṇamanūtkrāmantaṃ sarve prāṇā anūtkrāmanti' (bṛ. 4.4.2) ityādiśrutibhiḥ /",
  "GSP33brssgo3u:135": "sā ca prāṇānāṃ gatirnāśrayamantareṇa saṃbhavatītyataḥ prāṇagatiprayuktā tadāśrayabhūtānāmapāpamapi bhūtāntaropasṛṣṭānāṃ gatiravagamyate /",
  "GSP33brssgo3u:136": "nahi nirāśrayāḥ prāṇāḥ kvacidgacchanti tiṣṭhanti vā jīvato darśanāt // 3 //",
  "GSP33brssgo3u:137": "utkrāntau prāṇā dehabījapañcabhūtāśrayāḥ prāṇatvajjīvaddehasthaprāṇavadityāha-prāṇagateśceti //3//",
  "GSP33brssgo3u:138": "END BsCom_3,1.1.3",
  "GSP33brssgo3u:139": "____________________________________________________________________________________________",
  "GSP33brssgo3u:140": "START BsCom_3,1.1.4",
  "GSP33brssgo3u:141": "agnyādigatiśruter iti cen na bhāktatvāt | BBs_3,1.4 |",
  "GSP33brssgo3u:142": "syādetat /",
  "GSP33brssgo3u:143": "naiva prāṇā dehāntarapratipattau saha jīvena gacchanti agnyādigatiśruteḥ /",
  "GSP33brssgo3u:144": "tathāhi śrutirmaraṇakāle vāgādayaḥ prāṇā agnyādīndevāgacchatīti darśayati- 'yatrāsya puruṣasya mṛtasyāgniṃ vāgapyeti vātaṃ prāṇaḥ' (bṛ. 3.2.13) ityādineti cet /",
  "GSP33brssgo3u:145": "na /",
  "GSP33brssgo3u:146": "bhāktatvāt /",
  "GSP33brssgo3u:147": "vāgādīnāmagnyādigatiśrutirgauṇī keśeṣu cādarśanāt /",
  "GSP33brssgo3u:148": "'oṣadhīrlomāni vanaspatīnkeśāḥ' (bṛ. 3.2.13) iti hi tatrāmnāyate /",
  "GSP33brssgo3u:149": "nahi lomāni keśāścotplutyauṣadhīrvanaspatīṃśca gacchantīti saṃbhavati /",
  "GSP33brssgo3u:150": "naca jīvasya prāṇopādhipratyākhyāne gamanamavakalpyate /",
  "GSP33brssgo3u:151": "nāpi prāṇairvinā dehāntara upabhoga upapadyate /",
  "GSP33brssgo3u:152": "vispaṣṭaṃ ca prāṇānāṃ saha jīvena gamanamanyatra śrāvitam /",
  "GSP33brssgo3u:153": "ato vāgādyadhiṣṭhātrīṇāmagnyādidevatānāṃ vāgādyupakāriṇīnāṃ maraṇakāla upakāranivṛttimātramapekṣya vāgādayo 'gnyādīngacchantītyupacaryate // 4 //",
  "GSP33brssgo3u:154": "----------------------",
  "GSP33brssgo3u:155": "FN: anyatra tamutkrāmantamityādau /",
  "GSP33brssgo3u:156": "prāṇānāṃ gatirasiddhetyāśaṅkya niṣedhati-agnyādīti /",
  "GSP33brssgo3u:157": "adarśanādoṣadhivanaspatigamanasyeti śeṣaḥ /",
  "GSP33brssgo3u:158": "lomānyapiyantītyarthaḥ //",
  "GSP33brssgo3u:159": "prāṇānāmagnyādiṣu layasya mukhyatve jīvasya gatibhogayorayogātsarve prāṇā anūtkrāmantīti vispaṣṭaśruterlomādigauṇalayapāṭhācca gauṇatvamityarthaḥ //4//",
  "GSP33brssgo3u:160": "END BsCom_3,1.1.4",
  "GSP33brssgo3u:161": "____________________________________________________________________________________________",
  "GSP33brssgo3u:162": "START BsCom_3,1.1.5",
  "GSP33brssgo3u:163": "prathame 'śravaṇād iti cen na tā eva hy upapatteḥ | BBs_3,1.5 |",
  "GSP33brssgo3u:164": "syādetat /",
  "GSP33brssgo3u:165": "kathaṃ punaḥ 'pañcamyāmāhutāvāpaḥ puruṣavacaso bhavanti' (chā. 5.3.3) ityetannirdhārayituṃ pāryate /",
  "GSP33brssgo3u:166": "yāvatā naiva prathame 'gnāvapāṃ śravaṇamasti /",
  "GSP33brssgo3u:167": "iha hi dyulokaprabhṛtayaḥ pañcāgnayaḥ pañcānāmāhutīnāmādāratvenādhītāḥ /",
  "GSP33brssgo3u:168": "teṣāṃ ca pramukhe 'asau vāva loko gautamāgniḥ' (chā. 5.4.1)",
  "GSP33brssgo3u:169": "ityupakramya 'tasminnetasminnagnau devāḥ śraddhāṃ juhvati' (chā. 5.4.2)",
  "GSP33brssgo3u:170": "iti śraddhā haumyadravyatvenāveditā /",
  "GSP33brssgo3u:171": "na tatrāpo haumyadravyatayā śrutāḥ /",
  "GSP33brssgo3u:172": "yadi nāma parjanyādiṣūttareṣu caturṣvagniṣvapāṃ haumyadravyatā parikalpyeta parikalpyatāṃ nāma /",
  "GSP33brssgo3u:173": "teṣu hotavyatayopāttānāṃ somādīnāmabbahulatvopapatteḥ /",
  "GSP33brssgo3u:174": "prathame tvagnau śrutāṃ śraddhāṃ parityajyāśrutā āpaḥ parikalpyanta iti sāhasametat /",
  "GSP33brssgo3u:175": "śraddhā ca nāma pratyayaviśeṣaḥ prasiddhisāmarthyāt /",
  "GSP33brssgo3u:176": "tasmādayuktaḥ pañcamyāhutāvapāṃ puruṣabhāva iti cet /",
  "GSP33brssgo3u:177": "naiṣa doṣaḥ /",
  "GSP33brssgo3u:178": "yatastatrāpi prathame 'gnau tā evāpaḥ śraddhāśabdenābhipreyante /",
  "GSP33brssgo3u:179": "kutaḥ upapatteḥ /",
  "GSP33brssgo3u:180": "evaṃhyādimadhyāvasānasaṃgānādanākulametadekavākyamupapadyate /",
  "GSP33brssgo3u:181_0": "itarathā punaḥ pañcamyāmāhutāvapāṃ puruṣavacastvaprakāre pṛṣṭe prativacanāvasare",
  "GSP33brssgo3u:181_1": "prathamāhutisthāne yadyanapo haumyadravyaṃ śraddhāṃ nāmāvatārayettato 'nyathā praśno",
  "GSP33brssgo3u:181_2": "'nyathā prativacanamityekavākyatā na syāt /",
  "GSP33brssgo3u:182": "'iti tu pañcamyāmāhutāvāpaḥ puruṣavacaso bhavanti' iti copasaṃharannetadeva darśayati /",
  "GSP33brssgo3u:183": "śraddhākāryaṃ ca somavṛṣṭyādi sthūlībhavadabbahulaṃ lakṣyate /",
  "GSP33brssgo3u:184": "sā ca śraddhāyā aptve yuktiḥ /",
  "GSP33brssgo3u:185": "kāraṇānurūpaṃ hi kāryaṃ bhavati /",
  "GSP33brssgo3u:186": "naca śraddhākhyaḥ pratyayo manaso jīvasya vā dharmaḥ sandharmiṇo niṣkṛṣya homāyoṣādātuṃ śakyate paśvādibhya iva hṛdayādīnityāpa eva śraddhāśabdā bhaveyuḥ /",
  "GSP33brssgo3u:187": "śraddhāśabdaścāpsūpapadyate, vaidikaprayogadarśanāt 'śraddhā vā āpaḥ' iti /",
  "GSP33brssgo3u:188": "tanutvaṃ śraddhāsārūpyaṃ gacchantya āpo dehabījabhūtā ityataḥ śraddhāśabdāḥ syuḥ /",
  "GSP33brssgo3u:189": "yathā siṃhaparākramo naraḥ siṃhaśabdo bhavati /",
  "GSP33brssgo3u:190": "śraddhāpūrvakakarmasamavāyāccāpsu śraddhāśabda upapadyate, mañcaśabda iva puruṣeṣu /",
  "GSP33brssgo3u:191": "śraddhāhetutvācca śraddhāśabdopapattiḥ 'apo hāsmai śraddhāṃ saṃnamante puṇyāya karmaṇe' iti śruteḥ // 5 //",
  "GSP33brssgo3u:192": "----------------------",
  "GSP33brssgo3u:193": "FN: saṃgānaṃ tamutkrāmantamityādau /",
  "GSP33brssgo3u:194": "anapaḥ abdyo 'nyataḥ /",
  "GSP33brssgo3u:195": "asmai yajamānāya /",
  "GSP33brssgo3u:196": "saṃnamante janayanti /",
  "GSP33brssgo3u:197": "bhūtāntarayuktānāmapāṃ gatimuktvā puruṣavacastvaṃ tāsāmākṣipya samādhatte-prathama iti /",
  "GSP33brssgo3u:198": "nanu prathamapadaṃ vyarthamuttarāgniṣvapyapāmaśravaṇādityāśaṅkya somavṛṣṭyannaretasāmabrūpatvāduttaratra tāsāṃ śravaṇamasti,",
  "GSP33brssgo3u:199": "na prathama ityāha-yadināmeti /",
  "GSP33brssgo3u:200_0": "pañcāgniṣvapāmāhutitve siddhe tāsāṃ pañcamyāmāhutau puruṣavacastvaṃ bhavenna tatsiddhaṃ",
  "GSP33brssgo3u:200_1": "prathamāgnau tāsāmanāhutitvāditi śaṅkārthaḥ evaṃ hi śraddhāśabdenāpāṃ grahe sati",
  "GSP33brssgo3u:200_2": "praśnottaropasaṃhārāṇāṃ saṃgānādekārthatvādekavākyatopapadyate,",
  "GSP33brssgo3u:201": "agrahe tu caturṣvagniṣvevāpāmāhutitvāccaturthyāmāhutāviti vācyaṃ,",
  "GSP33brssgo3u:202": "ataḥ praśnopasaṃhārayoḥ pañcamyāmiti śravaṇāt,",
  "GSP33brssgo3u:203": "prathamāgnāvapyāpa eva grāhyā iti samādhānārthaḥ /",
  "GSP33brssgo3u:204": "anapaḥ adbhyo 'nyataḥ /",
  "GSP33brssgo3u:205": "etadeveti /",
  "GSP33brssgo3u:206": "śraddhāśabdasyābarthakatvaṃ darśayatītyarthaḥ /",
  "GSP33brssgo3u:207": "upapatterityasyārthāntaramāha-śraddhākāryamiti /",
  "GSP33brssgo3u:208_0": "tasyāḥ śraddhāhuteḥ somaḥ saṃbhavatītyādinā śraddhāsomādīnāṃ pūrvapūrvapariṇāmatvaṃ",
  "GSP33brssgo3u:208_1": "śrutaṃ tato dravapariṇāmatvāt śraddhāyā aptvaṃ pratyayātmakamukhyaśraddhāyā āhutitvāyogāccetyarthaḥ /",
  "GSP33brssgo3u:209": "śraddhāśabdasyāpsu sūkṣmatvaguṇena vṛttimuktvā lakṣaṇāṃ vaktuṃ śraddhāyā adbhirekakarmayogitvaṃ hetutvaṃ vā saṃbandhamāha-śraddhāpūrvaketi /",
  "GSP33brssgo3u:210": "asmai yajamānāya /",
  "GSP33brssgo3u:211": "snānādyarthamāpaḥ śraddhāṃ saṃnamante janayantīti śrutyarthaḥ //5//",
  "GSP33brssgo3u:212": "END BsCom_3,1.1.5",
  "GSP33brssgo3u:213": "____________________________________________________________________________________________",
  "GSP33brssgo3u:214": "START BsCom_3,1.1.6",
  "GSP33brssgo3u:215": "aśrutatvād iti cen neṣṭādikāriṇāṃ pratīteḥ | BBs_3,1.6 |",
  "GSP33brssgo3u:216": "athāpi syātprativacanābhyāṃ nāmāpaḥ śraddhādikrameṇa pañcamyāmāhutau puruṣākāraṃ pratipadyeran /",
  "GSP33brssgo3u:217": "natu tatsaṃpariṣvaktā jīvā raṃheyuḥ /",
  "GSP33brssgo3u:218": "aśrutatvāt /",
  "GSP33brssgo3u:219": "nahyatrāpāmiva jīvānāṃ śrāvayitā kaścicchabdo 'sti /",
  "GSP33brssgo3u:220": "tasmādraṃhati saṃpariṣvakta ityayuktamiti cet /",
  "GSP33brssgo3u:221": "naiṣa doṣaḥ /",
  "GSP33brssgo3u:222": "kutaḥ - iṣṭādikāriṇāṃ pratīteḥ /",
  "GSP33brssgo3u:223": "'atha ya ime grāma iṣṭāpūrte dattamityupāsate te dhūmamabhisaṃbhavanti' (chā. 5.10.6)",
  "GSP33brssgo3u:224": "ityupakramyeṣṭādikāriṇāṃ dhūmādinā pitṛyāṇena pathā candraprāptiṃ kathayati- 'ākāśāccandramasameṣa somo rājā' (chā. 5.10.4) iti /",
  "GSP33brssgo3u:225": "ta evehāpi pratīyante 'tasminnetasminnagnau devāḥ śraddhāṃ juhvati tasyā āhuteḥ somo rājā saṃbhavati' (chā. 5.4.2)",
  "GSP33brssgo3u:226": "iti śrutisāmānyāt /",
  "GSP33brssgo3u:227": "teṣāṃ cāgnihotrādarśapūrṇamāsādikarmasādhanabhūtā dadhipayaḥprabhṛtayo dravadravyabhūyastvātpratyakṣamevāpaḥ santi /",
  "GSP33brssgo3u:228": "tāṃ āhavanīye hutāḥ sūkṣmā āhutyo 'pūrvarūpāḥ satyastāniṣṭādikāriṇa āśrayanti /",
  "GSP33brssgo3u:229": "teṣāṃ ca śarīraṃ naidhanena vidhānenāntye 'grāvṛtvijo juhvati 'asau svargāya lokāya svāhā' iti /",
  "GSP33brssgo3u:230_0": "tatastāḥ śraddhāpūrvakakarmasamavāyinya āhutimayya āpo 'pūrvarūpāḥ satyastāniṣṭādikāriṇo",
  "GSP33brssgo3u:230_1": "jīvānpariveṣṭayāmuṃ lokaṃ phaladānāya nayantīti yattadatra juhotinābhidhīyate- 'śraddhāṃ",
  "GSP33brssgo3u:230_2": "juhvati' (bṛ. 6.2.9) iti /",
  "GSP33brssgo3u:231": "tathācāgnihotre ṣaṭpraśnīnirvacanarūpeṇa vākyaśeṣeṇa 'te vā ete āhutī hute utkrāmataḥ' ityevamādināgnihotrāhutyoḥ phalārambhāya lokāntaraprāptiḥ pradarśitā /",
  "GSP33brssgo3u:232": "tasmādāhutīmayībhiradbhiḥ saṃpariṣvaktā jīvā raṃhanti svakarmaphalopabhogāyeti śliṣyate // 6 //",
  "GSP33brssgo3u:233": "----------------------",
  "GSP33brssgo3u:234": "FN: naidhanena antyeṣṭyākhyena /",
  "GSP33brssgo3u:235": "asau svargāya gacchatviti mantrārthaḥ /",
  "GSP33brssgo3u:236": "apāṃ gatimupetyādbhiḥ saha jīvānāṃ gatimākṣipya samādhatte-athāpītyādinā /",
  "GSP33brssgo3u:237": "dyulokāgnau śraddhāhuteḥ somo rājā saṃbhavatītyuktvā vākyaśeṣe dhūmādimārgeṇa ākāśāccandramasaṃ prāptā iṣṭyādikāriṇa eṣa somo rājetyuktāḥ,",
  "GSP33brssgo3u:238": "ataḥ somarājāśabdasāmānyādiṣṭyādikāriṇāṃ jīvānāṃ śraddhāśabditādbhiḥ saha gatiriha śraddhāhutivākye pratīyata ityarthaḥ /",
  "GSP33brssgo3u:239": "teṣāṃ sūkṣmābhirdravyāpūrvarūpābhiḥ pañcīkṛtābhiradbhiḥ saṃbandhaṃ vadan sahagatiṃ vivṛṇoti-teṣāṃ cāgnihotreti /",
  "GSP33brssgo3u:240": "nidhanaṃ maraṇaṃ tannimittakamantyeṣṭividhānaṃ, asau yajamānaḥ, svargāya gacchatviti mantrārthaḥ /",
  "GSP33brssgo3u:241": "hutadravyarūpāṇāmapāṃ gamane śrutyantaramāha-tathāceti /",
  "GSP33brssgo3u:242_0": "agnihotraprakaraṇe janakena yājñavalkyaṃ prati 'natvevainayoḥ sāyaṃprātarāhutyostvamutkrāntiṃ",
  "GSP33brssgo3u:242_1": "na gatiṃ na pratiṣṭhāṃ na tṛptiṃ na punarāvṛttiṃ na lokaṃ pratyutthāyinaṃ vettha'iti",
  "GSP33brssgo3u:242_2": "ṣaṭ praśnāḥ kṛtāsteṣāṃ nirvacanamapi rājñaiva 'te vā ete āhutī hute utkrāmataḥ te",
  "GSP33brssgo3u:242_3": "'ntarikṣadvārā divaṃ gacchataste divamevāhavanīyaṃ pratiṣṭhāṃ kurvāte divaṃ tarpayataste",
  "GSP33brssgo3u:242_4": "tataḥ punarāvartete tataḥ pṛthivyāṃ puruṣe yoṣiti ca hute puruṣarūpeṇottiṣṭhataḥ'iti",
  "GSP33brssgo3u:242_5": "vākyaśeṣeṇa kṛtam //6 //",
  "GSP33brssgo3u:243": "END BsCom_3,1.1.6",
  "GSP33brssgo3u:244": "____________________________________________________________________________________________",
  "GSP33brssgo3u:245": "START BsCom_3,1.1.7",
  "GSP33brssgo3u:246": "kathaṃ punaridamiṣṭādikāriṇāṃ svakarmaphalopabhogāya raṃhaṇaṃ pratijñāyate /",
  "GSP33brssgo3u:247": "yāvatā teṣāṃ dhūmapratīkena vartmanā candramasamadhirūḍhānāmannabhāvaṃ darśayati- 'eṣa somo rājā taddevānāmannaṃ te devā bhakṣayanti' (chā. 5.10.4)",
  "GSP33brssgo3u:248": "iti 'te candraṃ prāpyānnaṃ bhavanti tāṃstatra devā yathā somaṃ rājānamapyāyasvāpakṣīyasvetyevamenāṃstatra bhakṣayanti' (bṛ. 6.2.16)",
  "GSP33brssgo3u:249": "iti ca samānaviṣayaṃ śrutyantaram /",
  "GSP33brssgo3u:250": "naca vyāghrādibhiriva devairbhakṣyamāṇānāmupabhogaḥ saṃbhavatīti /",
  "GSP33brssgo3u:251": "ata uttaraṃ paṭhati-",
  "GSP33brssgo3u:252": "bhāktaṃ vānātmavittvāt tathā hi darśayati | BBs_3,1.7 |",
  "GSP33brssgo3u:253": "vāśabdaścoditadoṣavyāvartanārthaḥ /",
  "GSP33brssgo3u:254": "bhāktameṣāmannatvaṃ na mukhyam /",
  "GSP33brssgo3u:255": "mukhye hyannatve svargakāmo yajeta ityevañjātīyakādhikāraśrutirupapadhyeta /",
  "GSP33brssgo3u:256": "candramaṇḍale cediṣṭādikāriṇāmupabhogo na syātkimarthamadhikāriṇa iṣṭādyāyāsabahulaṃ karma kuryuḥ /",
  "GSP33brssgo3u:257": "annaśabdaścopabhogahetutvasāmānyādanne 'pyupacaryamāṇo dṛśyate /",
  "GSP33brssgo3u:258": "yathā viśo 'nnaṃ rājñāṃ paśavo 'nnaṃ viśāmiti /",
  "GSP33brssgo3u:259": "tasmādiṣṭastrīputramitrabhṛtyādibhiriva guṇabhāvopagatairiṣṭādikāribhiryatsukhaviharaṇaṃ devānāṃ tadaiveṣāṃ bhakṣaṇamabhipretaṃ na modakādivaccarvaṇaṃ nigaraṇaṃ vā /",
  "GSP33brssgo3u:260": "'na ha vai devā aśnanti na pibantyetadevāmṛtaṃ dṛṣṭvā tṛpyanti' (chā. 3.6.1)",
  "GSP33brssgo3u:261": "iti ca devānāṃ carvaṇādivyāpāraṃ vārayati /",
  "GSP33brssgo3u:262": "teṣāṃ ceṣṭādikāriṇāṃ devānprati guṇabhāvopagatānāmapyupabhoga upapadyate rājopajīvināmiva parijanānām /",
  "GSP33brssgo3u:263": "anātmavittvācceṣṭādikāriṇāṃ devopabhogyabhāva upapadyate /",
  "GSP33brssgo3u:264": "tathāhi śrutiranātmavidāṃ devopabhogyatāṃ darśayati- 'atha yo 'nyāṃ devatāmupāste 'nyo 'sāvanyo 'hamasmīti na sa veda yathā paśurevaṃ sa devānām' (bṛ. 1.4.10) iti /",
  "GSP33brssgo3u:265": "sa cāsminnapi loka iṣṭādibhiḥ karmabhiḥ prīmanpaśuvaddevānāmupakarotīti loke tadupajīvī tadādiṣṭaṃ phalamupabhuñjānaḥ paśuvaddevānāmupakarotīti gamyate //",
  "GSP33brssgo3u:266": "anātmavittvāttathāhi darśayatītyasyāparā vyākhyā- anātmavido hyete kevalakarmiṇaiṣṭādikāriṇo na jñānakarmasamuccayānuṣṭhāyinaḥ /",
  "GSP33brssgo3u:267": "pañcāgnividyāmihātmavidyetyupacaranti prakaraṇāt /",
  "GSP33brssgo3u:268": "pañcāgnivijñānavihīnatvāccedamiṣṭādikāriṇāṃ guṇavādenānnatvamudbhāvyate pañcāgnivijñānapraśaṃsāyai /",
  "GSP33brssgo3u:269": "pañcāgnividyā hīha vidhitsitā /",
  "GSP33brssgo3u:270": "vākyatātparyāvagamāt /",
  "GSP33brssgo3u:271": "tathāhi śrutyantaraṃ candramaṇḍale bhogasadbhāvaṃ darśayati- 'sa somaloke vibhūtimanubhūya punarāvartate' (pra. 5.4) iti /",
  "GSP33brssgo3u:272": "tathānyadapi śrutyantaram 'atha ye śataṃ pitṛṇāṃ jitalolokānāmānandāḥ sa ekaḥ karmadevanāmānando ye karmaṇā devatvamabhisaṃpadyate' (bṛ. 4.3.33)",
  "GSP33brssgo3u:273": "itīṣṭādikāriṇāṃ devaiḥ saṃvasatāṃ bhogaprāptiṃ darśayati /",
  "GSP33brssgo3u:274": "evaṃ bhāktatvādannabhāvavacanasyeṣṭādikāriṇo 'tra jīvāraṃhantīti pratīyate /",
  "GSP33brssgo3u:275": "tasmādraṃhati saṃpariṣvakta iti yuktamevoktam // 7 //",
  "GSP33brssgo3u:276": "----------------------",
  "GSP33brssgo3u:277": "FN: adhikriyate puruṣo vidhinā saṃbadhyate 'nenetyadhikāraḥ phalakāmanā /",
  "GSP33brssgo3u:278": "yathā paśurbhogya evamajñaḥ na bhedadhīmāndevānāṃ bhogya ityarthaḥ /",
  "GSP33brssgo3u:279": "saṃpratyuttarasūtravyāvartyaṃ śaṅkate-kathamityādinā /",
  "GSP33brssgo3u:280": "atra somākhyacandrasyānnatvamuktaṃ neṣṭādikāriṇāmiti bhrāntinirāsārthaṃ śrutyantaramāha-te candramiti /",
  "GSP33brssgo3u:281": "yathā yajñe camasasthaṃ somamṛtvija āpyāyasveti kriyāvṛttau loṭ punaḥ punarāpyāyya punaḥ punarapakṣayya bhakṣayanti /",
  "GSP33brssgo3u:282": "evamenāniṣṭādikāriṇo 'nnarūpān bhakṣayanti devā ityarthaḥ /",
  "GSP33brssgo3u:283": "adhikriyate puruṣo vidhinā saṃbadhyate 'nenetyadhikāraḥ phalakāmanā /",
  "GSP33brssgo3u:284": "śāstrānarthakyavāraṇāya annatvaṃ goṇamiti bhāvaḥ /",
  "GSP33brssgo3u:285": "kena doṣeṇa teṣāṃ devabhogyatetyata āha-anātmavittvācceti /",
  "GSP33brssgo3u:286": "yathā paśurbhogya evamajñaḥ sa bhedadhīmān devānāṃ bhogya ityarthaḥ /",
  "GSP33brssgo3u:287": "ātmaśabdasya mukhyatvabalena sūtrāṃśaṃ vyākhyāya prakṛtapañcāgnayaḥ sūtrakṛtātmatvenopacaritā iti vyākhyāntaramāha-anātmetyādinā /",
  "GSP33brssgo3u:288": "vidyāstutyarthamannatvaṃ na mukhyamityatra śrutyantarārthaṃ sūtraśeṣaṃ vyācaṣṭe-tathāhīti /",
  "GSP33brssgo3u:289": "evaṃ gatiparyālocanayā vairāgyamiti siddham //7//",
  "GSP33brssgo3u:290": "END BsCom_3,1.1.7",
  "GSP33brssgo3u:291": "____________________________________________________________________________________________",
  "GSP33brssgo3u:292": "START BsCom_3,1.2.8",
  "GSP33brssgo3u:293": "2 kṛtātyayādhikaraṇam / sū. 8-11",
  "GSP33brssgo3u:294": "kṛtātyaye 'nuśayavān dṛṣṭasmṛtibhyāṃ yathetamanevaṃ ca | BBs_3,1.8 |",
  "GSP33brssgo3u:295_0": "iṣṭādikāriṇāṃ dhūmādinā vartmanā candramaṇḍalamadhirūḍhānāṃ bhuktabhogānāṃ tataḥ",
  "GSP33brssgo3u:295_1": "pratyavaroha āmnāyate- 'tasminyāvatsaṃpātamuṣitvāthaitamevādhvāṃ punarnivartante",
  "GSP33brssgo3u:295_2": "tathetam' (chā. 5.10.5)",
  "GSP33brssgo3u:296": "ityārabhya yāvadramaṇīyacaraṇā brāhmaṇādiyonimāpadyante kapūyacaraṇāḥ śvādiyonimiti /",
  "GSP33brssgo3u:297": "tatredaṃ vicāryate- kiṃ niranuśayā bhuktakṛtsnakarmāṇo 'varohantyāhosvitsānuśayā iti /",
  "GSP33brssgo3u:298": "kiṃ tāvatprāptam /",
  "GSP33brssgo3u:299": "niranuśayā iti /",
  "GSP33brssgo3u:300": "kutaḥ - yāvatsaṃpātamiti viśeṣaṇāt /",
  "GSP33brssgo3u:301": "saṃpātaśabdenātra karmāśaya ucyate- saṃpatantyanenāsmāllokādamuṃ lokaṃ phalopabhogāyeti /",
  "GSP33brssgo3u:302": "yāvatsaṃpātamuṣitveti ca kṛtsnasya tasya kṛtasya tatraiva bhuktatāṃ darśayati /",
  "GSP33brssgo3u:303": "teṣāṃ yadā tatparyaveti' (bṛ. 6.2.16) iti ca śrutyantareṇaiva evārthaḥ pradarśyate /",
  "GSP33brssgo3u:304": "syādetat /",
  "GSP33brssgo3u:305": "yāvadamuṣmiṃlloka upabhoktavyaṃ karma tāvadupabhuṅ kta iti kalpayiṣyāmīti /",
  "GSP33brssgo3u:306": "naivaṃ kalpayituṃ śakyate yatkiñcetyanyatra parāmarśāt /",
  "GSP33brssgo3u:307": "prāpyantaṃ karmaṇastasya yatkiñceha karotyayam /",
  "GSP33brssgo3u:308": "tasmāllokātpunaraityasmai lokāya karmaṇe (bṛ. 4.4.6)",
  "GSP33brssgo3u:309": "iti hyaparā śrutiryatkiñcetyaviśeṣaparāmarśena kṛtsnasyeha kṛtasya karmaṇastatra kṣayitāṃ darśayati /",
  "GSP33brssgo3u:310": "apica prāyaṇamanārabdhaphalasya karmaṇo 'bhivyañjakam /",
  "GSP33brssgo3u:311": "prākprāyaṇādārabdhaphalena karmaṇā pratibaddhasyābhivyaktyanupapatteḥ /",
  "GSP33brssgo3u:312": "taccāviśeṣādyāvatkiñcidanārabdhaphalaṃ tasya sarvasyābhivyañjakam /",
  "GSP33brssgo3u:313": "nahi sādhāraṇe nimitte naimittikamasādhāraṇaṃ bhavitumarhati /",
  "GSP33brssgo3u:314": "na hyaviśiṣṭe pradīpasaṃnidhau dhaṭo 'bhivyajyate na paṭa ityupapadyate /",
  "GSP33brssgo3u:315": "tasmānniranuśayā avarohantītyevaṃ prāpte brūmaḥ kṛtātyaye 'nuśayavāniti /",
  "GSP33brssgo3u:316_0": "yena karmavṛndena candramasamārūḍhāḥ phalopabhogāya tasminnupabhogena kṣīyate teṣāṃ",
  "GSP33brssgo3u:316_1": "yadaṃmayaṃ śarīraṃ candramasyupabhogāyārabdhaṃ tadupabhogakṣayadarśanaśokāgnisaṃparkādiva ca ghṛtakāṭhinyam /",
  "GSP33brssgo3u:317": "tataḥ kṛtātyaye kṛtasyeṣṭādeḥ karmaṇaḥ phalopabhogenopakṣaye sati sānuśayā evemamavarohanti /",
  "GSP33brssgo3u:318": "kena hetunā /",
  "GSP33brssgo3u:319": "dṛṣṭasmṛtibhyāmityāha /",
  "GSP33brssgo3u:320_0": "tathāhi pratyakṣā śrutiḥ sānuśayānāmavarohaṃ darśayati- 'tadya iha ramaṇīyacaraṇā",
  "GSP33brssgo3u:320_1": "abhyāśo ha yatte ramaṇīyāṃ yonimāpadyeranbrāhmaṇayoniṃ vā kṣatriyayoniṃ vā vaiśyayoniṃ",
  "GSP33brssgo3u:320_2": "vātha yaiha ka pūyacaraṇāṃ abhyāśo ha yatte kapūyāṃ yonimāpadyerañśvayoniṃ vā sūkarayoniṃ",
  "GSP33brssgo3u:320_3": "vā caṇḍālayoniṃ vā' (chā. 5.10.7) iti /",
  "GSP33brssgo3u:321": "caraṇaśabdenānuśayaḥ sūcyata iti varṇayiṣyati /",
  "GSP33brssgo3u:322": "dṛṣṭaścāyaṃ janmanaiva pratipaṇyuccāvacarūpa upabhogaḥ pravibhajyamāna /",
  "GSP33brssgo3u:323": "ākasmikatvāsaṃbhavādanuśayasadbhāvaṃ sūcayati,",
  "GSP33brssgo3u:324": "abhyudayapratyavāyayoḥ sukṛtaduṣkṛtahetutvasya sāmānyataḥ śāstreṇāvagamitvāt /",
  "GSP33brssgo3u:325_0": "smṛtirapi 'varṇā āśramāśca svakarmaniṣṭhāḥ pretya karmaphalamanubhūya tataḥ śeṣeṇa",
  "GSP33brssgo3u:325_1": "viśiṣṭadeśajātikularūpāyuḥśrutavṛttasukhamedhaso janma pratipadyante' iti sānuśayānāmevāvarohaṃ",
  "GSP33brssgo3u:325_2": "darśayati - kaḥ punaranuśayo nāmeti /",
  "GSP33brssgo3u:326": "kecittāvadāhuḥ - svargārthasya karmaṇo bhuktaphalasyāvaśeṣaḥ kaścidanuśayo nāma bhāṇḍānusārisnehavat /",
  "GSP33brssgo3u:327": "yathāhi snehabhāṇḍaṃ ricyamānaṃ na sarvātmanā ricyate bhāṇḍānusāryeva kaścitsnehaśeṣo 'vatiṣṭhate tathānuśayo 'pīti /",
  "GSP33brssgo3u:328": "nanu kāryavirodhitvādadṛṣṭasya na bhuktaphalasyāvaśeṣāvasthānaṃ nyāyyam /",
  "GSP33brssgo3u:329": "nāyaṃ doṣaḥ /",
  "GSP33brssgo3u:330": "nahi sarvātmanā bhuktaphalatvaṃ karmaṇaḥ pratijānīmahe /",
  "GSP33brssgo3u:331": "nanu niravaśeṣakarmaphalopabhogāya candramaṇḍalamārūḍhaḥ /",
  "GSP33brssgo3u:332": "bāḍham /",
  "GSP33brssgo3u:333": "tathāpi svalpakarmāvaśeṣamātreṇa tatrāvasthātuṃ na labhyate /",
  "GSP33brssgo3u:334": "yathā kila kaścitsevakaḥ sakalaiḥ sevopakaraṇai rājakulamupasṛpaścirapravāsātparikṣīṇavahūpakaraṇaśchatrapādukādimātrāvaśeṣo na rājakule 'vasthātuṃ śaknoti /",
  "GSP33brssgo3u:335": "evamanuśayamātraparigraho na candramaṇḍalo 'vasthātuṃ śaknotīti /",
  "GSP33brssgo3u:336": "nacaitadyuktamiva /",
  "GSP33brssgo3u:337": "nahi svargasthasya karmaṇo bhuktaphalasyāvaśeṣānuvṛttirupapadyate kāryavirodhitvādityuktam /",
  "GSP33brssgo3u:338": "nanvetadayuktam /",
  "GSP33brssgo3u:339": "na svargaphalasya karmaṇo nikhilasya bhuktaphalatvaṃ bhaviṣyatīti /",
  "GSP33brssgo3u:340": "tadetadapeśalam /",
  "GSP33brssgo3u:341": "svargārthaṃ kila karma svargasthasyaiva svargaphalaṃ nikhilaṃ na janayati svagracyutasyāpi kañcitphalaleśaṃ janayatīti /",
  "GSP33brssgo3u:342": "na śabdapramāṇakāmānīdṛśī kalpanāvakalpate /",
  "GSP33brssgo3u:343": "snehabhāṇḍe tu snehaleśānuvṛttirdṛṣṭatvādupapadyate /",
  "GSP33brssgo3u:344": "tathā sevakasyopakaraṇaleśānuvṛttiśca dṛśyate /",
  "GSP33brssgo3u:345": "natviha tathā svargaphalasya karmaṇo leśānuvṛttirdṛśyate nāpi kalpayituṃ śakyate svargaphalatvaśāstravirodhāt /",
  "GSP33brssgo3u:346": "avaśyaṃ caitadevaṃ vijñeyam /",
  "GSP33brssgo3u:347": "na svargaphalasyeṣṭādeḥ karmaṇo bhāṇḍānusārisnehavadekadeśo 'nuvartamāno 'nuśaya iti /",
  "GSP33brssgo3u:348": "yadihi yena sukṛtena karmaṇeṣṭādinā svargamanvabhūvaṃstasyaiva kaścidekadeśo 'nuśayaḥ kalpyeta tato ramaṇīya evaiko 'nuśayaḥ syānna viparītaḥ /",
  "GSP33brssgo3u:349": "tatreyamanuśayavibhāgaśrutiruparudhyeta- 'tadya iha ramaṇīyacaraṇā,",
  "GSP33brssgo3u:350": "atha kapūyacaraṇāḥ' (chā. 5.10.7) iti /",
  "GSP33brssgo3u:351": "tasmādāmuṣmikaphale karmajāta upabhukte 'vaśiṣṭamaihikaphalaṃ karmāntarajātamanuśayastadvanta'varohantīti /",
  "GSP33brssgo3u:352": "yaduktaṃ yatkiñcetyaviśeṣaparāmarśātsarvasyeha kṛtasya karmaṇaḥ phalopabhogenāntaṃ prāpya niranuśayā avarohantīti /",
  "GSP33brssgo3u:353": "naitadevam /",
  "GSP33brssgo3u:354": "anuśayasadbhāvasyāvagamitatvāt /",
  "GSP33brssgo3u:355": "yatkiñcidiha kṛtamāmuṣmikaphalaṃ karmārabdhabhogaṃ tatsarvaṃ phalopabhogena kṣapayitveti gamyate /",
  "GSP33brssgo3u:356": "yadapyuktaṃ prāyaṇamaviśeṣādanārabdhaphalaṃ kṛtsnameva karmābhivyanakti tatra kenacitkarmaṇāmuṣmiṃlloke phalamārabhyate kenacidasminnityatvaṃ pratyuktam /",
  "GSP33brssgo3u:357": "apicakena hetunā prāyaṇamanārabdhaphalasya karmaṇo 'bhivyañjakaṃ pratijñāyata iti vaktavyam /",
  "GSP33brssgo3u:358_0": "yathaiva tarhi prākprayāṇādārabdhaphalena karmaṇā pratibaddhasyetarasya vṛttyudbhavānupapattirityevaṃ",
  "GSP33brssgo3u:358_1": "prāyaṇakāle 'pi viruddhaphalasyānekasya karmaṇo yugapatphalārambhāsaṃbhavādbalavatā",
  "GSP33brssgo3u:358_2": "pratibaddhasya durbalasya vṛttyuddhavānupapatitiriti /",
  "GSP33brssgo3u:359": "nahyanārabdhaphalatvasāmānyena jātyantaropabhogyaphalamapyanekaṃ karmaikasminprāyaṇe yugapadabhivyaktaṃ sadekāṃ jātimārabhata iti śakyaṃ vaktuṃ,",
  "GSP33brssgo3u:360": "pratiniyataphalatvavirodhāt /",
  "GSP33brssgo3u:361": "nāpi kasyacitkarmaṇaḥ prāyaṇe 'bhivyaktiḥ kasyaciduccheda iti śakyate vaktum /",
  "GSP33brssgo3u:362": "aikāntikaphalatvavirodhāt /",
  "GSP33brssgo3u:363": "nahi prāyaścittādibhirhetubhirvinā karmaṇāmucchedaḥ saṃbhāvyate /",
  "GSP33brssgo3u:364": "smṛtirapi viruddhaphalena karmaṇā pratibaddhasya karmāntarasya ciramavasthānaṃ darśayati- 'kadācitsukṛtaṃ karma kūcasthamiha tiṣṭhati //",
  "GSP33brssgo3u:365": "majjamānasya saṃsāre yāvadduḥkhādimucyate ityevañjātīyakā /",
  "GSP33brssgo3u:366_0": "yadi ca kṛtsnamanārabdhaphalaṃ karmaikasminprāyaṇe 'bhivyaktaṃ sadekāṃ jātimārabheta",
  "GSP33brssgo3u:366_1": "tataḥ svarganarakatiryagyoniṣvadhikārānavagamāddharmādharmānutpattau nimittābhāvānnottarā jātirupapadyeta /",
  "GSP33brssgo3u:367": "brahmahatyādīnāṃ caikaikasya karmaṇo 'nekajanmanimittatvaṃ smaryamāṇamuparudhyeta /",
  "GSP33brssgo3u:368": "naca dharmādharmayoḥ svarūpaphalasādhanādisamadhigame śāstrādatiriktaṃ kāraṇaṃ śakyaṃ saṃbhāvayatum /",
  "GSP33brssgo3u:369": "naca dṛṣṭaphalasya karmaṇaḥ kārīryādeḥ prāyaṇamabhivyañjakaṃ saṃbhavatītyavyāpikāpīyaṃ prāyaṇasyābhivyañjakatvakalpanā /",
  "GSP33brssgo3u:370": "pradīpopanyāso 'pi karmabalābalapradarśanenaiva pratinītaḥ /",
  "GSP33brssgo3u:371": "sthūlasūkṣmarūpābhivktyanabhivyaktivaccedaṃ draṣṭavyam /",
  "GSP33brssgo3u:372": "yathāhi pradīpaḥ samāne 'pi saṃnidhāne sthūlaṃ rūpamabhivyanakti na sūkṣmam /",
  "GSP33brssgo3u:373": "evaṃ prāyaṇaṃ samāne 'pyanārabdhaphalasya karmajātasya prāptāvasaratve balavataḥ karmaṇo vṛttimudbhāvayati na durbalasyeti /",
  "GSP33brssgo3u:374": "tasmācchrutismṛtinyāyavirodhādaśliṣṭo 'yamaśeṣakarmābhivyaktyabhyupagamaḥ /",
  "GSP33brssgo3u:375": "śeṣakarmasadbhāve 'nirmokṣaprasaṅgaḥ ityayamapyasthāne saṃbhramaḥ /",
  "GSP33brssgo3u:376": "samyagdarśanādaśeṣakarmakṣayaśruteḥ /",
  "GSP33brssgo3u:377": "tasmātsthitametadevānuśayavanto 'varohantīti /",
  "GSP33brssgo3u:378": "te cāvarohanto yathetamanevaṃ cāvarohanti /",
  "GSP33brssgo3u:379": "yathetamiti yathāgatamityarthaḥ /",
  "GSP33brssgo3u:380": "anevamiti tadviparyayeṇetyarthaḥ /",
  "GSP33brssgo3u:381": "dhūmākāśayoḥ pitṛyāṇe 'dhvanyupāttayoravarohe saṃkīrtanādyathetaṃśabdācca yathāgatamiti pratīyate /",
  "GSP33brssgo3u:382": "rātryādyasaṃkīrtanādabhrādyupasaṃkhyānācca viparyayo 'pi pratīyate // 8 //",
  "GSP33brssgo3u:383": "----------------------",
  "GSP33brssgo3u:384": "FN: anuśayaḥ karma /",
  "GSP33brssgo3u:385": "tat karma /",
  "GSP33brssgo3u:386": "pratyavaiti parikṣīṇaṃ bhavati /",
  "GSP33brssgo3u:387": "abhivyaktiḥ phalonmukhatā /",
  "GSP33brssgo3u:388": "tat tatrāvarohatāṃ jīvānāṃ madhye iha karmabhūmau ramaṇīyacaraṇāḥ puṇyakarmaṇaḥ iti yat tat ābhyāśoha avaśyaṃ hītyarthaḥ /",
  "GSP33brssgo3u:389": "kapūyaṃ pāpam /",
  "GSP33brssgo3u:390": "ricyamānaṃ viyujyamānam /",
  "GSP33brssgo3u:391": "idānīṃ gatyantarabhāvinīmāgatiṃ nirūpapayati-kṛtātyaya iti /",
  "GSP33brssgo3u:392": "bhoktavyakarmasamāptyānantaryamathaśabdārthaḥ /",
  "GSP33brssgo3u:393": "yathetamityārabhya śvādiyonimityantaṃ vākyaṃ yāvattāvadāmnāyata iti yojanā /",
  "GSP33brssgo3u:394": "atra yāvatsaṃpātamiti viśeṣaṇādramaṇīyacaraṇā iti vākyācca saṃśayamāha-tatreti /",
  "GSP33brssgo3u:395": "anuśayaḥ karma,",
  "GSP33brssgo3u:396": "atra pūrvapakṣe karmābhāvenāgateraniyamādvairāgyādārḍhyaṃ,",
  "GSP33brssgo3u:397": "siddhānte karmasattvenāgatiniyamādvairāgyadārḍhyamiti bhedaḥ /",
  "GSP33brssgo3u:398": "teṣāmiṣṭādikāriṇāṃ yadā tatkarma paryavaiti viparikṣīṇaṃ bhavati tadā punarāvartanta iti śrutyantareṇāpi kṛtsrakarmaṇaścandraloke bhuktatvamucyata ityarthaḥ /",
  "GSP33brssgo3u:399": "yāvatpadasaṅkoco na yuktaḥ śrutyantaravirodhādityāha-naivamiti /",
  "GSP33brssgo3u:400": "ayaṃ naro yatkiñcidiha loke karma karoti tasyāntaṃ phalaṃ paraloke prāpya karmārthaṃ punarāyātīti śrutyarthaḥ /",
  "GSP33brssgo3u:401": "karmābhāve śrutimuktvā yuktimāha-apiceti /",
  "GSP33brssgo3u:402": "abhivyaktiḥ phalonmukhatā,",
  "GSP33brssgo3u:403": "maraṇenābhivyaktasya sarvasya karmaṇaḥ paralokabhogasyāvaśyaṃbhāvātkarmābhāva ityarthaḥ /",
  "GSP33brssgo3u:404": "caraṇākhyasīlamātrādavaroha iti prāpte siddhāntapratijñāṃ vyācaṣṭe-yenetyādinā /",
  "GSP33brssgo3u:405": "tat tatrāvarohatāṃ jīvānāṃ madhye ye kecidiha karmabhūmau ramaṇīyacaraṇāḥ puṇyakarmāṇaḥ puṇyayonibhāja iti yat tat abhyāśo ha avaśyaṃ hītyarthaḥ /",
  "GSP33brssgo3u:406": "kapūyaṃ pāpam /",
  "GSP33brssgo3u:407": "dṛṣṭaśabdasya śrutyarthamuktvārthāntaramāha-dṛṣṭaśceti /",
  "GSP33brssgo3u:408": "'puṇyo vai puṇyena karma bhavati pāpaḥ pāpena'ityādiśāstreṇa sukhaduḥkhayordharmārdharmahetukatvamavagatam /",
  "GSP33brssgo3u:409": "tataśca janmārabya dṛṣṭo bhogaḥ karmahetukaḥ bhogatvāt,",
  "GSP33brssgo3u:410": "svargabhogavadityānuśayasiddhiḥ,",
  "GSP33brssgo3u:411": "vipakṣe ca hetvabhāvāt bhogasyākasmikatvaprasaṅga ityarthaḥ /",
  "GSP33brssgo3u:412": "smṛtavāśramāḥ āśramiṇaḥ pretya mṛtvā lokāntare karmaphalaṃ bhuktvā tataḥ śeṣeṇa bhuktādanyena karmaṇā anuśayākhyena punarjanma pratipadyante iti saṃbandhaḥ /",
  "GSP33brssgo3u:413": "viśiṣṭā deśādayo medhāntā daśa guṇā yeṣu te tathoktāḥ /",
  "GSP33brssgo3u:414": "śrutaṃ jñānaṃ, vṛttaṃ ācāraḥ /",
  "GSP33brssgo3u:415": "svābhimatānuśayaṃ vaktuṃ pṛcchati-kaḥ punariti /",
  "GSP33brssgo3u:416": "kṛtasya karmaṇaḥ svarge bhoge sati bhuktasya karmaṇo leśo 'nuśayastadvānavarohati bhāṇḍe snehaleśasya dṛṣṭatvāt,",
  "GSP33brssgo3u:417": "tataḥ śeṣeṇeti smṛteścetyekadeśivyākhyāmāha-kecidityādinā /",
  "GSP33brssgo3u:418": "ricyamānaṃ snehena viyujyamānam /",
  "GSP33brssgo3u:419": "nanu bhoganāśyatvāt karmaṇo leśo na yuktaḥ iti śaṅkate-nanviti /",
  "GSP33brssgo3u:420": "kṛtsnakarmaṇo bhoge jāte nāśaḥ syāt, natu bhogo jāta iti parihārārthaḥ /",
  "GSP33brssgo3u:421": "bhogo na jāyata ityayuktamiti śaṅkate-nanviti /",
  "GSP33brssgo3u:422": "bhogaḥ sāvaśeṣo jāta iti samādhatte-bāḍhamityādinā /",
  "GSP33brssgo3u:423": "idamekadeśivyākhyānaṃ dūṣayati-naceti /",
  "GSP33brssgo3u:424": "'svargakāmo yajeta'ityādiśāstreṇa svargabhogārthaṃ karma coditaṃ,",
  "GSP33brssgo3u:425": "taccheṣasya martyabhogahetutve śāstravirodha ityarthaḥ /",
  "GSP33brssgo3u:426": "kiñca svargahetukarmaśeṣādavarohe kapūyayonyāpattiśrutivirodha ityāha-avaśyaṃ ceti /",
  "GSP33brssgo3u:427": "svābhimatamanuśayamāha-tasmāditi /",
  "GSP33brssgo3u:428": "pūrvapakṣabījamanūdya dūṣayati-yadityādinā /",
  "GSP33brssgo3u:429": "kṣapayitvā punarāgacchantīti prāpyantamiti vākyena gamyata iti yojanā /",
  "GSP33brssgo3u:430": "janmārabhya dṛṣṭabhogaliṅgānugṛhītayā ramaṇīyakapūyacaraṇaśrutyaihikānuśayākyakarmaviśeṣaṇaparayā virodhāt,",
  "GSP33brssgo3u:431": "yatkiñceti yāvatsaṃpātamiti ca sāmānyaśabdayorāmuṣmikaviṣayatvena saṅkoco nyāyya iti bhāvaḥ /",
  "GSP33brssgo3u:432": "maraṇaṃ kṛtsnakarmābhivyañjakamityayuktam, uktānuśayaśrutivirodhādityāha-tadapīti //",
  "GSP33brssgo3u:433": "balavadanārabdhakarmapratibandhācca na kṛtsnakarmābhivyaktirityāha-apicetyādinā /",
  "GSP33brssgo3u:434": "tasya kṛtasnakarmavyañjakatve heturnāstīti bhāvaḥ /",
  "GSP33brssgo3u:435": "praśnaṃ matvottaraṃ śaṅkate-ārabdheti /",
  "GSP33brssgo3u:436": "ārabdhavadanārabdhasyāpi balavataḥ pratibandhakatvānna sarvakarmaṇaḥ phaladānāyābhivyaktiriti samādhatte-yatheti /",
  "GSP33brssgo3u:437": "anāraśabdhaphalatvāviśeṣātsarvakarmaṇāmabhivyaktimāśaṅkya mithoviruddhasvarganarakādidehaphalānāmekadehārambhakatvāsaṃbhava uktastaṃ vivṛṇoti-nahīti /",
  "GSP33brssgo3u:438": "astu tarhi durbalasya karmaṇo nāśa ityata āha-nāpīti /",
  "GSP33brssgo3u:439": "nābhuktaṃ kṣīyate karmetyekānta utsargaḥ sa ca prāyaścitabrahmajñānadhyānairbādhyate na maraṇamātraṇetyarthaḥ /",
  "GSP33brssgo3u:440": "maraṇena durbalakarmāvināśe mānamāha-smṛtiriti /",
  "GSP33brssgo3u:441": "karmanāśapakṣaṃ nirasya prakṛtakṛtsnakarmābhivyaktipakṣe doṣāntaramāha-yadi ceti /",
  "GSP33brssgo3u:442": "'kṛtsnakarmaṇāmekasmin devādijanmani bhogena kṣayānna janmāntaraṃ syāt,",
  "GSP33brssgo3u:443": "jñānābhāvānna muktirityajñadevasya kaṣṭāntarāladaśā syādityarthaḥ /",
  "GSP33brssgo3u:444": "'śvasūkarakharoṣṭrāṇāṃ go 'jāvimṛgapakṣiṇām /",
  "GSP33brssgo3u:445": "caṇḍālapulkasānāṃ ca brahmahā yonimṛcchati /",
  "GSP33brssgo3u:446": "'ityādismṛtivirodhācca na sarvakarmaṇāmekajanmārambhakatvamityāha-brahmeti /",
  "GSP33brssgo3u:447": "nanvekasya karmaṇaḥ kathamanekajanmaphalakatvam, adṛṣṭatvādityāha-naceti /",
  "GSP33brssgo3u:448": "kiñca vyañjakatve 'pi maraṇasya kiṃ sarvakarmavyañjakatvaṃ kalpyate uta yatkiñcitkarmavyañjakatvam /",
  "GSP33brssgo3u:449": "nādyaḥ, iha kṛtakārīryāderatraiva phalahetormaraṇavyajyatvāsaṃbhavādityāha-naceti /",
  "GSP33brssgo3u:450": "dvitīyaṃ nirasyan paroktaṃ dṛṣṭāntaṃ vighaṭayati-pradīpeti /",
  "GSP33brssgo3u:451": "rūpāṇāṃ pradīpavat,",
  "GSP33brssgo3u:452": "maraṇaṃ na kasyacidapi karmaṇo vayañjakaṃ kintu prabalakarmapratibandhābhāve durbalaṃ vyajyata ityarthaḥ /",
  "GSP33brssgo3u:453": "evaṃ maraṇasya vyañjakatvānaṅgīkāreṇa pradīpadṛṣṭānto nirastaḥ,",
  "GSP33brssgo3u:454": "aṅgīkāre 'pyanukūlo dṛṣṭānta ityāha-sthūleti /",
  "GSP33brssgo3u:455": "sūkṣmamanudbhūtarūpamiti maraṇe sarvakarmābhivyaktyasiddhiriti śeṣaḥ /",
  "GSP33brssgo3u:456": "evaṃ sarvakarmasaṅgha ekajanmārambhaka ityaikabhavikaḥ karmāśaya iti matanirāsamupasaṃharati-tasmāditi /",
  "GSP33brssgo3u:457": "caraṇaśrutyā 'tataḥ śeṣeṇa'ityādismṛtyā 'prabalapratibandhāt'itinyāyena cānabhivyaktakarmasadbhāvādityarthaḥ /",
  "GSP33brssgo3u:458": "nanu muktyanupapattyāṅgīkārya aikabhavika ityata āha-śeṣeti /",
  "GSP33brssgo3u:459": "sūtraśeṣaṃ vyācaṣṭe-te cetyādinā /",
  "GSP33brssgo3u:460_0": "avarohamārga itthaṃ śrūyate-'tasmin yāvatsaṃpātamuṣitvā athaitamevādhvānaṃ punarnivartante",
  "GSP33brssgo3u:460_1": "yathetamākāśamākaśādvāyuṃ vāyurbhūtvā dhūmo bhavati dhūmo bhūtvābhraṃ bhūtvā megho",
  "GSP33brssgo3u:460_2": "bhavati bhūtvā pravarṣati ta iha vrīhiyavā oṣadhivanaspatayastilamāṣā iti jāyante",
  "GSP33brssgo3u:460_3": "ato vai khalu durniṣprapataraṃ yo yo hyannamatti yo retaḥ siñcati tadbhūya eva bhavati",
  "GSP33brssgo3u:460_4": "tadya iha ramaṇīyacaraṇā ramaṇīyāṃ yonimāpadyante'iti /",
  "GSP33brssgo3u:461_0": "dhūmādyadhvanā yathetaṃ yathāgataṃ tathetamadhvānaṃ punarāyantītyuktvā dhūmādirūpapitṛmārgastharātryādikaṃ",
  "GSP33brssgo3u:461_1": "noktamadhikaṃ cābhrādikamuktamiti matvā sūtrakṛtoktaṃ yathetamanevaṃ ceti /",
  "GSP33brssgo3u:462": "avaśiṣṭaśrutyartho 'gne sphuṭībhaviṣyati //8//",
  "GSP33brssgo3u:463": "END BsCom_3,1.2.8",
  "GSP33brssgo3u:464": "____________________________________________________________________________________________",
  "GSP33brssgo3u:465": "START BsCom_3,1.2.9",
  "GSP33brssgo3u:466": "caraṇād iti cen nopalakṣaṇārtheti kārṣṇājiniḥ | BBs_3,1.9 |",
  "GSP33brssgo3u:467": "atāpi syāt /",
  "GSP33brssgo3u:468": "yā śrutiranuśayasadbhāvapratipādanāyodāhṛtā- 'tadya iha ramaṇīyacaraṇāḥ' (chā. 5.10.7) iti /",
  "GSP33brssgo3u:469": "sā khalu caraṇādyonyāpattiṃ darśayati nānuśayāt /",
  "GSP33brssgo3u:470": "anyaccaraṇamanyo 'nuśayaḥ /",
  "GSP33brssgo3u:471": "caraṇaṃ cāritramācāraḥ śīlamityanarthāntaram /",
  "GSP33brssgo3u:472": "anuśayastu bhuktaphalātkarmaṇo 'tiriktaṃ karmābhipretam /",
  "GSP33brssgo3u:473": "śrutiśca karmācaraṇe bhedena vyapadiśati- 'yathākārī yathācārī tathā bhavati' (bṛ. 4.4.5)",
  "GSP33brssgo3u:474": "iti,",
  "GSP33brssgo3u:475": "'yānyanavadyāni karmāṇi tāni sevitavyāni no itarāṇi,",
  "GSP33brssgo3u:476": "yānyasmākaṃ sucaritāni tāni tvayopasyāni' (tai. 1.11.2) iti ca /",
  "GSP33brssgo3u:477": "tasmāccaraṇādyonyāpattiśruternānuśayasiddhiriticet /",
  "GSP33brssgo3u:478": "naiṣa doṣaḥ /",
  "GSP33brssgo3u:479": "yato 'nuśayopalakṣaṇārthaivaiṣā caraṇaśrutiriti kārṣṇājinirācāryo manyate // 9 //",
  "GSP33brssgo3u:480": "saṃprati śrutisthacaraṇaśabdamākṣepapūrvakaṃ sūtrakṛdvyācaṣṭe-caraṇāditi cediti /",
  "GSP33brssgo3u:481": "'adrohaḥ sarvabhūteṣu karmaṇā manasā girā /",
  "GSP33brssgo3u:482": "anugrahaśca jñānaṃ ca śīlametadvidurbudhāḥ'iti smṛtāvuktāvadrohādayaḥ śāstrārthajñānarūpaṃ śīlaṃ sarvakarmāṅgamuktaṃ tadbodhakaṃ caraṇapadamaṅginaḥ śrautādikarmaṇo lakṣakaṃ,",
  "GSP33brssgo3u:483": "karmaṇa evottarāvasthā dharmādharmākhyāpūrvamiti karmalakṣaṇayaiva tadabhinnāpūrvākhyānuśayasiddhiriti kārṣṇājinimatam //9//",
  "GSP33brssgo3u:484": "END BsCom_3,1.2.9",
  "GSP33brssgo3u:485": "____________________________________________________________________________________________",
  "GSP33brssgo3u:486": "START BsCom_3,1.2.10",
  "GSP33brssgo3u:487": "ānarthakyam iti cen na tadapekṣatvāt | BBs_3,1.10 |",
  "GSP33brssgo3u:488": "syādetat /",
  "GSP33brssgo3u:489": "kasmātpunaścaraṇaśabdena śrautaṃ śīlaṃ vihāya lākṣaṇiko 'nuśayaḥ pratyāyyate /",
  "GSP33brssgo3u:490": "nanu śīlasyaiva śrautasya vihitapratiṣddhasya sādhvasādhurūpasya śubhāśubhayonyāpattiḥ phalaṃ bhaviṣyati /",
  "GSP33brssgo3u:491": "avaśyaṃ ca śīlasyāpi kiñcitphalamabhyupagantavyam /",
  "GSP33brssgo3u:492": "anyathā hyānarthakyameva prasajyateti cet /",
  "GSP33brssgo3u:493": "naiṣa doṣaḥ /",
  "GSP33brssgo3u:494": "kutaḥ - tadapekṣitatvāt /",
  "GSP33brssgo3u:495": "iṣṭādi hi karmajātaṃ caraṇāpekṣam /",
  "GSP33brssgo3u:496": "nahi sadācārahīnaḥ kaścidadhikṛtaḥ syāt- 'ācārahīnaṃ na punanti vedāḥ' ityādismṛtibhyaḥ puruṣārthatve 'pyācārasya nānarthakyam /",
  "GSP33brssgo3u:497": "iṣṭādau hi karmajāte phalamārabhamāṇe tadapekṣa evācārastatraiva kañcidatiśayamārapsyate /",
  "GSP33brssgo3u:498": "karma ca sarvārthakārīti śrutismṛtiprasiddhiḥ /",
  "GSP33brssgo3u:499": "tasmātkarmaiva śīlopalakṣitamanuśayabhūtaṃ yonyāpattau kāraṇamiti kārṣṇājinermatam /",
  "GSP33brssgo3u:500": "nahi karmaṇi saṃbhavati śīlādyonyāpattiryuktā /",
  "GSP33brssgo3u:501": "nahi padbhyāṃ palāyituṃ pārayamāṇo jānubhyāṃ raṃhitumarhatīti // 10 //",
  "GSP33brssgo3u:502": "tadeva śaṅkāsamādhānābhyamāha-ānarthakyamiti cedityādinā sūtreṇa /",
  "GSP33brssgo3u:503": "caraṇaśabdavācyasyaiva grahaṇasaṃbhavānna lakṣaṇā yukteti śaṅkitvaiva brūte-nanviti /",
  "GSP33brssgo3u:504": "pratiṣiddhaṃ śīlaṃ krodhānṛtādirūpam /",
  "GSP33brssgo3u:505": "kiñca śīlasya niṣphalatvāyogācchrutayonyāpattistasyaiva phalaṃ nānuśayasyetyāha-avaśyaṃ ceti /",
  "GSP33brssgo3u:506": "vedāstadarthakarmāṇyācāraṃ vinā na phalantīti smṛtyā śīlasya karmāṅgatvānna pṛthakphalāpekṣā,",
  "GSP33brssgo3u:507": "aṅgiphalenārthavattvāt /",
  "GSP33brssgo3u:508": "na cāṅgamātrādyonyāpattiḥ phalamiti vācyam /",
  "GSP33brssgo3u:509": "aṅgasya phalāsaṃbhavena mukhyārthasyācārasya grahaṇāyogāllakṣaṇā yukteti samādhānārthaḥ /",
  "GSP33brssgo3u:510": "yadyācārasya snānādivat puruṣasaṃskāratayā puruṣārthatvaṃ tadāpyavirodha ityāha-puruṣārthatve 'pīti /",
  "GSP33brssgo3u:511": "aṅgāvabaddhopāstivadācāror'thavānityarthaḥ /",
  "GSP33brssgo3u:512": "astu tarhi śīlakhyācārādeva yonyāpattirityāśaṅkya 'puṇyo vai puṇyena karmaṇā'ityādi śrutyā virodhānnaivamityāha-karma ceti /",
  "GSP33brssgo3u:513": "pārayamāṇaḥ śaktaḥ //10//",
  "GSP33brssgo3u:514": "END BsCom_3,1.2.10",
  "GSP33brssgo3u:515": "____________________________________________________________________________________________",
  "GSP33brssgo3u:516": "START BsCom_3,1.3.11",
  "GSP33brssgo3u:517": "sukṛtaduṣkṛte eveti tu bādariḥ | BBs_3,1.11 |",
  "GSP33brssgo3u:518": "bādaristvācāryaḥ sukṛtaduṣkṛte eva caraṇaśabdena pratyāyyete iti manyate /",
  "GSP33brssgo3u:519": "caraṇamanuṣṭhānaṃ karmetyanarthāntaram /",
  "GSP33brssgo3u:520": "tathāhi- aviśeṣeṇa karmamātre caratiḥ prayujyamāno dṛśyate /",
  "GSP33brssgo3u:521": "yo hīṣṭādilakṣaṇaṃ puṇyaṃ karma karoti taṃ laukikā ācakṣate dharmaṃ caratyeṣa mahātmeti /",
  "GSP33brssgo3u:522": "ācāro 'pi ca dharmaviśeṣa eva /",
  "GSP33brssgo3u:523": "bhedavyapadeśastu karmacaraṇayorbāhmaṇaparivrājakanyāyenāpyupapadyate /",
  "GSP33brssgo3u:524": "tasmādramaṇīyacaraṇāḥ praśastakarmaṇāḥ kapūyacaraṇā ninditakarmāṇa iti nirṇayaḥ // 11 //",
  "GSP33brssgo3u:525": "----------------------",
  "GSP33brssgo3u:526": "FN: gobalīvardanyāyo 'pyayameva /",
  "GSP33brssgo3u:527_0": "yadyapyakrodhādirūpaṃ śīlaṃ sādhāraṇadharmātmakaṃ viśeṣarūpāt karmaṇo 'bhinnaṃ tathāpi",
  "GSP33brssgo3u:527_1": "caraṇācāraśabdau karmavācināveva na śīlavācakāviti na lakṣaṇāvasara iti bādarimataṃ",
  "GSP33brssgo3u:527_2": "mukhyasiddhāntamāha-sukṛteti /",
  "GSP33brssgo3u:528": "caraṇaśabdārthamupasaṃharati-ācāro 'pīti /",
  "GSP33brssgo3u:529": "karmaṇa evācāratve yathākārītyādibhedoktiḥ kathamityata āha-bhedavyapadeśa iti /",
  "GSP33brssgo3u:530": "nirūpapadācāraśabdāt sadācārarūpo viśeṣo bhāti /",
  "GSP33brssgo3u:531": "atastatsamabhivyāhṛtaḥ karmasāmānyavācako yathākārīti śabdastaditaraviśeṣaparaḥ evamanavadyāni karmāṇīti sāmānyataḥ,",
  "GSP33brssgo3u:532": "asmākaṃ sucaritānīti viśeṣa iti vivekaḥ /",
  "GSP33brssgo3u:533": "tasmādanuśayabalādāgatyavaśyaṃbhāvānusandhānādvairāgyamiti siddham //11//",
  "GSP33brssgo3u:534": "END BsCom_3,1.3.11",
  "GSP33brssgo3u:535": "____________________________________________________________________________________________",
  "GSP33brssgo3u:536": "START BsCom_3,1.3.12",
  "GSP33brssgo3u:537": "3 aniṣṭādikāryadhikaraṇam / sū. 12-21",
  "GSP33brssgo3u:538": "aniṣṭādikāriṇām api ca śrutam | BBs_3,1.12 |",
  "GSP33brssgo3u:539": "iṣṭādikāriṇaścandramasaṃ gacchatītyuktam /",
  "GSP33brssgo3u:540": "ye tvitare 'niṣṭādikāriṇaste 'pi kiṃ candramasaṃ gacchantyuta na gacchantīti cintyate /",
  "GSP33brssgo3u:541": "tatra tāvadāhuḥ - iṣṭādikāriṇa eva candramasaṃ gacchantītyetanna /",
  "GSP33brssgo3u:542": "kasmāt /",
  "GSP33brssgo3u:543": "yato 'niṣṭādikāriṇāmapi candramaṇḍalaṃ gantavyatvena śrutam /",
  "GSP33brssgo3u:544": "ethāhyaviśeṣeṇa kauṣītakinaḥ samāmananti- 'ye vai ke cāsmāllokātprayanti candramasameva te sarve gacchanti' (kauṣī. 1.2) iti /",
  "GSP33brssgo3u:545": "pañcabhyāmāhutāvityāhutisaṃkhyāniyamāt /",
  "GSP33brssgo3u:546": "yasmātsarva eva candramasamāsīdeyuḥ /",
  "GSP33brssgo3u:547": "iṣṭādikāriṇāmitareṣāṃ ca samānagatitvaṃ na yuktamiti cet /",
  "GSP33brssgo3u:548": "na /",
  "GSP33brssgo3u:549": "itareṣāṃ candramaṇḍale bhogābhāvāt // 12 //",
  "GSP33brssgo3u:550": "evaṃ puṇyātmanāṃ gatyāgaticintayā vairāgyaṃ nirūpya pāpināṃ taccintayā tannirūpayati-aniṣṭādikāriṇāmapīti /",
  "GSP33brssgo3u:551": "'ye vai ke ca'ityaviśeṣaśruteḥ,",
  "GSP33brssgo3u:552": "'vaivasvataṃ saṃgamanaṃ janānām'iti śruteśca saṃśaye prathamādhikaraṇena siddhaniyamākṣepasaṃgatyā pūrvapakṣasūtraṃ vyācaṣṭe-tatretyādinā /",
  "GSP33brssgo3u:553": "yamarājaṃ pāpijanānāṃ samyaggamyaṃ, haviṣā prīṇayateti śrutyarthaḥ /",
  "GSP33brssgo3u:554": "pūrvapakṣe puṇyavatāmeva candragatiriti niyamābhāvāt puṇyavaiyarthyaṃ pāpādvairāgyādārḍhyaṃ ceti phalaṃ,",
  "GSP33brssgo3u:555": "siddhānte pāpināṃ candralokadarśanamapi nāstīti puṇyārthavattvaṃ vairāgyadārḍhyaṃ ceti phalam /",
  "GSP33brssgo3u:556": "pañcamāgnau dehārambha iti niyamātpāpināmapi prathamadyulokāgniprāptirvācyetyāha-dehārambha iti /",
  "GSP33brssgo3u:557": "pāpināṃ svargabhogābhāve 'pi mārgāntarābhāvā candragatiriti bhāvaḥ //12//",
  "GSP33brssgo3u:558": "END BsCom_3,1.3.12",
  "GSP33brssgo3u:559": "____________________________________________________________________________________________",
  "GSP33brssgo3u:560": "START BsCom_3,1.3.13",
  "GSP33brssgo3u:561": "saṃyamane tv anubhūyetareṣāmārohāv arohau tadgatidarśanāt | BBs_3,1.13 |",
  "GSP33brssgo3u:562": "tuśabdaḥ pakṣaṃ vyāvartayati /",
  "GSP33brssgo3u:563": "naitadasti sarve candramasaṃ gacchantīti /",
  "GSP33brssgo3u:564": "etatkasmāt /",
  "GSP33brssgo3u:565": "yato bhogāyaiva candrārohaṇaṃ na niṣprayojanam /",
  "GSP33brssgo3u:566": "nāpi pratyavarohāyaiva /",
  "GSP33brssgo3u:567": "yathā kaścidvṛkṣamārohati puṣpaphalopādānāyaiva na niṣprayojanaṃ nāpi patanāyaiva /",
  "GSP33brssgo3u:568": "bhogaścāniṣṭādikāriṇāṃ candramasi nāstītyuktam /",
  "GSP33brssgo3u:569": "tasmādiṣcādikāriṇa eva candramasamārohanti netare /",
  "GSP33brssgo3u:570": "te tu saṃyamanaṃ yamālayamavagāhya svaduṣkṛtānurūpā yāmīryātanā anubhūya punarevemaṃ lokaṃ pratyavaronti /",
  "GSP33brssgo3u:571": "evaṃbhūtau teṣāmārohāvarohau bhavataḥ /",
  "GSP33brssgo3u:572": "kutaḥ - tadgatidarśanāt /",
  "GSP33brssgo3u:573": "tathāhi yamavacanasarūpā śrutiḥ prayatāmaniṣṭādikāriṇāṃ yamavaśyatāṃ darśayati- 'na sāṃparāyaḥ pratibhāti bālaṃ pramādyantaṃ vittamohena mūḍham /",
  "GSP33brssgo3u:574": "ayaṃ loko nāsti para iti mānī punaḥ punarvaśamāpadyate me' (kaṭha. 2.6) iti /",
  "GSP33brssgo3u:575": "'vaivasvataṃ saṃgamanaṃ janānām' ityevañjātīyakaṃ ca bahveva yamavaśyatāprāptiliṅgaṃ bhavati // 13 //",
  "GSP33brssgo3u:576": "siddhāntasūtraṃ vyācaṣṭe-tuśabda ityādinā /",
  "GSP33brssgo3u:577": "saṃyamane yamaloke yamakṛtā yātanā anubhūyāvarohantītyevamārohāvarohāviti yojanā sūtrasya jñeyā /",
  "GSP33brssgo3u:578": "prayatāṃ mṛtvā gacchatām /",
  "GSP33brssgo3u:579": "samyak parastātprāpyata iti saṃparāyaḥ paralokaḥ tadupāyaḥ sāṃparāyaḥ,",
  "GSP33brssgo3u:580": "bālamajñaṃ,",
  "GSP33brssgo3u:581": "viśeṣato vittarāgeṇa mūḍhaṃ mohātpramādaṃ kurvantaṃ prati na bhāti /",
  "GSP33brssgo3u:582": "sa ca bālo 'yaṃ strīvittādiloko 'sti na paraloko 'stīti mānī /",
  "GSP33brssgo3u:583": "sa me mama yamasya vaśamāpnotītyarthaḥ /",
  "GSP33brssgo3u:584": "pāpināṃ yamavaśyatāvādiviśeṣaśrutismṛtibalāt'ye vai ke ca'ityaviśeṣaśrutiriṣṭādikāriviṣayatvena vyākhyeyeti bhāvaḥ //13//",
  "GSP33brssgo3u:585": "END BsCom_3,1.3.13",
  "GSP33brssgo3u:586": "____________________________________________________________________________________________",
  "GSP33brssgo3u:587": "START BsCom_3,1.3.14",
  "GSP33brssgo3u:588": "smaranti ca | BBs_3,1.14 |",
  "GSP33brssgo3u:589": "apica manuvyāsaprabhṛtayaḥ śiṣṭāḥ saṃyamane pure yamāyattaṃ kapūyakarmavipākaṃ smaranti nāciketopākhyānādiṣu // 14 //",
  "GSP33brssgo3u:590": "sūtratrayasya bhāṣyaṃ subodham //14 // //15 // //16//",
  "GSP33brssgo3u:591": "END BsCom_3,1.3.14",
  "GSP33brssgo3u:592": "____________________________________________________________________________________________",
  "GSP33brssgo3u:593": "START BsCom_3,1.3.15",
  "GSP33brssgo3u:594": "api ca sapta | BBs_3,1.15 |",
  "GSP33brssgo3u:595": "apica sapta narakā rauravapramukhā duṣkṛtaphalopabhogabhūmitvena smaryante paurāṇikaiḥ /",
  "GSP33brssgo3u:596": "tānaniṣṭādikāriṇaḥ prāpnuvanti /",
  "GSP33brssgo3u:597": "kutaste candraṃ prāpnuyurityabhiprāyaḥ // 15 //",
  "GSP33brssgo3u:598": "END BsCom_3,1.3.15",
  "GSP33brssgo3u:599": "____________________________________________________________________________________________",
  "GSP33brssgo3u:600": "START BsCom_3,1.3.16",
  "GSP33brssgo3u:601": "nanu viruddhamidaṃ yamāyattā yātanāḥ pāpakarmaṇo 'nubhavantīti /",
  "GSP33brssgo3u:602": "yāvatā teṣu rauravādiṣvanye citraguptādayo nānādhiṣṭhātāraḥ smaryanta iti /",
  "GSP33brssgo3u:603": "netyāha-",
  "GSP33brssgo3u:604": "tatrāpi ca tadvyāpārādavirodhaḥ | BBs_3,1.16 |",
  "GSP33brssgo3u:605": "teṣvapi saptasu narakeṣu tasyaiva yamasyādhiṣṭhātṛtvavyāpārābhyupagamādavirodhaḥ /",
  "GSP33brssgo3u:606": "yamaprayuktā eva hi te citraguptādayo 'dhiṣṭhātāraḥ smaryante // 16 //",
  "GSP33brssgo3u:607": "END BsCom_3,1.3.16",
  "GSP33brssgo3u:608": "____________________________________________________________________________________________",
  "GSP33brssgo3u:609": "START BsCom_3,1.3.17",
  "GSP33brssgo3u:610": "vidyākarmaṇor iti tu prakṛtatvāt | BBs_3,1.17 |",
  "GSP33brssgo3u:611": "pañcāgnividyāyām 'vettha yathāsau loko na saṃpūryate' (chā. 5.3.3)",
  "GSP33brssgo3u:612": "ityasya praśnasya prativacanāvasare śrūyate- 'athaitayoḥ pathorna katareṇacana tānīmāni kṣudrāṇyasakṛdāvartīni bhūtāni bhavanti /",
  "GSP33brssgo3u:613": "jāyasva mriyasvetyetattṛtīyaṃ sthānaṃ tenāsau loko na saṃpūryate' (chā. 5.10.8) iti /",
  "GSP33brssgo3u:614": "tatraitayoḥ pathoriti vidyākarmaṇorityetat /",
  "GSP33brssgo3u:615": "kasmāt /",
  "GSP33brssgo3u:616": "prakṛtatvāt /",
  "GSP33brssgo3u:617": "vidyākarmaṇī hi devayānapitṛyāṇayoḥ pathoḥ pratipattau prakṛte /",
  "GSP33brssgo3u:618": "'tadya itthaṃ viduḥ' iti vidyā tayā pratipattavyo devayānaḥ panthāḥ prakīrtitaḥ /",
  "GSP33brssgo3u:619": "'iṣṭāpūrte dattam' (chā. 5.10.1,3) iti karma tena pratipattavyaḥ pitṛyāṇaḥ panthāḥ prakīrtitaḥ /",
  "GSP33brssgo3u:620": "tatppakriyāyām- 'athaitayoḥ pathorna katareṇacana' iti śrutam /",
  "GSP33brssgo3u:621": "etaduktaṃ bhavati- ye na vidyāsādhanena devayāne patyadhikṛtā nāpi karmaṇā pitṛyāṇe teṣāmeṣa kṣudrajantulakṣaṇo 'sakṛdāvartī tṛtīyaḥ panthā bhavatīti /",
  "GSP33brssgo3u:622": "tasmādapi nāniṣṭādikāribhiścandramāḥ prāpyate /",
  "GSP33brssgo3u:623": "syādetat /",
  "GSP33brssgo3u:624": "te 'pi candrabimbamāruhya tato 'varuhya kṣudrajantutvaṃ pratipatsyanta iti /",
  "GSP33brssgo3u:625": "tadapi nāsti /",
  "GSP33brssgo3u:626": "ārohānarthakyāt /",
  "GSP33brssgo3u:627": "apica sarveṣu prayatsu candralokaṃ prāpnuvatsvasau lokaḥ prayadbhiḥ saṃpūryetetyataḥ praśnaviruddhaṃ prativacanaṃ prasajyeta /",
  "GSP33brssgo3u:628": "tathāhi prativacanaṃ dātavyaṃ yathāsau loko na saṃpūryate /",
  "GSP33brssgo3u:629": "avarohābhyupagamādasaṃpūrṇopapattiriti cet /",
  "GSP33brssgo3u:630": "na /",
  "GSP33brssgo3u:631": "aśrutatvāt /",
  "GSP33brssgo3u:632": "satyamavarohādapyasaṃpūraṇamupapadyate /",
  "GSP33brssgo3u:633": "śrutistu tṛtīyasthānasaṃkīrtanenāsaṃpūraṇaṃ darśayati- 'etattṛtīyaṃ sthānaṃ tenāsau loko na saṃpūryate' (chā. 5.10.8) iti /",
  "GSP33brssgo3u:634": "tenānārohādevāsaṃpūraṇamiti yuktam /",
  "GSP33brssgo3u:635": "avarohasyeṣṭādikāriṣvapyaviśiṣṭatve sati tṛtīyasthānoktyānarthakyaprasaṅgāt /",
  "GSP33brssgo3u:636": "tuśabdastu śākāntarīyavākyaprabhavāmaśeṣagamanāśaṅkāmucchinatti /",
  "GSP33brssgo3u:637": "evaṃ satyadhikṛtāpekṣaḥ śākhāntarīye vākye sarvaśabdo 'vatiṣṭhate /",
  "GSP33brssgo3u:638": "ye vai kecidadhikṛtā asmāllokātprayanti candramasameva te sarve gacchantīti // 17 //",
  "GSP33brssgo3u:639": "yaduktaṃ mārgāntarābhāvāt pāpināmapi candragatiriti /",
  "GSP33brssgo3u:640": "tanna /",
  "GSP33brssgo3u:641": "tṛtīyamārgaśruterityāha-vidyākarmaṇoriti /",
  "GSP33brssgo3u:642": "mārgadvitayoktyanantaraṃ tṛtīyamārgoktiprārambhārthaḥ śrutāvathaśabdaḥ /",
  "GSP33brssgo3u:643": "etayorvidyākarmaṇoḥ pathidvayasādhanayoranyatareṇāpi sādhanena ye narā na yuktāste janmamaraṇāvṛttirūpatṛtīyamārgasthāni bhūtāni bhavanti,",
  "GSP33brssgo3u:644": "kriyāvṛttau loṭ,",
  "GSP33brssgo3u:645": "tena pāpināṃ candragatyabhāvāccandraloko na saṃpūryata iti śrutyarthaḥ /",
  "GSP33brssgo3u:646": "pratipattāviti /",
  "GSP33brssgo3u:647": "prāptisādhane ityarthaḥ /",
  "GSP33brssgo3u:648": "apica pāpināṃ candragatau asau lokaḥ saṃpūryeta 'ataśca na saṃpūryate'ityetatprativacanaṃ viruddhaṃ prasajyetetyanvayaḥ /",
  "GSP33brssgo3u:649": "avarohādasaṃpūraṇamaśrutaṃ na kalpyaṃ śrutahānyāpatterityāha-na aśrutatvāditi /",
  "GSP33brssgo3u:650": "avaroha eva tṛtīyaṃ sthānaṃ śrutyuktamityata āha-avarohasyeti /",
  "GSP33brssgo3u:651": "imamadhvānaṃ punarnivartanta iti iṣṭādikāriṇāmavarohokteraniṣṭādikāriṇāmapi avarohasyārthasiddhatvāt punaruktirvyarthetyarthaḥ /",
  "GSP33brssgo3u:652": "athaitayoriti mārgāntaropakramabādhastṛtīyaśabdabādhaścetyataḥ sthānaśabdo mārgalakṣaka iti draṣṭavyam //17//",
  "GSP33brssgo3u:653": "END BsCom_3,1.3.17",
  "GSP33brssgo3u:654": "____________________________________________________________________________________________",
  "GSP33brssgo3u:655": "START BsCom_3,1.3.18",
  "GSP33brssgo3u:656": "yatpunaruktaṃ dehalābhopapattaye sarve candramasaṃ gantumarhanti,",
  "GSP33brssgo3u:657": "pañcamyāmāhutāvityāhutisaṃkhyāniyamāditi /",
  "GSP33brssgo3u:658": "tatpratyucyate-",
  "GSP33brssgo3u:659": "na tṛtīye tathopalabdheḥ | BBs_3,1.18 |",
  "GSP33brssgo3u:660": "na tṛtīye sthāne dehalābhāya pañcasaṃkhyāniyama āhutīnāmādartavyaḥ /",
  "GSP33brssgo3u:661": "kutaḥ - tathopalabdheḥ /",
  "GSP33brssgo3u:662": "tathāhyantareṇaivāhutisaṃkhyāniyamaṃ varṇitena prakāreṇa tṛtīyasthānaprāptirupalabhyate 'jāyasva mriyasvetyetattṛtīyaṃ sthānam' (chā. 5.10.8) iti /",
  "GSP33brssgo3u:663": "apica 'pañcamyāmāhutāvāpaḥ puruṣavacaso bhavanti' (chā. 5.3.3)",
  "GSP33brssgo3u:664": "iti manuṣyaśarīrahetutvenāhutisaṃkhyā saṃkīrtyate na kīṭapataṅgādiśarīrahetutvena,",
  "GSP33brssgo3u:665": "puruṣaśabdasya manuṣyajātivacanatvāt /",
  "GSP33brssgo3u:666": "apica pañcamyāmāhutāvapāṃ puruṣavacastvamupadiśyate nāpañcamyāmāhutau puruṣavacastvaṃ pratiṣidhyate,",
  "GSP33brssgo3u:667": "vākyasya dvyarthatādoṣāt /",
  "GSP33brssgo3u:668": "tatra yeṣāmārohāvarohau saṃbhavatasteṣāṃ pañcamyāmāhutau deha udbhaviṣyati /",
  "GSP33brssgo3u:669": "anyeṣāṃ tu vinaivāhutisaṃkhyayā bhūtāntaropasṛṣṭābhiradbhirdeha ārabhyate // 18 //",
  "GSP33brssgo3u:670": "evamaviśeṣaśrutermārgāntarābhāvācceti pūrvapakṣabījadvayaṃ nirasya tṛtīyabījanirāsārthaṃ sūtramādatte-yatpunarityādinā /",
  "GSP33brssgo3u:671": "vidyākarmaśūnyānāṃ kṛmikīṭādibhāvena jāyasvetyādiśrutyā nirantarajanmamaraṇopalabdhernāhutisaṃkhyādara ityarthaḥ /",
  "GSP33brssgo3u:672": "puruṣaśabdāccaivamityāha-apiceti /",
  "GSP33brssgo3u:673": "manuṣyadehasyāpi nāhutisaṅkhyāniyama ityāha-apicetyādinā /",
  "GSP33brssgo3u:674": "vidhiniṣedharūpārthadvaye vākyabhedaḥ syādityarthaḥ //18//",
  "GSP33brssgo3u:675": "END BsCom_3,1.3.18",
  "GSP33brssgo3u:676": "____________________________________________________________________________________________",
  "GSP33brssgo3u:677": "START BsCom_3,1.3.19",
  "GSP33brssgo3u:678": "smaryate 'pi ca loke | BBs_3,1.19 |",
  "GSP33brssgo3u:679": "apica smaryate loke /",
  "GSP33brssgo3u:680": "droṇadhṛṣṭadyumnaprabhṛtīnāṃ sītādraupadīprabhṛtīnāṃ cāyonijatvam /",
  "GSP33brssgo3u:681": "tatra droṇādīnāṃ yoṣidviṣayaikāhutirnāsti /",
  "GSP33brssgo3u:682": "dhṛṣṭadyumnādīnāṃ tu yoṣitpuruṣaviṣaye dve apyāhutī na staḥ /",
  "GSP33brssgo3u:683": "yathā ca tatrāhutisaṃkhyānādaro bhavatyevamanyatrāpi bhaviṣyati /",
  "GSP33brssgo3u:684": "balākāpyantareṇaiva retaḥsekaṃ garbhaṃ dhatta iti lokarūḍhiḥ // 19 //",
  "GSP33brssgo3u:685": "aniyame smṛtisaṃvādārthaṃ sūtram-smaryate 'pīti /",
  "GSP33brssgo3u:686": "lokyate 'neneti loko bhāratādiruktaḥ mukhyārthamapyāha-balāketi //19//",
  "GSP33brssgo3u:687": "END BsCom_3,1.3.19",
  "GSP33brssgo3u:688": "____________________________________________________________________________________________",
  "GSP33brssgo3u:689": "START BsCom_3,1.3.20",
  "GSP33brssgo3u:690": "darśanāc ca | BBs_3,1.20 |",
  "GSP33brssgo3u:691": "apica caturvidhe bhūtagrāme jarāyujāṇḍajasvedajodbhijjalakṣaṇe svedajodbhijjayorantareṇaiva grāmyadharmamutpattidarśanādāhutisaṃkhyānādaro bhavati /",
  "GSP33brssgo3u:692": "evamanyatrāpi bhaviṣyati // 20 //",
  "GSP33brssgo3u:693": "----------------------",
  "GSP33brssgo3u:694": "FN: jīvajaṃ jarāyujam , udbhijjaṃ vṛkṣādi /",
  "GSP33brssgo3u:695": "'aṇḍajāni ca jarāyujāni ca svedajāni codbhijjāni ca 'itiśrutyavaṣṭambhena sūtraṃ vyācaṣṭe-apiceti /",
  "GSP33brssgo3u:696": "anyatrāpyaniṣṭādikāriṣvityarthaḥ //20//",
  "GSP33brssgo3u:697": "END BsCom_3,1.3.20",
  "GSP33brssgo3u:698": "____________________________________________________________________________________________",
  "GSP33brssgo3u:699": "START BsCom_3,1.3.21",
  "GSP33brssgo3u:700": "nanu 'teṣāṃ khalveṣāṃ bhūtānāṃ trīṇyeva bījāni bhavanti aṇḍajaṃ jīvajamudbhijjam' (chā. 6.3.1) iti /",
  "GSP33brssgo3u:701": "atra trividha eva bhūtagrāmaḥ śrūyate kathaṃ caturvidhatvaṃ bhūtagrāmasya pratijñātamiti /",
  "GSP33brssgo3u:702": "atrocyate-",
  "GSP33brssgo3u:703": "tṛtīyaśabdāvarodhaḥ saṃśokajasya | BBs_3,1.21 |",
  "GSP33brssgo3u:704": "'āṇḍajaṃ jīvajamujadbhijam' (chā. 6.3.1)",
  "GSP33brssgo3u:705": "ityatra tṛtīyenodbhijjaśabdenaiva svedajopasaṃgrahaḥ kṛtaḥ pratyetavyaḥ /",
  "GSP33brssgo3u:706": "ubhayorapi svedajodbhijjayorbhūmyudakodbhedaprabhavatvasya tulyatvāt /",
  "GSP33brssgo3u:707": "sthāvarodbhedāttu vilakṣaṇo jaṅgamodbheda ityanyatra svedajodbhijjayorbhedavāda ityavirodhaḥ // 21 //",
  "GSP33brssgo3u:708": "----------------------",
  "GSP33brssgo3u:709": "FN: saṃśokajaṃ svedajam /",
  "GSP33brssgo3u:710": "anayā śrutyā cāturvidhyaṃ kathamuktaṃ śrutyantare trīṇyevetyavadhāraṇavirodhāditi śaṅkottaratvena sūtramādatte-nanvityādinā /",
  "GSP33brssgo3u:711": "jīvajaṃ jarāyujaṃ manuṣyādi,",
  "GSP33brssgo3u:712": "bhūmimudbhidya jāyate vṛkṣādikaṃ,",
  "GSP33brssgo3u:713": "udakaṃ bhittvā jāyate yūkādi jaṅgamamiti bhedaḥ /",
  "GSP33brssgo3u:714": "saṃśokaḥ svedaḥ //21//",
  "GSP33brssgo3u:715": "END BsCom_3,1.3.21",
  "GSP33brssgo3u:716": "____________________________________________________________________________________________",
  "GSP33brssgo3u:717": "START BsCom_3,1.4.22",
  "GSP33brssgo3u:718": "4 sābhāvyāpatyadhikaraṇam / sū. 22",
  "GSP33brssgo3u:719": "sābhāvyāpattirupapatteḥ | BBs_3,1.22 |",
  "GSP33brssgo3u:720": "iṣṭādikāriṇaścandramasamāruhya tasminyāvatsaṃpātamuṣitvā tataḥsānuśayā avarohantītyuktam /",
  "GSP33brssgo3u:721": "atāvarohaprakāraḥ parīkṣyate /",
  "GSP33brssgo3u:722_0": "tatreyamavarohaśrutirbhavati- 'athaicamevādhvānaṃ punarnivartante yathetamākāśamākāśādvāyuṃ",
  "GSP33brssgo3u:722_1": "vāyirbhūtvā dhūmo bhavati dhūmo bhūtvābhraṃ bhavatyabhraṃ bhūtvā megho bhūtvā pravarṣati' (chā. 5.10.5) iti /",
  "GSP33brssgo3u:723": "tatra saṃśayaḥ - kimākāśādisvarūpamevāvārohantaḥ pratipadyante kiṃvākāśādisāmyamiti /",
  "GSP33brssgo3u:724": "tatra prāptaṃ tāvadākāśādisvarūpameva pratipadyanta iti /",
  "GSP33brssgo3u:725": "kutaḥ evaṃ hi śrutirbhavati /",
  "GSP33brssgo3u:726": "itarathā lakṣaṇā syāt /",
  "GSP33brssgo3u:727": "śrutilakṣamāviṣaye ca śrutirnyāyyā na lakṣaṇā /",
  "GSP33brssgo3u:728": "tathāca vāyurbhūtvā dhūmo bhavatītyevamādīnyakṣarāṇi tattatsvarūpopattāvāñjasyenāvakalpante /",
  "GSP33brssgo3u:729": "tasmādākāśādisvarūpapratipattiriti /",
  "GSP33brssgo3u:730": "evaṃ prāpte brūmaḥ - ākāśādisāmyaṃ pratipadyanta iti /",
  "GSP33brssgo3u:731": "candramaṇḍale yadaṃmayaṃ śarīramupabhogārthamārabdhaṃ tadupabhogakṣaye sati pravilīyamānaṃ sūkṣmamākāśasamaṃ bhavati tato vāyorvaśameti tato dhūmādibhiḥ saṃpṛcyata iti /",
  "GSP33brssgo3u:732": "tadetaducyate- 'yathetamākāśamākāśādvāyum' (chā. 5.10.5) ityevamādinā /",
  "GSP33brssgo3u:733": "kuta etat /",
  "GSP33brssgo3u:734": "upapatteḥ /",
  "GSP33brssgo3u:735": "evaṃ hyetadupapadyate /",
  "GSP33brssgo3u:736": "nahyanyasyānyabhāvo mukhya upapadyate /",
  "GSP33brssgo3u:737": "ākāśasvarūpapratipattau ca vāyvādikrameṇāvaroho nopapadyate /",
  "GSP33brssgo3u:738": "vibhutvāccākāśena nityasaṃbandhavattvānna tatsādṛśyāpatteranyastatsaṃbandho ghaṭate /",
  "GSP33brssgo3u:739": "śrutyasaṃbhave ca lakṣaṇāśrayaṇaṃ nyāyyameva /",
  "GSP33brssgo3u:740": "ata ākāśāditulyatāpattirevātrākāśādibhāva ityupacaryate // 22 //",
  "GSP33brssgo3u:741": "5 nāticirādhikaraṇam / sū. 23",
  "GSP33brssgo3u:742": "evaṃ pāpināṃ gatyāgatī vicārya saṃpratīṣṭādikāriṇāmavarohe viśeṣamāha-sābhāvyāpattirūpapatteḥ /",
  "GSP33brssgo3u:743": "yathetamanevaṃ cetyuktarītyā yathāgataṃ dhūmādyadhvānaṃ punarnivartante,",
  "GSP33brssgo3u:744": "nivṛttāścānuśayinaḥ karmānte drutadehā ākāśaṃ gatā ākāśasadṛśā bhavanti /",
  "GSP33brssgo3u:745": "ākāśasādṛśyānantaraṃ piṇḍīkṛtā atisūkṣmaliṅgopahitāḥ vāyunetastataśca nīyamānā vāyusamā bhavanti /",
  "GSP33brssgo3u:746": "so 'nuśayī saṃgho vāyusamo bhūtvā dhūmasaṃgatastatsamo bhavati, dhūmasamo bhūtvābhrasamo bhavati /",
  "GSP33brssgo3u:747": "apo bibhartītyabhraṃ,",
  "GSP33brssgo3u:748": "mehati siñcatīti vṛṣṭikartā meghastatsamo bhūtvā varṣadhārādvārā pṛthivīṃ praviśya vrīhiyavādirūpo bhavatīti siddhāntagatyā śrutyarthaḥ /",
  "GSP33brssgo3u:749": "pūrvottarayuktidvayaṃ saṃśyabījaṃ mantavyaṃ,",
  "GSP33brssgo3u:750_0": "pūrvatra mārgadvayamuktvā tṛtīyatvokteryuktaṃ sthānaśabdasya mārgalakṣakatvamiha",
  "GSP33brssgo3u:750_1": "tu dugdhaṃ dadhi bhavatītyādiprayoge bhavatiśrutervikārasvarūpāpattau mukhyatvāt",
  "GSP33brssgo3u:750_2": "sādṛśyāpattilakṣaṇābījaṃ nāstīti pratyudāharaṇasaṅgatiḥ /",
  "GSP33brssgo3u:751": "śrutimukhyatvaṃ phalamiti pūrvapakṣaḥ /",
  "GSP33brssgo3u:752": "anuśayināṃ pūrvasiddhākāśādisvarūpāpattyayogāllakṣaṇeti siddhāntayati-evamityādinā /",
  "GSP33brssgo3u:753": "samāno bhāvo dharmo yasya tadbhāvaḥ sābhāvyaṃ sāmyamiti sūtrapadārthaḥ /",
  "GSP33brssgo3u:754": "evaṃ hyetaditi /",
  "GSP33brssgo3u:755": "etadbhavanamevaṃ sādṛśyarūpamevopapadyata ityarthaḥ /",
  "GSP33brssgo3u:756": "anuśayināmākāśādibhyo nirgamanānyathānupapattyāpi sādṛśyalakṣaṇetyāha-ākāśasvarūpeti /",
  "GSP33brssgo3u:757": "saṃyogalakṣaṇāmāśaṅkyāha-vibhutvādi ti /",
  "GSP33brssgo3u:758": "bhavatiśrutyā saṃyogalakṣaṇāyāmanuvādaḥ syādityarthaḥ /",
  "GSP33brssgo3u:759": "vividhabhūtasāmyamavarohe bhavatītyanusaṃdhānādvairāgyamupasaṃharati-ata iti //22//",
  "GSP33brssgo3u:760": "END BsCom_3,1.4.22",
  "GSP33brssgo3u:761": "____________________________________________________________________________________________",
  "GSP33brssgo3u:762": "START BsCom_3,1.5.23",
  "GSP33brssgo3u:763": "nāticireṇa viśeṣāt | BBs_3,1.23 |",
  "GSP33brssgo3u:764": "tatrākāśādipratipattau prāgvirīhyādipratipatterbhavati viśayaḥ /",
  "GSP33brssgo3u:765": "kiṃ dīrghaṃ kālaṃ pūrvapūrvasādṛśyenāvasthāyottarasādṛśyaṃ gacchantyutālpamiti /",
  "GSP33brssgo3u:766": "tatrāniyamo niyamakāriṇaḥ śāstrasyābhāvāditi /",
  "GSP33brssgo3u:767": "evaṃ prāpta idamāha- nāticireṇeti /",
  "GSP33brssgo3u:768": "alpamalpaṃ kālamākāśādibhāvenāvasthāya varṣadhārābhiḥ sahemāṃ bhuvamāpatanti /",
  "GSP33brssgo3u:769": "kuta etat /",
  "GSP33brssgo3u:770": "viśeṣadarśanāt /",
  "GSP33brssgo3u:771": "tathāhi vrīhyādibhāvāpatteranantaraṃ viśinaṣṭi- 'ato vai khalu durniṣprapataram'",
  "GSP33brssgo3u:772": "(chā. 5.10.6) iti /",
  "GSP33brssgo3u:773": "takāra etaścandasyāṃ prakriyāyāṃ lupto mantavyaḥ /",
  "GSP33brssgo3u:774": "durniprapatataraṃ durniṣkramataraṃ duḥkhataramasmādvrīhyādibhāvānniḥsaraṇaṃ bhavatītyarthaḥ /",
  "GSP33brssgo3u:775": "tadatra duḥkhaṃ niṣprapatanaṃ pradarśayanpūrveṣu sukhaṃ niṣprapatanaṃ darśayati /",
  "GSP33brssgo3u:776": "sukhaduḥkhatāviśeṣaścāyaṃ niṣprapatanasya kālālpatvadīrghatvanimittaḥ /",
  "GSP33brssgo3u:777": "tasminnavadhau śarīrāniṣpatterupabhogāsaṃbhavāt /",
  "GSP33brssgo3u:778": "tasmādvrīhyādibhāvāpatteḥ prāgalpenaiva kālenāvarohaḥ syāditi // 23 //",
  "GSP33brssgo3u:779": "nāticireṇa /",
  "GSP33brssgo3u:780": "uktaṃ sādṛśyamupajīvya loke gantṛṇāṃ cirāciragatidarśanātsaṃśayaṃ vadan pūrvapakṣayati-tatretyādinā /",
  "GSP33brssgo3u:781": "aniyamāt kadācidvilambena yonyāpattiriti pūrvapakṣaphalaṃ,",
  "GSP33brssgo3u:782": "siddhānte tu vrīhīyavādibhāvādanuśayināṃ vilambena nirgamanamiti viśeṣādākāśādibhāvācchīghraṃ nirgama ityavilambena yonyāpattirityanusaṃdhānādvairāgyadārḍhyamiti vivekaḥ /",
  "GSP33brssgo3u:783": "nanvākāśādiṣvanuśayināṃ sukhaṃ vrīhiyavādiṣu duḥkhamiti duḥśabdādbhāti na cirāciranirgamanamityata āha-sukhaduḥkhatāviśeṣaścāyamiti /",
  "GSP33brssgo3u:784": "avadhiḥ kālaḥ //23//",
  "GSP33brssgo3u:785": "END BsCom_3,1.5.23",
  "GSP33brssgo3u:786": "____________________________________________________________________________________________",
  "GSP33brssgo3u:787": "START BsCom_3,1.6.24",
  "GSP33brssgo3u:788": "6 anyādhiṣṭhitādhikaraṇam / sū. 24-27",
  "GSP33brssgo3u:789": "anyādhiṣṭhiteṣu pūrvavadabhilāpāt | BBs_3,1.24 |",
  "GSP33brssgo3u:790": "tasminnevārohe pravarṣaṇānantaraṃ paṭhyate- 'ta iha vrīhiyavā oṣadhivanaspatayastilamāṣā iti jāyante' (chā. 5.10.6)",
  "GSP33brssgo3u:791": "iti /",
  "GSP33brssgo3u:792": "tatra saṃśayaḥ - kimasminnavadhau sthāvarajātyāpannāḥ sthāvarasukhaduḥkhabhājo 'nuśāyino bhavatyāhosvitkṣetrajñāntarādhiṣṭhiteṣu sthāvaraśarīreṣu saṃśleṣamātraṃ gacchantīti /",
  "GSP33brssgo3u:793": "kiṃ tāvatprāptam /",
  "GSP33brssgo3u:794": "sthāvarajātyāpannāstatsukhaduḥkhabhājo 'nuśayino bhavantīti /",
  "GSP33brssgo3u:795": "kuta etat /",
  "GSP33brssgo3u:796": "janermukhyārthatvopapatteḥ sthāvarabhāvasya ca śrutismṛtyorupabhogasthānatvaprasiddheḥ /",
  "GSP33brssgo3u:797": "paśuhiṃsādiyogācceṣṭādeḥ karmajātasyāniṣṭaphalatvopapatteḥ /",
  "GSP33brssgo3u:798": "tasmānmukhyamevedamanuśayināṃ vrīhyādijanma /",
  "GSP33brssgo3u:799": "śvādijanmavat /",
  "GSP33brssgo3u:800": "yathā śvayoniṃ vā sūkarayoniṃ vā camḍālayoniṃ veti mukhyamevānuśayināṃ śvādijanma tatsukhaduḥkhānvitaṃ bhavati /",
  "GSP33brssgo3u:801": "evaṃ vrīhyādiṣu saṃsargamātramanuśayinaḥ pratipadyante na tatsukhaduḥkhānvitaṃ bhavati /",
  "GSP33brssgo3u:802": "evaṃ vrīhyādijanmāpīti /",
  "GSP33brssgo3u:803": "evaṃ prāpte brūmaḥ anyairjīvairadhiṣṭhiteṣu vrīhyādiṣu saṃsargamātramanuśayinaḥ pratipadyante na tatsukhaduḥkhabhājo bhavanti /",
  "GSP33brssgo3u:804": "pūrvavat /",
  "GSP33brssgo3u:805": "yathā vāyudhūmādibhāvo 'nuśayināṃ tatsaṃśleṣamātram /",
  "GSP33brssgo3u:806": "evaṃ vrīhyādibhāvo 'pi jātisthāvaraiḥ saṃśleṣamātram /",
  "GSP33brssgo3u:807": "kuta etat /",
  "GSP33brssgo3u:808": "tadvadevehāpyabhilāpāt /",
  "GSP33brssgo3u:809": "ko 'bhilāpasya tadvadbhāvaḥ /",
  "GSP33brssgo3u:810": "karmavyāpāramantareṇa saṃkīrtanam /",
  "GSP33brssgo3u:811": "yathākāśādiṣu pravarṣaṇānteṣu na kañcitkarmavyāpāraṃ parāmṛśatyevaṃ vrīhyādijanmanyapi /",
  "GSP33brssgo3u:812": "tasmānnāstyatra sukhaduḥkhabhāktvamanuśayinām /",
  "GSP33brssgo3u:813": "yatra tu sukhaduḥkhabhāktvamabhipraiti parāmṛśati tatra karmavyāpāraṃ ramaṇīyacaraṇāḥ kapūyacaraṇā iti ca /",
  "GSP33brssgo3u:814": "apica mukhye 'nuśayināṃ vrīhyādijanmani vrīhyādiṣu lūyamāneṣu kaṇḍyamāneṣu pacyamāneṣu bhakṣyamāṇeṣu ca tadabhimānino 'nuśayinaḥ pravaseyuḥ /",
  "GSP33brssgo3u:815": "yo hi jīvo yaccharīramabhimanyate sa tasminpīḍyamāne pravasatīti prasiddham /",
  "GSP33brssgo3u:816": "tatra vrīhyādibhāvādretaḥsigbhāvo 'nuśayināṃ nābhilapyeta /",
  "GSP33brssgo3u:817": "ataḥ saṃsargamātramanuśayināmanyādhiṣṭhiteṣu vrīhyādiṣu bhavati /",
  "GSP33brssgo3u:818": "etena janermukhyārthatvaṃ pratibrūyādupabhogasthānatvaṃ ca sthāvarabhāvasya /",
  "GSP33brssgo3u:819": "naca vayamupabhogasthānatvaṃ sthāvarabhāvasyāvajānīmahe /",
  "GSP33brssgo3u:820": "bhavatvanyeṣāṃ jantūnāmapuṇyasāmarthyena sthāvarabhāvamupagatānāmetadupabhogasthānam /",
  "GSP33brssgo3u:821": "candramasastvavarohanto 'nuśayino na sthāvarabhāvamupabhuñjata ityācakṣmahe // 24 //",
  "GSP33brssgo3u:822": "anyābhilāpāt /",
  "GSP33brssgo3u:823": "śrutikramāt arthakramāccādhikaraṇānāṃ kramo bodhyaḥ /",
  "GSP33brssgo3u:824": "iha bhūmau varṣadhārādvārā patitāste 'nuśayino vrīhyādisāmyena jāyanta iti śrutyarthaḥ /",
  "GSP33brssgo3u:825": "atra jāyanta iti śruteḥ pūrvatrākāśādivarṣāntasādṛśyokteśca saṃśayamāha-tatreti /",
  "GSP33brssgo3u:826": "asminnavadhau varṣasādṛśyānantaramityarthaḥ /",
  "GSP33brssgo3u:827": "durniṣprapataraśabdena ciranirgalanalakṣaṇoktā na yuktā,",
  "GSP33brssgo3u:828": "duḥkhena nirgamanamiti mukhyasaṃbhavādityākṣepasaṅgatyā pūrvapakṣayati-kiṃ tāvadityādinā /",
  "GSP33brssgo3u:829": "atra pūrvapakṣe sthāvaratvanivṛttaye 'dhikāriṇāṃ yatnagauravaṃ,",
  "GSP33brssgo3u:830": "siddhānte vrīhyādisaṃśleṣamātraṃ parihartuṃ yatnalāghavaṃ vairāgyadārḍhyaṃ ceti vivekaḥ /",
  "GSP33brssgo3u:831": "nanu dehotpattyā jīvānāṃ janma syānna svataḥ, vrīhyadestu na dehatvamityata āha-sthāvarabhāvasyeti /",
  "GSP33brssgo3u:832": "'sthāṇumanye 'nusaṃyanti'ityādyā śrutiḥ /",
  "GSP33brssgo3u:833": "'śarīrajaiḥ karmadoṣairyāti sthāvaratāṃ naraḥ'ityādyā smṛtiḥ /",
  "GSP33brssgo3u:834": "nanu svargiṇāṃ pāpābhāvātkathaṃ sthāvaratvaṃ, tatrāha-paśviti /",
  "GSP33brssgo3u:835": "somādyucchiṣṭabhakṣaṇasurāgrahāvādiśabdārthaḥ /",
  "GSP33brssgo3u:836": "kratvarthahiṃsāderapi hiṃsātvādisāmānyena pravṛtterna hiṃsyādityādiśāstraniṣiddhatvākāreṇa duritāpūrvakāritvamaviruddhamiti sāṅkhyā āhuḥ /",
  "GSP33brssgo3u:837": "śruto 'tra vrīhyādibhāvo 'nuśayināṃ na janyarūpaḥ karmaviśeṣaparāmarśaṃ vinātroktatvāt,",
  "GSP33brssgo3u:838": "pūrvoktākāśādibhāvavaditi siddhāntayati-evaṃ prāpta ityādinā /",
  "GSP33brssgo3u:839": "pūrvavaditi padaṃ dṛṣṭāntatvena hetvaṃśatvena ca vyākhyātaṃ yadatra prakaraṇe karmaviśeṣaparāmarśakamucyate tajjanmeti vyatirekadṛṣṭāntamapyāha-yatra tviti /",
  "GSP33brssgo3u:840_0": "apica 'yo yo hyannamatti yo retaḥ striyāṃ siñcati tadbhūya eva bhavati'iti vākyaśeṣe",
  "GSP33brssgo3u:840_1": "vrīhyādiṣu praviṣṭasyānuśayisaṃghasyānnadvārā retaḥsikpuruṣayogaḥ śrutastadanyathānupapattyāpi",
  "GSP33brssgo3u:840_2": "janmaśrutirna mukhyetyāha-apicetyādinā /",
  "GSP33brssgo3u:841": "vrīhyādirūpadehanāśe dehināmuktānteravaśyaṃbhāvādretaḥ sigyogo na syādityarthaḥ /",
  "GSP33brssgo3u:842": "eteneti /",
  "GSP33brssgo3u:843": "uktānumānārthāpattibhyām /",
  "GSP33brssgo3u:844": "jāyata iti śrutermukhyārthatvamanuśayibhogāyatanatvaṃ ca vrīhyādeḥ pratibrūyādityarthaḥ /",
  "GSP33brssgo3u:845": "nanu vrīhyāderbhogāyatanatvānaṅgīkāre pūrvoktaśrutismṛtiprasiddhibādha ityata āha-naceti //24//",
  "GSP33brssgo3u:846": "END BsCom_3,1.6.24",
  "GSP33brssgo3u:847": "____________________________________________________________________________________________",
  "GSP33brssgo3u:848": "START BsCom_3,1.6.25",
  "GSP33brssgo3u:849": "aśuddham iti cen na śabdāt | BBs_3,1.25 |",
  "GSP33brssgo3u:850": "yatpunaruktaṃ paśuhiṃsādiyogādaśuddhamādhvarikaṃ karma tasyāniṣṭamapi phalamavakalpata ityato mukhyamevānuśayināṃ vrīhyādijanmāstu tatra gauṇī kalpanānarthiketi tatparihriyate /",
  "GSP33brssgo3u:851": "na, śāstrahetutvāddharmādharmavijñānasya /",
  "GSP33brssgo3u:852": "ayaṃ dharmo 'yamadharma iti śāstrameva vijñāne kāraṇam /",
  "GSP33brssgo3u:853": "atīndriyatvāttayoḥ aniyatadeśakālanimittatvācca /",
  "GSP33brssgo3u:854": "yasmindeśe kāle nimitte ca yo dharmo 'nuṣṭhīyate sa eva deśakālanimittāntareṣvadharmo bhavati /",
  "GSP33brssgo3u:855": "tena śāstrādṛte dharmādharmaviṣayaṃ vijñānaṃ na kasyacidasti /",
  "GSP33brssgo3u:856": "śāstrācca hiṃsānugrahādyātmako jyotiṣṭomo dharma ityavadhāritaḥ sa kathamaśuddha iti śakyate vaktum /",
  "GSP33brssgo3u:857": "nanu 'na hiṃsyātsarvā bhūtāni' iti śāstrameva bhūtaviṣayāṃ hiṃsāmadharma ityavagamayati /",
  "GSP33brssgo3u:858": "bāḍham /",
  "GSP33brssgo3u:859": "utsargastu saḥ /",
  "GSP33brssgo3u:860": "apavādaḥ 'agnīṣomīyaṃ paśumālabheta' iti /",
  "GSP33brssgo3u:861": "utsargāpavādayośca vyavasthitaviṣayatvam /",
  "GSP33brssgo3u:862": "tasmādviśuddhaṃ karma vaidikaṃ, śiṣṭairanuṣṭhīyamānatvādanindyamānatvācca /",
  "GSP33brssgo3u:863": "tena na tasya pratirūpaṃ phalaṃ jātisthāvaratvam /",
  "GSP33brssgo3u:864": "naca śvādijanmādivadapi vrīhyādijanma bhavitumarhati /",
  "GSP33brssgo3u:865": "taddhi kapūyataraṇānadhikṛtyocyate naivamiha vaiśeṣikaḥ kaścidadhikāro 'sti /",
  "GSP33brssgo3u:866": "ataścandramaṇḍalaskhalitānāmanuśāyināṃ vrīhyādisaṃśleṣamātraṃ tadbhāva ityupacaryate // 25 //",
  "GSP33brssgo3u:867": "vaidikaṃ karmāśuddhaṃ na bhavati śāstravihitatvāditi sūtrārthaṃ prapañcayati-ayaṃ dharma ityādinā /",
  "GSP33brssgo3u:868_0": "śucau deśe prātaḥ sāyaṅkāle jīvanādinimitte kṛtamagnihotraṃ dharmo bhavati sa evāśucideśe",
  "GSP33brssgo3u:868_1": "madhyarātre maraṇādinimitte kṛtaḥ sannadharmo bhavatīti nirṇayaḥ śāstraikasādhya ityarthaḥ /",
  "GSP33brssgo3u:869": "tataḥ kiṃ tatrāha-śāstrācceti /",
  "GSP33brssgo3u:870": "nanu yā hiṃsā so 'dharma ityutsargasya viśeṣavidhinā bādho 'tra na yuktaḥ /",
  "GSP33brssgo3u:871": "nābhicarediti niṣiddhaśyenasya puruṣārthatvavat niṣiddhahiṃsāderapi kratūpakārakatvāvirodhāditi,",
  "GSP33brssgo3u:872": "tatrāha-utsargāpavādayoriti /",
  "GSP33brssgo3u:873": "ayamarthaḥ-kāmye karmaṇi sarvatra karaṇāṃśe rāgataḥ pravṛttiḥ, aṅgeṣu vidhita iti sthitiḥ /",
  "GSP33brssgo3u:874": "tathāca śyenākhye karmaṇi niṣedhe 'pi rāgaprābalyāt pravṛttiḥ syāt kratvaṅgahiṃsādau tu vidhita eva pravṛttirvācyā /",
  "GSP33brssgo3u:875": "sa ca vidhiryadyutsargaprāptamanarthahetutvaṃ na bādheta tarhi pravartako na syāt,",
  "GSP33brssgo3u:876": "pravartakatve vā vidhiranarthāya syāt,",
  "GSP33brssgo3u:877": "ato niravakāśo vidhiḥ sāvakāśamutsargamavihitahiṃsādiṣu sthāpayatīti /",
  "GSP33brssgo3u:878": "idaṃ ca niṣedhaśāstrasya hiṃsātvādisāmānyena pravṛttimaṅgīkṛtyoktam /",
  "GSP33brssgo3u:879": "vastutastasya rāgaprāptahiṃsāviṣayatvādvaidhahiṃsāyāmapravṛtternāśuddhatvaśaṅkāvasara iti draṣṭavyam /",
  "GSP33brssgo3u:880": "pratirūpaṃ duḥkharūpaṃ tasya phalaṃ neti yojanā /",
  "GSP33brssgo3u:881": "iha vrīhyādibhāve kaścidadhikāraḥ karmaparāmarśo nāstītyuktam //25//",
  "GSP33brssgo3u:882": "END BsCom_3,1.6.25",
  "GSP33brssgo3u:883": "____________________________________________________________________________________________",
  "GSP33brssgo3u:884": "START BsCom_3,1.6.26",
  "GSP33brssgo3u:885": "retaḥsigyogo 'tha | BBs_3,1.26 |",
  "GSP33brssgo3u:886_0": "itaśca vrīhyādisaṃśleṣamātraṃ tadbhāvo yatkāraṇaṃ vrīhyādibhāvasyānantaramanuśayināṃ",
  "GSP33brssgo3u:886_1": "retaḥsigbhāva āmnāyate - 'yo yo hyannamatti yo retaḥ siñcati tadbhūya eva bhavati' (chā. 5.10.6) iti /",
  "GSP33brssgo3u:887": "nacātra mukhyo retaḥsigbhāvaḥ saṃbhavati /",
  "GSP33brssgo3u:888": "cirajāto hi prāptayauvano retaḥsigbhavati /",
  "GSP33brssgo3u:889": "kathamivānupacaritaṃ tadbhāvamadyamānānnānugato 'nuśayī pratipadyate /",
  "GSP33brssgo3u:890": "tatra tāvadavaśyaṃ retaḥsigyoga eva retaḥsigbhāvo 'bhyupagantavyaḥ /",
  "GSP33brssgo3u:891": "tadvadvrīhyādibhāvo 'pi vrīhyādiyoga evetyavirodhaḥ // 26 //",
  "GSP33brssgo3u:892": "atha vrīhyādibhāvānantaraṃ retaḥ sigbhāvaḥ śrutaḥ /",
  "GSP33brssgo3u:893": "tatrānnasthānuśayino retaḥ sekakartṛtvāyogādyogamātraṃ vācyaṃ tadvadupakrame 'pi yoga evāstheyaḥ,",
  "GSP33brssgo3u:894": "anyathopakramopasaṃhārayorvirodhaḥ syāditi matvoktam-ityavirodha iti //26//",
  "GSP33brssgo3u:895": "END BsCom_3,1.6.26",
  "GSP33brssgo3u:896": "____________________________________________________________________________________________",
  "GSP33brssgo3u:897": "START BsCom_3,1.6.27",
  "GSP33brssgo3u:898": "yoneḥ śarīram | BBs_3,1.27 |",
  "GSP33brssgo3u:899": "atha retaḥsigbhāvasyānantaraṃ yonau niṣikte retasi yoneradhikaśarīramanuśayināmanuśayaphalopabhogāya jāyata ityāha śāstram - ''tadya iha ramaṇīyacaraṇāḥ' (chāya 5.10.7) ityādi /",
  "GSP33brssgo3u:900": "tasmādapyavagamyate nāvarohe vrīhyādibhāvāvasare taccharīrameva sukhaduḥkānvitaṃ bhavatīti /",
  "GSP33brssgo3u:901": "tasmādvrīhyādisaṃśleṣamātramanuśayināṃ tajjanmeti siddham // 27 //",
  "GSP33brssgo3u:902": "iti śrīgovindabhagavatpūjyapādaśiṣyaśrīmacchaṅkarabhagavatpūjyapādakṛtau śārīrakamīmāṃsābhāṣye tṛtīyādhyāyasya prathamaḥ pādaḥ // 1 //",
  "GSP33brssgo3u:903": "yoneḥ śarīraśruterna vrīhyādiśarīratvamanuśayināmiti sūtrārthaḥ /",
  "GSP33brssgo3u:904": "evaṃ karmiṇāṃ gatyāgatisaṃsāro durvāra ityanusandhānāt karmaphalādvairāgyaṃ tattvajñānasādhanaṃ siddhamiti pādārthamupasaṃharati-iti siddhamiti //27//",
  "GSP33brssgo3u:905": "iti śrīmadparamahaṃsaparivrājakācārya śrīmadgovindabhagavatpādakṛtau śārīrakamīmāṃsākhyāyāṃ bhāṣyaratnaprabhāyāṃ tṛtīyādhyāyasya prathamaḥ pādaḥ //",
  "GSP33brssgo3u:906": "END BsCom_3,1.6.27",
  "GSP33brssgo3u:907": "____________________________________________________________________________________________",
  "GSP33brssgo3u:908": "____________________________________________________________________________________________",
  "GSP33brssgo3u:909": "tṛtīyādhyāye dvitīyaḥ pādaḥ /",
  "GSP33brssgo3u:910": "____________________________________________________________________________________________",
  "GSP33brssgo3u:911": "START BsCom_3,2.1.1",
  "GSP33brssgo3u:912": "tṛtīyādhyāye dvitīyaḥ pādaḥ /",
  "GSP33brssgo3u:913": "[atrapāde tattvaṃpadārthapariśodhanavicāraḥ]",
  "GSP33brssgo3u:914": "1 saṃdhyādhikaraṇam / sū. 1-6",
  "GSP33brssgo3u:915": "sandhye sṛṣṭirāha hi | BBs_3,2.1 |",
  "GSP33brssgo3u:916": "atikrīnte pāde pañcāgnividyāmudāhṛtya jīvasya saṃsāragatiprabhedaḥ prapañcitaḥ /",
  "GSP33brssgo3u:917": "idānīṃ tu tasyaivāvasthābhedaḥ prapañcyate /",
  "GSP33brssgo3u:918": "idamāmananti- 'sa yatra prasvapiti' (bṛ. 4.3.9)",
  "GSP33brssgo3u:919": "ityupakramya 'na tatra rathā na rathayogā na panthāno bhavantyatha rathānrathayogānpathaḥ sṛjate' (bṛ. 4.3.10) ityādi /",
  "GSP33brssgo3u:920": "tatra saṃśayaḥ - kiṃ prabodha iva svapne 'pi pāramārthikī sṛṣṭirāhosvinmāyāmayīti /",
  "GSP33brssgo3u:921": "tatra tāvatpratipadyate saṃdhye tathyarūpā sṛṣṭiriti /",
  "GSP33brssgo3u:922": "saṃdhyamiti svapnānamācaṣṭe, vede prayogadarśanāt 'saṃdhyaṃ tṛtīyaṃ svapnasthānam' (bṛ. 4.3.9) iti /",
  "GSP33brssgo3u:923": "dvayorlokasthānayoḥ prabodhasaṃprasādasthānayorvā saṃdhau bhavatīti saṃdhyam /",
  "GSP33brssgo3u:924": "tasminsaṃdhye sthāne tathyarūpaiva sṛṣṭirbhavitumarhati /",
  "GSP33brssgo3u:925": "kutaḥ - yataḥ pramāṇabhūtā śrutirevamāha 'atha rathānnathayogānpathaḥ sṛjate' (bṛ. 4,3.10) ityādi /",
  "GSP33brssgo3u:926": "sa hi karteti copasaṃhārādevamevāvagamyate // 1 //",
  "GSP33brssgo3u:927": "saṃdhye sṛṣṭirāha hi /",
  "GSP33brssgo3u:928": "uktavairāgyasādhyastattvaṃpadārthaviveko vākyārthajñānasādhanamasmin pāde nirūpyata iti pādayorhetusādhyabhāvasaṃgatimāha-atikrānta iti /",
  "GSP33brssgo3u:929": "sādhanavicāratvādevāsya pādasyāsminnadhyāye saṃgatiḥ /",
  "GSP33brssgo3u:930": "asmin pāde 'na sthānato 'pi'ityataḥ prāguddeśyatvena prathamaṃ jijñāsitatvaṃpadārtho 'vasthādvārā vivicyate,",
  "GSP33brssgo3u:931": "tadārabhyāpādasamāptervidheyatatpadārthavivekaḥ,",
  "GSP33brssgo3u:932_0": "tatra pūrvaṃ gatyāgaticintayā jāgradavasthā nirūpitā tadanantarabhāvinīṃ svapnāvasthāṃ",
  "GSP33brssgo3u:932_1": "śrutyuktāṃ viṣayīkṛtya tatra svapne rathādisṛṣṭyuktestadabhāvokteśca saṃśayaṃ vadan",
  "GSP33brssgo3u:932_2": "pūrvapakṣasūtraṃ yojayati-tatra saṃśaya ityādinā /",
  "GSP33brssgo3u:933": "svapnarathādayo jāgradrathādivat vyāvahārikasattākā uta śuktirajatavat prātītikā iti saṃśayārthaḥ /",
  "GSP33brssgo3u:934": "ārambhaṇādhikaraṇe prapañcasya pāramārthikatvaniṣedhāditi mantavyam /",
  "GSP33brssgo3u:935": "atra pūrvapakṣe jāgradvat svapnājjīvasya vivekāsiddhiḥ /",
  "GSP33brssgo3u:936": "siddhānte prātītikadṛśyasākṣitayā vivekāt svayañjyotiṣṭvasiddhiriti phalam /",
  "GSP33brssgo3u:937": "mumūrṣoḥ sarvendriyopasaṃhārādetallokānanubhavo sati vāsanāmātreṇa imaṃ lokaṃ smarataḥ karmabalādhṛdaye manasā paralokasphūrtirūpaḥ svapno bhavati,",
  "GSP33brssgo3u:938": "so 'yaṃ lokadvayasandhau bhavatīti saṃdhyaḥ svapnaḥ /",
  "GSP33brssgo3u:939": "tathāca śrutiḥ-'tasmin saṃdhye sthāne tiṣṭhannete ubhe sthāne paśyati idaṃ ca paralokasthānaṃ ca'iti /",
  "GSP33brssgo3u:940": "ayaṃ svapnaḥ kādācitka ityarucyā nityasvapnasya prabodhasaṃprasādasaṃdhibhavatvamuktam /",
  "GSP33brssgo3u:941": "anyetu martyacakṣurādyajanyarūpādisākṣātkāravattvaṃ paralokalakṣaṇaṃ,",
  "GSP33brssgo3u:942_0": "daivacakṣurādyajanyatadvattvaṃ martyalokalakṣaṇaṃ ca svapne 'stīti lakṣaṇato lokadvayasparśitvāt",
  "GSP33brssgo3u:942_1": "nityasvapnasyaiva lokadvayasaṃdhyatvaṃ grāmadvayasparśimārgasya tatsaṃdhyatvavaditi vyācakṣate /",
  "GSP33brssgo3u:943": "na kevalaṃ śrutyā svapnārthānāṃ vyāvahārikasatyatvaṃ kintu sakartṛkatvādapītyāha-sa hi karteti //1//",
  "GSP33brssgo3u:944": "END BsCom_3,2.1.1",
  "GSP33brssgo3u:945": "____________________________________________________________________________________________",
  "GSP33brssgo3u:946": "START BsCom_3,2.1.2",
  "GSP33brssgo3u:947": "nirmātāraṃ caike putrādayaś ca | BBs_3,2.2 |",
  "GSP33brssgo3u:948": "apicaike śākhino 'sminneva saṃdhye sthāne kāmānāṃ nirmātāramātmānamāmananti- 'ya eṣa supteṣu jāgarti kāmaṃ kāmaṃ puruṣo nirmimāṇaḥ' (ka. 5.8) iti /",
  "GSP33brssgo3u:949": "putrādayaśca tatra kāmā abhipreyante kāmyanta iti /",
  "GSP33brssgo3u:950": "nanu kāmaśabdenecchāviśeṣā evocyeran /",
  "GSP33brssgo3u:951": "na /",
  "GSP33brssgo3u:952": "'śatāyuṣaḥ putrapautrānvṛṇīṣva' (ka. 1.23)",
  "GSP33brssgo3u:953": "iti prakṛtyānte 'kāmānāṃ tvā kāmabhājaṃ karomi' (ka. 1.24)",
  "GSP33brssgo3u:954": "iti prakṛteṣu tatra tatra putrādiṣu kāmaśabdasya prayuktatvāt /",
  "GSP33brssgo3u:955": "prājñaṃ cainaṃ nirmitāraṃ prakaraṇavākyaśeṣābhyāṃ pratīmaḥ /",
  "GSP33brssgo3u:956": "prājñasya hīdaṃ karaṇam 'anyatra dharmādanyatrādharmāt' (ka. 2.24)",
  "GSP33brssgo3u:957": "ityādi, tadviṣaya eva ca vākyaśeṣo 'pi- 'tadeva śukraṃ tadbrahma tadevāmṛtamucyate /",
  "GSP33brssgo3u:958": "tasmiṃllokāḥ śritāḥ sarve tadu nātyeti kaścana'' (ka. 5.8) iti /",
  "GSP33brssgo3u:959": "prājñakartṛkā ca sṛṣṭistathyarūpā samadhigatā jāgaritāśrayā tathā svapnāśrayāpi sṛṣṭirbhavitumarhati /",
  "GSP33brssgo3u:960": "tathāca śrutiḥ - atho khalvāhurjāgaritadeśa evāsyaiṣa iti yāni hyeva jāgratpaśyati tāni suptaḥ (bṛ. 4.3.14)",
  "GSP33brssgo3u:961": "iti svapnajāgaritayoḥ samānanyāyatāṃ śrāvayati /",
  "GSP33brssgo3u:962": "tasmāttathyarūpaiva saṃdhye sṛṣṭariti // 2 //",
  "GSP33brssgo3u:963": "kiñca svapnārthāḥ satyāḥ, prājñanirmitatvāt, ākāśādivaditi sūtrārthamāha-apicetyādinā /",
  "GSP33brssgo3u:964": "rūḍhimāśaṅkya prakaraṇānnirasyati-nanvityādinā /",
  "GSP33brssgo3u:965": "yaḥ supteṣu nirvyāpāreṣu karaṇeṣu jāgarti tadeva śukraṃ svaprakāśaṃ brahmetyarthaḥ /",
  "GSP33brssgo3u:966": "svapnasya jāgradarthaiḥ /",
  "GSP33brssgo3u:967": "samānadeśatvaśruterabhedaśruteśca satyatve tātparyamityāha-atho khalvāhuriti //2//",
  "GSP33brssgo3u:968": "END BsCom_3,2.1.2",
  "GSP33brssgo3u:969": "____________________________________________________________________________________________",
  "GSP33brssgo3u:970": "START BsCom_3,2.1.3",
  "GSP33brssgo3u:971": "evaṃ prāpte pratyāha-",
  "GSP33brssgo3u:972": "māyāmātraṃ tu kārtsnyenānabhivyaktasvarūpatvāt | BBs_3,2.3 |",
  "GSP33brssgo3u:973": "tuśabdaḥ pakṣaṃ vyavartayati /",
  "GSP33brssgo3u:974": "naitadasti yaduktaṃ saṃdhye sṛṣṭiḥ pāramārthikīti /",
  "GSP33brssgo3u:975": "māyaiva saṃdhye sṛṣṭirna pāramārthagandho 'pyasti /",
  "GSP33brssgo3u:976": "kutaḥ - kārtsnyenānabhivyaktasvarūpatvāt /",
  "GSP33brssgo3u:977": "nahi kārtsnyenapāramārthavastudharmeṇābhivyaktasvarūpaḥ svapnaḥ /",
  "GSP33brssgo3u:978": "kiṃ punaratra kārtsnyamabhipretaṃ deśakālanimittānyabādhaśca /",
  "GSP33brssgo3u:979": "nahi paramārthavastuviṣayāṇi deśakālanimittānyabādhāśca svapne saṃbhāvyante /",
  "GSP33brssgo3u:980": "na tāvatsvapne rathādīnāmucito deśaḥ saṃbhavati /",
  "GSP33brssgo3u:981": "nahi saṃvṛte dehadeśerathādayo 'vakāśaṃ labheran /",
  "GSP33brssgo3u:982": "syādetat /",
  "GSP33brssgo3u:983": "bahirdehātsvapnam drakṣyati deśāntaritadravyagrahaṇāt /",
  "GSP33brssgo3u:984": "darśayati ca śrutirbahirdehātsvapnam- 'bahiṣkulāyādamṛtaścaritvā /",
  "GSP33brssgo3u:985": "sa īyate 'mṛto yatra kāmam' (bṛ. 4.3.12)",
  "GSP33brssgo3u:986": "iti sthitigatipratyayabhedaśca nāniṣkrānte jantau sāmañjasyāmaśnuvīteti /",
  "GSP33brssgo3u:987": "netyucyate /",
  "GSP33brssgo3u:988": "nahi suptasya jantoḥ kṣaṇamātreṇa yojanaśatāntaritaṃ deśaṃ paryetuṃ viparyetuṃ ca tataḥ sāmarthyaṃ saṃbhāvyate /",
  "GSP33brssgo3u:989": "kvacicca pratyāgamanavarjitaṃ svapnaṃ śrāvayati kuruṣvahamadya śayāno nidrayābhiplutaḥ svapne pañcālānabhigataścāsminpratibuddhaśceti /",
  "GSP33brssgo3u:990": "dehāccedapeyātpañcāleṣu pratihudhyeta na tānasāvabhigata iti kuruṣveva tu pratibudhyate /",
  "GSP33brssgo3u:991": "yena cāyaṃ dehena deśāntaramaśnuvāno manyate tamanye pārśvasthāḥ śayanadeśa eva paśyanti /",
  "GSP33brssgo3u:992": "yathābhūtāni cāyaṃ deśāntarāṇi svapne paśyati na tāni tathābhūtānyeva bhavanti /",
  "GSP33brssgo3u:993": "paridhāvaṃścetpaśyejjāgradvadvastubhūtamāra athamākalayet /",
  "GSP33brssgo3u:994": "darśayati ca śrutirantareva dehe svapnam- 'sa yatraitatsvapnyayā carati' ityupakramya 'sve śarīre yathākāmaṃ parivartate' (bṛ. 2.1.18) iti /",
  "GSP33brssgo3u:995": "ataśca śrutyupapattivirodhādbahiṣkulāyaśrutirgauṇī vyākhyātavyayā bahiriva kulāyādamṛtaścaritveti /",
  "GSP33brssgo3u:996": "yo hi vasannapi śarīre na tena prayojanaṃ karoti sa bahiriva śarīrādbhavatīti /",
  "GSP33brssgo3u:997": "sthitigatipratyayabhedo 'pyevaṃ sati vipralambha evābhyupagantavyaḥ /",
  "GSP33brssgo3u:998": "kālavisaṃvādo 'pi ca svapne bhavati rajanyāṃ supto vāsaraṃ bhārate varṣe manyate /",
  "GSP33brssgo3u:999": "tathā muhūrtamātravartini svapne kadācidbahuvarṣapūgānativāhayati /",
  "GSP33brssgo3u:1000": "nimittānyapi ca svapne na buddhaye karmaṇe vocitāni vidyante /",
  "GSP33brssgo3u:1001": "karaṇosaṃhārāddhi nāsya rathādigrahaṇāya cakṣurādīni santi /",
  "GSP33brssgo3u:1002": "rathādinirvartane 'pi kuto 'sya nimeṣamātreṇa sāmarthyaṃ dāruṇī vā /",
  "GSP33brssgo3u:1003": "bādhyante caite rathādayaḥ svapnadṛṣṭāḥ prabodhe /",
  "GSP33brssgo3u:1004": "svapna eva caite sulabhabādhā bhavanti /",
  "GSP33brssgo3u:1005": "ādyantayorvyabhicāradarśanāt /",
  "GSP33brssgo3u:1006": "ratho 'yamiti hi kadācitsvapne nirdhāritaḥ kṣaṇena manuṣyaḥ saṃpadyate manuṣyo 'yamiti nirdhāritaḥ kṣaṇena vṛkṣaḥ /",
  "GSP33brssgo3u:1007": "spaṣṭaṃ cābhāvaṃ rathādīnāṃ svapne śrāvayati śāstram - ''na tatra rathā na rathayogā na panthāno bhavanti' (bṛ. 4.3.10) ityādi /",
  "GSP33brssgo3u:1008": "tasmānmāyāmātraṃ svapnadarśanam // 3 //",
  "GSP33brssgo3u:1009": "----------------------",
  "GSP33brssgo3u:1010": "FN: saṃvṛte saṃkīrṇaḥ /",
  "GSP33brssgo3u:1011": "paryetuṃ gantum /",
  "GSP33brssgo3u:1012": "viparyetuṃ āgantum /",
  "GSP33brssgo3u:1013": "svapnarathādayaḥ prātītikā jāgradrathādau kḷptasāmagrīṃ vinā dṛṣṭatvācchuktirūpyādivaditi siddhāntayati-tuśabda ityādinā /",
  "GSP33brssgo3u:1014_0": "cinmātraniṣṭhāvidyā cittvāvacchedena jīve 'pi sthitā rathādyākārā māyeti sūtrabhāṣyayoruktā",
  "GSP33brssgo3u:1014_1": "māyāvidyayorabhedajñāpanāya mātrapadena tu sati pramātaryabādhyatvarūpasya vyāvahārikasatyatvasya nirāsa uktaḥ /",
  "GSP33brssgo3u:1015": "kārtsnyamatra jāgrati yā kḷptasāmagrī,",
  "GSP33brssgo3u:1016": "tajjanyatvaṃ paramārthavastuno jāgradarthasya kāryasya dharmaḥ /",
  "GSP33brssgo3u:1017": "satyatvavyāpakaḥ tadabhāvaṃ svapne vivṛṇoti-na tāvādityādinā /",
  "GSP33brssgo3u:1018": "saṃvṛte saṅkīrṇe, paryetuṃ gantuṃ, viparyetumāgantuṃ, śrāvayati prabuddho janaḥ,",
  "GSP33brssgo3u:1019": "pārśvasthānpratīti śeṣaḥ /",
  "GSP33brssgo3u:1020": "etatsvapnaṃ yathā syāttathā /",
  "GSP33brssgo3u:1021": "yatra kāle svapnyayā vṛttyā carati tathā svaśarīre yatheṣṭaṃ caratītyarthaḥ /",
  "GSP33brssgo3u:1022": "bahiriveti /",
  "GSP33brssgo3u:1023": "kulāyāddehāt bahirivāmṛta ātmā caritvā yatra kāmaṃ yatheṣṭamīyate viharatītyarthaḥ /",
  "GSP33brssgo3u:1024": "guṇamāha-yo hīti /",
  "GSP33brssgo3u:1025": "dehābhimānahīnatvaguṇena bahiṣṭhavaddehastho 'pi bahirityukta ityarthaḥ /",
  "GSP33brssgo3u:1026": "evaṃ sati śrutiyuktibhyāṃ antareva svapne satītyarthaḥ /",
  "GSP33brssgo3u:1027": "vipralambho vibhramaḥ yogyadeśābhāvamuktvā kālābhāvamāha-kāleti /",
  "GSP33brssgo3u:1028": "atra rātrisamaye 'pi ketumālādivarṣāntare vāsaro bhavati iti bhārata ityuktam /",
  "GSP33brssgo3u:1029": "pūrvakṣānumānānāṃ jāgradarthadṛṣṭānte kḷptamagrījanyatvamabādhayogyatvaṃ copādhiriti sūtratātparyam //3//",
  "GSP33brssgo3u:1030": "END BsCom_3,2.1.3",
  "GSP33brssgo3u:1031": "____________________________________________________________________________________________",
  "GSP33brssgo3u:1032": "START BsCom_3,2.1.4",
  "GSP33brssgo3u:1033": "sūcakaśca hi śruter ācakṣate ca tadvidaḥ | BBs_3,2.4 |",
  "GSP33brssgo3u:1034": "māyāmātratvāttarhi na kaścitsvapne paramārthagandho 'stīti /",
  "GSP33brssgo3u:1035": "netyucyate /",
  "GSP33brssgo3u:1036": "sūcakaśca hi svapno bhavati bhaviṣyatoḥsādhvasādhunoḥ /",
  "GSP33brssgo3u:1037": "tathāhi śrūyate - 'yadā karmasu kāmyeṣu striyaṃ svapneṣu paśyati /",
  "GSP33brssgo3u:1038": "samṛddhiṃ tatra jānīyāttasminsvapnadarśane' (chā. 5.2.9)",
  "GSP33brssgo3u:1039": "tathā puruṣaṃ kṛṣṇaṃ kṛṣṇadantaṃ paśyati sa enaṃ hanti ityevamādibhiḥ svapnairacirajīvitvamāvedyata iti śrāvayati /",
  "GSP33brssgo3u:1040": "ācakṣate ca svapnādhyāyavidaḥ - 'kuñjarārohaṇādīni svapne dhanyāni kharayānādīnyadhanyāni' iti /",
  "GSP33brssgo3u:1041": "mantradevatādravyaviśeṣanimittāśca kecitsvapnāḥ satyārthagandhino bhavantīti manyante /",
  "GSP33brssgo3u:1042": "tatrāpi bhavatu nāma sūcyamānasya vastunaḥ satyatvaṃ,",
  "GSP33brssgo3u:1043": "sūcakasya tu strīdarśanāderbhavatyeva vaitathyaṃ bādhyamānatvādityabhiprāyaḥ /",
  "GSP33brssgo3u:1044": "tasmādupapannaṃ svapnasya māyāmātratvam /",
  "GSP33brssgo3u:1045": "yaduktam 'āha hi' iti tadevaṃ sati bhāktaṃ vyākhyātavyam /",
  "GSP33brssgo3u:1046": "yathā lāṅgalaṃ gavādīnudvahatīti nimittamātratvādevamucyate,",
  "GSP33brssgo3u:1047": "natu pratyakṣameva lāṅgalaṃ gavādīnudvahati /",
  "GSP33brssgo3u:1048": "evaṃ nimittamātratvādevātsupto rathādīnsṛjate sa hi karteti cocyate,",
  "GSP33brssgo3u:1049": "natu pratyakṣameva supto rathādīnsṛjati /",
  "GSP33brssgo3u:1050": "nimitttvaṃ tvasya rathādipratibhānanimittamodatrāsādidarśanāttannimittabhūtayoḥ sukṛtaduṣkṛtayoḥ kartṛtveneti vaktavyam /",
  "GSP33brssgo3u:1051": "apica jāgarite viṣayendriyasaṃyogādādityādijyotirvyatikarāccātmanaḥ svayañjyotiṣṭvaṃ durvivecanamiti tadvivecanāya svapna upanyastaḥ /",
  "GSP33brssgo3u:1052": "tatra yadi rathādisṛṣcivacanaṃ śrutyā nīyeta tadā svayañjyotiṣṭvaṃ na nirṇītaṃ syāt /",
  "GSP33brssgo3u:1053": "tasmādrathādyabhāvavacanaṃ śrutyā rathādisṛṣṭivacanaṃ tu bhaktyeti vyākhyeyam /",
  "GSP33brssgo3u:1054": "etena nirmāṇaśravaṇaṃ vyākhyātam /",
  "GSP33brssgo3u:1055": "yadapyuktam - 'prājñamenaṃ nirmātāramāmananti' iti /",
  "GSP33brssgo3u:1056": "tadapyasat /",
  "GSP33brssgo3u:1057": "śrutyantare 'svayaṃ vihatya svayaṃ nirmāya svena bhāsā jyotiṣā prasvapiti' (bṛ. 4.3.9)",
  "GSP33brssgo3u:1058": "iti jīvavyāpāraśravaṇāt /",
  "GSP33brssgo3u:1059": "ihāpi 'ya eṣa supteṣu jāgarti' (ka. 5.8) iti prasiddhānuvajjīva evāyaṃ kāmānāṃ nirmātā saṃkīrtyate /",
  "GSP33brssgo3u:1060": "tasya tu vākyaśeṣeṇa tadeva śukraṃ tadbrahmeti jīvabhāvaṃ vyāvartya brahmabhāva upadiśyate - 'tattvamasi' (chā. 6.9.4)",
  "GSP33brssgo3u:1061": "ityādivaditi na brahmaprakaraṇaṃ virudhyate /",
  "GSP33brssgo3u:1062": "nacāsmābhiḥ svapne 'pi prājñavyavahāraḥ pratiṣidhyate /",
  "GSP33brssgo3u:1063": "tasya sarveśvaratvātsarvāsvavasthādhiṣṭhātṛtvopapatteḥ /",
  "GSP33brssgo3u:1064": "pāramārthikastu nāyaṃ saṃdhyāśrayaḥ sargo viyadādisargavadityetāvatpratipādyate /",
  "GSP33brssgo3u:1065": "naca viyadādisargasyāpyātyantikaṃ satyatvamasti /",
  "GSP33brssgo3u:1066": "pratipāditaṃ hi 'tadananyatvamārambhaṇaśabdādibhyaḥ' (bra. sū. 2.1.14)",
  "GSP33brssgo3u:1067": "ityatra samastasya prapañcasya māyāmātratvam /",
  "GSP33brssgo3u:1068": "prāktu brahmātmatvadarśanādviyadādiprapañco vyavasthitarūpo bhavati /",
  "GSP33brssgo3u:1069": "saṃdhyāśrayastu prapañcaḥ pratidinaṃ bādhyata iti /",
  "GSP33brssgo3u:1070": "ato vaiśeṣikamidaṃ saṃdhyasya māyāmatratvamuditam // 4 //",
  "GSP33brssgo3u:1071": "svapnasya bhrāntimātratve tatsūcito 'pyarthaḥ satyo na syāditi śaṅkottaratvena sūtrāntaraṃ vyācaṣṭe-māyetyādinā /",
  "GSP33brssgo3u:1072": "mantreṇa devatānugraheṇauṣadhisevayā vā svapnaḥ satyasūcakāścet satyāḥ syurityata āha-tatrāpi bhavatu nāmeti /",
  "GSP33brssgo3u:1073": "satyaharṣahetorapi śuktirūpyasya satyatvādarśanāditi bhāvaḥ /",
  "GSP33brssgo3u:1074_0": "yathā kṛṣidvārā lāṅgalasya gavādijīvananimittatvaṃ tathā svapnabhokturadṛṣṭadvārā",
  "GSP33brssgo3u:1074_1": "svapnasṛṣṭinimittatvaṃ na tu kumbhaṃ prati kumbhakārasyeva sākṣād svapnakartṛtvaṃ",
  "GSP33brssgo3u:1074_2": "sāmagryabhāvabādhayoruktatvādityāha-yaduktamityādinā /",
  "GSP33brssgo3u:1075": "tathāca svapnasya sakartṛkatvaṃ mukhyaṃ nāstīti hetvasiddhiriti bhāvaḥ /",
  "GSP33brssgo3u:1076": "śrutitātparyavirodhācca na svapnasatyatetyāha-apiceti /",
  "GSP33brssgo3u:1077": "vyatikaraḥ saṃkaraḥ, śrutyātatparatayetyarthaḥ /",
  "GSP33brssgo3u:1078": "jāgaritādaviśeṣāditi bhāvaḥ /",
  "GSP33brssgo3u:1079": "phalitamāha-tasmāditi /",
  "GSP33brssgo3u:1080": "eteneti /",
  "GSP33brssgo3u:1081": "bhāktatvenetyarthaḥ /",
  "GSP33brssgo3u:1082": "dvitīyasūtroktaprājñakartṛkatvaheturapi svapnasya kiṃ śrutisiddha uta prājñasya sarveśvaratvāt siddhaḥ,",
  "GSP33brssgo3u:1083": "nādya ityāha-yadapyuktamityādinā /",
  "GSP33brssgo3u:1084": "svayaṃ vihatya jāgraddehaṃ niśceṣṭaṃ kṛtvā,",
  "GSP33brssgo3u:1085": "svayaṃ vāsanayā nirmāya,",
  "GSP33brssgo3u:1086": "svena bhāsā svīyabuddhivṛttyā svena jyotiṣā svarūpacaitanyena ca svapnamanubhavatītyarthathaḥ /",
  "GSP33brssgo3u:1087": "na kevalaṃ bṛhadāraṇyake jīvasya svapnakartṛtvaṃ śrutaṃ kintu kāṭhake 'pītyāha-ihāpīti /",
  "GSP33brssgo3u:1088": "jīvoktau brahmaprakaraṇavirodha ityata āha-tasya tviti /",
  "GSP33brssgo3u:1089": "evaṃ hetoḥ śrutisiddhatvaṃ nirasya dvitīyamaṅgīkaroti-na cāsmābhiriti /",
  "GSP33brssgo3u:1090": "tarhi hetusiddheḥ svapnasya satyatvamityāśaṅkya satyatvaṃ vyāvahārikaṃ pāramārthikaṃ veti vikalpya vyavahārakāle bādhadarśanāt,",
  "GSP33brssgo3u:1091": "nādya ityāha-pāramārthikastviti /",
  "GSP33brssgo3u:1092": "dvitīye dṛṣṭāntasya sādhyavaikalyamityāha-naceti /",
  "GSP33brssgo3u:1093": "kastarhi svapnasya jāgrato viśeṣo 'tra kathyata ityāśaṅkya prātibhāsikatvamityāha-prāgiti //4//",
  "GSP33brssgo3u:1094": "END BsCom_3,2.1.4",
  "GSP33brssgo3u:1095": "____________________________________________________________________________________________",
  "GSP33brssgo3u:1096": "START BsCom_3,2.2.5",
  "GSP33brssgo3u:1097": "parābhidhyānāt tu tirohitaṃ tato hyasya bandhaviparyayau | BBs_3,2.5 |",
  "GSP33brssgo3u:1098": "athāpi syātparasyaiva tāvadātmanoṃ'śo jīvo 'gniriva visphuliṅgaḥ /",
  "GSP33brssgo3u:1099": "tatraivaṃ sati yathāgnivisphuliṅgayoḥ samāne dahanaprakāśanaśaktī bhavata evaṃ jīveśvarayorapi jñānaiśvaryaśaktī,",
  "GSP33brssgo3u:1100": "tataśca jīvasya jñānaiśvaryavaśātsāṃkalpikī svapne rathādisṛṣṭirbhaviṣyatīti /",
  "GSP33brssgo3u:1101": "atrocyate- satyapi jīveśvarayoraṃśāṃśibhāve pratyakṣameva jīvasyeśvaraviparītadharmatvam /",
  "GSP33brssgo3u:1102": "kiṃ punarjīvasyeśvarasamānadharmatvaṃ nāstyeva /",
  "GSP33brssgo3u:1103": "na nāstyeva /",
  "GSP33brssgo3u:1104": "vidyamānamapi tattirohitamavidyādivyavadhānāt /",
  "GSP33brssgo3u:1105_0": "tatpunastirohitaṃ satparameśvaramabhidhyāyato yatamānasya jantorvidhūtadhvāntasya",
  "GSP33brssgo3u:1105_1": "timiratiraskṛteva dṛkśaktirauṣadhavīryādīśvaraprasādātsaṃsiddhasya kasyacidevāvirbhavati",
  "GSP33brssgo3u:1105_2": "na svabhāvata eva sarveṣāṃ jantūnām /",
  "GSP33brssgo3u:1106": "kutaḥ - tato hīśvarāddhetorasya jīvasya bandhamokṣau bhavataḥ /",
  "GSP33brssgo3u:1107": "īśvarasvarūpāparijñānādbandhastatsvarūpaparijñānāttu mokṣaḥ /",
  "GSP33brssgo3u:1108": "tathāca śrutiḥ - 'jñātvā devaṃ sarvapāśāpahāniḥ kṣīṇaiḥ kleśairjanmamṛtyuprahāṇiḥ /",
  "GSP33brssgo3u:1109": "tasyābhidhyānāttṛtīyaṃ dehabhede viśvaiśvaryaṃ kevala āptakāmaḥ' (śve. 1.11) ityevamādyā // 5 //",
  "GSP33brssgo3u:1110": "pūrvaṃ kḷptasāmagryabhāvāt svapno māyetyuktamayuktaṃ satyasaṅkalpamātreṇāpi satyasṛṣṭisaṃbhavāditi śaṅkāṃ kṛtvā pariharan sūtraṃ vyācaṣṭe-athapi syādityādinā /",
  "GSP33brssgo3u:1111": "satyasaṃkalpasya hi saṃkalpātsṛṣṭiḥ satyā bhavati jīvasya tvasatyasaṃkalpatvaṃ pratyakṣamiti parihārārthaḥ /",
  "GSP33brssgo3u:1112": "tarhi viruddhadharmavattvājjīvasyeśvaratvaṃ nāstyeveti śaṅkate-kimiti /",
  "GSP33brssgo3u:1113": "nāstīti na kintvāvṛtamasti tatpunarīśvaraprasādākasyacidvyajyata ityāha-na nāstīti /",
  "GSP33brssgo3u:1114": "vidhūtadhvāntasya niṣpāpasya saṃsiddhasyāṇimādiviśiṣṭasyetyarthaḥ /",
  "GSP33brssgo3u:1115": "brahmaivāhamiti devaṃ jñātvā sākṣātkṛtya sarvapāśānāmavidyādikleśānāmapahānirapakṣayastadrūpo bhavati /",
  "GSP33brssgo3u:1116": "kṣīṇaiśca kleśaistatkāryajanmamaraṇātmakabandhadhvaṃsa iti nirguṇavidyāphalamuktam /",
  "GSP33brssgo3u:1117": "saguṇavidyāphalamāha-tasyeti /",
  "GSP33brssgo3u:1118_0": "parasyābhimukhyenāhaṅgraheṇa dhyānādbandhamokṣāpekṣayā manetroktahānidvayāpekṣayā",
  "GSP33brssgo3u:1118_1": "vā tṛtīyaṃ viśvaiśvaryamaṇimādirūpaṃ martyadehapāte sati siddhe dehe bhavati tadabhogānantaramātmajñānātkevalo",
  "GSP33brssgo3u:1118_2": "dvaitaśūnya āptakāmaḥ prāptasvayañjyotirānando bhavatīti kramamuktirityarthaḥ //5 //",
  "GSP33brssgo3u:1119": "END BsCom_3,2.2.5",
  "GSP33brssgo3u:1120": "____________________________________________________________________________________________",
  "GSP33brssgo3u:1121": "START BsCom_3,2.2.6",
  "GSP33brssgo3u:1122": "dehayogādvā so 'pi | BBs_3,2.6 |",
  "GSP33brssgo3u:1123": "kasmātpunarjīvaḥ paramātmāṃśa eva saṃstiraskṛtajñānaiśvaryo bhavati /",
  "GSP33brssgo3u:1124": "yuktaṃ tu jñānaiśvaryayoratiraskṛtatvaṃ visphuliṅgasyeva dahanaprakāśanayoriti /",
  "GSP33brssgo3u:1125": "ucyate /",
  "GSP33brssgo3u:1126": "satyamevaitat /",
  "GSP33brssgo3u:1127": "so 'pi tu jīvasya jñānaiśvaryatirobhāvo dehayogāddehendriyamanobuddhiviṣayavedanādiyogādbhavati /",
  "GSP33brssgo3u:1128": "asti cātropamā yathāgnerdahanaprakāśanasaṃpannasyāpyaraṇitasya dahanaprakāśane tirohite bhavato yathā vā bhasmacchannasya /",
  "GSP33brssgo3u:1129": "evamavidyāpratyupasthāpitanāmarūpakṛtadehādyupādhiyogāttadavivekabhramakṛto jīvasya jñānaiśvaryatirobhāvaḥ /",
  "GSP33brssgo3u:1130": "vāśabdo jīveśvarayoranyatvāśaṅkāvyāvṛttyarthaḥ /",
  "GSP33brssgo3u:1131": "nanvasya eva jīva īśvarādastu tiraskṛtajñānaiśvaryatvātkiṃ dehayogakalpanayā /",
  "GSP33brssgo3u:1132": "netyucyate /",
  "GSP33brssgo3u:1133": "nahyanyatvaṃ jīvasyeśvarādupapadyate 'seyaṃ devataikṣata' (chā. 6.3.2)",
  "GSP33brssgo3u:1134": "ityupakramya 'anena jīvenātmanānupraviśya' (chā. 6.3.2)",
  "GSP33brssgo3u:1135": "ityātmaśabdena jīvasya parāmarśāt /",
  "GSP33brssgo3u:1136": "'tatsatyaṃ sa ātmā tattvamasi śvetaketo' (chā. 6.9.4) iti ca jīvāyopadiśatīśvarātmatvam /",
  "GSP33brssgo3u:1137": "ato 'nanya eveśvarājjīvaḥ sedehayogāttirohitajñānaiśvaryo bhavati /",
  "GSP33brssgo3u:1138": "ataśca na sāṃkalpikī jīvasya svapne rathādisṛṣṭirghaṭate /",
  "GSP33brssgo3u:1139": "yadi ca sāṃkalpikī svapne rathādisṛṣṭiḥ syānnaivāniṣṭaṃ kaścitsvapnaṃ paśyet /",
  "GSP33brssgo3u:1140": "nahi kaścidaniṣṭaṃ saṃkalpyate /",
  "GSP33brssgo3u:1141": "yatpunaruktaṃ jāgaritadeśaśrutiḥ svapnasya satyatvaṃ sthāpayatīti na tatsāmyavacanaṃ satyatvābhiprāyaṃ svayañjyotiṣṭvavirodhāt /",
  "GSP33brssgo3u:1142": "śrutyaiva ca svapne rathādyabhāvasya darśitatvāt /",
  "GSP33brssgo3u:1143": "jāgaritaprabhavavāsanānirmitatvāttu svapnasya tattulyanirbhāsatvābhiprāyaṃ tat /",
  "GSP33brssgo3u:1144": "tasmādupapannaṃ svapnasya māyāmātratvam // 6 //",
  "GSP33brssgo3u:1145": "uktaiśvaryatirobhāve dehābhimāno heturiti kathanārthaṃ sūtraṃ, tannirasyāṃ śaṅkāmāha-kasmāditi /",
  "GSP33brssgo3u:1146": "satyāvaraṇaṃ nāstītyaṅgīkṛtya kalpitāvaraṇaṃ sādhayati-ucyata ityādinā /",
  "GSP33brssgo3u:1147": "jīvasyeśvaratvamaṅgīkṛtyāvaraṇakalpanāto varamanyatvakalpanetyāśaṅkāmudbhāvya śrutyā nirasyati-nanvityādinā /",
  "GSP33brssgo3u:1148": "svapne 'pyālokādeḥ satyatve jāgratīvātmanaḥsvaprakāśatvamasphuṭaṃ syāt,",
  "GSP33brssgo3u:1149": "prātibhāsikatve tvālokendriyādyasattve 'pyarthāparokṣyamātmajyotiṣa eveti sphuṭaṃ sidhyati /",
  "GSP33brssgo3u:1150": "tasmāddeśādisāmyavacanaṃ svapnasya jāgrattulyabhānābhiprāyamityarthaḥ //6//",
  "GSP33brssgo3u:1151": "END BsCom_3,2.2.6",
  "GSP33brssgo3u:1152": "____________________________________________________________________________________________",
  "GSP33brssgo3u:1153": "START BsCom_3,2.2.7",
  "GSP33brssgo3u:1154": "2 tadabhāvādhikaraṇam / sū. 7-8",
  "GSP33brssgo3u:1155": "tadabhāvo nāḍīṣu tacchruter ātmani ca | BBs_3,2.7 |",
  "GSP33brssgo3u:1156": "svapnāvasthā parīkṣitā suṣuptāvasthedānīṃ parīkṣyate /",
  "GSP33brssgo3u:1157": "tatraitāḥ suṣuptiviṣayāḥ śrutayo bhavanti /",
  "GSP33brssgo3u:1158": "kvacicchrūyate- 'tadyatraitatsuptaḥ samastaḥ svapnaṃ na vijānātyāsu tadā nāḍīṣu sṛpo bhavati' (chā. 8.6.3) iti /",
  "GSP33brssgo3u:1159": "anyatra tu nāḍīrevānukramya śrūyate - 'tābhiḥ pratyavasṛpya purītati śete' (bṛ. 2.1.19) iti /",
  "GSP33brssgo3u:1160": "tathānyatra nāḍīrevānukramya 'tāsu tadā bhavati yadā suptaḥ svapnaṃ na kañcana paśyatyathāsminprāṇa evaikadhā bhavati' (kauṣī. 4.19) iti /",
  "GSP33brssgo3u:1161": "tathānyatra 'ya eṣo 'ntarhṛdaya ākāśastasmiñchete' (bṛ. 2.1.17) iti /",
  "GSP33brssgo3u:1162": "tathānyatra 'satā somya tadā saṃpanno bhavati svamapīto bhavati' (chā. 6.8.1) iti /",
  "GSP33brssgo3u:1163": "'prājñenātmanā saṃpariśvakto na bāhyaṃ kiñcana veda nāntaram' (bṛ. 4.3.21) iti ca /",
  "GSP33brssgo3u:1164": "tatra saṃśayaḥ - kimetāni nāḍyādīni parasparanirapekṣāṇi bhinnāni suṣuptisthānānyāhosvitparasparāpekṣayaikaṃ suṣuptisthānamasti /",
  "GSP33brssgo3u:1165": "kiṃ tāvatprāptaṃ bhinnānīti /",
  "GSP33brssgo3u:1166": "kutaḥ - ekārthatvāt /",
  "GSP33brssgo3u:1167": "nahyekārthānīṃ kvacitparasparāpekṣatvaṃ dṛśyate vrīhiyavādīnām /",
  "GSP33brssgo3u:1168": "nāḍyādīnāṃ tvekārthatā suṣuptau dṛśyate - 'nāḍīśu sṛpto bhavati' (chā. 8.6.3) 'purītati śete'",
  "GSP33brssgo3u:1169": "(bṛ. 2.1.19) iti ca tatra tatra saptamīnirdeśasya tulyatvāt /",
  "GSP33brssgo3u:1170": "nanu naivaṃ sati saptamīnirdeśo dṛśyate - 'satā somya tadā saṃpanno bhavati' (chā. 6.8.1) iti /",
  "GSP33brssgo3u:1171": "naiṣa doṣaḥ /",
  "GSP33brssgo3u:1172": "tatrāpi saptamyarthasya gamyamānatvāt /",
  "GSP33brssgo3u:1173": "vākyaśeṣo hi tatrāyatanaiṣī jīvaḥ sadupasarpatītyāha - 'anyatrāyatanamalabdhvā prāṇamevopaśrayate' (chā. 6.8.2)",
  "GSP33brssgo3u:1174": "iti prāṇaśabdena tatra prakṛtasya sata upādanāt /",
  "GSP33brssgo3u:1175": "āyatanaṃ ca saptamyarthaḥ /",
  "GSP33brssgo3u:1176": "saptamīnirdeśo 'pi tatra vākyaśeṣe dṛśyate - 'sati saṃpadya na viduḥ sati saṃpadyāmahe' (chā. 6.9.2) iti /",
  "GSP33brssgo3u:1177": "sarvatra ca viśeṣavijñānoparamalakṣaṇaṃ suṣuptaṃ na viśiṣyate /",
  "GSP33brssgo3u:1178": "tasmādekārtatvānnāḍyādīnāṃ vikalpena kadācitkiñcitsthānaṃ svāpāyopasarpatīti /",
  "GSP33brssgo3u:1179": "evaṃ prāpte pratipādyate - tadabhāvo nāḍīṣvātni ceti /",
  "GSP33brssgo3u:1180": "tadabhāva iti tasya prakṛtasya svapnadarśanasyābhāvaḥ suṣuptamityarthaḥ /",
  "GSP33brssgo3u:1181": "nāḍīṣvātmani ceti samuccayenaitāni nāḍyādīni svāpāyopaiti na vikalpenetyarthaḥ /",
  "GSP33brssgo3u:1182": "kutaḥ - tacchruteḥ /",
  "GSP33brssgo3u:1183": "tathāhi - sarveṣāmeva nāḍyādīnāṃ tatra tatra suṣuptisthānatvaṃ śrūyate tacca masuccaye saṃgṛhītaṃ bhavati /",
  "GSP33brssgo3u:1184": "vikalpe hyeṣāṃ pakṣe bādhaḥ syāt /",
  "GSP33brssgo3u:1185": "nanvekārthatvādvikalpo nāḍyādīnāṃ vrīhiyavādivatyuktam /",
  "GSP33brssgo3u:1186": "netyucyate /",
  "GSP33brssgo3u:1187": "nahyekavibhaktinirdeśamātreṇaikārthatvaṃ vikalpaścāpatati /",
  "GSP33brssgo3u:1188": "nānārthatvasamuccayayorapyekavibhaktinirdeśadarśanāprāsāde śete paryaṅ ke śeta ityevamādiṣu /",
  "GSP33brssgo3u:1189": "tathehāpi nāḍīṣu purītati brahmaṇi ca svapitītyetadupapadyate samuccayaḥ /",
  "GSP33brssgo3u:1190": "tathāca śrutiḥ - 'tāsu tadā bhavati yadā suptaḥ svapnaṃ na kañcana paśyatyathāsminprāṇa evaikadhā bhavati' (kauṣī. 4.19)",
  "GSP33brssgo3u:1191": "iti samuccayaṃ nāḍīnāṃ prāṇasya ca suṣuptau śrāvayatyekavākyopādānāt /",
  "GSP33brssgo3u:1192": "prāṇasya ca brahmatvaṃ samadhigatam - 'prāṇastathānugamāt' (bra.sū. 1.1.28) ityatra /",
  "GSP33brssgo3u:1193": "yatrāpi nirapekṣā iva nāḍīḥ suptisthānatvena śrāvayati - 'āsu tadā nāḍīṣu sṛpto bhavati' (chā. 8.6.3) iti /",
  "GSP33brssgo3u:1194": "tatrāpi pradeśāntaraprasiddhasya brahmaṇo 'pratiṣedhānnāḍīdvāreṇaiva brahmaṇyevāvatiṣṭhata iti pratīyate /",
  "GSP33brssgo3u:1195": "nacaivamapi nāḍīṣu saptamī virudhyate /",
  "GSP33brssgo3u:1196": "nāḍīdvārāpi brahmopasarpansṛpta eva nāḍīṣu bhavati /",
  "GSP33brssgo3u:1197": "yo hi gaṅgayā sāgaraṃ gacchati gata eva sa gaṅgāyāṃ bhavati /",
  "GSP33brssgo3u:1198": "apicātra raśmīnāḍīdvārātmakasya brahmalokamārgasya vivakṣitatvānnāḍīstutyarthaṃ sṛptisaṃkīrtanam /",
  "GSP33brssgo3u:1199": "'nāḍīṣu sṛpto bhavati' (chā. 8.6.3)",
  "GSP33brssgo3u:1200": "ityuktvā 'taṃ na kaścana pāpmā spṛśati' (chā. 8.6.3)",
  "GSP33brssgo3u:1201": "iti bruvannāḍīḥ praśaṃsati /",
  "GSP33brssgo3u:1202": "bravīti ca pāpmasparśābhāve hetum - tejasā nāḍīgatena pittākhyenābhivyāptakaraṇo na bāhyānviṣayānīkṣata ityarthaḥ /",
  "GSP33brssgo3u:1203": "athavā tejaseti brahmaṇa evāyaṃ nirdeśaḥ /",
  "GSP33brssgo3u:1204": "śrutyantare -' brahmaiva teja eva' (bṛ. 4.4.7) iti tejaḥ śabdasya brahmaṇi pratyuktatvāt /",
  "GSP33brssgo3u:1205": "brahmaṇā hi tadā saṃpanno bhavati nāḍīdvāreṇātastaṃ na kaścana pāpmāna spṛśatītyarthaḥ /",
  "GSP33brssgo3u:1206": "brahmasamapattiśca pāpmasparśābhāve hetuḥ samadhigataḥ - 'sarve pāpmāno 'ta nivartante 'pahatapāpmā hyeṣa brahmalokaḥ' (chā.",
  "GSP33brssgo3u:1207": "8.4.2) ityādiśrutibhyaḥ /",
  "GSP33brssgo3u:1208": "evañca sati pradeśāntaraprasiddhena brahmaṇā suṣuptisthānenānugato nāḍīnāṃ samuccayaḥ samadhigato bhavati /",
  "GSP33brssgo3u:1209": "tathā purītato 'pi brahmaprakriyāyāṃ saṃkīrtanāttadanuguṇameva suptisthānatvaṃ vijñāyate - 'ya eṣo 'ntarhṛdaya ākāśastasmiñchete' (bṛ. 2.1.17)",
  "GSP33brssgo3u:1210": "iti hṛdayākāśe suptisthāne prakṛta idamucyate 'purītati śete' (bṛ. 2.1.19) iti /",
  "GSP33brssgo3u:1211": "purītaditi hṛdayapariveṣṭanamucyate /",
  "GSP33brssgo3u:1212": "tadantarvartinyāpi hṛdayākāśe śayānaḥ śakyate purītati śeta iti vaktum /",
  "GSP33brssgo3u:1213": "prākāraparikṣipte 'pi pure vartamānaḥ prākāre vartata ityucyate /",
  "GSP33brssgo3u:1214": "hṛdayākāśasya ca brahmatvaṃ samadhigatam - 'dahara uttarebhyaḥ' (bra.sū. 1.3.14) ityatra /",
  "GSP33brssgo3u:1215": "tathā nāḍīpurītatsamuccayo 'pi - 'tābhiḥ pratyavasṛtya purītati śete' (bṛ. 2.1.19)",
  "GSP33brssgo3u:1216": "ityekavākyopādānādavagamyate /",
  "GSP33brssgo3u:1217": "satprājñayośca prasiddhameva brahmatvam /",
  "GSP33brssgo3u:1218": "evametāsu śrutiṣu trīṇyeva suṣuptisthānāni saṃkīrtitāni nāḍyaḥ purītadbrahma ceti /",
  "GSP33brssgo3u:1219": "tatrāpi dvāramātraṃ nāḍyaḥ purītacca, brahmaiva tvekaṃ suṣupti sthānam /",
  "GSP33brssgo3u:1220": "apica nāḍyaḥ purītadvā jīvasyopādhyādhāra eva bhavati tatrāsya karaṇāni vartanta iti /",
  "GSP33brssgo3u:1221": "nahyupādhisaṃbandhamantareṇa svata eva jīvasyādhāraḥ kaścitsaṃbhavati,",
  "GSP33brssgo3u:1222": "brahmāvyatirekeṇa svamahimapratiṣṭhitatvāt /",
  "GSP33brssgo3u:1223": "brahmādhāratvamapyasya suṣupte naivādhārādheyabhedābhiprāyeṇocyate kathaṃ tarhi tādātmyābhiprāyeṇa /",
  "GSP33brssgo3u:1224": "yata āha - 'satā somya tadā saṃpanno bhavati svamapīto bhavati' (chā. 6.8.1) iti /",
  "GSP33brssgo3u:1225": "svaśabdenātmābhilapyate, svarūpamāpannaḥ supto bhavatītyarthaḥ /",
  "GSP33brssgo3u:1226": "apica na kadācijjīvasya brahmaṇā saṃpattirnāsti svarūpasyānapāyitvāt /",
  "GSP33brssgo3u:1227": "svapnajāgaritayostūpādhisaṃparkavaśātpararūpāpattimivāpekṣya tadupaśamātsuṣupteḥ svarūpāpattirvakṣyate /",
  "GSP33brssgo3u:1228": "ataśca suptāvasthāyāṃ kadācitsatāṃ saṃpadyate kadācinna saṃpadyata ityayuktam /",
  "GSP33brssgo3u:1229": "apica sthānavikalpābhyupagame 'pi viśeṣavijñānopalakṣaṇaṃ tāvatsuṣuptaṃ na kvacidviśiṣyate /",
  "GSP33brssgo3u:1230": "tatra sati saṃpannastāvattadekatvānna vijānatīti yuktam /",
  "GSP33brssgo3u:1231": "'ttakena kaṃ vijānīyāt' (bṛ. 2.4.14) iti śruteḥ /",
  "GSP33brssgo3u:1232": "nāḍīṣu puratīti ca śayānasya na kiñcidavijñāne kāraṇaṃ śakyaṃ vijñātuṃ,",
  "GSP33brssgo3u:1233": "bhedaviṣayatvāt 'yatra vā anyadiva syāttatrānyo 'nyatpaśyet' (bṛ. 4.3.31) iti śruteḥ /",
  "GSP33brssgo3u:1234": "nanu bhedaviṣayasyāpyatidūrādikāraṇamavijñāne syāt /",
  "GSP33brssgo3u:1235": "bāḍham /",
  "GSP33brssgo3u:1236": "evaṃ syādyadi jīvaḥ svataḥparicchinno 'bhyupagamyate,",
  "GSP33brssgo3u:1237": "yathā viṣṇumitraḥ pravāsī svagṛhaṃ na paśyati /",
  "GSP33brssgo3u:1238": "natu jīvasyopādhivyatirekeṇa paricchedo vidyate /",
  "GSP33brssgo3u:1239": "upādhigatamevātidūrādikāraṇamavijñāna iti yadyucyeta tathāpyupādherupaśāntatvātsatyeva saṃpanno na vijānatīti yuktam /",
  "GSP33brssgo3u:1240": "naca vayamiha tulyavannāḍyādisamuccayaṃ pratipādayāmaḥ /",
  "GSP33brssgo3u:1241": "nahi nāḍyaḥ suptisthānaṃ purītadvetyanena vijñānena kiñcitprayojanamasti /",
  "GSP33brssgo3u:1242": "nahyetadvijñānapratibaddhaṃ kiñcitphalaṃ śrūyate /",
  "GSP33brssgo3u:1243": "nāpyetadvijñānaṃ phalavataḥ kasyacidaṅgamupadiśyate /",
  "GSP33brssgo3u:1244": "brahma tvanapāyi suptisthānamityetatpratipādayāmaḥ /",
  "GSP33brssgo3u:1245": "tena tu vijñānena prayojanamasti jīvasya brahmātmatvāvadhāraṇaṃ svapnajāgaritavyavahāravimuktatvāvadhāraṇaṃ ca /",
  "GSP33brssgo3u:1246": "tasmādātmaiva suptisthānam /",
  "GSP33brssgo3u:1247_0": "evaṃ bāhyakaraṇoparame sati manovāsanoddīpitāvidyāvilāsātmakaṃ svapnamātmanaḥsākṣiṇaḥ",
  "GSP33brssgo3u:1247_1": "svayañjyotiṣṭvārthaṃ vicārya pratiyogyanuyogibhāvasaṅgatyā svapnāvasthamanolayātmikāṃ",
  "GSP33brssgo3u:1247_2": "suṣuptiṃ vicārayati-tadabhāvo nāḍīṣu tacchuterātmani ca /",
  "GSP33brssgo3u:1248": "tadetatsvapanaṃ yathā syāttathā /",
  "GSP33brssgo3u:1249": "yatra kāle suptaḥ suṣuptaḥ samasto nirastabāhyakaraṇo manolayātsamyakprasaṅga ityarthaḥ /",
  "GSP33brssgo3u:1250": "svāpe nāḍīsthānamuktvā nāḍīpurītatornāḍīparamātmanośca samuccayaśrutī āha-anyatreti /",
  "GSP33brssgo3u:1251": "paramātmamātraśrutīrāha-tathānyatretyādinā /",
  "GSP33brssgo3u:1252": "nāḍīpurītabrahmasu saptamīśruteḥ samuccayaśruteśca saṃśayamāha-tatreti /",
  "GSP33brssgo3u:1253": "pūrvapakṣe sthānavikalpājjīvasya brahmaikyānirṇayaḥ,",
  "GSP33brssgo3u:1254": "siddhānte nāḍībhiḥ purītataṃ gatvāntarhṛdi brahmaṇyeva śeta iti samuccyāt tannirṇaya iti vivekaḥ /",
  "GSP33brssgo3u:1255": "ekapuroḍāśārthatvaṃ vrīhiyavayordṛṣṭaṃ nāḍyādīnāmekasmin svāparūpārthe nirapekṣasthānatvaṃ tu kuta ityata āha-nāḍyādīnāṃ ceti /",
  "GSP33brssgo3u:1256": "sati brahmaṇi tṛtīyaśruterna saptamīti śaṅkārthaḥ /",
  "GSP33brssgo3u:1257": "āyatanaśabdātsaptamyartha ādhāratvaṃ gamyata ityāha-naiṣa doṣa iti /",
  "GSP33brssgo3u:1258": "anyatrāvasthādvaye śrānto jīvo viśrāntisthānaṃ prāṇākhyaṃ sadbrahmopasarpati suṣuptāvityarthaḥ /",
  "GSP33brssgo3u:1259": "saptamīśrutyā nirapekṣādhāratvabhānādvikalpa āstheyaḥ kadācitsamuccityāpi nāḍyādīnāṃ sthānatvamiti na samuccayaśrutivirodha iti pūrvapakṣārthaḥ /",
  "GSP33brssgo3u:1260": "siddhāntayati-evaṃ prāpta iti /",
  "GSP33brssgo3u:1261": "sūtre cakāraḥ purītatsamuccayārthaḥ /",
  "GSP33brssgo3u:1262": "yadā nāḍyaḥ suṣuptisthānaṃ tadā purītatsthānaṃ na bhavatīti śrutasthānatvasya pakṣe bādhaḥ syāt,",
  "GSP33brssgo3u:1263": "sa na yukta ityāha-vikalpe hyeṣāmiti /",
  "GSP33brssgo3u:1264": "vrīhiyavayostvagatyā vikalpa iti bhāvaḥ /",
  "GSP33brssgo3u:1265": "yattu saptamīśrutyā nāḍyādīnāmekaphalakatvamiti, tannetyāha-na hyeketi /",
  "GSP33brssgo3u:1266": "prāsādasya paryaṅkadhāraṇamarthaḥ /",
  "GSP33brssgo3u:1267": "paryaṅkasya tu śayanamiti phalabhede 'pyekavibhaktirdṛśyate,",
  "GSP33brssgo3u:1268": "vyavadhānāvyavadhānābhyāṃ śayanasādhanatvāt samuccayaśca,",
  "GSP33brssgo3u:1269": "tathehāpi nāḍīpurītatorjīvasya saṃcāradvārā brahmaṇyeva suptiriti samuccaya ityarthaḥ /",
  "GSP33brssgo3u:1270": "nāḍīnāṃ prāṇasya ca ekena vākyenopādānānmithaḥ samuccaya ityāha-ekavākyeti /",
  "GSP33brssgo3u:1271": "ādhāratvamātraṃ saptamyartho na nirapekṣatvamato na samuccayasya saptamyā bādha ityāha-na caivamapīti /",
  "GSP33brssgo3u:1272": "samuccaye 'pītyarthaḥ /",
  "GSP33brssgo3u:1273": "atra nāḍīśrutau nāḍīṣu bhoktuḥ suptirna vivakṣitā raśmisaṃbandhanāḍīrūpamārgastutyarthatvādityāha-apiceti /",
  "GSP33brssgo3u:1274": "pittena viṣayekṣaṇābhāve sukhaduḥkhayorabhāvāt taddhetudharmātmakapāpmāsparśa ityarthaḥ /",
  "GSP33brssgo3u:1275": "apahatapāpmabrahmasaṃpattyā vā pāpmāsparśa ityāha-athaveti /",
  "GSP33brssgo3u:1276": "asmin vyākhyāne lābhamāha-evaṃ ca satīti /",
  "GSP33brssgo3u:1277": "'tāsu tadā bhavatyathāsmin prāṇa evaikadhā bhavati'iti śruteḥ samuccaya āśrito bhavatītyarthaḥ /",
  "GSP33brssgo3u:1278": "nāḍībrahmaṇorguṇapradhānabhāvena suptau samuccayavatpurītadbrahmaṇorapītyāha-tathetyādinā /",
  "GSP33brssgo3u:1279": "ākāśe brahmaṇi śeta ityupakramya tābhiḥ pratyavasṛpya purītamiti śeta ityuktaṃ,",
  "GSP33brssgo3u:1280": "tathāca nāḍīdvārā purītataṃ gatvā brahmaṇi śeta iti samuccayaḥ siddha ityāha-tathā nāḍīti /",
  "GSP33brssgo3u:1281": "satā saṃpanno bhavati prājñena saṃpariṣvakta iti satprājñayoḥ śruteḥ pañca suptisthānānītyata āha-satprājñayoriti /",
  "GSP33brssgo3u:1282": "kiñca prakṛtadarśādisādhanaikapuroḍāśaniṣpattau mitho 'napekṣatayā samarthatvādyukto vrīhiyavayorvikalpaḥ,",
  "GSP33brssgo3u:1283": "nāḍyādīnāṃ tu brahmanirapekṣatayā suṣuptajīvādhāratvāsāmarthyānna vikalpa ityāha-apica nāḍya iti /",
  "GSP33brssgo3u:1284": "upādhiliṅgāśrayanāḍīpurītatorupahitajīvāśrayatvaṃ paramparayā vācyaṃ,",
  "GSP33brssgo3u:1285": "tadapi suṣuptau na saṃbhavati,",
  "GSP33brssgo3u:1286": "upādhilayādityarthaḥ /",
  "GSP33brssgo3u:1287": "nanu brahmāpi jīvasya na mukhyaṃ sthānaṃ abhedādityata āha-brahmādhāratvamiti /",
  "GSP33brssgo3u:1288": "jīvasya brahmaṇyabhedenāvasthānaṃ nāḍīpurītatostu līnopādherjīvasya sthitireva na saṃbhavatītyekārthasāmarthyābhāvānna vikalpa ityarthaḥ /",
  "GSP33brssgo3u:1289": "suṣuptau jīvasya bhedakopādhilayāccautsargikabrahmābhedasya vikalpo na yukta ityāha-apiceti /",
  "GSP33brssgo3u:1290": "kiñca nāḍyādīnāmanyatamasthāne kvacitsuptivādināpi suṣuptaṃ na viśiṣyata iti vaktavyaṃ,",
  "GSP33brssgo3u:1291": "tacca vaktuṃ na śakyata ityāha-apica sthāneti /",
  "GSP33brssgo3u:1292": "bhedābhāvo hi bhedajñānābhāve hetuḥ,",
  "GSP33brssgo3u:1293": "nāḍīpūritadratasya tu jīvasya bhedāvasthatvādbhedāvijñāne karaṇaṃ nāstītyarthaḥ /",
  "GSP33brssgo3u:1294": "dvaitāvasthāsyāpi dvaitājñāne hetuṃ śaṅkate-nanu bhedeti /",
  "GSP33brssgo3u:1295": "draṣṭurdṛśyāddūrasthatvaṃ svābhāvikamaupādhikaṃ vā /",
  "GSP33brssgo3u:1296": "tatrādyaṃ sadṛṣṭāntamanūdya pratyāha-bāḍhamityādinā /",
  "GSP33brssgo3u:1297": "dvitīyamanūdya dūṣayati-upādhigatameveti /",
  "GSP33brssgo3u:1298": "upādhisaṃbhinnasyaiva nāḍyādau svāpe katipayasaṃnikṛṣṭārthajñānaprasaṅgāt suṣuptivyāghātaḥ syāt /",
  "GSP33brssgo3u:1299": "upādhilaye tvanyatra jīvasya sthityayogādbrahmaṇyeva svāpa āstheya ityarthaḥ /",
  "GSP33brssgo3u:1300": "evaṃ vikalpaṃ nirasya nāḍīpurītatorbrahmaṇā saha tulyavatsamuccayamaphalatvena dūṣayan guṇapradhānatvena samuccayamupasaṃharati-naca vayamityādinā //7//",
  "GSP33brssgo3u:1301": "END BsCom_3,2.2.7",
  "GSP33brssgo3u:1302": "____________________________________________________________________________________________",
  "GSP33brssgo3u:1303": "START BsCom_3,2.2.8",
  "GSP33brssgo3u:1304": "ataḥ prabodho 'smāt | BBs_3,2.8 |",
  "GSP33brssgo3u:1305": "yasmāccātmaiva suptisthānamata eva ca kāraṇānnityavadevāsmādātmanaḥ prabodhaḥ svāpādhikāre śiṣyate - 'kuta etadāgāt' (bṛ. 2.1.16)",
  "GSP33brssgo3u:1306": "ityasya praśnasya prativacanāvasare 'yathāgneḥ kṣudrā visphuliṅgā vyuccārantyevamevaitasmādātmanaḥ sarve prāṇāḥ' (bṛ. 2.1.20) ityādinā /",
  "GSP33brssgo3u:1307": "'sata āgamya na viduḥ sata āgacchāmahe' (chā. 6.10.2) iti ca /",
  "GSP33brssgo3u:1308": "vikalpyamāneṣu tu suṣuptisthāneṣu kadācinnāḍībhyaḥ pratibudhyate kadācitpurītataḥ kadācidātmana ityaśāsiṣyat /",
  "GSP33brssgo3u:1309": "tasmādapyātmaiva suptisthānamiti // 8 //",
  "GSP33brssgo3u:1310": "kiñca brahmaṇaḥ sakāśājjīvasyotthānaśruterbrahmaiva suṣuptisthānamityāha-sūtrakāraḥ-ataḥ prabodha iti /",
  "GSP33brssgo3u:1311": "nāḍīpurītatoḥ kvāpyutthānāpādānatvāśravaṇānna suṣuptisthānatvamityarthaḥ,",
  "GSP33brssgo3u:1312": "tasmādupādhilaye jīvasya brahmābhedādaupādhika eva bheda iti vivekadvākyārthābhedasiddhiriti sthitam //8//",
  "GSP33brssgo3u:1313": "END BsCom_3,2.2.8",
  "GSP33brssgo3u:1314": "____________________________________________________________________________________________",
  "GSP33brssgo3u:1315": "START BsCom_3,2.3.9",
  "GSP33brssgo3u:1316": "3 karmānusmṛtiśabdavidhyadhikaraṇam / sū. 9",
  "GSP33brssgo3u:1317": "sa eva tu karmānusmṛtiśabdavidhibhyaḥ | BBs_3,2.9 |",
  "GSP33brssgo3u:1318": "tasyāḥ punaḥ satsaṃpatteḥ pratibudhyamānaḥ kiṃ ya eva satasaṃpannaḥ sa eva pratibudhyata uta sa vānyo veti cintyate /",
  "GSP33brssgo3u:1319": "tatra prāptaṃ tāvadaniyama iti /",
  "GSP33brssgo3u:1320": "kutaḥ - yadā hi jalarāśau kaścijjalabinduḥ prakṣipyate jalarāśireva sa tadā bhavati punaruddharaṇe ca sa eva jalabindurbhavatīti duḥsaṃpādam /",
  "GSP33brssgo3u:1321": "tadvatsuptaḥ pareṇaikatmāpannaḥ saṃprasīdatatīti na sa eva punarutthātumarhati /",
  "GSP33brssgo3u:1322": "tasmātsa eveśvaro vānyo vā jīvaḥ pratibudhyata ityevaṃ prāpta idamāha - sa eva tu jīvaḥ luptaḥ svāsthyaṃ gataḥ punaruttiṣṭhati nānyaḥ /",
  "GSP33brssgo3u:1323": "kasmāt /",
  "GSP33brssgo3u:1324": "karmānusmṛtiśabdavidhibhyaḥ /",
  "GSP33brssgo3u:1325": "vibhajya hetuṃ darśayiṣyāmi /",
  "GSP33brssgo3u:1326": "karmaśeṣānuṣṭhānadarśanāttāvatsa evotthātumarhati nānyaḥ /",
  "GSP33brssgo3u:1327": "tathāhi - pūrvedyuranuṣṭhitasya karmaṇo 'paredyuḥ śeṣamanutiṣṭhandṛśyate /",
  "GSP33brssgo3u:1328": "nacānyena sāmikṛtasya karmaṇo 'nyaḥ śeṣakriyāyāṃ pravarititumarhati /",
  "GSP33brssgo3u:1329": "atiprasaṅgāt /",
  "GSP33brssgo3u:1330": "tasmādeka eva pūrvedyuraparedyuścaikasya karmaṇaḥ karteti gamyate /",
  "GSP33brssgo3u:1331": "itaśca sa evottiṣṭhati yatkāraṇamatīte 'hanyahamado 'drākṣamiti pūrvānubhūtasya paścātsmaraṇamanyasyotthāne nopapadyate /",
  "GSP33brssgo3u:1332": "nahyanyadṛṣṭamanyo 'nusmartumarhati /",
  "GSP33brssgo3u:1333": "so 'hamasmīti cātmānusmaraṇamātmāntarotthāne nāvakalpate /",
  "GSP33brssgo3u:1334": "śabdebhyaśca tasyaivotthānamavagamyate /",
  "GSP33brssgo3u:1335": "tathāhi - 'punaḥ pratinyāyaṃ pratiyonyādravati buddhāntāyaiva' (bṛ. 4.3.16)",
  "GSP33brssgo3u:1336": "'sarvāḥ prajā aharahargacchantya etaṃ brahmalokaṃ na vindanti' (chā. 8.3.2)",
  "GSP33brssgo3u:1337": "'ta iha vyāghro vā siṃho vā vṛko vā varāho vā kīṭo vā pataṅgo vā daṃśo vā maśako vā yadyadbhavanti tadābhavanti'",
  "GSP33brssgo3u:1338": "(chā. 6.9.3) ityevamādayaḥ śabdāḥ svāpaprabodhādhikāre paṭhitā nātmāntarotthāne sāmañjasyamīyuḥ /",
  "GSP33brssgo3u:1339": "karmavidyāvidhibhyaścaivamevāvagamyate /",
  "GSP33brssgo3u:1340": "anyathā hi karmavidyāvidhayo 'narthakāḥ syuḥ /",
  "GSP33brssgo3u:1341": "anyotthānapakṣe hi suptamātro mucyata ityāpadyeta /",
  "GSP33brssgo3u:1342": "evaṃ cetsyādvada kiṃ kālāntaraphalena karmaṇā vidyayā vā kṛtaṃ syāt /",
  "GSP33brssgo3u:1343": "apicānyotthānapakṣe yadi tāvaccharīrāntare vyavaharaṇamāṇo jīva uttiṣṭhettatratyavyavahāralopaprasaṅgaḥ syāt /",
  "GSP33brssgo3u:1344": "atha tatra supta uttiṣṭhetkalpanānarthakyaṃ syāt /",
  "GSP33brssgo3u:1345": "yohi yasmiñśarīre suptaḥ sa tasminnotiṣṭhatyanyasmiñśarīre supto 'nyasminnuttiṣṭhatīti ko 'syāṃ kalpanāyāṃ lābhaḥ syāt /",
  "GSP33brssgo3u:1346": "atha mukta uttiṣṭhedantavānmokṣa āpadyeta /",
  "GSP33brssgo3u:1347": "nivṛttāvidyasya ca punarutthānamupapannam /",
  "GSP33brssgo3u:1348": "eteneśvarasyotthānaṃ pratyuktam /",
  "GSP33brssgo3u:1349": "nityanivṛttāvidyatvāt /",
  "GSP33brssgo3u:1350": "akṛtābhyāgamakṛtavipraṇāśau ca durnivāravanyotthānapakṣe syātām /",
  "GSP33brssgo3u:1351": "tasmātsa evottiṣṭhati nānya iti /",
  "GSP33brssgo3u:1352": "yatpunaruktaṃ yathā jalarāśau prakṣipto jalabindurnoddhartuṃ śakyata evaṃ sati saṃpanno jīvo notpatpatitumarhatīti, tatparihriyate /",
  "GSP33brssgo3u:1353": "yuktaṃ tatra vivekakāraṇābhāvājjalabindoranuddharaṇam /",
  "GSP33brssgo3u:1354": "iha tu vidyate vivekakāraṇaṃ karma cāvidyā ceti vaiṣamyam /",
  "GSP33brssgo3u:1355": "dṛśyate ca durvivecayorapyasmajjātīyaiḥ kṣīrodakayoḥ saṃsṛṣṭayorhaṃsena vivecanam /",
  "GSP33brssgo3u:1356": "apica na jīvo nāma kaścitparasmādanyo vidyate yo jalabinduriva jalarāśeḥ sato vivicyeta /",
  "GSP33brssgo3u:1357": "sadeva tūpādhisaṃparkājjīva ityasakṛtprapañcitam /",
  "GSP33brssgo3u:1358": "evaṃ sati yāvadekopādhigatā bandhānuvṛttistāvadekajīvavyavahāraḥ /",
  "GSP33brssgo3u:1359": "upādhyantaragatāyāṃ tu bandhānuvṛttau jīvāncataravyavahāraḥ /",
  "GSP33brssgo3u:1360": "sa evāyamupādhiḥ svāpaprabodhayorbījāṅ kuranyāyenetyataḥ sa eva jīvaḥ pratibudhyata iti yuktam // 9 //",
  "GSP33brssgo3u:1361": "sa eva tu karmānusmṛtiśabdavidhibhyaḥ /",
  "GSP33brssgo3u:1362": "suṣuptau upādhināśāt karmānusmṛtyāderdarśanācca saṃśaye satyasmādbrahmaṇo jīvasyotthānaśruterbrahmaiva suṣuptisthānamityuktamayuktam /",
  "GSP33brssgo3u:1363": "suptādanyasyāpyutthānasaṃbhavena suṣuptasya nāḍyādisthānatvasaṃbhavādityākṣepasaṃgatyā niyamakābhāvādaniyama iti pūrvapakṣamāha-tasyāḥ punarityādinā /",
  "GSP33brssgo3u:1364": "pūrvapakṣe jñānavaiyarthyaṃ suṣuptyaivāpunarāvṛttirūpamuktisiddheḥ,",
  "GSP33brssgo3u:1365": "siddhānte tu ajñātabrahmātmanā sthitasyājñānabalena punastasyaivotthānāvaśyaṃbhāvādajñānanāśāya jñānāpekṣeti phalam /",
  "GSP33brssgo3u:1366": "īśvaro vetyaniyamadārḍhyāyoktam /",
  "GSP33brssgo3u:1367": "sa vānyo vetyeva pūrvapakṣaḥ /",
  "GSP33brssgo3u:1368_0": "jñānaṃ vinā buddhyādyupādheratyantanāśābhāvādyayā buddhyopahito jīvaḥ suṣuptau kāraṇātmanā",
  "GSP33brssgo3u:1368_1": "sthitastasyaiva nānākarmānubhavasaṃskāravatyopahita uttiṣṭhatīti siddhāntayati-sa eva tvityādinā /",
  "GSP33brssgo3u:1369": "sāmikṛtasyārdhakṛtasya ekasyaiva jyotiṣṭomāderanekayajamānakatvāpāto 'tiprasaṅgaḥ /",
  "GSP33brssgo3u:1370": "smṛtimuktvānuśabdasūcitāṃ pratyabhijñāmāha-so 'hamiti /",
  "GSP33brssgo3u:1371": "ayanaṃ gamanaṃ āyaḥ /",
  "GSP33brssgo3u:1372": "yoniḥ tattadindriyasthānam /",
  "GSP33brssgo3u:1373": "pratiniyataṃ gamanaṃ yathā bhavati tathā pratiyonyāgacchati jāgaraṇāyeti śrutyarthaḥ /",
  "GSP33brssgo3u:1374": "na vindatītyajñānasattvātsuptasyotthānaniyama uktaḥ /",
  "GSP33brssgo3u:1375": "iha pūrvaprabodhe ye bhavanti ta eva tadottaraprabodhe bhavantītyarthaḥ /",
  "GSP33brssgo3u:1376": "vidhiṃ vyācaṣṭe-karmeti /",
  "GSP33brssgo3u:1377": "sa evottiṣṭhatīti niścīyate ityarthaḥ atraivotsūtraṃ yuktyantaramāha-apicetyādinā /",
  "GSP33brssgo3u:1378": "anyotthāne sukhāderna pūrvakarmakāryatetyakṛtasukhādyāgamaḥ pūrvasuptajīvakṛtakarmanāśaścetyarthaḥ /",
  "GSP33brssgo3u:1379": "pūrvapakṣyuktaṃ dṛṣṭāntaṃ vaiṣamyeṇa dūṣayati-yatpunarityādinā /",
  "GSP33brssgo3u:1380": "asmadādyaśakyamapi vivecanaṃ prāṇyadṛṣṭāpekṣa īśvaraḥ karotīti matvā dṛṣṭāntamāha-dṛśyate ceti /",
  "GSP33brssgo3u:1381": "brahmābhedācca jīvasya jalabinduvaiṣamyamityāha-apiceti /",
  "GSP33brssgo3u:1382": "abhede sa vānyo vottiṣṭhati iti cintānavakāśa ityāśaṅkya buddhibhedena jīvabhedāccintetyāha-evaṃ satīti /",
  "GSP33brssgo3u:1383": "suṣuptau buddhināśena pratyahaṃ buddhyupādhibhedādekajīvasya vyavahāro na syādityata āha-sa evāyamiti /",
  "GSP33brssgo3u:1384": "sthūlasūkṣmātmanā tiṣṭhatyekopādhirityarthaḥ //9//",
  "GSP33brssgo3u:1385": "END BsCom_3,2.3.9",
  "GSP33brssgo3u:1386": "____________________________________________________________________________________________",
  "GSP33brssgo3u:1387": "START BsCom_3,2.4.10",
  "GSP33brssgo3u:1388": "4 mugdher'dhasaṃpattyadhikaraṇam / sū. 10",
  "GSP33brssgo3u:1389": "mugdher'dhasaṃpattiḥ pariśeṣāt | BBs_3,2.10 |",
  "GSP33brssgo3u:1390": "asti mugdho nāma yaṃ mūrchita iti laukikāḥ kathayanti /",
  "GSP33brssgo3u:1391": "satu kimavastha iti parīkṣāyāmucyate /",
  "GSP33brssgo3u:1392": "tisrastāvadavasthāḥ śarīrasthasya jīvasya prasiddhā jāgaritaṃ svapnaḥ suṣuptiriti /",
  "GSP33brssgo3u:1393": "caturthī śarīrādapasṛptiḥ /",
  "GSP33brssgo3u:1394": "natu pañcamīkācidavasthā jīvasya śrutau smṛtau vā prasiddhāsti /",
  "GSP33brssgo3u:1395": "tasmāccatasṛṇāmevāvasthānāmanyatamāvasthā mūrchetyevaṃ prāpte brūmaḥ- na tāvanmugdho jāgaritāvastho bhavitumarhati /",
  "GSP33brssgo3u:1396": "nahyayamindriyairviṣayānīkṣate /",
  "GSP33brssgo3u:1397": "syādetat /",
  "GSP33brssgo3u:1398": "iṣukāranyāyena mugdho bhaviṣyati /",
  "GSP33brssgo3u:1399": "yatheṣukāro jāgradapīṣvāsaktamanastayā nānyānviṣayānīkṣata evaṃ mugdho musalasaṃpātādijanitaduḥkhānubhavavyagramanastayā jāgradapi nānyānviṣayānīkṣata iti /",
  "GSP33brssgo3u:1400": "na /",
  "GSP33brssgo3u:1401": "acetayamānatvāt /",
  "GSP33brssgo3u:1402": "iṣukāro hi vyāpṛtamanā bravītīṣumevāhametāvantaṃ kālamupalabhamāno 'bhūvamiti /",
  "GSP33brssgo3u:1403": "mugdhastu labdhasaṃjño bravītyandhe tamasyahametāvantaṃ kālaṃ prakṣipto 'bhūvaṃ na kiñcinmayā cetitamiti /",
  "GSP33brssgo3u:1404": "jāgrataścaikaviṣayaviṣaktacetaso 'pi deho vidhriyate /",
  "GSP33brssgo3u:1405": "mugdhasya tu deho dharaṇyāṃ patati /",
  "GSP33brssgo3u:1406": "tasmānna jāgarti nāpi svapnānpaśyati niḥsaṃjñakatvāt /",
  "GSP33brssgo3u:1407": "nāpi mṛtaḥ prāṇoṣmaṇorbhāvāt /",
  "GSP33brssgo3u:1408": "mugdhe hi jantau mṛto 'yaṃ syānna vā mṛta iti saṃśayānā ūṣmāsti nāstīti hṛdayadeśamālabhante niścayārthaṃ prāṇo 'sti nāstīti ca nāsikādeśam /",
  "GSP33brssgo3u:1409": "yadi prāṇoṣmaṇorastitvaṃ nāvagacchanti tato mṛto 'yamityadhyavasāya dahanāyāraṇyaṃ nayanti /",
  "GSP33brssgo3u:1410": "atha tu prāṇamūṣmāṇaṃ vā pratipadyante tato nāyaṃ mṛta ityadhyavasāya saṃjñālābhāya bhiṣajyanti /",
  "GSP33brssgo3u:1411": "punarutthānācca na diṣṭaṃ gataḥ /",
  "GSP33brssgo3u:1412": "nahi yamarāṣṭrātpratyāgacchati /",
  "GSP33brssgo3u:1413": "astu tarhi suṣupto niḥsaṃjñatvādamṛtatvācca /",
  "GSP33brssgo3u:1414": "na /",
  "GSP33brssgo3u:1415": "vailakṣaṇyāt /",
  "GSP33brssgo3u:1416": "mugdhaḥ kadācicciramapi nocchvasiti savepathurasya deho bhavati bhayānakaṃ ca vadanaṃ visphārite netre /",
  "GSP33brssgo3u:1417": "suṣuptastu prasannavadanastulyakālaṃ punaḥ punarucchvasiti nimīlite asya netre bhavataḥ /",
  "GSP33brssgo3u:1418": "nacāsya deho vepate /",
  "GSP33brssgo3u:1419": "pāṇipeṣaṇamātreṇa ca suṣuptamutthāpayanti natu mugdhaṃ mudgaraghātenāpi /",
  "GSP33brssgo3u:1420": "nimittabhedaśca bhavati mohasvāpayoḥ /",
  "GSP33brssgo3u:1421": "musalasaṃpātādinimittatvānmohasya, śramādinimittatvācca svāpasya /",
  "GSP33brssgo3u:1422": "naca loke 'sti prasiddhirmugdhaḥ supta iti /",
  "GSP33brssgo3u:1423": "pariśeṣādardhasaṃpattirmugdhatetyavagacchāmaḥ /",
  "GSP33brssgo3u:1424": "nīḥsaṃjñatvātsaṃpanna itarasmādvailakṣaṇyādasaṃpanna iti /",
  "GSP33brssgo3u:1425": "kathaṃ punarardhasaṃpattirmugdhateti śakyate vaktum /",
  "GSP33brssgo3u:1426": "yāvatā suptaṃ prati tāvaduktaṃ śrutyā - 'satā somya tadā saṃpanno bhavati' (chā. 6.8.1)",
  "GSP33brssgo3u:1427": "iti 'atra steno 'steno bhavati' (bṛ. 4.3.22)",
  "GSP33brssgo3u:1428": "'naitaṃ setumahorātre tarato na jarā na mṛtyurna śoko na sukṛtaṃ na dṛṣkṛtam' (chā. 8.4.1) ityādi /",
  "GSP33brssgo3u:1429": "jīve hi sukṛtaduṣkṛtayoḥ prāptiḥ sukhitvaduḥkhitvapratyayotpādanena bhavati /",
  "GSP33brssgo3u:1430": "naca sukhitvapratyayo duḥkhitvapratyayo vā suṣupte vidyate, mugdhe 'pi tau pratyayau naiva vidyete /",
  "GSP33brssgo3u:1431": "tasmādupādhyupaśamātsuṣuptavanmugdhe 'pi katsnasaṃpattireva bhavitumarhati nārdhasaṃpattiriti /",
  "GSP33brssgo3u:1432": "atrocyate - na brūmo mugdher'dhasaṃpattirjīvasya brahmaṇā bhavatīti /",
  "GSP33brssgo3u:1433": "kiṃ tarhyardhena suṣuptapakṣasya bhavati mugdhatvamardhenāvasthāntarapakṣasyeti brūmaḥ /",
  "GSP33brssgo3u:1434": "darśite ca mohasya svāpena sāmyavaiṣamye /",
  "GSP33brssgo3u:1435": "dvāraṃ caitanmaraṇasya /",
  "GSP33brssgo3u:1436": "yadāsya sāvaśeṣaṃ karma bhavati tadā vāṅmanase pratyāgacchataḥ /",
  "GSP33brssgo3u:1437": "yadā tu niravaśeṣaṃ karma bhavati tadā prāṇoṣmāṇāvapagacchataḥ /",
  "GSP33brssgo3u:1438": "tasmādardhasaṃpattiṃ brahmavida icchanti /",
  "GSP33brssgo3u:1439": "yattūktaṃ na pañcamī kācidavasthā prasiddhāstīti /",
  "GSP33brssgo3u:1440": "naiṣa doṣaḥ /",
  "GSP33brssgo3u:1441": "kadācitkīyamavastheti na prasiddhā syāt /",
  "GSP33brssgo3u:1442": "prasiddhā caiṣā lokāyurvedayoḥ /",
  "GSP33brssgo3u:1443": "ardhasaṃpattyabhyupagamācca na pañcamī gaṇyata ityanavadyam // 10 //",
  "GSP33brssgo3u:1444": "avasthātrayādātmānaṃ vivicya mūrcchāto vivecayati-mugdher'dhasaṃpattiḥ pariśeṣāt /",
  "GSP33brssgo3u:1445": "mūrcchā prasiddhāvasthāntargatā vā pañcamāvasthā veti /",
  "GSP33brssgo3u:1446_0": "avasthācatuṣṭayasiddhermugdhasya tadvailakṣaṇyācca saṃśaye so 'hamiti pratyabhijñayotthitasya",
  "GSP33brssgo3u:1446_1": "suptābhedavadviśeṣajñānābhāvāviśeṣeṇa liṅgena suṣuptireva mūrccheti pratyabhijñānātsuṣuptyantargatā",
  "GSP33brssgo3u:1446_2": "mūrccheti dṛṣṭāntasaṃgatyā pūrvapakṣamāha-tisrastāvaditi /",
  "GSP33brssgo3u:1447": "pūrvapakṣe prasiddhāvasthātaḥ pṛthagātmano mūrcchāto vivekārthaṃ yatnāsiddhiḥ phalaṃ,",
  "GSP33brssgo3u:1448": "siddhānte pṛthagyatnadhrauvyamiti bhedaḥ pariśeṣaṃ darśayan siddhāntayati-na tāvadityādinā /",
  "GSP33brssgo3u:1449": "jāgradapi jāgarāvastho 'pītyarthaḥ /",
  "GSP33brssgo3u:1450": "aindriyakamarthajñānaṃ dehadhāraṇaṃ ca tasyāsti na mugdhasyeti vaiṣamyoktyā dūṣayati-netyādinā /",
  "GSP33brssgo3u:1451": "mūrcchāyā jāgarādbhedamuktvā svapnamṛtibhyāṃ bhedamāha-nāpītyādinā /",
  "GSP33brssgo3u:1452": "ālabhante spṛśanti /",
  "GSP33brssgo3u:1453": "diṣṭaṃ maraṇam /",
  "GSP33brssgo3u:1454": "suṣuptimūrcchayoḥ kiñcitsārūpye 'pi bahuvailakṣaṇyādbheda ityāha-neti /",
  "GSP33brssgo3u:1455": "lakṣaṇabhedamuktvā nimittabhedamāha-nimitteti /",
  "GSP33brssgo3u:1456": "pratyabhijñāpyasiddhetyāha-naceti /",
  "GSP33brssgo3u:1457": "uktasārūpyavairūpyābhyāmardhasaṃpattiḥ sarvaiḥ suṣuptidharmairasaṃpanno mugdhaḥ suṣupto na bhavati,",
  "GSP33brssgo3u:1458": "sarvairmaraṇāvasthādharmairasaṃpattermṛto 'pi na kintu avasthāntaraṃ gata iti sūtrārthaḥ /",
  "GSP33brssgo3u:1459": "atra sūtre jīvasya brahmaṇārdhasaṃpattirukteti bhrāntaḥ śaṅkate-kathamiti /",
  "GSP33brssgo3u:1460": "yatsuptaṃ prati satsaṃpannatvaṃ śrutaṃ tadupādhyābhāvābhiprāyam /",
  "GSP33brssgo3u:1461": "upādhyabhāvaśca mugdhasyāpi mama iti yatastasmāt kṛtsnasaṃpattirevetyarthaḥ /",
  "GSP33brssgo3u:1462": "suṣuptikāle karmāsaṃbandhe punarutthānaṃ kathamityāśaṅkya tatkāryābhāvāttadasaṃbandhoktirityāha-jīve hīti /",
  "GSP33brssgo3u:1463": "brahmaṇā kṛtsnasaṃpattimaṅgīkṛtya pariharati-na brūma iti /",
  "GSP33brssgo3u:1464": "mugdhatvaṃ hi suṣuptasyārdhena niḥsaṃjñatvādidharmeṇa sāmyena saṃpannaṃ bhavati,",
  "GSP33brssgo3u:1465": "maraṇāsyārdhena kampādinā saṃpannamityardhasaṃpattirityarthaḥ /",
  "GSP33brssgo3u:1466": "ito 'pi suṣuptivaiṣamyamityāha-dvāraṃ ceti /",
  "GSP33brssgo3u:1467": "aprasiddhimaṅgīkṛtyoktaṃ prasiddhirapyastītyāha-prasiddhā ceti /",
  "GSP33brssgo3u:1468": "nāyurvedo vaidyaśāstram /",
  "GSP33brssgo3u:1469": "prasiddhau kathaṃ vivāda ityāśaṅkya pañcamatvenāprasiddherityāha-ardheti /",
  "GSP33brssgo3u:1470": "suṣuptimṛtidharmārdhasaṃpattyā tadantarbhāvabuddhirlokānāmityarthaḥ //10//",
  "GSP33brssgo3u:1471": "END BsCom_3,2.4.10",
  "GSP33brssgo3u:1472": "____________________________________________________________________________________________",
  "GSP33brssgo3u:1473": "START BsCom_3,2.5.11",
  "GSP33brssgo3u:1474": "5 ubhayaliṅgādhikaraṇam / sū. 11-21",
  "GSP33brssgo3u:1475": "na sthānato 'pi parasyobhayaliṅgaṃ sarvatra hi | BBs_3,2.11 |",
  "GSP33brssgo3u:1476": "yena brahmaṇā suṣuptyādiṣu jīva upādhyupaśamātsaṃpadyate tasyedānīṃ svarūpaṃ śrutivaśena nirdhāryate /",
  "GSP33brssgo3u:1477": "santyubhayaliṅgāḥ śrutayo brahmaviṣayāḥ 'sarvakarmā sarvakāmaḥ sarvagandhaḥ sarvarasaḥ' (chā. 3.14.2)",
  "GSP33brssgo3u:1478": "ityelamādāyāḥ saviśeṣaliṅgāḥ /",
  "GSP33brssgo3u:1479": "'asthūlamanaṇvarhrasvamadīrdham' (bṛ. 3.8.8) ityevamādyāśca nirviśeṣaliṅgāḥ /",
  "GSP33brssgo3u:1480": "kimāsu śrutiṣūbhayaliṅgaṃ brahmapratipattavyamutānyataraliṅgam /",
  "GSP33brssgo3u:1481": "yadāpyanyataraliṅgaṃ tadāpi kiṃ saviśeṣamuta nirviśeṣamiti mīmāṃsyate /",
  "GSP33brssgo3u:1482": "tatrobhayaliṅgaśrutyanugrahādubhayaliṅgameva brahmetyevaṃ prāpte brūmaḥ - na tāvatsvata eva parasya brahmaṇa ubhayaliṅgatvamupapadyate /",
  "GSP33brssgo3u:1483": "nahyekaṃ vastu svata eva rūpādiviśeṣopetaṃ tadviparītaṃ cetyādhārayituṃ śakyaṃ virodhāt /",
  "GSP33brssgo3u:1484": "astu tarhi sthānataḥ pṛthivyādyupādhiyogāditi /",
  "GSP33brssgo3u:1485": "tadapi nopapadyate /",
  "GSP33brssgo3u:1486": "nahyupādhiyogādapyanyādṛśasya vastuno 'nyādṛśaḥ svabhāvaḥ saṃbhavati /",
  "GSP33brssgo3u:1487": "nahi svacchaḥ sansphaṭiko 'laktakādyupādhiyogādasvaccho bhavati bhramamātratvādasvacchatābhiniveśasya /",
  "GSP33brssgo3u:1488": "upādhīnāṃ cāvidyāpratyupasthāpitatvāt /",
  "GSP33brssgo3u:1489": "ataścānyataraliṅgaparigrahe 'pi samastaviśeṣarahitaṃ nirvikalpameva brahma pratipattavyaṃ na tadviparītam /",
  "GSP33brssgo3u:1490": "sarvatra hi brahmasvarūpapratipādanapareṣu vākyeṣu 'aśabdamasparśamarūpamavyayam' (ka. 3.15 /",
  "GSP33brssgo3u:1491": "muktiko. 2.72) ityevamādiṣvapāstasamastaviśeṣameva brahmopadiśyate // 11 //",
  "GSP33brssgo3u:1492": "----------------------",
  "GSP33brssgo3u:1493": "FN: sthānaṃ upādhistadyogāt /",
  "GSP33brssgo3u:1494": "sarvābhiravasthābhiraliptastvamartha iti nirūpayitukāmaḥ prathamaṃ tasya nirviśeṣatvamāha-na sthānato 'pi parasyobhyaliṅgaṃ sarvatra hi /",
  "GSP33brssgo3u:1495": "uddeśayatvampadārthajijñāsoparamānantaraṃ tatsvarūpabrahmavicārasyāvasarasaṃgatimāha-yeneti /",
  "GSP33brssgo3u:1496": "nirviśeṣatvaṃsav iśeṣatvaṃ cetyubhayaṃ liṅgyate jñāpyate yābhistā ubhayaliṅgaḥ śrutayaḥ saṃśayabījatvena santītyarthaḥ /",
  "GSP33brssgo3u:1497": "yathā viruddhasuṣuptimaraṇobhayarūpaṃ mugdhatvaṃ tathā śrutiprāmāṇyādubhayarūpaṃ brahma dhyeyamiti dṛṣṭāntena pūrvapakṣaḥ /",
  "GSP33brssgo3u:1498": "nirviśeṣamekarūpameva jñeyamiti siddhāntayati-evamiti /",
  "GSP33brssgo3u:1499": "kimubhayarūpatvaṃ svataḥ,",
  "GSP33brssgo3u:1500": "uta svato nirguṇasya sarvagandhatvādiviśeṣa upādhitaḥ satyaḥ,",
  "GSP33brssgo3u:1501": "āhosvitsvataḥ saviśeṣameva brahmeti /",
  "GSP33brssgo3u:1502": "tatrādya nirasya dvitīyamanūdya dūṣayati-astu tarhīti /",
  "GSP33brssgo3u:1503": "sthānamupādhiḥ /",
  "GSP33brssgo3u:1504": "brahmaṇi viśeṣaḥ, kalpitaḥ aupādhikatvātsphaṭikalauhityavadityarthaḥ /",
  "GSP33brssgo3u:1505": "upādheḥ satyatve 'pi tatkṛtaṃ mithyeti dṛṣṭaṃ brahmaṇi tūpādhīnāṃ mithyātvāttatkṛto viśeṣo mithyeti kimu vācyamityāha-upādhīnāmiti /",
  "GSP33brssgo3u:1506": "tṛtīyaṃ nirasyati-ataśceti /",
  "GSP33brssgo3u:1507": "sarvasya viśeṣasya kalpitatvādevetyarthaḥ /",
  "GSP33brssgo3u:1508": "niṣedhaśruteścaivamityāha-sarvatra hīti //11//",
  "GSP33brssgo3u:1509": "END BsCom_3,2.5.11",
  "GSP33brssgo3u:1510": "____________________________________________________________________________________________",
  "GSP33brssgo3u:1511": "START BsCom_3,2.5.12",
  "GSP33brssgo3u:1512": "na bhedād iti cen na pratyekamatadvacanāt | BBs_3,2.12 |",
  "GSP33brssgo3u:1513": "athāpi syādyaduktaṃ nirvikalpamekaliṅgameva brahma nāsya svataḥ sthānato vobhayaliṅgatvamastīti /",
  "GSP33brssgo3u:1514": "tannopapadyate /",
  "GSP33brssgo3u:1515": "kasmāt /",
  "GSP33brssgo3u:1516": "bhedāt /",
  "GSP33brssgo3u:1517": "bhinnā hi pratividyaṃ brahmaṇa ākārā upadiśyante /",
  "GSP33brssgo3u:1518": "catuṣpādbrahma ṣoḍaśakalaṃ brahma vāmanītvādilakṣaṇaṃ brahma trailokyaśarīravaiśvānaraśabdoditaṃ brahmetyevañjātīyakāḥ /",
  "GSP33brssgo3u:1519": "tasmātsaviśeṣatvamapi brahmaṇo 'bhyupagantavyam /",
  "GSP33brssgo3u:1520": "nanūktaṃ nobhayaliṅgatvaṃ brahmaṇaḥ saṃbhavatīti /",
  "GSP33brssgo3u:1521": "ayamapyavirodhaḥ /",
  "GSP33brssgo3u:1522": "upādhikṛtatvādākārabhedasya /",
  "GSP33brssgo3u:1523": "anyathā hi nirviṣayameva bhedaśāstraṃ prasajyeteti cet /",
  "GSP33brssgo3u:1524": "neti brūmaḥ /",
  "GSP33brssgo3u:1525": "kasmāt /",
  "GSP33brssgo3u:1526": "pratyekamatadvacanāt /",
  "GSP33brssgo3u:1527_0": "pratyupādhibhedaṃ hyabhedameva brahmaṇaḥ śrāvayati śāstram - 'yaścāyamasyāṃ pṛthivyāṃ",
  "GSP33brssgo3u:1527_1": "tejomayo 'mṛtamayaḥ puruṣo yaścāyamadhyātmaṃ śārīrastejomayo 'mṛtamayaḥ puruṣo 'yameva",
  "GSP33brssgo3u:1527_2": "sa yo 'yamātmā' (bṛ. 2.5.1) ityādi /",
  "GSP33brssgo3u:1528": "ataśca na bhinnākārayogo brahmaṇaḥ śāstrīya iti śakyate vaktum /",
  "GSP33brssgo3u:1529": "bhedasyopāsanārthatvādabhede tātparyāt /",
  "GSP33brssgo3u:1530": "bhidyata iti bhedo viśeṣaḥ,",
  "GSP33brssgo3u:1531": "nirviśeṣatvaśrutāvapi viśeṣasyāpi śruterubhayarūpatvaṃ syāditi śaṅkāṃ vyācaṣṭe-athāpi syāditi /",
  "GSP33brssgo3u:1532": "pūrvoktaṃ virodhaṃ smārayati-nanūktamiti /",
  "GSP33brssgo3u:1533": "bhedaśrutiprāmāṇyārthamaupādhikarūpabhedasvīkārādavirodha iti samādhyarthaḥ /",
  "GSP33brssgo3u:1534": "kimupādhigata eva rūpabhedo brahmaṇyupacaryate dhyānārthamutopādhiyogātsatyaviruddharūpavattayā brahmaṇo bhedo bhavatīti /",
  "GSP33brssgo3u:1535": "ādye 'smādiṣṭasiddhiḥ, dvitīyamabhedaśrutyā dūṣayati-neti brūma iti //12//",
  "GSP33brssgo3u:1536": "END BsCom_3,2.5.12",
  "GSP33brssgo3u:1537": "____________________________________________________________________________________________",
  "GSP33brssgo3u:1538": "START BsCom_3,2.5.13",
  "GSP33brssgo3u:1539": "api caivam eke | BBs_3,2.13 |",
  "GSP33brssgo3u:1540": "apicaivaṃ bhedadarsananindāpūrvakamabhedadarśanamevaike śākhinaḥ samāmananti - 'manasaivedamāptavyaṃ neha nānāsti kiñcana /",
  "GSP33brssgo3u:1541": "mṛtyoḥ sa mṛtyupamāpnoti ya iha nāneva paśyati' (ka. 4.11) iti /",
  "GSP33brssgo3u:1542": "tathānyepi 'bhoktā bhogyaṃ preritāraṃ ca matvā sarvaṃ trividhaṃ brahma me tat' (śve. 1.12)",
  "GSP33brssgo3u:1543": "iti samastasya bhogyabhoktṛniyantṛlakṣaṇasya prapañcasya brahmaikasvabhāvatāmadhīyate // 13 //",
  "GSP33brssgo3u:1544": "dvaitanindāpūrvakamadvaitokteśca nirviśeṣaṃ tattvamiti sūtrārthamāha-apiceti /",
  "GSP33brssgo3u:1545": "bhoktā jīvo bhogyaṃ śabdādi tayoḥ preritāramīśvaraṃ ca matvā vicārya me mama proktaṃ tatsarvaṃ trividhaṃ brahmaiveti jānīyādityarthaḥ //13//",
  "GSP33brssgo3u:1546": "END BsCom_3,2.5.13",
  "GSP33brssgo3u:1547": "____________________________________________________________________________________________",
  "GSP33brssgo3u:1548": "START BsCom_3,2.5.14",
  "GSP33brssgo3u:1549": "kathaṃ punarākāravadupadeśinīṣvanākāropadeśinīṣu ca brahmaviṣayāsu śrutiṣu satīṣvanākārameva brahmāvadhāryate na punarviparītamti /",
  "GSP33brssgo3u:1550": "ata uttaraṃ paṭhati -",
  "GSP33brssgo3u:1551": "arūpavadeva hi tatpradhānatvāt | BBs_3,2.14 |",
  "GSP33brssgo3u:1552": "rūpādyākārarahitameva brahmāvadhārayitavyaṃ na rūpādimat /",
  "GSP33brssgo3u:1553": "kasmāt /",
  "GSP33brssgo3u:1554": "tatpradhānatvāt /",
  "GSP33brssgo3u:1555": "''asthūlamanaṇvarhrasvamadīrdham' (bṛ. 3.8.8) 'aśabdamasparśamarūpamavyayam' (kaṭha. 3.15 /",
  "GSP33brssgo3u:1556": "mukti. 2.72)",
  "GSP33brssgo3u:1557": "'ākāśo vai nāma nāmarūpayornirvahitā te yadantarā tadbrahma' (chā. 8.14.1)",
  "GSP33brssgo3u:1558": "'divyo hyamūrtaḥ puruṣaḥ sabāhyābhyantaro hyajaḥ'' (muṇḍa. 2.1.2)",
  "GSP33brssgo3u:1559": ", 'tadetadbrahmāpūrvamanaparamanantaramabrahmamayamātmā brahagma sarvānabhūḥ' (bṛ. 2.5.19)",
  "GSP33brssgo3u:1560": "ityevamādīni vākyāni niṣprapañcabrahmātmatattvapradhānāni narthāntarapradhānānītyetatpratiṣṭhāpitaṃ 'tattu samanvayāt' (bra.sū. 1.1.4) ityatra /",
  "GSP33brssgo3u:1561": "tasmādevañjātīyakeṣu vākyeṣu yathāśrutaṃ nirākārameva brahmāvadhārayitavyam /",
  "GSP33brssgo3u:1562": "itarāṇi tvākārapavadbrahmaviṣayāṇi vākyāni na tatpradhānāni /",
  "GSP33brssgo3u:1563": "upāsanāvidhipradhānāni hi tāni teṣvasati virodhe yathāśrutamāśrayitavyam /",
  "GSP33brssgo3u:1564": "sati tu virodhe tatpradhānānyatatpradhānebhyo balīyāṃsi bhavantīti /",
  "GSP33brssgo3u:1565": "eṣa vinigamanāyāṃ hetuḥ /",
  "GSP33brssgo3u:1566": "yenobhayīṣvapi śrutiṣu satīṣvanākārameva brahmāvadhāryate na punarviparītamiti // 14 //",
  "GSP33brssgo3u:1567": "dvividhaśrutiṣu satīṣu nirviśeṣatve kiṃ niyāmakamiti śaṅkate-kathaṃ punariti /",
  "GSP33brssgo3u:1568": "tatparātaparavirodhe tatparaṃ balavaditi nyāyo niyāmaka ityāha-arūpavadeveti /",
  "GSP33brssgo3u:1569": "upāsanāparavākyeṣu ākāre tātparyābhāve 'pi devatāvigrahādivadākārasiddhimāśaṅkya niṣprapañcaparaśrutivirodhānmaivamityāha-teṣvasatīti //14//",
  "GSP33brssgo3u:1570": "END BsCom_3,2.5.14",
  "GSP33brssgo3u:1571": "____________________________________________________________________________________________",
  "GSP33brssgo3u:1572": "START BsCom_3,2.5.15",
  "GSP33brssgo3u:1573": "kā tarhyākāravadviṣayāṇāṃ śrutīnāṃ gatirityata āha -",
  "GSP33brssgo3u:1574": "prakāśavaccāvaiyarthyāt | BBs_3,2.15 |",
  "GSP33brssgo3u:1575": "yathā prakāśaḥ sauraścāndramaso vā viyadvyāpyāvatiṣṭhamāno 'ṅgulyādyupādhisaṃbandhātteṣvṛjuvakrādibhāvaṃ pratipadyamāneṣu tadbhāvamiva pratipadyate /",
  "GSP33brssgo3u:1576": "evaṃ brahmāpi pṛthivyādyupādhisaṃbandhāttadākāratāmiva pratipadyate tadālambano brahmaṇa ākāraviśeṣopadeśa upāsanārtho na virudhyate /",
  "GSP33brssgo3u:1577": "evamavaiyarthyamākāravadbrahmaviṣayāṇāmapi vākyānāṃ bhaviṣyati /",
  "GSP33brssgo3u:1578": "nahi vedavākyānāṃ kasyacidarthavattvaṃ kasyacidanarthavattvamiti yuktaṃ pratipattuṃ pramāṇatvāviśeṣāt /",
  "GSP33brssgo3u:1579": "nanvevamapi yatpurastātpratijñātaṃ nopādhiyogādapyubhayaliṅgatvaṃ brahmaṇo 'stīti tadvirudhyate /",
  "GSP33brssgo3u:1580": "neti brūmaḥ /",
  "GSP33brssgo3u:1581": "upādhinimittasya vastudharmatvānupapacatteḥ /",
  "GSP33brssgo3u:1582": "upādhīnāṃ cāvidyāpratyupasthāpitatvāt /",
  "GSP33brssgo3u:1583": "satyāmeva ca naisargikyāmavidyāyāṃ lokavedavyavahārāvatāra iti tatra tatrāvocāma // 15 //",
  "GSP33brssgo3u:1584": "kalpitadvaite sāvakāśatvācca saprapañcatvaśrutayo durbalā ityāha-prakāśavacceti /",
  "GSP33brssgo3u:1585": "nanvākāravākyānāmupādhikalpitasarvagandhatvādināthravattvaṃ kimiti varṇyate vaiyarthyamevocyatām,",
  "GSP33brssgo3u:1586": "tatrāha-nahi vedavākyānāmiti /",
  "GSP33brssgo3u:1587": "nanvevamapīti /",
  "GSP33brssgo3u:1588": "uktarītyobhayarūpatvāṅgīkāreṇa śrutīnāṃ vyavasthitatve 'pītyarthaḥ /",
  "GSP33brssgo3u:1589": "upādhīnāṃ kalpitatvādaupādhikasya satyatvādupapatterna satyamubhayarūpatvamiti pūrvamuktaṃ,",
  "GSP33brssgo3u:1590": "saṃprati satyaṃ nirviśeṣatvaṃ mithyā saviśeṣatvamityucyata ityubhayarūpatvāṅgīkāre 'pi na pūrvāparavirodha ityāha-neti brūma iti /",
  "GSP33brssgo3u:1591": "dvaitasya mithyātve jñānena bādhādupāsanādivyavahāro na syādityāśaṅkya bādhātprāgeva sa ityāha-satyamiti //15//",
  "GSP33brssgo3u:1592": "END BsCom_3,2.5.15",
  "GSP33brssgo3u:1593": "____________________________________________________________________________________________",
  "GSP33brssgo3u:1594": "START BsCom_3,2.5.16",
  "GSP33brssgo3u:1595": "āha ca tanmātram | BBs_3,2.16 |",
  "GSP33brssgo3u:1596_0": "āha ca śrutiścaitanyamātraṃ vilakṣaṇarūpāntararahitaṃ nirviśeṣaṃ brahma - 'sa yathā",
  "GSP33brssgo3u:1596_1": "saindhavaghano 'ntaro 'bāhyaḥ kṛtsno rasaghana evaivaṃ vā are 'yamātmānantaro 'bāhyaḥ",
  "GSP33brssgo3u:1596_2": "kṛtsnaḥ prajñānaghana eva' (bṛ. 4.5.13) iti /",
  "GSP33brssgo3u:1597": "etaduktaṃ bhavati - nāsyātmano 'ntarbahirvā caitanyādanyadrūpamasti lavaṇarasa eva nirantaro bhavati na rasāntaraṃ tathaiveti // 16 //",
  "GSP33brssgo3u:1598": "----------------------",
  "GSP33brssgo3u:1599": "FN: saindhavaghano lohapiṇḍaḥ /",
  "GSP33brssgo3u:1600": "yataḥ śrutiścinmātramāhātaśca viśeṣo mithyeti sūtrārthamāha-āha ceti /",
  "GSP33brssgo3u:1601": "saindhavaghano lavaṇapiṇḍaḥ //16//",
  "GSP33brssgo3u:1602": "END BsCom_3,2.5.16",
  "GSP33brssgo3u:1603": "____________________________________________________________________________________________",
  "GSP33brssgo3u:1604": "START BsCom_3,2.5.17",
  "GSP33brssgo3u:1605": "darśayati cātho api smaryate | BBs_3,2.17 |",
  "GSP33brssgo3u:1606": "darśayati ca śrutiḥ pararūpapratiṣedhenaiva brahma nirviśeṣatvāt- 'athāta ādeśo neti neti' (bṛ. 2.3.6)",
  "GSP33brssgo3u:1607": "iti, 'anyadeva tadviditādatho aviditādadhi (ke. 1.3)",
  "GSP33brssgo3u:1608": "'yato vāco nivartante aprāpya manasā saha' (tai. 2.4.1) ityevamādyā /",
  "GSP33brssgo3u:1609_0": "bāṣkalinā ca bādhvaḥpṛṣṭaḥ sannavacanenaiva brahma provāceti śrūyate - 'sa hovācādhīhi",
  "GSP33brssgo3u:1609_1": "bho iti sa tūṣṇīṃ babhūva taṃ ha dvitīye vā tṛtīye vā vacana uvāca brūmaḥ khalu tvaṃ tu na vijānāsi /",
  "GSP33brssgo3u:1610": "upaśānto 'yamātmā' iti /",
  "GSP33brssgo3u:1611": "tathā smṛtiṣvapi parapratiṣedhenaivopadiśyate - 'jñeyaṃ yattatpravakṣyāmi yajjñātvāmṛtamaśnute /",
  "GSP33brssgo3u:1612": "anādimatparaṃ brahma na sattannāsaducyate' (13.12) ityevamādyāsu /",
  "GSP33brssgo3u:1613": "tathā viśvarūpadharo nārāyaṇo nāradamuvāceti smaryate - 'māyā hyeṣā mayā sṛṣṭā yanmāṃ paśyasi nārada /",
  "GSP33brssgo3u:1614": "sarvabhūtaguṇairyuktaṃ naivaṃ māṃ jñātumarhasi' iti /",
  "GSP33brssgo3u:1615": "----------------------",
  "GSP33brssgo3u:1616": "FN: adhi anyat /",
  "GSP33brssgo3u:1617": "upaśānto nirastadvaitaḥ /",
  "GSP33brssgo3u:1618": "kiñca śrutismṛtyoḥ paraniṣedhena brahmopadeśānniṣprapañcaṃ brahmetyāha-darśayati ceti /",
  "GSP33brssgo3u:1619": "atha dvaitoktyanantaraṃ jñānahetutvānneti neti upadeśaḥ kriyata ityarthaḥ /",
  "GSP33brssgo3u:1620": "adhi anyat punaḥ punaradhīhi bho iti nirbandhakāriṇaṃ taṃ dvitīyaṃ tṛtīyaṃ ca praśne tūṣṇībhāvaṃ tyaktvovāca /",
  "GSP33brssgo3u:1621": "upaśānto nirastadvaitaḥ /",
  "GSP33brssgo3u:1622": "atastasya tūṣṇīṃbhāva evottaramiti sautraśca atośabdastathārthakaḥ ādimatkāryaṃ tanna bhavatītyanādimat /",
  "GSP33brssgo3u:1623": "sat indriyavedyam /",
  "GSP33brssgo3u:1624": "asat parokṣaṃ ca na svaprakāśatvādityarthaḥ /",
  "GSP33brssgo3u:1625": "sarvabhūtaguṇairdivyagandhādibhiryuktaṃ māṃ mūrtimantaṃ paśyasīti yatsā māyā,",
  "GSP33brssgo3u:1626": "ata eva sadvaito bhagavāniti māṃ draṣṭuṃ nārhasi vastuto dvaitātītatvādityarthaḥ //17//",
  "GSP33brssgo3u:1627": "END BsCom_3,2.5.17",
  "GSP33brssgo3u:1628": "____________________________________________________________________________________________",
  "GSP33brssgo3u:1629": "START BsCom_3,2.5.18",
  "GSP33brssgo3u:1630": "ata eva copamā sūryakādivat | BBs_3,2.18 |",
  "GSP33brssgo3u:1631_0": "yata eva cāyamātmā caitanyarūpo nirviśeṣo vāṅmanasātītaḥ parapratiṣedhopadeśyo 'ta",
  "GSP33brssgo3u:1631_1": "eva cāsyopādhinimittapāramārthikīṃ viśeṣavattābhipretya jalasūryakādivadityupamopādīyate",
  "GSP33brssgo3u:1631_2": "mokṣaśāstreṣu - 'yathā hyajaṃ jyotirātmā vivasvānapo bhinnā bahudhaiko 'nugacchan /",
  "GSP33brssgo3u:1632": "upādhinā kriyate bhedarūpo devaḥ kṣetreṣvevamajoyamātmā' iti /",
  "GSP33brssgo3u:1633": "'eka eva hi bhūtātmā bhūte bhūte vyavasthitaḥ /",
  "GSP33brssgo3u:1634": "ekadhā bahudhā caiva dṛśyate jalacandravat' (bra.biṃ 12) ityevamādiṣu // 18 //",
  "GSP33brssgo3u:1635": "kiñca yathā jalādyupādhikalpitaḥ sūryacandrāderbhedacalanādirdharma evamātmana iti dṛṣṭāntaśruteśca nirviśeṣaṃ tattvamityāha-ata eva copameti /",
  "GSP33brssgo3u:1636": "jalasthapratibimbatvākāreṇa sūryasyābhāsatvadyotanāya sūryaketi kapratyayaḥ /",
  "GSP33brssgo3u:1637_0": "yathāyaṃ jyotirmayo vivasvānsvata eko 'pi ghaṭabhedena bhinnāḥ apo 'nugacchan bahudhā",
  "GSP33brssgo3u:1637_1": "kriyate evamajo 'yamātmā devaḥ svaprakāśa eko 'pyupādhinā māyayā kṣetreṣvanugacchan",
  "GSP33brssgo3u:1637_2": "bhedarūpaḥ kriyata iti yojanā //18 //",
  "GSP33brssgo3u:1638": "END BsCom_3,2.5.18",
  "GSP33brssgo3u:1639": "____________________________________________________________________________________________",
  "GSP33brssgo3u:1640": "START BsCom_3,2.5.19",
  "GSP33brssgo3u:1641": "atra pratyavasthīyate -",
  "GSP33brssgo3u:1642": "ambuvadagrahaṇāt tu na tathātvam | BBs_3,2.19 |",
  "GSP33brssgo3u:1643": "na jalasūryakāditulyatvamihopapadyate tadvadagrahaṇāt /",
  "GSP33brssgo3u:1644": "sūryādibhyo hi mūrtebhyaḥ pṛthagbhūtaṃ viprakṛṣṭadeśaṃ mūrtaṃ gṛhyate tatra yuktaḥ sūryādipratibimbodayaḥ /",
  "GSP33brssgo3u:1645": "natvātmā mūrto nacāsmātpṛthagbhūtā viprakṛṣṭadeśāścopādhayaḥ sarvagatatvātsarvānanyatvācca /",
  "GSP33brssgo3u:1646": "tasmādayukto 'yaṃ dṛṣṭānta iti // 19 //",
  "GSP33brssgo3u:1647": "ihātmanyuktadṛṣṭāntavaiṣamyaśaṅkāsūtram-ambuvaditi /",
  "GSP33brssgo3u:1648": "ātmano nīrūpatvāddūrasthopādhyabhāvācca māyayā buddhyādiṣu pratibimbabhedo na yukta ityarthaḥ //19//",
  "GSP33brssgo3u:1649": "END BsCom_3,2.5.19",
  "GSP33brssgo3u:1650": "____________________________________________________________________________________________",
  "GSP33brssgo3u:1651": "START BsCom_3,2.5.20",
  "GSP33brssgo3u:1652": "atra pratividhīyate -",
  "GSP33brssgo3u:1653": "vṛddhihrāsabhāktvamantarbhāvādubhayasāmañjasyādevam | BBs_3,2.20 |",
  "GSP33brssgo3u:1654": "yukta eva tvayaṃ dṛṣṭānto vivakṣitāṃśasaṃbhavāt /",
  "GSP33brssgo3u:1655": "nahi dṛṣṭāntadārṣṭrāntikayoḥ kvacitkañcidvivakṣitāṃśaṃ mukattvā sarvasārūpyaṃ kenaciddarśayituṃ śakyate /",
  "GSP33brssgo3u:1656": "sarvasārūpye hi dṛṣṭāntadārṣṭrāntikabhāvoccheda eva syāt /",
  "GSP33brssgo3u:1657": "nacedaṃ svamanīṣayā jalasūryakājadidṛṣṭāntapraṇayanam /",
  "GSP33brssgo3u:1658": "śāstrapraṇītasya tvasya prayojanamātramupanyasyate /",
  "GSP33brssgo3u:1659": "kiṃ punaratra vivakṣitaṃ sārūpyamiti /",
  "GSP33brssgo3u:1660": "taducyate - vṛddhihrāsabhāktvamiti /",
  "GSP33brssgo3u:1661_0": "jalagataṃ hi sūryapratibimbaṃ jalavṛddhau vardhate jalahrāse hrasati jalacalane calati",
  "GSP33brssgo3u:1661_1": "jalabhede bhidyata ityevaṃ jaladharmānuyāyi bhavati natu paramārthataḥ sūryasya tathātvamasti /",
  "GSP33brssgo3u:1662": "evaṃ paramārthato 'vikṛtamekarūpamapi sadbrahma dehādyupādhyantarbhāvādbhajata ivopādidharmānvṛddhirhrāsādīn /",
  "GSP33brssgo3u:1663": "evamubhayordṛṣṭāntadārṣṭrāntikayoḥ sāmañjasyādavirodhaḥ // 20 //",
  "GSP33brssgo3u:1664": "upādhyantarbhāvena tatkalpitadharmavattvamatra vivakṣitāṃśastena sāmyena samādhānasūtram-vṛddhihāseti /",
  "GSP33brssgo3u:1665": "dṛṣṭāntasāmye 'pi nīrūpātmanaḥ pratibimbaṃ svabuddhyā kathaṃ kalpyata ityata āha-na cedamiti /",
  "GSP33brssgo3u:1666": "śrūyate na kalpyata ityarthaḥ /",
  "GSP33brssgo3u:1667": "śrutadṛṣṭāntasya 'sūryakādivat'ityupanyāsena kiṃ phalamityata āha-śāstreti /",
  "GSP33brssgo3u:1668": "ātmano nirviśeṣatvaṃ phalamityarthaḥ /",
  "GSP33brssgo3u:1669": "avirodha iti na vaiṣamyamityarthaḥ /",
  "GSP33brssgo3u:1670": "ātmā pratibimbaśūnyaḥ, nīrūpadravyatvāt, vāyuvadityanumāne ākāśe vyabhicāraḥ /",
  "GSP33brssgo3u:1671": "alpajale 'vidūrākāśapratibimbadarśanādupādhidūrasthatvamapi kvacidanapekṣatamiti bhāvaḥ //20//",
  "GSP33brssgo3u:1672": "END BsCom_3,2.5.20",
  "GSP33brssgo3u:1673": "____________________________________________________________________________________________",
  "GSP33brssgo3u:1674": "START BsCom_3,2.5.21",
  "GSP33brssgo3u:1675": "darśanāc ca | BBs_3,2.21 |",
  "GSP33brssgo3u:1676": "darśayati ca śrutiḥ parasyaiva brahmaṇo dehādiṣūpādhiṣvantaranupraveśam - 'puruścakre dvipadaḥ puruścakre catuśpadaḥ /",
  "GSP33brssgo3u:1677": "puraḥ sa pakṣī bhūtvā puraḥ puruṣa āviśat' (bṛ. 2.5.18) iti /",
  "GSP33brssgo3u:1678": "'anena jīvenātmanānupraviśya' (chā. 6.3.2) iti ca /",
  "GSP33brssgo3u:1679": "tasmādyuktametat - 'ata eva caipamā sūryakādivat' (bra.sū. 3.2.18) iti /",
  "GSP33brssgo3u:1680": "tasmānnirvikalpakaikaliṅgameva brahma nobhayaliṅgaṃ viparītaliṅgaṃ ceti siddham /",
  "GSP33brssgo3u:1681": "atra keciddve adhikaraṇe kalpayanti /",
  "GSP33brssgo3u:1682": "prathamaṃ tāvat- kiṃ pratyastamitāśeṣaprapañcamekākāraṃ brahmota prapañcavadanekākāropetamiti /",
  "GSP33brssgo3u:1683": "dvitīyaṃ tu - sthite pratyastamitaprapañcatve kiṃ sallakṣaṇaṃ brahmota bodhalakṣaṇamutobhayalakṣaṇamiti /",
  "GSP33brssgo3u:1684": "atra vayaṃ vadāmaḥ - sarvathāpyānarthakyamadhikaraṇāntarārambhasyeti /",
  "GSP33brssgo3u:1685_0": "yadi tāvadanekaliṅgatvaṃ parasyabrahmaṇo nirākartavyamityayaṃ prayāsastatpūrveṇaiva",
  "GSP33brssgo3u:1685_1": "na sthānato 'pi ityanenādhikaraṇena nirākartavyamityayamuttaramadhikaraṇaṃ prakāśavacca",
  "GSP33brssgo3u:1685_2": "etadvyarthameva bhavet /",
  "GSP33brssgo3u:1686": "naca sallakṣaṇameva bhma na bodhalakṣaṇamiti śakyaṃ vaktum /",
  "GSP33brssgo3u:1687": "vijñānaghana evetyādiśrutivaiyarthyaprasaṅgāt /",
  "GSP33brssgo3u:1688": "kathaṃ vā nirastacaitanyaṃ brahma cetanasya jīvasyātmatvenopadiśyeta /",
  "GSP33brssgo3u:1689": "nāpi bodhalakṣaṇameva brahma na sallakṣaṇamiti śakyaṃ vaktum astītyevopalabdhavyaḥ (pha. 6.13)",
  "GSP33brssgo3u:1690": "ityādiśrutivaiyarthyaprasaṅgāt /",
  "GSP33brssgo3u:1691": "kathaṃ vā nirastasattāko bodho 'bhyupagamyeta /",
  "GSP33brssgo3u:1692": "nāpyubhayalakṣaṇameva brahmeti śakyaṃ vaktum /",
  "GSP33brssgo3u:1693": "pūrvābhyupagamavirodhaprasaṅgāt /",
  "GSP33brssgo3u:1694": "sattāvyāvṛttena ca bodhena bodhavyāvṛttayā ca sattayopetaṃ brahma pratijānānasya tadeva pūrvādhikaraṇapratiṣiddhaṃ saprapañcatvaṃ brahmaṇaḥ prasajyeta /",
  "GSP33brssgo3u:1695": "śrutatvādadoṣa iti cet /",
  "GSP33brssgo3u:1696": "na /",
  "GSP33brssgo3u:1697": "ekasyānekasvabhāvatvānupapatteḥ /",
  "GSP33brssgo3u:1698_0": "atha sattaiva bodho bodha eva ca sattā nānayoḥ parasparavyāvṛttirastīti yadyucyeta",
  "GSP33brssgo3u:1698_1": "tathāpi kiṃ sallakṣaṇaṃ brahmota bodhalakṣaṇamutobhayalakṣaṇamityevaṃ vikalpo nirālambana eva syāt /",
  "GSP33brssgo3u:1699": "sūtrāṇi tvekādhikaraṇatvenaivāsmābhirnītāni /",
  "GSP33brssgo3u:1700": "apica brahmaviṣayāsu śrutiṣvākāravadanākārapratipādanena vipratipannasvānākāre brahmaṇi parigṛhīte 'vaśyaṃ vaktavyetarāsāṃ śrutīnāṃ gatiḥ /",
  "GSP33brssgo3u:1701": "tādarthyena prakāśavaccetyādīni sūtrāṇyarthavattarāṇi saṃpadyante /",
  "GSP33brssgo3u:1702": "yadyapyāhurākāravādinyo 'pi śrutayaḥ prapañcapravilayamukhenānākārapratipattyarthā eva na pṛthagarthā iti tadapi na samīcīnamiva lakṣyate /",
  "GSP33brssgo3u:1703": "katham /",
  "GSP33brssgo3u:1704": "ye hi paravidyādhikāre kecitprapañcā ucyante yathā - 'yuktā hyasya harayaḥ śatā deśetyaya vai harayo 'yaṃ vai sahasrāṇi bahūni cānantāni ca' (bṛ. 2.5.19)",
  "GSP33brssgo3u:1705": "ityevamādayaste bhavanti pravilayārthāḥ 'tadetadbrahmāpūrvamanaparamanantaramabāhyam' (bṛ. 2.5.19) ityupasaṃhārāt /",
  "GSP33brssgo3u:1706": "ye punarupāsanādhikāre prapañcā ucyante yathā 'manomayaḥ prāṇasīro bhārūpaḥ' (chā. 3.14.2)",
  "GSP33brssgo3u:1707": "ityevamādayo na teṣāṃ pravilayārthatvaṃ nyāyyam /",
  "GSP33brssgo3u:1708": "'sa kratuṃ kurvīta' (chā. 3.14.1) ityevañjātīyakena prakṛtenaivopāsanavidhinā teṣāṃ saṃbandhāt /",
  "GSP33brssgo3u:1709": "śrutyā caivañjātīyakānāṃ guṇānāmupāsanārthatve 'vakalpyamāne na lakṣaṇayā pravilayārtatvamavakalpate /",
  "GSP33brssgo3u:1710": "sarveṣāṃ ca sādhāraṇe pravilayārthatve sati 'arūpavadeva hi tatpradhānatvāt' (bra. sū. 3.2.14)",
  "GSP33brssgo3u:1711": "iti vinigamanakāraṇavacanamanavakāśaṃ syāt /",
  "GSP33brssgo3u:1712_0": "phalamapyeṣāṃ yathopadeśaṃ kvacidduritakṣayaḥ kvacidaiśvaryaprāptiḥ kvacitkramamuktirityavagamyata",
  "GSP33brssgo3u:1712_1": "evetyataḥ pārthagartyamevopāsanāvākyānāṃ brahmavākyānāṃ ca nyāyyaṃ naikavākyatvam /",
  "GSP33brssgo3u:1713": "kathaṃ caiṣāmekavākyatotprekṣyata iti vaktavyam /",
  "GSP33brssgo3u:1714": "ekaniyogapratīteḥ prayājadarśapūrṇamāsavākyavaditi cet /",
  "GSP33brssgo3u:1715": "na /",
  "GSP33brssgo3u:1716": "brahmavākyeṣu niyogābhāvāt /",
  "GSP33brssgo3u:1717": "vastumātraparyavasāyīni hi brakahmavākyāni na niyogopadeśīnītyetadvistare pratiṣṭhāpitaṃ 'tattu samanvayāt (bra. sū. 1.1.4) ityatra /",
  "GSP33brssgo3u:1718": "kiṃviṣayaścātra niyogo 'bhipreyata iti vaktavyam /",
  "GSP33brssgo3u:1719": "puruṣo hi niyujyamānaḥ kurviti svavyāpāre kasmiṃścinniyujyate /",
  "GSP33brssgo3u:1720": "nanu dvaitaprapañcavilayo na yogaviṣayo bhaviṣyati /",
  "GSP33brssgo3u:1721": "apravilāpite hi dvaitaprapañce brahmatattvāvabodho na bhavatyato brahmatattvāvabodhapratyanīkabhūto dvaitaprapañcaḥ pravilāpyaḥ /",
  "GSP33brssgo3u:1722": "yathā svargāmasya yāgo 'nuṣṭhātavya upadiśyata evamapavargakāmasya prapañcapravilayaḥ /",
  "GSP33brssgo3u:1723_0": "yathāca tamasi vyavasthitaṃ ghaṭāditattvamavabubhutsamānena tatpratyanīkabhūtaṃ tamaḥ",
  "GSP33brssgo3u:1723_1": "pravilāpyata evaṃ brahmatattavamavabubhutsamānena tatpratyanīkabhūtaḥ prapañcaḥ pravilāpayitavyaḥ /",
  "GSP33brssgo3u:1724": "brahmasvabhāvo hi prapañco na prapañcasvabhāvaṃ brahma,",
  "GSP33brssgo3u:1725": "tena nāmarūpaprapañcapravilāpanena brahmatattvāvabodho bhavatīti /",
  "GSP33brssgo3u:1726": "atra vayaṃ pṛcchāmaḥ - ko 'yaṃ prapañcapravilayo nāma /",
  "GSP33brssgo3u:1727_0": "kimagnipratāpasaṃparkādghṛtakāṭhinyapravilaya iva ppapañcapravilayaḥ kartavya āhosvidekasmiṃścandre",
  "GSP33brssgo3u:1727_1": "timirakṛtānekacandraprapañcavadavidyākṛto brahmaṇi nāmarūpaprapañco vidyayā pravilāpitavya iti /",
  "GSP33brssgo3u:1728_0": "tatra tāvadvidyāmano 'yaṃ prapañco dehādilakṣaṇa ādhyatmiko bāhyaśca pṛthivyādilakṣaṇaḥ",
  "GSP33brssgo3u:1728_1": "pravilāpayitavya ityucyeta sa puruṣamātreṇāśakyaḥ pravilāpayitumiti tatpravilayopadeśo",
  "GSP33brssgo3u:1728_2": "'śakyaviṣaya eva syāt /",
  "GSP33brssgo3u:1729": "ekena cādimuktena pṛthivyādipravilayaḥ kṛta itīdānīṃ pṛthivyādiśūnyaṃ jagadabhaviṣyat /",
  "GSP33brssgo3u:1730": "athāvidyādhyasto brahmaṇyekasminnayaṃ prapañco vidyayā pravilāpyata iti brūyāt /",
  "GSP33brssgo3u:1731": "tato brahmaivāvidyādhyastaprapañcapratyākhyānenāvedayitavyam ekamevādvitīyaṃ brahma,",
  "GSP33brssgo3u:1732": "tatsatyaṃ sa ātmā tatvamasi (chā. 6.8.7)",
  "GSP33brssgo3u:1733": "iti tasminnāvedite vidyā svayamevotpadyate tayā cāvidyā bādhyate.",
  "GSP33brssgo3u:1734": "tataścāvidyadhyastaḥ sakalo 'yaṃ nāmarūpaprapañcaḥ svapnaprapañcavatpravilīyate /",
  "GSP33brssgo3u:1735": "anāvedite tu brahmaṇi brahmavijñānaṃ kuru prapañcapravilayaṃ ceti śatakṛtvo 'pyukte,",
  "GSP33brssgo3u:1736": "na brahmavijñānaṃ prapañpapravilayo vā jāyate /",
  "GSP33brssgo3u:1737": "nanvāvedite brahmaṇi tadvijñānaviṣayaḥ prapañcavilayaviṣayo vā niyogaḥ syāt /",
  "GSP33brssgo3u:1738": "na /",
  "GSP33brssgo3u:1739": "niṣprapañcabrahmātmatvāvedanenaivobhayasiddheḥ /",
  "GSP33brssgo3u:1740": "rajjusvarūpaprakāśanenaiva hi tatsvarūpavijñānamavidyādhyastasarpādiprapañcapravilayaśca bhavati /",
  "GSP33brssgo3u:1741": "naca kṛtameva punaḥ kriyate /",
  "GSP33brssgo3u:1742": "niyojyoñapi ca prapañcāvasthāyāṃ yo 'vagamyate jīvo nāma sa prapañcasyaiva vā syādbrahmapakṣasyaiva vā /",
  "GSP33brssgo3u:1743": "prathame vikalpe niṣprapañcabrahmatattvapratipādanena pṛthivyādivajjīvasyāpi pravilāpitatvātkasya prapañcavilaye niyoga ucyeta kasya vā niyoganiṣṭhatayā mokṣo 'vāptavya ucyeta /",
  "GSP33brssgo3u:1744": "dvitīye 'pi brahmaivāniyojyasvabhāvaṃ jīvasya svarūpaṃ jīvatvaṃ tvavidyākṛtameveti pratipādite brahmaṇi niyojyābhāvānniyogābhāva eva /",
  "GSP33brssgo3u:1745": "draṣṭavyādiśabdā api paravidyādhikārapaṭhitāstattvābhimukhīkaraṇapradhānā na tatvāvabodhavidhipradhānā bhavanti /",
  "GSP33brssgo3u:1746": "loke 'pīdaṃ paśyedamākārṇayeti caivañjātīyakeṣu nirdeśeṣu praṇidhānamātraṃ kurvityucyate na sākṣājjñānameva kurviti /",
  "GSP33brssgo3u:1747": "jñeyābhimukhasyāpi jñānaṃ kadācijjāyate kadācinna jāyate tasmāttaṃ prati jñānaviṣaya eva darśayitavyo jñāpayitukāmena /",
  "GSP33brssgo3u:1748": "tasmindarśite svayameva yathāviṣayaṃ yathāpramāṇaṃ ca jñānamutpadyate /",
  "GSP33brssgo3u:1749": "naca pramāṇāntareṇānyathāprasiddher'the 'nyathājñānaṃ niyuktasyāpyupapadyate /",
  "GSP33brssgo3u:1750": "yadi punarniyukto 'hamityanyathā jñānaṃ kuryānna tu tajjñānaṃ kiṃ tarhi mānasī sā kriyā /",
  "GSP33brssgo3u:1751": "svayameva cedanyathotpadyeta bhrāntireva syāt /",
  "GSP33brssgo3u:1752": "jñānaṃ tu pramāṇajanyaṃ yathābhūtaviṣayaṃ ca na tanniyogaśatenāpi kārayituṃ śakyate /",
  "GSP33brssgo3u:1753": "naca pratiṣedhenāpi vārayituṃ śakyate /",
  "GSP33brssgo3u:1754": "nahi tatpuruśatantraṃ, vastutantrameva hi tat /",
  "GSP33brssgo3u:1755": "ato 'pi niyogābhāvaḥ /",
  "GSP33brssgo3u:1756": "kiñcānyanniyoganiṣṭhatayaiva paryavasyāmnāye yadabhyupagatamaniyojyabrahmātmatvaṃ jīvasya tadapramāṇakameva syāt /",
  "GSP33brssgo3u:1757": "atha śāstramevāniyojyabrahmātmatvamapyācakṣīta tadavabodhe ca puruṣaṃ niyuñjīta tato brahmaśāstrasyaikasya dvyarthaparatā viruddhārthaparatā ca prasajyetām /",
  "GSP33brssgo3u:1758": "niyogaparatāyāṃ ca śrutahāniraśrutakalpanā karmaphalavanmokṣasyādṛṣṭaphalatvamanityatvaṃ cetyevamādayo doṣā na kenacitparihartuṃ śakyāḥ /",
  "GSP33brssgo3u:1759": "tasmādavagataniṣṭhānyeva brahmavākyāni na niyoganiṣṭhāni /",
  "GSP33brssgo3u:1760": "ataścaikaniyogapratīterekavākyatetyayuktam /",
  "GSP33brssgo3u:1761": "abhyupagamyamāne 'pi ca brahmavākyechu niyogasadbhāve tadekatvaṃ niṣprapañcopadeśeṣu saprapañcopajadeśeṣu cāsiddham /",
  "GSP33brssgo3u:1762": "nahi śabdāntarādibhiḥ pramāṇairniyogabhede 'vagamyamāne sarvatraikā niyoga iti śakyamāśrayitum /",
  "GSP33brssgo3u:1763": "prayājadarśapūrṇamāsavākyechu tvadhikārāṃśenābhedādyuktamekatvam /",
  "GSP33brssgo3u:1764": "natviha saguṇanirguṇacodanāsu kaścidekatvādhikīrāṃso 'sti /",
  "GSP33brssgo3u:1765": "nahi bhārūpatāvādayo guṇāḥ prapañcapravilayopakāriṇaḥ /",
  "GSP33brssgo3u:1766": "nāpi prapañcapravilayo bhārūpatvādiguṇopakārī, parasparavirodhitvāt /",
  "GSP33brssgo3u:1767": "nahi kṛtsnaprapañcapravilāpanaṃ prapañcaikadeśāpekṣaṇaṃ caikasmindharmiṇi yuktaṃ samāveśayitum /",
  "GSP33brssgo3u:1768": "tasmādasmādukta eva vibhāga ākāravadanākāropadeśānāṃ yuktatara iti // 21 //",
  "GSP33brssgo3u:1769": "----------------------",
  "GSP33brssgo3u:1770": "FN: asya jīvabhāvaṃ prāptasyeśvarasya daśa harayo viṣayā indriyāṇi vā /",
  "GSP33brssgo3u:1771": "taṃ jñānārthinam /",
  "GSP33brssgo3u:1772": "bhinnavākyārthaviṣayaḥ śabdaḥ śabdāntaram /",
  "GSP33brssgo3u:1773": "praveśaśruteścoktānumānabādha ityāha sūtrakāraḥ /",
  "GSP33brssgo3u:1774": "darśanācceti /",
  "GSP33brssgo3u:1775": "dvipadaḥ puro manuṣyādidehāṃścakre catuṣpadaḥ puraḥ paśūnkṛtvā puraścakṣurādyabhivyakteḥ purastāt sa īśvaraḥ pakṣī liṅgaśarīrī bhūtvā pura uktāni śarīrāṇyāviśat,",
  "GSP33brssgo3u:1776": "sa ca praviṣṭo 'pi puruṣaḥ pūrṇa evetyarthaḥ /",
  "GSP33brssgo3u:1777": "taittirīyake liṅgasya pakṣādyukteḥ pakṣitvaṃ mantavyam /",
  "GSP33brssgo3u:1778": "evaṃ pratibimbabhāvena bhedādeḥ kalpitatvāt nirviśeṣaṃ brahmeti svamatamupasaṃharati-tasmāditi /",
  "GSP33brssgo3u:1779": "ekadeśivyākhyāmutthāpayati-atreti /",
  "GSP33brssgo3u:1780": "na sthānato 'pītyādyekamadhikaraṇaṃ,",
  "GSP33brssgo3u:1781": "tatra brahmaṇo niṣprapañcatve sthite kiṃlakṣaṇaṃ brahmeti saṃdehe prakāśavaccetyādidvitīyamadhikaraṇaṃ pravṛttaṃ,",
  "GSP33brssgo3u:1782": "na sadrūpameva brahma kintu prakāśavacca cidrūpaṃ ca /",
  "GSP33brssgo3u:1783": "kutaḥ-avaiyarthyāt /",
  "GSP33brssgo3u:1784": "satyaṃ jñānaṃ sadeva somyetyubhayaśruterdvirūpe brahmaṇyarthavattvāditi pūrvapakṣe siddhāntaḥ-āha ca tanmātram /",
  "GSP33brssgo3u:1785": "sanmātraṃ brahma śrutirāha, 'jñānasya sattānatirekāt'iti /",
  "GSP33brssgo3u:1786": "idaṃ dvitīyādhikaraṇaṃ dūṣayati-atra vayamiti /",
  "GSP33brssgo3u:1787": "dvitīyādhikaraṇasya kiṃ brahmaṇo 'nekarūpatvanirāsaḥ phalam,",
  "GSP33brssgo3u:1788": "uta bodharūpatvanirāsa āhosvitsattānirāsa iti vikalpya sarvathāpyānarthakyaṃ prapañcayannādye gatārthatāmāha-yadi tāvaditi /",
  "GSP33brssgo3u:1789": "nahi dvitīya ityāha-naceti /",
  "GSP33brssgo3u:1790": "brahmaṇo bodharūpatvanirāse jaḍatvājjīvābhedaśrutibādhaśca syādityāha-kathaṃ veti /",
  "GSP33brssgo3u:1791": "na tṛtīya ityāha-nāpīti /",
  "GSP33brssgo3u:1792": "sattānirāse bodhasya tucchatvaṃ ca syādityāha-kathamiti /",
  "GSP33brssgo3u:1793": "naca bodhasya sattānatirekānna tucchateti vācyam /",
  "GSP33brssgo3u:1794": "sadbodhapadayorvācyānatireke paryāyatvaprasaṅgāt /",
  "GSP33brssgo3u:1795": "evaṃ siddhāntaṃ phalābhāvena dūṣayitvā pūrvapakṣaṃ dūṣayati-nāpīti /",
  "GSP33brssgo3u:1796": "prasaṅgamevāha-satteti /",
  "GSP33brssgo3u:1797": "vyāvṛttatvaṃ bhinnatvam /",
  "GSP33brssgo3u:1798": "niṣprapañcaikarūpatvasiddhāntavirodhāt bhinnobhayarūpatvapūrvapakṣānutthānamityarthaḥ /",
  "GSP33brssgo3u:1799": "ubhayaśrutibalādutthānamiti śaṅkate-śrutatvāditi /",
  "GSP33brssgo3u:1800": "meruvindhyavatparasparaṃ bhinnasattābodhayorekabrahmābhedaśaṅkā śrutiśatenāpi na yuktetyāha-neti /",
  "GSP33brssgo3u:1801": "sadbodhayorbhedo 'sti na vā /",
  "GSP33brssgo3u:1802": "ādye śruterapi viruddhārthatvānupapatterna pūrvapakṣotthānamityuktam /",
  "GSP33brssgo3u:1803": "saṃprati dvitīyaṃ śaṅkate-atha sattaiveti /",
  "GSP33brssgo3u:1804": "sadbodhapadayorvācyabhede 'pi lakṣyaikyopapattirakhaṇḍārthasvīkārādityarthaḥ /",
  "GSP33brssgo3u:1805": "akhaṇḍārthasya pūrvapakṣatvaṃ na syātsiddhāntatvāt /",
  "GSP33brssgo3u:1806": "kiñcātra saṃśaye 'pyayukta ityāha-tathāpīti /",
  "GSP33brssgo3u:1807": "ekādhikaraṇapakṣe sūtrāṇi kathaṃ neyānītyata āha-sūtrāṇīti /",
  "GSP33brssgo3u:1808": "svapakṣe sūtrasāmañcasyaṃ cetyāha-apiceti /",
  "GSP33brssgo3u:1809": "avaśyāpekṣitagatyarthatvenottarasūtrāṇāṃ pūrvaikavākyatvānnādhikaraṇabheda iti bhāvaḥ /",
  "GSP33brssgo3u:1810": "ākāraśrutīnāṃ kalpitākāro gatiriti svamatamuktaṃ,",
  "GSP33brssgo3u:1811": "prapañcavilayavādinastu 'manomayaḥ prāṇaśarīraḥ satyakāmaḥ'ityādyākāraśrutīnāṃ taditarākārapravilayo gatirityāhuḥ /",
  "GSP33brssgo3u:1812": "manomaya iti kor'thaḥ, mano 'tiriktopādhiśūnya ityarthaḥ /",
  "GSP33brssgo3u:1813": "evaṃ prāṇaśarīrapadena prāṇātiriktopādhiniṣedhānmanaso 'pyabhāvasiddhiḥ,",
  "GSP33brssgo3u:1814": "evaṃ sarve śabdā anākārabrahmaparā eveti tanmatamanūdya dūṣayati-yadapītyādinā /",
  "GSP33brssgo3u:1815": "kiṃ jñeyabrahmaprakaraṇasthānāmākāraśabdānāṃ niṣedhaparatvaṃ utopāsanāprakaraṇasthānāmapi /",
  "GSP33brssgo3u:1816": "tatrādyamaṅgīkaroti-ye hīti /",
  "GSP33brssgo3u:1817": "asya jīvabhāvaṃ prāptasyeśvarasya daśa harayo viṣayā haraṇāddaśendriyāṇi prāṇibhedāpekṣayā śatāni sahasrāṇi ca teṣāmīśvarādbhedamāśaṅkyāha-ayamiti /",
  "GSP33brssgo3u:1818": "īśvara eva haraya ityarthaḥ /",
  "GSP33brssgo3u:1819": "dvitīyaṃ dūṣayati-ye punariti /",
  "GSP33brssgo3u:1820": "manomayādiśabdānāṃ mukhyavṛttyā guṇaparatvasaṃbhave niṣedhalakṣaṇāpi na yuktetyāha-śrutyā ceti /",
  "GSP33brssgo3u:1821": "kiṃ cākārānākāraśrutidvaividhye sati brahmanākāramevetyatra kiṃ vinigamakamiti śaṅkotthānādasthūlādiśrutīnāṃ nirākāratātparyaṃ niyāmakamiti kathanārthamidaṃ sūtramarthavadbhavati /",
  "GSP33brssgo3u:1822": "sarvaśrutīnāṃ niṣedhārthatve tu śaṅkānutthānānniyāmakasūtraṃ vyarthaṃ syādityāha-sarveṣāṃ ceti /",
  "GSP33brssgo3u:1823": "nanūpāsanār'thakavākyānāṃ svārthe phalābhāvāt saphalaniṣedhavākyaśeṣatvamityāśaṅkya phalasya śrutatvānnānyaśeṣatetyāha-phalamapīti /",
  "GSP33brssgo3u:1824": "arthaikyābhāvācca naikavākyatetyāha-kathaṃ ceti /",
  "GSP33brssgo3u:1825": "arthaikyaṃ śaṅkate-eketi /",
  "GSP33brssgo3u:1826_0": "yathā phalavatparamāpūrvākhyaniyogaikyādaṅgapradhānavākyānāmekavākyatā tathā tattvāvabodhakāmasya",
  "GSP33brssgo3u:1826_1": "prapañcapravilayaviṣayaka eko niyogarūpor'tho 'stītyākārānākāravākyānāṃ sarveṣāmekavākyatetyarthaḥ /",
  "GSP33brssgo3u:1827": "niyogāsidyā dūṣayati-neti /",
  "GSP33brssgo3u:1828": "viṣayaṃ śaṅkate-nanu dvaiteti /",
  "GSP33brssgo3u:1829": "pratyanīkaṃ pratibandhakam /",
  "GSP33brssgo3u:1830": "nanu prapañcavilaye brahmalayaḥ syādabhedādityata āha-brahmasvabhāvo hi prapañca iti /",
  "GSP33brssgo3u:1831": "kāraṇaṃ hi kāryasya svarūpamataḥ kāryanāśe 'pi kāraṇasya na layaḥ,",
  "GSP33brssgo3u:1832": "ghaṭanāśe 'pi mṛddarśanādityarthaḥ /",
  "GSP33brssgo3u:1833": "prapañcasya satyasya kalpitasya vā laye vidhiriti vikalpyādyaṃ dūṣayati-tatra yadi tāvaditi /",
  "GSP33brssgo3u:1834": "satyasya jñānādadhvasteḥ musalādinā ca kṛtsnadvaitadhvaṃsāyogāt nabhograsanavidhivadaśakyaviṣayo 'yaṃ vidhiḥ,",
  "GSP33brssgo3u:1835": "kiñca śukādimuktyā sarvamuktiḥ syādityarthaḥ /",
  "GSP33brssgo3u:1836": "dvitīyamanūdya dūṣayati-athetyādinā /",
  "GSP33brssgo3u:1837": "upadeśajanyajñānādevāvidyātajjaprapañcalayasiddherniyogo vṛthaivetyarthaḥ /",
  "GSP33brssgo3u:1838": "kiñca brahmajñānādau vidhiḥ kiṃ brahmaṇyajñāte jñāte vā /",
  "GSP33brssgo3u:1839": "nādyaḥ, aśakyatvādityāha-anāvedite tviti /",
  "GSP33brssgo3u:1840": "dvitīyaṃ śaṅkate-nanviti /",
  "GSP33brssgo3u:1841": "upadeśādeva jñāte brahmaṇi sākṣātkāradvaitabādhayoḥ siddhervidhivaiyarthyaṃ siddhasya vidhinā kartumayogādityāha-neti /",
  "GSP33brssgo3u:1842": "evaṃviṣayābhāvānniyogābhāvamuktvā niyojyābhāvāttadabhāvamāha-niyojyo 'pi ceti /",
  "GSP33brssgo3u:1843": "prapañcāntarbhūto brahma vetyarthaḥ /",
  "GSP33brssgo3u:1844": "ādye jīvanāśādvidhyayogaḥ,",
  "GSP33brssgo3u:1845": "dvitīye niyojyāsiddhiḥ,",
  "GSP33brssgo3u:1846": "tarhi jñāne vidhipratyayānāṃ kā gatirityata āha-draṣṭavyādiśabdā iti /",
  "GSP33brssgo3u:1847": "nanu śrutaṃ jñānaṃ tyaktvā tatsādhanavyāpāravidhiḥ kimiti kalpyata ityāśaṅkya jñānasya puruṣakṛtyasādhyatvādityāha-jñeyābhimukhasyāpīti /",
  "GSP33brssgo3u:1848": "kiñca jñānavidhivādinā jñeyaṃ brahmāvaśyaṃ vedāntairjñāpanīyaṃ viṣayānavabodhe vidhibodhāyogāt /",
  "GSP33brssgo3u:1849": "tathāca vedāntaireva jñānetpattervidhyānarthakyamityāha-tasmāditi /",
  "GSP33brssgo3u:1850": "taṃ jñānārthinaṃ pratītyarthaḥ /",
  "GSP33brssgo3u:1851": "nanūtpannaṃ jñānamanyathākartuṃ vidhirarthavāniti, netyāha-naceti /",
  "GSP33brssgo3u:1852": "nanvanagniryoṣiditi pratyakṣapramāṇādutpannamapi jñānaṃ tāmagniṃ dhyāyediti /",
  "GSP33brssgo3u:1853": "vidhinānyathākṛtaṃ dṛśyata ityata āha-yadīti /",
  "GSP33brssgo3u:1854": "anyathādhīḥ kṛtisādhyā cet kriyaiva,",
  "GSP33brssgo3u:1855": "kṛtiṃ vinaiva cedbhrāntirevāto mānaṃ vinā vidhito jñānāsiddhermānavastutantre jñāne vidhirmṛṣetyarthaḥ /",
  "GSP33brssgo3u:1856": "vedānteṣu vidhivādino 'nyacca dūṣaṇamastītyāha-kiñcānyaditi /",
  "GSP33brssgo3u:1857": "brahmātmaikyeniyoge ca vedāntavākyasya prāmāṇyamāśaṅkyārthabhedādvākyabhedo viruddhārthatvādaprāmāṇyaṃ ceti dūṣayati-athetyādinā /",
  "GSP33brssgo3u:1858": "kiñca śrutaṃ brahma na śruto vidhirvedānteṣu tatkalpane ca karmajanyatvānmokṣasyānityatvasātiśayatvādiprasaṅga ityāha-niyogaparatāyāṃ ceti /",
  "GSP33brssgo3u:1859": "phalitamāha-ataśceti /",
  "GSP33brssgo3u:1860": "idānīṃ prauḍhavādena niyogamaṅgīkṛtya tadekatvaṃ khaṇḍayati-abhyupagamyamāne 'pīti /",
  "GSP33brssgo3u:1861": "bhinnakriyāvāciśabdaḥ śabdāntaraṃ yathā yajati dadātīti tathehāpi vedopāsīteti śabdabhedaḥ /",
  "GSP33brssgo3u:1862": "nirguṇasaguṇarūpabhedaḥprakaraṇabhedaḥ muktyabhyudayaphalabheda ityetaiḥ pramāṇairnirguṇajñānasaguṇopāsanāviṣayakaniyogabheda ityarthaḥ /",
  "GSP33brssgo3u:1863": "kathaṃ tarhyaṅgāṅgivākyeṣu niyogaikyaṃ, tatrāha-prayājeti /",
  "GSP33brssgo3u:1864": "ekasyaiva svargakāmasya sāṅgapradhānādhikārāttatsādhyaphalāpūrvaikyādekavākyatetyarthaḥ /",
  "GSP33brssgo3u:1865": "ihāpi nirguṇasaguṇavidyayorekādhikārāt niyogaikyamastu, netyāha-na tviheti /",
  "GSP33brssgo3u:1866": "muktyabhyudayārthibhedānmitho viruddhārthavidyayoraṅgāṅgitvāyogācca na viyogaikyam /",
  "GSP33brssgo3u:1867": "naca nirguṇavidyāniyoga eka eva saguṇavidyānaṅgīkārāditi vācyam /",
  "GSP33brssgo3u:1868": "aho viparītaṃ pāṇḍityamāyuṣmataḥ,",
  "GSP33brssgo3u:1869": "vighnyayogyavidyāyāṃ vidhirvidhiyogyāyāmavidhiriti,",
  "GSP33brssgo3u:1870": "tasmātsākāravākyānāmākāralayadvārā nirguṇavākyaikavākyatāgatirasadgatireva,",
  "GSP33brssgo3u:1871": "kintu teṣāṃ kalpitākāro gatistadupāsanayābhyudayasiddheḥ,",
  "GSP33brssgo3u:1872": "nirguṇavākyānāṃ tu paramārthālambanatvamityasmadukta eva vibhāgaḥ sādhīyānityupasaṃharati-tasmāditi //21//",
  "GSP33brssgo3u:1873": "END BsCom_3,2.5.21",
  "GSP33brssgo3u:1874": "____________________________________________________________________________________________",
  "GSP33brssgo3u:1875": "START BsCom_3,2.6.22",
  "GSP33brssgo3u:1876": "6 prakṛtaitāvattvādhikaraṇam / sū. 22-30",
  "GSP33brssgo3u:1877": "prakṛtaitāvattvaṃ hi pratiṣedhati tato bravīti ca bhūyaḥ | BBs_3,2.22 |",
  "GSP33brssgo3u:1878": "'dve vāva brahmaṇo rūpe mūrtaṃ caivāmūrtaṃ ca' (bṛ. 2.3.1)",
  "GSP33brssgo3u:1879_0": "ityupakramya pañcamahābhūtāni dvairāśyena pravibhajyāmabartarasasya ca puruṣaśabdoditasya",
  "GSP33brssgo3u:1879_1": "mahārajanādīni rūpāṇi darśayitvā punaḥ paṭhyate - 'athāta ādeśo neti neti nahyetasmāditi",
  "GSP33brssgo3u:1879_2": "netyanyatparamasti' (bṛ. 2.3.6) iti /",
  "GSP33brssgo3u:1880": "tatra ko 'syapratiṣedhasya viṣaya iti jijñāsāmahe /",
  "GSP33brssgo3u:1881": "nahyatredaṃ taditi viśeṣitaṃ kiñcitpratiṣedhyamupalabhyate /",
  "GSP33brssgo3u:1882": "itiśabdena tvatra pratiṣedhyaṃ kimapi samarthyate neti netītiparatvānnañprayogasya /",
  "GSP33brssgo3u:1883": "itiśabdāśrayaṃ saṃnihitālaṃbana evaṃśabdasamānavṛttiḥ prayujyamāno dṛśyate iti ha smopādhyāyaḥ kathayati ityevamādiṣu /",
  "GSP33brssgo3u:1884": "saṃnihitaṃ cātra prakaraṇasāmarthyādrūpadvayaṃ saprapañcaṃ brahmaṇastacca brahmayasyaite dve rūpe /",
  "GSP33brssgo3u:1885": "tatra naḥ saṃśaya upajāyate - kimayaṃ pratiṣedho rūpe rūpāvaccobhayamapi pratiṣedhatyāhosvidekataram /",
  "GSP33brssgo3u:1886": "yadāpyekataraṃ tadāpi kiṃ brahma pratiṣedhati rūpe pariśiṣṭyāhosvidrūpe pratiṣedhati brahma pariśinaṣṭīti /",
  "GSP33brssgo3u:1887": "tatra prakṛtatvāviśeṣādubhayamapi pratiṣedhatītyāśaṅkāmahe /",
  "GSP33brssgo3u:1888": "dvau caitau pratiṣedhau dvirnetiśabdaprayogāt /",
  "GSP33brssgo3u:1889": "tayorekena saprapañcaṃ brahmaṇo rūpaṃ pratiṣidhyate 'pareṇa rūpavadbrahmeti bhavati matiḥ /",
  "GSP33brssgo3u:1890": "athavā brahmaiva rūpavatpratiṣidhyate taddhi vāṅmanasātītatvādasaṃbhāvyamānasadbhāvaṃ pratiṣedhārham /",
  "GSP33brssgo3u:1891": "natu rūpaprapañcaḥ pratyakṣādigocaratvātpratiṣedhārhaḥ /",
  "GSP33brssgo3u:1892": "abhyāsastvādarārtha iti /",
  "GSP33brssgo3u:1893": "evaṃ prāpte brūmaḥ /",
  "GSP33brssgo3u:1894": "- na tāvadubhayapratiṣedha upapadyate śūnyavādaprasaṅgāt /",
  "GSP33brssgo3u:1895": "kiñciddhi paramārthamālambyārthaḥ pratiṣidhyate yathā rajjvādiṣu sarpādayaḥ /",
  "GSP33brssgo3u:1896": "tacca pariśiṣyamāṇe kasmiṃścidbhāve 'vakalpate /",
  "GSP33brssgo3u:1897": "ubhayapratiṣedhe tu ko 'nyo bhāvaḥ pariśeṣyāt /",
  "GSP33brssgo3u:1898": "apariśiṣyamāṇe cānyasminya itaraḥ pratiṣeddhumārabhyate pratiṣeddhumaśakyatvāttasyaiva paramārthatvāpatteḥ pratiṣedhānupapattiḥ /",
  "GSP33brssgo3u:1899": "nāpi brahmapratiṣedha upapadyate ''brahma te bravāṇi' (bṛ. 2.1.1) ityādyupakramavirodhāt /",
  "GSP33brssgo3u:1900": "'asanneva sa bhavati /",
  "GSP33brssgo3u:1901": "asadbrahmeti veda cet' (taitti. 2.6.1) ityādinindāvirodhāt /",
  "GSP33brssgo3u:1902": "'astītyevopalabdhavyaḥ' (kaṭha. 6.13) ityavadhāraṇavirodhāt /",
  "GSP33brssgo3u:1903": "sarvavedāntavyākopaprasaṅgācca /",
  "GSP33brssgo3u:1904": "vāṅmanasātītatvamapi brahmaṇo nābhāvābhiprāyeṇābhidhīyate /",
  "GSP33brssgo3u:1905": "nahi mahatā parikarabandhena 'brahmavidāpnoti param' (tai. 2.1.1)",
  "GSP33brssgo3u:1906": ", 'satyaṃ jñānamanantaṃ brahma' (tai. 2.1.1)",
  "GSP33brssgo3u:1907": "ityevamādinā vedānteṣu brahmapratipādya tasyaiva punarabhāvo 'bhilapyeta /",
  "GSP33brssgo3u:1908": "prakṣālanāddhi paṅ kasya dūrādasparśaṃ varam iti hi nyāyaḥ /",
  "GSP33brssgo3u:1909": "pratipādanaprakriyā tveṣā 'yato vāco nivartante /",
  "GSP33brssgo3u:1910": "aprāpya manasā saha' (tai. 2.4.1) iti /",
  "GSP33brssgo3u:1911": "etaduktaṃ bhavati - vāṅmanasātītamaviṣayāntaḥpāti pratyagātmabhūtaṃ nityaśuddhabuddhamuktasvabhāvaṃ brahmeti /",
  "GSP33brssgo3u:1912": "tasmādbrahmaṇo rūpaprapañcaṃ pratiṣedhati pariśinaṣṭi brahmetyabhyupagantavyam /",
  "GSP33brssgo3u:1913": "tadetaducyate prakṛtaitāvattvaṃ hi pratiṣedhatīti /",
  "GSP33brssgo3u:1914": "prakṛtaṃ yadetāvadiyattāparicchinnaṃ mūrtāmūrtalakṣaṇaṃ brahmaṇo rūpaṃ tadeṣa śabdaḥ pratiṣedhati /",
  "GSP33brssgo3u:1915_0": "taddhi prakṛtaṃ prapañcitaṃ ca pūrvasminagranthe 'dhidaivatamadhyātmaṃ ca tajjanitameva",
  "GSP33brssgo3u:1915_1": "ca vāsanālabkṣaṇamaparaṃ rūpamamūrtarasabhūtaṃ puruṣaśabdoditaṃ liṅgātmavyapāśrayaṃ",
  "GSP33brssgo3u:1915_2": "mahājanādyupamābhirdarśitam /",
  "GSP33brssgo3u:1916": "amūrtarasasya puruṣasya cakṣurgrāhyarūpayogitvānupapatteḥ /",
  "GSP33brssgo3u:1917": "tadetatsaprapañcaṃ brahmaṇo rūpaṃ saṃnihitālambanenetikaraṇena pratiṣedhakaṃ nañaṃ pratyupanīyata iti gamyate /",
  "GSP33brssgo3u:1918": "brahma tu rūpaviśeṣaṇatvena ṣaṣṭhyā nirdiṣṭaṃ pūrvasmingranthe na svapradhānatvena /",
  "GSP33brssgo3u:1919": "prapañcite ca tadīye rūpadvaye rūpavataḥ svarūpajijñāsāyāmidamupakrāntam 'athāta ādeśo neti neti'' (bṛ. 2.3.6) iti /",
  "GSP33brssgo3u:1920": "tatra kalpitarūpapratyākhyānena brahmaṇaḥ svarūpāvedanamidamiti nirṇīyate /",
  "GSP33brssgo3u:1921": "tadāspadaṃ hīdaṃ samastaṃ kāryaṃ neti netīti pratiṣiddham /",
  "GSP33brssgo3u:1922": "yuktaṃ ca kāryasya vācārambhaṇasabdhādibhyo 'sattvamiti neti netīti pratiṣedhanaṃ na tu brahmaṇaḥ /",
  "GSP33brssgo3u:1923": "karvakalpanāmūlatvāt /",
  "GSP33brssgo3u:1924": "nacātreyamāśaṅkā kartavyā - kathaṃ hi śāstraṃ svayameva rūpadvayaṃ darśayitvā svayameva punaḥ pratiṣedhati - 'prakṣālanāddhi paṅ kasya dūrādasparśanaṃ varam' iti /",
  "GSP33brssgo3u:1925": "yato nedaṃ śāstraṃ pratipādyatvena brahmaṇo rūpadvayaṃ nirdiśati,",
  "GSP33brssgo3u:1926": "lokaprasiddhaṃ tvidaṃ rūpadvayaṃ brahmaṇi kalpitaṃ parāmṛśati pratiṣedhyatvāya śuddhabrahmasvarūpapratipādanāya ceti niravadyam /",
  "GSP33brssgo3u:1927": "dvau caitau pratiṣedhau yathāsaṃkhyanyāyena dve api mūrtāmūrte pratiṣedhataḥ /",
  "GSP33brssgo3u:1928": "yadvā pūrvaḥ pratiṣedho bhūtarāśiṃ pratiṣedhatyuttaro vāsanārāśim /",
  "GSP33brssgo3u:1929": "athavā 'neti neti' (bṛ. 2.3.6)",
  "GSP33brssgo3u:1930": "iti vīpseyamitīti yāvatkiñcidutprekṣyate tatsarvaṃ na bhavatītyarthaḥ /",
  "GSP33brssgo3u:1931": "parigaṇitapratiṣedhe hi kriyamāṇe yadi naitadbrahma kimanyadbrahma bhavediti jijñāsā syāt /",
  "GSP33brssgo3u:1932": "vāpsāyāṃ tu satyāṃ samastasya viṣayajātasya pratiṣedhādaviṣayaḥ pratyagātmā brahmeti jijñāsā nivartate /",
  "GSP33brssgo3u:1933": "tasmātprapañcameva brahmaṇi kalpitaṃ pratiṣedhati pariśnaṣṭi brahmeti nirṇayaḥ /",
  "GSP33brssgo3u:1934": "itaścaiṣa eva nirṇayaḥ /",
  "GSP33brssgo3u:1935": "yatastataḥ pratiṣedhādbhūyo bravīti 'anyatparamasti' (bṛ. 2.3.6) iti /",
  "GSP33brssgo3u:1936": "abhāvāvāsane hi pratiṣedhe kriyamāṇe kimanyatparamastīti brūyāt /",
  "GSP33brssgo3u:1937": "tatraiṣākṣarayojanā - neti netīti brahmādiśya tamevādeśaṃ punarnirvakti /",
  "GSP33brssgo3u:1938": "neti netītyasya kor'thaḥ /",
  "GSP33brssgo3u:1939": "nahyetasmādbrahmaṇo vyatiriktamastītyato neti netītyucyate na punaḥ svayameva nāstītyarthaḥ /",
  "GSP33brssgo3u:1940": "tacca darśayatyanyatparamapratiṣiddhaṃ brahmāstīti /",
  "GSP33brssgo3u:1941": "yadā punarevamakṣarāṇi yojyante nahyetasmāditi neti neti /",
  "GSP33brssgo3u:1942": "nahi prapañcapratiṣedharūpādādeśanādanyatparādeśanaṃ brahmaṇo 'stīti /",
  "GSP33brssgo3u:1943": "tadā tato bravīti ca bhūya ityetannāmadheyaviṣayaṃ yojayitavyam /",
  "GSP33brssgo3u:1944": "atha nāmadheyam - 'satyasya satyamiti prāṇa vai satyaṃ teṣāmeṣa satyam' (bṛ. 2.1.20) iti hi bravītiti /",
  "GSP33brssgo3u:1945": "tacca brahmāvasāne pratiṣedhe samañjasaṃ bhavati /",
  "GSP33brssgo3u:1946": "abhāvāvasāne tu pratiṣedhe kiṃ satyasya satyamityucyeta /",
  "GSP33brssgo3u:1947": "tasmādbrahmāvasāno 'yaṃ pratiṣedho nābhāvāvasāna ityadhyavasyāmaḥ // 22 //",
  "GSP33brssgo3u:1948": "----------------------",
  "GSP33brssgo3u:1949": "FN: pṛthivyaptejorūpaṃ bhūtatrayaṃ mūrtaṃ, vāyvākāśarūpaṃ cāmūrtamiti dvirāśitvena /",
  "GSP33brssgo3u:1950": "mahārājanaṃ haridrā /",
  "GSP33brssgo3u:1951": "brahmaṇo nirviśeṣacinmātratvamuktvā sarvaniṣedhāvadhitvena sadrūpatvamāha-prakṛtaitāvattvaṃ hi pratiṣedhati tato bravīti ca bhūya iti /",
  "GSP33brssgo3u:1952_0": "pṛthivyaptejobhūtatrayaṃ mūrtaṃ vāyvākāśadvayamamūrtamiti rāśidvayamuktvā bhūtadvayasyāmūrtasya",
  "GSP33brssgo3u:1952_1": "sāraḥ 'karaṇātmā hiraṇyagarbho ya eṣa etasmin sūryamaṇḍale puruṣo yaścāyaṃ dakṣiṇe",
  "GSP33brssgo3u:1952_2": "'kṣiṇi puruṣaḥ'ityuktaḥ,",
  "GSP33brssgo3u:1953": "tasya vāsanāmayāni svapnarūpāṇi 'tadyathā māhārajanaṃ,",
  "GSP33brssgo3u:1954": "vāso yathā pāṇḍvāvikaṃ yathendragopaḥ'ityupamābhiruktāni vicitrāṇi,",
  "GSP33brssgo3u:1955": "tatra mahārajanaṃ haridrā tayā liptaṃ vastraṃ māhārajanaṃ,",
  "GSP33brssgo3u:1956": "pāṇḍvādikamiti dhavalaṃ kambalādi /",
  "GSP33brssgo3u:1957": "kecittu śrutimupalakṣaṇaṃ kṛtvā sūkṣmapañcabhūtānyamūrtāni pañcīkṛtāni mūrtāni tataścāmūrtarasatvoktyā karaṇānāṃ pāñcabhautikatvasiddhiriti vyācakṣate /",
  "GSP33brssgo3u:1958": "atha satpadātmakaprapañcoktyanantaraṃ,",
  "GSP33brssgo3u:1959": "ata uktāropasya niṣedhārthatvānneti netīti niṣedhenopadeśaḥ kriyata ityarthaḥ /",
  "GSP33brssgo3u:1960": "netiśabdārthamāha-nahīti /",
  "GSP33brssgo3u:1961": "etasmādātmano 'nyannāstīti netītyucyata ityarthaḥ /",
  "GSP33brssgo3u:1962": "śūnyatānirāsārthaṃ paraṃ brahmāstītyuktamiti siddhāntarītyā śrutyarthaḥ /",
  "GSP33brssgo3u:1963": "atra niṣedhyaviśeṣānupalambhātsaṃśayamāha-tatra ko 'syetyādinā /",
  "GSP33brssgo3u:1964": "nañprayogasya nākārāsyetiśabdopasthāpitavastuniṣedhakatvādityarthaḥ /",
  "GSP33brssgo3u:1965_0": "itiśabdānniṣedhyasāmānyasamarpaṇe viśeṣākāṅkṣāyāṃ prakaraṇādrūpadvayasya rūpibrahmaṇaśca",
  "GSP33brssgo3u:1965_1": "niṣaidhyatvabhānātsaṃśayamuktvā pūrvoktaṃ nirviśeṣaṃ brahma nāstītyākṣepasaṅgatyā",
  "GSP33brssgo3u:1965_2": "pūrvapakṣayati-tatra prakṛtatveti /",
  "GSP33brssgo3u:1966": "pūrvapakṣe tatpadārthābhāvādvākyārthābhedāsiddhiḥ, siddhānte tatsiddhiriti phalam /",
  "GSP33brssgo3u:1967": "niradhiṣṭhānaniṣedhādarśanātsarvaniṣedho na yukta ityarucyā prapañce brahmaniṣedha ityāha-athaveti /",
  "GSP33brssgo3u:1968": "ekabrahmaṇa eva niṣedhe nakāradvayasya paunaruktyāmityata āha-abhyāsastviti /",
  "GSP33brssgo3u:1969": "utsūtrameva tāvatsiddhāntamupakramate-evamiti /",
  "GSP33brssgo3u:1970": "śūnyaprasaṅga iṣṭa iti vadantaṃ pratyāha-kiñciddhīti /",
  "GSP33brssgo3u:1971": "tacceti pratiṣedhanamityarthaḥ /",
  "GSP33brssgo3u:1972": "adhiṣṭhānānavaśeṣe tatpramārūpahetvabhāvāt niṣedhavākyārthaḥ pramā na syāt 'idamatra nāsti'iti loke niṣedhasya sādhiṣṭhānasyaiva pramitidarśanādityarthaḥ /",
  "GSP33brssgo3u:1973": "kiñca yadbhāti tatsadityutsargasya bhānārthābhāvādhiṣṭhānapramitirapavādastayā pūrvabhānasya bhramatvaniścayenārthasattvāpalāpāt /",
  "GSP33brssgo3u:1974": "apavādānaṅgīkāre tūtsargataḥ prapañcasya satyatvāpatterniṣedhānupapattirityāha-apariśiṣyamāṇe ceti /",
  "GSP33brssgo3u:1975": "adhiṣṭhānasattvaṃ vinā bhrāntiniṣedhayorayogācchūnyavādo na yukta ityuktvā pūrvavādinaḥ pakṣāntaraṃ dūṣayati-nāpīti /",
  "GSP33brssgo3u:1976": "dehātmābhimānavallaukikamānaprāptadvaitasya niṣedho yukto na vedāntapramitabrahmaṇa iti bhāvaḥ yaduktaṃ vāṅmanasātītvāt niṣedhārhaṃ brahma iti tatrāha-vāṅmanaseti /",
  "GSP33brssgo3u:1977": "brahmaṇo vāgādyatītatvaṃ niṣedhārthaṃ na cet kimarthaṃ taduktirityata āha-pratipādaneti /",
  "GSP33brssgo3u:1978": "uktārthe sūtraṃ yojayati-tadetadityādinā /",
  "GSP33brssgo3u:1979": "'dve vāva brahmaṇo rūpe'iti rūpadvayasyaiva prādhānyena prakṛtatvānnetīti niṣedha ityarthaḥ /",
  "GSP33brssgo3u:1980": "nanu 'ādityamaṇḍale puruṣa'iti brahmāpyatra prādhānyenoktamityāśaṅkya puruṣo liṅgātmā amūrtarasatvaśrutyā bhūtajanitatvabhānāt svapnarūpatvaśruteścetyāha-tajjanitameveti /",
  "GSP33brssgo3u:1981": "rūparūpiṇorabheda uktaḥ nanu vāsanāmayaṃ rūpameva kimityupamīyate prasiddharūpameva kiṃ na syādityata āha-amūrtarasasyeti /",
  "GSP33brssgo3u:1982": "rūpadvayasyaiva prādhānyena prakṛtatve phalitamāha-taditi /",
  "GSP33brssgo3u:1983": "pratiyogitvena samarpyata ityarthaḥ /",
  "GSP33brssgo3u:1984": "na cārthataḥ pradhānyadbrahmaṇo niṣedhaḥ rājño bhṛtyo nāstītyatra rājaniṣedhaprasaṅgāditi bhāvaḥ /",
  "GSP33brssgo3u:1985": "kiñcaitra brahmaṇaḥ pratipādyatvāt na niṣedha ityāha-prapañcite ceti /",
  "GSP33brssgo3u:1986": "nanu brahmaṇi niṣiddhasyāpyanyatra sthitisaṃbhavāt kathaṃ kalpitatvamityata āha-tadāspadamiti /",
  "GSP33brssgo3u:1987": "upādāne niṣiddhasyānyatra na sthitirityarthaḥ /",
  "GSP33brssgo3u:1988": "yattu dvaitaniṣedhe pratyakṣādivirodha iti, tatrāha-yuktaṃ ceti /",
  "GSP33brssgo3u:1989": "sthāpitaṃ hi ārambhaṇādhikaraṇe pratyakṣādervyāvahārikaṃ prāmāṇyaṃ na tatvāvedakamiti,",
  "GSP33brssgo3u:1990": "atastattvato niṣedhānna virodha iti bhāvaḥ /",
  "GSP33brssgo3u:1991": "nanu vastutvādvaitavadbrahmaṇo 'pi niṣedho 'stu, netyāha-natviti /",
  "GSP33brssgo3u:1992": "dvaitabhāvābhāvasākṣitvādaśakyo niṣedha ityarthaḥ /",
  "GSP33brssgo3u:1993": "na cetyādi spaṣṭārtham /",
  "GSP33brssgo3u:1994": "yaccoktaṃ niṣedhābhyāṃ rūpaṃ rūpi brahma ca niṣidhyata iti, tatrāha-dvau caitāviti /",
  "GSP33brssgo3u:1995": "uddeśyavidheyārthānāṃ saṃkhyāsāmye yathākramaṃ saṃbandha iti nyāyaḥ 'yathāsaṅkhyamanudeśaḥ samānām'iti pāṇinisūtrasiddhastenātra rūpadvayoddeśena niṣedhadvayavidhirityarthaḥ /",
  "GSP33brssgo3u:1996": "vīpsāpakṣe sarvadṛśyaniṣedhājjijñāsāśāntiriti viśeṣamāha-parigaṇiteti /",
  "GSP33brssgo3u:1997": "mūrtaṃ nāmūrtaṃ netyevaṃ viśiṣyaniṣedhe jijñāsā na śāmyatītyarthaḥ /",
  "GSP33brssgo3u:1998": "sūtraśeṣaṃ vyācaṣṭe-itaśceti /",
  "GSP33brssgo3u:1999": "pratiṣedhānupapattyā brahmāstītyavagataṃ bhūyaḥ punaḥ paramastīti śrutiḥ sākṣādapi bravītītyarthaḥ /",
  "GSP33brssgo3u:2000": "tacceti /",
  "GSP33brssgo3u:2001": "avaśiṣṭaṃ brahmetyarthaḥ /",
  "GSP33brssgo3u:2002": "spaṣṭamanyat //22//",
  "GSP33brssgo3u:2003": "END BsCom_3,2.6.22",
  "GSP33brssgo3u:2004": "____________________________________________________________________________________________",
  "GSP33brssgo3u:2005": "START BsCom_3,2.6.23",
  "GSP33brssgo3u:2006": "tadavyaktamāha hi | BBs_3,2.23 |",
  "GSP33brssgo3u:2007": "yatpratiṣiddhātprapañcajātādanyatparaṃ brahma tadasti cetkasmānna gṛhyata iti /",
  "GSP33brssgo3u:2008": "ucyate - tadavyaktamanindriyagrāhyaṃ sarvadṛśyasākṣitvāt /",
  "GSP33brssgo3u:2009": "āha hyevaṃ śrutiḥ 'na cakṣuṣā gṛhyate nāpi vācā nānyairdevaistapasā karmaṇā vā' (muṇḍa. 3.1.8)",
  "GSP33brssgo3u:2010": "'sa eṣa neti netyātmāgṛhyo nahi gṛhyate' (bṛ. 3.9.23)",
  "GSP33brssgo3u:2011": "yattadadreśyamagrāhyam (muṇḍa. 1.1.6)",
  "GSP33brssgo3u:2012": "'yadā hyevaiṣa etasminnadṛśye 'nātmye 'nirukte 'nilayane' (tai. 2.7.1) ityādyā /",
  "GSP33brssgo3u:2013": "smṛtirapi - 'avyakto 'yamacintyo 'yamavikāryo 'yamucyate' (bha. gī. 2.25) ityādyā // 23 //",
  "GSP33brssgo3u:2014": "nanvagrāhyatvādbrahma nāstīti śaṅkānirāsārthaṃ sūtraṃ vyācaṣṭe-yatpratiṣiddhāditi /",
  "GSP33brssgo3u:2015": "rūpādyabhāvādavyaktamindriyāgrāhyaṃ na tvasattvādityarthaḥ /",
  "GSP33brssgo3u:2016": "anyairdevairindriyāntarairna gṛhyata ityanvayaḥ //23//",
  "GSP33brssgo3u:2017": "END BsCom_3,2.6.23",
  "GSP33brssgo3u:2018": "____________________________________________________________________________________________",
  "GSP33brssgo3u:2019": "START BsCom_3,2.6.24",
  "GSP33brssgo3u:2020": "api ca saṃrādhane pratyakṣānumānābhyām | BBs_3,2.24 |",
  "GSP33brssgo3u:2021": "apicainamātmānaṃ nirastasamastaprapañcamavyaktaṃ saṃrādhanakāle paśyanti yoginaḥ /",
  "GSP33brssgo3u:2022": "saṃrādhanaṃ ca bhaktidhyānapraṇidhānādyanuṣṭhānam /",
  "GSP33brssgo3u:2023": "kathaṃ punaravagamyate saṃrādhanakāle paśyantīti /",
  "GSP33brssgo3u:2024": "pratyakṣānumānābhyāṃ śrutismṛtibhyāmityarthaḥ /",
  "GSP33brssgo3u:2025": "tathāhi śrutiḥ - 'parāñci khāni vyatṛṇatsvayaṃ bhūtasmātparāṅpaśyati nāntarātman /",
  "GSP33brssgo3u:2026": "kaściddhīraḥ pratyagātmānamaikṣadāvṛttacakṣuramṛtatvamicchan' (ka. 4.1) iti /",
  "GSP33brssgo3u:2027": "'jñānaprasādena viśuddhasattvastatastu taṃ paśyate niṣkalaṃ dhyāyamānaḥ' (mu. 3.1.8) iti caivamādyā /",
  "GSP33brssgo3u:2028": "smṛtirapi - 'yaṃ vinidrā jitaśvāsāḥ saṃtuṣṭāḥ saṃyatendriyāḥ /",
  "GSP33brssgo3u:2029": "jyotiḥ paśyanti yuñjānāstasmai yogātmane namaḥ //",
  "GSP33brssgo3u:2030": "yoginastaṃ prapaśyanti bhagavantaṃ sanātanam' iti caivamādyā // 24 //",
  "GSP33brssgo3u:2031": "----------------------",
  "GSP33brssgo3u:2032": "FN: svayaṃbhūrīśvaraḥ khānīndriyāṇi parāñci anātmagrāhakāṇi kṛtvā vyatṛmat nāsitavān /",
  "GSP33brssgo3u:2033": "āvṛttacakṣurniruddhendriyaḥ /",
  "GSP33brssgo3u:2034": "vinidrā vitamaskāḥ /",
  "GSP33brssgo3u:2035": "yuñjānaḥ dhyāyinaḥ /",
  "GSP33brssgo3u:2036": "yogalabhya ātmāyogātmā /",
  "GSP33brssgo3u:2037": "tarhi kadā grāhyamiti śaṅkottaraṃ sūtraṃ vyākhyāti-api cainamiti /",
  "GSP33brssgo3u:2038": "castvarthaḥ /",
  "GSP33brssgo3u:2039": "indriyairna gṛhyate api tu saṃrādhanena śāstrasaṃskṛtamanasetyarthaḥ /",
  "GSP33brssgo3u:2040": "bhaktidhyānābhyāṃ pratyagātmanaścitte prakarṣeṇa nidhānaṃ sthāpanaṃ praṇidhānaṃ /",
  "GSP33brssgo3u:2041": "japanamaskārādirādiśabdārthaḥ /",
  "GSP33brssgo3u:2042": "svayaṃbhūrīśvaraḥ /",
  "GSP33brssgo3u:2043": "svānīndriyāṇi /",
  "GSP33brssgo3u:2044": "parāñcayanātmagrāhakāṇi kṛtvā vyatṛṇat nāśitavān /",
  "GSP33brssgo3u:2045": "sa hi teṣāṃ nāśo yadasadarthagrāhitayā sarjanaṃ tasmātteṣāṃ tayā sṛṣṭatvāt,",
  "GSP33brssgo3u:2046": "sarvo lokaḥ parāgarthameva paśyati nāntarātmānam /",
  "GSP33brssgo3u:2047": "kaścittu dhīro dhīmānāvṛttacakṣurniruddhendriyaḥ śuddhe cetasi pratyagātmanaṃ śāstreṇa paśyati mokṣārthītyarthaḥ /",
  "GSP33brssgo3u:2048": "tataḥ karmaṇā viśuddhacitto jñānākhyasattvotkarṣeṇa saṃdhyāyaṃstaṃ niṣkalaṃ paśyatītyarthaḥ /",
  "GSP33brssgo3u:2049": "vinidrāḥ vitamaskāḥ, tatra heturjitaśvāsatvaṃ prāṇāyāmaniṣṭhatvaṃ,",
  "GSP33brssgo3u:2050": "yuñcānā dhyāyinaḥ yogalabhyaḥ ātmā yogātmā //24//",
  "GSP33brssgo3u:2051": "END BsCom_3,2.6.24",
  "GSP33brssgo3u:2052": "____________________________________________________________________________________________",
  "GSP33brssgo3u:2053": "START BsCom_3,2.6.25",
  "GSP33brssgo3u:2054": "nanu saṃrādhyasaṃrādhakabhāvābhyupagamātparetarātmanoranyatvaṃ syāditi /",
  "GSP33brssgo3u:2055": "netyucyate -",
  "GSP33brssgo3u:2056": "prakāśādivaccāvaiśeṣyaṃ prakāśaś ca karmaṇyabhyāsāt | BBs_3,2.25 |",
  "GSP33brssgo3u:2057": "yathā prakāśākāśasavitṛprabhṛtayo 'ṅgulikarakodakaprabhṛtiṣu karmasūpādhibhūteṣu saviśeṣā ivāvabhāsante,",
  "GSP33brssgo3u:2058": "naca svābhāvikīmaviśeṣātmatāṃ jahati,",
  "GSP33brssgo3u:2059": "evamupādhinimitta evāyamātmabhedaḥ svatatvaikātmyameva /",
  "GSP33brssgo3u:2060": "tathāhi - vedānteṣvabhyāsenāsakṛjjīvaprājñayorabhedaḥ pratipādyate // 25 //",
  "GSP33brssgo3u:2061": "yathā prakāśādaya upādhiṣu bhidyante na svataḥ,",
  "GSP33brssgo3u:2062": "evaṃ prakāśaścidātmāpi dhyānādikarmaṇyupādho bhidyate svatastasyāvaiśeṣyamekarasatvameva tattvamasītyabhyāsāditi sūtrayojanā //25//",
  "GSP33brssgo3u:2063": "END BsCom_3,2.6.25",
  "GSP33brssgo3u:2064": "____________________________________________________________________________________________",
  "GSP33brssgo3u:2065": "START BsCom_3,2.6.26",
  "GSP33brssgo3u:2066": "ato 'nantena tathā hi liṅgam | BBs_3,2.26 |",
  "GSP33brssgo3u:2067": "ataśca svābhāvikatvādabhedasyāvidyākṛtatvācca bhedasya vidyayāvidyāṃ vidhūya jīvaḥ pareṇānantena prājñenātmanekatāṃ gacchati /",
  "GSP33brssgo3u:2068": "tathāhi liṅgam - 'sa yo ha vai tatparamaṃ brahma veda brahmaiva bhavati' (mu. 3.2.9)",
  "GSP33brssgo3u:2069": "'brahmaiva sanbrahmāpyeti' (bṛ. 4.4.6) ityādi // 26 //",
  "GSP33brssgo3u:2070": "jīvasya brahmātmatvaphalaśrutirūpaliṅgādapi bheda aupādhika evetyāha sūtrakāraḥ-ato 'nanteneti //26//",
  "GSP33brssgo3u:2071": "END BsCom_3,2.6.26",
  "GSP33brssgo3u:2072": "____________________________________________________________________________________________",
  "GSP33brssgo3u:2073": "START BsCom_3,2.6.27-28",
  "GSP33brssgo3u:2074": "ubhayavyapadeśāttvahikuṇḍalavat | BBs_3,2.27 |",
  "GSP33brssgo3u:2075": "tasminneva saṃrādhyasaṃrādhakabhāve matāntaramupanyasyati svamataviśuddhaye /",
  "GSP33brssgo3u:2076": "kvacijjīvaprājñayorbhedo vyapadiśyate 'tatastu taṃ paśyate niṣkalaṃ dhyāyamānaḥ' (muṇḍa. 3.1.8)",
  "GSP33brssgo3u:2077": "iti dhyātṛdhyātavyatvena draṣṭṛdraṣṭavyatvena ca /",
  "GSP33brssgo3u:2078": "parātparaṃ puruṣamupaiti divyam (mu. 3.2.8) iti gantṛgantavyatvena /",
  "GSP33brssgo3u:2079": "kvacittu tayorevābhedo vyapadiśyate 'tattvamasi' (chā. 6.8.7)",
  "GSP33brssgo3u:2080": "'ahaṃ brahmāsmi' (bṛ. 1.4.10)",
  "GSP33brssgo3u:2081": "'eṣa ta ātmā sarvāntaraḥ' (bṛ. 3.4.1)",
  "GSP33brssgo3u:2082": "'eṣa ta ātmāntaryāmyamṛtaḥ' (bṛ. 3.7.3) iti /",
  "GSP33brssgo3u:2083": "tatraivamubhayavyapadeśe sati yadyabheda evaikāntato gṛhyate bhedavyapadeśo nirālambana eva syāt /",
  "GSP33brssgo3u:2084": "ata ubhayavyapadeśadarśanādahikuṇḍalavadatra tattvaṃ bhavitumarhati /",
  "GSP33brssgo3u:2085": "yathāhirityabhedaḥ kuṇḍalābhogaprāṃśutvādīnīti tu bheda evamihāpīti // 27 //",
  "GSP33brssgo3u:2086": "prakāśāśrayavadvā tejastvāt | BBs_3,2.28 |",
  "GSP33brssgo3u:2087": "athavā prakāśāśrayavadetatpratipattavyam /",
  "GSP33brssgo3u:2088": "yathā prakāśaḥ savitrastadāśrayaśca savitā nātyantabhinnāvubhayorapi tejastvāviśeṣāt /",
  "GSP33brssgo3u:2089": "atha ca bhedavyapadeśabhājau bhavata evamihāpīti // 28 //",
  "GSP33brssgo3u:2090": "bhedābhedapūrvapakṣasūtradvayasya saṃgatimāha-tasminneveti /",
  "GSP33brssgo3u:2091": "yathāhitvenābhedaḥ /",
  "GSP33brssgo3u:2092": "kuṇḍalākhyasya sarpāvasthāviśeṣasya kuṇḍalatvena bhedaḥ /",
  "GSP33brssgo3u:2093": "tathā jīvasya brahmatvenābhedo jīvatvena bhedaḥ /",
  "GSP33brssgo3u:2094": "yadvā sūryaprakāśayorekatejastvadharmāvacchedena bhedābhedavajjīvaparayorapi ekenaivātmatvadharmeṇa bhedābhedau śrutibalātsvīkāryāviti sūtradvayārthaḥ /",
  "GSP33brssgo3u:2095": "kuṇḍalatvaṃ valayākāratvaṃ,",
  "GSP33brssgo3u:2096": "ābhogatvaṃ vakrākāratvaṃ,",
  "GSP33brssgo3u:2097": "prāṃśutvaṃ dīrghadaṇḍākāratvaṃ udgatamukhatvamādiśabdārthaḥ //27 // //28//",
  "GSP33brssgo3u:2098": "END BsCom_3,2.6.27-28",
  "GSP33brssgo3u:2099": "____________________________________________________________________________________________",
  "GSP33brssgo3u:2100": "START BsCom_3,2.6.29-30",
  "GSP33brssgo3u:2101": "pūrvavadvā | BBs_3,2.29 |",
  "GSP33brssgo3u:2102": "yathā vā pūrvamupanyastaṃ prakāśādivaccāvaiśeṣyamiti tathaivaitadbhavitumarhati /",
  "GSP33brssgo3u:2103": "tathāhyavidyākṛtatvādbandhasya vidyayā mokṣa upapadyate /",
  "GSP33brssgo3u:2104_0": "yadi punaḥ paramārthata eva baddhaḥ kaścidātmāhikuṇḍalanyāyena parasyātmanaḥ saṃsthānabhūtaḥ",
  "GSP33brssgo3u:2104_1": "prakāśāśrayanyāyena caikadeśabhūto 'bhyupagamyeta tataḥ pāramārthikasya bandhasya",
  "GSP33brssgo3u:2104_2": "tiraskartumaśakyatvānmokṣaśāstravoyarthyaṃ prasajyeta,",
  "GSP33brssgo3u:2105": "nacātrobhāvapi bhedābhedau śrutistulyavadvyapadiśati /",
  "GSP33brssgo3u:2106": "abhedameva hi pratipādyatvena nirdiśati bhedaṃ tu pūrvaprasiddhamevānuvadatyarthāntaravivakṣayā /",
  "GSP33brssgo3u:2107": "tasmātprakāśādivaccāvaiśeṣyamityeṣa eva siddhāntaḥ // 29 //",
  "GSP33brssgo3u:2108": "pratiṣedhāc ca | BBs_3,2.30 |",
  "GSP33brssgo3u:2109": "ataścaiṣa eva siddhāntaḥ /",
  "GSP33brssgo3u:2110": "yatkāraṇaṃ parasmādātmano 'nyaṃ cetanaṃ pratiṣedhati śāstram - 'nānyo 'to 'sti draṣṭā' (bṛ. 3.7.23) ityevamādi /",
  "GSP33brssgo3u:2111": "atāta ādeśo neti neti (bṛ. 2.3.6)",
  "GSP33brssgo3u:2112": "tadetadbrahmāpūrvamanaparamanantaramabāhyam (bṛ. 2.5.19)",
  "GSP33brssgo3u:2113": "iti ca brahmavyatiriktaprapañcanirākaraṇādbrahmamātrapariśeṣāccaiva eva siddhānta iti gamyate // 30 //",
  "GSP33brssgo3u:2114": "siddhāntasūtram-pūrvavaddheti /",
  "GSP33brssgo3u:2115": "dharmabhedanaikadharmeṇa vā bhedābhedasvīkāre bhedasya satyatvādabhedavadanivṛttiḥ syāt ekatraiva bhedābhedasvīkāre loke virodhakathoccheda ityapi draṣṭavyaṃ,",
  "GSP33brssgo3u:2116": "tasmāt niṣprapañcaṃ cidekarasaṃ brahma tatpadalakṣyamastīti siddham //29 // //30//",
  "GSP33brssgo3u:2117": "END BsCom_3,2.6.29-30",
  "GSP33brssgo3u:2118": "____________________________________________________________________________________________",
  "GSP33brssgo3u:2119": "START BsCom_3,2.7.31",
  "GSP33brssgo3u:2120": "7 parādhikaraṇam / sū. 31-37",
  "GSP33brssgo3u:2121": "paramataḥ setūnmānasaṃbandhabhedavyapadeśebhyaḥ | BBs_3,2.31 |",
  "GSP33brssgo3u:2122": "yadetannirastasamastaprapañcaṃ brahma nirdharitamasmātparamanyattattvamasti nāstīti śrutivipratipatteḥ saṃśayaḥ /",
  "GSP33brssgo3u:2123": "kāniciddhi vākyānyāpātenaiva pratibhāsamānāni brahmaṇo 'pi paramanyattattvaṃ pratipādayantīva /",
  "GSP33brssgo3u:2124": "teṣāṃ hi parihāramabhidhātumayamupakramaḥ kriyate /",
  "GSP33brssgo3u:2125": "paramato brahmaṇo 'nyattattvaṃ bhavitumarhati /",
  "GSP33brssgo3u:2126": "kutaḥ - setuvyapadeśādunmānavyapadeśātsaṃbandhavyapadeśādbhedavyapadeśācceti /",
  "GSP33brssgo3u:2127": "setuvyapadeśastāvat - 'atha ya ātmā sa seturvidhṛtiḥ' (chā. 8.4.1)",
  "GSP33brssgo3u:2128": "ityātmaśabdābhihitasya brahmaṇaḥ setuttavaṃ saṃkīrtayati /",
  "GSP33brssgo3u:2129": "setuśabdaśca hi loke jalasaṃtānavicchedakare mṛddārvādipracaye prasiddhaḥ /",
  "GSP33brssgo3u:2130": "iha tu setuśabda ātmani prayukta iti laukikasetorivātmasetoranyasya vastuno 'stitvaṃ gamayati /",
  "GSP33brssgo3u:2131": "'setuṃ tīrtvā' (chā. 8.4.2) iti ca taratiśabdaprayogāt /",
  "GSP33brssgo3u:2132": "yathā laukikaṃ setuṃ tīrtvā jāṅgalamasetuṃ prāpnotyevamātmānaṃ setuṃ tīrtvānātmānamasetuṃ prāpnotīti gamyate /",
  "GSP33brssgo3u:2133": "unmānavyapadeśaśca bhavati 'tadetadbrahma catuṣpādaṣṭāśaphaṃ ṣoḍaśakalami'ti /",
  "GSP33brssgo3u:2134": "yacca loke unmitametāvadidamiti pariccinnaṃ kārṣāpaṇādi tato 'nyadvastvastīti prasiddham /",
  "GSP33brssgo3u:2135": "tathā brahmaṇo 'pyunmānāttato 'nyena vastunā bhavitavyamiti gamyate /",
  "GSP33brssgo3u:2136": "tathā saṃbandhavyapadeśo 'pi bhavati - 'satā somya tadā saṃpanno bhavati' (chā. 6.8.1)",
  "GSP33brssgo3u:2137": "iti 'śārīra ātmā' (tai. 2.3.1)",
  "GSP33brssgo3u:2138": "'prājñenātmanā saṃpariṣvaktaḥ' (bṛ. 4.3.21) iti ca /",
  "GSP33brssgo3u:2139": "mitānāṃ ca mitena saṃndho dṛṣṭo yathā narāṇāṃ nagareṇa /",
  "GSP33brssgo3u:2140": "jīvānāṃ ca brahmaṇā saṃbandhaṃ vyapadiśati suṣuptau /",
  "GSP33brssgo3u:2141": "atastataḥ paramanyadamitamastīti gamyate /",
  "GSP33brssgo3u:2142": "bhedavyapadeśaścaitamevārthaṃ gamayati /",
  "GSP33brssgo3u:2143": "tathāhi - 'atha ya eṣo 'ntarāditye hiraṇmayaḥ puruṣo dṛśyate' (chā.",
  "GSP33brssgo3u:2144": "1.6.6)",
  "GSP33brssgo3u:2145": "ityādityādhāramīśvaraṃ vyapadiśyatato bhedenākṣyādhāramīśvaraṃ vyapadiśati - 'atha ya eṣo 'ntikṣiṇi puruṣo dṛśyate' (chā. 1.7.5) iti /",
  "GSP33brssgo3u:2146": "atideśaṃ cāsyāmunā rūpādiṣu karoti - 'tasyaitasya tadeva rūpaṃ yadamuṣya rūpaṃ yāvamuṣya geṣṇau yannāma tannāma' (chā. 1.7.5)",
  "GSP33brssgo3u:2147": "iti /",
  "GSP33brssgo3u:2148": "sāvadhikaṃ ceśvaratvamubhayorvyapadiśati - 'ye cāmuṣmātparāñco lokāsteṣāṃ ceṣṭe devakāmānāṃ ca' (chā. 1.6.8) ityekasya /",
  "GSP33brssgo3u:2149": "'ye caitasmādarvāñco lokāsteṣāṃ ceṣṭe manuṣyakāmānāṃ ca' (chā. 1.7.6) ityekasya /",
  "GSP33brssgo3u:2150": "yathedaṃ māgadhasya rājyamidaṃ vaidehasyeti // 31 //",
  "GSP33brssgo3u:2151": "----------------------",
  "GSP33brssgo3u:2152": "FN: vātapracuro deśo jāṅgalaḥ /",
  "GSP33brssgo3u:2153": "yaduktaṃ neti netītyādiśrutibhiḥ brahmātiriktaṃ vastu niṣidhyata iti, tadayuktam /",
  "GSP33brssgo3u:2154": "setvādiśrutibhirvastvantarāstitvabhānādityākṣipati-paramata iti /",
  "GSP33brssgo3u:2155": "yadyapi dyubhvādyadhikaraṇe setuśabdo vidhārakatvena gauṇo vyākhyātastathāpyunmānādiśrutīnāṃ gatimajānato 'yaṃ pūrvapakṣaḥ,",
  "GSP33brssgo3u:2156": "tatronmānādiśrutīnāṃ mukhyatvāt,",
  "GSP33brssgo3u:2157": "sadvayaṃ brahmeti phalaṃ siddhānte tūktādvitīyatatpadalakṣyasiddhiriti vivekaḥ /",
  "GSP33brssgo3u:2158": "brahma sadvayaṃ, setutvāt, laukikasetuvat /",
  "GSP33brssgo3u:2159": "tīrṇatvaśruteścetyāha-setuṃ tīrtveti /",
  "GSP33brssgo3u:2160": "jāṅgalaṃ vātabhūyiṣṭhamiti vaidyokteḥ vātapracuro deśo jāṅgalaṃ, iha tu deśamātraṃ grāhyam /",
  "GSP33brssgo3u:2161": "diśaścatasraḥ kalāḥ prakāśavānnāma pādaḥ,",
  "GSP33brssgo3u:2162": "pṛthivyantarikṣaṃ dyauḥ samudra ityanantavānnāma pādaḥ,",
  "GSP33brssgo3u:2163": "agniḥ sūryaścandro vidyuditi jyotiṣmānnāma pādaḥ,",
  "GSP33brssgo3u:2164": "cakṣuḥ śrotraṃ vāṅmana ityāyatanavānnāma pāda iti catuṣpādbrahmeti pādānāmardhāni aṣṭau śaphā asyetyaṣṭāśaphaṃ,",
  "GSP33brssgo3u:2165": "pādeṣu caturṣu pratyekaṃ catasraḥ kalā iti ṣoḍaśakalamityarthaḥ /",
  "GSP33brssgo3u:2166": "ṣoḍaśapaṇaparimitaṃ tāmraṃ kārṣāpaṇasaṃjñaṃ bhavati tadvatsadvayaṃ brahma, parimitatvādityarthaḥ /",
  "GSP33brssgo3u:2167": "saṃbandhitvācca nagaravadityāha-tathā saṃbandheti /",
  "GSP33brssgo3u:2168": "anyadamitamiti asaṅkhyātamityarthaḥ /",
  "GSP33brssgo3u:2169": "anyasparśe alpatvena mitatvaniyamāditi mantavyam /",
  "GSP33brssgo3u:2170": "bhedenoktatvācca ghaṭavadityāha-bhedavyapadeśaśceti /",
  "GSP33brssgo3u:2171": "asyākṣisthasyāmunādityasthena saheti yāvat /",
  "GSP33brssgo3u:2172": "ādhārato 'tideśataśca bhedamuktvāvadhito 'pi tamāha-sāvadhikaṃ ceti //31//",
  "GSP33brssgo3u:2173": "END BsCom_3,2.7.31",
  "GSP33brssgo3u:2174": "____________________________________________________________________________________________",
  "GSP33brssgo3u:2175": "START BsCom_3,2.7.32",
  "GSP33brssgo3u:2176": "evametebhyaḥ setvādivyapadeśebhyo brahmaṇaḥ paramastītyevaṃ prāpte pratipādyate -",
  "GSP33brssgo3u:2177": "sāmānyāt tu | BBs_3,2.32 |",
  "GSP33brssgo3u:2178": "tuśabdena pradarśitāṃ prāptiṃ niruṇaddhi /",
  "GSP33brssgo3u:2179": "na brahmaṇo 'nyatkiñcidbhavitumarhati pramāṇābhāvāt /",
  "GSP33brssgo3u:2180": "nahyanyasyāstitve kiñcitpramāṇamupalabhāmahe /",
  "GSP33brssgo3u:2181": "sarvasya hi janimato vastujātasya janmādi brahmaṇo bhavatīti nirdhāritam /",
  "GSP33brssgo3u:2182": "ananyatvaṃ ca kāraṇātkāryasya /",
  "GSP33brssgo3u:2183": "'naca brahmavyatiriktaṃ kiñcidajaṃ saṃbhavati sadeva somyedamagra āsīdekamevādvitīyam' (chā. 6.2.1) ityavadhāraṇāt /",
  "GSP33brssgo3u:2184": "ekavijñānena ca sarvavijñānapratijñānānna brahmavyatiriktavastvastitvamavakalpate /",
  "GSP33brssgo3u:2185": "nu setvādivyapadeśā brahmavyatiriktaṃ tattvaṃ sūcayantītyuktam /",
  "GSP33brssgo3u:2186": "netyucyate /",
  "GSP33brssgo3u:2187": "setuvyapadeśastāvanna brahmaṇo bāhyasya sadbhāvaṃ pratipādayituṃ kṣamate /",
  "GSP33brssgo3u:2188": "seturātmeti hyāha na tataḥ paramastīti /",
  "GSP33brssgo3u:2189": "tatra parasminnasati setutvaṃ nāvakalpata iti paraṃ kimapi kalpyeta /",
  "GSP33brssgo3u:2190": "nacaitannyāyyaṃ /",
  "GSP33brssgo3u:2191": "ajatvādiśrutivirodhāt /",
  "GSP33brssgo3u:2192": "setusāmānyāttu setuśabda ātmani prayukta iti ś liṣyate /",
  "GSP33brssgo3u:2193": "jagatastanmaryādānāṃ ca vidhārakatvaṃ setusāmānyamātmanaḥ /",
  "GSP33brssgo3u:2194": "ataḥ seturiva seturiti prakṛta ātmā stūyate /",
  "GSP33brssgo3u:2195": "setuṃ tīrtvetyapi tarateratikramāsaṃbhavātprāpnotyartha eva vartate /",
  "GSP33brssgo3u:2196": "yathā vyākaraṇaṃ tīrṇa iti prāpta idamucyate nātikrāntastadvat // 32 //",
  "GSP33brssgo3u:2197": "siddhāntasūtraṃ vyācaṣṭe-tuśabdenetyādinā /",
  "GSP33brssgo3u:2198": "yadanyattatkiṃ sādyanādi vā,",
  "GSP33brssgo3u:2199": "nādyaḥ mānābhāvāt kāryasya brahmananyatvanirguṇayāccetyuktvā na dvitīyaḥ prāgutpatteradvayatvāvadhāraṇādityāha-naca brahmavyatiriktamiti /",
  "GSP33brssgo3u:2200": "uktānumānānāmāgamabādha iti bhāvaḥ /",
  "GSP33brssgo3u:2201": "uktaṃ smārayitvā hetunāmasiddhimāha-nanu setvityādinā /",
  "GSP33brssgo3u:2202": "kiṃ setuśrutyā parasiddhirarthādvā, nādya ityuktvā dvitīyaṃ śaṅkate-tatra parasminniti /",
  "GSP33brssgo3u:2203": "setutvaliṅgenādvitīyatvaśrutibādhanamanyāyyamityāha-nacet i /",
  "GSP33brssgo3u:2204": "liṅgaṃ cāsiddhamityāha-apiceti /",
  "GSP33brssgo3u:2205": "vidhārakatvaṃ tu kalpitadvitīyāpekṣayāpi yujyata iti bhāvaḥ /",
  "GSP33brssgo3u:2206": "tīrṇatvaheturapyasiddha ityāha-setuṃ tīrtveti //32//",
  "GSP33brssgo3u:2207": "END BsCom_3,2.7.32",
  "GSP33brssgo3u:2208": "____________________________________________________________________________________________",
  "GSP33brssgo3u:2209": "START BsCom_3,2.7.33",
  "GSP33brssgo3u:2210": "buddhyarthaḥ pādavat | BBs_3,2.33 |",
  "GSP33brssgo3u:2211": "yadapyuktamunmānavyapadeśādasti paramiti,",
  "GSP33brssgo3u:2212": "tatrābhidhīyate - unmānavyapadeśo 'pi na brahmavyatiriktavastvastitvapratipattyarthaḥ /",
  "GSP33brssgo3u:2213": "kimarthastarhi buddhyarthaḥ, upāsanārtha iti yāvat /",
  "GSP33brssgo3u:2214": "catuṣpādaṣṭāśaphaṃ ṣoḍaśakalamityevaṃrūpā buddhiḥ kataṃ nu nāma brahmaṇi sthirā syāditi vikāradvāreṇa brahmaṇa unmānakalpanaiva kriyate /",
  "GSP33brssgo3u:2215": "nahyavikāre 'nante brahmaṇi sarvaiḥ puṃbhiḥ śakyā bujaddhiḥ sthāpayituṃ mandamadhyamottamabuddhitvātpuṃsāmiti /",
  "GSP33brssgo3u:2216": "pādavat /",
  "GSP33brssgo3u:2217": "yathā mana ākāśayoradhyātmamadhidaivataṃ ca brahmapratīkayorāmnātayoścatvāro vāgādayo manaḥsaṃbandhinaḥ pādāḥ kalpyante catvāraścāgnyādaya ākāśasaṃbandhinaḥ ādhyānāya tadvat /",
  "GSP33brssgo3u:2218": "athavā pādavaditi yathā kārṣāpaṇe pādavibhāgo vyavahāraprācuryāya kalpyate /",
  "GSP33brssgo3u:2219": "nahi sakalenaiva kārṣāpaṇena sarvadā sarve janā vyavahartumīśate krayavikraye parimāṇāniyamāttadvadityarthaḥ // 33 //",
  "GSP33brssgo3u:2220": "----------------------",
  "GSP33brssgo3u:2221": "FN: brahmaṇa unmānakalpanaṃ mandadhiyāṃ dhyānavyavahārāya kārṣāpamasya pādavyavahārāt /",
  "GSP33brssgo3u:2222": "parimitatvamapyasiddhamityāha-buddhyartha iti /",
  "GSP33brssgo3u:2223": "vākprāṇacakṣuḥśrotrāṇi manasaḥ pādā agnivāyvādityadiśa ākāśasya pādā dhyānārthaṃ kalpitāstadvadbrahmaṇa unmānamityarthaḥ /",
  "GSP33brssgo3u:2224": "laukikaṃ dṛṣṭāntamāha-athaveti /",
  "GSP33brssgo3u:2225": "pādakalpanāṃ vināpi vyavahāraḥ kiṃ na syādityata āha-nahīti /",
  "GSP33brssgo3u:2226": "kārṣāpaṇasya vyavahārāya pādakalpanāvat mandadhiyāṃ dhyānavyavahārāya brahmaṇa unmānakalpanetyarthaḥ //33//",
  "GSP33brssgo3u:2227": "END BsCom_3,2.7.33",
  "GSP33brssgo3u:2228": "____________________________________________________________________________________________",
  "GSP33brssgo3u:2229": "START BsCom_3,2.7.34",
  "GSP33brssgo3u:2230": "sthānaviśeṣātprakāśādivat | BBs_3,2.34 |",
  "GSP33brssgo3u:2231": "iha sūtre dvayorapi saṃbandhabhedavyadeśayoḥ parihāro vidīyate /",
  "GSP33brssgo3u:2232": "yadapyuktaṃ saṃbandhavyapadeśādbhedavyapadeśācca paramataḥ syāditi tadapyasat /",
  "GSP33brssgo3u:2233": "yata ekasyāpi sthānaviśeṣāpekṣayaitau vyapadeśāvupapadyate /",
  "GSP33brssgo3u:2234": "saṃbandhavyapadeśe tāvadayamarthaḥ /",
  "GSP33brssgo3u:2235": "buddyādyupādhisthānaviśeṣayogādudbhūtasya viśeṣavijñānasyopādyupaśame ya upaśamaḥ sa paramātmanā samabandha ityupādhyapekṣayaivopacaryate na parimititvāpekṣayā /",
  "GSP33brssgo3u:2236": "tathā bhedavyapadeśo 'pi brahmaṇa upādhibhedāpekṣayopacaryate na svarūpabhedāpekṣayā prakāśādivadityupamopādānāt /",
  "GSP33brssgo3u:2237": "yathaikasya prakāśasya sauryasya cāndramasasya vopādhiyogādupajātaviśeṣasyopādhyupaśamātsaṃbandhavyapadeśo bhavatyupādhibhedācca bhedavyapadeśaḥ /",
  "GSP33brssgo3u:2238": "yathāvā sūcīpāśākāśādiṣūpādhyapekṣayaivaitau saṃbandhabhedavyapadeśau bhavatastadvat // 34 //",
  "GSP33brssgo3u:2239": "saṃbandhabhedau kalpitau na satyadvitīyasādhakāvityāha-sthāneti /",
  "GSP33brssgo3u:2240": "sthānamupādhibuddhyādiḥ ekasyaivopādhinā bhinnasyopādhiśāntau satyāṃ saṃbandha upacaryate /",
  "GSP33brssgo3u:2241": "yathā saurālokāderaṅgulyādyupādhinā bhinnasyopādhiviyoge mahālokādyātmanā saṃbandhopacārastadvat tathāditya cakṣuṣoḥ sthānayorbhedāddhiraṇmayapuruṣabhedakalpanetyarthaḥ //34//",
  "GSP33brssgo3u:2242": "END BsCom_3,2.7.34",
  "GSP33brssgo3u:2243": "____________________________________________________________________________________________",
  "GSP33brssgo3u:2244": "START BsCom_3,2.7.35",
  "GSP33brssgo3u:2245": "upapatteś ca | BBs_3,2.35 |",
  "GSP33brssgo3u:2246": "upapadyate cātredṛśa eva saṃbandho nānyādṛśaḥ 'svamapīto bhavati' (chā. 6.8.1)",
  "GSP33brssgo3u:2247": "iti hi svarūpasaṃbandhamenamāmananti svarūpasya cānapāyitvāt /",
  "GSP33brssgo3u:2248": "na naranagaranyāyena saṃbandho ghaṭate /",
  "GSP33brssgo3u:2249": "upādhikṛtasvarūpatirobhāvāttu - 'svamapīto bhavati' (chā. 6.8.1) ityupapadyate /",
  "GSP33brssgo3u:2250": "tathā bhedo 'pi nānyādṛśaḥ saṃbhavati /",
  "GSP33brssgo3u:2251": "bahutaraśrutiprasiddhaikeśvaratvavirodhāt /",
  "GSP33brssgo3u:2252": "tathāca śrutirekasyāpyākāśasya stānakṛtaṃ bhedavyapadeśamupapādayati - 'yo 'yaṃ bahirdhā puruṣādākāśaḥ' (chā. 3.12.8)",
  "GSP33brssgo3u:2253": ", 'yo 'yamantarhṛdaya ākāśaḥ' (chā. 3.12.9) iti // 35 //",
  "GSP33brssgo3u:2254": "mukhyāveva saṃbandhabhedau kiṃ na syātamityatra sūtram-upapatteśceti //35//",
  "GSP33brssgo3u:2255": "END BsCom_3,2.7.35",
  "GSP33brssgo3u:2256": "____________________________________________________________________________________________",
  "GSP33brssgo3u:2257": "START BsCom_3,2.7.36",
  "GSP33brssgo3u:2258": "tathānyapratiṣedhāt | BBs_3,2.36 |",
  "GSP33brssgo3u:2259": "evaṃ setvādivyapadeśānparapakṣahetūnunmathya saṃprati svapakṣaṃ hetvāntareṇopasaṃharati /",
  "GSP33brssgo3u:2260": "tathānyapratiṣedhāpi na brahmaṇaḥ paraṃ vastvantaramastīti gamyate /",
  "GSP33brssgo3u:2261": "tathāhi - sa evādhastāt (chā. 7.25.1)",
  "GSP33brssgo3u:2262": ", ahamevādhastāt (chā. 7.25.1)",
  "GSP33brssgo3u:2263": ", ātmaivādhastāt (chā. 7.25.2)",
  "GSP33brssgo3u:2264": ", sarvaṃ taṃ parādādyo 'nyatrātmanaḥ sarvaṃ veda (bṛ. 2.4.6)",
  "GSP33brssgo3u:2265": ", brahmaivedaṃ sarvam ātmaivedaṃ sarvam (chā. 7.25.2)",
  "GSP33brssgo3u:2266": ", neha nānāsti kiñcana (bṛ. 4.4.1)",
  "GSP33brssgo3u:2267": ", yasmātparaṃ nāparamasti kiñcit (śve. 3.9)",
  "GSP33brssgo3u:2268": ", tadetadbrahmāpūrvamanaparamanantaramabāhyam (bṛ. 2.5.19)",
  "GSP33brssgo3u:2269": "ityevamādivākyāni svaprakaraṇastānyanyārthatvena pariṇetumaśakyāni brahmavyatiriktaṃ vastvantaraṃ vārayanti /",
  "GSP33brssgo3u:2270": "sarvāntaraśruteśca na paramātmano 'nyo 'ntarātmāstītyavadhāryate // 36 //",
  "GSP33brssgo3u:2271": "svarūpeṇa brahmaṇā jīvasya saṃbandho bhedanivṛttirūpo yujyate na mukhyaḥ saṃyogādiḥ vastudvayāsattvāt tathā bhedo 'pi na svata ekatvaśruterityarthaḥ //36//",
  "GSP33brssgo3u:2272": "END BsCom_3,2.7.36",
  "GSP33brssgo3u:2273": "____________________________________________________________________________________________",
  "GSP33brssgo3u:2274": "START BsCom_3,2.7.37",
  "GSP33brssgo3u:2275": "anena sarvagatatvamāyāmaśabdādibhyaḥ | BBs_3,2.37 |",
  "GSP33brssgo3u:2276": "anena setvādivyapadeśanirākaraṇenānyapratiṣedhasamāśrayaṇena ca sarvagatatvamapyātmanaḥ siddhaṃ bhavati /",
  "GSP33brssgo3u:2277": "anyathā hi tanna siddyet /",
  "GSP33brssgo3u:2278": "setvādivyapadeśeṣu hi mukhyeṣvaṅgīkriyamāṇeṣu pariccheda ātmanaḥ prasajyeta setvādīnāmevātmakatvāt /",
  "GSP33brssgo3u:2279": "tathānyapratiṣedhe 'pyasati vastu vastvantarādvyāvartata iti pariccheda evātmanaḥ prasajyeta /",
  "GSP33brssgo3u:2280": "sarvagatatvaṃ cāsyāyāmaśabdādibhyo vijñāyate /",
  "GSP33brssgo3u:2281": "āyāmaśabdo vyāptivacanaḥ śabdaḥ 'yāvānvā ayamākāśastāvāneṣo 'ntarhṛdaya ākāśaḥ' (chā. 8.1.3)",
  "GSP33brssgo3u:2282": "'ākāśavatsarvagataśca nityaḥ' 'jyāyāndivaḥ' (chā. 3.14.3)",
  "GSP33brssgo3u:2283": "'jyāyānākāśāt' 'nityaḥ sarvagataḥ sthāṇuracalo 'yaṃ sanātanaḥ' (bha.gī. 2.24)",
  "GSP33brssgo3u:2284": "ityevamādayo hi śrutismṛtinyāyāḥ sarvagatatvamātmano 'vabodhayanti // 37 //",
  "GSP33brssgo3u:2285": "nanu dvitīyābhāve sarvagatatvaśrutivirodha ityata āha-anena sarvagatatvamiti /",
  "GSP33brssgo3u:2286_0": "dvitīyaṃ satyaṃ cetsetvādivadbrahmaṇo 'lpatāsyāt 'yatrānyatpaśyati tadalpam'iti śruteḥ",
  "GSP33brssgo3u:2286_1": "kiñca niravayavāsaṃgabrahmaṇaḥ satyaprapañcasaṃbandhāyogāttavaiva sarvagatatvaśrutivirodha",
  "GSP33brssgo3u:2286_2": "iti bhāvaḥ adhiṣṭhānenādhyastaṃ jagadvyāptamadhyastatvāt rajjvā vyāptasarpavat, iti nyāyaḥ //37 //",
  "GSP33brssgo3u:2287": "END BsCom_3,2.7.37",
  "GSP33brssgo3u:2288": "____________________________________________________________________________________________",
  "GSP33brssgo3u:2289": "START BsCom_3,2.8.38",
  "GSP33brssgo3u:2290": "7 phalādhikaraṇam / sū. 38-41",
  "GSP33brssgo3u:2291": "phalamata upapatteḥ | BBs_3,2.38 |",
  "GSP33brssgo3u:2292": "tasyaiva brahmaṇo vyāvahārikyāmīśitrīśitavyavibhāgāvasthāyāmayamanyaḥ svabhāvo varṇyate /",
  "GSP33brssgo3u:2293": "yadtadiṣṭāniṣṭavyāmiśralakṣaṇaṃ karmaphalaṃ saṃsāragocaraṃ trividhaṃ prasiddhaṃ jantūnāṃ kimetatkarmaṇo bhavatyāhosvidīśvarāditi bhavati vicāraṇā /",
  "GSP33brssgo3u:2294": "tatra tāvatpratipādyate phalamata īśvarādbavitumarhati /",
  "GSP33brssgo3u:2295": "kutaḥ - upapatteḥ /",
  "GSP33brssgo3u:2296": "sa hi sarvādhyakṣaḥ sṛṣṭisthitisaṃhārānvicitrānvidadhaddeśakālaviśeṣābhijñatvātkarmiṇāṃ karmānurūpaṃ phalaṃ saṃpādayatītyupapadyate /",
  "GSP33brssgo3u:2297": "karmaṇāstvanukṣaṇavināśinaḥ kālāntarabhāvi phalaṃ bhavatītyanupapannam /",
  "GSP33brssgo3u:2298": "abhāvāddhāvānutpatteḥ /",
  "GSP33brssgo3u:2299": "syādetat /",
  "GSP33brssgo3u:2300": "karma vinaśyatsvakālameva svānurūpaṃ phalaṃ janayitvā vinaśyati tatphalaṃ kālāntaritaṃ kartrā bhokṣyata iti /",
  "GSP33brssgo3u:2301": "tadapi na pariśudhyati prāgbhoktṛsaṃbandhātphalatvānupapatteḥ /",
  "GSP33brssgo3u:2302": "yatkālaṃ hi yatsukhaṃ duḥkhaṃ vātmanā bhujyate tasyaiva loke phalatvaṃ prasiddham /",
  "GSP33brssgo3u:2303": "nahyasaṃbaddhasyātmanā sukhasya duḥkhasya vā phalatvaṃ pratiyanti laukikāḥ /",
  "GSP33brssgo3u:2304": "athocyate mā bhūtkarmānantaraṃ phalotpādaḥ /",
  "GSP33brssgo3u:2305": "karmakāryādapūrvātphalamutpatsyata iti /",
  "GSP33brssgo3u:2306": "tadapi nopapadyate /",
  "GSP33brssgo3u:2307": "apūrvasyācetanasya kāṣṭhaloṣṭasamasya cetanenāprartitasya pravṛttyanupapatteḥ /",
  "GSP33brssgo3u:2308": "tadastitve ca pramāṇābhāvāt /",
  "GSP33brssgo3u:2309": "arthāpattiḥ pramāṇamiti cet /",
  "GSP33brssgo3u:2310": "na /",
  "GSP33brssgo3u:2311": "īśvarasiddherarthāpattikṣayāt // 38 //",
  "GSP33brssgo3u:2312": "----------------------",
  "GSP33brssgo3u:2313": "FN: iṣṭaṃ svargaḥ, aniṣṭamavīcyādisthānayogyam , vyāmiśraṃ manuṣyabhogyam /",
  "GSP33brssgo3u:2314": "saṃsāro janmamṛtipravāho āśrayo yasya /",
  "GSP33brssgo3u:2315": "evaṃ tatpadalakṣyaṃ saṃśodhya vācyārthamāha-phalamata upapatteḥ /",
  "GSP33brssgo3u:2316": "nirviśeṣatvādanyaḥ svabhāvaḥ phalahetutvākhyaḥ iṣṭaṃ sukhaṃ devādīnāṃ,",
  "GSP33brssgo3u:2317": "aniṣṭaṃ duḥkhaṃ nārakiṇāṃ,",
  "GSP33brssgo3u:2318": "vyāmiśraṃ manuṣyāṇāṃ,",
  "GSP33brssgo3u:2319": "saṃsāro janmamṛtipravāhaḥ gocaraḥ āśrayo yasya tatsaṃsāragocaram /",
  "GSP33brssgo3u:2320": "atra karmeśvarayoḥ phalahetutvaśruteḥ saṃśayamāha-kimiti /",
  "GSP33brssgo3u:2321": "atra pūrvapakṣe phaladāturīśvarasya tatpadavācyasyāsiddherlakṣyāsiddhiḥ siddhānte tatsiddhiriti phalabhedaḥ /",
  "GSP33brssgo3u:2322": "pūrvoktanirviśeṣatvamupajīvya phaladātṛtvamapīśvarasya nāstīti pūrvapakṣotthānātsaṃgatiḥ /",
  "GSP33brssgo3u:2323_0": "yadyapi sarvagatatvavatphaladātṛtvaṃ vyavahāradaśāyāṃ sidhyati yathāpi karmaṇa eva",
  "GSP33brssgo3u:2323_1": "phaladātṛtvamiti śaṅkānirāsenoktalakṣyārthanirvāhakavācyārthanirṇayārthamasyādhikaraṇasyārambha",
  "GSP33brssgo3u:2323_2": "iti matvā siddhāntaṃ tāvadāha-tatra tāvaditi /",
  "GSP33brssgo3u:2324": "svargādikaṃ viśiṣṭadeśakālakarmābhijñadātṛkaṃ, karmaphalatvāt, sevāphalavadityupapattiḥ /",
  "GSP33brssgo3u:2325": "yāgādikriyākhyaṃ karma tāvat kṣaṇikaṃ tatkiṃ svanāśāt phalaṃ janayatyuta phalamutpādya naśyati,",
  "GSP33brssgo3u:2326": "āhosvidapūrvātphalasiddhiḥ,",
  "GSP33brssgo3u:2327": "nādya ityāha-abhāvāditi /",
  "GSP33brssgo3u:2328": "dvitīyaṃ śaṅkate-syāditi /",
  "GSP33brssgo3u:2329": "karmanāśakṣaṇamārabhyāmabhivyaktasvargasukhādisattve mānaṃ nāstīti-dūṣayati-tadapītyādinā /",
  "GSP33brssgo3u:2330": "tṛtīyaṃ śaṅkate-atheti /",
  "GSP33brssgo3u:2331": "apūrvaṃ kiṃ svatantrameva phaladānāya pravartate, cetanādhiṣṭhitaṃ vā, nādya ityāha-tadapīti /",
  "GSP33brssgo3u:2332": "dvitīye tvadṛṣṭānabhijñajīvasyādhiṣṭhātṛtvāyogādīśvarasyādhiṣṭhātṛtvasiddhiriti bhāvaḥ /",
  "GSP33brssgo3u:2333": "prauḍhavādenāpūrvaṃ nāstītyāha-tadastitva iti /",
  "GSP33brssgo3u:2334": "kṣaṇikayāgādeḥ śrutasvargādihetutvānupapattyā sthāyyapūrvasiddhiriti cet /",
  "GSP33brssgo3u:2335": "na /",
  "GSP33brssgo3u:2336": "karmabhirārādhitādīśvarādeva sthāyinaḥ phalasiddherityarthaḥ /",
  "GSP33brssgo3u:2337": "na kevalatarkeṇāpūrvaṃ sidhyatīti bhāvaḥ //38//",
  "GSP33brssgo3u:2338": "END BsCom_3,2.8.38",
  "GSP33brssgo3u:2339": "____________________________________________________________________________________________",
  "GSP33brssgo3u:2340": "START BsCom_3,2.8.39",
  "GSP33brssgo3u:2341": "śrutatvāc ca | BBs_3,2.39 |",
  "GSP33brssgo3u:2342": "na kevalamupapattereveśvaraṃ phalahetuṃ kalpayāmaḥ kiṃ tarhi śrutatvādapīśvarameva phalahetuṃ manyāmahe /",
  "GSP33brssgo3u:2343": "tathāca śrutirbhavati - 'sa vā eṣa mahānaja ātmānnādo vasudānaḥ' (bṛ. 4.4.24)",
  "GSP33brssgo3u:2344": "ityevañjātīyakā // 39 //",
  "GSP33brssgo3u:2345": "----------------------",
  "GSP33brssgo3u:2346": "FN: annamāsamantātprāṇibhyo dadātītyannādaḥ , vasudāno dhanadātā /",
  "GSP33brssgo3u:2347": "'kṛtātyaye 'nuśayavān'ityatrodāhṛtābhiḥ 'ya iha ramaṇīyacaraṇāḥ'ityādiśrutismṛtibhirapūrvasiddhiścettābhirīśvarasyāpi phaladātṛtvaṃ svīkāryamityāha-śrutatvāccetisūtrakāraḥ /",
  "GSP33brssgo3u:2348": "annamāsamantātprāṇibhyo dadātītyannādaḥ,",
  "GSP33brssgo3u:2349": "vasudāno dhanadātā,",
  "GSP33brssgo3u:2350": "karmaṇo 'pūrvasya vā jaḍatvenopakaraṇamātratvātsvatantra īśvara eva phaladāteti siddhānto darśitaḥ //39//",
  "GSP33brssgo3u:2351": "END BsCom_3,2.8.39",
  "GSP33brssgo3u:2352": "____________________________________________________________________________________________",
  "GSP33brssgo3u:2353": "START BsCom_3,2.8.40",
  "GSP33brssgo3u:2354": "dharmaṃ jaiminirata eva | BBs_3,2.40 |",
  "GSP33brssgo3u:2355": "jaiministvācāryo dharmaṃ phalasya dātāraṃ manyate /",
  "GSP33brssgo3u:2356": "ata eva hetoḥ śrutarupapatteśca /",
  "GSP33brssgo3u:2357": "śrūyate tāvadayamarthaḥ svargakāmo yajeta ityevamādiṣu vākyeṣu /",
  "GSP33brssgo3u:2358": "tatra ca vidhiśruterviṣayabhāvopagamādyāgaḥ svargasyotpādaka iti gamyate /",
  "GSP33brssgo3u:2359": "anyathā hyananuṣṭhātṛko yāga āpadyeta tatrāsyopadeśavaiyarthyaṃ syāt /",
  "GSP33brssgo3u:2360": "nanvanukṣaṇavināśinaḥ sarmaṇaḥ phalaṃ nopapadyata iti parityakto 'yaṃ pakṣaḥ /",
  "GSP33brssgo3u:2361": "naiṣa doṣaḥ /",
  "GSP33brssgo3u:2362": "śrutiprāmāṇyāt /",
  "GSP33brssgo3u:2363": "śrutiścetpramāṇaṃ yathāyaṃ karmaphalasamabandhaḥ śruta upapadyate tathā kalpayitavyaḥ /",
  "GSP33brssgo3u:2364": "nacānutpādya kimapyapūrvaṃ karma vinaśyatkālāntaritaṃ phalaṃ dātuṃ śaknoti /",
  "GSP33brssgo3u:2365": "ataḥ karmaṇo vā sūkṣmā kāciduttarāvasthā phalasya vā pūrvāvasthāpūrvaṃ nāmāstīti tarkyate /",
  "GSP33brssgo3u:2366": "upapadyate cāyamarthaṃ uktena prakāreṇa /",
  "GSP33brssgo3u:2367": "īśvarastu phalaṃ dadātītyanupapannam /",
  "GSP33brssgo3u:2368": "avicitrasya kāraṇasya vicitrakāryānupapattervaiṣamyanairghṛmyaprasaṅgādanuṣṭhānavaiyartyāpatteśca /",
  "GSP33brssgo3u:2369": "tasmāddharmādeva phalamiti // 40 //",
  "GSP33brssgo3u:2370": "idānīṃ pūrvapakṣayati-dharmamiti /",
  "GSP33brssgo3u:2371": "vidhiśrutirvidhyarthaḥ,",
  "GSP33brssgo3u:2372": "tasya liṅarthasya preraṇātmano yāgo viṣayastadbhāvāvagamādyāgaḥ svargasādhanamiti gamyate /",
  "GSP33brssgo3u:2373": "yāgasyeṣṭasādhanatvābhāve preraṇānupapatterityarthaḥ /",
  "GSP33brssgo3u:2374": "apūrvadvārā karmaṇaḥ phalamupapadyata ityuktvā siddhāntaṃ dūṣayati-īśvarastviti /",
  "GSP33brssgo3u:2375": "īśvaraḥ kiṃ karmānapekṣaḥ phalaṃ dadāti tatsāpekṣo vā, ādya āha-avicitrasyetyādinā /",
  "GSP33brssgo3u:2376": "dvitīye saṃveṣṭanasaṃskāramātrātkaṭādau veṣṭanavatkarmāpūrvādeva phalasiddheḥ kimīśvareṇeti bhāvaḥ /",
  "GSP33brssgo3u:2377": "atra vayaṃ vadāmaḥ-candanakaṇḍakādidṛṣṭasaṃpattyaiva sukhādisaṃbhave kṛtaṃ dharmādharmābhyāmiti śrutismṛtibalāttadapekṣāyāmīśvareṇa kimaparāddham /",
  "GSP33brssgo3u:2378": "ataḥ īśvarānapekṣātkevalātkarmaṇaḥ phalamityayuktamiti //40//",
  "GSP33brssgo3u:2379": "END BsCom_3,2.8.40",
  "GSP33brssgo3u:2380": "____________________________________________________________________________________________",
  "GSP33brssgo3u:2381": "START BsCom_3,2.8.41",
  "GSP33brssgo3u:2382": "pūrvaṃ tu bādarāyaṇo hetuvyapadeśāt | BBs_3,2.41 |",
  "GSP33brssgo3u:2383": "bādarāyaṇastvācāryaḥ pūrvoktameveśvaraṃ phalahetuṃ manyate /",
  "GSP33brssgo3u:2384": "kevalākarmaṇo 'pūrvādvā kevalātphalamityayaṃ pakṣastuśabdena vyāvartyate /",
  "GSP33brssgo3u:2385": "karmāpekṣādapūrvāpe 'kṣādvā yathā tathāstvīśvarātphalamiti siddhāntaḥ /",
  "GSP33brssgo3u:2386": "kutaḥ - hetuvyapadeśāt /",
  "GSP33brssgo3u:2387": "darmādharmayorapi hi kārayitṛtveneśvaro heturvyapadiśyate phalasya ca dātṛtvena 'eṣa hyeṣa sādhu karma kārayati taṃ yamebhyo lokebhya unninīṣate /",
  "GSP33brssgo3u:2388": "eṣa u evāsādhu karma kārayati taṃ yamadho ninīṣate' iti /",
  "GSP33brssgo3u:2389": "smaryate cāyamartho bhagavadgītāsu - 'yo yo yāṃ yāṃ tanuṃ bhaktaḥ śraddhayārcitumicchati /",
  "GSP33brssgo3u:2390": "tasya tasyācalāṃ śradjhadhāṃ tāmeva vidadhāmyaham //",
  "GSP33brssgo3u:2391": "sa tayā śraddhayā yuktastasyārādhanamīhate /",
  "GSP33brssgo3u:2392": "labhate ca tataḥ kāmānmayaiva vihitānhitān' (7.21) iti /",
  "GSP33brssgo3u:2393": "sarvavedānteṣu ceśvarahetukā eva sṛṣṭayo vyapadiśyante /",
  "GSP33brssgo3u:2394": "tadeva ceśvarasya phalahetutvaṃ yatsvakarmānurūpāḥ prajāḥ sṛjatīti /",
  "GSP33brssgo3u:2395": "vicitrakāryānupapattyādayo 'pi doṣāḥ kṛtaprayatnāpekṣatvādīśvarasya na prasajyante // 41 //",
  "GSP33brssgo3u:2396": "iti śrīgovindabhagavatpūjyapādaśiṣyaśrīmacchaṅkarabhagavatpādakṛtau śrīmacchārīrakamīmāṃsābhāṣye tṛtīyādhyāyasya dvitīyaḥ pādaḥ // 2 //",
  "GSP33brssgo3u:2397": "siddhāntayati-pūrvaṃ tviti /",
  "GSP33brssgo3u:2398_0": "acetanasya karmaṇaḥ svataḥ pravṛttyayogātsevādidṛṣṭāntānusāriśruterbalīyastvātsarvavedānteṣvīraśvasya",
  "GSP33brssgo3u:2398_1": "jagaddhetutvaśruteśceśvarādhiṣṭhitātkarmaṇo jagadantaḥpātiphalasiddhiriti samudāyārthaḥ //41 //",
  "GSP33brssgo3u:2399": "iti śrīmatparamahaṃsaparivrājakācāryaśrīgovindānandabhagavatpādakṛtau śārīrakamīmāṃsāvyākhyāyāṃ bhāṣyaratnaprabhāyāṃ tṛtīyasyādhyāyasya dvitīyaḥ pādaḥ //",
  "GSP33brssgo3u:2400": "// iti tṛtīyādhyāyasya tattvaṃpadārthapariśodhanākhyo dvitīyaḥ pādaḥ //",
  "GSP33brssgo3u:2401": "END BsCom_3,2.8.41",
  "GSP33brssgo3u:2402": "____________________________________________________________________________________________",
  "GSP33brssgo3u:2403": "____________________________________________________________________________________________",
  "GSP33brssgo3u:2404": "tṛtīyādhyāye tṛtīyaḥ pādaḥ /",
  "GSP33brssgo3u:2405": "mārtaṇḍaṃ dhvāntanāśāya tilakasvāminaṃ mude /",
  "GSP33brssgo3u:2406": "vighneśaṃ vighnavidhvastyai praṇamāmi muhurmuhuḥ //",
  "GSP33brssgo3u:2407": "____________________________________________________________________________________________",
  "GSP33brssgo3u:2408": "START BsCom_3,3.1.1",
  "GSP33brssgo3u:2409": "tṛtīyādhyāye tṛtīyaḥ pādaḥ /",
  "GSP33brssgo3u:2410": "[atra parāparabrahmavidyāguṇopasaṃhāravivaraṇam]",
  "GSP33brssgo3u:2411": "1 sarvavedāntapratyayādhikaraṇam / sū. 1-4",
  "GSP33brssgo3u:2412": "sarvavedāntapratyayaṃ codanādyaviśeṣāt | BBs_3,3.1 |",
  "GSP33brssgo3u:2413": "vyākhyātaṃ vijñeyasya brahmaṇastattvam /",
  "GSP33brssgo3u:2414": "idānīṃ tu prativedāntaṃ vijñānāni bhidyante na veti vicāryate /",
  "GSP33brssgo3u:2415": "nanu vijñeyaṃ brahma pūrvāparādibhedarahitamekarasaṃ saindhavaghanavadavadhāritaṃ tatra kuto vijñānabhedābhedacintāvatāraḥ /",
  "GSP33brssgo3u:2416": "nahi karmabahutvavadbrahmabahutvamapi vedānteṣu pratipipādayiṣitamiti śakyaṃ vaktum /",
  "GSP33brssgo3u:2417": "brahmaṇa ekavākyatvādekarūpatvācca /",
  "GSP33brssgo3u:2418": "nacaikūpe brahmaṇyanetarūpāṇi vijñānāni saṃbhavanti /",
  "GSP33brssgo3u:2419": "nahyanyathārtho 'nyathā jñānamityabhrāntaṃ bhavati /",
  "GSP33brssgo3u:2420": "yadi punarekasminbrahmaṇi bahūni vijñānāni vedāntāntareṣu pratipipādayiṣitāni teṣāmekamabhrāntaṃ bhrāntānītarāṇītyanāśvāsaprasaṅgo vedānteṣu /",
  "GSP33brssgo3u:2421": "tasmānna tāvatprativedāntaṃ brahmavijñānabheda āśaṅkituṃ śakyate /",
  "GSP33brssgo3u:2422": "nāpyasya codanādyaviśeṣādabheda ucyate /",
  "GSP33brssgo3u:2423": "brahmavijñānasyācodanālakṣaṇatvāt /",
  "GSP33brssgo3u:2424": "avidhipradhānairhi vastuparyavasāyibhirbrahmavākyairbrahmavijñānaṃ janyata ityavocadācāryaḥ 'tattu samanvayāt' (bra.sū. 1.1.4) ityatra /",
  "GSP33brssgo3u:2425": "tatkathamimāṃ bhedābhedacintāmārabhata iti /",
  "GSP33brssgo3u:2426": "taducyate - saguṇabrahmaviṣayā prāṇādiviṣayā ceyaṃ vijñānabhedābhedacntetyadoṣaḥ /",
  "GSP33brssgo3u:2427": "atra hi karmavadupāsanānāṃ bhedābhedau saṃbhavataḥ karmavadeva copāsanāni dṛṣṭaphalāni cocyante /",
  "GSP33brssgo3u:2428": "kramamuktiphalāni ca kānicitsamyagjñānotpattidvāreṇa /",
  "GSP33brssgo3u:2429": "teṣveṣā cintā saṃbhavati /",
  "GSP33brssgo3u:2430": "kiṃ prativedāntaṃ vijñānabheda āhosvinneti /",
  "GSP33brssgo3u:2431": "tatra pūrvapakṣahetavastāvadupanyasyante /",
  "GSP33brssgo3u:2432": "nāmnāstāvadbhedapratipattihetutvaṃ prasiddhaṃ jyotirādiṣu /",
  "GSP33brssgo3u:2433": "asti cātra vedāntāntaravihiteṣu vijñāneṣvanyadanyannāma taittirīyakaṃ vājasaneyakaṃ kauthumakaṃ śāṭyāyanakamityevamādi /",
  "GSP33brssgo3u:2434": "tathā rūpabhedo 'pi karmabhedasya pratipādakaḥ prasiddho 'vaiśvadevyāmikṣā vājibhyo vājina' mityevamādiṣu /",
  "GSP33brssgo3u:2435": "asti cātra rūpabhedaḥ /",
  "GSP33brssgo3u:2436": "tadyathā - kecicchākhinaḥ pañcāgnividyāyāṃ ṣaṣṭhamaparamagnimāmananyatpare punaḥ pañcaiva paṭhanti /",
  "GSP33brssgo3u:2437": "tathā prāṇasaṃvādādiṣu kecidūnānvāgādīnāmananti kecidadhikān /",
  "GSP33brssgo3u:2438": "tathā dharmaviśeṣo 'pi karmabhedasya pratipādaka āśaṅkitaḥ kārīryādiṣu /",
  "GSP33brssgo3u:2439": "asti cātra dharmaviśeṣaḥ /",
  "GSP33brssgo3u:2440": "yathātharvaṇikānāṃ śirovratamiti /",
  "GSP33brssgo3u:2441": "evaṃ punaruktyādayo 'pi bhedahetavo yathāsaṃbhavaṃ vedāntāntareṣu yojayitavyāḥ /",
  "GSP33brssgo3u:2442": "tasmātprativedāntaṃ vijñānabheda iti /",
  "GSP33brssgo3u:2443": "evaṃ prāpte brūmaḥ - sarvavedāntapratyayāni vijñānāni tasmiṃstasminvedānte tāni tānyeva bhavitumarhanti /",
  "GSP33brssgo3u:2444": "kutaḥ - cedanādyaviśeṣāt /",
  "GSP33brssgo3u:2445": "ādigrahaṇena śākhāntarādhikaraṇasiddhāntasūtroditā abhedahetava ihākṛṣyante /",
  "GSP33brssgo3u:2446": "saṃyogarūpacodanākhyāviśeṣādityarthaḥ /",
  "GSP33brssgo3u:2447": "yathaikasminnagnihotre śākhābhede 'pi puruṣaprayatnastādṛśa eva codyate juhuyāditi /",
  "GSP33brssgo3u:2448": "evam 'yo ha vai jyoṣṭhaṃ ca śreṣṭhaṃ ca veda' (bṛ.6.1.1, chā. 5.1.1)",
  "GSP33brssgo3u:2449": "iti vājasaneyināṃ chandogānāṃ ca tādṛśyeva codanā /",
  "GSP33brssgo3u:2450": "prayojanasaṃyogo 'pyaviśiṣṭa eva 'jyeṣṭhaśca śreṣṭhaśca svānāṃ bhavati'' (bṛ. 6.1.1) iti /",
  "GSP33brssgo3u:2451": "rūpamapyubhayatra tadeva vijñānasya yaduta jyeṣṭhaśreṣṭhādiguṇaviśeṣaṇānvitaṃ prāṇatattvam /",
  "GSP33brssgo3u:2452": "yathā ca dravyadevate yāgasya rūpamevaṃ vijñeyaṃ rūpaṃ vijñānasya tena hi tadrūpyate /",
  "GSP33brssgo3u:2453": "samākhyāpi saiva prāṇavidyeti /",
  "GSP33brssgo3u:2454": "tasmātsarvavedāntapratyayatvaṃ vijñānānām /",
  "GSP33brssgo3u:2455": "evaṃ pañcāgnividyā vaiśvānaravidyā śāṇḍilyavidyetyevamādiṣu yojayitavyam /",
  "GSP33brssgo3u:2456": "ye tu nāmarūpādayo bhedahetvābhāsāste prathama eva kāṇḍe na nāmnā syādacodanābhidhānatvāt ityārabhya parihṛtāḥ // 1 //",
  "GSP33brssgo3u:2457": "----------------------",
  "GSP33brssgo3u:2458": "FN: codyata iti codanā puruṣaprayatnaḥ sa hi puruṣavyāpāraḥ /",
  "GSP33brssgo3u:2459": "brahmasvarūpaṃ nirdhārya tajjñānasādhanopāsanāsvarūpamāha-sarvavedāntapratyayaṃ codanādyaviśeṣāditi /",
  "GSP33brssgo3u:2460": "pādasaṃgatimāha-vyākhyātamiti /",
  "GSP33brssgo3u:2461": "pūrvapāde tattvaṃpadārthavivekaḥ kṛtaḥ /",
  "GSP33brssgo3u:2462": "iha tatphalaṃ vākyārthajñānamānandādayaḥ pradhānasyeti sūtreṇāpunaruktāpekṣitatatpadadvācyārthopasaṃhāreṇa nirdhāryata iti phalaphalibhāvaḥ saṃgatiḥ /",
  "GSP33brssgo3u:2463": "saguṇavākyārthavidyācintā tu tadvidyānāṃ cittaikāgryadvārā nirguṇajñānasādhanatvātkriyata iti mantavyam /",
  "GSP33brssgo3u:2464": "saṃpratiḥ /",
  "GSP33brssgo3u:2465": "nirguṇajñānaṃ bhedābhedavicāraviṣayatvenoktamiti manvāna ākṣipati-nanviti /",
  "GSP33brssgo3u:2466": "vedyabhede vidyābhedacintā syāt brahmaṇastu vedyasyaikyānna cintāvasara ityarthaḥ /",
  "GSP33brssgo3u:2467": "brahmaikye 'pi dharmabhedāccintetyata āha-ekarūpatvācceti /",
  "GSP33brssgo3u:2468": "nirdharmatvādityarthaḥ /",
  "GSP33brssgo3u:2469": "ekarūpe 'pi brahmaṇyanekaprakārasaṃbhavādbhedaśaṅkā ityata āha-nacetyādinā /",
  "GSP33brssgo3u:2470": "pūrvapakṣe jñānabhedaśaṅkānupapattimuktvā codanādyabhedājjñānābheda iti siddhānto 'pyayukta ityāha-nāpyasyeti /",
  "GSP33brssgo3u:2471": "evaṃ pādārambhamākṣipya samādhatte-taducyata iti /",
  "GSP33brssgo3u:2472": "saguṇavidyāsveva bhedābhedacintā kriyate nirguṇavidyāyāṃ tvaikyaṃ siddhamiti vācyārtharūpaguṇopasaṃhāramātraṃ kriyate vākyārthanirṇayāyeti bhāvaḥ /",
  "GSP33brssgo3u:2473": "pañcāgniprāṇadaharaśāṇḍilyavaiśvānarādividyā mithobhinnā iti 'nānāśabdādibhedāt'ityatra vakṣyate /",
  "GSP33brssgo3u:2474": "atra tu mithobhinnāstāḥ kiṃ pratiśākhaṃ bhidyānte na veti nāmādibhedāccodanādyaviśeṣācca saṃśayaḥ /",
  "GSP33brssgo3u:2475": "pūrvapakṣe vidyābhedādguṇānupasaṃhāraḥ siddhānte tvabhedādupasaṃhāra iti phalabhedaḥ /",
  "GSP33brssgo3u:2476": "pūrvatantre śākhāntarādhikaraṇapūrvapakṣasūtraṃ nāmarūpadharmaviśeṣapunaruktinindāśaktisamāptivacanaprāyaścittānyārthadarśanācchākhāntare karmabhedaḥ syāditi /",
  "GSP33brssgo3u:2477_0": "tatroktā hetavo nāmādayo vidyābhedārthamihocyante 'athaiṣa jyotirathaiṣa sarvajyotiretena",
  "GSP33brssgo3u:2477_1": "sahasradakṣiṇena yajeta'ityatra prakṛtajyotiṣṭomānuvādena sahasradakṣiṇākhyaguṇavidhimāśaṅkya",
  "GSP33brssgo3u:2477_2": "jyotiritipadasya karmāntaranāmatvasaṃbhave jyotiṣṭomalakṣakatvāyogādatheti prakaraṇavicchedācca",
  "GSP33brssgo3u:2477_3": "jyotiṣṭomātkarmāntaraṃ viśiṣṭadakṣiṇākaṃ vidhīyata iti nāmnaḥ karmabhedakatvamuktama /",
  "GSP33brssgo3u:2478": "jyotirādiṣvityādipadenādhvaryavaṃ hautramiti saṃjñābhedātkarmabhedo grāhyaḥ /",
  "GSP33brssgo3u:2479": "taptaṃ kṣīraṃ dadhnā kaṭhinamāmikṣā,",
  "GSP33brssgo3u:2480": "tatra dravaṃ jalarūpaṃ vājinamiti bhedaḥ,",
  "GSP33brssgo3u:2481_0": "'tapte payasi dadhyānayati sā vaiśvadevyāmikṣā vājibhyo vājinam'ityatra vaiśvadevyāmikṣāyāge",
  "GSP33brssgo3u:2481_1": "vājinākhyaguṇavidhiḥ vājibhya iti viśvedevānuvādādityāśaṅkyāmikṣāṃ paryupasarjanatvenoktaviśvadevānāṃ",
  "GSP33brssgo3u:2481_2": "vājibhya ityanuvādāyogādutpattiśiṣṭāmikṣāvaruddhe karmaṇi vājinadravyasyānākāṅkṣitasya",
  "GSP33brssgo3u:2481_3": "vidhyayogādvājidevatāko vājinayāgaḥ karmāntaramiti dravyadevatākhyarūpabhedātkarmabhedaḥ siddhāntitaḥ /",
  "GSP33brssgo3u:2482": "ādipadāt 'aindraṃ dadhyaindraṃ payaḥ'iti dravyabhedādyāgabhedo grāhyaḥ /",
  "GSP33brssgo3u:2483": "evamihāpi pañcāgniṣaḍagnirūpabhedādvidyābhedo vājicchandogayoḥ /",
  "GSP33brssgo3u:2484": "tathā retonyūnā vāgādayaśchāndogye tatsahitā vājināmiti prāṇavidyābhedaḥ,",
  "GSP33brssgo3u:2485": "kārīrivākyādhyayane taittirīyakāṇāṃ bhūmau bhojanaṃ dharmaviśeṣo nānyeṣāṃ,",
  "GSP33brssgo3u:2486": "agnyadhyayane keṣāñcidupādhyāyārthamudakāharaṇaṃ dharmo nānyeṣāṃ,",
  "GSP33brssgo3u:2487": "aśvamedhādhyayane 'śvaghāsānayanaṃ keṣāñcideva nānyeṣāṃ,",
  "GSP33brssgo3u:2488": "naca tānyeva kārīryādīni karmāṇi dharmaviśeṣamapekṣante nāpekṣante ceti yuktaṃ,",
  "GSP33brssgo3u:2489": "ato dharmaviśeṣācchākhāntare karmabhedaḥ śaṅkitastathātrāpi muṇḍakādhyayena keṣāñcideva śirasyaṅgārapātradhāraṇarūpaṃ vrataṃ nānyeṣāmiti vidyābhedaḥ syāt punaruktirabhyāsaḥ /",
  "GSP33brssgo3u:2490": "yathā 'samidho yajati tanūnapātaṃ yajati'iti yajatyabhyāsātprayājānāṃ bheda uktastathā śākhāntare 'bhyāsādvidyābhedaḥ /",
  "GSP33brssgo3u:2491": "ādipadānnindādigrahaḥ,",
  "GSP33brssgo3u:2492_0": "'prātaḥ prātaranṛtaṃ te vadanti purodayājjuhvati ye 'gnihotram'ityanuditahomasya",
  "GSP33brssgo3u:2492_1": "'yadudite sūrye prātarjuhuyādyathātithaye pradrutāya śūnyāyāvasāthāyāhāryaṃ haranti",
  "GSP33brssgo3u:2492_2": "tādṛgeva tat'ityuditahomasya ca nindāśruterbhedaḥ,",
  "GSP33brssgo3u:2493": "ekasyaivodite 'nudite cānuṣṭhānāyogāt,",
  "GSP33brssgo3u:2494": "tathoditānuditahomātikramakṛtaprāyaścittādapyagnihotrabhedaḥ śaṅkitaḥ /",
  "GSP33brssgo3u:2495": "ete nindāprayaścitte vedāntavidyāsu na vidyete iti nodāhriyete /",
  "GSP33brssgo3u:2496_0": "yathā sarvaśākhāvihitasya karmaṇo jñātuṃ kartuṃ cāśakterbhedastathā sarvavedāntādhyayanajñānādyaśaktestattadvedāntavidyābhedaḥ",
  "GSP33brssgo3u:2496_1": "syāt tathā śākhānāṃ sarvāsāmekarūpā samāptirnocyate kintu kasyāścitkvacitkarmaṇi",
  "GSP33brssgo3u:2496_2": "samāptirataḥ samāptivacanabhedātpratiśākhaṃ karmabhedaḥ śaṅkitaḥ,",
  "GSP33brssgo3u:2497": "tathā kasyacidvedāntasyoṅkārasārvātmye samāptiḥ kasyacidanyatreti vidyābhedaḥ,",
  "GSP33brssgo3u:2498": "anyārthadarśanamarthavādastadbhedātkarmabhedavadvidyābheda iti pūrvapakṣasūtroktā hetavo darśitāste kecitsiddhānte pūrvapakṣe cātropayuñjanta iti /",
  "GSP33brssgo3u:2499": "tathā śabdāntarābhyāsasaṃkhyāguṇaprakriyānāmadheyāni karmabhedakāni,",
  "GSP33brssgo3u:2500": "tatra nāmadheyaṃ guṇo rūpamabhyāsaśceti trayaṃ vyākhyātaṃ,",
  "GSP33brssgo3u:2501": "yajeddadyājjuhuyāditi prakṛtiśabdabhedena dhātvarthabhedāttadavacchinnabhāvanākhyakarmabheda uktastathātra vedopāsta ityādiśabdabhedādvidyābhedaḥ,",
  "GSP33brssgo3u:2502": "'tisra āhutīrjuhoti'iti saṃkhyayā karmabhedavat 'vāyuprāṇau'iti dvitvasaṃkhyayā saṃvargavidyābhedaḥ syāt /",
  "GSP33brssgo3u:2503": "nityāgnihotraprakaraṇātprakaraṇāntare kuṇḍapāyināmayane 'māsamagnihotraṃ juhvati'iti śrutamagnihotraṃ prakaraṇāntarasthatvātkarmāntaramiti siddhāntitam /",
  "GSP33brssgo3u:2504": "tathātra vedāntabhede prakaraṇabhedādubhāstibheda iti pūrvapakṣaḥ /",
  "GSP33brssgo3u:2505": "siddhāntayati-evamiti /",
  "GSP33brssgo3u:2506": "sarvairvedāntaiḥ pratīyanta iti sarvavedāntapratyayāni tairvihitānītyarthaḥ /",
  "GSP33brssgo3u:2507": "uktanāmādibhiragnihotrādikarmaṇāṃ pratiśākhaṃ bhede prāpte śākhāntarādhikaraṇasiddhāntasūtraṃ 'ekaṃ vā saṃyogarūpacodanākhyāviśeṣāt'iti /",
  "GSP33brssgo3u:2508": "tatra codanāvidhāyakaḥ śabdaścoditaḥ prayatno vā /",
  "GSP33brssgo3u:2509": "tasyā aviśeṣamāha-yathaikasminniti /",
  "GSP33brssgo3u:2510": "ekadhātvarthahomāvacchinnaprayatnaikyādupāstiyatnaikyamityarthaḥ /",
  "GSP33brssgo3u:2511": "yathā jyeṣṭhatvādiguṇakaprāṇavidyā sarvaśākhāsvekā tathā pañcāgnividyāpyekā phalasaṃyogādyaviśeṣāt,",
  "GSP33brssgo3u:2512": "tathānyāpi vidyābhinnetyāha-evaṃ pañcāgnīti /",
  "GSP33brssgo3u:2513": "pūrvapakṣahetūnnirācaṣṭe-ye tviti /",
  "GSP33brssgo3u:2514": "kāṭhakamityādināmnā karmabhedo na yuktaḥ,",
  "GSP33brssgo3u:2515": "kutaḥ acodanābhidhānatvātkāṭhakādiśabdānāṃ granthanāmatayā karmavācitvābhāvādato bhinnanāmakaśākhāgranthabhede 'pi tādvihitaṃ karmaikameva,",
  "GSP33brssgo3u:2516": "alparūpabhedo 'pi na karmaikyavirodhī,",
  "GSP33brssgo3u:2517": "dharmaviśeṣastvadhyayanāṅgaṃ na karmāṅgamato na karmabhedakaḥ śākhābhede punaruktirasiddhā,",
  "GSP33brssgo3u:2518": "nindānyārthadarśanayorapi na bhedakatvaṃ tattadvidhistutimātratvādbahuśākhādhyayanāśaktāvapi svaśākhanuktaviśeṣasyāpekṣitasyānyato grahaṇasaṃbhavādaśaktirabhedikā,",
  "GSP33brssgo3u:2519": "ekasminnapi karmaṇyaṅgalopādinā prāyaścittaṃ saṃbhavati /",
  "GSP33brssgo3u:2520": "evaṃ samāptivacanabhedo 'pyaprayojaka ityaivaṃ karmābhedapramāṇaprābalye bhedahetavaḥ parihṛtā ityarthaḥ //1//",
  "GSP33brssgo3u:2521": "END BsCom_3,3.1.1",
  "GSP33brssgo3u:2522": "____________________________________________________________________________________________",
  "GSP33brssgo3u:2523": "START BsCom_3,3.1.2",
  "GSP33brssgo3u:2524": "ihāpi kañcidviśeṣamāśaṅkya pariharati -",
  "GSP33brssgo3u:2525": "bhedān neti cen naikasyām api | BBs_3,3.2 |",
  "GSP33brssgo3u:2526": "syādetat /",
  "GSP33brssgo3u:2527": "sarvavedāntapratyayatvaṃ vijñānānāṃ guṇabhedānnopapadyate /",
  "GSP33brssgo3u:2528": "tathāhi vājasaneyinaḥ pañcāgnividyāṃ prastutyaḥ ṣṭhamaparamagnimāmananti - 'tasyāgnirevāgnirbhavati' (bṛ. 6.2.14) ityādinā /",
  "GSP33brssgo3u:2529": "chandogāstu taṃ nāmananti pañcasaṃkhyayaiva ca ta upasaṃharanti 'atha ha ya etānevaṃ pañcāgnīnveda' (chā. 5.10.10) iti /",
  "GSP33brssgo3u:2530": "yoṣāṃ ca sa guṇo 'sti yeṣāṃ ca nāsti kathamubhayeṣāmekā vidyopapadyeta /",
  "GSP33brssgo3u:2531": "nacātra guṇopasaṃhāraḥ śakyate pratyetuṃ, pañcasaṃkhyāvirodhāt /",
  "GSP33brssgo3u:2532": "tathā prāṇasaṃvāde śreṣṭhādanyāṃścaturaḥ prāṇānvākcakṣuḥ śrotamanāṃsi chandogā āmananti /",
  "GSP33brssgo3u:2533": "vājasaneyinastu pañcamamapyāmananti 'reto vai prajāpatiḥ prajāyate ha prajayā paśubhirya evaṃ veda' (bṛ. 6.1.6) iti /",
  "GSP33brssgo3u:2534": "āvāpodvāpabhedācca vedyabhedo bhavati vedyabhedācca vidyābhedo dravyadevatābhedādiva yāgasyeti cet /",
  "GSP33brssgo3u:2535": "naiṣa doṣaḥ /",
  "GSP33brssgo3u:2536": "yata ekasyāmapi vidyāyāmevañjātīyako guṇabheda upapadyate /",
  "GSP33brssgo3u:2537": "yadyapi ṣaṣṭhasyāgnerupasaṃhāro na saṃbhavati tathāpi dyuprabhṛtīnāṃ pañcānāmagnīnāmubhayatra pratyabhijñāyāmānatvānna vidyābhedo bhavitumarhati /",
  "GSP33brssgo3u:2538": "nahi ṣoḍaśigrahaṇāgrahaṇayoratirātro bhidyate /",
  "GSP33brssgo3u:2539": "paṭhyate 'pi ca ṣaṣṭho 'gniśchandogaiḥ - 'taṃ pretaṃ diṣṭamito 'gnaya evaṃ haranti'",
  "GSP33brssgo3u:2540": "(chā. 5.9.2) iti /",
  "GSP33brssgo3u:2541": "vājasaneyinastu sāṃpādikeṣu pañcasvagniṣvanuvṛttāyāḥ samiddhūmādikalpanāyā nivṛttaye 'tasyāgnirevāgnirbhavati samitsamit' (bṛ. 6.2.14)",
  "GSP33brssgo3u:2542": "ityādi samāmananti sa nityānuvādaḥ /",
  "GSP33brssgo3u:2543": "athāpyupāsanārtha eṣa vādastathāpi sa guṇaḥ śakyatechandogairapyupasaṃhartum /",
  "GSP33brssgo3u:2544": "nacātra pañcasaṃkhyāvirodhe āśaṅkyaḥ /",
  "GSP33brssgo3u:2545": "sāṃpādikāgnyabhiprāyā hyeṣā pañcasaṃkhyā nityānuvādabhūtā na vidhisamavāyinītyadoṣaḥ /",
  "GSP33brssgo3u:2546": "evaṃ prāṇasaṃvādeṣvapyadhikasya guṇasyetaratropasaṃhāro na virudhyate /",
  "GSP33brssgo3u:2547": "nacāvāpodvāpabhedādvedyabhedo vidyābhedaścāśaṅkyaḥ /",
  "GSP33brssgo3u:2548": "kasyacidvedyāṃśasyāvāpodvāpayorapi bhūyaso vedyarāśerabhedāvagamāt /",
  "GSP33brssgo3u:2549": "tasmādaikavidyameva // 2 //",
  "GSP33brssgo3u:2550": "----------------------",
  "GSP33brssgo3u:2551": "FN: ito 'smāllokān diṣṭaṃ lokāntaraṃ pretaṃ gataṃ jñātayo 'gnaye harantītyarthaḥ /",
  "GSP33brssgo3u:2552": "tarhi śākhāntaranyāyenaiva karmaikyavadvidyaikyasiddhaiḥ punaruktirityata āha-ihāpīti /",
  "GSP33brssgo3u:2553": "rūpasyotpattiśiṣṭatvaṃ viśeṣaḥ /",
  "GSP33brssgo3u:2554_0": "pañcāgnīnvedetyādyupāsanotpattividhisthapañcāgnyādirūpabhedādupāsanābhedaḥ syādāmikṣāvājinarūpabhedātkarmabhedavādityadhikāśaṅkānirāsārthatvānna",
  "GSP33brssgo3u:2554_1": "paunaruktyamasyādhikaraṇasyeti matvā śaṅkāṃ vyācaṣṭe-syādityādinā /",
  "GSP33brssgo3u:2555": "asya pṛthakśāstratvātkarmanyāyānāṃ mānasavidyāsu vinā sūtraṃ duryojatvācca punaruktigandho 'pi nāstīti mantavyam /",
  "GSP33brssgo3u:2556": "nanu tasya mṛtasya dāhārthamagnirantyeṣṭigataḥ ṣaṣṭho yaḥ prasiddhavadvājibhiruktaḥ sa chāndogye upasaṃhārya iti na rūpabhedaḥ,",
  "GSP33brssgo3u:2557": "tatrāha-na cātreti /",
  "GSP33brssgo3u:2558": "astu prajananaguṇavato retaso vājināmāvāpaśchandogānāṃ ca tasyodvāpastataḥ kimityata āha-āvāpeti /",
  "GSP33brssgo3u:2559": "chāndogye ṣaṣṭhāgnyabhāvamaṅgīkṛtyālparūpabhedo na vidyaikyavirodhīti pariharati-naiṣa ityādinā /",
  "GSP33brssgo3u:2560": "aṅgīkāraṃ tyajati-paṭhyate 'pīti /",
  "GSP33brssgo3u:2561": "ito 'smāllokādiṣṭaṃ lokāntaraṃ pretaṃ gataṃ jñātayo 'gnaye harantītyarthaḥ /",
  "GSP33brssgo3u:2562": "nanu chāndogye 'gnimātraṃ śrutaṃ vājibhistu samidādiviśeṣaḥ paṭhyate iti rūpabhedastadavasthaḥ,",
  "GSP33brssgo3u:2563": "tatrāha-vājasaneyinastviti /",
  "GSP33brssgo3u:2564": "ṣaṣṭhāgnestadviśeṣasya cānuvādamātratvenānupāsyatvātpañcāgnaya evopāsyā ubhayatreti na rūpabheda ityarthaḥ /",
  "GSP33brssgo3u:2565": "saviśeṣasya ṣaṣṭhāgnerūpāsyatve 'pi na rūpabheda ityāha-athāpīti /",
  "GSP33brssgo3u:2566": "dyulokādīnāṃ pañcānāmanagnīnāmagnitvasaṃpattividhinaivārthātpañcatvaṃ saṃpattikalpitāgnīnāṃ siddhamanūdyate na dhyeyatvena vidhīyata ityarthaḥ /",
  "GSP33brssgo3u:2567": "chandogairvājiśākhāsthaṃ reta upasaṃhartavyamityuktvānupasaṃhāre 'pi na vidyābheda ityāha-na cāvāpeti //2//",
  "GSP33brssgo3u:2568": "END BsCom_3,3.1.2",
  "GSP33brssgo3u:2569": "____________________________________________________________________________________________",
  "GSP33brssgo3u:2570": "START BsCom_3,3.1.3",
  "GSP33brssgo3u:2571": "svādhyāyasya tathātvena hi samācāre 'dhikārāc ca savavac ca tanniyamaḥ | BBs_3,3.3 |",
  "GSP33brssgo3u:2572": "yadapyuktamātharvaṇikānāṃ vidyāṃ prati śirovratādyapekṣaṇādanyeṣāṃ ca tadanapekṣaṇādvadyābheda iti tatpratyucyate /",
  "GSP33brssgo3u:2573": "svādhyāyasyaiṣa dharmo na vidyāyāḥ /",
  "GSP33brssgo3u:2574": "kathamidamavagamyate /",
  "GSP33brssgo3u:2575": "yatastathātvena svādyāyadharmatvena samācāre vedavratopadeśapare granta ātharvaṇikā idamapi vedavratatvena vyākyātamiti samāmananti /",
  "GSP33brssgo3u:2576": "'naitadacīrṇavrato 'dhīte' (mu. 3.2.11)",
  "GSP33brssgo3u:2577": "iti cādikṛtaviṣayādecchabdādadhyayanaśabdācca svopaniṣadadhyayanadharma evaiṣa iti nirdāryate /",
  "GSP33brssgo3u:2578": "nanu ca 'teṣāmevaitāṃ brahmavidyāṃ vadeta śirovrataṃ vidhivadyaistu cīrṇam' (muṇḍa. 3.2.10)",
  "GSP33brssgo3u:2579": "iti brahmavidyāsaṃyogaśravaṇādekaiva sarvatra brahmavidyeti saṃkīryetaiṣa dharmaḥ /",
  "GSP33brssgo3u:2580": "na /",
  "GSP33brssgo3u:2581": "tatrāpyetāmiti prakṛtyapratyavamarśāt /",
  "GSP33brssgo3u:2582": "praka-tatvaṃ ca brahmavidyāyā granthaviśeṣāpekṣamiti granthaviśeṣasaṃyogyevaiṣa dharmaḥ /",
  "GSP33brssgo3u:2583": "savavacca tanniyama iti nidarśananirdeśaḥ /",
  "GSP33brssgo3u:2584_0": "yathāca savāḥ sapta sauryādayaḥ sathaudanaparyantā vedāntaroditatretāgnyanabhisaṃbandhādatharvaṇoditaikāgnyabhisaṃbandhāccātharvaṇikānāmeva",
  "GSP33brssgo3u:2584_1": "niyamyante tathaivāyamapi dharmaḥ svādhyāyaviśeṣasaṃbandhāttatraiva niyamyate /",
  "GSP33brssgo3u:2585": "tasmādapyanavadyaṃ vidyaikatvam // 3 //",
  "GSP33brssgo3u:2586": "evaṃ rūpabhedo na vidyābhedaka ityuktvā dharmaviśeṣo 'pi na bhedaka ityāha-svādhyāyasyeti /",
  "GSP33brssgo3u:2587": "godānavadadhyayanāṅgatvena śirovratamātharvaṇikānāṃ sūtre vihitaṃ na vidyāṅgamityarthaḥ /",
  "GSP33brssgo3u:2588": "adhikārācceti vyācaṣṭe-naitaditi /",
  "GSP33brssgo3u:2589": "etatprakṛtaṃ muṇḍakamananuṣṭhitaśirovrato naro nādhīta iti śrutermuṇḍakādhyayanāṅgameva śirovratamityarthaḥ /",
  "GSP33brssgo3u:2590": "nanu vidyāṅgatvenāpi idaṃ vrataṃ śrutamiti śaṅkate-nanviti /",
  "GSP33brssgo3u:2591": "sarvaśākhāsu brahmavidyaikaiva cedvidyāsaṃyuktaṃ vratamapi sarvatra saṃbadhyeta /",
  "GSP33brssgo3u:2592": "naca saṃbadhyata iti vidyābheda ityarthaḥ /",
  "GSP33brssgo3u:2593": "prakṛtagranthavācyaitacchabdabalādbrahmaprakāśagranthaparo brahmavidyāśabda iti pariharati-neti /",
  "GSP33brssgo3u:2594": "tasya śirovratasya muṇḍakādhyayane niyama ityatra savavaditi nidarśananirdeśaḥ /",
  "GSP33brssgo3u:2595": "savā homāḥ /",
  "GSP33brssgo3u:2596": "atharvaṇaiḥ svasūtre udita eko 'gnirekarṣisaṃjñayā prasiddhastasminnagnau kāryā iti yathā niyamyante tathetyarthaḥ //3//",
  "GSP33brssgo3u:2597": "END BsCom_3,3.1.3",
  "GSP33brssgo3u:2598": "____________________________________________________________________________________________",
  "GSP33brssgo3u:2599": "START BsCom_3,3.1.4",
  "GSP33brssgo3u:2600": "darśayati ca | BBs_3,3.4 |",
  "GSP33brssgo3u:2601": "darśayati ca vedo 'pi vidyaikatvaṃ sarvavedānteṣu vedyaikatvopadeśāt sarve vedā yatparamāmananti (ka. 2.15) iti /",
  "GSP33brssgo3u:2602": "tathā etaṃ hyeva bahvṛcā mahatyukthe mīmāṃsanta etamagnāvadhvarya etaṃ mahāvrate chandogāḥ iti ca /",
  "GSP33brssgo3u:2603": "tathā 'mahadbhayaṃ vajramudyatam' (ka.6.2)",
  "GSP33brssgo3u:2604": "iti kāṭhaka uktasyeśvaraguṇasya bhayahetukasya taittirīyake bhedarśananindāyai parāmarśo dṛśyate 'yadā hyevaiṣa etasminnudaramantaraṃ kurute /",
  "GSP33brssgo3u:2605": "atha tasya bhayaṃ bhavati /",
  "GSP33brssgo3u:2606": "tattveva bhayaṃ viduṣo 'manvānasya' (tai. 2.7.1) iti /",
  "GSP33brssgo3u:2607": "tathā vājasaneyake prādeśamātrasaṃpāditasya vaiśvānarasya chāndogye siddhavadupādānam 'yastvetamevaṃ prādeśamātramabhivimānamātmānaṃ vaiśvānaramupāste' (chā. 5.18.1) iti /",
  "GSP33brssgo3u:2608": "tathā sarvavedāntapratyayatvenānyatra vihitanāmukthādīnāmanyatropāsanavidhānāyopādānātprāyadarśananyāyenopāsanānāmapi sarvavedāntapratyayatvasiddhiḥ // 4//",
  "GSP33brssgo3u:2609": "kiñca vedyaikyena nirguṇabrahmavidyaikyaṃ tāvacchrutirdarśayati,",
  "GSP33brssgo3u:2610": "tatsaṃnidhipāṭhātsaguṇavidyānāmapi sarvaśākhāsvaikyasiddhirityāha sūtrakāraḥ-darśayati ceti /",
  "GSP33brssgo3u:2611": "saguṇamapyekaṃ vedatraye vedyaṃ darśayatītyāha-tatheti /",
  "GSP33brssgo3u:2612": "kiñca śākhāntaroktapādārthasya śākhāntare siddhavatparāmarśo vidyaikyaṃ darśayatītyāha-tathā mahadbhayamityādinā /",
  "GSP33brssgo3u:2613": "eṣa nara etasminnadvaye 'lpamapyantaraṃ bhedaṃ yadā paśyatyatha tadā tasya saṃsārabhayaṃ bhavatyeva,",
  "GSP33brssgo3u:2614": "yasmādviduṣo narasya bhedadarśinastadeva brahma bhayaṅkaraṃ bhavati,",
  "GSP33brssgo3u:2615": "brahmaivāhamityamanvānasyetyarthaḥ /",
  "GSP33brssgo3u:2616": "prādeśamātramupāsta iti siddhavadupāsanaṃ vaiśvānaravidyaikyaṃ darśayatītyāha-tatheti /",
  "GSP33brssgo3u:2617": "kiñca sarveṣu vedānteṣūkthādīnāṃ pratīyamānatvena hetunaitadavagamyate-anyatroktānāṃ teṣāmanyatropāstyarthamupādānamiti /",
  "GSP33brssgo3u:2618": "tatastadupāstīnāmapi sarvavedāntapramāṇakatvenaikyaṃ bāhulyena sidhyatītyāha-tatheti /",
  "GSP33brssgo3u:2619": "brahmavidyaikyavadukthādividyaikyamityarthaḥ //4//",
  "GSP33brssgo3u:2620": "END BsCom_3,3.1.4",
  "GSP33brssgo3u:2621": "____________________________________________________________________________________________",
  "GSP33brssgo3u:2622": "START BsCom_3,3.2.5",
  "GSP33brssgo3u:2623": "2 upasaṃhārādhikaraṇam / sū. 5",
  "GSP33brssgo3u:2624": "upasaṃhāror'thābhedādvidhiśeṣavatsamāne ca | BBs_3,3.5 |",
  "GSP33brssgo3u:2625": "idaṃ prayojanasūtram /",
  "GSP33brssgo3u:2626": "sthite caivaṃ sarvavedāntapratyayatve sarvavijñānānāmanyatroditānāṃ vijñānaguṇānāmanyatrāpi samāne vijñāna upasaṃhāro bhavati /",
  "GSP33brssgo3u:2627": "arthābhedāt /",
  "GSP33brssgo3u:2628": "ya eva hi teṣāṃ guṇānāmekatrārtho viśiṣṭavijñānopakārakaḥ sa evānyatrāpi /",
  "GSP33brssgo3u:2629": "ubhayatrāpi hi tadevaikaṃ vijñānaṃ tasmādupasaṃhāraḥ /",
  "GSP33brssgo3u:2630": "vidhiśeṣavat /",
  "GSP33brssgo3u:2631": "yathāhi vidhiśeṣāṇāmagnihotrādidharmāṇāṃ tadevaikamagnihotrādi karma sarvatretyarthābhedādupasaṃharaṇamevamihāpi /",
  "GSP33brssgo3u:2632": "yadi hi vijñānabhedo bhavettato vijñānāntaranibaddhatvādguṇānāṃ prakṛtivikṛtibhāvābhāvācca na syādupasaṃhāraḥ /",
  "GSP33brssgo3u:2633": "vijñānaikatve tu naivamasti /",
  "GSP33brssgo3u:2634": "asyaiva tu prayojanasūtrasya prapañcaḥ sarvābhedādityārabhya bhaviṣyati // 5 //",
  "GSP33brssgo3u:2635": "sarvaśākhāsu vidyaikyacintāyāḥ phalamāha-upasaṃhāra iti /",
  "GSP33brssgo3u:2636_0": "śākhābhede samānavidyāyāṃ śrutā guṇā yathāśruti vyavasthitā uta ekatrāśrutā itaraśākhāta",
  "GSP33brssgo3u:2636_1": "upasaṃhartavyā iti saṃdehe vidyaikye 'pi tatra tatroktaireva guṇairvidyopakārasiddheḥ",
  "GSP33brssgo3u:2636_2": "śākhābhedena guṇā vyavasthitā iti pūrvapakṣaḥ,",
  "GSP33brssgo3u:2637": "tatra prakṛtavidyaikyacintānaiṣphalyamiti phalam /",
  "GSP33brssgo3u:2638": "siddhāntatvena sūtraṃ vyācaṣṭe-sthite cetyādinā /",
  "GSP33brssgo3u:2639": "guṇānāṃ guṇyavinābhāvādetacchākhāsthā vidyā śākhāntaroktatadvidyāguṇavatī,",
  "GSP33brssgo3u:2640": "tadabhinnatvāt,",
  "GSP33brssgo3u:2641": "tadvidyāvadityanumānadvidyaikye guṇopasaṃhārasiddhirityarthaḥ /",
  "GSP33brssgo3u:2642": "pradhānaikye tattadupakārakāṇamaṅgānāmupasaṃhāre dṛṣṭāntamāha-vidhiśeṣavaditi /",
  "GSP33brssgo3u:2643": "uktameva vyatirekamukhenāha-yadihīti /",
  "GSP33brssgo3u:2644": "nanvāgneyayāgāvaruddhānāṃ guṇānāṃ tato 'bhinne saurye prāptivadvidyāntarasthaguṇānāṃ vidyāntare prāptiḥ kiṃ syādityata āha-prakṛtīti /",
  "GSP33brssgo3u:2645": "prakṛtiguṇānāṃ vikāre prāptiryuktā vidyānāṃ tu prakṛtivikṛtibhāvāsiddherna tatprāptirityarthaḥ /",
  "GSP33brssgo3u:2646": "naivamiti guṇānupasaṃhāro netyarthaḥ /",
  "GSP33brssgo3u:2647": "uttarasūtrāṇāmanena sūtreṇa paunaruktyaṃ vārayati-asyaiveti //5//",
  "GSP33brssgo3u:2648": "/",
  "GSP33brssgo3u:2649": "END BsCom_3,3.2.5",
  "GSP33brssgo3u:2650": "____________________________________________________________________________________________",
  "GSP33brssgo3u:2651": "START BsCom_3,3.3.6",
  "GSP33brssgo3u:2652": "3 anyathātvādhikaraṇam / sū. 6-8",
  "GSP33brssgo3u:2653": "anyathātvaṃ śabdād iti cen nāviśeṣāt | BBs_3,3.6 |",
  "GSP33brssgo3u:2654": "vājasaneyake 'te ha devā ūcurhantāsurānyajña udgīthenātyayāmeti' (bṛ. 1.3.1)",
  "GSP33brssgo3u:2655": "'te ha vācamucustvaṃ na udgāya' (bṛ.",
  "GSP33brssgo3u:2656": "1.3.2)",
  "GSP33brssgo3u:2657_0": "iti prakramya vāgādīnprāṇānasurapāpmaviddhatvena ninditvā mukhyaprāṇaparigrahaḥ paṭhyate",
  "GSP33brssgo3u:2657_1": "- 'atha hemamāsanyaṃ prāṇamūcustvaṃ na udgāyeti tatheti tebhya eṣa prāṇa udagāyat' (bṛ. 1.3.7) iti /",
  "GSP33brssgo3u:2658": "tathā chāndogye 'pi - 'taddhadevā udgīthamājagmuranenainānabhibhaviṣyāmaḥ' (chā. 1.21)",
  "GSP33brssgo3u:2659": "iti prakramyetarānprāṇānasurapāpmaviddhatvena ninditvā tathaiva mukhyaprāṇaparigrahaḥ paṭhyate - 'atha ha ya evāyaṃ mukhyaḥ prāṇastamudgīthamupāsāṃcakrire' (chā. 1.2.7) iti /",
  "GSP33brssgo3u:2660": "ubhayatrāpi ca prāṇapraśaṃsayā prāṇavidyāvidhiradhyavasīyate /",
  "GSP33brssgo3u:2661": "tatra saṃśayaḥ - kimatra vidyābhedaḥ syādāhosvidvidyaikatvamiti /",
  "GSP33brssgo3u:2662": "kiṃ tāvatprāptaṃ pūrveṇa nyāyena vidyaikatvamiti /",
  "GSP33brssgo3u:2663": "nanu na yuktaṃ vidyaikatvaṃ prakramabhedāt /",
  "GSP33brssgo3u:2664": "anyathā hi prakramante vājasaneyino 'nyathā chandogāḥ 'tvaṃ na udgāya' (bṛ. 1.3.2)",
  "GSP33brssgo3u:2665": "iti vājasaneyina udgīthasya kartṛtvena prāṇamāmananti /",
  "GSP33brssgo3u:2666": "chandogāstūdgīthatvena 'tamudgīthamupāsaṃcakrire' (chā. 1.2.7) iti /",
  "GSP33brssgo3u:2667": "tatkathaṃ vidyaikatvaṃ syāditi cet /",
  "GSP33brssgo3u:2668": "naiṣa doṣaḥ /",
  "GSP33brssgo3u:2669": "na hyetāvatā viśeṣeṇa vidyaikatvamapagacchati /",
  "GSP33brssgo3u:2670": "aviśeṣasyāpi bahutarasya pratīyamānatvāt /",
  "GSP33brssgo3u:2671_0": "tathāhi - devāsurasaṃgrāmopakramatvamasurātyayābhiprāya udgīthopanyāso vāgādisaṃkīrtanaṃ",
  "GSP33brssgo3u:2671_1": "tannindayā mukhyaprāṇavyapāśrayastadvīryāccāsuravidhvaṃsanamaśmaloṣṭanidarśanenetyevaṃ",
  "GSP33brssgo3u:2671_2": "bahavor'thā ubhayatrāpyaviśiṣṭāḥ pratīyante /",
  "GSP33brssgo3u:2672": "vājasaneyake 'picodgīthasāmānādhikaraṇyaṃ prāṇasya śrutam - 'eṣa u vā udgīthaḥ' (bṛ. 1.3.23) iti /",
  "GSP33brssgo3u:2673": "tasmācchāndogye 'pi kartṛtvaṃ lakṣayitavyam /",
  "GSP33brssgo3u:2674": "tasmācca vidyaikatvamiti // 6 //",
  "GSP33brssgo3u:2675": "----------------------",
  "GSP33brssgo3u:2676": "FN: āsanyaṃ āsye bhavam /",
  "GSP33brssgo3u:2677": "asurātyayābhiprāyo 'surajayārthaṃ saṃvādaḥ /",
  "GSP33brssgo3u:2678": "pūrvaṃ codanādyaviśeṣādutsargato vidyaikyamuktaṃ tasyāpavādaṃ vaktumāha-anyathātvamiti /",
  "GSP33brssgo3u:2679": "atra vājināmudrīyabrāhmaṇaṃ chandogānāmudgīthādhyāyaṃ ca viṣayamāha-vājetyādinā /",
  "GSP33brssgo3u:2680_0": "'te ha devāḥ sāttvikavṛttayaḥ prāṇā anyonyamucūrhantedānīmasminyajñe udgīthenaudgātreṇa",
  "GSP33brssgo3u:2680_1": "karmaṇā rajastamovṛttirūpānasurānatītya devatvaṃ gacchāmaḥ'iti te caivaṃ nirdeṣamudgīthakartāramupāsyaṃ",
  "GSP33brssgo3u:2680_2": "nirdhārayituṃ kṛtasaṃvādāḥ prathamaṃ vācyaṃ parīkṣitavantastvamaudgātraṃ no 'smākaṃ",
  "GSP33brssgo3u:2680_3": "kurviti tayā tvanṛtaṃ kṛtaṃ tathā ghrāṇacakṣuḥśrotramanāṃsyapi kāmenāsurapāpmanā",
  "GSP33brssgo3u:2680_4": "grastānīti ninditvā āsanyamāsye bhavaṃ mukhamadhyasthaṃ prāṇamupāsyaṃ nirdhāritavanta ityarthaḥ /",
  "GSP33brssgo3u:2681": "tattatrānyonyabhibhavātmakayuddhe pravṛtte devāḥ pūrvavadudgīthamāhṛtavantaḥ anenodgīthenainānasurāñjayemetyarthaḥ /",
  "GSP33brssgo3u:2682": "bhedābhedamānābhyāṃ saṃśayamāha-tatreti /",
  "GSP33brssgo3u:2683": "atra pūrvādhikaraṇasiddhāntanyāyenodgīthavidyeti saṃjñaikyena vidyaikyamiti pūrvapakṣe mitho guṇopasaṃhāraḥ phalaṃ,",
  "GSP33brssgo3u:2684": "siddhānte saṃjñaikye 'pi vidyaikyāpavādādanupasaṃhāra iti /",
  "GSP33brssgo3u:2685": "evaṃ yatra pūrvanyāyena pūrvapakṣaḥ tatrāpavādikī saṃgatiriti mantavyam /",
  "GSP33brssgo3u:2686": "sūtrasthasiddhāntiśaṅkābhāgaṃ vyācaṣṭe-nanu na yuktamiti /",
  "GSP33brssgo3u:2687": "saṃpūrṇodgīthakarmakartā prāṇo vājināmupāsyaḥ,",
  "GSP33brssgo3u:2688": "udgāyeti kartṛśabdācchandogānāṃ tūdgīthāvayava oṅkāraḥ prāṇadṛṣṭyopāsyaḥ,",
  "GSP33brssgo3u:2689": "oṃmityetadakṣaramudgīthamityupakramya prāṇamudgīthamiti karmarūpatvaśabdāt,",
  "GSP33brssgo3u:2690": "tathāca kartṛkarmaṇorūpāsyayorbhedādvidyayoranyathātvaṃ bheda iti śaṅkārthaḥ /",
  "GSP33brssgo3u:2691": "udgīthatveneti oṅkāratvenetyarthaḥ /",
  "GSP33brssgo3u:2692": "alparūpabhedo na vidyaikyavirodhītyuktanyāyena pūrvapakṣī pariharati-naiṣa iti /",
  "GSP33brssgo3u:2693": "asurātyayābhiprāyaḥ asurajayārthaṃ saṃvādaḥ,",
  "GSP33brssgo3u:2694": "yathāśmānaṃ prāpya loṣṭo vidhvaṃsate tathā prāṇaṃ hantumāgatā asurāstasya vīryeṇa svayameva dhvastā iti śrutamubhayatretyarthaḥ /",
  "GSP33brssgo3u:2695": "alparūpabhedamaṅgīkṛtyāpi vidyaikyamuktaṃ so 'pi nāstītyāha-vājeti /",
  "GSP33brssgo3u:2696": "udgīthakartṛrūpatvena prāṇasyobhayatra śrutatvādekatra śrutaṃ kartṛtvamapyubhayatra draṣṭavyamityarthaḥ //6//",
  "GSP33brssgo3u:2697": "END BsCom_3,3.3.6",
  "GSP33brssgo3u:2698": "____________________________________________________________________________________________",
  "GSP33brssgo3u:2699": "START BsCom_3,3.3.7",
  "GSP33brssgo3u:2700": "na vā prakaraṇabhedāt parovarīyastvādivat | BBs_3,3.7 |",
  "GSP33brssgo3u:2701": "na vā vidyaikatvamātra nyāyyaṃ vidyābheda evātra nyāyyaḥ /",
  "GSP33brssgo3u:2702": "kasmāt /",
  "GSP33brssgo3u:2703": "prakaraṇabhedāditi /",
  "GSP33brssgo3u:2704": "prakramabhedādityarthaḥ /",
  "GSP33brssgo3u:2705": "tathāhi - iha prakramabhedo dṛśyate /",
  "GSP33brssgo3u:2706": "chāndogye tāvat - omityetadakṣaramudgīthamupāsīta (chā. 1.1.1)",
  "GSP33brssgo3u:2707": "ityevamudgīthāvayavasyoṅkārasyopāsyatvaṃ prastutya rasatamādiguṇopavyākhyānaṃ tatra kṛtvā atha khalvetasyaivākṣarasyopavyākhyānaṃ bhavati (chā. 1.1.10)",
  "GSP33brssgo3u:2708": "iti punarapi tamevodgīthāvayavamoṅkāramanuvartya devāsurākhyāyikādvāreṇa tam prāṇamudgīthamupāsāṃcakrire (chā. 1.2.2) ityāha /",
  "GSP33brssgo3u:2709": "tatra yadyudgīthaśabdena sakalā bhaktirabhipreyeta tasyāśca kartodgātartviktata upakramaścoparapadhyeta lakṣaṇā ca psajyeta /",
  "GSP33brssgo3u:2710": "upakramānurodhena caikasminvākya upasaṃhāreṇa bhavitavyam /",
  "GSP33brssgo3u:2711": "tasmādatra tāvadudgīthāvayava oṅkāre prāṇadṛṣṭirupadisyate /",
  "GSP33brssgo3u:2712": "vājasaneyake tadgīthaśabdenāvayavagrahaṇe kāraṇābhāvātsakalaiva bhaktirāvedyate /",
  "GSP33brssgo3u:2713": "tvaṃ na udgāya (bṛ. 1.3.2) ityapi tasyāḥ kartodgātartvikprāṇatvena nirūpyata iti prasthānāntaram /",
  "GSP33brssgo3u:2714": "yadapi tatrodgīthasāmānādhikaraṇyaṃ prāṇasya tadapyudgātṛtvenaiva didarśayiṣitasya prāṇasya sarvātmatvapratipādanārthamiti na vidyaikatvamāvahati /",
  "GSP33brssgo3u:2715": "sakalabhaktiviṣaya eva ca tatrāpyudgīthaśabda iti vaiṣamyam /",
  "GSP33brssgo3u:2716": "naca prāṇasyodgātṛtvamasaṃbhavena hetunā parityajata udgīthabhāvavadudgātṛbhāvasyāpyupāsanārthatvenopadiśyamānatvāt /",
  "GSP33brssgo3u:2717": "prāṇavīryeṇaiva codgātaudgātraṃ karotīti nāstyasaṃbhavaḥ /",
  "GSP33brssgo3u:2718": "tathāca tatraiva śrāvitam- vācā ca hyeva sa prāṇena codagāyat (bṛ. 1.3.24) iti /",
  "GSP33brssgo3u:2719": "naca vivakṣitārthabhede 'vagamyamāne vākyacchāyānukāramātreṇa samānārthatvamadhyavasātuṃ yuktam /",
  "GSP33brssgo3u:2720_0": "tathāhyabhyudayavākye paśukāmavākye ca tredhā taṇḍulānvibhajedye madhyamāḥ syustānagnaye",
  "GSP33brssgo3u:2720_1": "dātre puroḍāśamaṣṭākapālaṃ kuryāt ityādinirdeśasāmye 'pyupakramabhedādabhyudayavākye",
  "GSP33brssgo3u:2720_2": "davatāpanayo 'dhyavasitaḥ,",
  "GSP33brssgo3u:2721": "paśukāmavākye tu yāgavidhiḥ /",
  "GSP33brssgo3u:2722": "tathehāpyupakramabhedādvidyābhedaḥ /",
  "GSP33brssgo3u:2723": "parovarīyastvādivat /",
  "GSP33brssgo3u:2724": "yathā paramātmadṛṣṭyadhyāsasāmye 'pi 'ākośo hyevaibhyo jyāyānākśaḥ parāyaṇam' (chā. 1.9.1)",
  "GSP33brssgo3u:2725": "'sa eṣa parovarīyānudgīthaḥ sa eṣo 'nantaḥ' (chā. 1.9.2)",
  "GSP33brssgo3u:2726": "iti parovarīyastvaguṇaviśiṣṭamudgīthopāsanamakṣyādityādigatahiraṇyaśmaśrutvādiguṇaviśiṣṭodgīthopāsanādbhinnam /",
  "GSP33brssgo3u:2727": "nacetaretaraguṇopasaṃhāra ekasyāmapi śākhāyāṃ tadvacchākhāntarastheṣvapyevañjātīyakeṣūpāsaneṣviti // 7 //",
  "GSP33brssgo3u:2728": "----------------------",
  "GSP33brssgo3u:2729": "FN: vaiṣamyamubhayatra vidyānānātvam /",
  "GSP33brssgo3u:2730": "apanayo viyogaḥ /",
  "GSP33brssgo3u:2731": "parasmātparo varācca varataraḥ parovarīyān /",
  "GSP33brssgo3u:2732": "bahuviruddharūpabhedāt na vidyaikyamiti siddhāntayati-na veti /",
  "GSP33brssgo3u:2733": "akṣaraṃ viśinaṣṭi-udgīthamiti /",
  "GSP33brssgo3u:2734": "tadavayavamityarthaḥ pṛthivyādirasānāṃ rasatama oṅkāraḥ,",
  "GSP33brssgo3u:2735": "āptiḥ samṛddhiriti guṇānuktvā guṇavatyoṅkāre prāṇadṛṣṭividhānāyākhyāyikā prastutetyāha-rasatameti /",
  "GSP33brssgo3u:2736": "nanu vājivākyaikavākyatvārthaṃ chāndogyopakramasthamudgīthapadaṃ saṃpūrṇasāmabhaktiparamastu,",
  "GSP33brssgo3u:2737": "prāṇamudgīthamityatrāpyudgīthakartā prāṇa upāsya iti vyākhyāyatāmityata āha-tatra yadyudgītheti /",
  "GSP33brssgo3u:2738": "oṅkāropāstyupakramasaṅga udgīthapade kartṛlakṣaṇā ceti doṣadvayaṃ syādityarthaḥ /",
  "GSP33brssgo3u:2739_0": "nanu siddhānte 'pi tatpade 'vayavalakṣaṇā svīkāryā tato varaṃ kartṛlakṣaṇā śrutyantarānugrahāttathā",
  "GSP33brssgo3u:2739_1": "copasaṃhāre kartṛprāṇopāstiniścayādupakrame 'pi tanniścaya ityata āha-upakrameti /",
  "GSP33brssgo3u:2740": "saṃdigdhopakramo hi vākyaśeṣānniścīyate /",
  "GSP33brssgo3u:2741": "yathā 'aktāḥ śarkarāḥ'ityatrāñjanadravyasaṃdehe 'tejo ghṛtam'iti śeṣānniścayaḥ /",
  "GSP33brssgo3u:2742": "iha tūpakrame 'kṣarasyopāsyatvaṃ niścitaṃ,",
  "GSP33brssgo3u:2743": "tatsamānādhikāraṇodgīthapadasyāvayavalakṣaṇā ca viniściteti prāṇamudgīthamityupasaṃhārastadekārthatayā neya ityarthaḥ /",
  "GSP33brssgo3u:2744": "evaṃ chāndogye oṅkāra upāsya ukta itaratra tu prāṇa ityupāsyabhedādvidyābheda ityāha-vājeti /",
  "GSP33brssgo3u:2745": "yaduktaṃ vājiśrutāvapi prāṇasyodgītharūpatvaśruterūpāsyaikyamiti taddūṣayati-yadapītyādinā /",
  "GSP33brssgo3u:2746": "tatrodgītha upāsyatayā noktaḥ kintu prāṇasyopāsyasya guṇatayetyarthaḥ /",
  "GSP33brssgo3u:2747": "kiñcodgītha oṅkāraśchāndogye 'tra tu bhaktirityupāsyabheda ityāha-sakaleti /",
  "GSP33brssgo3u:2748": "prāṇasya jaḍatvānnodgātṛtvaṃ kintūdgīthatvameva vājibharapi grāhyamityaikyamāśaṅkyāha-naceti /",
  "GSP33brssgo3u:2749": "sa udgātā vāgviśiṣṭaprāṇenaudgātraṃ kṛtavāniti śruterasaṃbhavo 'pi netyarthaḥ /",
  "GSP33brssgo3u:2750": "yaduktaṃ bahutarārthāviśeṣāddhi vidyaikyamiti, tatrāha-naceti /",
  "GSP33brssgo3u:2751": "ekatrodgātā prāṇa upāsyo 'nyatroṅkāra ityantaraṅgopāsyarūpabhede spaṣṭe sati bahiraṅgārthavādasāmyamātreṇa nopāsanaikyaṃ yuktamityarthaḥ /",
  "GSP33brssgo3u:2752": "vākyasāmyamātreṇārthaikyaṃ nāstītyatra dṛṣṭāntamāha-tathāhīti /",
  "GSP33brssgo3u:2753_0": "'vi vā etaṃ prajayā paśubhirardhayati vardhayatyasya bhrātṛvyaṃ yasya havirniruptaṃ",
  "GSP33brssgo3u:2753_1": "purastāccandramā abhyudeti tredhā taṇḍulānvibhajedye madhyamāḥ syustānagnaye dātre",
  "GSP33brssgo3u:2753_2": "puroḍāśamaṣṭākapālaṃ kuryādye sthaviṣṭhāstānindrāya pradātre dadhaṃścaruṃ ye 'ṇiṣṭhāstānviṣṇave",
  "GSP33brssgo3u:2753_3": "śipiviṣṭāya śṛte carum'ityabhyudayavākyam /",
  "GSP33brssgo3u:2754_0": "asyārthaḥ-yasya yajamānasya caturdaśyāmevāmāvāsyābhrāntyādarśakarmārthaṃ pravṛttasya",
  "GSP33brssgo3u:2754_1": "purastātpūrvaṃ havistaṇḍuladadhipayorūpaṃ niruptaṃ darśadevatābhyo 'gnyādibhyaḥ saṅkalpitaṃ",
  "GSP33brssgo3u:2754_2": "candramāśca paścādabhyudeti tametaṃ yajamānaṃ kālavyatyayāparādhāttadeva niruptaṃ",
  "GSP33brssgo3u:2754_3": "haviḥ prajādinārdhayati viyojayati śatruṃ cāsya vardhayati yasmātkālabhrāntimānyajamānaḥ,",
  "GSP33brssgo3u:2755_0": "ye madhyamādibhāvena tredhā bhūtāstaṇḍulā dadhyādisahitā niruptāstānvibhajedagnyādibhyo",
  "GSP33brssgo3u:2755_1": "viyojayadviyojya ca dātṛtvādiguṇakānagnyādibhyo darśadevābhinnebhyo nirvapediti dadhan",
  "GSP33brssgo3u:2755_2": "dadhani sthaviṣṭhataṇḍulacaruṃ śṛte dugdhe 'ṇiṣṭhacarumityarthaḥ /",
  "GSP33brssgo3u:2756_0": "atra kālāparādhe devāntarayuktaṃ prāyaścittarūpaṃ darśādbhinnaṃ karma vidhīyata iti",
  "GSP33brssgo3u:2756_1": "prāpte taṇḍulatredhātvādyanuvādena vibhajediti haviṣaḥ prakṛtadevaviyogena tasminneva",
  "GSP33brssgo3u:2756_2": "darśakarmaṇi devatāntarasaṃbandhamātravidhānaṃ na karmāntaramiti siddhāntitam /",
  "GSP33brssgo3u:2757": "evamabhyudayavākye kālāparādhenopakramāddarśakarmaṇyeva haviṣaḥ pūrvadevatābhyo 'panayo viyogo 'dhyavasitaḥ,",
  "GSP33brssgo3u:2758_0": "paśukāmavākye tu yadyapi ye sthaviṣṭhāstānagnaye sanimate 'ṣṭākapālaṃ nirvapedye",
  "GSP33brssgo3u:2758_1": "madhyamāstān viṣaṇave śipiviṣṭāya śṛte caruṃ ye kṣodiṣṭhāstānindrāya pradātre dadhaṃścarumiti",
  "GSP33brssgo3u:2758_2": "nirdeśo 'bhyudayavākyena samo 'sti,",
  "GSP33brssgo3u:2759_0": "tathāpi yaḥ paśukāmaḥ syātso 'māvāsyāmiṣṭvā vatsānapākuryāditi nityaṃ darśakarma",
  "GSP33brssgo3u:2759_1": "samāpya punardehārthaṃ vatsāpākaraṇavidhyupakramātpaśukāmasya yāgāntaravidhireva",
  "GSP33brssgo3u:2759_2": "nābhyudayavākyenārthaikyamiti tathā prakṛte 'pi nirdeśasāmyaṃ na vidyaikyaprayojakamityarthaḥ /",
  "GSP33brssgo3u:2760": "vatsānāpākuryānmātṛdeśāddeśāntaraṃ nayedityarthaḥ /",
  "GSP33brssgo3u:2761": "sūtroktaṃ dṛṣṭāntaṃ vyācaṣṭe-parovarīyastvādivaditi /",
  "GSP33brssgo3u:2762": "para iti sakārāntaṃ parasmāt paraścāsau varācca varatara iti parovarīyānityekaṃ padam /",
  "GSP33brssgo3u:2763": "anantaśca ākāśākhyaḥ paramātmā taddṛṣṭyālambanatvādudgīthastathokta ityarthaḥ /",
  "GSP33brssgo3u:2764": "ākāśātmanā hiraṇyaśmaśrupuruṣātmanā codgīthopāstisāmye 'pi vidyābhedavadihāpi bheda ityarthaḥ //7//",
  "GSP33brssgo3u:2765": "END BsCom_3,3.3.7",
  "GSP33brssgo3u:2766": "____________________________________________________________________________________________",
  "GSP33brssgo3u:2767": "START BsCom_3,3.3.8",
  "GSP33brssgo3u:2768": "saṃjñātaś cet tad uktam asti tu tad api | BBs_3,3.8 |",
  "GSP33brssgo3u:2769": "athocyate saṃjñaikatvādvidyaikatvamatra nyāyyamudgīthavidyeti hyubhayaṇāpyekā saṃjñeti /",
  "GSP33brssgo3u:2770": "tadapi nopapadyate /",
  "GSP33brssgo3u:2771": "uktaṃ hyetat - 'na vā prakaraṇabhedātparovarīyastvādivat' (bra. sū. 3.3.7) iti /",
  "GSP33brssgo3u:2772": "tadeva cātra nyāyyataraṃ śrutyakṣarānugataṃ hi tatsaṃjñaikatvaṃ tu śrutyakṣarabāhyamudgīthaśabdamātraprayogāllaukikairvyahartṛbhirupacaryate /",
  "GSP33brssgo3u:2773": "asti caitatsaṃjñaikatvaṃ prasiddhabhedeṣvapi parovarīyastvādyupāsaneṣūdgīthavidyeti /",
  "GSP33brssgo3u:2774": "tathā prasiddhabhedānāmapyagnihotradarśapūrṇamāsādīnāṃ kāṭhakaikagranthaparipaṭhitānāṃ kāṭhakasaṃjñakatvaṃ dṛśyate tathehāpi bhaviṣyati /",
  "GSP33brssgo3u:2775": "yatra tu nāsti kaścidevañjātīyako bhedahetustatra bhavatu saṃjñaikatvādvidyaikatvaṃ yathā saṃvargavidyādiṣu // 8 //",
  "GSP33brssgo3u:2776": "saṃjñaikyaṃ pūrvapakṣabījamudbhāvya dūṣayati-saṃjñāta iti /",
  "GSP33brssgo3u:2777": "upāsyarūpabhedādvidyānānātvaṃ yaduktaṃ tacchrutyakṣarānugataṃ balavat,",
  "GSP33brssgo3u:2778": "saṃjñā tu pauruṣeyī durbaletyarthaḥ /",
  "GSP33brssgo3u:2779": "saṃjñaikyaṃ karmaikyavyabhicāri cetyāha-asti ceti /",
  "GSP33brssgo3u:2780": "kiṃ saṃjñaikyaṃ sarvatrāpramāṇameva netyāha-yatra tviti /",
  "GSP33brssgo3u:2781": "asati bādhake saṃjñaikyamapi mānaṃ yathā saṃvargavidyeti saṃjñaikyātsarvaśākhāsu tadvidyaikyaṃ,",
  "GSP33brssgo3u:2782": "tathā pañcāgnyādividyaikyamityādyasūtre darśitamityarthaḥ //8//",
  "GSP33brssgo3u:2783": "END BsCom_3,3.3.8",
  "GSP33brssgo3u:2784": "____________________________________________________________________________________________",
  "GSP33brssgo3u:2785": "START BsCom_3,3.4.9",
  "GSP33brssgo3u:2786": "4 vyāptyadhikaraṇam / sū. 9",
  "GSP33brssgo3u:2787": "vyāpteś ca samañjasam | BBs_3,3.9 |",
  "GSP33brssgo3u:2788": "'omtyetadakṣaramudgīthamupāsīta' (chā. 1.1.1)",
  "GSP33brssgo3u:2789": "ityatrākṣarodgīthaśabdayoḥ sāmānādhikaraṇye śrūyamāṇe 'dhyāsāpavādaikatvaviśeṣaṇapakṣāṇāṃ pratibhāsanātkatamo 'tra pakṣo nyāyyaḥ syāditi vicāraḥ /",
  "GSP33brssgo3u:2790": "tatrādhyāso nāma dvayorvastunoranivartitāyāmevānyatarabuddhāvanyatarabuddhiradhyasyate /",
  "GSP33brssgo3u:2791": "yasminnitarabuddhiradhyasyate 'nuvartata eva tasmiṃstadbuddhiradhyastetarabuddhāvapi /",
  "GSP33brssgo3u:2792": "yathā nāmni brahmabuddhāvadhyasyamānāyāmapyanuvartata eva nāmabuddhirna brahmabuddhyā nivartate /",
  "GSP33brssgo3u:2793": "yathāvā pratimādiṣu viṣṇvādibuddhyadhyāsaḥ /",
  "GSP33brssgo3u:2794": "evamihāpyakṣara udgīthabuddhiradhyasyata udgīthe vākṣarabuddhuriti /",
  "GSP33brssgo3u:2795": "apavādo nāma yatra kasmiṃścidvastuni pūrvaniviṣṭāyāṃ mithyābuddhau niścitāyāṃ paścādupajāyamānā yathārthā buddhiḥ pūrvaniviṣṭāyā mithyābuddhernivartikā bhavati /",
  "GSP33brssgo3u:2796": "yathā dehendriyasaṃghāta ātmabuddhirātmanyevātmabuddhyā paścādbhāvinyā 'tattvamasi' (chā. 6.8.7)",
  "GSP33brssgo3u:2797": "ityanayā yathārthabuddhyā nivartate /",
  "GSP33brssgo3u:2798": "yathā vā digbhrāntibuddhirdigyāthātmyabuddhyā nivartyate /",
  "GSP33brssgo3u:2799": "yathā vā digbhrāntibuddhirdigyāthātmyabuddhyā nivartyate /",
  "GSP33brssgo3u:2800": "evamihāpyakṣarabuddhyodgīthabuddhirnivartyata udgīthabuddhyā vākṣarabuddhiriti /",
  "GSP33brssgo3u:2801": "ekatvaṃ tvakṣarodgīthaśabdayoranatiriktārthavṛttitvam /",
  "GSP33brssgo3u:2802": "yathā dvijottamo brāhmaṇo bhūmideva iti /",
  "GSP33brssgo3u:2803": "viśeṣaṇaṃ punaḥ sarvavedavyāpina omityetasyākṣarasya grahaṇaprasaṅga audgātraviśeṣasya samarpaṇam /",
  "GSP33brssgo3u:2804": "yathā nīlaṃ yadutpalaṃ tadānayeti /",
  "GSP33brssgo3u:2805": "evamihāpyudgītho ya oṅkārastamupāsīteti /",
  "GSP33brssgo3u:2806": "evametasminsāmānādhikaraṇyavākye vimṛśyamāna ete pakṣāḥ pratibhānti tatrānyatamanirdhāraṇakāraṇābhāvādanirdāraṇaprāptāvidamucyate - vyāpteśca samañjasamiti /",
  "GSP33brssgo3u:2807": "caśabdo 'yaṃ tuśabdasthānaniveśī pakṣatrayavyāvartanaprayojana- /",
  "GSP33brssgo3u:2808": "tadiha kṣayaḥ pakṣāḥ sāvadyā iti paryudasyante /",
  "GSP33brssgo3u:2809": "viśeṣaṇapakṣa evaiko niravadya ityupādīyate /",
  "GSP33brssgo3u:2810": "tatrādhyāse tāvadyā buddhiritaratrādhyasyate tacchabdasya lakṣaṇāvṛttitvaṃ prasajyeta tatphalaṃ ca kalpyeta /",
  "GSP33brssgo3u:2811": "śrūyata eva phalam 'āpayitā ha vai kāmānāṃ bhavati' (chā. 1.1.7) ityādīti cet /",
  "GSP33brssgo3u:2812": "na /",
  "GSP33brssgo3u:2813": "tasyānyaphalatvāt /",
  "GSP33brssgo3u:2814": "āptyādidṛṣṭiphalaṃ hi tannodgīthādhyāsaphalam /",
  "GSP33brssgo3u:2815": "apavāde 'pi samānaḥ phalābhāvaḥ /",
  "GSP33brssgo3u:2816": "mithyājñānanivṛttiḥ phalamiti cet /",
  "GSP33brssgo3u:2817": "na /",
  "GSP33brssgo3u:2818": "puruṣārthopayogānavagamāt /",
  "GSP33brssgo3u:2819": "naca kadācidapyoṅkārādoṅkārabuddhirnivartata udgīthādvedgīthabuddhiḥ /",
  "GSP33brssgo3u:2820": "nacedaṃ vākyaṃ vastutattvapratipādanaparam /",
  "GSP33brssgo3u:2821": "upāsanāvidhiparatvāt /",
  "GSP33brssgo3u:2822": "nāpyekatvapakṣaḥ saṃgacchate niṣprayojanaṃ hi tadā śabdadvayoccāraṇaṃ syāt /",
  "GSP33brssgo3u:2823": "ekenaiva vivakṣitārthasamarpaṇāt /",
  "GSP33brssgo3u:2824": "naca hautraviṣaya ādhvaryavaviṣaye vākṣara oṅkāraśabdavācya udgīthaśabdaprasiddhirasti /",
  "GSP33brssgo3u:2825": "nāpi sakalāyāṃ sāmno dvitīyāyāṃ bhaktāvudgīthaśabdaprasiddhirasti /",
  "GSP33brssgo3u:2826": "nāpi sakalāyāṃ sāmno dvitīyāyāṃ bhaktāvudgīthaśabdavācyāyāmoṅkāraśabdaprasiddhiryenānatiriktārthatā syāt /",
  "GSP33brssgo3u:2827": "pariśeṣādviśeṣaṇapakṣaḥ parigṛhyate /",
  "GSP33brssgo3u:2828": "vyāpteḥ sarvavedasādhāraṇyāt /",
  "GSP33brssgo3u:2829": "sarvavyāpyakṣaramiha mā prasañjītyata udgīthaśabdenākṣaraṃ viśeṣyate kathaṃ nāmodgīthāvayavabhūta oṅkāro gṛhyeteti /",
  "GSP33brssgo3u:2830": "nanvasminnapi pakṣe samānā lakṣaṇā /",
  "GSP33brssgo3u:2831": "udgīthaśabdasyāvayavalakṣaṇārthatvāt /",
  "GSP33brssgo3u:2832": "satyametat /",
  "GSP33brssgo3u:2833": "lakṣaṇāyāmapi tu saṃnikarṣaviprakarṣo bhavata eva /",
  "GSP33brssgo3u:2834": "adhyāsapakṣe hyarthāntarabuddhirarthāntare nikṣipyata iti viprakṛṣṭā lakṣaṇā viśeṣaṇapakṣe pravṛttāḥ śabdā avayaveṣvapi pravartamānā dṛṣṭāḥ paṭagrāmādiṣu /",
  "GSP33brssgo3u:2835": "ataśca vyāpterhetoromityetadakṣaramityetasyodgīthamityetadviśeṣaṇamiti samañjasametanniravadyamityarthaḥ // 9 //",
  "GSP33brssgo3u:2836": "vyāpteśca samañjasam /",
  "GSP33brssgo3u:2837": "sāmānādhikaraṇyaṃ viṣayīkṛtya saṃśayamāha-omityetaditi /",
  "GSP33brssgo3u:2838": "adhyāsādipadārthānvyācaṣṭe-tatrādhyāsa ityādinā /",
  "GSP33brssgo3u:2839": "buddhipūrvakābhedāropo 'dhyāsaḥ,",
  "GSP33brssgo3u:2840": "bādho 'pavādaḥ,",
  "GSP33brssgo3u:2841": "ekatvaṃ vāstavābhedaḥ,",
  "GSP33brssgo3u:2842": "viśeṣaṇaṃ vyāvartakamiti vivekaḥ /",
  "GSP33brssgo3u:2843": "pūrvamudgātṛkarmātmakodgīthāvayavatvamoṅkārasya dhyeyasya viśeṣaṇaṃ siddhavatkṛtya dhyeyabhedādvidyābhedaḥ siddhāntitaḥ sa na yukta ityākṣepasaṃgatyā pūrvapakṣayati-tatreti /",
  "GSP33brssgo3u:2844": "atra pūrvapakṣe pūrvoktasiddhāntāsiddhiḥ phalaṃ siddhānte tatsiddhiriti matvā siddhāntasūtraṃ vyācaṣṭe-caśabda ityādinā /",
  "GSP33brssgo3u:2845": "pakṣatrayasya duṣṭatvaṃ pratijñāyādhyāsapakṣe doṣamāha-tatrādhyāsa iti /",
  "GSP33brssgo3u:2846": "yasyodgīthasya buddhiroṅkāre 'dhyasyate tadvācakodgīthaśabdasyoṅkāre lakṣaṇā syāttadbuddhiviṣayatvaguṇaparatvāttathā saṃbandho 'pyasiddhaḥ kalpanīyaḥ,",
  "GSP33brssgo3u:2847": "pratīkopāsteḥ phalaṃ ca kalpyamiti gauravaṃ syādityarthaḥ /",
  "GSP33brssgo3u:2848": "phalaṃ na kalpyamiti śaṅkate-śrūyata iti /",
  "GSP33brssgo3u:2849": "āptyādīti /",
  "GSP33brssgo3u:2850": "'oṅkāra āptiḥ samṛddhiriti' 'ya upāste sa kāmānāpnoti'iti śrutaṃ phalaṃ nādhyāsasyetyarthaḥ /",
  "GSP33brssgo3u:2851": "udgīthoṅkārayoranyatarabudyānyatarabudyapavādamaṅgīkṛtyānyataramithyābuddhinivṛttivaiphalyamuktaṃ saṃpratyanyatarabuddherabhrāntitvānnāpavāda ityāha-naca kadācidapīti /",
  "GSP33brssgo3u:2852": "bhrāntiścet nivarteta na tu nivartata ityabhrantirityarthaḥ /",
  "GSP33brssgo3u:2853": "kiñca tattvabodhakādvākyādbhrāntyapavādo bhavati nedaṃ vākyaṃ tattvaparamityāha-naceti /",
  "GSP33brssgo3u:2854": "ghaṭakumbhaśabdayorivoṅkārodgīyaśabdayoḥ paryāyatvapakṣaṃ dūṣayati-nāpīti /",
  "GSP33brssgo3u:2855": "paryāyatvamapi nāstītyāha-naceti /",
  "GSP33brssgo3u:2856": "pariśiṣṭaviśeṣaṇapakṣe sūtraṃ yojayati-vyāpteriti /",
  "GSP33brssgo3u:2857": "'omityakṣaramupāsīta'ityukte sarvavedavyāpyoṅkāra ihopāstau prasajyeta tannirāsārthamudgīthāvayavatvaṃ viśeṣaṇaṃ samañjasamityarthaḥ /",
  "GSP33brssgo3u:2858": "adhyāsapakṣe tadbuddhiviṣayatvaguṇayogarūpaḥ saṃbandhaḥ kalpya iti viprakṛṣṭā lakṣaṇā avayavalakṣaṇā tu saṃnikṛṣṭā avayavāvayavisaṃbandhasya kḷptatvāt,",
  "GSP33brssgo3u:2859": "paṭāvayave dagdhe paṭo dagdha iti loke prayogācca /",
  "GSP33brssgo3u:2860": "nāmādau brahmaśabdasya tvagatyā brahmabuddhigrāhyatvaguṇalakṣaṇāśritā tatra pratīkopāstervivakṣitatvāt /",
  "GSP33brssgo3u:2861_0": "iha tu pratīkopāstividhikalpane āptyādiguṇakoṅkāre prāṇadṛṣṭividhāne ca vākyabhedaḥ",
  "GSP33brssgo3u:2861_1": "syādataḥ sarvavedavyāpyoṅkāranirāsenoṅkāre prāṇadṛṣṭividhānārthaṃ viśeṣaṇameva samañjasaṃ",
  "GSP33brssgo3u:2861_2": "kalpnālāghavāditi siddham //9 //",
  "GSP33brssgo3u:2862": "END BsCom_3,3.4.9",
  "GSP33brssgo3u:2863": "____________________________________________________________________________________________",
  "GSP33brssgo3u:2864": "START BsCom_3,3.5.10",
  "GSP33brssgo3u:2865": "5 sarvābhedādhikaraṇam / sū. 10",
  "GSP33brssgo3u:2866": "sarvābhedādanyatreme | BBs_3,3.10 |",
  "GSP33brssgo3u:2867": "vājināṃ chandogānāṃ ca prāṇasaṃvāde śraiṣṭhyaguṇānvitasya prāṇasyopāsyatvamuktam /",
  "GSP33brssgo3u:2868": "vāgādayo 'pi hi tatra vasiṣṭhatvādiguṇānvitā uktāḥ te ca prāṇe punaḥ pratyarpitāḥ - 'yadvā ahaṃ vasiṣṭho 'smi tvaṃ tadvasiśṣo 'si' (bṛ. 6.1.14) ityādinā /",
  "GSP33brssgo3u:2869": "anyeṣāmapi tu śākhināṃ kauṣītaki prabhṛtīnāṃ prāṇasaṃvādeṣu athāto niḥśreyasādānam 'etā ha vai devatā ahaṃśreyase vivadamānāḥ' (kau. 2.14)",
  "GSP33brssgo3u:2870": "ityevañjātīyakeṣu prāṇasya śraiḥṣṭamuktaṃ na tvime vasiṣṭhatvādayo 'pi guṇā uktāḥ /",
  "GSP33brssgo3u:2871": "tatra saṃśayaḥ - kimime vasiṣṭhatvādayo guṇāḥ kvaciduktā anyatrāpyasyerannuta nāsyeranniti /",
  "GSP33brssgo3u:2872": "tatra prāptaṃ tāvannāsyeranniti /",
  "GSP33brssgo3u:2873": "kutaḥ - evaṃśabdasaṃyogāt /",
  "GSP33brssgo3u:2874": "'atho ya evaṃ vidvānprāṇe niḥśreyasaṃ viditvā' iti tatratatraivaṃśabdena vedyaṃ vastu nivedyate /",
  "GSP33brssgo3u:2875": "evaṃśabdaśca saṃnihitāvalambano na śākhāntaraparipaṭhimevañjātīyakaṃ guṇajātaṃ śaknoti nivedayitum /",
  "GSP33brssgo3u:2876": "tasmātsvaprakaraṇasthaireva guṇairnirākāṅkṣatvamiti /",
  "GSP33brssgo3u:2877": "evaṃ prāpte pratyāha - asyetanniyame guṇāḥ kvaciduktā vasiṣṭhatvādayo 'nyatrāpi /",
  "GSP33brssgo3u:2878": "kutaḥ - sarvābhedāt /",
  "GSP33brssgo3u:2879": "sarvatraiva hi tadevaikaṃ prāṇavijñānamabhinnaṃ pratyabhijñāyate /",
  "GSP33brssgo3u:2880": "prāṇasaṃvādādisārūpyāt /",
  "GSP33brssgo3u:2881": "abhede ca vijñānasya kathamime guṇāḥ kvaciduktā anyatra nāsyeran /",
  "GSP33brssgo3u:2882": "nanvevaṃśabdastatra tatra bhedenaivañjātīyakaṃ guṇajātaṃ vedyatvāya samarpayatītyuktam /",
  "GSP33brssgo3u:2883_0": "atrocyate - yadyapi kauṣītakibrāhmaṇagatenaivaṃśabdena vājasaneyibrāhmaṇagataṃ guṇajātamasaṃśabditamasaṃnihitatvāttathāpi",
  "GSP33brssgo3u:2883_1": "tasminneva vijñāne vājasaneyibrāhmaṇagatenaivaṃśabdena tatsaṃśabditamiti na paraśākhāgatamapyabhinnavijñānāvaruddhaṃ",
  "GSP33brssgo3u:2883_2": "guṇajātaṃ svaśākhāgatādviśiṣyate /",
  "GSP33brssgo3u:2884": "nacaivaṃ sati śrutahāniraśrutakalpanā vā bhavati /",
  "GSP33brssgo3u:2885": "ekasyāmapi hi śākhāyāṃ śrutā guṇāḥ śrutā eva sarvatra bhavanti guṇavato bhedābhāvāt /",
  "GSP33brssgo3u:2886": "nahi devadattaḥ śauryādiguṇatvena svadeśe prasiddho deśāntaraṃ gatastaddeśyairavibhāvitaśauryādiguṇo 'pyatadguṇo bhavati /",
  "GSP33brssgo3u:2887": "yathāca tatra paricayaviśeṣāddeśāntare 'pi devadattaguṇā vibhāvyante /",
  "GSP33brssgo3u:2888": "evamabhiyogaviśeṣācchākhāntare 'pyupāsyā guṇāḥ śākhāntare 'pyasyeran /",
  "GSP33brssgo3u:2889": "tasmādekapradhānasaṃbaddhā dharmā ekatrāpyucyamānāḥ sarvatraivopasaṃhartavyā iti // 10 //",
  "GSP33brssgo3u:2890": "----------------------",
  "GSP33brssgo3u:2891": "FN: niḥśreyasasya śraiṣṭhyasyādānaṃ nirdhāraṇam /",
  "GSP33brssgo3u:2892": "ahaṃśreyase svaśraiṣṭhyāya /",
  "GSP33brssgo3u:2893": "sarvābhedādanyatreme /",
  "GSP33brssgo3u:2894": "viṣayaṃ vaktuṃ saṃmatamarthamāha-vājināmiti /",
  "GSP33brssgo3u:2895": "vāco vasiṣṭhatvaṃ guṇo vāgminaḥ sukhavāsadarśanāt /",
  "GSP33brssgo3u:2896": "cakṣuṣaḥ pratiṣṭhā guṇaḥ cakṣuṣmataḥ pādapratiṣṭhādarśanāt /",
  "GSP33brssgo3u:2897": "śrotraṃ saṃpadguṇakaṃ śravaṇātsarvārthasaṃpatteḥ /",
  "GSP33brssgo3u:2898": "mana āyatanatvaguṇaṃ tasya vṛttidvārā sarvabhogyāśrayatvāt /",
  "GSP33brssgo3u:2899": "te ca guṇāḥ prāṇasya śraiṣṭhyaṃ niścitya vāgādibhistasminnarpitā iti śākhādvayasaṃmator'thaḥ /",
  "GSP33brssgo3u:2900": "viṣayamāha-anyeṣāmityādinā /",
  "GSP33brssgo3u:2901": "niśreyasasya śraiṣṭhyasyādānaṃ nirdhāramaṃ prastūyatala ityarthaḥ /",
  "GSP33brssgo3u:2902": "devatā vāgādayo 'haṃśreyase svaśraiṣṭhyāyetyarthaḥ /",
  "GSP33brssgo3u:2903": "evaṃśabdācchaiṣṭhyaguṇakaprāṇapratyabhijñānācca saṃśayamāha-tatreti /",
  "GSP33brssgo3u:2904": "guṇānāmanupasaṃhāropasaṃhārāveva pūrvottarapakṣayoḥ phalam /",
  "GSP33brssgo3u:2905": "udgīthatvaviśeṣaṇādoṅkārasya sarvavedavyāptivyāvṛttivatprakṛtaguṇamātragrāhakaivaṃśabdācchākhāntaraguṇavyāvṛttariti dṛṣṭāntena pūrvapakṣayati-tatra prāptamiti /",
  "GSP33brssgo3u:2906": "yathā vāgādibhyaḥ prāṇaśraiṣṭhyaṃ siddhamatho tathā ya evaṃ śraiṣṭhyaguṇaṃ vidvānupāste sa prāṇe śraiṣṭhyaṃ viditvā śreṣṭho bhavatīti śrutyarthaḥ /",
  "GSP33brssgo3u:2907": "evaṃ jātīyakavidyaikyātprāptamārthikaṃ vasiṣṭhatvādiguṇajātamevaṃśabdo na gṛhṇāti śrutāvalambitvāditi prāpte siddhāntayati-asyeranniti /",
  "GSP33brssgo3u:2908": "vājasaneyibrāhmaṇe tāvadevaṃśabdena vasiṣṭhatvādiguṇajātasya prāṇavidyāsaṃbandhaḥ siddhaḥ saiva vidyā kauṣītakiśrutau pratyabhijñāyate,",
  "GSP33brssgo3u:2909_0": "tathāca guṇānāṃ guṇyavinābhāvenārthataḥ prāptānāmapi śrutaguṇairavirodhātsahaiva",
  "GSP33brssgo3u:2909_1": "śrutamārthaṃ ca guṇajātaṃ śrutyarthābhyāṃ saṃnihitatvāviśeṣātkauṣītakigatenaivaṃśabdena",
  "GSP33brssgo3u:2909_2": "parāmṛśyata ityāha-tathāpīti /",
  "GSP33brssgo3u:2910": "kauṣītakiśrutisthaḥ prāṇo vasiṣṭhatvādiguṇakaḥ,",
  "GSP33brssgo3u:2911": "śreṣṭhaprāṇatvāt,",
  "GSP33brssgo3u:2912": "vājiśrutisthaprāṇavadityaśrutaguṇānumāne sati śrutahānirnāsti,",
  "GSP33brssgo3u:2913": "avirodhādityuktaṃ,",
  "GSP33brssgo3u:2914": "spaṣṭayati-na caivaṃ satīti /",
  "GSP33brssgo3u:2915": "aparigaṇitā api guṇāḥ śrutā evetyatra dṛṣṭāntamāha-nahīti /",
  "GSP33brssgo3u:2916": "phalitamāha-tasmāditi //10//",
  "GSP33brssgo3u:2917": "END BsCom_3,3.5.10",
  "GSP33brssgo3u:2918": "____________________________________________________________________________________________",
  "GSP33brssgo3u:2919": "START BsCom_3,3.6.11",
  "GSP33brssgo3u:2920": "6 ānandādyadhikaraṇam / sū. 11-13",
  "GSP33brssgo3u:2921": "ānandādayaḥ pradhānasya | BBs_3,3.11 |",
  "GSP33brssgo3u:2922": "brahmasvarūpapratipādanaparāsu śrutiṣvānandarūpatvaṃ vijñānaghanatvaṃ sarvagatatvaṃ sarvātmatvamityevañjātīyakā brahmaṇo dharmāḥ kvacitkecicchrūyante /",
  "GSP33brssgo3u:2923": "teṣu saṃśayaḥ - kimānandādayo brahmadharmā yatra yāvantaḥ śrūyante tāvanta eva tatra pratipattavyāḥ kiṃvā sarve sarvatreti /",
  "GSP33brssgo3u:2924": "tatra yathāśrutivibhāgaṃ dharmapratipattau prāptāyāmidamucyate - ānandādayaḥ pradhānasya brahmaṇo dharmāḥ sarve sarvatra pratipattavyāḥ /",
  "GSP33brssgo3u:2925": "kasmāt /",
  "GSP33brssgo3u:2926": "sarvābhedādeva /",
  "GSP33brssgo3u:2927": "sarvatra hi tadevaikaṃ pradhānaṃ viśeṣyaṃ brahma na bhidyate /",
  "GSP33brssgo3u:2928": "tasmātsārvatrikatvaṃ brahmadharmāṇāṃ tenaiva pūrvādhikaraṇoditena devadattaśauryadinidarśanena // 11 //",
  "GSP33brssgo3u:2929": "nanvevaṃ sati priyaśirastvādayo 'pi dharmāḥ sarvatra saṃkīryeran /",
  "GSP33brssgo3u:2930": "tathāhi - taittirīyaka ānandamayamātmānaṃ prakramyāmnāyate - 'tasya priyameva śiraḥ /",
  "GSP33brssgo3u:2931": "modo dakṣiṇaḥ pakṣaḥ /",
  "GSP33brssgo3u:2932": "pramoda uttaraḥ pakṣaḥ /",
  "GSP33brssgo3u:2933": "ānanda ātmā /",
  "GSP33brssgo3u:2934": "brahma pucchaṃ pratiṣṭhā' (tai. 2.5) iti /",
  "GSP33brssgo3u:2935": "ānandādayaḥ pradhānasya /",
  "GSP33brssgo3u:2936": "brahmaṇo jñeyasyaikyānnirviśeṣatvācca saṃśayamāha-teṣu saṃśaya iti /",
  "GSP33brssgo3u:2937": "pūrvapakṣe satyādipadānupasaṃhārādvākyārthānavadhāraṇaṃ, siddhānte tvavadhāraṇamiti phalam /",
  "GSP33brssgo3u:2938": "prāṇasyasaviśeṣatvādyuktaḥ śākhāntarīyavasiṣṭhatvādyupasaṃhāraḥ,",
  "GSP33brssgo3u:2939": "brahmaṇastu nirviśeṣatvātsvaśākhāgatapadaireva pramitisiddhervyarthaḥ padāntaropasaṃhāra iti pratyudāharaṇena pūrvapakṣaḥ /",
  "GSP33brssgo3u:2940": "siddhāntamāha-idamiti /",
  "GSP33brssgo3u:2941_0": "ānandatvasatyatvajñānatvādisāmānyāni brahmaṇi kalpitā dharmāsteṣāṃ sarvaśākhāsūpasaṃhāro",
  "GSP33brssgo3u:2941_1": "nāma tadvācakānandādipadānāmekavākyatayoccāraṇaṃ ānandaḥ satyaṃ jñānamanantaṃ brahma",
  "GSP33brssgo3u:2941_2": "śuddhamadvayamātmeti /",
  "GSP33brssgo3u:2942": "tāni ca samānādhikaraṇāni padāni viruddhadharmatyāgena sarvādhiṣṭhānabhūtāmekāmakhaṇḍavyaktiṃ kṣayanti /",
  "GSP33brssgo3u:2943": "na caikenaiva padena lakṣyasiddheḥ padāntaraṃ vyarthamiti vācyaṃ,",
  "GSP33brssgo3u:2944": "ekasminpade virodhābhāvena lakṣaṇānavatārāt /",
  "GSP33brssgo3u:2945": "yadyapi padadvaye 'pi lakṣaṇāvatarati tathāpyānando brahmetyukte duḥkhatvālpatvabhrantinirāse 'pyasattvajaḍatvādibhramo bhavedatastannirāsārthaṃ satyajñānādipadāni prayoktavyāni /",
  "GSP33brssgo3u:2946": "naca bhramasyānavadhitvādvākyamaparyavasitaṃ syāditi vācyam /",
  "GSP33brssgo3u:2947": "saccidānandātmakaṃ sarvadharmaśūnyamadvayamavikalpaṃ brahmāhamiti viśeṣadarśane sarvabhramanirāsāt /",
  "GSP33brssgo3u:2948": "tacca viśeṣadarśanaṃ yāvadbhiḥ padairbhavati tāvanti padānyupasaṃhartavyānīti bhāvaḥ //11//",
  "GSP33brssgo3u:2949": "END BsCom_3,3.6.11",
  "GSP33brssgo3u:2950": "____________________________________________________________________________________________",
  "GSP33brssgo3u:2951": "START BsCom_3,3.6.12",
  "GSP33brssgo3u:2952": "ata uttaraṃ paṭhati -",
  "GSP33brssgo3u:2953": "priyaśirastvādyaprāptirupacayāpacayau hi bhede | BBs_3,3.12 |",
  "GSP33brssgo3u:2954": "priyaśirastvādīnāṃ dharmāṇāṃ taittirīyaka āmnātānāṃ nāstyanyatra prāptiḥ /",
  "GSP33brssgo3u:2955": "yatkāraṇaṃ priyaṃ modaḥ pramoda ānanda ityete parasparāpekṣayā bhoktrantarāpekṣayā copacitāpacitarūpā upalabhyante /",
  "GSP33brssgo3u:2956": "upacayāpacayau ca sati bhede saṃbhavataḥ /",
  "GSP33brssgo3u:2957": "nirbhedaṃ tu brahma 'ekamevādvitīyam' (chā. 6.2.1) ityādiśrutibhyaḥ /",
  "GSP33brssgo3u:2958": "nacaite priyaśirastvādayo brahmadharmāḥ,",
  "GSP33brssgo3u:2959": "kośadharmāstveta ityupadiṣṭamasmābhiḥ 'ānandamayo 'bhyāsāt' (bra.sū. 1.1.12) ityatra /",
  "GSP33brssgo3u:2960": "apica parasminbrahmaṇi cittāvatāropāyamātratvenaite parikalpyante na draṣṭavyatvena /",
  "GSP33brssgo3u:2961": "evamapi sutarāmanyatrāprāptiḥ priyaśirastvādīnām /",
  "GSP33brssgo3u:2962": "brahmadharmāstvetānkṛtvā nyāyamātramidamācāryeṇa pradarśitaṃ priyaśirastvādyaprāptiriti /",
  "GSP33brssgo3u:2963": "sa ca nyāyo 'nyeṣu niściteṣu brahmadharmeṣūpāsanāyopadiśyamāneṣu netavyaḥ saṃyadvāmādiṣu satyakāmādiṣu ca /",
  "GSP33brssgo3u:2964": "teṣu hi satyapyupāsyasya brahmaṇa ekatme prakramabhedādupāsanābhede sati nānyonyadharmāṇāmanyonyatra prāptiḥ /",
  "GSP33brssgo3u:2965": "yathā ca dve nāryāvekaṃ nṛpatimupāsate chatreṇaikā cāmareṇānyā tatropāsyaikatve 'pyupāsanābhedo dharmavyavasthā ca bhavetyevamihāpīti /",
  "GSP33brssgo3u:2966": "upacitāpacitaguṇatvaṃ hi sati bhedavyavahāre saguṇe brahmaṇyupapadyate na nirguṇe parasminbrahmaṇi /",
  "GSP33brssgo3u:2967": "ato na satyakāmatvādīnāṃ dharmāṇāṃ kvacicchrutānāṃ sarvatra prāptirityarthaḥ // 12 //",
  "GSP33brssgo3u:2968": "brahmaikyāccedānandatvādidharmāṇāṃ sarvatra prāptistarhi saguṇabrahmavidyāgatadharmaprāptirapi syāditi śaṅkānirāsārthaṃ sūtraṃ vyācaṣṭe-priyeti /",
  "GSP33brssgo3u:2969_0": "putradarśanasukhaṃ priyaṃ tadvārtādinā modastasya vidyādyatiśaye pramoda ityevaṃ",
  "GSP33brssgo3u:2969_1": "tāratamyavanto dharmāstvadvaye jñeye na prāpnuvanti teṣāmabrahmasvarūpāṇāṃ brahmajñānānupayogāditi bhāvaḥ /",
  "GSP33brssgo3u:2970": "teṣāṃ brahma dharmatvaṃ cāsiddhamityāha-na caita iti /",
  "GSP33brssgo3u:2971": "brahmaṇi cittāvatāropāyatve 'pi teṣāṃ prāptiḥ syādityāśaṅkyāha-evamapīti /",
  "GSP33brssgo3u:2972": "ajñeyatvādeṣāṃ na jñeye brahmaṇi prāptirityarthaḥ /",
  "GSP33brssgo3u:2973": "kimarthaṃ tarhi sūtramityata āha-brahmadharmāniti /",
  "GSP33brssgo3u:2974": "kṛtvācintāphalamāha-sa ceti /",
  "GSP33brssgo3u:2975": "jñeye bāhyadharmāṇāmanupayogādaprāptiriti nyāyātsaṃyadvāmatvādīnāmaprāptiriti sūtraṃ vyākhyeyamityarthaḥ /",
  "GSP33brssgo3u:2976": "jñānānupayoge 'pi dhyāne teṣāṃ dharmāṇāmupayogādupāsyabrahmaikyātprāptiranyovidyāsu syādityāśaṅkyāha-teṣu hīti /",
  "GSP33brssgo3u:2977": "dhyānavidhiparatantrāṇāṃ dharmāṇāṃ yathāvidhi vyavasthetyarthaḥ //12//",
  "GSP33brssgo3u:2978": "END BsCom_3,3.6.12",
  "GSP33brssgo3u:2979": "____________________________________________________________________________________________",
  "GSP33brssgo3u:2980": "START BsCom_3,3.7.13",
  "GSP33brssgo3u:2981": "itare tvarthasāmānyāt | BBs_3,3.13 |",
  "GSP33brssgo3u:2982_0": "itare tvānandādayo dharmā brahmasvarūpapratipādanāyaivocyamānā arthasāmānyātpratipādyasya",
  "GSP33brssgo3u:2982_1": "brahmaṇo dharmiṇa ekatvātsarve sarvatra pratīyeranniti vaiṣamyaṃ pratipattimātraprayojanā hi ta iti // 13 //",
  "GSP33brssgo3u:2983": "saṃyadvāmatvādidharmebhya ānandādīnāṃ vaiṣamyaṃ jñānopayogitvāditayāha-itare tviti /",
  "GSP33brssgo3u:2984": "satyajñānānandātmabrahmaśabdāḥ pañca sarvatropasaṃhartavyā iti siddham //13//",
  "GSP33brssgo3u:2985": "END BsCom_3,3.7.13",
  "GSP33brssgo3u:2986": "____________________________________________________________________________________________",
  "GSP33brssgo3u:2987": "START BsCom_3,3.8.14",
  "GSP33brssgo3u:2988": "7 ādhyānādhikaraṇam / sū. 14-15",
  "GSP33brssgo3u:2989": "ādhyānāya prayojanābhāvāt | BBs_3,3.14 |",
  "GSP33brssgo3u:2990": "kāṭhake hi paṭhyate - 'indriyebhyaḥ parā hyarthā arthebhyaśca paraṃ manaḥ /",
  "GSP33brssgo3u:2991": "manasastu parā buddhiḥ' (ka. 3.10)",
  "GSP33brssgo3u:2992": "ityārabhya 'puruṣānna paraṃ kiñcitsā kāṣṭhā sā parā gatiḥ' (ka. 3.11 ) iti /",
  "GSP33brssgo3u:2993": "tatra saṃśayaḥ - kimime sarva evārthādayastatastataḥ paratvena pratipādyanta uta puruṣa evaibhyaḥ sarvebhyaḥ paraḥ pratipādyata iti /",
  "GSP33brssgo3u:2994": "tatra tāvatsarveṣāmevaiṣāṃ paratvena pratipādanamiti bhavati matiḥ /",
  "GSP33brssgo3u:2995": "tathāhi śrūyate -",
  "GSP33brssgo3u:2996": "idamasmātparamidamasmātparam iti /",
  "GSP33brssgo3u:2997": "nanu bahuṣvartheṣu paratvena pratipipādayiṣiteṣu vākyabhedaḥ syāt /",
  "GSP33brssgo3u:2998": "naiṣa doṣaḥ /",
  "GSP33brssgo3u:2999": "vākyabahutvopapatteḥ /",
  "GSP33brssgo3u:3000": "bahūnyevahyetāni vākyāni prabhavanti bahuviṣayānparatvopetānpratipādayitum /",
  "GSP33brssgo3u:3001": "tasmātpratyekameṣāṃ paratvapratipādanamiti /",
  "GSP33brssgo3u:3002": "evaṃ prāpte brūmaḥ - puruṣa eva hyebhyaḥ sarvebhyaḥ paraḥ pratipādya iti yuktaṃ na pratyekameṣāṃ paratvapratipādanam /",
  "GSP33brssgo3u:3003": "kasmāt /",
  "GSP33brssgo3u:3004": "prayojanābhāvāt /",
  "GSP33brssgo3u:3005": "nahītareṣu paratvena pratipanneṣu kiñcitprayojanaṃ dṛśyate prayojanaṃ mokṣasiddhiḥ /",
  "GSP33brssgo3u:3006": "tathāca śrutiḥ - 'nicāyya taṃ mṛtyumukhātpramucyate' (ka. 3.15) iti /",
  "GSP33brssgo3u:3007": "apica parapratiṣedhena kāṣṭhāśabdena ca puruṣaviṣayamādaraṃ darśayanpuruṣapratipattyarthaiva pūrvāparapravāhoktiriti darśayati - ādhyānāyeti /",
  "GSP33brssgo3u:3008": "ādhyānapūrvakāya samyagdarśanāyetyarthaḥ /",
  "GSP33brssgo3u:3009": "samyagdarśanārthameva hīhādhyānamupadiśyate na tvādhyānameva svapradhānam // 14 //",
  "GSP33brssgo3u:3010": "ādhyānāya vākyabhedābhedānavadhāraṇātsaṃśayamāha-tatreti /",
  "GSP33brssgo3u:3011": "pūrvapakṣe vākyabhedādvidyābhedaḥ, siddhānte vākyaikyādvidyaikyamiti phalam /",
  "GSP33brssgo3u:3012": "pūrvatra brahmasvabhāvānāmānandādīnāmupasaṃhāryāṇāṃ brahmajñānaphalopāyatvamuktam,",
  "GSP33brssgo3u:3013_0": "atratvabrahmasvabhāvasyārthādiparatvasyānupasaṃhāryasya tadupāyatvamucyata ityekaphalakatvaṃ",
  "GSP33brssgo3u:3013_1": "saṃgatiḥ tattatparatvaviśiṣṭatvenārthādīnāmapūrvatayā pratipādyānāṃ bhedādvākyabhedo",
  "GSP33brssgo3u:3013_2": "na doṣa iti pūrvapakṣaḥ /",
  "GSP33brssgo3u:3014": "utsūtrasiddhāntaṃ pratijñāya sautraṃ hetuṃ vyācaṣṭe-puruṣa eveti /",
  "GSP33brssgo3u:3015": "phalavattve satyapūrvatvātpuruṣasyaiva prādhānyena pratipādyatvamaphalārthādīnāṃ paratvaṃ tu taccheṣatvenocyata ityarthaḥ /",
  "GSP33brssgo3u:3016_0": "kiñca 'puruṣānna paraṃ kiñcitsā kāṣṭhā'iti vedaḥ paraniṣedhaliṅgena sarvabādhāvadhitvaliṅgena",
  "GSP33brssgo3u:3016_1": "ca puruṣe tātparyaṃ darśayanpūrvasmātpūrvasmādaparasyāparasya paratvoktistadartheti",
  "GSP33brssgo3u:3016_2": "darśayatītyāha-apiceti /",
  "GSP33brssgo3u:3017": "arthādīnāmatroktirādhyānāya tattatparatvādhyānapūrvakaṃ puruṣadarśanāyaiva svataḥ prayojanābhāvāditi sūtraṃ yojayati-ādhyānāyeti //14//",
  "GSP33brssgo3u:3018": "END BsCom_3,3.8.14",
  "GSP33brssgo3u:3019": "____________________________________________________________________________________________",
  "GSP33brssgo3u:3020": "START BsCom_3,3.7.15",
  "GSP33brssgo3u:3021": "ātmaśabdāc ca | BBs_3,3.15 |",
  "GSP33brssgo3u:3022": "itaśca puruṣapratipattyarthaiveyamindriyādipravāhoktiḥ /",
  "GSP33brssgo3u:3023": "yatkāraṇam 'eṣa sarveṣu bhūteṣu gūḍhotmā na prakāśate /",
  "GSP33brssgo3u:3024": "dṛśyate tvagryayā buddhyā sūkṣmayā sūkṣmadarśibhiḥ' (kaṭha. 3.12) iti prakṛtaṃ puruṣamātmetyāha /",
  "GSP33brssgo3u:3025": "ataścānātmatvamitareṣāṃ vivakṣitamiti gamyate /",
  "GSP33brssgo3u:3026": "tasyaiva ca durvijñānatāṃ saṃskṛtamitigamyatāṃ ca darśayati /",
  "GSP33brssgo3u:3027": "tadvijñānāyaiva 'yacchedvāṅmanasī prājñaḥ' (kaṭha. 3.13) ityādhyānaṃ vidadhāti /",
  "GSP33brssgo3u:3028": "tadvyākhyatam 'ānumānikamapyekamapyekeṣām' (bra.sū. 1.4.1) ityatra /",
  "GSP33brssgo3u:3029": "evamanekaprakāra āśayātiśayaḥ śruteḥ puruṣe lakṣyate netareṣu /",
  "GSP33brssgo3u:3030": "apica 'so 'dhvanaḥ pāramāpnoti tadviṣṇoḥ paramaṃ padam' (ka. 3.9)",
  "GSP33brssgo3u:3031": "ityukte kiṃ tadadhvanaḥ pāraṃ viṣṇoḥ paramaṃ padamityasyāmākāṅkṣāyāmindriyādyanukramaṇātparamapadapratipattyartha evāyamāyāma ityavasīyate // 15 //",
  "GSP33brssgo3u:3032": "ātmatvādiliṅgaiśca puruṣa eva pratipādya ityāha-ātmaśabdācceti /",
  "GSP33brssgo3u:3033": "kiñca 'tadviṣṇoḥ paramaṃ padaṃ,",
  "GSP33brssgo3u:3034": "puraṣānna paraṃ kiñcit'ityupakramopasaṃhārayoraikarūpyātkḷptaphalavadekapuruṣaparatvenaikavākyatvaniścaye sati vākyabhedaphalabhedakalpanā na yuktā gauravādityāha-apiceti //15//",
  "GSP33brssgo3u:3035": "END BsCom_3,3.7.15",
  "GSP33brssgo3u:3036": "____________________________________________________________________________________________",
  "GSP33brssgo3u:3037": "START BsCom_3,3.8.16",
  "GSP33brssgo3u:3038": "8 ātmagṛhītyadhikaraṇam / sū. 16-17",
  "GSP33brssgo3u:3039": "ātmagṛhītir itaravad uttarāt | BBs_3,3.16 |",
  "GSP33brssgo3u:3040": "aitareyake śrūyate - 'ātmā vā idameka evāgra āsīnnānyatkiñcana miṣatsa īkṣata lokānnu sṛjā' (ai. 1.1)",
  "GSP33brssgo3u:3041": "iti 'sa imāṃllokānasṛjatāmbho marīcīrmaramāpaḥ' (ai. 1.2) ityādi /",
  "GSP33brssgo3u:3042": "tatra saṃśayaḥ - kiṃ para evātmaśabdenābhilapyata utānyaḥ kaściditi /",
  "GSP33brssgo3u:3043": "kiṃ tāvatprāptaṃ na paramātmehātmaśabdābhilapyo bhavitumarhatīti /",
  "GSP33brssgo3u:3044": "kasmāt /",
  "GSP33brssgo3u:3045": "vākyānvayadarśanāt /",
  "GSP33brssgo3u:3046": "nanu vākyānvayaḥ sutarāṃ paramātmaviṣayo dṛśyate prāgutpatterātmaikatvāvadhāraṇāt /",
  "GSP33brssgo3u:3047": "īkṣaṇapūrvakasraṣṭṛvacanācca /",
  "GSP33brssgo3u:3048": "netyucyate /",
  "GSP33brssgo3u:3049": "lokasṛṣṭivacanāt /",
  "GSP33brssgo3u:3050": "paramātmani hi sraṣṭari parigṛhyamāṇe mahābhūtasṛṣṭirādau vaktavyā lokasṛṣṭistvihādāvucyate /",
  "GSP33brssgo3u:3051": "lokāśca mahābhūtasaṃniveśāviśeṣāḥ /",
  "GSP33brssgo3u:3052": "tathācāmbhaḥprabhṛtīṃllokatvenaiva nirbravīti - 'ado 'mbhaḥ pareṇa divam' (ai. 1.2) ityādinā /",
  "GSP33brssgo3u:3053": "lokasṛṣṭiśca parameśvarādhiṣṭhitenāpareṇa kenacidīśvareṇa āsītpuruṣavidhaḥ' (bṛ. 1.4.1) ityādyā /",
  "GSP33brssgo3u:3054": "smṛtirapi 'sa vai śarīrī prathamaḥsa vai puruṣaḥ ucyate /",
  "GSP33brssgo3u:3055": "ādikartā sa bhūtānāṃ brahmāgre samavartata' iti /",
  "GSP33brssgo3u:3056": "aitareyiṇo 'pi athāto retasaḥ prajāpate reto devāḥ ityatra pūrvasminprakaraṇe prajāpatikartṛkāṃ vicitrāṃ sṛṣṭimāmananti /",
  "GSP33brssgo3u:3057": "ātmaśabdo 'pi tasminprayujyamāno dṛśyate - ātmaivedamagra āsītpuruṣavidhiḥ' (bṛ. 1.4.1) ityatra /",
  "GSP33brssgo3u:3058": "ekatvāvadhāraṇamapi prāgutpatteḥ svavikārāpekṣamupapadyate /",
  "GSP33brssgo3u:3059": "īkṣaṇamapi tasya cetanatvābhyupagamādupapannam /",
  "GSP33brssgo3u:3060": "apica tābhyo gāmānayattābhyo 'śvamānayattābhyoḥ puruṣamānayattā abruvannityevañjātīyako bhūyānvyāpāraviśeṣo laukikeṣu viśeṣavatsvātmasu prasiddha ihānugamyate /",
  "GSP33brssgo3u:3061": "tasmādviśeṣāvāneva kaścidihātmā syāditi /",
  "GSP33brssgo3u:3062": "evaṃ prāpte brūmaḥ - 'para evātmehātmaśabdena gṛhyata itaravat /",
  "GSP33brssgo3u:3063": "yathetareṣu sṛṣṭiśravaṇeṣu tasmādvā etasmādātmana ākāśaḥ saṃbhūtaḥ' (tai. 2.1.1)",
  "GSP33brssgo3u:3064": "ityevamādiṣu parasyātmano grahaṇam /",
  "GSP33brssgo3u:3065": "yathā cetarasmiṃllaukikātmaśabdaprayoge pratyagātmaiva mukhya ātmaśabdena gṛhyate tathehāpi bhavitumarhati yatra tu 'ātmaivedamagra āsīt' (bṛ. 1.4.1)",
  "GSP33brssgo3u:3066": "ityevamādau 'puruṣavidhaḥ' (bṛ. 1.4.1)",
  "GSP33brssgo3u:3067": "ityevamādi viśeṣaṇāntaraṃ śrūyate bhavettatra viśeṣata ātmano grahaṇam /",
  "GSP33brssgo3u:3068": "atra punaḥ paramātmagrahaṇānuguṇameva viśeṣaṇamapyuttaramupalabhyate 'sa īkṣata lokānnu sṛjā iti' (ai. 1.1)",
  "GSP33brssgo3u:3069": "'sa imāṃllokānasṛjata' (ai. 1.2) ityevamādi /",
  "GSP33brssgo3u:3070": "tasmāttasyaiva grahaṇamiti nyāyyam // 16 //",
  "GSP33brssgo3u:3071": "----------------------",
  "GSP33brssgo3u:3072": "FN: ambhaḥ svargaḥ , marīcayo 'ntarikṣalokaḥ , maro martyalokaḥ , āpaḥ pātālalokaḥ //",
  "GSP33brssgo3u:3073": "puruṣavidho narākāraḥ /",
  "GSP33brssgo3u:3074": "ātmā hiraṇyagarbhaḥ /",
  "GSP33brssgo3u:3075": "retaḥ retaḥkāryam /",
  "GSP33brssgo3u:3076": "ātmagṛhītiḥ /",
  "GSP33brssgo3u:3077": "miṣat calat /",
  "GSP33brssgo3u:3078": "lokānāha-ambha iti /",
  "GSP33brssgo3u:3079": "ambhaḥ svargaḥ, marīcayo 'ntarikṣalokaḥ, maro martyalokaḥ, āpaḥ pātālaloka ityarthaḥ /",
  "GSP33brssgo3u:3080": "ātmaśabdasya brahmaṇi sūtrātmani ca prayogātsaṃśayamāha-tatreti /",
  "GSP33brssgo3u:3081": "atra pūrvapakṣe vākyasya sūtropāstiparatvātparabrahmadharmāṇāmānandādīnāmaitareyake 'nupasaṃhāraḥ,",
  "GSP33brssgo3u:3082": "siddhānte brahmaparatvādupasaṃhāra iti phalam /",
  "GSP33brssgo3u:3083_0": "puruṣavākyādbhedaprasaṅgādarthādivākyānāṃ nārthādipratipādakatvamityuktaṃ tadvadihāpi",
  "GSP33brssgo3u:3083_1": "prajāpate reto devā iti pūrvasmātprajāpativākyādbhedaprasaṅgādātmā vā ityādivākyasya",
  "GSP33brssgo3u:3083_2": "na brahmaparatvamiti dṛṣṭāntena pūrvapakṣayati-na paramātmetyādinā /",
  "GSP33brssgo3u:3084": "vākyasya prajāpatau tātparyadarśanādityarthaḥ /",
  "GSP33brssgo3u:3085": "pūrvapakṣamākṣipya lokasraṣṭṛtvaliṅgānna prajāpatau vākyānvaya ityāha-nanvityādinā /",
  "GSP33brssgo3u:3086": "lokā eva mahābhūtānītyata āha-lokāśceti /",
  "GSP33brssgo3u:3087": "lokaśabdasya mahābhūteṣvarūḍhātvādbhautikā eva lokāḥ /",
  "GSP33brssgo3u:3088": "nirvacanāccetyāha-tathāceti /",
  "GSP33brssgo3u:3089": "ambho marīcīrmaramāpa iti sūtrayitvā svayameva śrutirvyācaṣṭe-pareṇa divaṃ divaḥ parastāddivi pratiṣṭhitaścandrāmbhasā vyāpto yo lokaḥ tadambhaḥ,",
  "GSP33brssgo3u:3090": "antarikṣaṃ marīcayaḥ,",
  "GSP33brssgo3u:3091": "pṛthivī maraḥ,",
  "GSP33brssgo3u:3092": "yā adhastāttā āpa iti /",
  "GSP33brssgo3u:3093": "nanu lokasṛṣṭirapīśvarādevāstu netyāha-loketi /",
  "GSP33brssgo3u:3094": "puruṣavidho narākāraḥ /",
  "GSP33brssgo3u:3095": "ātmā hiraṇyagarbhaḥ, āpipīlikābhyaḥ sarvamasṛjatetyarthaḥ /",
  "GSP33brssgo3u:3096": "bhūtānāṃ lokānāmityarthaḥ /",
  "GSP33brssgo3u:3097": "prakaraṇādapi lokasraṣṭā prajāpatirityāha-aitareyiṇo 'pīti /",
  "GSP33brssgo3u:3098": "retaḥ kāryamiti yāvat /",
  "GSP33brssgo3u:3099": "brahmaliṅgāni prajāpatau yojayati-ātmaśabdo 'pītyādinā /",
  "GSP33brssgo3u:3100": "kiñca prajāḥ sṛṣṭvā tāḥ prati bhogārthaṃ gāmānayallokasraṣṭā tathāśvamānayat /",
  "GSP33brssgo3u:3101": "tāstu gavāśvaprāptyā na tṛptāstataḥ puruṣaśarīre ānīte tā abruvaṃstṛptāḥ sma iti /",
  "GSP33brssgo3u:3102": "ayaṃ ca vyavahāro lokasraṣṭuḥ prajāpatitve liṅgamityāha-apiceti /",
  "GSP33brssgo3u:3103": "ātmaśabdasya cidātmani mukhyatvānmukhyagrahe bādhakābhāvāduttarasyekṣaṇāderanukūlatvātparamātmagrahaṇamiti siddhāntayati-evaṃ prāpta iti /",
  "GSP33brssgo3u:3104": "mahābhūtasṛṣṭipūrvakaṃ lokānāsṛjateti śrutirvyākhyeyeti bhāvaḥ //16//",
  "GSP33brssgo3u:3105": "END BsCom_3,3.8.16",
  "GSP33brssgo3u:3106": "____________________________________________________________________________________________",
  "GSP33brssgo3u:3107": "START BsCom_3,3.8.17",
  "GSP33brssgo3u:3108": "anvayād iti cet syād avadhāraṇāt | BBs_3,3.17 |",
  "GSP33brssgo3u:3109": "vākyānvayadarśanānna paramātmagrahaṇamiti punaryaduktaṃ tatparihartavyamiti /",
  "GSP33brssgo3u:3110": "atrocyate /",
  "GSP33brssgo3u:3111": "syādavadhāramāditi /",
  "GSP33brssgo3u:3112": "bhavedupapannaṃ paramātmano grahaṇam /",
  "GSP33brssgo3u:3113": "kasmāt /",
  "GSP33brssgo3u:3114": "avadhāraṇāt /",
  "GSP33brssgo3u:3115": "paramātmagrahaṇe hi prāgitpatterātmaikatvāvadhāraṇamāñjamasavakalpate /",
  "GSP33brssgo3u:3116": "anyathā hyanāñjasaṃ tatparikalpeta /",
  "GSP33brssgo3u:3117": "lokasṛṣṭivacanaṃ tu śrutyantaraprasiddhamahābhūtasṛṣṭyanantaramiti yojayiṣyāmi /",
  "GSP33brssgo3u:3118": "yathā tattejo 'sṛjata (chā. 6.2.3)",
  "GSP33brssgo3u:3119": "ityetacchrutyantaraprasiddhaviyadvāyusṛṣṭyanantaramityayūyujamevamihāpi /",
  "GSP33brssgo3u:3120": "śrutyantaraprasiddho hi samānaviṣayo viśeṣaḥ śrutyantareṣūpasaṃhartavyo bhavati /",
  "GSP33brssgo3u:3121": "yo 'pyayaṃ vyāpāraviśeṣānugamastābhyo gāmānayadityevamādiḥ so 'pi vivakṣitārthāvadhāraṇānuguṇyenaiva grahītavyaḥ /",
  "GSP33brssgo3u:3122": "nahyayaṃ sakalaḥ kathāprabandho vivakṣata iti śakyate vaktuma, tatpratipattau puruṣārthābhāvāt /",
  "GSP33brssgo3u:3123": "brahmātmatvaṃ tviha vivakṣitam /",
  "GSP33brssgo3u:3124_0": "tathāhyamabhaḥprabhṛtīnāṃ lokānāṃ lokapālānāṃ cāgnyādīnāṃ sṛṣṭiṃ śiṣṭāvā karaṇāni",
  "GSP33brssgo3u:3124_1": "karaṇāyatanaṃ ca śarīramupadiśya sa eva sraṣṭā 'kathaṃ nvidaṃ madṛte syāt' (ai. 3.11",
  "GSP33brssgo3u:3124_2": "iti vīkṣyedaṃ śarīraṃ praviveśeti darśayati - 'sa etameva sīmānaṃ vidāryaitayā dvārā",
  "GSP33brssgo3u:3124_3": "prāpadyata' (ai. 3.12) iti /",
  "GSP33brssgo3u:3125": "punaśca 'yadi vācābhivyāhṛtaṃ yadi prāṇenābhiprāṇitam' (ai. 3.12)",
  "GSP33brssgo3u:3126": "ityevamādinā karaṇavyāpāravivecanapūrvakam 'atha ko 'ham' (ai. 3.11)",
  "GSP33brssgo3u:3127": "iti vīkṣya 'sa etameva puruṣaṃ brahma tatamamapaśyat' (ai. 3.13)",
  "GSP33brssgo3u:3128": "iti brahmātmatvadarśanamavadhārayati /",
  "GSP33brssgo3u:3129": "tathopariṣṭāt eṣa brahmaiṣa indraḥ (ai. 5.3)",
  "GSP33brssgo3u:3130": "ityādinā samastabhedajātaṃ saha mahābhūtairamukramya 'sarvaṃ tatprajñānetraṃ prajñāne pratiṣṭhitaṃ prajñānetro lokaḥ prajñā pratiṣṭhā prajñānaṃ brahma' (aita. 5.3)",
  "GSP33brssgo3u:3131": "iti brahmātmatvadarśanamevāvadhārayati /",
  "GSP33brssgo3u:3132": "tasmādihātmagṛhītirityanapavādam /",
  "GSP33brssgo3u:3133": "aparā yojanā - ātmagṛhītiritaravaduttarāt /",
  "GSP33brssgo3u:3134": "vājasaneyake 'katama ātmeti yo 'yaṃ vijñānamayaḥ prāṇeṣu hṛdyantarjyotiḥ puruṣaḥ' (bṛ. 4.3.7)",
  "GSP33brssgo3u:3135": "ityātmaśabdenopakramya tasyaiva sarvasaṅgavinirmuktatvapratipādanena brahāmātmatāmavadhārayati /",
  "GSP33brssgo3u:3136": "tathāhyupasaṃharati - 'sa vā eṣa mahānaja ātmājaro 'maro 'mṛto 'bhayo brahma' (bṛ. 4.4.25) iti /",
  "GSP33brssgo3u:3137": "chāndogye tu 'sadeva somyedamagra āsīdekamevādvitīyam' (chā. 6.2.1)",
  "GSP33brssgo3u:3138": "ityantareṇaivātmaśabdamupakramyodarke 'sa ātmā tattvamasi' (chā. 6.8.7)",
  "GSP33brssgo3u:3139": "iti tādātmyamupadiśati /",
  "GSP33brssgo3u:3140": "tatra saṃśayaḥ - tulyārthatvaṃ kimanayorāmnānayoḥ syādatulyārthatvaṃ veti /",
  "GSP33brssgo3u:3141": "atulyārthatvamiti tāvatprāptamatulyatvādāmnānayoḥ /",
  "GSP33brssgo3u:3142": "nahyāmnānavaiṣamye satyarthasāmyaṃ yuktaṃ pratipattumāmnānatantratvādarthaparigrahasya /",
  "GSP33brssgo3u:3143": "vājasaneyake cātmaśabdopakramādātmatattvopadeśa iti gamyate /",
  "GSP33brssgo3u:3144": "chāndogye tūpakramaviparyayādupadeśaviparyayaḥ /",
  "GSP33brssgo3u:3145": "nanu chandogānāmapyastyudarke tādātmyopadeśa ityuktam /",
  "GSP33brssgo3u:3146": "satyamuktam /",
  "GSP33brssgo3u:3147": "upakramatantratvādupasaṃhārasya tādātmyasaṃpattiḥ seti manyate /",
  "GSP33brssgo3u:3148": "tathā prāpte 'bhidhīyate - 'ātmagṛhītiḥ sadeva somyedamagrāsīt' (chā. 6.2.1)",
  "GSP33brssgo3u:3149": "ityatra chandogānāmapi bhavitumarhatītaravat /",
  "GSP33brssgo3u:3150": "yathā 'katama ātmā' (bṛ. 4.3.7) ityatra vājaneyināmātmagṛhītastathaiva /",
  "GSP33brssgo3u:3151": "kasmāt /",
  "GSP33brssgo3u:3152": "uttarāttādātmyopadeśāt /",
  "GSP33brssgo3u:3153": "anvayādite cetsyādavadhāraṇāt /",
  "GSP33brssgo3u:3154": "yaduktamupakramānvayādupakrame cātmaśabdaśravaṇābhāvānnātmagṛhītiriti tasya kaḥ parihāra iti cetso 'bhidhīyate syādavadhāraṇāditi /",
  "GSP33brssgo3u:3155": "bhavedupapannehātmagṛhītiḥ /",
  "GSP33brssgo3u:3156": "avadhāraṇāt /",
  "GSP33brssgo3u:3157": "tathāhi - 'yenāśrutaṃ śrutaṃ bhavatyamataṃ matamavijñātaṃ vijñātam' ((chā. 6.1.1)",
  "GSP33brssgo3u:3158": "ityekavijñānena sarvavijñānamavadhārya tatsaṃpipādayiṣayā 'sadeva-' ityāha /",
  "GSP33brssgo3u:3159": "taccātmagṛhītau satyāṃ saṃpadyate /",
  "GSP33brssgo3u:3160": "anyathā hi yo 'yaṃ mikhya ātmā sa na vijñāta iti naiva sarvavijñānaṃ saṃpadyeta /",
  "GSP33brssgo3u:3161": "tathā prāgutpatterekatvāvadhāraṇaṃ jīvasya cātmaśabdena parāmarśaḥ svāpāvasthāyāṃ ca tatsvabhāvasaṃpattikathanaṃ paricodanāpūrvakaṃ ca punaḥ punaḥ 'tattvamasi' (chā. 6.8.7)",
  "GSP33brssgo3u:3162": "ityavadhāraṇamiti ca sarvametattādātmyapratipādanāyāmevāvakalpate na tādātmyasaṃpādanāyām /",
  "GSP33brssgo3u:3163": "nacājñopakramatantratvopanyāso nyāyyaḥ /",
  "GSP33brssgo3u:3164": "nahyupakrama ātmatvasaṃkīrtanamanātmatvasaṃkīrtanaṃ vāsti /",
  "GSP33brssgo3u:3165": "sāmānyopakramaśca na vākyaśeṣagatena viśeṣeṇa virudhyate viśeṣākāṅkṣitvātsāmānyasya /",
  "GSP33brssgo3u:3166": "sacchabdārtho 'pi ca paryālocyamāno na mukhyādātmano 'nyaḥ saṃbhavatyato 'nyasya vastujātasyārambhaṇaśabdādibhyo 'nṛtatvopapatteḥ /",
  "GSP33brssgo3u:3167": "āmnānavaiṣamyamapi nāvaśyamarthavaiṣamyamāvahati /",
  "GSP33brssgo3u:3168": "āhara pātraṃ pātramāharetyevamādiṣvarthasāmye 'pi taddarśanāt /",
  "GSP33brssgo3u:3169": "tasmādevañjātīyakeṣu vākyeṣu pratipādanaprakārabhede 'pi pratipādyārthābheda iti siddham // 17 //",
  "GSP33brssgo3u:3170": "----------------------",
  "GSP33brssgo3u:3171": "FN: tatamaṃ vyāptatamam /",
  "GSP33brssgo3u:3172": "takāralopaśchāndasaḥ /",
  "GSP33brssgo3u:3173": "udarka upasaṃhāraḥ /",
  "GSP33brssgo3u:3174": "pūrvapakṣabījamanūdya dūṣayati-anvayāditi /",
  "GSP33brssgo3u:3175_0": "'ātmā vā idameka evāgra āsīt'iti 'prajñānaṃ brahma'iti copakramopasaṃhārasthātmabrahmaśrutibhyāmekatvāvadhārāṇātpraveśādiliṅgaiśca",
  "GSP33brssgo3u:3175_1": "lokasraṣṭṛtvādiliṅgabādhena pratyagbrahma grāhyamiti bhāvaḥ /",
  "GSP33brssgo3u:3176": "sa parameśvaraḥ /",
  "GSP33brssgo3u:3177": "etameva sīmānaṃ mūrdhnaḥ keśavibhāgāvasānaṃ vidārya chidraṃ kṛtvā etayā brahmarandhrākhyayā dvārā liṅgaviśiṣṭaḥ praviṣṭavānityarthaḥ /",
  "GSP33brssgo3u:3178": "māṃ vinā yadi vāgādibhiḥ svasvavyāpāraḥ kṛtaḥ,",
  "GSP33brssgo3u:3179": "atha tadāhaṃ ka iti tvaṃpadārthaṃ vicārya svayametadeva śodhitamātmānaṃ brahma tatamaṃ vyāptatamamapaśyat /",
  "GSP33brssgo3u:3180": "takāralopaśchāndasaḥ /",
  "GSP33brssgo3u:3181": "prajñā cidātmā netraṃ nīyate 'neneti niyāmakaṃ yasya tat prajñānetraṃ cidātmaniyamyamityarthaḥ /",
  "GSP33brssgo3u:3182": "uktavyākhyāne guṇopasaṃhārasyāsphuṭatvānna pādasaṃgatiriti matvaiva vyākhyāntaramāha-apareti /",
  "GSP33brssgo3u:3183": "udarka upasaṃhāraḥ /",
  "GSP33brssgo3u:3184": "sacchabdasyātmānātmasādhāraṇyātsaṃśayamāha-tatreti /",
  "GSP33brssgo3u:3185": "pūrvapakṣe sattāsāmānye brahmātmatvasaṃpadupāstiśchāndogye,",
  "GSP33brssgo3u:3186": "vājaśrutau nirguṇavidyeti bhedānmithoguṇānupasaṃhāraḥ /",
  "GSP33brssgo3u:3187": "siddhānte tūbhayatra nirguṇavidyaikyādupasaṃhāra iti phalabhedaḥ /",
  "GSP33brssgo3u:3188": "padānāṃ jātau śaktigrahātsacchabdo 'pi sattājātivācītyupakramasya niścitārthatvādasaṃjātavirodhyupakramabalena tādātmyopadeśaḥ saṃpattiparatayā neya iti pūrvapakṣaniṣkarṣaḥ /",
  "GSP33brssgo3u:3189": "pūrvatra vākyaikyādarthādiparatvaṃ tyaktvā vidyaikyamuktamiha tu sadātmaśabdābhyāṃ jātyātmavācibhyāmupakramabhedādvākyabhede sati vidyābheda iti pratyudāharaṇasaṃgatiḥ /",
  "GSP33brssgo3u:3190": "na cātmaśabdo jātivācakaḥ, ātmavyaktyaikyājjātyabhāvātkintu sarvāntaravastuvācakaḥ /",
  "GSP33brssgo3u:3191": "kalpitajātivācitve 'pyupakramabhedaḥ sphuṭa eva sattātmatvayorbhedāditi mantavyam /",
  "GSP33brssgo3u:3192": "siddhāntayati-tathetyādinā /",
  "GSP33brssgo3u:3193": "upakramānvayāditi /",
  "GSP33brssgo3u:3194": "upakramādhīnatvādupasaṃhārasyetyarthaḥ /",
  "GSP33brssgo3u:3195": "taccāvadhāraṇaṃ satpadenātmagṛhītau satyāṃ yujyata ityāha-tacceti /",
  "GSP33brssgo3u:3196": "sadekamevetyavadhāraṇaṃ, anena jīvenātmaneti saddevatākartṛko jīvasyātmaśabdena parāmarśaḥ /",
  "GSP33brssgo3u:3197": "suptau jīvaḥ satā saṃpannau bhavatīti kathanaṃ /",
  "GSP33brssgo3u:3198": "bhūya eva mā bhagavān vijñāpayatviti paricodanā /",
  "GSP33brssgo3u:3199": "saditipadena sattāśrayā ucyate na jātimātraṃ, kartṛvāciśatṛpratyayāntatvāt /",
  "GSP33brssgo3u:3200": "tathā copakrame sattāśrayasāmānyoktau ka āśraya ityākāṅkṣāyāṃ vākyaśeṣādātmeti niścīyata ityāha-naceti /",
  "GSP33brssgo3u:3201": "sacchabdasyātmānātmasādhāraṇyamupetyoktaṃ tadapi nāsti ātmapadavatsatpadasya vyaktivācitvādvyaktiśca bādhāyogya cidātmaiveti na vācichandogayorūpakramavaiṣamyamityāha-sacchabdeti /",
  "GSP33brssgo3u:3202": "vaiṣamyamupetyāpyāha-āmnāneti /",
  "GSP33brssgo3u:3203_0": "vājivākye tvamarthasya tadarthaparyantasya lakṣyasya pratipādanaṃ chāndogyavākye",
  "GSP33brssgo3u:3203_1": "tu tadarthasya tvamarthaparyantasya pratipādanamiti prakārabhede 'pi vākyārthaikyādvidyaikyamiti",
  "GSP33brssgo3u:3203_2": "phalitamāha-tasmāditi //17 //",
  "GSP33brssgo3u:3204": "END BsCom_3,3.8.17",
  "GSP33brssgo3u:3205": "____________________________________________________________________________________________",
  "GSP33brssgo3u:3206": "START BsCom_3,3.9.18",
  "GSP33brssgo3u:3207": "9 kāryākhyānādhikaraṇam / sū. 18",
  "GSP33brssgo3u:3208": "kāryākhyānādapūrvam | BBs_3,3.18 |",
  "GSP33brssgo3u:3209": "chandogā vājasaneyinaśca prāṇasaṃvāde śvādisaṃvāde śvādimaryādaṃ prāṇasyānnamāmnānya tasyaivāpo vāsa āmananti /",
  "GSP33brssgo3u:3210": "anantaraṃ ca chandogā āmananti -'tasmādvā etadaśiṣyantaḥ purastāccoṣṭāccādbhiḥ paridadhāti' (chā. 5.2.2) iti /",
  "GSP33brssgo3u:3211": "vājasaneyinastvāmananti - 'tadvidvāṃsaḥ śrotriyā aśiṣyanta ācāmantyaśitvācāmantyetameva tadanamanagnaṃ kurvanto manyante' (bṛ. 6.1.14)",
  "GSP33brssgo3u:3212": "'tasmādevaṃvidaśiṣyannācāmedaśitvā cācāmedetameva tadanamanagnaṃ kurute' iti /",
  "GSP33brssgo3u:3213": "tatra tvācamanamanagnatācintanaṃ ta prāṇasya pratīyate tkimubhayamapi vidhīyata utācamanamevotānagnatācintanameveti vicāryate /",
  "GSP33brssgo3u:3214": "kiṃ tāvatprāptam /",
  "GSP33brssgo3u:3215": "ubhayamapi caitadapūrvatvādvidhyarham /",
  "GSP33brssgo3u:3216": "athavācamanameva vidīyate /",
  "GSP33brssgo3u:3217": "vispaṣṭā hi tasminvidhivibhaktistasmādevaṃvidaśṣyannācāmedaśitvā cācāmediti /",
  "GSP33brssgo3u:3218": "tasyaiva stutyarthamanagnatāsaṃkīrtanamiti /",
  "GSP33brssgo3u:3219": "evaṃ prāpte brūmaḥ - nācamanasya vidheyatvamupapadyate kāryākhyānāt /",
  "GSP33brssgo3u:3220": "prāptameva hīdaṃ kāryatvenācamanaṃ prāyatyārthaṃ smṛtiprasiddhamanvākhyāyate /",
  "GSP33brssgo3u:3221": "nanviyaṃ śrutistasyāḥ smṛtermūlaṃ syāt /",
  "GSP33brssgo3u:3222": "netyucyate /",
  "GSP33brssgo3u:3223": "viṣayanānātvāt /",
  "GSP33brssgo3u:3224": "sāmānyaviṣayā hi smṛtiḥ puruṣamātrasaṃbaddhaṃ prāyatyārthamācamanaṃ prāpayati /",
  "GSP33brssgo3u:3225": "śrutistu prāṇavidyāprakaraṇapaṭhitā tadvaṣayamevācamanaṃ vidadhatī vidadhyāt /",
  "GSP33brssgo3u:3226": "naca bhinnaviṣayayoḥ śrutismṛtyormūlamūlibhāvo 'vakalpate /",
  "GSP33brssgo3u:3227": "naceyaṃ śrutiḥ prāṇavidyāsaṃyogyapūrvamācamanaṃ vidhāsyatīti śakyamāśrayitum /",
  "GSP33brssgo3u:3228": "pūrvasyaiva puruṣamātrasaṃyogina ācamanasyeha pratyabhijñāyamānatvāt /",
  "GSP33brssgo3u:3229": "ata eva ca nobhayavidhānam /",
  "GSP33brssgo3u:3230": "ubhayavidhāne ca vākyaṃ bhidyeta /",
  "GSP33brssgo3u:3231": "tasmātprāptamevāśisiṣatāmaśitavatāṃ cobhayata ācamanamanūdya 'etameva tadanamanagnaṃ kurvanto manyante' (bṛ. 6.1.14)",
  "GSP33brssgo3u:3232": "iti prāṇasyānagnatākaraṇasaṃkalpo 'nena vākyenācamanīyāsvapsu prāṇavidyāsaṃbandhitvenāpūrva upadiśyate /",
  "GSP33brssgo3u:3233": "nacāyamanagnatāvāda ācamanastutyartha iti nyāyyam /",
  "GSP33brssgo3u:3234": "ācamanasyāvidheyatvāt /",
  "GSP33brssgo3u:3235": "svayaṃ cānagnatāsaṃkalpasya vidheyatvapratīteḥ /",
  "GSP33brssgo3u:3236": "nacaivaṃ satyekasyācamanasyobhayārthatābhyupagatā bhavati prāyatyārthatā paridhānārthā cheti /",
  "GSP33brssgo3u:3237": "kriyāntaratvābhyupagamāt kriyāntarameva hyācamanaṃ nāma prāyatyārthaṃ puruṣasyābhyupagamyate,",
  "GSP33brssgo3u:3238": "tadīyāsu tvapsu vāsaḥsaṃkalpanaṃ nāma kriyāntarameva paridhānārthaṃ prāṇasyābhyupagamyata ityanavadyam /",
  "GSP33brssgo3u:3239": "apica 'yadidaṃ kiñcāśvasya ā kṛmibhya ā kīṭapataṅgebhyastatte 'nnam (bṛ. 6.1.14)",
  "GSP33brssgo3u:3240": "ityatra sarvānnābhyavahāraścodyata iti śakyaṃ vaktum /",
  "GSP33brssgo3u:3241": "aśabdatvādaśakyatvācca /",
  "GSP33brssgo3u:3242": "sarvaṃ tu prāṇasyānnamitīyamannadṛṣṭiścodyate tatsāhacaryāccāpo vāsa ityatrāpi nāpāmācamanaṃ codyate prasiddhāsvevatvācamanīyāsvapsu paridhānadṛṣciścodyata iti yuktam /",
  "GSP33brssgo3u:3243": "nahyardhavaiśasaṃ saṃbhavati /",
  "GSP33brssgo3u:3244": "apicācāmantīti vartamānāpadeśitvam śabdo vidhikṣamaḥ /",
  "GSP33brssgo3u:3245": "nanu manyanta ityapi samānaṃ vartamānāpadeśitvam /",
  "GSP33brssgo3u:3246": "satyamevametat /",
  "GSP33brssgo3u:3247": "avaśyavidheye tvanyatarasminvāsaḥkāryākhyānādapāṃ vāsaḥsaṃkalpanamevāpūrvaṃ vidhīyate nācamanaṃ pūrvavaddhi tadityupapāditam /",
  "GSP33brssgo3u:3248": "yadapyuktaṃ vispaṣṭā cācamane vidhivibhaktiriti tadapi pūrvavattvenaivācamanasya pratyuktam /",
  "GSP33brssgo3u:3249": "ata evācamanasyāvidhitsitatvādetameva tadanamanagnaṃ kurvanto manyanta ityatraiva kāṇvāḥ paryavasyanti nāmananti tasmādevaṃvidityādi /",
  "GSP33brssgo3u:3250": "tasmānmādhyandinānāmapi pāṭha ācamanānuvādenaivaṃvittvameva prakṛtaprāṇavāsovittvaṃ vidhīyata iti pratipattavyam /",
  "GSP33brssgo3u:3251": "yo 'pyayamabhyupagamaḥ kvacidācamanaṃ vidhīyate kvacidvāsovijñānamiti so 'pi na sādhuḥ /",
  "GSP33brssgo3u:3252": "āpo vāsa ityādikāyā vākyapravṛtteḥ sarvatraikarūpyāt tasmādvāsovijñānameveha vidhīyate nācamanamiti nyāyyam // 18 //",
  "GSP33brssgo3u:3253": "kāryākhyānādapūrvam /",
  "GSP33brssgo3u:3254": "'me kimannaṃ kiṃ vāsaḥ'iti prāṇena pṛṣṭā vāgādayaḥ ūcuḥ,",
  "GSP33brssgo3u:3255_0": "'yadidaṃ kiṃ cāśvabhya ā kṛmibhyastatte 'nnamāpo vāsaḥ'iti sarvaprāṇibhirbhujyamānaṃ",
  "GSP33brssgo3u:3255_1": "yadidaṃ prasiddhaṃ śvādiparyantamannaṃ tatprāṇasya tavānnamāpa ācchādanamityupāsakena",
  "GSP33brssgo3u:3255_2": "cintanīyamityarthaḥ /",
  "GSP33brssgo3u:3256": "śākhādvaye 'pyaviśeṣaśrutimuktvā viśeśaṣaśrutibhedamāha-anantaraṃ ceti /",
  "GSP33brssgo3u:3257": "tasmādapāṃ prāṇavastratvādaśiśaṣyanto 'śanaṃ kurvantaḥ śrotriyā etatkurvanti /",
  "GSP33brssgo3u:3258": "kiṃ tat, bhojanātpūrvamūrdhvaṃ cācāmantīti yattadadbhiḥ prāṇaṃ paridadhatyācchādayantītyarthaḥ /",
  "GSP33brssgo3u:3259": "pūrvottarācamanasaṃbandhinīṣvapsu prāṇavāsastvacintanarūpamanagnatādhyānaṃ kāryamiti bhāvaḥ /",
  "GSP33brssgo3u:3260": "tat tasmādityuktārthaṃ yataḥ pūrve vidvāṃso 'śanātprāgūrdhvaṃ cācāmanta etamevānāṃ prāṇaṃ tattenācamanenānagnamācchāditaṃ kurvanto manyante cintayanti,",
  "GSP33brssgo3u:3261": "tasmādevaṃvididānīntano 'pyupāsaka evaṃ kuryāditi vājiśrutyarthaḥ /",
  "GSP33brssgo3u:3262": "atrobhayorapyapūrvatvātsaṃśayamāha-tatkimiti /",
  "GSP33brssgo3u:3263": "saṃdigdhasadupakramasya vākyaśeṣānnirṇayavadācāmantīti padasya vidhitvasaṃdehe ācāmediti vākyaśeṣādvidhitvanirṇaya iti dṛṣṭāntasaṃgatyā pūrvapakṣamāha-kiṃ tāvaditi /",
  "GSP33brssgo3u:3264": "jñānasādhanopāsanāṅgavidhivicārātpādasaṅgatirbodhyā /",
  "GSP33brssgo3u:3265_0": "pūrvapakṣe prāṇavidyāṅgatvenāpūrvācamanaṃ vihitamanyatropasaṃhartavyamiti phalaṃ",
  "GSP33brssgo3u:3265_1": "siddhānte tasyāvidheyatvānnāṅgatvenopasaṃhāra iti vivekaḥ ubhayavidhāne vākyabhedaḥ",
  "GSP33brssgo3u:3265_2": "syādityarucyāpakṣāntaramāha-athaveti /",
  "GSP33brssgo3u:3266": "praśastaṃ hīdamācamanaṃ yasmādanena prāṇamanagnaṃ manyanta iti stutiḥ /",
  "GSP33brssgo3u:3267": "prasiddhānuvādenāprasiddhaṃ vidheyamiti nyāyena siddhāntayati-evamiti /",
  "GSP33brssgo3u:3268": "prayatasya prayatnavato bhāvaḥ prāyatyaṃśuddhistadarthamityarthaḥ /",
  "GSP33brssgo3u:3269": "smṛtyā śudyarthaṃ kāryatvena vihitasakalakarmāṅgatayā prāptācamanānuvādenāpūrvamanagnatādhyānameva vidhīyata iti sūtrārthaḥ /",
  "GSP33brssgo3u:3270": "smārtamācamanaṃ śrutyā nānūdyate kiṃ tvanayā śrutyā vihitaṃ samṛtyānūdyata iti śaṅkate-nanviti /",
  "GSP33brssgo3u:3271": "śrutismṛtyoranayorna mūlamūlibhāvo bhinnaviṣayatvāditi pariharati-neti /",
  "GSP33brssgo3u:3272": "'dvijo nityamupaspṛśet'ityādyā smṛtiḥ ācamanāntaravidhimupetya mūlamūlitvaṃ nirastaṃ,",
  "GSP33brssgo3u:3273": "saṃprati vidhirasiddha ityāha-naceyaṃ śrutiriti /",
  "GSP33brssgo3u:3274": "ata eveti ācamanavidhyabhāvādevetyarthaḥ /",
  "GSP33brssgo3u:3275": "apsu prāṇavāsastvadhyānākhyaḥ saṃkalpaḥ prāṇavidyāṅgatvena vidhīyata ityāha-tasmāditi /",
  "GSP33brssgo3u:3276": "svayaṃ ceti apūrvatvādityarthaḥ /",
  "GSP33brssgo3u:3277": "śudyarthaṃ viniyuktasyācamanasya prāṇācchādanārthatvaṃ viruddhamityāśaṅkyāha-na caivaṃ satīti /",
  "GSP33brssgo3u:3278": "ācamanasyācchādanārthatvamasiddhamityarthaḥ /",
  "GSP33brssgo3u:3279_0": "kiñca yathā pūrvavākye prāṇasyānnadhyānamaṅgaṃ vihitaṃ tathātrāpsu vāsodhyānaṃ vidhīyate",
  "GSP33brssgo3u:3279_1": "anyathācamanavidhau pūrvatra dhyānavidhiruttaratra kriyāvidhirityardhavaiśasaṃ syādityāha-apiceti /",
  "GSP33brssgo3u:3280": "bhakṣayediti śabdābhāvācchvādyannasya sarvasya manuṣveṇepāsakena bhoktumaśakyatvācca na pūrvavākye kriyāvidhirityarthaḥ /",
  "GSP33brssgo3u:3281": "itaścācamanamatra na vidheyamityāha-apiceti /",
  "GSP33brssgo3u:3282": "anagnaṃ manyanta ityatra vāsastvadhyānamapi na vidheyaṃ doṣasāmyaditi śaṅkate-nanviti /",
  "GSP33brssgo3u:3283": "ubhayorapyanuvādatve vaiphalyādavaśyamekānuvādenaikaṃ vidheyaṃ tacca vidheyaṃ vāsodhyānameva vāsaḥ kāryasyānagnatvasyākhyānādapūrvatvācceti samādhānārthaḥ /",
  "GSP33brssgo3u:3284": "pūrvavaditi smṛtyā prāptamityarthaḥ /",
  "GSP33brssgo3u:3285": "ācāmediti na vidhiḥ kintu viṣṇurūpāṃśu yaṣṭavya itivadanuvāda ityatra liṅgamāha-ata eveti /",
  "GSP33brssgo3u:3286": "tasmādevaṃvidaśiṣyannācāmedaśitvā cācāmediti vākyasyāvidhitve kāṇvairapaṭhanaṃ liṅgamityarthaḥ /",
  "GSP33brssgo3u:3287": "tarhi pāṭhabalānmādhyandine ācamanavidhiḥ kāṇve dhyānavidhiriti kasyacinmataṃ nirākaroti-yo 'pīti //18//",
  "GSP33brssgo3u:3288": "END BsCom_3,3.9.18",
  "GSP33brssgo3u:3289": "____________________________________________________________________________________________",
  "GSP33brssgo3u:3290": "START BsCom_3,3.10.19",
  "GSP33brssgo3u:3291": "10 samānādhikaraṇam / sū. 19",
  "GSP33brssgo3u:3292": "samāna evaṃ cābhedāt | BBs_3,3.19 |",
  "GSP33brssgo3u:3293": "vājasaneyiśākhāyamaginirahasye śāṇḍulyanāmāṅ kitā vidyā vijñātā /",
  "GSP33brssgo3u:3294_0": "tatra ca guṇāḥ śrūyante - sa ātmānamupāsīta manamayaṃ prāṇaśarīraṃ bhārūpam ityevamādayaḥ.",
  "GSP33brssgo3u:3294_1": "tasyāmeva śāstrāyāṃ bṛhadāraṇyake punaḥ paṭhyate - 'manomayo 'yaṃ puruṣo bhāḥ satyasminnantarhadaye",
  "GSP33brssgo3u:3294_2": "yadā vrīhirvā yavo vā sa eṣa sarvasyeśānaḥ sarvasyādhipatiḥ sarvamidaṃ praśāsti yadidaṃ",
  "GSP33brssgo3u:3294_3": "kiñca' (bṛ. 5.6.1) iti /",
  "GSP33brssgo3u:3295": "tatra saṃśayaḥ - kimiyamekā vidyāgnirahasyabṛhadāraṇyakayorguṇopasaṃhāraścota dve ime vidye guṇānupasaṃhāraśceti /",
  "GSP33brssgo3u:3296": "kiṃ tāvatprāptam /",
  "GSP33brssgo3u:3297": "vidyābhedo guṇavyavasthā ceti /",
  "GSP33brssgo3u:3298": "kutaḥ - paunaruktyaprasaṅgāt /",
  "GSP33brssgo3u:3299": "bhinnāsu hi śākhāsvadhyetṛbhedātpaunaruktasyaparihāramālocya vidyaikatvamadhyavasāyaikatrātiriktā guṇā itaratropasaṃhriyante prāṇasaṃvādādiṣvatyuktam /",
  "GSP33brssgo3u:3300": "ekasyāṃ punaḥ śākhāyāmadhyetṛveditṛbhedābhāvādaśakyaparihāre paunaruktye na viprakṛṣṭadeśasthaikā vidyā bhavitumarhati /",
  "GSP33brssgo3u:3301": "nacātraikamāmnānaṃ vidyāvidhānārthamaparaṃ guṇavidhānārthamiti vibhāgaḥ saṃbhavati /",
  "GSP33brssgo3u:3302": "tadā hyatiriktā eva guṇā itaratretaratra cāmnāyeranna samānā api tūbhayatrāmnāyante manomayatvadayaḥ /",
  "GSP33brssgo3u:3303": "tasmānnānyonyaṃ guṇopasaṃhāra iti /",
  "GSP33brssgo3u:3304": "evaṃ prāpte brūmahe - yathā bhinnāsu śākhāsu vidyaikatvaṃ guṇopasaṃhāraśca bhavatyevamekasyāmapi śākhāyāṃ bhavitumarhati /",
  "GSP33brssgo3u:3305": "upāsyābhedāt tadeva hi brahma manomayatvādiguṇakamubhayatrāpyupāsyamabhinnaṃ pratyabhijānīmaḥ /",
  "GSP33brssgo3u:3306": "upāsyaṃ ca rūpaṃ vidyāyāḥ /",
  "GSP33brssgo3u:3307": "naca vidyamāne rūpābhede vidyābhedamadhyavasātuṃ śaknumaḥ /",
  "GSP33brssgo3u:3308": "nāpi vidyābhede guṇavyavasthānam /",
  "GSP33brssgo3u:3309": "nanu paunaruktyaprasaṅgadvidyābhedo 'dhyavasitaḥ /",
  "GSP33brssgo3u:3310": "netyucyate /",
  "GSP33brssgo3u:3311": "arthavibhāgopapatteḥ /",
  "GSP33brssgo3u:3312": "ekaṃ hyāmnānaṃ vidyāvidyāvidhānārthamaparaṃ guṇavidhānārthamiti na kiñcinnopapadyate /",
  "GSP33brssgo3u:3313": "nanvevaṃ sati yadupaṭhimagnirahasye tadeva bṛhadāraṇyake paṭhitavyam sa eṣa sarvasyeśānaḥ ityādi /",
  "GSP33brssgo3u:3314": "yattu paṭhitameva manomaya ityādi cenna paṭhitavyam /",
  "GSP33brssgo3u:3315": "naiṣa doṣaḥ /",
  "GSP33brssgo3u:3316": "tadbalenaiva pradeśāntarapaṭhitavidyāpratyabhijñānāt /",
  "GSP33brssgo3u:3317": "masānaguṇāmnānena hi viprakṛṣṭadeśāṃ śāṇḍilyavidyāṃ pratyabhijñāpya tasyāmīśānatvādyupadiśyate /",
  "GSP33brssgo3u:3318": "anyathā hi kathaṃ tasyāmayaṃ guṇavidhirabhidhīyate /",
  "GSP33brssgo3u:3319": "apicāprāptāṃśopadeśenārthavati vākye saṃjāte prāptāṃśaparāmarśasya nityānuvādatayāpyupapadyamānatvānna tadbalena pratyabhijñopodituṃ śakyate /",
  "GSP33brssgo3u:3320": "tasmādatra samānāyāmapi śākhāyāṃ vidyaikatvaṃ guṇopasaṃhāraścetyupapannam // 19 //",
  "GSP33brssgo3u:3321": "samāna evañcābhedāt /",
  "GSP33brssgo3u:3322": "śāṇḍilyena dṛṣṭā tannāmnāṅkitā, antarhṛdaye vrīhyādivatsūkṣmastiṣṭhatītyarthaḥ /",
  "GSP33brssgo3u:3323": "abhyāsapratyabhijñābhyāṃ saṃśayamāha-tatreti /",
  "GSP33brssgo3u:3324": "guṇānupasaṃhāropasaṃhārau pūrvottarapakṣayoḥ phalam /",
  "GSP33brssgo3u:3325": "pūrvatra prāptācamanānuvādenānagnatādhyānavidhiruktaḥ /",
  "GSP33brssgo3u:3326": "iha tvekaśākhāyāṃ viprakṛṣṭadeśasthavākyayorekasya vidhitvamanyasyānuvādatvamityaniścayāddvayorapi vidyāvidhitvamiti pratyudāharaṇena pūrvapakṣayati-kiṃ tāvaditi /",
  "GSP33brssgo3u:3327": "yatpunaruktaṃ,",
  "GSP33brssgo3u:3328": "tadvidyāntaramiti na vyāptiḥ prāṇapañcāgnyādividyāsu vyabhicāradityāśaṅkya śākhābhede punaruktirasiddhetyuktamityāha-bhinnāsviti /",
  "GSP33brssgo3u:3329": "yathāgnihotravākye karmavidhiḥ,",
  "GSP33brssgo3u:3330": "'dadhnā juhoti'iti vākye guṇavidhistathātrāpyastu na vidyāmeda ityāśaṅkyāha-nacātraikamiti /",
  "GSP33brssgo3u:3331": "uktaguṇānāṃ punaruktirvṛthāsyādato 'bhyāsādvidyābhedaḥ prayājabhedavaditi bhāvaḥ /",
  "GSP33brssgo3u:3332": "uktaguṇoktirna vṛthā katipayaguṇaviśiṣṭopāsyābhedapratyabhijñānārthatvādata upāsyarūpābhedādbhinnaśākhāsviva samānaśākhāyāmapi vidyaikyamiti siddhāntasūtraṃ yojayati-yatheti /",
  "GSP33brssgo3u:3333": "sautraścakāro 'pyartho vyākhyātaḥ /",
  "GSP33brssgo3u:3334": "yatra bahavo guṇāḥ śrutāstatra pradhānavidhiranyatra tadanuvādena guṇavidhiriti niścayādagnirahasye pradhānavidhivaduttaratra guṇavidhiriti bhāvaḥ //19//",
  "GSP33brssgo3u:3335": "END BsCom_3,3.10.19",
  "GSP33brssgo3u:3336": "____________________________________________________________________________________________",
  "GSP33brssgo3u:3337": "START BsCom_3,3.11.20",
  "GSP33brssgo3u:3338": "11 saṃbandhādhikaraṇam / sū. 20-21",
  "GSP33brssgo3u:3339": "saṃbandhādevamanyatrāpi | BBs_3,3.20 |",
  "GSP33brssgo3u:3340": "bṛhadāraṇyake 'satyaṃ brahma' (bṛ. 5.5.1)",
  "GSP33brssgo3u:3341": "ityukramya 'tadyattatsatyamasau sa ādityo ya eṣa etasminmaṇḍale puruṣo yaścāyaṃ dakṣiṇe 'kṣanpuruṣaḥ' (bṛ. 55.2)",
  "GSP33brssgo3u:3342": "iti tasyaiva satyasya brahmaṇo 'dhidaivatamadhyātmaṃ cāyatanaviśeṣamupadiśya vyāhṛtiśarīratvaṃ ca saṃpādya dve upaniṣadāvupadiśyete /",
  "GSP33brssgo3u:3343": "tasyopaniṣaharityadhidaivatam /",
  "GSP33brssgo3u:3344": "tasyopaniṣadahamityadhyātmam /",
  "GSP33brssgo3u:3345": "tatra saṃśayaḥ - kimavibhāgenaivobhe apyupaniṣadāvubhayatrānusaṃgātavye uta vibhāgenaikādhidaivamekādhyātmamiti /",
  "GSP33brssgo3u:3346": "tatra sūtreṇaivopakramate /",
  "GSP33brssgo3u:3347": "yathā śāṇḍilyavidyāyāṃ vibhāgenāpyadhītāyāṃ guṇopasaṃhāra ukta evamanyatrāpyevañjātīyake viṣaye bhavitumarhati /",
  "GSP33brssgo3u:3348": "ekavidyābhisaṃbandhāt /",
  "GSP33brssgo3u:3349": "ekā hīyaṃ satyavidyādhidaivamadhyātmaṃ cādhītā /",
  "GSP33brssgo3u:3350": "upakramābhedādvyatiṣaktapāṭhācca /",
  "GSP33brssgo3u:3351": "kathaṃ tasyāmudito dharmastasyāmeva na syāt /",
  "GSP33brssgo3u:3352": "yohyācāryo kaścidanugamanādirācāraścoditaḥ sa grāmagate /",
  "GSP33brssgo3u:3353": "raṇyagate ca tulyavadeva bhavati /",
  "GSP33brssgo3u:3354": "tasmādubhayorapyupaniṣadorubhayatra prāptiriti // 20 //",
  "GSP33brssgo3u:3355": "saṃbandhādevamanyatrāpi /",
  "GSP33brssgo3u:3356": "sadbhūtatrayaṃ tyadvāyvākāśātmakaṃ,",
  "GSP33brssgo3u:3357": "satya parokṣabhūtātmakaṃ hiraṇyagarbhākhyaṃ brahmopakramya,",
  "GSP33brssgo3u:3358_0": "taduktaṃ yatsatyaṃ tat sa yo 'sāvādityaḥ kiṃ maṇḍalaṃ na tatra sthāne puruṣaḥ karaṇātmakaḥ",
  "GSP33brssgo3u:3358_1": "sa evādhyātmamakṣisthānastha ityupadiśya 'tasya bhūriti śiro bhuva iti bāhuḥ svariti",
  "GSP33brssgo3u:3358_2": "pādau'iti vyāhṛtirūpaṃ śarīramuktvā dve upaniṣado rahasyadevatānāmanī upadiśyete",
  "GSP33brssgo3u:3358_3": "tasyādityamaṇḍalasthasyāhariti nāma prakāśakatvāttasyākṣisthasyāhamiti nāma pratyaktvāditi /",
  "GSP33brssgo3u:3359": "idaṃ nāmadvayaṃ viṣayastatra nāminaḥ satyākhyasya brahmaṇa ekatvātsthānabhedokteśca saṃśayamāha-tatreti /",
  "GSP33brssgo3u:3360": "pūrvapakṣe pratisthānaṃ nāmadvayānuṣṭhānaṃ siddhānte yathāśrutyaikaikanāmānuṣṭhānamiti phalam /",
  "GSP33brssgo3u:3361": "dṛṣṭāntasaṃgatyā pūrvapakṣasūtraṃ vyācaṣṭe-yatheti /",
  "GSP33brssgo3u:3362": "yathā vidyaikyādupasaṃhāra ukta evamanyatrāpyekāvidyāmupasaṃhāro bhavitumarhatītyarthaḥ /",
  "GSP33brssgo3u:3363": "satyaṃ brahmetyupakramābhedastāvetāvakṣyādityapuruṣāvanyonyasminpratiṣṭhitau,",
  "GSP33brssgo3u:3364": "ādityaraśmīnāṃ cakṣuṣa cakṣuṣaścāditye pratiṣṭhānāditi vyatiṣaktapāṭho mithaḥ saṃśleṣapāṭhastābhyāṃ vidyaikyasiddhiḥ /",
  "GSP33brssgo3u:3365": "vidyaikye 'pi kiṃ syāttatrāha-kathamiti /",
  "GSP33brssgo3u:3366": "vidyaikye 'pi sthānabhedādupaniṣadorasaṃkaraḥ syādityāśaṅkāṃ dṛṣṭāntena pariharati-yo hīti //20//",
  "GSP33brssgo3u:3367": "END BsCom_3,3.11.20",
  "GSP33brssgo3u:3368": "____________________________________________________________________________________________",
  "GSP33brssgo3u:3369": "START BsCom_3,3.11.21",
  "GSP33brssgo3u:3370": "evaṃ prāpte pratividhatte -",
  "GSP33brssgo3u:3371": "na vā viśeṣāt | BBs_3,3.21 |",
  "GSP33brssgo3u:3372": "na vobhayorubhayatra prāptiḥ /",
  "GSP33brssgo3u:3373": "kasmāt /",
  "GSP33brssgo3u:3374": "viśeṣāt /",
  "GSP33brssgo3u:3375": "upāsanasa atānaviśeṣopanibandhādityarthaḥ /",
  "GSP33brssgo3u:3376": "kathaṃ sthānaviśeṣopanibandha ityucyate - 'ya eṣa etasminmaṇḍale puruṣaḥ' (bṛ. 5.5.3)",
  "GSP33brssgo3u:3377": "iti hyādhidaivakaṃ puruṣaṃ prakṛtya tasyopaniṣadahariti śrāvayati /",
  "GSP33brssgo3u:3378": "'yo 'yaṃ dakṣiṇe 'kṣanpuruṣaḥ' (5.5.4) iti hyadhyātmikaṃ puruṣaṃ prakṛtya tasyopaniṣadamiti /",
  "GSP33brssgo3u:3379": "tasyeti caitatsaṃnihitāvalambanaṃ sarvanāma,",
  "GSP33brssgo3u:3380": "tasmādāyatanaviśeṣavyapāśrayeṇaivaite upaniṣadāvupadiśyete /",
  "GSP33brssgo3u:3381": "kuta ubhayorubhayatra prāptiḥ /",
  "GSP33brssgo3u:3382": "nanveka evāyamadhidaivatamadhyātmaṃ ca puruṣa ekasyaiva satyasya brahmaṇa āyatanadvayapratipādanāt /",
  "GSP33brssgo3u:3383": "satyamevetat /",
  "GSP33brssgo3u:3384": "ekasyāpi tvavasthāviśeṣopādānenaivopaniṣadviśeṣopadeśāttadavasthāsyaiva sā bhavitumarhati /",
  "GSP33brssgo3u:3385": "asti cāyaṃ dṛṣṭāntaḥ satyapyācāryasvarūpāpānapāye yadācāryasyāsīnasyanuvartanamuktaṃ na tattiṣṭhato bhavati /",
  "GSP33brssgo3u:3386": "yacca tiṣṭhata uktaṃ na tadāsīnasyeti /",
  "GSP33brssgo3u:3387": "grāmāraṇyayostvācāryasvarūpānāpāyāttatsvarūpānubuddhasya ca dharmasya grāmāraṇyakṛtaviśeṣābhāvādubhayatra tulyavadbhāva ityadṛṣṭāntaḥ saḥ /",
  "GSP33brssgo3u:3388": "tasmādvyavasthānayorupaniṣadoḥ // 21 //",
  "GSP33brssgo3u:3389": "nāmyaikyāt nāmasaṃkaro yuktaḥ,",
  "GSP33brssgo3u:3390": "tathā cākṣistho 'hariti nāmavān satyabrahmatvādādityasthavaditi prāpte siddhāntasūtraṃyojayati-naveti /",
  "GSP33brssgo3u:3391": "nāmnorūpāsanasthānaviśiṣṭasaṃbandhitvādityarthaḥ /",
  "GSP33brssgo3u:3392": "tasyo 'paniṣadaharahamiti ca vākyadvayena tacchabdaparāmṛṣṭayoḥ saṃnihitasthānaviśiṣṭayoḥ puruṣayornāmasaṃbandhapareṇopasaṃhārānumānaṃ bādhyamiti bhāvaḥ /",
  "GSP33brssgo3u:3393": "viśeṣyaikyānnāmasaṃkara ityāśaṅkya sthānabhedena viśiṣṭapuruṣabhedānnāmavyavasthāmāha-nanvityādinā /",
  "GSP33brssgo3u:3394": "viśiṣṭasaṃbandhe dṛṣṭāntamāha-astīti /",
  "GSP33brssgo3u:3395": "pratidṛṣṭāntasya svarūpasaṃbandhitvādviśiṣṭe dhyeye prakṛte dṛṣṭāntaṃ nāstītyāha-grāmeti //21//",
  "GSP33brssgo3u:3396": "END BsCom_3,3.11.21",
  "GSP33brssgo3u:3397": "____________________________________________________________________________________________",
  "GSP33brssgo3u:3398": "START BsCom_3,3.11.22",
  "GSP33brssgo3u:3399": "darśayati ca | BBs_3,3.22 |",
  "GSP33brssgo3u:3400": "api caivañjātīyakānāṃ dharmāṇāṃ vyavastheti liṅgadarśanaṃ bhavati - 'tasyaitasya tadeva rūpaṃ yāvamuṣya geṣṇau tau geṣṇau yannāma tannāma' (chā. 1.7.5) iti /",
  "GSP33brssgo3u:3401": "kathamasyaliṅgatvamiti taducyate /",
  "GSP33brssgo3u:3402": "akṣyādinityasthānabhedabhinnāndharṇānanyonyasminnanupasaṃhāryānpaśyannihātideśenādityapuruṣagatānrūpādīnakṣipuruṣa upasaṃharati - 'tasyaitasya tadeva rūpam' (chā. 1.7.5) ityādinā /",
  "GSP33brssgo3u:3403": "tasmādvyavasthite evaite upaniṣadāviti nirṇayaḥ // 22 //",
  "GSP33brssgo3u:3404": "uktanāmavyavasthāyāmatideśo liṅgamityāha-darśayati ceti /",
  "GSP33brssgo3u:3405": "vidyaikyādevopasaṃhārasiddhāvatideśo vṛthā syāttasmādekavidyāyāmapi sthānabhedenoktaguṇānāṃ vinātideśamanupasaṃhāra iti siddham //22//",
  "GSP33brssgo3u:3406": "END BsCom_3,3.11.22",
  "GSP33brssgo3u:3407": "____________________________________________________________________________________________",
  "GSP33brssgo3u:3408": "START BsCom_3,3.12.23",
  "GSP33brssgo3u:3409": "12 saṃbhṛtyadhikaraṇam / sū. 23",
  "GSP33brssgo3u:3410": "saṃbhṛtidyuvyāptyapi cātaḥ | BBs_3,3.23 |",
  "GSP33brssgo3u:3411": "brahmajyeṣṭhā viryā saṃbhṛtāni brahmāgre jyeṣṭhaṃ divamātatāna ityevaṃ rāṇāyanīyānāṃ khileṣu vīryasaṃbhṛtidyuniveśaprabhṛtayo brahmaṇo vibhūtayaḥ paṭhyante /",
  "GSP33brssgo3u:3412": "teṣāmeva copaniṣadi śāṇḍilyavidyāprabhṛtayo brahmavidyāḥ paṭhyante /",
  "GSP33brssgo3u:3413": "tāsu brahmavidyāsu tā brahmavibhūtaya upasaṃhriyeranna veti vicāraṇāyāṃ brahmasaṃbandhādupasaṃhāraprāptāvevaṃ paṭhati /",
  "GSP33brssgo3u:3414": "saṃbhṛtidyuvyāptiprabhṛtayo vibhūtayaḥ śāṇḍilyavidyāprabhṛtiṣu nopasaṃhartavyāḥ /",
  "GSP33brssgo3u:3415": "ata eva cāyatanaviśeṣayogāt /",
  "GSP33brssgo3u:3416": "tathāhi śāṇḍilyavidyāyāṃ hṛdayāyatanatvaṃ brahmaṇa uktam - 'eṣa ma ātmāntarhṛdaye' (chā. 3.14.3) iti /",
  "GSP33brssgo3u:3417": "tadvadeva daharavidyāyāmapi 'daharaṃ puṇḍarīke veśma daharo 'sminnantarākāśaḥ' (chā. 8.1.1) iti /",
  "GSP33brssgo3u:3418": "upakosalavidyāyāṃ tvakṣyāyatanatvam 'ya eṣo 'kṣaṇi puruṣo dṛśyate' (chā. 4.15.1) iti /",
  "GSP33brssgo3u:3419": "evaṃ tatra tatrat tadādhyātmikamāyatanametāsu vidyāsu pratīyate /",
  "GSP33brssgo3u:3420": "ādhidaivikyastvetā vibhūtayaḥ saṃbhṛtidyuvyāptiprabhṛtayastāsāṃ kuta etāsu prāptiḥ /",
  "GSP33brssgo3u:3421": "nanvetāsvapyādhidaivikyo vibhūtayaḥ śrūyante - 'jyāyāndivo jyāyānebhyo lokebhyaḥ' (chā. 3.14.3)",
  "GSP33brssgo3u:3422": "'eṣa u eva bhāmanīreṣa hi sarveṣu lokeṣu bhāti' (chā. 4.15.4)",
  "GSP33brssgo3u:3423": "'yāvānvā ayamākāśastāvāneṣo 'ntarhṛdaya ākāśa ubhe asmindyāvāpṛthivī antareva samāhite' (chā. 8.1.3) ityevamādyāḥ /",
  "GSP33brssgo3u:3424": "santi cānyā āyatanaviśeṣahīnā apīha brahmavidyāḥ ṣoḍaśakalādyāḥ /",
  "GSP33brssgo3u:3425": "satyametat /",
  "GSP33brssgo3u:3426": "tathāpyatra vidyate viśeṣaḥ saṃbhṛtyādyanupasaṃhārahetuḥ /",
  "GSP33brssgo3u:3427": "samānaguṇāmnānena hi pratyupasthāpitāsu viprakṛṣṭadeśāsvapi vidyāsu viprakṛṣṭadeśā guṇā upasaṃhriyeranniti yuktam /",
  "GSP33brssgo3u:3428": "saṃbhṛtyādayastu śāṇḍilyādivākyagocarāśca manomayatvādayo guṇāḥ parasparavyāvṛttasvarūpatvānna pradeśāntaravartividyāpratyupasthāpanamityucyate vidyābhede 'pi tadupapatteḥ /",
  "GSP33brssgo3u:3429": "ekamapi hi brahma vibūtibhedairanekadhopāsyata iti sthitiḥ /",
  "GSP33brssgo3u:3430": "parovarīyastavādivadbhedadarśanāt /",
  "GSP33brssgo3u:3431": "tasmādvīryasaṃbhṛtyādīnāṃ śāṇḍilyavidyādiṣvanupasaṃhāra iti // 23 //",
  "GSP33brssgo3u:3432": "----------------------",
  "GSP33brssgo3u:3433": "FN: brahmajyeṣṭhā brahmajyeṣṭhāni nilopaśchāndasaḥ /",
  "GSP33brssgo3u:3434": "vīryā vīryāṇi parākramabhedāḥ /",
  "GSP33brssgo3u:3435": "saṃbhṛtidyuvyāptyapi cātaḥ /",
  "GSP33brssgo3u:3436": "brahmaiva jyeṣṭhaṃ kāraṇaṃ yeṣāṃ tāni brahmajyeṣṭhāni,",
  "GSP33brssgo3u:3437": "nilopaścāndasaḥ,",
  "GSP33brssgo3u:3438": "vīryāṇi parākramaviśeṣā ākāśotpādanādayaḥ,",
  "GSP33brssgo3u:3439": "tāni ca vīryāṇi saṃbhṛtāni nirvighnaṃ samṛddhāni,",
  "GSP33brssgo3u:3440": "sarvaniyantuḥ kārye vighnakarturasattvāt /",
  "GSP33brssgo3u:3441": "tacca jyeṣṭhaṃ brahmāgne devādyutpatteḥ prāgeva divaṃ svargamātatāna vyāptavatsadā sarvavyāpakamityarthaḥ /",
  "GSP33brssgo3u:3442": "sarvaprāthamyaṃ spardhānarhatvamiti vākyaśeṣasthā guṇāḥ prabhṛtipadagrāhyāḥ /",
  "GSP33brssgo3u:3443": "khileṣviti vidhiniṣedhaśūnyavākyeṣvityarthaḥ /",
  "GSP33brssgo3u:3444": "brahmasaṃbandhādvidyābhedabhānācca saṃśayamāha-tāsviti /",
  "GSP33brssgo3u:3445": "anārabhyādhītabrahmavibhūtīnāṃ brahmasaṃbandhena sarvabrahmavidyāsu pratyabhijñānādupasaṃhāra iti pūrvapakṣaḥ /",
  "GSP33brssgo3u:3446": "siddhāntamāha-saṃbhṛtīti /",
  "GSP33brssgo3u:3447": "saṃbhṛtiśca dyuvyāptiśca saṃbhṛtidyuvyāpti tadapi sarvatra nopasaṃhartavyamupaniṣadoriva vyavasthāpakaviśeṣayogāditi sūtrayojanā /",
  "GSP33brssgo3u:3448": "ādhyātmikāyatanaviśeṣayuktāsu vidyāsvādhidaivikavibhūtīnāṃ pratyabhijñāne hetvabhāvānna prāptirityukte hetuṃ śaṅkate-nanvetāsviti /",
  "GSP33brssgo3u:3449": "ādhidaivikatvasāmyādādhyātmikāyatanahīnatvasāmyādvā tattadvidyāsu saṃbhṛtyādīnāṃ prāptiriti śaṅkārthaḥ /",
  "GSP33brssgo3u:3450": "uktahetudvayaṃ na guṇaprāpakamādhidaivikavidyānāṃ śāṇḍilyadaharādīnāmāyatanahīnavidyāyāṃ ca mithoguṇasāṃkaryaprasaṅgāt,",
  "GSP33brssgo3u:3451": "tasmāt katipayasamānaguṇaviśiṣṭopāsyarūpaikyaṃ vidyaikyamāvahadguṇaprāptihetustadabhāvānna prāptiriti pariharati-satyamityādinā /",
  "GSP33brssgo3u:3452_0": "sthānaviśiṣṭabhedānnāmnorvyavasthāvatsaṃbhṛtyād iguṇaviśiṣṭasya brahmaṇaḥ śāṇḍilyādividyoktaguṇaviśiṣṭabrahmaṇaśca",
  "GSP33brssgo3u:3452_1": "mitho bhedena rūpabhedātsaṃbhṛtyādīnāṃ nopasaṃhāra ityuktanyāyātideśatvādasya na",
  "GSP33brssgo3u:3452_2": "saṃgatyādyapekṣā yathaikasminnudgīthe parovarīyastvādiguṇopāsterhiraṇyaśmaśrutvādyupāstirbhidyate",
  "GSP33brssgo3u:3452_3": "tathaikasminnapi brahmaṇi vidyābhedopapatteḥ brahmapratyabhijñā na guṇaprāpiketyāha-parovarīyastvādivaditi /",
  "GSP33brssgo3u:3453": "tasmātsaṃbhṛtyādiguṇaviśiṣṭavidyāntaravidhiriti siddham //23//",
  "GSP33brssgo3u:3454": "END BsCom_3,3.12.23",
  "GSP33brssgo3u:3455": "____________________________________________________________________________________________",
  "GSP33brssgo3u:3456": "START BsCom_3,3.13.24",
  "GSP33brssgo3u:3457": "13 puruṣādyadhikaraṇam / sū. 24",
  "GSP33brssgo3u:3458": "puruṣavidyāyāmiva cetareṣām anāmnānāt | BBs_3,3.24 |",
  "GSP33brssgo3u:3459": "asti tāṇḍināṃ paiṅgināṃ ca rahasyabrāhmaṇe puruṣavidyā /",
  "GSP33brssgo3u:3460": "tatra puruṣo yajñaḥ kalpitaḥ /",
  "GSP33brssgo3u:3461": "tadīyamāyustredhā vibhajya savanatrayaṃ kalpitam /",
  "GSP33brssgo3u:3462": "aśiśiṣādīni ca dīkṣādibhāvena kalpitāni /",
  "GSP33brssgo3u:3463": "anye ca dharmastatra samadhigatā āśīrmantraprayogādayaḥ /",
  "GSP33brssgo3u:3464": "taittirīyakā api kañcitpuruṣayajñaṃ kalpayanavti - 'tasyaivaṃ viduṣo yajñasyātmā yajamānaḥ śraddhā patnī' (nārā. 80) ityetenānuvākena /",
  "GSP33brssgo3u:3465": "tatra saṃśayaḥ - kiṃ ya itaratroktāḥ puruṣayajñasya dharmāste taittirīyakeṣūpasaṃhartavyāḥ kiṃvā nopasaṃhartavyā iti /",
  "GSP33brssgo3u:3466": "puruṣayajñatvviśeṣādupasaṃhāraprāptāvācakṣmahe - nopasaṃhartavyā iti /",
  "GSP33brssgo3u:3467": "kasmāt /",
  "GSP33brssgo3u:3468": "tadrūpapratyabhijñānābhāvāt /",
  "GSP33brssgo3u:3469": "tadāhācāryaḥ - puruṣavidyāyāmiveti /",
  "GSP33brssgo3u:3470": "yathaikeṣāṃ śākhināṃ tāṇḍināṃ paiṅgināṃ ca puruṣavidyāyāmāmnānaṃ naivamitareṣāṃ taittirīyāṇāmāmnānamasti /",
  "GSP33brssgo3u:3471": "teṣāṃ hūtaravilakṣaṇameva yajñasaṃpādanaṃ dṛśyate patnīyajamānavedavedibarhiryūpājyaśvṛtvigādyanukramaṇāt /",
  "GSP33brssgo3u:3472": "yadapi savanasaṃpādanaṃ tadapītaravilakṣaṇameva 'yatprātarmadhyandinaṃsāyaṃ ca tāni' (nārā. 80) iti /",
  "GSP33brssgo3u:3473": "yadapi kiñcinmaraṇāvabhṛthatvādisāmyaṃ tadapyalpīyastavādbhūyasā vailakṣaṇyenābhibhūyamānaṃ na pratyabhijñāpanakṣamam /",
  "GSP33brssgo3u:3474": "naca taittirīyake puruṣasya yajñatvaṃ śrūyate /",
  "GSP33brssgo3u:3475": "viduṣo yajñasyeti hi nacaite samānādhikaraṇe ṣaṣṭhyau vidvāneva yoyajñastasyeti /",
  "GSP33brssgo3u:3476": "nahi puruṣasya mukhyaṃ yajñatvamasti /",
  "GSP33brssgo3u:3477": "vyadhikaraṇe tvete ṣaṣṭhyau viduṣo yo yajñastasyeti /",
  "GSP33brssgo3u:3478": "bhavati hi puruṣasya mukhyo yajñasaṃbandhaḥ /",
  "GSP33brssgo3u:3479": "satyāṃ ca gatau mukhya evārtha āśrayitavyo na bhāktaḥ /",
  "GSP33brssgo3u:3480": "ātmā yajamāna iti ca yajamānatvaṃ puruṣasya nirbruvanvaiyadhikaraṇyenaivāsya yajñasaṃbandhaṃ darśayati /",
  "GSP33brssgo3u:3481": "apica tasyaivaṃviduṣaiti siddhavadanuvādaśrutau satyāṃ puruṣasya yajñabhāvamātmādīnāṃ ca yajamānādibhāvaṃ pratipitsamānasya vākyabhedaḥ syāt /",
  "GSP33brssgo3u:3482": "apica saṃsanyāsāmātmavidyāṃ purastādupadiśyānantaraṃ tasyaivaṃviduṣa ityādyanukramaṇaṃ phasyantaḥ pūrvaśeṣa evaiṣa āmnāyo na svatantra iti pratīmaḥ /",
  "GSP33brssgo3u:3483": "tathācaikameva phalamubhayorapyanuvākayorupalabāmahe 'brahmaṇo mahimānamāpnoti' (nārā. 80) iti /",
  "GSP33brssgo3u:3484": "itareṣāṃ tvananyaśeṣaḥ puruṣavidyāmnāyaḥ /",
  "GSP33brssgo3u:3485": "āyurabhivṛddhiphalo hyasau 'sa ha --ṣoḍaśaṃ varṣaśataṃ jīvati ya evaṃ veda' (chā. 3.16.7)",
  "GSP33brssgo3u:3486": "iti samabhivyāhārāt /",
  "GSP33brssgo3u:3487": "tasmācchākhāntarādhītānāṃ puruṣavidyādharmāṇāmāśīrmantrādīnāmaprāptistaittirīyake // 24 //",
  "GSP33brssgo3u:3488": "puruṣavidyāyāṃ chāndogyasthāṃ vidyāmāha-astīti /",
  "GSP33brssgo3u:3489_0": "'puruṣo vāva yajñastasya yāni caturviśati varṣāṇi tatprātaḥ savanamatha yāni catuścatvāriṃśadvarṣāṇi",
  "GSP33brssgo3u:3489_1": "tanmādhyandinaṃ savanamatha yānyaṣṭācatvāriṃśadvarṣāṇi tattṛtīyaṃ savanam'iti prasiddhayajñasāmyārthaṃ",
  "GSP33brssgo3u:3489_2": "savanatrayaṃ kalpitaṃ,",
  "GSP33brssgo3u:3490_0": "'sa yadaśiśiṣati yatpipāsati yanna ramate tā dīkṣā atha yadaśnāti yatpibati yadramate",
  "GSP33brssgo3u:3490_1": "tā upasadaḥ atha yaddhasati yajjakṣati yanmaithunaṃ carati tāni stutaśastrāṇi atha",
  "GSP33brssgo3u:3490_2": "yattapodānādi sā dakṣiṇā maraṇamevāvabhṛthaḥ vasvādirūpā me prāṇā idaṃ savanatrayaṃ",
  "GSP33brssgo3u:3490_3": "yāvadāyuranusaṃtanute'ityāśīḥ 'akṣitamasyacyutamasi prāṇaṃ saṃśitamasi'iti mantratrayaprayogaḥ /",
  "GSP33brssgo3u:3491": "ṣoḍaśādhikaśatavarṣajīvitvaṃ phalamiti darśitam /",
  "GSP33brssgo3u:3492": "saṃśayārthaṃ śākhāntarīyapuruṣavidyāmāha-taittirīyakā iti /",
  "GSP33brssgo3u:3493": "atra viduṣo yajñasyeti ṣaṣṭhyoḥsāmānādhikaraṇyavaiyadhikaraṇyāniścayātsaṃśayamāha-tatreti /",
  "GSP33brssgo3u:3494": "upasaṃhārānupasaṃhārāveva phalam /",
  "GSP33brssgo3u:3495": "pūrvatrāsādhāraṇaguṇapratyabhijñānābhāvātsaṃbhṛtyādau vidyābheda uktaḥ /",
  "GSP33brssgo3u:3496": "iha tvasādhāraṇamaraṇāvabhṛthaguṇaviśiṣṭapuruṣayajñarūpaikyapratyabhidhānādvi dyaikyamiti pratyudāharaṇena prāpte siddhāntayati-nopasaṃhartavyā iti /",
  "GSP33brssgo3u:3497_0": "tasyaivaṃ viduṣo yajñasyātmā yajamānaḥ śraddhā patnī śarīramidhmamuro vedirlomāni",
  "GSP33brssgo3u:3497_1": "barhirvedaḥ śikhā hṛdayaṃ yūpaḥ kāma ājyaṃ manyuḥ paśustapo 'gnirdamaḥ śamayitā dakṣiṇā",
  "GSP33brssgo3u:3497_2": "vāgghotā prāṇa udgātā cakṣuradhvaryurmano brahmā'iti bahutaradharmavailakṣaṇyānna",
  "GSP33brssgo3u:3497_3": "rūpaikyapratyabhijñetyarthaḥ /",
  "GSP33brssgo3u:3498": "vedaḥ kuśamuṣṭiḥ śamayitā damo dakṣiṇetyanvayaḥ /",
  "GSP33brssgo3u:3499": "kiñca chāndogye tridhāvibhaktāyuṣi savanatvakalpanā, atra tu sāyaṅkālādāviti vairūpyamāha-yadapīti /",
  "GSP33brssgo3u:3500": "yanmaraṇaṃ tadavabhṛtho yadramate tadupasada iti tittiriśrutau sārūpyamapi bhātītyata āha-yadapi kiñciditi /",
  "GSP33brssgo3u:3501": "gajoṣṭrayoścatuṣpāttvasārūpyavadidaṃ sārūpyaṃ naikyaprayojakamityarthaḥ /",
  "GSP33brssgo3u:3502": "kiñca chāndogye puruṣayajñayoraikyaṃ śrutamatra tu bheda iti vairūpyāntaramāha-naceti /",
  "GSP33brssgo3u:3503_0": "yadyapi niṣādasthapatinyāyena sāmānādhikaraṇyaṃ ṣaṣṭhyoryuktaṃ tathāpyaprasiddhaikyakalpanāgauravādyajñasyātmeti",
  "GSP33brssgo3u:3503_1": "bhedokterekasyaiva yajñatvayajamānatvavirodhādātmavido yo yajñaḥ prasiddhastasyeti",
  "GSP33brssgo3u:3503_2": "vaiyadhikaraṇyameva yuktam /",
  "GSP33brssgo3u:3504_0": "kiñca vidvatsaṃbandhiyajñarūpaviśeṣyānuvādena vidvadaṅgairaṅgasaṃpadvidhāvekavākyatā",
  "GSP33brssgo3u:3504_1": "pratīyate tasyāṃ satyāṃ viśeṣyasyāṅāgānāṃ ca pṛthagvidhivādinastava vākyabhedadoṣaḥ syādityarthaḥ /",
  "GSP33brssgo3u:3505_0": "kiñca satyādibhyo nyāsa evāpare ca yaditi saṃnyāsamuktvā sarvaiḥ sarvamidaṃ jagadityevaṃ",
  "GSP33brssgo3u:3505_1": "tamātmānaṃ jñātvā bhūyo na mṛtyumupayāti vidvāniti saṃnyāsasādhyātmavidyāṃ purastātprājāpatyānuvāke",
  "GSP33brssgo3u:3505_2": "upadiśyānantarānuvāke tasyaivaṃ viduṣa ityuktātmavidyānuvādena praśaṃsārthatvena,",
  "GSP33brssgo3u:3506": "taccheṣatayāyajñasaṃpattiḥ kriyate phalaikyaśruteḥ,",
  "GSP33brssgo3u:3507": "chandogānāṃ tu svatantravidyāvidhirityāha-apica sasaṃnyāsāmiti /",
  "GSP33brssgo3u:3508": "cintāphalamāha-tasmāditi //24//",
  "GSP33brssgo3u:3509": "END BsCom_3,3.13.24",
  "GSP33brssgo3u:3510": "____________________________________________________________________________________________",
  "GSP33brssgo3u:3511": "START BsCom_3,3.13.25",
  "GSP33brssgo3u:3512": "14 vedhādyadhikaraṇam / sū. 25",
  "GSP33brssgo3u:3513": "vedhādyarthabhedāt | BBs_3,3.25 |",
  "GSP33brssgo3u:3514": "astyātharvaṇikānāmupaniṣadārambhe mantrasamāmnāyaḥ - 'sarvaṃ pravidhya hṛdayaṃ pravidhya dhamanīḥ pravṛjya śiro 'bhipravṛjyatridhā vipṛktaḥ' ityādiḥ /",
  "GSP33brssgo3u:3515": "tāṇḍinām - 'deva savitaḥ prasuva yajñam' ityādiḥ /",
  "GSP33brssgo3u:3516": "śāṭhyāyaninām - 'śvetāśvo haritanīlo 'si' ityādiḥ /",
  "GSP33brssgo3u:3517": "kaṭhānāṃ taittirīyāṇāṃ - 'śaṃ no mitraḥ śaṃ varuṇaḥ' (tai. 1.1.1) ityādiḥ /",
  "GSP33brssgo3u:3518": "vājasaneyināṃ tūpaniṣadārambhe pravargyabrāhmaṇaṃ paṭhyate - 'devā ha vai niṣeduḥ' ityādi /",
  "GSP33brssgo3u:3519": "kauṣītakināmapyagniṣṭomabrāhmaṇam - 'brahma vā agniṣṭomo brahmaiva tadaharbrahmaṇaiva te brahmopayanti te 'mṛtatvamāpnuvanti ya etadaharupayanti' iti /",
  "GSP33brssgo3u:3520": "kimime sarve pravidhyamādayo mantrāḥ pravargyādīni ca karmāṇi vidyāsūpasaṃhriyerankiṃvā nopasaṃhriyeranniti mīmāṃsāmahe /",
  "GSP33brssgo3u:3521": "kiṃ tāvannaḥ pratibhāti upasaṃhāra evaiṣāṃ vidyāsviti /",
  "GSP33brssgo3u:3522": "kutaḥ /",
  "GSP33brssgo3u:3523": "vidyāpradhānānāmupaniṣadgranthānāṃ samīpe pāṭhāt /",
  "GSP33brssgo3u:3524": "nanveṣāṃ vidyārthatayā vidhānaṃ nopalabāmahe /",
  "GSP33brssgo3u:3525": "bāḍham /",
  "GSP33brssgo3u:3526": "anupalabhamānā api tvanumāsyāmahe saṃnidhisāmārthyāt /",
  "GSP33brssgo3u:3527": "nahi saṃnidherarthavattve saṃbhavatyakasmādasāvanāśrayituṃ yuktaḥ /",
  "GSP33brssgo3u:3528": "nanu naiṣāṃ mantrāṇāṃ vidyāviṣayaṃ kiñcitsāmarthyaṃ paśyāmaḥ /",
  "GSP33brssgo3u:3529": "kathaṃ ca pravargyādīni karmāṇyanyārthatvenaiva viniyuktāni santi vidyārthatvenāpi pratipadyemahīti /",
  "GSP33brssgo3u:3530": "naiṣa doṣaḥ /",
  "GSP33brssgo3u:3531": "sāmarthyaṃ tāvanmantrāṇāṃ vidyāviṣayamapi kiñcicchakyaṃ kalpayituṃ hṛdayādisaṃkīrtanāt /",
  "GSP33brssgo3u:3532": "hṛdayādīni hi prayeṇopāsaneṣvāyatanādibhāvenopadiṣṭāni taddvāreṇa ca hṛdayaṃ pravidhyetyevañjātīyakānāṃ mantrāṇāmupapannamupāsanāṅgatvam /",
  "GSP33brssgo3u:3533": "dṛṣṭaścopāsaneṣvapi mantraviniyogaḥ 'bhūḥ prapadye 'munāmunāmunā' (chā. 3.15.3) ityevamādiḥ /",
  "GSP33brssgo3u:3534": "tathā pravargyādīnāṃ karmaṇāmanyatrāpi viniyuktānāṃ satāmaviruddho vidyāsu viniyogo vājapeya iva bṛhaspatisavasyeti /",
  "GSP33brssgo3u:3535": "evaṃ prāpte brūmaḥ -",
  "GSP33brssgo3u:3536": "naiṣāmupasaṃhāro vidyāsviti /",
  "GSP33brssgo3u:3537": "kasmāt /",
  "GSP33brssgo3u:3538": "vedhārthabhedāt /",
  "GSP33brssgo3u:3539": "hṛdayaṃ pravidhyetyevañjātīyakānāṃ hi mantrāṇāṃ yer'thā hṛdayavedhādayo bhinnā anabhisaṃbaddhāsta upaniṣaduditābhirvidyābhiḥ /",
  "GSP33brssgo3u:3540": "na teṣāṃ tābhiḥ saṃgantuṃ sāmarthyamasti /",
  "GSP33brssgo3u:3541": "nanu hṛdayasyopāsaneṣvapyupayogāttaddvāraka upāsanasaṃbandha upanyastaḥ /",
  "GSP33brssgo3u:3542": "netyucyate /",
  "GSP33brssgo3u:3543": "hṛdayamātrasaṃkīrtanasya hyevamupayogaḥ kathañcidutprekṣyeta naca hṛdayamātramatra mantrārthaḥ /",
  "GSP33brssgo3u:3544": "hṛdayaṃ pravidhya dhamanīḥ pravṛjyetyevañjātīyako hi na sakalo mantrārthe vidyābhirabhisaṃbadhyate /",
  "GSP33brssgo3u:3545": "ābhicārikaviṣayo hyeṣor'thastasmādābhicārikeṇa karmaṇā sarvaṃ pravidhyetyetasya mantrasyābhisaṃbandhaḥ /",
  "GSP33brssgo3u:3546": "tadviśeṣasaṃbandhastu pramāṇāntarādanusartavyaḥ /",
  "GSP33brssgo3u:3547": "evamanyeṣāmapi mantrāṇāṃ keṣācilliṅgena keṣāñcidvacanena keṣāñcitpramāṇāntareṇātyevamarthāntareṣu viniyuktānāṃ rahasyapaṭhitānāmapi satāṃ na saṃnidhimātreṇa vidyāśeṣatvopapattiḥ /",
  "GSP33brssgo3u:3548": "durbalo hi saṃnidhiḥ śrutyādibhya ityuktaṃ prathame tantre 'śrutiliṅgavākyaprakaraṇasthānasamākhyānāṃ samavāye pāradaurbalyamarthaviprakarṣāt' (jai. sū. 3.3.13) ityatra /",
  "GSP33brssgo3u:3549": "tathākarmaṇāmapi pravargyādīnāmanyatra viniyuktānāṃ na vidyāśeṣatvopapattiḥ /",
  "GSP33brssgo3u:3550": "nahyeṣāṃ vidyābhiḥ sahaikārthyaṃ kiñcidasti /",
  "GSP33brssgo3u:3551": "vājapeye tu bṛhaspatisavasya spaṣṭaṃ viniyogāntaram - 'vājapeyeneṣṭvā bṛhaspatisavena yajeta' iti /",
  "GSP33brssgo3u:3552": "api caiko 'yaṃ pravargyaḥ sakṛdutpanno balīyasā pramāṇenānyatra viniyukto na durbalena pramāṇenānyatrāpi viniyogamarhati /",
  "GSP33brssgo3u:3553": "agṛhyamāṇaviśeṣatve hi pramāṇayoretadevaṃ syānnatu balavadabalavatoḥ pramāṇayoragṛhyamāṇaviśeṣatā saṃbhavati balavadabalavattvaviśeṣādeva /",
  "GSP33brssgo3u:3554": "tasmādevañjātīyakānāṃ mantrāṇāṃ karmaṇāṃ vā na saṃnidhipāṭhamātreṇa vidyāśeṣatvamāśaṅkitavyam /",
  "GSP33brssgo3u:3555": "araṇyānuvacanādidharmasāmānyāttu saṃnidhipāṭha iti saṃtoṣṭavyam // 25 //",
  "GSP33brssgo3u:3556": "vedhādyarthabhedāt /",
  "GSP33brssgo3u:3557": "devatāmabhicārakartā prārthayate-sarvamiti /",
  "GSP33brssgo3u:3558": "he devate,",
  "GSP33brssgo3u:3559": "madripoḥ sarvamaṅgaṃ pravidhya vidāraya viśeṣataśca hṛdayaṃ bhindhi dhamanīḥ śirāḥ pravṛñjaya troṭaya śiraścābhito nāśaya,",
  "GSP33brssgo3u:3560": "evaṃ tridhā vipṛkto viśliṣṭo bhavatu me śatrurityarthaḥ /",
  "GSP33brssgo3u:3561": "he deva savitaḥ, yajñaṃ tatpatiṃ ca prasuva nirvartayetyarthaḥ /",
  "GSP33brssgo3u:3562": "uccaiḥ śravāḥ śveto 'śvo yasyendrasya sa tvaṃ haritamaṇivannīlo 'sītyarthaḥ /",
  "GSP33brssgo3u:3563": "no 'smākaṃ śaṃ sukhakaro bhavatvityarthaḥ /",
  "GSP33brssgo3u:3564_0": "agniṣṭomo brahmaiva sa yasminnahani kriyate tadapi brahma tasmādya etadahaḥ sādhyaṃ",
  "GSP33brssgo3u:3564_1": "karmopayantyanutiṣṭhinti te brahmaṇaiva sādhanena brahmopayanti te ca krameṇāmṛtatvamāpnuvantīti yojanā /",
  "GSP33brssgo3u:3565": "mantrādiṣu tattadupaniṣadvidyāśeṣatve pramāṇabhāvābhyāṃ saṃśayamāha-kimiti /",
  "GSP33brssgo3u:3566": "phalaṃ pūrvavat /",
  "GSP33brssgo3u:3567": "nanu teṣāṃ śeṣatve mānābhāvānnopasaṃhāra iti śaṅkate-nanveṣāmiti /",
  "GSP33brssgo3u:3568": "mantrādayastattadvidyāśeṣāḥ phalavadvidyāsaṃnihitatvāttaittirīyakagatapuruṣayajñavaditi samādhatte-bāḍhamiti /",
  "GSP33brssgo3u:3569": "tathāca dṛṣṭāntasaṃgatiḥ /",
  "GSP33brssgo3u:3570": "siddhāntipakṣe saṃnidhivaiyarthyaṃ bādhakamāha-nahīti /",
  "GSP33brssgo3u:3571": "aphalamantrādīnāṃ phalavaccheṣatvabodhanaṃ saṃnidherarthavattvaṃ tatsaṃbhave satyakasmādarthaśūnyatvenāsau saṃnidhirāśrayituṃ nahi yukta ityarthaḥ /",
  "GSP33brssgo3u:3572": "nañpāṭhetvakasmāddhetuṃ vināsāvartho nāśrayituṃ nahi yukta ityarthaḥ /",
  "GSP33brssgo3u:3573": "nanu mantrāṇāṃ vidyāsamavetārthaprakāśanasāmarthyābhāvānna vidyāśeṣatvamiti śaṅkate-nanviti /",
  "GSP33brssgo3u:3574": "purastādupasadāṃ pravargyeṇa pracarantīti vākyena pravargyasya kratuśeṣatvaṃ śrutaṃ,",
  "GSP33brssgo3u:3575": "agniṣṭomādeśca tattadvākyena svargādyarthatvamato na vidyārthatvamityāha-kathaṃ ceti /",
  "GSP33brssgo3u:3576": "mantrāṇāṃ vidyāsamavetahṛdayanāḍyādiprakāśakatvamastītyāha-naiṣa iti /",
  "GSP33brssgo3u:3577": "upāstiṣu mantraprayogaḥ kvāpi na dṛṣṭa ityata āha-dṛṣṭaśceti /",
  "GSP33brssgo3u:3578": "putrasya dīrghāyuṣyārthaṃ chāndogye trailokyasya keśātvenopāstiruktā tatra piturayaṃ prārthanāmantraḥ /",
  "GSP33brssgo3u:3579": "tatrāmuneti putrasya trirṇāma gṛhṇāti amunā putreṇa saha bhūritīmaṃ lokamamuṃ ca prapadye na me putraviyogaḥ syādityarthaḥ /",
  "GSP33brssgo3u:3580": "tattadvākyenānyatra viniyuktānāmapi karmaṇāṃ saṃnidhinā vidyāsu viniyogo na virudhyata ityatra dṛṣṭāntamāha-vājapeya iti /",
  "GSP33brssgo3u:3581_0": "'brahmavarcasakāmo bṛhaspatisavena yajeta'iti vākyena brahmavarcasaphale viniyuktasyāpi",
  "GSP33brssgo3u:3581_1": "bṛhaspatisavasya 'vājapeyeneṣṭvā bṛhaspatisavena yajeta'iti vājapeyaprakaraṇaprakaraṇastha",
  "GSP33brssgo3u:3581_2": "vākyena vājapeyottarāṅgatayā viniyogavadavirodha ityarthaḥ /",
  "GSP33brssgo3u:3582_0": "yadyapyekena vākyena prakaraṇāntarasthabṛhaspatisavasya pratyabhijñānamaṅgatvavidhānaṃ",
  "GSP33brssgo3u:3582_1": "ca kartumayuktaṃ vākyabhedaprasaṅgādato māsāgnihotravatkarmāntarameva bṛhaspatisavākhyamaṅgatayā",
  "GSP33brssgo3u:3582_2": "vidhīyata iti na viniyuktasya viniyoga iti bhaṭṭagurutantradvayasiddhaṃ,",
  "GSP33brssgo3u:3583": "yathāpi yathā nityāgnihotrasyāśvamedhaprakaraṇe vāgyatasyaitāṃ rātrimagnihotraṃ juhotīti nāmnā pratyabhijñā,",
  "GSP33brssgo3u:3584_0": "yathāvā darśapūrṇamāsavikṛtīṣṭāvājyabhāgau yajatītyekasminvākye prakṛtisthājyabhāgayoḥ",
  "GSP33brssgo3u:3584_1": "padena pratyabhijñānaṃ vākyena vidhānaṃ tathātrāpi bṛhaspatisavapadena pratyabhijñānaṃ",
  "GSP33brssgo3u:3584_2": "vākyenāṅgatāvidhānaṃ kiṃ na syāt /",
  "GSP33brssgo3u:3585": "naca sādhyabhāvārthavidhāyakākhyātaparatantraṃ nāmapadaṃ na siddhakarmapratyabhijñākṣamamiti vācyaṃ,",
  "GSP33brssgo3u:3586": "siddhasyāpyaṅgatayā punaḥ sādhyatvasaṃbhave 'nyathāsiddhākhyātasyaiva prasiddhārthakanāmapāratantryopapatteḥ /",
  "GSP33brssgo3u:3587": "nacaivaṃ sati kuṇḍapāyisatre 'pyaṅgatvena nityāgnihotrasyaiva vidhiḥ syāditi vācyaṃ, iṣṭatvāt /",
  "GSP33brssgo3u:3588": "naca pūrvatantravirodhaḥ uttaratantrasya balīyastvāt /",
  "GSP33brssgo3u:3589": "pūrvatantrasya svatantraparatantrabhāvanābhede tātparyācca /",
  "GSP33brssgo3u:3590": "tasmādekasyaiva bṛhaspatināmakasya dhātvarthasya brahmavarcase viniyuktasyāpi vājapeyāṅgatayā viniyoga iti bhagavatpādatātparyam /",
  "GSP33brssgo3u:3591": "astica viniyuktasya viniyoge sarvasaṃmatamudāharaṇaṃ khādiratvādikaṃ tasya kratau viniyuktasya vīryādiphale 'pi viniyogāt /",
  "GSP33brssgo3u:3592": "tathā mantrakarmaṇāmanyatra viniyuktānāṃ vidyāśeṣatvamiti prāpte siddhāntayati-naiṣāmityādinā /",
  "GSP33brssgo3u:3593": "vidyāsu hṛdayādisaṃbandhe 'pi vedhādyarthānāmasaṃbandhātkṛtsnamantrārthānāmabhicārādisaṃbandhaliṅgena saṃnidherbalīyasābhicārādāveva mantrāṇāṃ viniyoga ityarthaḥ /",
  "GSP33brssgo3u:3594_0": "'deva savitaḥ prasuva'iti pradakṣiṇato 'gniṃ paryukṣediti vākyādagniparyukṣaṇe 'sāvitraṃ",
  "GSP33brssgo3u:3594_1": "juhoti karmaṇaḥ purastātsavane savane juhoti'iti vākyādvājapeye karmaviśeṣe saṃbandho",
  "GSP33brssgo3u:3594_2": "'sya mantrasyetyāha-tadviśeṣeti /",
  "GSP33brssgo3u:3595": "uktanyāyaṃ śvetāśva ityādiṣvatidiśati-evamanyeṣāmiti /",
  "GSP33brssgo3u:3596": "pramāṇāntaraṃ prakaraṇādikam /",
  "GSP33brssgo3u:3597": "nanu liṅgādibharanyatra viniyuktānāmapi saṃnidhinā vidyāsvapi viniyogo 'stvavirodhādityuktaṃ,",
  "GSP33brssgo3u:3598": "tatrāha-durbalo hīti /",
  "GSP33brssgo3u:3599": "samavāye samānaviṣayatvena dvayorvirodhe,",
  "GSP33brssgo3u:3600": "parasya daurbalyaṃ,",
  "GSP33brssgo3u:3601": "kutaḥ arthaviprakarṣāt,",
  "GSP33brssgo3u:3602": "svārthabodhane parasya pūrvavyavadhānena pravṛtterityarthaḥ /",
  "GSP33brssgo3u:3603_0": "ayamāśayaḥ-ekatra viniyuktasya nirākāṅkṣatvādanyatra viniyogo viruddha eva parantu",
  "GSP33brssgo3u:3603_1": "viniyojakapramāṇayoḥ samabalatve 'nyataraviniyogatyāgāyogādagatyākāṅkṣotpādanena",
  "GSP33brssgo3u:3603_2": "viniyuktaviniyogaḥ svīkriyate 'yathā khādiro yūpo bhavati''khādiraṃ vīryakāmasya",
  "GSP33brssgo3u:3603_3": "yūpaṃ kuryāt'iti vākyābhyāṃ kratau viniyuktasya khādiratvasya vīryaphale viniyogaḥ /",
  "GSP33brssgo3u:3604": "yatra tu pramāṇayoratulyatvaṃ tatra na svīkriyate prabalapramāṇena durbalaviniyogabādhāt /",
  "GSP33brssgo3u:3605_0": "yathā 'kadācana starīrasi'ityasyā ṛca aindryā gārhapatyamupatiṣṭhata iti tṛtīyāvibhaktiśrutyānyanirapekṣatayā",
  "GSP33brssgo3u:3605_1": "gārhapatyopasthānaśeṣatvabodhikayendraprakāśanasāmārthyarūpaliṅgaprāptamindraśeṣatvaṃ bādhyate /",
  "GSP33brssgo3u:3606": "liṅgaṃ hi na sākṣāccheṣatvaṃ bodhayati kintvindraprakāśanamātraṃ karoti,",
  "GSP33brssgo3u:3607": "tena ca liṅgenānena mantreṇa indra upasthāpayitavya iti śrutiḥ kalpanīyā,",
  "GSP33brssgo3u:3608": "tayā śeṣatvabodha iti śrutivyavadhānena śeṣatvabodhakaṃ liṅgaṃ jhaṭiti svārthabodhakaśrutyā bādhyam /",
  "GSP33brssgo3u:3609": "tathā liṅgena vākyaṃ bādhyaṃ yathā 'syo 'naṃ te sadanaṃ karomi ghṛtasya dhārayā kalpayāmi',",
  "GSP33brssgo3u:3610_0": "'tasminsīdāmṛte pratitiṣṭha vrīhīṇāṃ medha sumanasyamānaḥ'iti mantrābhāgayoḥ pratyekaṃ",
  "GSP33brssgo3u:3610_1": "sadanakaraṇe puroḍāśāsādane ca tatprakāśanasāmarthyaliṅgena śrutidvārā viniyoge sati",
  "GSP33brssgo3u:3610_2": "pratītamekavākyatvaṃ bādhyate,",
  "GSP33brssgo3u:3611_0": "tasya kṛtsne 'pi mantre sadanakaraṇaprakāśanasāmarthyaṃ puro 'ḍāśāsādanaprakāśanasāmarthyaṃ",
  "GSP33brssgo3u:3611_1": "ca liṅgaṃ kalpayitvā śrutikalpanayobhayatra kṛtsnamantraviniyogabodhane dvābhyāṃ",
  "GSP33brssgo3u:3611_2": "liṅgaśrutibhyāṃ vyavadhānena śrutyekavyavahitakḷptaliṅgāddurbalatvāt /",
  "GSP33brssgo3u:3612": "naca sāmarthyaṃ na kalpyamiti vācyaṃ,",
  "GSP33brssgo3u:3613": "asamarthasya viniyogāyogāt ata eva gaṅgāpadasya tīrabodhaviniyoge lakṣaṇārūpaṃ sāmarthyaṃ kalpyate /",
  "GSP33brssgo3u:3614": "tathā vākyena prakaraṇaṃ bādhyaṃ yathā sāhnaprakaraṇāmnātadvādaśopasadāṃ dvādaśāhīnasyeti vākyenāhīnāṅgatva bodhakena prakaraṇaprāptasāhnāṅgatvabādhādutkarṣaḥ /",
  "GSP33brssgo3u:3615_0": "pradhānasyāṅgākāṅkṣārūpaṃ prakaraṇaṃ tasyāṅgapradhānavākyaikavākyatāsāmarthyaśrutibhiḥ",
  "GSP33brssgo3u:3615_1": "kalpyamānābhiḥ svārthaviniyogapramitau vyavadhānenāṅgasāmarthyaśrutyordvayoḥ kalpakavākyāddurbalatvāt /",
  "GSP33brssgo3u:3616": "tathā prakaraṇena saṃnidhirbādhyaḥ /",
  "GSP33brssgo3u:3617_0": "yathā rājasūyaprakaraṇena tadantargatābhiṣecanīyākhyasomayāgaviśeṣasaṃnidhipāṭhaprāptaṃ",
  "GSP33brssgo3u:3617_1": "śunaḥ śepopākhyānāderabhiṣecanīyaśeṣatvaṃ bādhitvā kṛtsnarājasūyaśeṣatvamāpāditaṃ",
  "GSP33brssgo3u:3617_2": "saṃnidheḥ prakaraṇādikalpakatvena kḷptaprakaraṇāddurbalatvāt tathā saṃnidhinā samākhyā bādhyate /",
  "GSP33brssgo3u:3618_0": "tathāhi-pauroḍāśikasamākhyāke kāṇḍe āgneyapuroḍāśādikarmaṇāṃ krameṇa mantrā āmnātāstatra",
  "GSP33brssgo3u:3618_1": "dadhipayorūpasānnāyyasannidhau 'śundhadhvaṃ daivyāya karmaṇe'iti mantra āmnātastatra",
  "GSP33brssgo3u:3618_2": "samākhyābalenāsya mantrasya puroḍāśapātraśundhanaśeṣatvaṃ prāptaṃ saṃnidhinā bādhitvā",
  "GSP33brssgo3u:3618_3": "sānnāyyapātraśundhanaśeṣatvamāpādyate /",
  "GSP33brssgo3u:3619_0": "puroḍāśasaṃbandhikāṇḍaṃ pauroḍāśikamiti pauruṣasamākhyāyāḥ kāṇḍāntargatamantrasya",
  "GSP33brssgo3u:3619_1": "puroḍāśasaṃbandhasāmānyabodhakatve 'pi śeṣaśeṣibhāvarūpaviniyogabodhakatve saṃnidhyādyapekṣatvena durbalatvāditi /",
  "GSP33brssgo3u:3620": "evaṃ virodhe sati śrutirbādhikaiva samākhyā bādhyaiva,",
  "GSP33brssgo3u:3621": "madhyasthānāṃ tu caturṇāṃ pūrvabādhyatvaṃ parabādhakatvaṃ ceti śrutiliṅgasūtrārthaḥ /",
  "GSP33brssgo3u:3622": "tasmālliṅgādinānyatra viniyuktānāṃ mantrāṇāṃ durbalasaṃnidhinā na vidyāsu viniyoga iti siddham /",
  "GSP33brssgo3u:3623": "tathā karmaṇāmiti /",
  "GSP33brssgo3u:3624": "karmaṇāṃ vidyopakāratve tābhiḥ sahaikaphalatve ca mānaṃ kiñcinnāstītyarthaḥ /",
  "GSP33brssgo3u:3625": "apicetyuktārtham /",
  "GSP33brssgo3u:3626": "nanu tarhi vedhādivākyānāmupaniṣadbhiḥ saha pāṭhasya kā gatistāmāha-araṇyeti /",
  "GSP33brssgo3u:3627": "tasmādvedhādimantrakarmaṇāṃ vidyāsvanupasaṃhāra iti siddham //25//",
  "GSP33brssgo3u:3628": "END BsCom_3,3.14.25",
  "GSP33brssgo3u:3629": "____________________________________________________________________________________________",
  "GSP33brssgo3u:3630": "START BsCom_3,3.15.26",
  "GSP33brssgo3u:3631": "15 hānyadhikaraṇam / sū. 26",
  "GSP33brssgo3u:3632": "hānau tūpāyanaśabdaśeṣatvāt kuśāc chandaḥstutyupagānavat tad uktam | BBs_3,3.26 |",
  "GSP33brssgo3u:3633": "asti tāṇḍānāṃ śrutiḥ - 'aśva iva romāṇi vidhūya pāpaṃ candra iva rāhormukhātpramucya dhūtvā śarīramakṛtaṃ kṛtātmā brahmalokamabhisaṃbhavāmi' (chā. 8.13.1) iti /",
  "GSP33brssgo3u:3634": "tathātharṇikānāma 'tathā vidvānnāmarūpādvimuktaḥ parātparaṃ puruṣamupaiti divyam' (muṇḍa. 3.2.8) iti /",
  "GSP33brssgo3u:3635": "tathā śāṭyāyaninaḥ paṭhanti 'tasya putrā dāyamupayanti sihṛdaḥ sādhukṛtyāṃ dviṣantaḥ pāpakṛtyām' iti /",
  "GSP33brssgo3u:3636": "tathaiva kauṣītakinaḥ 'tatsukṛtaduṣkṛte vidhūnute tasya priyā jñātayaḥ sukṛtamupantyapriyā duṣkṛtam' (kau. 1.4) iti /",
  "GSP33brssgo3u:3637_0": "tadiha kvacitsukṛtaduṣkṛtayorhānaṃ śrūyate kvacittayoreva vibhāgena priyairapriyaiścopāyanaṃ",
  "GSP33brssgo3u:3637_1": "kvacittūbhayamapi hānamupāyanaṃ ca tadyatrobhayaṃ śrūyate tatra tāvanna kiñcidvaktavyamasti /",
  "GSP33brssgo3u:3638": "yatrāpyupāyanameva śrūyate na hānaṃ tatrāpyarthādeva hānaṃ saṃnipatati /",
  "GSP33brssgo3u:3639": "anyairātmīyayoḥ sukṛtaduṣkṛtayorupeyamānayorāvaśyakatvāttaddhānasya /",
  "GSP33brssgo3u:3640": "yatra tu hānameva śrūyate nopāyanaṃ tatropāyanaṃ sanipatedvā na veti vicikitsāyāmaśravaṇādasaṃnipātaḥ /",
  "GSP33brssgo3u:3641": "vidyāntaragocaratvācca śākhāntarīyasya śravaṇasya /",
  "GSP33brssgo3u:3642": "apicātmakartṛkaṃ sukṛtaduṣkṛtayorhānaṃ parakartṛkaṃ tūpāyanaṃ tayorasatyāvaśyakabhāve kathaṃ hānenopāyamākṣipyeta /",
  "GSP33brssgo3u:3643": "tasmādasaṃnipāto hānāvupāyanasyeti /",
  "GSP33brssgo3u:3644": "asyāṃ prāptau paṭhati - hānau tviti /",
  "GSP33brssgo3u:3645": "hānau tvetasyāṃ kevalāyāmapi śrūyamāṇāyāmupāyanaṃ saṃnipatitumarapahati /",
  "GSP33brssgo3u:3646": "taccheṣatvāt /",
  "GSP33brssgo3u:3647": "hānaśabdaśeṣo hyupāyanaśabdaḥ samadhigataḥ kauṣītakirahasye /",
  "GSP33brssgo3u:3648": "tasmādanyatra kevalahānaśabdaśravaṇe 'pyupāyanānuvṛttiḥ /",
  "GSP33brssgo3u:3649": "yaduktamaśravaṇādvidyantaragocaratvādanāvaśyakatvāccāsaṃnipāta iti,",
  "GSP33brssgo3u:3650": "taducyate /",
  "GSP33brssgo3u:3651": "bhavedeṣā vyavasthoktiryadyanuṣṭheyatvena saṃkīrtyate /",
  "GSP33brssgo3u:3652": "vidyāstutyarthaṃ tvanayoḥ saṃkīrtanam /",
  "GSP33brssgo3u:3653": "itthaṃ mahābhāgā vidyā yatsāmarthyādasya viduṣaḥ sukṛtaduṣkṛte saṃsārakāraṇabhūte vidhūyate te cāsya suhṛdviṣatsu niviśete itai /",
  "GSP33brssgo3u:3654": "stutyarthe cāsminsaṃkīrtane hānānantarabhāvitvenopāyasya kvacicchrutatvādanyatrāpi hānaśrutāvupāyanānuvṛttiṃ manyate stutiprakarṣalābhāya /",
  "GSP33brssgo3u:3655": "prasiddhā cārthavādāntarāpekṣārthavādāntarappavṛttiḥ - 'ekaviṃśo vā itho 'sāvādityaḥ' (chā. 2.10.5) ityevamādiṣu /",
  "GSP33brssgo3u:3656": "kathaṃ hīhaikaviṃśatādityasyābhidhīyatānapekṣyamāṇer'thavādāntare dvādaśa māsāḥpañcartavastraya ime lokā asāvāditya ekaviṃśaḥ ityetasmin /",
  "GSP33brssgo3u:3657": "tathā triṣṭubhau bhavataḥ sendriyatvāya ityevamādiṣu indriyaṃ vai triṣṭup ityevamādyarthavādāntarāpekṣā dṛśyate /",
  "GSP33brssgo3u:3658": "vidyāstutyarthatvāccāsyopāyanavādasya kathamanyadīye sukṛtaduṣkṛte anyairupeyete iti nātīvābhiniveṣṭavyam /",
  "GSP33brssgo3u:3659": "upāyanaśabdaśeṣatvāditi tu śabdaśabdaṃ samuccārayanstutyarthameva hānāvupāyanānuvṛttiṃ sūcayati /",
  "GSP33brssgo3u:3660": "guṇopasaṃhāravivakṣāyāṃ hyupāyanārthasyaiva hānāvṛttiṃ brūyāt /",
  "GSP33brssgo3u:3661": "tasmādguṇopasaṃhāravicāraprasaṅgena stutyupasaṃhārapradarśanārthamidaṃ sūtram /",
  "GSP33brssgo3u:3662": "kuśācchandastutyupagānavadityupamopādānam /",
  "GSP33brssgo3u:3663_0": "tadyathā bhāllavinām - 'kuśā vānaspatyāḥ stha tā mā pāta' ityetasminnigame kuśānāmaviśeṣeṇa",
  "GSP33brssgo3u:3663_1": "vanaspatiyonitvena śravaṇe śāṭyāyanināmaudumbarāḥ kuśā iti viśeṣavacanādaudumbaryaḥ kuśā āśrīyante /",
  "GSP33brssgo3u:3664": "yathāca kvaciddevāsuracchandasāmaviśeṣeṇa paurvāparyaprasaṅge 'devacchandāṃsi pūrvāṇi' iti paiṅgyāmnānātpratīyante /",
  "GSP33brssgo3u:3665": "yathāca ṣoḍaśustotre keṣāñcitkālāviśeṣaprāptau 'samayādhyuṣite sūrye' ityārcaśruteḥ kālaviśeṣapratipattiḥ /",
  "GSP33brssgo3u:3666": "yathaiva cāviśeṣeṇopagānaṃ kecitsamāmananti viśeṣeṇa bhāllavinaḥ /",
  "GSP33brssgo3u:3667": "yathaiteṣu kuśādiṣu śrutyantaragataviśeṣairanvaya evaṃ hānāvapyupāyanānvaya ityarthaḥ /",
  "GSP33brssgo3u:3668": "śrutyantarakṛtaṃ hi viśeṣaṃ śrutyantare 'nabhyupagacchataḥ sarvatraiva vikalpaḥ syāt /",
  "GSP33brssgo3u:3669": "sa cānyāyyaḥ satyāṃ gatau /",
  "GSP33brssgo3u:3670": "taduktaṃ dvādaśalakṣaṇāyām - 'api tu vākyaśeṣatvāditaraparyudāsaḥ syātpratiṣedhe vikalpaḥ syāt' iti /",
  "GSP33brssgo3u:3671": "athavaitāsveva vidhūnavaśrutiṣvetena sūtreṇaitaccintayitavyam /",
  "GSP33brssgo3u:3672": "kimanena vidhūnanavacanena sukṛtaduṣkṛtayorhānamabhidhīyate kiṃvār'thāntaramiti /",
  "GSP33brssgo3u:3673": "tatra caivaṃ prāpayitavyam /",
  "GSP33brssgo3u:3674": "na hānaṃ vidhūnanamabhidhīyate 'dhañ kampane' iti smaraṇāt /",
  "GSP33brssgo3u:3675": "dodhūyante dhvajāgrāṇīti ca vāyunā cālyamāneṣu dhvajāgreṣu prayogadarśanāt /",
  "GSP33brssgo3u:3676": "tasmāccālanaṃ vidhūnanamabhidhīyate /",
  "GSP33brssgo3u:3677": "cālanaṃ tu suṣkṛtaduṣkṛtayoḥ kañcitkālaṃ phalapratibandhanādityevaṃ prāpayya prativaktavyam /",
  "GSP33brssgo3u:3678": "hānāvevaiṣa vidhūyananaśabdo vartitumarhati /",
  "GSP33brssgo3u:3679": "upāyanaśabdaśeṣatvāt /",
  "GSP33brssgo3u:3680": "nahi paraparigrahabhūtayoḥ sukṛtaduṣkṛtayoraprahīṇayoḥ parairupāyanaṃ saṃbhavati /",
  "GSP33brssgo3u:3681": "yadyapīdaṃ parakīyayoḥ sukṛtaduṣkṛtayoḥ parairupāyanaṃ nāñjasaṃ saṃbhāvyate tathāpi tatsarntanāttāvattadānuguṇyena hānameva vidhūnanaṃ nāmeti nirṇetuṃ śakyate /",
  "GSP33brssgo3u:3682": "kvacidapi cedaṃ vidhūnanasaṃnidhāvupāyanaṃ śrūyamāṇaṃ kuśāchandastutyupagānavadvidhanūnaśrutyā sarvatrāpekṣāmāṇaṃ sārvatrikaṃ nirṇayakāraṇaṃ saṃpadyate /",
  "GSP33brssgo3u:3683": "naca cālanaṃ dhvajāgravatsukṛtaduṣkṛtayormukhyaṃ saṃbhavati /",
  "GSP33brssgo3u:3684": "adravyatvāt /",
  "GSP33brssgo3u:3685": "aśvaśca romāṇi vidhūnvānastyajanrajaḥ sahaiva tena romāṇyapi jīrṇāni śātayati 'aśva iva romāṇi vidhūya pāpam' (chā. 8.13.1) iti ca brāhmaṇam /",
  "GSP33brssgo3u:3686": "anekārthatvābhyupagamācca dhātūnāṃ na smaraṇavirodhaḥ /",
  "GSP33brssgo3u:3687": "taduktamiti vyākhyātam /",
  "GSP33brssgo3u:3688": "hānau tūktam /",
  "GSP33brssgo3u:3689_0": "yathāśvo rajoyuktāni jīrṇaromāṇi tyaktvā nirmalo bhavati tathāhamapi pāpaṃ vidhūya",
  "GSP33brssgo3u:3689_1": "kṛtātmā nirmalīkṛtacittaḥ san yathā vā rāhugrastaścandro rāhumukhātpramucya spaṣṭo",
  "GSP33brssgo3u:3689_2": "bhavati tathā śarīraṃ dhūtvā tyaktvā dehābhimānānmuktaḥ sannakṛtaṃ kūṭasthaṃ brahmātmakaṃ",
  "GSP33brssgo3u:3689_3": "lokaṃ abhi pratyaktvena saṃbhavāmītyarthaḥ /",
  "GSP33brssgo3u:3690": "yathā nadyaḥ samudraṃ prāpya nāmarūpe tyajanti tathā vidvānityarthaḥ /",
  "GSP33brssgo3u:3691": "tasya mṛtasya viduṣaḥ, dāyaṃ dhanaṃ, tattena vidyābalena sukṛtaduṣkṛte tyajatītyarthaḥ /",
  "GSP33brssgo3u:3692": "upāyanaṃ grahaṇaṃ tasya tyāgapūrvakatvāt, atyaktayorgrahaṇāyogāttyāgor'thādāyati /",
  "GSP33brssgo3u:3693": "yatra tu tyāga eva śrutaḥ tatra hānopāyanayoḥ sahabhāvasyāvaśyakatvānāvaśyakatvābhyāṃ saṃśayamāha-yatra tviti /",
  "GSP33brssgo3u:3694": "atra pūrvapakṣe stutiprakarṣāsiddhiḥ siddhānte tatsiddhiriti phalam /",
  "GSP33brssgo3u:3695_0": "yadyapi tāṇḍyātharvaṇaśrutyornirguṇavidyārthayoḥ karmahānameva śrutaṃ nopāyanaṃ tathāpi",
  "GSP33brssgo3u:3695_1": "kauṣītakiśrutau paryaṅkasthasaguṇabrahmavidyāyāmupāyanaṃ śrutamatropasaṃhartavyamityāśaṅkya",
  "GSP33brssgo3u:3695_2": "vidyābhedānnopasaṃhāra ityāha-vidyāntareti /",
  "GSP33brssgo3u:3696_0": "kiñca yathā mantrakarmaṇāmanāvaśyakatvādvidyāsvanupasaṃhāra uktaḥ tathā parairupādānaṃ",
  "GSP33brssgo3u:3696_1": "vināpi hānasaṃbhavenopādanasyānāvaśyakatvānna prāptiriti dṛṣṭāntasaṃgatyā prāpte",
  "GSP33brssgo3u:3696_2": "siddhāntayati-hānau tviyādinā /",
  "GSP33brssgo3u:3697": "upāyanaśabdasya śeṣatvāddhānaśabdenāpekṣitatvāditi sūtrārthaḥ /",
  "GSP33brssgo3u:3698": "aśvaromadṛṣṭāntena vidhūtayoḥ puṇyapāpayoḥ paratrāvasthānasāpekṣatvātparairūpādānaṃ vācyamiti bhāvaḥ /",
  "GSP33brssgo3u:3699": "vidyābhede guṇānupasaṃhāra iti vyavasthānuṣṭhānaviṣayā na stutiviṣayetyāha-yaducyata iti /",
  "GSP33brssgo3u:3700": "manyate sūtrakāra ityarthaḥ /",
  "GSP33brssgo3u:3701": "nanu śrutahānārthavādenāpi stutisiddhau kimarthamupāyanārthavāda ānīyate,",
  "GSP33brssgo3u:3702": "tatrāha-stutiprakarṣalābhāyeti /",
  "GSP33brssgo3u:3703": "nanvarthavādasya vidhinā saṃbandhaḥ prasiddho nārthavādāntareṇetyata āha-prasiddhā ceti /",
  "GSP33brssgo3u:3704": "ito bhūlokādityarthaḥ /",
  "GSP33brssgo3u:3705": "hemantaśiśirayoraikyātpañcartavaḥ /",
  "GSP33brssgo3u:3706": "yajñasya puruṣarūpakalpanāyāṃ sendriyatvāya triṣṭubhau bhavata ityuktaṃ bahvṛcabrāhmaṇe,",
  "GSP33brssgo3u:3707": "tatra triṣṭubhaśchandomātratvātkathamindriyatvakalpanetyākāṅkṣāyāṃ yajurvākyaṃ saṃvādyata ityarthaḥ /",
  "GSP33brssgo3u:3708": "nanvamūrtayoḥ puṇyapāpayoḥ upādānasyāsaṃbhavādanupasaṃhāra ityata āha-vidyāstutyarthatvācceti /",
  "GSP33brssgo3u:3709": "vidvanniṣṭhayoreva tayoḥ phalaṃ pare prāpnuvanti vidyāsāmarthyādityupayantipadenocyata ityarthaḥ /",
  "GSP33brssgo3u:3710": "nanvanyaniṣṭakarmaṇoranyatra phalasaṃcāraḥ katham /",
  "GSP33brssgo3u:3711": "nanu vacanabalāditi cet /",
  "GSP33brssgo3u:3712": "na /",
  "GSP33brssgo3u:3713": "phalamupayantītyaśruteḥ /",
  "GSP33brssgo3u:3714": "naca yathā putrakṛtaśrāddhasya pitṛṣu phalaṃ tathātreti vācyaṃ,",
  "GSP33brssgo3u:3715": "yasya phalamuddiśya yatkarma vihitaṃ tasya tatphalamiti nyāyena pitṛṇāṃ tṛptyuddeśena kṛtakarmaṇo vyadhikaraṇaphalatve 'pi viduṣaḥ karmakāle 'nuddiṣṭavyadhikaraṇaphalāyogāt /",
  "GSP33brssgo3u:3716": "kiñca viduṣo dehapāte karmaṇo 'sattvādyāvajjīvaṃ vidvatsevakasya taddveṣiṇo vā phalaṃ syādityata āha-nātīvābhiniveṣṭavyamiti /",
  "GSP33brssgo3u:3717": "vidvatsevādveṣābhyāṃ vidvanniṣṭhapuṇyapāpatulye puṇyapāpe sevakadveṣiṇorjāyete jātayoḥ phalataḥ svīkāra upāyanamiti parihārasya sulabhatvādanāgraha ityarthaḥ /",
  "GSP33brssgo3u:3718": "upāyanādeḥ stutitve liṅgamāha-upāyaneti /",
  "GSP33brssgo3u:3719": "upāyanavivakṣāyāmupāyanasyaivopasaṃhāraṃ sūtrakāro brūyādataḥ śabdasya taṃ brūvanstutiṃ sūcayatītyarthaḥ /",
  "GSP33brssgo3u:3720": "vidyāvicārātmake pāde stutivicārasya kā saṃgatirityata āha-tasmāditi /",
  "GSP33brssgo3u:3721": "śākhāntarastho viśeṣaḥ śākhāntare 'pi grāhya ityatra dṛṣṭāntamāha-kuśeti /",
  "GSP33brssgo3u:3722": "kuśā udgātṛṇāṃ stotragaṇanārthāḥ śalākā dārumayyaḥ,",
  "GSP33brssgo3u:3723": "bho kuśāḥ,",
  "GSP33brssgo3u:3724": "yūyaṃ vānaspatyāḥ vanasthamahāvṛkṣo vanaspatiḥ tatprabhavāḥ stha tā itthaṃbhūtā yūyaṃ mā pāta māṃ rakṣateti yajamānaprārthanā /",
  "GSP33brssgo3u:3725": "atra tā iti strīliṅganirdeśādaudumbarya iti bhāṣyācca śalākāsu kuśaśabdasya strītvaṃ mantavyaṃ darbhaviṣayasya na strītvaṃ,",
  "GSP33brssgo3u:3726": "astrī kuśamityanuśāsanāt /",
  "GSP33brssgo3u:3727": "chandodṛṣṭāntaṃ vyācaṣṭe-yathāceti /",
  "GSP33brssgo3u:3728": "navākṣarāṇi chandāṃsi āsurāṇyanyāni daivāni teṣāṃ kvacchindobhiḥ stuvata ityatrāviśeṣaprāptau paiṅgivākyādviśeṣagraha ityarthaḥ /",
  "GSP33brssgo3u:3729": "stutiṃ vivṛṇoti-yatheti /",
  "GSP33brssgo3u:3730": "ātirātre ṣoḍaśino grahasyāṅgabhūtaṃ stotraṃ kadeti chandogādīnāmākāṅkṣāyāmudayasamayāviṣṭe sūrye ṣoḍaśinaḥ stotramityārcaśruteḥ kālaviśeṣagraha ityarthaḥ /",
  "GSP33brssgo3u:3731": "ṛco 'dhīyata ityārcāḥ /",
  "GSP33brssgo3u:3732": "upagānaṃ vibhajate-yatheti /",
  "GSP33brssgo3u:3733": "'ṛtvija upagāyanti'ityaviśeṣaśruteḥ 'nādhvaryurūpagāyati'iti śrutyantarādadhvaryubhinnā ṛtvija upagāyantīti viśeṣagraha ityarthaḥ /",
  "GSP33brssgo3u:3734": "nanu kuśādivākyānāmapi kimiti viśeṣaśrutyantaraikavākyatābhyupagamyate,",
  "GSP33brssgo3u:3735": "tatrāha-śrutyantarakṛtaṃ hīti /",
  "GSP33brssgo3u:3736": "sāmānyaviśeṣayorekavākyatārūpāyāṃ gatau satyāṃ vākyabhedaṃ kṛtvā nādhvaryuriti niṣedhādaviśeṣaśruteścādhvaryurupagāyati nopagāyati cetyevaṃ sarvatra vikalpo na yuktaḥ,",
  "GSP33brssgo3u:3737": "vrīhiyavayostvagatyā vikalpa āśrita ityarthaḥ /",
  "GSP33brssgo3u:3738": "vikalpasyānyāyyatvamaṣṭadoṣaduṣṭatvāt /",
  "GSP33brssgo3u:3739": "tathāhi-yadi vrīhivākyamāśrīyate tadā yavavākyasyeṣṭaprāmāṇyatyāgaḥ,",
  "GSP33brssgo3u:3740": "aniṣṭāprāmāṇyasvīkāraḥ,",
  "GSP33brssgo3u:3741": "kadācidyavavākyāśrayaṇe tyaktaprāmāṇyasvīkāraḥ,",
  "GSP33brssgo3u:3742": "svīkṛtāprāmāṇyatyāgaścetyekasminyavavākye catvāro doṣā bhavanti /",
  "GSP33brssgo3u:3743": "evaṃ vrīhivākyepi catvāro doṣā ityevaṃ duṣṭavikalpaparihārāya bhinnaśākhaśrutyorapyekavākyatā jaiminisaṃmatetyāha-taduktamiti /",
  "GSP33brssgo3u:3744": "jyotiṣṭomaprakaraṇe 'dīkṣito na juhoti',",
  "GSP33brssgo3u:3745": "iti śrutaṃ 'yāvajjīvamagnihotraṃ juhuyāt'iti cānyatra śrutaṃ tatra yadi nadīkṣitavākyaṃ homapratiṣedhakaṃ syāttadā kratvarthatvānniṣedho 'nuṣṭheyaḥ,",
  "GSP33brssgo3u:3746": "yāvajjīvavidhinā homo vānuṣṭheya iti vikalpaḥ syāt, sa cānyāyyaḥ /",
  "GSP33brssgo3u:3747": "api tu yāvajjīvavākyaṃ prati nadīkṣitavākyasya śeṣatvānnakāra itaraparyudāsārthakaḥ syāddīkṣitānyalakṣakaḥ syāt,",
  "GSP33brssgo3u:3748": "na homapratiṣedhakaḥ,",
  "GSP33brssgo3u:3749": "tasmādadīkṣito yāvajjīvaṃ juhuyādityekavākyateti nadīkṣitādhikaraṇasiddhāntasūtrārthaḥ /",
  "GSP33brssgo3u:3750": "atra bhagavatpādaiḥ sūtrameva paṭhitaṃ,",
  "GSP33brssgo3u:3751": "miśraistu paryudāsādhikaraṇasiddhāntasūtraṃ 'api tu vākyaśeṣaḥ syādanyāyyatvādvikalpasya vidhīnāmekadeśaḥ syāt'iti sthitamatrārthataḥ paṭhitamityuktaṃ taccintyam /",
  "GSP33brssgo3u:3752": "sūtrārthastu yajñamātre yeyajāmahe iti prayoktavyamiti śrutaṃ,",
  "GSP33brssgo3u:3753": "nānuyājeṣu yeyajāmahaṃ karotītyapi śrutaṃ,",
  "GSP33brssgo3u:3754": "tatra nakārasya niṣedhakatve 'pyatirātre ṣoḍaśigrahaṇāgrahaṇayorivānuyājeṣu yajñatvāviśeṣātprayoktavyaṃ niṣedhānna prayoktavyamiti vikalpaḥ syāt,",
  "GSP33brssgo3u:3755": "tasyānyāyyatvāt yeyajāmahavidhereva nānuyājavākyamekadeśaḥ syāt,",
  "GSP33brssgo3u:3756": "paryudāsavṛttyā vidhivākyaśeṣaḥ syāditi yāvat /",
  "GSP33brssgo3u:3757": "tathā cānuyājabhinneṣu yāgeṣu yeyajāmaha iti prayoktavyamityekavākyateti /",
  "GSP33brssgo3u:3758": "varṇakāntaramāha-athaveti /",
  "GSP33brssgo3u:3759": "pūrvatravidhūnanaṃ karmahāniriti siddhavatkṛtya upāyanopasaṃhāra uktaḥ,",
  "GSP33brssgo3u:3760": "atra saiva sādhyata iti bhedaḥ /",
  "GSP33brssgo3u:3761": "ubhayatra lakṣaṇāsāmyātsaṃśayamāha-kimiti /",
  "GSP33brssgo3u:3762": "vidhūnanasya hi phaladvayamaśvaromādiṣu dṛṣṭaṃ pūrvasvabhāvāt cyutiranyatra saṃkrāntiśceti /",
  "GSP33brssgo3u:3763": "tatra saṃkrāntirūpahānirlakṣaṇīyā kiṃvā cyutiriti saṃśayārthaḥ /",
  "GSP33brssgo3u:3764": "tatra vidhūnanaśabdasya kampanaṃ mukhyārtha iti tāvatsarvasaṃmatam /",
  "GSP33brssgo3u:3765": "taccāmūrtayoḥ puṇyapāpayorna saṃbhavati /",
  "GSP33brssgo3u:3766": "atastayoryaḥ svabhāvaḥ phaladātṛtvaśaktistataścālanaṃ vidyayā pratibandhāccyutiḥ sā lakṣaṇīyā na hāniramūrtayoranyatra saṃkrāntyayogādanyasāpekṣatvācceti pūrvapakṣārthaḥ /",
  "GSP33brssgo3u:3767": "siddhāntayati-hānāveveti /",
  "GSP33brssgo3u:3768": "yadi cyutimātraṃ lakṣyaṃ tadopayantītyananvitaṃ syāt /",
  "GSP33brssgo3u:3769": "naca yatra dhunoterūpāyanaśabdasāṃnidhyaṃ tatra hānirlakṣyate na kevaladhunoterhāniścānyatra viduṣaḥ sevakādau tulyakarmasaṃkrāntiriti nāsaṃbhava iti vācyaṃ,",
  "GSP33brssgo3u:3770": "kevaladhunoterapi mukhyārthāsaṃbhavenānyatra lakṣyatayā buddhisthahānilakṣaṇāyā eva yuktatvāditi bhāvaḥ /",
  "GSP33brssgo3u:3771": "upāyanasyāmukhyatvānna kvāpi hānilakṣaṇābījatvamiti śaṅkitvā puṇyapāpayoḥ phalataḥ svīkārātmakamupāyanaṃ hāniṃ vinānupapannaṃ sallakṣaṇānirṇāyakamiti pariharati-yadyapītyādinā /",
  "GSP33brssgo3u:3772": "yathānyatraśrutamaudumbaratvādikaṃ kuśādinirṇāyakaṃ tathedamupāyanaṃ vidhūnanasya hānatve niścāyakamityāha-kvacidapīti /",
  "GSP33brssgo3u:3773": "vidhūnanaṃ mukhyaṃ kimiti nocyate, tatrāha-naceti /",
  "GSP33brssgo3u:3774": "tathāpi hānaṃ kathaṃ lakṣyata ityāśaṅkya mukhyasaṃbandhādityāha-aśvaśceti /",
  "GSP33brssgo3u:3775": "anupapattisaṃbandhau lakṣaṇābījarūpāmuktvā lakṣakaṃ padaṃ nirdiśati-aśva iveti /",
  "GSP33brssgo3u:3776": "vidhūyeti padaṃ dṛṣṭānte hānaparyantaṃ saddārṣṭāntike 'pi hānalakṣakamityarthaḥ /",
  "GSP33brssgo3u:3777": "yadvā hānavācakamevāstu naca dhūñ kampana iti dhātupāṭhavirodhastasyopalakṣaṇārthatvādityāha-aneketi /",
  "GSP33brssgo3u:3778": "śākhāntarasthamupāyanaṃ vidhūnanasya hānatvaniścāyakamityatra jaiminisūtraṃ taduktamiti gṛhītapūrvaṃ vyākhyātamityarthaḥ /",
  "GSP33brssgo3u:3779": "evaṃ vidhṛnanasya hānitvisiddheḥ kevalahānāvupāyanopasaṃhāra iti siddham //26//",
  "GSP33brssgo3u:3780": "END BsCom_3,3.15.26",
  "GSP33brssgo3u:3781": "____________________________________________________________________________________________",
  "GSP33brssgo3u:3782": "START BsCom_3,3.16.27",
  "GSP33brssgo3u:3783": "16 sāṃparāyādhikaraṇam / sū. 27-28",
  "GSP33brssgo3u:3784": "sāṃparāye tartavyābhāvāt tathā hy anye | BBs_3,3.27 |",
  "GSP33brssgo3u:3785_0": "devayānena pathā paryaṅ kasthaṃ brahmābhiprastitasya vyadhvani sukṛtaduṣkṛtayorvibhāgaṃ",
  "GSP33brssgo3u:3785_1": "kauṣītakinaḥ paryaṅ kavidyāyāmamananti 'sa etaṃ devayānaṃ pantānamāsādyāgnilokamāgacchati' (kau. 1.3)",
  "GSP33brssgo3u:3786": "ityupakramya 'sa āgacchati virajāṃ nadīṃ tāṃ manasaivātyeti tatsukṛtaduṣkṛte vidhūnute' (kau. 1.4) iti /",
  "GSP33brssgo3u:3787": "tatkiṃ yathāśrutaṃ vyadhvanyeva viyogavacanaṃ pratipattavyamāhosvidādāveva dehādapasarpaṇa iti vicāraṇāyāṃ śrutiprāmāṇyādyathāśruti pratipattiprasaktau paṭhati - sāṃparāya itai /",
  "GSP33brssgo3u:3788": "sāṃparāye gamana eva dehādapasarpaṇa idaṃ vidyāsāmarthyātsukṛtaduṣkṛtahānaṃ bhavatīti pratijānīte /",
  "GSP33brssgo3u:3789": "hetuṃ cācaṣṭo tartavyābhāvāditi /",
  "GSP33brssgo3u:3790": "nahi viduṣaḥ saṃparetasya vidyayā brahma saṃprepsato 'ntarāle sukṛtaduṣkṛtābhyāṃ kiñcitprāptavyamasti yadarthaṃ katicitkṣaṇānakṣīṇe te kalpeyātām /",
  "GSP33brssgo3u:3791": "vidyāviruddhaphalatvāttu vidyāsāmarthyena tayoḥ kṣayaḥ sa ca yadaiva vidyā phalābhimukhī tadaiva bhavitumarhati /",
  "GSP33brssgo3u:3792": "tasmātprāgeva sannayaṃ sukṛtaduṣkṛtakṣayaḥ paścātpaṭhyate /",
  "GSP33brssgo3u:3793": "tathā hyanye 'pi śikhinastāṇḍinaḥ śāṭyāyaninaśca prāgavasthāyāmeva sukṛtaduṣkṛtahānamāmananti 'aśva iva romāṇi vidhūya pāpam' (chā. 8.13.1)",
  "GSP33brssgo3u:3794": "iti, 'tasya putrā dāyamupayanti suhṛdaḥ sādhukṛtyāṃ dviṣantaḥ pāpakṛtyām' iti ca // 27 //",
  "GSP33brssgo3u:3795": "saṃparāye anye /",
  "GSP33brssgo3u:3796": "vyadhvani ardhamārge /",
  "GSP33brssgo3u:3797": "pūrvoktaṃ vidhūnanasya hānatvamupajīvya hānasya nadītaraṇānantaryaśruteraśvaiva romāṇi ityādau dehatyāgātprākkālatvaśruteśca saṃśayamāha-tatkimiti /",
  "GSP33brssgo3u:3798": "brahmalokamārgamadhye virajākhyāṃ nadīmatyeti tatsukṛtaduṣkṛte vidhūnute,",
  "GSP33brssgo3u:3799": "ityatra taditisarvanāmaśrutyāstenetyarthatayā saṃnihitanadītaraṇasya karmahānihetutvokterardhapathe karmakṣaya iti pūrvapakṣaḥ /",
  "GSP33brssgo3u:3800": "tatra vidyāyāḥ karmakṣayahetutvāsiddheḥ pūrvapakṣe,",
  "GSP33brssgo3u:3801": "siddhānte tatsiddhiriti matvā siddhāntayati-sāṃparāya iti /",
  "GSP33brssgo3u:3802": "maraṇātprāgityarthaḥ /",
  "GSP33brssgo3u:3803": "saṃparetasya mṛtasya kañcitkālaṃ karmasattve phalābhāvāddevayānamārgapraveśāyogāccādāveva kṣaya ityarthaḥ /",
  "GSP33brssgo3u:3804": "kṣayahetorvidyāyā madhyemārgamasattvāccetyāha-vidyāviruddheti /",
  "GSP33brssgo3u:3805": "nadītaraṇānantarapāṭhastu bādhyaḥ, arthavirodhādityāha-tasmāditi /",
  "GSP33brssgo3u:3806": "taditi sarvanāmnāpi prakṛtavidyaivocyata iti bhāvaḥ //27//",
  "GSP33brssgo3u:3807": "END BsCom_3,3.16.27",
  "GSP33brssgo3u:3808": "____________________________________________________________________________________________",
  "GSP33brssgo3u:3809": "START BsCom_3,3.16.28",
  "GSP33brssgo3u:3810": "chandata ubhayāvirodhāt | BBs_3,3.28 |",
  "GSP33brssgo3u:3811_0": "yadi ca dehādapasṛptasya devayānena pathā prasthitasyārdhapathe sukṛtaduṣkṛtakṣayo",
  "GSP33brssgo3u:3811_1": "'bhyupagamyeta tataḥ patite dehe yamaniyamavidyābhyāsātmakasya sukṛtaduṣkṛtakṣayahetoḥ",
  "GSP33brssgo3u:3811_2": "puruṣaprayatnasyecchāto 'nuṣṭhānānupapatteranupapattireva taddhetukasya sukṛtaduṣkṛtakṣayasya syāt /",
  "GSP33brssgo3u:3812": "tasmātpūrvameva sādhakāvasthāyāṃ chandato 'nuṣṭhānaṃ tasyasyāt /",
  "GSP33brssgo3u:3813": "tatpūrvakaṃ ca sukṛtaduṣkṛtahānamiti draṣṭavyam /",
  "GSP33brssgo3u:3814": "evaṃ nimittanaimittikayorupapattistāṇḍiśāṭyāyaniśrutyośca saṃgatiriti // 28 //",
  "GSP33brssgo3u:3815": "kiñca mṛtasya chandato yathākāmaṃ vidyānuṣṭhānānupapatterubhyorvidyākarmakṣayayoḥ śruto hetuphalabhāvo virudhyate /",
  "GSP33brssgo3u:3816": "kiñca sati puṣkalahetau na kāryavilamba iti nyāyopetatāṇḍyādiśrutivirodhastava syādasmatpakṣe tvavirodha ityāha-chandata iti /",
  "GSP33brssgo3u:3817": "tasmātkarmahānasya vidyāphalatvātkevalahānāvupāyanopasaṃhāro vidyāstutaya iti siddham //28//",
  "GSP33brssgo3u:3818": "END BsCom_3,3.16.28",
  "GSP33brssgo3u:3819": "____________________________________________________________________________________________",
  "GSP33brssgo3u:3820": "START BsCom_3,3.17.29",
  "GSP33brssgo3u:3821": "17 gaterarthavattvādhikaraṇam / sū. 29-30",
  "GSP33brssgo3u:3822": "gater arthavattvam ubhayathānyathā hi virodhaḥ | BBs_3,3.29 |",
  "GSP33brssgo3u:3823": "kvacitpuṇyapāpahānasaṃnidhau devayānaḥ panthāḥ śrūyate kvacinna /",
  "GSP33brssgo3u:3824": "tatra saṃśayaḥ - kiṃ hānāvaviśeṣeṇaiva devayānaḥ panthāḥ saṃnipateduta vibhāgena kvacitsaṃnipatet kvacinneti /",
  "GSP33brssgo3u:3825": "yathā tāvaddhānāvaviśeṣeṇaivopāyanānuvṛttiruktaivaṃ devayānānuvṛttirapi bhavitumarhatītyasyāṃ prāptāvācakṣmahe /",
  "GSP33brssgo3u:3826": "gaterdevayānasya pathor'thavattvamubhayathā vibhāgena bhavitumarhati kvacidarthavatī gatiḥ kvacinneti nāviśeṣeṇa /",
  "GSP33brssgo3u:3827": "anyathā hyaviśeṣeṇaivaitasyāṃ gatāvaṅgīkriyamāṇāyāṃ virodhaḥ syāt /",
  "GSP33brssgo3u:3828": "'puṇyapārape vidhūya nirañjanaḥ paramaṃ sāmyamupaiti' (mu. 3.1.3)",
  "GSP33brssgo3u:3829": "ityasyāṃ śrutau deśāntaraprāpaṇī gatirvirudhyeta /",
  "GSP33brssgo3u:3830": "kathaṃ hi nirañjano 'gantā deśāntaraṃ gacchet /",
  "GSP33brssgo3u:3831": "gantavyaṃ ca paramaṃ sāmyaṃ na deśāntaraprāptyāyattamityānarthakyamevātra gatermanyāmahe // 29 //",
  "GSP33brssgo3u:3832": "gaterarthavattvaṅkvacitsaguṇavidyāyāṃ mārgaḥ śrūyate nirguṇavidyāyāṃ na śrūyate /",
  "GSP33brssgo3u:3833": "tatra hānasaṃnidhau mārgasya śrutatvādanapekṣitatvācca saṃśaye dṛṣṭāntasaṃgatyā pūrvapakṣamāha-yathā tāvaditi /",
  "GSP33brssgo3u:3834": "upāyanavanmargasyāpi kvacicchrutatvātsarvatropasaṃhāra ityarthaḥ /",
  "GSP33brssgo3u:3835": "atra nirguṇavido 'pi muktyarthaṃ mārgāpekṣā pūrvapakṣe, siddhānte tvanapekṣeti phalam /",
  "GSP33brssgo3u:3836": "deśādivyavahitavastuprāptau mārgasyāpekṣetinyāyānugṛhītaśrutivirodhānnopasaṃhāra iti siddhāntaḥ /",
  "GSP33brssgo3u:3837": "nirañjano 'saṅgaḥ, sāmyaṃ brahma //29//",
  "GSP33brssgo3u:3838": "END BsCom_3,3.17.29",
  "GSP33brssgo3u:3839": "____________________________________________________________________________________________",
  "GSP33brssgo3u:3840": "START BsCom_3,3.17.30",
  "GSP33brssgo3u:3841": "upapannas tallakṣaṇārthopalabdher lokavat | BBs_3,3.30 |",
  "GSP33brssgo3u:3842": "upapannaścāyamubhayathābhāvaḥ kvacidarthavatī gatiḥ kvacinneti /",
  "GSP33brssgo3u:3843": "tallakṣaṇārthopalabdheḥ /",
  "GSP33brssgo3u:3844": "gatikāraṇabhūto hyarthaḥ paryaṅ kavidyāsu saguṇeṣūpāsaneṣūpalabhyate /",
  "GSP33brssgo3u:3845": "yatra hi paryaṅ kārohaṇaṃ paryaṅ kastena brahmaṇā saṃvadanaṃ viśiṣṭagandhādi prāptiścetyevamādi bahu deśāntaraprāptyāyattaṃ phalaṃ śrūyate tatrārthavatī gatiḥ /",
  "GSP33brssgo3u:3846": "nahi samyagdarśane tallakṣaṇārtopalabdhirasti /",
  "GSP33brssgo3u:3847": "nahyātmaikatvadarśināmāptakāmānāmihaiva dagdhāśeṣakleśabījānāmārabdhabhogakarmāśayakṣapaṇavyatirekeṇāpekṣitavyaṃ kiñcidasti tatrānarthikā gatiḥ /",
  "GSP33brssgo3u:3848": "lokavaccaiṣa vibhāgo draṣṭavyo yathā loke grāmaprāptau deśāntaraprāpaṇaḥ panthā apekṣyate nārogyaprāptāvevamihāpīti /",
  "GSP33brssgo3u:3849": "bhūyaścainaṃ vibhāgaṃ caturthādhyāye nipuṇataramupapādayiṣyāmaḥ // 30 //",
  "GSP33brssgo3u:3850": "nanu tarhi saguṇavidyāyāmapi mārgo vyartha ityata āha-upapanna iti /",
  "GSP33brssgo3u:3851": "sā gatirlakṣaṇaṃ kāraṇaṃ yasyārthasya sa tallakṣaṇārthaḥ //30//",
  "GSP33brssgo3u:3852": "END BsCom_3,3.17.30",
  "GSP33brssgo3u:3853": "____________________________________________________________________________________________",
  "GSP33brssgo3u:3854": "START BsCom_3,3.18.31",
  "GSP33brssgo3u:3855": "18 aniyamādhikaraṇam / sū. 31",
  "GSP33brssgo3u:3856": "aniyamaḥ sarvāsām avirodhaḥ śabdānumānābhyām | BBs_3,3.31 |",
  "GSP33brssgo3u:3857": "saguṇāsu vidyāsu gatirarthavatī na nirguṇāyāṃ paramātmavidyāyāmityukhtam /",
  "GSP33brssgo3u:3858": "saguṇāsvapi vidyāsu kāsucidgatiḥ śrūyate yathā paryaṅ kavidyāyāmupakosalavidyāyāṃ pañcāgnividyāyāṃ daharavidyāyāmiti /",
  "GSP33brssgo3u:3859": "nānyāsu yathā madhuvidyāyāṃ śāṇḍilyavidyāyāṃ ṣoḍaṣakalavidyāyāṃ vaiśvānaravidyāyāmiti /",
  "GSP33brssgo3u:3860": "tatra saṃśayaḥ - kiṃ yāsvevaiṣā gatiḥ śrūyate tāsveva niyamyetotāniyamena sarvābhirevañjātīyakābhirvidyābhirabhisaṃbadhyateti /",
  "GSP33brssgo3u:3861": "kiṃ tāvatprāptaṃ niyama iti /",
  "GSP33brssgo3u:3862": "yatraiva śrūyate tatraiva bhavitumarhati /",
  "GSP33brssgo3u:3863": "prakaraṇasya niyāmakatvāt /",
  "GSP33brssgo3u:3864": "yadyanyatra śrūyamāṇāpi gatirvidyāntaraṃ gacchecchrutyādīnāṃ prāmāṇyaṃ hīyeta sarvasya sarvārthatvaprasaṅgāt /",
  "GSP33brssgo3u:3865": "apicārcirādikaikaiva gatirupakosalavidyāyāṃ pañcāgnividyāyāṃ ca tulyavatpaṭhyate tatsarvārthatve 'narthakaṃ punarvacanaṃ syāt /",
  "GSP33brssgo3u:3866": "tasmānniyama ityevaṃ prāpte paṭhati - aniyama iti /",
  "GSP33brssgo3u:3867": "sarvāsāmevābhyudayaprāptiphalānāṃ saguṇānāṃ vidyānāmaviśeṣeṇaiṣā davayānākhyā gatirbhavitumarhati /",
  "GSP33brssgo3u:3868": "nanvaniyamābhyupagame prakaraṇavirodha uktaḥ /",
  "GSP33brssgo3u:3869": "naiṣo 'sti virodhaḥ śabdānumānābhyāṃ śrutismṛtibhyāmityarthaḥ /",
  "GSP33brssgo3u:3870": "tathāhi śrutiḥ - 'tadya itthaṃ viduḥ' (chā. 5.10.1)",
  "GSP33brssgo3u:3871": "iti pañcāgnividyāvatāṃ devayānaṃ panthānamavatārayantī 'ye ceme 'raṇye śraddhātapa ityupāsate' (chā. 5.10.1)",
  "GSP33brssgo3u:3872": "iti vidyāntaraśīlināmapi pcāgnividyāvidbhiḥ samānamārgatāṃ gamayati /",
  "GSP33brssgo3u:3873": "kathaṃ punaravagamyate vidyāntaraśīlināmiyaṃ gatiriti /",
  "GSP33brssgo3u:3874": "nanu śraddhātapaḥparāyaṇānāmeva syāttanmātraśravaṇāt /",
  "GSP33brssgo3u:3875": "naiṣa doṣaḥ /",
  "GSP33brssgo3u:3876": "nahi kevalābhyāṃ śraddātapobhyāmantareṇa vidyābalameṣā gatirlabhyate 'vidyayā tadārohanti yatra kāmāḥ parāgatāḥ /",
  "GSP33brssgo3u:3877": "na tatra dakṣiṇā yanti nāvidvāṃsastapasvinaḥ' iti śrutyantarāt /",
  "GSP33brssgo3u:3878": "tasmādiha śraddhātapobhyāṃ vidyāntaropalakṣaṇam /",
  "GSP33brssgo3u:3879": "vājasaneyinastu pañcāgnividyādhikāre 'dhīyate - 'ya evametadvidurye cāmī araṇye śraddhāṃ satyamupāsate' (bṛ. 6.2.15) iti /",
  "GSP33brssgo3u:3880": "tatra śraddhalavo ye satyaṃ brahmopāsata iti vyākhyeyam /",
  "GSP33brssgo3u:3881": "satyaśabdasya brahmaṇyasakṛtprayuktatvāt /",
  "GSP33brssgo3u:3882": "pañcāgnividyāvidāṃ cetthaṃvittayaivopāttatvādvidyāntaraparāyaṇānāmevaitadupādānaṃ nyāyyam /",
  "GSP33brssgo3u:3883": "'atha ya etau panthānau na viduste pataṅgā yadidaṃ dandaśūkam' (bṛ. 6.2.16)",
  "GSP33brssgo3u:3884": "iti ca mārgadvayabhraṣṭānāṃ kaṣṭāmadhogatiṃ gamayantī śrutirdevayānapitṛyāṇayorevainānantarbhāvayati /",
  "GSP33brssgo3u:3885": "tatrāpi vidyāviseṣādeṣāṃ devayānapratipattiḥ /",
  "GSP33brssgo3u:3886": "samṛtirapi - 'śuklakṛṣṇe gatī hyete jagataḥ śāśvate mate /",
  "GSP33brssgo3u:3887": "ekayā yātyānāvṛttimanyayāvartate punaḥ' (bha.gī. 8.23) iti /",
  "GSP33brssgo3u:3888": "yatpunardevayānasya patho dvirāmnānamupakosalavidyāyāṃ pañcāgnividyāyāṃ ca tadubhayatrāpyanucintanārtham /",
  "GSP33brssgo3u:3889": "tasmādaniyamaḥ // 31 //",
  "GSP33brssgo3u:3890": "----------------------",
  "GSP33brssgo3u:3891": "FN: śraddhātapaupalakṣitaṃ brahma dhyāyanti /",
  "GSP33brssgo3u:3892": "dandaśūkaḥ sarpaḥ /",
  "GSP33brssgo3u:3893": "aniyamaḥ sarvāsāṃ /",
  "GSP33brssgo3u:3894": "atrāpyarcirādimārga eva viṣayastatra vidyāviśeṣaprakaraṇādaviśeṣaśruteśca saṃśaye pūrvapakṣamāha-kiṃ tāvaditi /",
  "GSP33brssgo3u:3895": "saguṇanirguṇavidyāsu mārgasya bhāvābhāvavyavasthāvatsaguṇāsvapi vyavastheti dṛṣṭāntena prāptau siddhānte vyavasthāpavādādgatiniyamo 'niyama ubhayatra phalam /",
  "GSP33brssgo3u:3896": "niyame prakaraṇamuktvā punaruktiṃ liṅgamāha-apiceti /",
  "GSP33brssgo3u:3897": "ekatroktagateranyatra prāptau punaruktirvṛthā syādityarthaḥ /",
  "GSP33brssgo3u:3898": "siddhāntayati-sarvāsāmiti /",
  "GSP33brssgo3u:3899": "abhyudayo brahmalokaḥ /",
  "GSP33brssgo3u:3900": "aviśeṣaśrutyādinā prakaraṇabādho na doṣa ityāha-naiṣa iti /",
  "GSP33brssgo3u:3901": "tattatra adhikṛtānāṃ madhye ya itthaṃ pañcāgnīnvidurye cāmī araṇye śraddhātapa ityupāsate śraddhātapaupalakṣitaṃ brahma dhyāyanti te 'rciṣamabhisaṃbhavantītyanvayaḥ /",
  "GSP33brssgo3u:3902": "nanu śraddhātapomātraśrutestābhyāmevārcirādigamanaṃ syānna vaiśvānarādividyāśīlānāmiti śaṅkate-kathaṃ punariti /",
  "GSP33brssgo3u:3903": "aviduṣāṃ gatiniṣedhācchraddhātapaḥśabdābhyāṃ tatsādhyabrahmavidyālakṣaṇeti pariharati-naiṣa doṣa iti /",
  "GSP33brssgo3u:3904": "tat brahmalokasthānaṃ, parāgatāḥ parāvṛttāḥ, kāmakrodhadoṣā na santīti yāvat /",
  "GSP33brssgo3u:3905": "dakṣiṇāḥ kevalakarmiṇastapasvino 'pyavidvāṃso na gacchantītyarthaḥ /",
  "GSP33brssgo3u:3906": "lakṣaṇādoṣahīnaṃ vākyamāha-vājasaneyinastviti /",
  "GSP33brssgo3u:3907": "kiñca vidyākarmalakṣaṇamārgadvayabhraṣṭānāmadhogatiśruteḥ vaiśvānarādyupāsakānāmarcirādimārgaprāptirityāha-atha ya etāviti /",
  "GSP33brssgo3u:3908": "dandaśūkaḥ sarpaḥ /",
  "GSP33brssgo3u:3909": "kiñca 'agnirjyotirāha-śuklaḥ ṣaṇmāsā uttarāyaṇam /",
  "GSP33brssgo3u:3910": "tatra prayātā gacchanti brahma brahmavido janāḥ'ityaviśeṣeṇopasakānāmarcirādigatimuktvopasaṃhārasmṛteśca teṣāṃ tatprāptirityāha-smṛtiriti /",
  "GSP33brssgo3u:3911": "śukla gatirārcirādikā, kṛṣṇā dhūmādikā, jagato vidyākarmādhikṛtasya, śāśvate dhruve saṃmate /",
  "GSP33brssgo3u:3912": "tatraikayā śuklayā punarāvṛttivarjaṃ kāryaṃ brahma gacchati anyayā svarge gatvā punarāyātītyarthaḥ /",
  "GSP33brssgo3u:3913": "punaruktidoṣaṃ dūṣayati-yatpunariti /",
  "GSP33brssgo3u:3914": "tatra tatra mārgaśrutiranvahaṃ mārgacintanārthaṃ, prakaraṇena mārgadhyānasya vidyāṅgatvāvagamāt /",
  "GSP33brssgo3u:3915": "tathāca vakṣyati sūtrakāraḥ-'taccheṣagatyanusmṛtiyogācca'iti /",
  "GSP33brssgo3u:3916": "yeṣāṃ na śruto mārgaste mārgadhyānaṃ vināpi vidyāsāmarthyānmārgaṃ labhanta iti jñāpanārthā punaruktirityarthaḥ /",
  "GSP33brssgo3u:3917": "tasmātsarvopāsanāsu pratīkabhinnāsvarcirādiprāptiriti siddham //31//",
  "GSP33brssgo3u:3918": "END BsCom_3,3.18.31",
  "GSP33brssgo3u:3919": "____________________________________________________________________________________________",
  "GSP33brssgo3u:3920": "START BsCom_3,3.19.32",
  "GSP33brssgo3u:3921": "19 yāvadadhikārādhikaraṇam / sū. 32",
  "GSP33brssgo3u:3922": "yāvadadhikāram avasthitir ādhikārikāṇām | BBs_3,3.32 |",
  "GSP33brssgo3u:3923": "viduṣo vartamānadehapātānantaraṃ dehāntaramutpadyate na veti cintyate /",
  "GSP33brssgo3u:3924": "nanu vidyāyāḥ sādhanabhūtāyāḥ saṃpattau kaivalyanirvṛttiḥ syānna veti /",
  "GSP33brssgo3u:3925": "neyaṃ cintopapadyate /",
  "GSP33brssgo3u:3926": "nahi pākasādanasaṃpattāvodano bhavenna veti cintā saṃbhavati /",
  "GSP33brssgo3u:3927": "nāpi bhuñjānastṛpyenna veti cintyate /",
  "GSP33brssgo3u:3928": "upapannā tviyaṃ cintā brahmavidāmapi keṣāñciditihāsapurāṇayordehāntarotpattidarśanāt /",
  "GSP33brssgo3u:3929": "tathāhyapāntaratamā nāma vedācāryaḥ purāṇarṣirviṣṇuniyogātkalidvāparayoḥ saṃdhau kṛṣṇadvaipāyanaḥ saṃbabhūveti smaranti /",
  "GSP33brssgo3u:3930": "vasiṣṭhaśca brahmaṇo mānasaḥ putraḥ sannimiśāpādapagatapūrvadehaḥ punarbrahmādeśānmitrāvaruṇābhyāṃ saṃbabhūveti /",
  "GSP33brssgo3u:3931": "bhṛgvādināmapi brahmaṇa eva mānasaputrāṇāṃ vāruṇe yajñe punarutpattiḥ śrūyate /",
  "GSP33brssgo3u:3932": "sanatkumāro 'pi brahmaṇa eva mānasaḥ putraḥ svayaṃ rudrāya varapradānātskandatvena prādurbabhūva /",
  "GSP33brssgo3u:3933": "evameva dakṣanāradaprabhṛtīnāṃ bhūyasī dehāntarotpattiḥ kathyate tena tena nimittena smṛtau /",
  "GSP33brssgo3u:3934": "śrutāvapi mantrārthavādayoḥ prāyeṇopalabhyate /",
  "GSP33brssgo3u:3935": "te ca kecitpatite pūrvadehe dehāntaramādadatte kecittu sthita eva tasminyogaiśvaryavaśādanekadehādānanyāyena /",
  "GSP33brssgo3u:3936": "sarve caite samadhigatasakalavedārthāḥ smaryante /",
  "GSP33brssgo3u:3937": "tadeteṣāṃ dehāntarotpattidarśanātprāptaṃ brahmavidyāyāḥ pākṣikaṃ mokṣahetutvamahetutvaṃ veti /",
  "GSP33brssgo3u:3938": "ata uttaramucyate /",
  "GSP33brssgo3u:3939": "na /",
  "GSP33brssgo3u:3940": "teṣāmapāntaratamaprabhṛtīnāṃ vedapravartanādiṣu lokasthitihetuṣvadhikāreṣu niyuktānāmadhikāratatantratvāsthiteḥ /",
  "GSP33brssgo3u:3941_0": "yathāsau bhagavānsavitā sahsrayugaparyantaṃ jagato 'dhikāraṃ caritvā tadavasāna udayāstamayavarjitaṃ",
  "GSP33brssgo3u:3941_1": "kaivalyamanubhavati 'atha tata ūrdhvaṃ udetya naivodetā nāstametaikala eva madhye",
  "GSP33brssgo3u:3941_2": "sthātā' (chā. 3.11.1) iti śruteḥ /",
  "GSP33brssgo3u:3942": "yathāca vartamānā brahmavida ārabdhabhogakṣaye kaivalyamanubhavanti /",
  "GSP33brssgo3u:3943": "'tasya tāvadeva ciraṃ yāvanna vimokṣye 'tha saṃpatsye' (chā. 6.14.2) iti śruteḥ /",
  "GSP33brssgo3u:3944": "evamapāntaramaprabhṛtayo 'pīśvarāḥ parameśvareṇa teṣu teṣvadhikāreṣu niyuktāḥ santaḥ satyapi samyagdarśane kaivalyahetāvakṣīṇakarmāṇo yāvadadhaikāramavatiṣṭhante,",
  "GSP33brssgo3u:3945": "tadavasāne cāpavṛjyanta ityaviruddham /",
  "GSP33brssgo3u:3946_0": "sakṛtpravṛttameva hi te phaladānāya karmāśayamativāhayantaḥ svātantryeṇaiva gṛhādiva",
  "GSP33brssgo3u:3946_1": "gṛhāntaramanyamanyaṃ dehaṃ saṃcarantaḥ svādhikāranivartanāyāparimuṣitasmṛtaya eva",
  "GSP33brssgo3u:3946_2": "dehendriyaprakṛtivaśitvānnirmāya dehānyugapatkrameṇa vādhitiṣṭhanti /",
  "GSP33brssgo3u:3947": "nacaite jātismarā ityucyante 'ta evaite' iti smṛtiprasiddheḥ /",
  "GSP33brssgo3u:3948": "yathāhi sulabhā nāma brahmavādinī janakena vivaditukāmākhyudasya svaṃ dehaṃ jānakaṃ dehamāviśya vyudya tena paścātsvameva dehamāviveśeti smaryate /",
  "GSP33brssgo3u:3949_0": "yadi hyapayukte sakṛtpravṛtte karmaṇi karmāntaraṃ dehāntarārambhakāraṇamāvirbhavettato",
  "GSP33brssgo3u:3949_1": "'nyadapyadagdhabījaṃ karmāntaraṃ tadvadeva prasajyeteti brahmavidyāyāḥ pākṣikaṃ mokṣahetutvamahetutvaṃ vāśaṅkyeta,",
  "GSP33brssgo3u:3950": "natviyamāśah kā yuktā,",
  "GSP33brssgo3u:3951": "jñānātkarmabījadāhasya śrutismṛtiprasiddhatvāt /",
  "GSP33brssgo3u:3952": "tathāhi śrutiḥ - 'bhidyate hṛdayagranthiśchidyante sarvasaṃśayāḥ /",
  "GSP33brssgo3u:3953": "kṣīyante cāsya karmāṇi tasmindṛṣṭe parāvare' (muṇḍa. 2.2.8) iti /",
  "GSP33brssgo3u:3954": "'smṛtilambhe sarvagranthīnāṃ vipramokṣaḥ' (chā. 7.26.2) iti caivamādyā /",
  "GSP33brssgo3u:3955": "smṛtirapi - 'yathaidhāṃsi samiddho 'gnirbhasmasātkuruter'juna /",
  "GSP33brssgo3u:3956": "jñānāgniḥ sarvakarmāṇi bhasmasātkurute tathā' (bha.gī. 4.37)",
  "GSP33brssgo3u:3957": "'bījānyagnyupadagdhāni na rohanti yathā punaḥ /",
  "GSP33brssgo3u:3958": "jñānadagdhaistathā kleśairnātmā saṃpadyate punaḥ' iti caivamādyā /",
  "GSP33brssgo3u:3959": "nacāvidyādikleśadāhe sati kleśabījasya sarmāśayasyaikadeśadāha ekadeśaprarohaścetyupapadyate /",
  "GSP33brssgo3u:3960": "nahyagnidagdhasya śālibījasyaikadeśapraroho dṛśyate /",
  "GSP33brssgo3u:3961": "pravṛttaphalasya tu karmāśayasya mukteṣoriva vegakṣayānnivṛttiḥ /",
  "GSP33brssgo3u:3962": "'tasya tāvadeva ciram' (chā. 6.14.2) iti śarīrapātāvadhi kṣepakaraṇāt /",
  "GSP33brssgo3u:3963": "tasmādupapannā yāvadadhikāramādhikāriṇāmavasthitiḥ /",
  "GSP33brssgo3u:3964": "naca jñānaphalasyānaikāntikatā /",
  "GSP33brssgo3u:3965": "tathāca śrutiraviśeṣeṇaiva sarveṣāṃ jñānānmokṣaṃ darśayati 'tadyo yo devānāṃ pratyabudhyata sa eva tadabhavattatharṣīṇāṃ tathā manuṣyāṇām' (bṛ. 1.4.10) iti /",
  "GSP33brssgo3u:3966": "jñānāntareṣu caiśvaryādiphaleṣvāsaktāḥ syurmaharṣayaḥ /",
  "GSP33brssgo3u:3967": "te paścādaiśvaryakṣayadarśanena nirviṇṇāḥ paramātmajñāne pariniṣṭhāḥ kaivalyaṃ prāpurityupapadyate /",
  "GSP33brssgo3u:3968": "'brahmaṇā saha te sarve saṃprāpte pratisaṃcare /",
  "GSP33brssgo3u:3969": "parasyānte kṛtātmānaḥ praviśanti paraṃ padam' iti smaraṇāt /",
  "GSP33brssgo3u:3970": "pratyakṣaphalatvācca jñānasya phalavirahāśaṅkānupapattiḥ /",
  "GSP33brssgo3u:3971": "karmaphale hi svargādāvanubhavānārūḍhe syādāśaṅkā bhavedvā na veti /",
  "GSP33brssgo3u:3972": "anubhavārūḍhaṃ tu jñānaphalam 'yatsākṣādaparokṣādbrahma' (bṛ. 3.4.1)",
  "GSP33brssgo3u:3973": "iti śruteḥ 'tattvamasi' (6. 8.7)",
  "GSP33brssgo3u:3974": "iti ca siddhavadupadeśāt /",
  "GSP33brssgo3u:3975": "nahi 'tattvamasi' ityasya vākyasyārthastattvaṃ mṛto bhaviṣyasītyevaṃ pariṇetuṃ śakyaḥ /",
  "GSP33brssgo3u:3976": "'taddhaitatpaśyannṛṣirvāmadevaḥ pratipede 'haṃ manurabhavaṃ sūryaśca' (bṛ. 1.4.10)",
  "GSP33brssgo3u:3977": "iti ca samyagdarśanakālameva tatphalaṃ sarvātmatvaṃ darśayati /",
  "GSP33brssgo3u:3978": "tasmādaikāntikī viduṣaḥ kaivalyasiddhiḥ // 32 //",
  "GSP33brssgo3u:3979": "----------------------",
  "GSP33brssgo3u:3980": "FN: ūrdhvo vilakṣaṇaḥ brahmarūpaḥ san udgamya /",
  "GSP33brssgo3u:3981": "tena janakena , vyudya vivādaṃ kṛtvā /",
  "GSP33brssgo3u:3982": "nirviṇṇā viraktāḥ /",
  "GSP33brssgo3u:3983": "pratisaṃcaraḥ pralapaḥ /",
  "GSP33brssgo3u:3984": "yāvadadhikāram /",
  "GSP33brssgo3u:3985": "nirguṇavidyāyāṃ gatirvyarthā muktiphalatvāt,",
  "GSP33brssgo3u:3986": "saguṇavidyāsu sarvatrārthavatī brahmalokaphalatvāditi vyavasthā kṛtā,",
  "GSP33brssgo3u:3987": "sā na yuktā,",
  "GSP33brssgo3u:3988": "tattvajñānināmapītihāsādau punarjanmadarśanena jñānasya muktiphalatvābhāvādityākṣepātsaṃgatiḥ /",
  "GSP33brssgo3u:3989": "jñānināṃ punarjanmadarśanaṃ saṃśayabījaṃ bhāṣye darśitam /",
  "GSP33brssgo3u:3990": "pūrvapakṣe jñānānmuktiśrutīnāṃ jñānastutimātratvena jñānasya muktiphalatvābhāve sati brahmalokaphalatvāviśeṣādarcirādimārgopasaṃhāraḥ phalaṃ,",
  "GSP33brssgo3u:3991": "siddhānte tūktavyavasthāsiddhiriti vivekaḥ /",
  "GSP33brssgo3u:3992": "śrutāvapīti /",
  "GSP33brssgo3u:3993": "medhātirthermeṣetimantre indrasya meṣajanmopalabhyate /",
  "GSP33brssgo3u:3994": "vasiṣṭha urvaśīputre jāta ityevamartho bahvṛcārthavāda ityarthaḥ /",
  "GSP33brssgo3u:3995": "pākṣikamityāpātataḥ /",
  "GSP33brssgo3u:3996": "ahetutvameveti pūrvapakṣaḥ /",
  "GSP33brssgo3u:3997": "jñānasya muktyahetutvaṃ neti siddhāntayati-te ceti /",
  "GSP33brssgo3u:3998": "lokavyavasthāsu svāmitvamadhikāraḥ,",
  "GSP33brssgo3u:3999": "tatprāpakaṃ prārabdhaṃ yāvadasti tāvatkālaṃ jīvanmuktatvenādhikārikāṇāmavasthitiḥ,",
  "GSP33brssgo3u:4000": "prārabdhakṣaye pratibandhakābhāvādvidehakaivalyamityatra mānamāha-atheti /",
  "GSP33brssgo3u:4001": "atha prārabdhakṣayānantaram /",
  "GSP33brssgo3u:4002": "tataḥ paścādūrdhvo vilakṣaṇaḥ kevalaḥ brahmasvarūpaḥ san udetyodgamya dehaṃ tyaktveti yāvat /",
  "GSP33brssgo3u:4003": "ekala eva advitīyaḥ, madhye udāsīnātmakasvarūpe tiṣṭhatītyarthaḥ /",
  "GSP33brssgo3u:4004": "nanu jñānināmapi janmāntaraṃ cetkathaṃ muktirityata āha-sakṛtpravṛttamiti /",
  "GSP33brssgo3u:4005": "yadi jñānināṃ prārabdhātiriktakarmādhīnāṃ janmāntaraṃ syāttadā jñānānmuktyabhāvaḥ syāt /",
  "GSP33brssgo3u:4006": "naitadasti /",
  "GSP33brssgo3u:4007": "kintu bahujanmaphalāya sakṛdudbhūtaṃ prārabdhaṃ te kṣapayanti,",
  "GSP33brssgo3u:4008": "janmagrahaṇe 'pi jñānayogabalānna śocanti prārabdhasamāptau mucyanta ityarthaḥ /",
  "GSP33brssgo3u:4009": "jñānināṃ janmāntarasya pūrvajanmahetuprārabdhādhīnatāyāmaluptasmṛtitvaṃ hetuḥ /",
  "GSP33brssgo3u:4010": "yo hyajātismaratve sati karmāntarādhīnajanmāntaravān, sa luptasmṛtiriti vyāpteḥ /",
  "GSP33brssgo3u:4011": "jñāniṣuvyāpakābhāvādviśiṣṭavyāpyābhāvasiddhiḥ /",
  "GSP33brssgo3u:4012": "nanu teṣāṃ jātismaratvādaluptasmṛtitvamanyathāsiddhimityata āha-na caita iti /",
  "GSP33brssgo3u:4013": "tathāca teṣāmajātismaratvarūpaviśeṣaṇe sati viśeṣyābhāvādeva viśiṣṭābhāvasiddhirityarthaḥ /",
  "GSP33brssgo3u:4014": "pūrvadehenāmapratyabhijñānahīnāḥ paratantrāḥ sābhimānā jātismarāḥ,",
  "GSP33brssgo3u:4015": "ādhikārikāstu pūrvanāmānaḥ svatantrā nirabhimānā iti vaiṣamyam /",
  "GSP33brssgo3u:4016": "tena janakena saha vyudya vivādaṃ kṛtvetyarthaḥ /",
  "GSP33brssgo3u:4017": "viduṣaḥ prārabdhātiriktakarmābhāvānna bandhaḥ /",
  "GSP33brssgo3u:4018": "nimittābhāve naimittikābhāva iti nyāyānugṛhītānāṃ jñānānmuktiśrutīnāṃ na stutimātratvamitimamarthamupapādayati-yadi hyupayukta ityādinā /",
  "GSP33brssgo3u:4019": "śrutismṛtyuktārthe yuktimapyāha-na cāvidyeti /",
  "GSP33brssgo3u:4020": "vidyayā kleśadāhāttatkāryakarmakṣayaścettarhi prārabdhasya kathaṃ sthitiḥ,",
  "GSP33brssgo3u:4021": "tatrāha-pravṛttaphalasyeti /",
  "GSP33brssgo3u:4022": "viduṣo dehapātāvadhiśruteranubhavācca jñānasyāvarakājñānāṃśanivartakasya prārabdhavikṣepasthityanukūlājñānāṃśanivartanasāmarthyābhāvasiddherbhogenaiva prārabdhakṣaya iti bhāvaḥ /",
  "GSP33brssgo3u:4023": "jñānināmadhikārikatvaṃ kathamityāśaṅkya jñānātprākkṛtopāsanādivaśādityāha-jñānāntareṣu ceti /",
  "GSP33brssgo3u:4024": "pratisaṃcaro mahāpralayaḥ,",
  "GSP33brssgo3u:4025": "parasya hiraṇyagarbhasya,",
  "GSP33brssgo3u:4026": "adhikārānte sākṣātkṛtātmāno mucyante ityarthaḥ /",
  "GSP33brssgo3u:4027": "brahmabhāvaphalasyāpi bhāvitvamāśaṅkya tattvamasīti śrutibādhamāha-nahīti /",
  "GSP33brssgo3u:4028": "tasmānnirguṇavidyāyāṃ mārgānupasaṃhāra iti siddham //32//",
  "GSP33brssgo3u:4029": "END BsCom_3,3.19.32",
  "GSP33brssgo3u:4030": "____________________________________________________________________________________________",
  "GSP33brssgo3u:4031": "START BsCom_3,3.20.33",
  "GSP33brssgo3u:4032": "20 akṣaradhyadhikaraṇam / sū. 33",
  "GSP33brssgo3u:4033": "akṣaradhiyāṃ tvavarodhaḥ sāmānyatadbhāvābhyāmaupasadavattaduktam | BBs_3,3.33 |",
  "GSP33brssgo3u:4034": "vājasaneyake śrūyate - 'etadvai tadakṣaraṃ gārgi brāhmaṇā abhivadantyasthūlamanaṇvahrasvamadīrghamalohitamasneham' (bṛ. 3.8.8) ityādi /",
  "GSP33brssgo3u:4035": "tathātharvaṇe śrūyate - 'atha parā yayā tadakṣaramadigamyate /",
  "GSP33brssgo3u:4036": "yattadadreśyamagrāhyamagotramavarṇam' (mu. 1.1.5) ityādi /",
  "GSP33brssgo3u:4037": "tathaivānyatrāpi viśeṣanirākaraṇadvāreṇākṣaraṃ paraṃ brahmaśrāvyate /",
  "GSP33brssgo3u:4038": "tatra ca kvacitkecidatiriktā viśeṣāḥ pratipadyante /",
  "GSP33brssgo3u:4039_0": "tāsāṃ viśeṣapratiṣedhabuddhīnāṃ kiṃ sarvāsāṃ sarvatra prāptiruta vyavastheti saṃśaye",
  "GSP33brssgo3u:4039_1": "śrutivibhāgādvyavasthāprāptāvucyate - akṣaraviṣayāstu viśeṣapratiṣedhabuddhayaḥ sarvāḥ",
  "GSP33brssgo3u:4039_2": "sarvatrāvaroddhavyāḥ sāmānyatadbhāvābhyām - samāno hi sarvatra viśeṣanirākaraṇarūpo",
  "GSP33brssgo3u:4039_3": "brahmapratipādanaprakāraḥ /",
  "GSP33brssgo3u:4040": "tadeva ca sarvatra pratipādyaṃ brahmābhinnaṃ pratyabhijñāyate /",
  "GSP33brssgo3u:4041": "tatra kimityanyatra kṛtā buddhayo 'nyatra na syuḥ /",
  "GSP33brssgo3u:4042": "tathāca 'ānandādayaḥ pradhānasya' (bra.sū. 3.3.11) ityatra vyākhyātam /",
  "GSP33brssgo3u:4043": "tatra vidhirūpāṇi viśeṣaṇāni cintitānīha pratiṣedharūpāṇīti viśeṣaḥ /",
  "GSP33brssgo3u:4044": "prapañcārthaścāyaṃ cintābhedaḥ /",
  "GSP33brssgo3u:4045": "aupasadavaditi nidarśanam /",
  "GSP33brssgo3u:4046": "yathā jāmadagnye 'hīne puroḍāśinīṣūpasatsu coditāsu puroḍāśapradānamantrāṇām agnerverhetraṃ veradhvaram ityevamādīnāmudgātṛvedotpannānāmapyadhvaryubhirabhisaṃbandho bhavati /",
  "GSP33brssgo3u:4047": "adhvaryukartṛtvātatpuroḍāśapradānasya pradhānatantratvāccaṅgānām /",
  "GSP33brssgo3u:4048": "evamihāpyakṣaratantratvāttadviśeṣaṇānāṃ yatra kvacidapyutpannānāmakṣareṇa sarvatrābhisaṃbandha ityarthaḥ /",
  "GSP33brssgo3u:4049": "taduktaṃ prathame kāṇḍe - 'guṇamukhyavyatikrame tadarthatvānmukhyena vedasaṃyogaḥ' (jai. sū. 3.3.8) ityatra // 33 //",
  "GSP33brssgo3u:4050": "akṣaradhiyām /",
  "GSP33brssgo3u:4051": "atrākṣarabrahmapramāpakā niṣedhaśabdā viṣayāḥ,",
  "GSP33brssgo3u:4052": "teṣu yatra yāvantaḥ śrutāstatra tāvatāmaśeṣadvaitaniṣedhakatvasaṃbhavāsaṃbhavābhyāṃ saṃśayamāha-tāsāmiti /",
  "GSP33brssgo3u:4053_0": "yathā nirguṇavidyāyāṃ mārgasyānapekṣitatvādanupasaṃhārastathā śrutaniṣedhānāmupalakṣaṇatayā",
  "GSP33brssgo3u:4053_1": "sarvadvaitaniṣedhasaṃbhavācchākhāntarīyaniṣedhaśabdānāmanapekṣitatvādanupasaṃhāra",
  "GSP33brssgo3u:4053_2": "iti dṛṣṭāntena pūrvapakṣastatra lāghavaṃ phalam /",
  "GSP33brssgo3u:4054": "siddhānte tu doṣadvayābhāvaḥ phalam /",
  "GSP33brssgo3u:4055": "tathāhi-yadi śrutaśabdairaśrutaniṣedhā lakṣyante tadā lakṣaṇādoṣaḥ,",
  "GSP33brssgo3u:4056": "yadi na lakṣyante tadā sarvadvaitaniṣedhāsiddhernirviśeṣapramityabhāvadoṣa iti vivekaḥ /",
  "GSP33brssgo3u:4057": "akṣare dharmiṇi dvaitaniṣedhadhiyo 'kṣaradhiyastaddhetavaḥ śabdā iti yāvat,",
  "GSP33brssgo3u:4058": "tāsāmavarodha upasaṃhāra iti sūtrayojanā /",
  "GSP33brssgo3u:4059": "śeṣibrahmaṇāḥ sarvaśākhāsu bhāvāttatpramiteḥ samānatvāccheṣāṇāmusaṃhāraḥ iti cettarhi nyāyasāmyātpunaruktitāvadavasthyamityata āha-prapañcārtha iti /",
  "GSP33brssgo3u:4060_0": "ānandādīnāṃ svarūpatvādastūpasaṃhāraḥ niṣedhānāmanātmatvādānantyāccānupasaṃhāra ityadhikāraśaṅkāyāṃ",
  "GSP33brssgo3u:4060_1": "teṣāmanātmave 'pi nirviśeṣabrahmapramityarthatvādavidyātajjaniṣedhatvena saṃgrahasiddheśca",
  "GSP33brssgo3u:4060_2": "nirapekṣāsthūlānaṇuvākyasthātayā kḷptaniṣedhaśabdānāmanyatraśrutiniṣedhavākyaikavākyatayopasaṃhāra",
  "GSP33brssgo3u:4060_3": "iti cintā yuktetyarthaḥ /",
  "GSP33brssgo3u:4061": "anyatraśrutaśeṣāṇāmanyatrasthaśeṣisaṃbandhe dṛṣṭāntaṃ vyācaṣṭe-yatheti /",
  "GSP33brssgo3u:4062": "'jamadagniḥ puṣṭikāmaścatūrātreṇāyajata'ityupakramya vihito jamadagninā kṛto jāmadagnyaḥ,",
  "GSP33brssgo3u:4063": "ahīnaścatūrātraḥ kratustasminpuroḍāśinya upasado bhavantīti puroḍāśasādhyā iṣṭayastaittirīyake vihitāḥ,",
  "GSP33brssgo3u:4064": "tāsāmadhvaryukartṛkatvātsāmavedotpannamantrāṇāṃ tātsu viniyogādadhvaryuṇaiva prayogo nodgātretyarthaḥ /",
  "GSP33brssgo3u:4065": "verdevagaṇasya hotraṃ adhvaraṃ ca karmāgnestvatta evetyagnyāmantraṇamantrārthaḥ /",
  "GSP33brssgo3u:4066": "utpattividhirguṇaḥ phalāpekṣatvādutpannasya phale viniyogavidhirmukhyaḥ saphalatvāt /",
  "GSP33brssgo3u:4067": "tathāca mantraṇāmudgātṛvedetpannatvādudegātrā prayogaḥ,",
  "GSP33brssgo3u:4068": "viniyogavidhanādhvaryuṇā prayoga iti guṇamukhyayorvyatikrame virodha sati mukhyena balīyasā mantrātmakavedasyādhvaryuṇā saṃprayoga utpatterviniyogārthatvāditi jaiminisūtrārthaḥ /",
  "GSP33brssgo3u:4069_0": "yadyapi śābarabhāṣye vāravantīyādisāmnāmuccaiḥ svarakasāmavedotpannatvādādhānāṅgatvenoccaiḥ",
  "GSP33brssgo3u:4069_1": "svaraprayogaḥ 'ya evaṃ vidvānvāravantīyaṃ gāyati yajñāyajñīyaṃ gāyati vāmadevyaṃ",
  "GSP33brssgo3u:4069_2": "gāyati'ityādhāne teṣāṃ viniyogavidhinā yājuṣeṇa yājuṣasyopāṃśusvarasya prayoga iti",
  "GSP33brssgo3u:4069_3": "guṇamukhyayorvirodhe sattyutpatterviniyogārthatvānmukhyaviniyogabalena sāmnāṃ yajurvedasvarasaṃyoga",
  "GSP33brssgo3u:4069_4": "iti sūtraṃ vyākhyātaṃ,",
  "GSP33brssgo3u:4070": "tathāpi nyāyasāmyādaupasadamantrāḥ sūtraviṣayatvenodāhṛtā ityavirodhaḥ //33//",
  "GSP33brssgo3u:4071": "END BsCom_3,3.20.33",
  "GSP33brssgo3u:4072": "____________________________________________________________________________________________",
  "GSP33brssgo3u:4073": "START BsCom_3,3.21.34",
  "GSP33brssgo3u:4074": "21 iyadadhikaraṇam / sū. 34",
  "GSP33brssgo3u:4075": "iyadāmananāt | BBs_3,3.34 |",
  "GSP33brssgo3u:4076": "'dvā suparṇāsayujā sakhāyā samānaṃ vṛkṣaṃ pariṣasvajāte /",
  "GSP33brssgo3u:4077": "tayoranyaḥ pippalaṃ svādvattyanaśnannanyo abhicākaśīti' (mu. 3.1.1)",
  "GSP33brssgo3u:4078": "ityadhyātmādhikāre mantramātharvamikāḥ śvetāśvatarāśca paṭhanti /",
  "GSP33brssgo3u:4079": "tathā kaṭhāḥ 'ṛtaṃ pibantau sukṛtasya loke guhāṃ praviṣṭau parame parārdhe /",
  "GSP33brssgo3u:4080": "chāyātapau brahmavido vadanti pañcāgnayo ye ca triṇāciketāḥ' (ka. 3.1) iti /",
  "GSP33brssgo3u:4081": "kimatra vidyaikatvamuta vidyānānātvamiti saṃśayaḥ /",
  "GSP33brssgo3u:4082": "kiṃ tāvatprāptaṃ, vidyānānātvamiti /",
  "GSP33brssgo3u:4083": "kutaḥ /",
  "GSP33brssgo3u:4084": "viśeṣadarśanāt /",
  "GSP33brssgo3u:4085": "dvā suparṇetyatra hyekasya bhoktṛtvaṃ dṛśyate /",
  "GSP33brssgo3u:4086": "ekasya cābhoktṛtvaṃ dṛśyate /",
  "GSP33brssgo3u:4087": "ṛtaṃ pibantāvityatrobhayorapi bhoktṛtvameva dṛśyate tadvedyarūpaṃ bhidyamānaṃ vidyāṃ bhindyādityevaṃ prāpte bravīti vidyaikatvamiti /",
  "GSP33brssgo3u:4088": "kutaḥ - yata ubhayorapyanayormantrayoriyattāparicchinnaṃ dvitvopetaṃ vedyarūpamabhinnamāmananti /",
  "GSP33brssgo3u:4089": "nanu darśito rūpabhedaḥ /",
  "GSP33brssgo3u:4090": "netyucyate /",
  "GSP33brssgo3u:4091": "ubhāvapyetau mantrau jīvadvitīyamīśvaraṃ pratipādayato nārthāntaram /",
  "GSP33brssgo3u:4092": "dvā suparṇā ityatra tāvat anaśnannanyo abhicākaśīti ityaśanāyādyatītaḥ paramātmā pratipādyate /",
  "GSP33brssgo3u:4093": "vākyaśeṣe 'pi ca sa eva pratipādyamno dṛśyate /",
  "GSP33brssgo3u:4094": "'juṣṭaṃ yadā paśyatyanyamīśamasya mahimānam' (śve. 4.7) iti /",
  "GSP33brssgo3u:4095": "ṛtaṃ pibantau ityatra tu jīve pibatyaśanāyādyatītaḥ paramātmāpi sāhacaryācchatrinyāyena pibatītyupacaryate /",
  "GSP33brssgo3u:4096": "paramātmaprakaraṇaṃ hyetat 'anyatra dharmādanyatrādharmāt' (ka. 2.14) ityupakramāt /",
  "GSP33brssgo3u:4097": "tadviṣaya eva cātrāpi vākyaśeṣo bhavati 'yaḥ seturījānānāmakṣaraṃ brahma yatparam' (ka. 3.2) iti /",
  "GSP33brssgo3u:4098": "'guhāṃ praviṣṭāvātmānau hi' (bra.sū. 1.2.11) ityatra caitatprapañcitam /",
  "GSP33brssgo3u:4099": "tasmānnāsti vedyabhedastasmācca vidyaikatvam /",
  "GSP33brssgo3u:4100": "apica triṣvapyeteṣu vedānteṣu paurvāparyalocane paramātmavidyaivāvagamyate tādātmyavivakṣayaiva jīvopādānaṃ nārthāntaravivakṣayā /",
  "GSP33brssgo3u:4101": "naca paramātmavidyāyāṃ bhedābhedavicārāvatāro 'stītyuktam /",
  "GSP33brssgo3u:4102": "tasmātprapañcārtha evaiṣa yogaḥ /",
  "GSP33brssgo3u:4103": "tasmāccādhikadharmopasaṃhāra iti // 34 //",
  "GSP33brssgo3u:4104": "iyadāmananāt /",
  "GSP33brssgo3u:4105": "mantradvaye 'pi pratipādanaprakārabhedāt jñeyaikyabhānācca saṃśayamāha-kimatreti /",
  "GSP33brssgo3u:4106": "ṛtapānavākye 'akṣaraṃ brahma yatparam'iti guṇāḥ śrutāḥ,",
  "GSP33brssgo3u:4107": "suparṇavākye 'naśnatvādayasteṣāṃ mitho 'nupasaṃhāra iti pūrvapakṣaphalaṃ,",
  "GSP33brssgo3u:4108": "siddhānte tūpasaṃhāre brahmasvarūpavākyārthaikyādupasaṃhāra iti vivekaḥ /",
  "GSP33brssgo3u:4109": "astu vedyaikyādakṣaradhiyāmupasaṃhāraḥ /",
  "GSP33brssgo3u:4110": "iha tu vedyabhedānnopasaṃhāra iti pratyudāharaṇena pūrvapakṣaḥ /",
  "GSP33brssgo3u:4111": "nanvayaṃ guṇādhikaraṇe nirasta iti cet,",
  "GSP33brssgo3u:4112": "satyaṃ,",
  "GSP33brssgo3u:4113": "kintu pibatpadasya mukhyārthatvāya svataḥ kalpanayā ca pānakṛtyāśrayau buddhijīvau pibantau grāhyau,",
  "GSP33brssgo3u:4114_0": "suparṇau tu jīveśvarāvidyādhikāśaṅkāyāṃ mantradvaye 'pi dvivacanaśabdasāmānyādautpattikadvitvaviśiṣṭatayā",
  "GSP33brssgo3u:4114_1": "tulyavastudvayapratyabhijñānasya bādhakābhāvātprakaraṇādyanugrahācca jīvānuvādenāsaṃsāribrahmaṇi",
  "GSP33brssgo3u:4114_2": "mantradvayatātparyamiti prapañcārthamidaṃ sūtramiti bhāvaḥ //34 //",
  "GSP33brssgo3u:4115": "END BsCom_3,3.21.34",
  "GSP33brssgo3u:4116": "____________________________________________________________________________________________",
  "GSP33brssgo3u:4117": "START BsCom_3,3.22.35",
  "GSP33brssgo3u:4118": "22 anantarādhikaraṇam / sū. 35-36",
  "GSP33brssgo3u:4119": "antarā bhūtagrāmavatsātmanaḥ | BBs_3,3.35 |",
  "GSP33brssgo3u:4120": "'yatsākṣādaparokṣādbrahma ya ātmā sarvāntaraḥ' (bṛ. 3.4.1 - 3.5.1)",
  "GSP33brssgo3u:4121": "ityevaṃ dviruṣstakaholapraśnayornairaltaryeṇa vājasaneyinaḥ samāmananti /",
  "GSP33brssgo3u:4122": "tatra saṃśayaḥ - vidyaikatvaṃ vā syādvidyānānātvaṃ veti /",
  "GSP33brssgo3u:4123": "vidyānānātvamiti tāvatprāptam /",
  "GSP33brssgo3u:4124": "abhyāsasāmarthyāt /",
  "GSP33brssgo3u:4125": "anyathā hyanyūnānātiriktārthe dvirāmnānamarthakameva syāt /",
  "GSP33brssgo3u:4126": "tasmādyathābhyāsātkarmabheda evamabhyāsādvidyābheda ityevaṃ prāpte pratyāha - antarāmnānāviśeṣātsvātmano vidyaikatvamiti /",
  "GSP33brssgo3u:4127": "sarvāntaro hi svātmobhayatrāpyaviśiṣṭaḥ pṛcchyate ca pratyucyate ca /",
  "GSP33brssgo3u:4128": "nahi dvāvātmānāvekasmindehe sarvāntarau saṃbhavataḥ /",
  "GSP33brssgo3u:4129": "tadā hyekasyāñijasaṃsarvāntaratvamavakalpyeta /",
  "GSP33brssgo3u:4130": "ekasya tu bhūtagrāmavannaiva sarvāntaratvaṃ syāt /",
  "GSP33brssgo3u:4131": "yathāca pañcabhūtasamūhe dehe pṛthivyā āpontarā adbhyastejo 'ntaramiti satyapyāpekṣike 'ntaratve naiva mukhya sarvāntaratvaṃ bhavati tathehāpītyarthaḥ /",
  "GSP33brssgo3u:4132": "athavā bhūtagrāmavaditi śrutyantaraṃ nidarśayati /",
  "GSP33brssgo3u:4133": "yathā 'eko devaḥ sarvabhūteṣu gūḍhaḥ sarvavyāpī sarvabhūtāntarātmā' (śve.",
  "GSP33brssgo3u:4134": "6.11) ityasminmantre samasteṣu bhūtagrāmyeṣveka eva sarvāntara ātmāmnāyate /",
  "GSP33brssgo3u:4135": "evamanayorapi brāhmaṇayorityarthaḥ /",
  "GSP33brssgo3u:4136": "tasmādvedyaikyādvidyaikatvamiti // 35 //",
  "GSP33brssgo3u:4137": "antarā bhūtagrāmavatsvātmanaḥ /",
  "GSP33brssgo3u:4138": "ghaṭādikaṃ cidviṣayatvenāparokṣaṃ, brahma tu sākṣādaviṣayatvenāparokṣamiti /",
  "GSP33brssgo3u:4139": "prathamārthe pañcami /",
  "GSP33brssgo3u:4140": "atra śrutāvātmadharmo 'parokṣatvaṃ brahmaṇayuktaṃ,",
  "GSP33brssgo3u:4141": "brahmadharmaḥ sarvāntaratvamātmanyuktaṃ,",
  "GSP33brssgo3u:4142": "tena tayoraikyaṃ dṛḍhīkṛtaṃ mantavyaṃ,",
  "GSP33brssgo3u:4143": "tanme vyācakṣvetyuṣastapraśne yājñavalkyena prāṇādiprerako dṛṣṭyādisākṣī pratipāditaḥ /",
  "GSP33brssgo3u:4144": "tathaiva 'yadeva sākṣādaparokṣādbrahma ya ātmā sarvāntarastanme vyācakṣva'iti kaholapraśne 'śanāyādyatītaḥ pratipāditaḥ /",
  "GSP33brssgo3u:4145": "tatra brāhmaṇadvaye 'pi praśnādabhyāsātsarvāntaratvapratyabhijñānācca saṃśaye mantrayorvedyaikyādastu vidyaikyaṃ,",
  "GSP33brssgo3u:4146": "iha tu brāhmaṇyorvedyaikye 'pi abhyāsādvidyābhedaḥ,",
  "GSP33brssgo3u:4147": "yajatyabhyāsātprayājabhedavaditi pratyudāharaṇena pūrvapakṣaḥ,",
  "GSP33brssgo3u:4148": "tatra mitho dharmānupasaṃhāraḥ phalaṃ,",
  "GSP33brssgo3u:4149": "siddhānte tūpasaṃhāra iti vivekaḥ /",
  "GSP33brssgo3u:4150": "dvayoḥ sarvāntaratvānupapattyā tāvadbrahmāṇayorekavastuparatvaṃ siddham /",
  "GSP33brssgo3u:4151": "tathāca vedyaikyānnirguṇavidyaikye na vivādaḥ //35//",
  "GSP33brssgo3u:4152": "END BsCom_3,3.22.35",
  "GSP33brssgo3u:4153": "____________________________________________________________________________________________",
  "GSP33brssgo3u:4154": "START BsCom_3,3.22.36",
  "GSP33brssgo3u:4155": "anyathā bhedānupapattir iti cen nopadeśāntaravat | BBs_3,3.36 |",
  "GSP33brssgo3u:4156": "atha yaduktamanabhyupagamyamāne vidyābheda āmnānabhedānupapattiriti tatparihartavyam /",
  "GSP33brssgo3u:4157": "atrocyate - nāyaṃ doṣaḥ /",
  "GSP33brssgo3u:4158": "upadeśāntaravadupapatteḥ /",
  "GSP33brssgo3u:4159": "yathā tāṇḍināmupaniṣadi ṣaṣṭhe prapāṭhake - 'sa ātmā tattvamasi śvekateto' (chā. 6.8.7)",
  "GSP33brssgo3u:4160": "iti navakṛtvo 'pyupadeśe na vidyābhedo bhavatyevamihāpi bhaviṣyati /",
  "GSP33brssgo3u:4161": "kathaṃ na navakṛtvo 'pyupadeśe vidyābhedo na bhavati /",
  "GSP33brssgo3u:4162": "upakramopasaṃhārābhyāmekārthatāvagamāt /",
  "GSP33brssgo3u:4163": "'bhūya eva mā bhagavānvijñāpayatu' (chā. 6.5.4)",
  "GSP33brssgo3u:4164": "iti caikasyaivārthasya punaḥ punaḥ pratipipādayiṣitavyatvenopakṣepāt /",
  "GSP33brssgo3u:4165": "āśaṅkāntaranirākaraṇena cāsakṛdupadeśopapatteḥ /",
  "GSP33brssgo3u:4166": "evamihāpi praśnarūpābhedāt ato 'nyadārtam' (bṛ. 3.4.2 - 3.5.1)",
  "GSP33brssgo3u:4167": "iti ca parisamāptyaviśeṣādupakramopasaṃhārau tāvadekārthaviṣayau dṛśyate /",
  "GSP33brssgo3u:4168": "'yadeva sākṣādaparokṣādbrahma' (bṛ. 3.5.1)",
  "GSP33brssgo3u:4169": "iti dvitīye praśna evakāraṃ prayuñjānaḥ pūrvapraśnagatamevārthamuttaratrānukṛṣyamāṇaṃ darśayati /",
  "GSP33brssgo3u:4170": "pūrvasminśca brāhmaṇo kāryakaraṇavyatiriktasyātmanaḥ sadbhāvaḥ kathyate /",
  "GSP33brssgo3u:4171": "uttarasmiṃstu tasyaivāśanāyādisaṃsāradharmātītatvaṃ kathyate /",
  "GSP33brssgo3u:4172": "ityekārthatopapattiḥ /",
  "GSP33brssgo3u:4173": "tasmādekā vidyeti // 36 //",
  "GSP33brssgo3u:4174": "nanu anyathā vidyaikyāṅgīkāre abhyāsānupapattiriti ceducyate-sa evābhyāsaḥ karmabhedako yo nirarthakaḥ,",
  "GSP33brssgo3u:4175": "iha tūṣastabrāhmaṇoktātmana evāśanāyādyatyayarūpaviśeṣakathanārthatvādabhyāso 'nyathāsiddho na vidyābhedaka iti samudāyārthaḥ //36//",
  "GSP33brssgo3u:4176": "END BsCom_3,3.22.36",
  "GSP33brssgo3u:4177": "____________________________________________________________________________________________",
  "GSP33brssgo3u:4178": "START BsCom_3,3.23.37",
  "GSP33brssgo3u:4179": "23 vyatihārādhikaraṇam / sū. 37",
  "GSP33brssgo3u:4180": "vyatihāro viśiṃṣanti hītaravat | BBs_3,3.37 |",
  "GSP33brssgo3u:4181": "tathā - 'tadyo 'haṃ so 'sau yo 'sau so 'ham' ityādityapuruṣaṃ prakṛtyaitareyiṇaḥ samāmananti,",
  "GSP33brssgo3u:4182": "tathā jābālāḥ tvaṃ vā ahamasmi bhagavo devate 'haṃ vai tvamasi' iti /",
  "GSP33brssgo3u:4183": "tatra saṃśayaḥ - kimiha vyatihāreṇobhayarūpā matiḥ kartavyotaikarūpaiveti /",
  "GSP33brssgo3u:4184": "ekarūpaiveti tāvadāha /",
  "GSP33brssgo3u:4185": "nahyatrātmana īśvareṇaikatvaṃ muktvānyatkiñciccintayitavyamasti /",
  "GSP33brssgo3u:4186": "yadi caivaṃ cintayitavyo viśeṣaḥ parikalpyeta saṃsāriṇastāvadīśvarātmamīśvarasya saṃsīryātmatvamiti /",
  "GSP33brssgo3u:4187": "tatra saṃsāriṇastāvadīśvarātmatva utkarṣo bhavedīśvarasya tu saṃsāryātmatve nikarṣaḥ kutaḥ syāt /",
  "GSP33brssgo3u:4188": "tasmādaikārūpyameva mateḥ /",
  "GSP33brssgo3u:4189": "vyatihārāmnāyastvekatvadṛḍhīkārārtha iti /",
  "GSP33brssgo3u:4190": "evaṃ prāpte pratyāha - vyatihāro 'yamādhyānāyāmanāyate itaravat /",
  "GSP33brssgo3u:4191": "yathetaraṃ guṇāḥ sarvātmatvaprabhṛtaya ādhyānāyāmnāyante tadvat /",
  "GSP33brssgo3u:4192": "tathāhi viśiṃṣanti samāmnātāra ubhayoccāraṇena 'tvamahamasmyahaṃ ca tattvamasi' iti /",
  "GSP33brssgo3u:4193": "taccobhayarūpāyāṃ matau kartavyāyāmarthavadbhavati /",
  "GSP33brssgo3u:4194": "anyathā hīdaṃ viśeṣeṇobhayāmnānamanarthakaṃ syāt /",
  "GSP33brssgo3u:4195": "ekenaiva kṛtatvāt /",
  "GSP33brssgo3u:4196": "nanūbhayāmnānasyārthaviśeṣe parikalpyamāne devatāyāḥ saṃsāryātmatvāpatternikarṣaḥ prasajyetetyuktam /",
  "GSP33brssgo3u:4197": "naiṣa doṣaḥ /",
  "GSP33brssgo3u:4198": "aikātmyasyaivānena prakāreṇānucintyamānatvāt /",
  "GSP33brssgo3u:4199": "nanvevaṃ sati sa evaikatvadṛḍhīkāra āpadyeta /",
  "GSP33brssgo3u:4200": "na vayamekatvadṛḍhīkāraṃ vārayāmaḥ /",
  "GSP33brssgo3u:4201": "kiṃ tarhi vyatihāreṇeha dvirūpā matiḥ kartavyā vacanaprāmāṇyānnaikarūpetyetāvadupapādayāmaḥ /",
  "GSP33brssgo3u:4202": "phalatastvekatvamapi dṛḍhībhavati /",
  "GSP33brssgo3u:4203": "yathādhyānārtho 'pi satyakāmādiguṇopadeśe tadguṇa īśvaraḥ prasiddhyati tadvat /",
  "GSP33brssgo3u:4204": "tasmādayamādhyātavyo vyatihāraḥ samāne ca viṣaya upasaṃhartavyo bhavatīti // 37 //",
  "GSP33brssgo3u:4205": "----------------------",
  "GSP33brssgo3u:4206": "FN: jīveśayormitho viśeṣaṇaviśeśyābhāvo vyatihāraḥ /",
  "GSP33brssgo3u:4207": "vyatihāraḥ /",
  "GSP33brssgo3u:4208": "jīveśayormitho viśeṣaṇaviśeṣyabhāvo vyatihāraḥ,",
  "GSP33brssgo3u:4209": "tasya śrutatvāt,",
  "GSP33brssgo3u:4210": "utkṛṣṭadṛṣṭirnikṛṣṭe kṛtā phalavatīti nyāyācca saṃśaye jīve īśvaratvamatireva kāryā uktanyāyāt,",
  "GSP33brssgo3u:4211": "vyatihāraśrutistu tasyā eva dṛḍhīkaraṇārthatvenābhyāsavadanyathāsiddheti dṛṣṭāntena pūrvapakṣaḥ /",
  "GSP33brssgo3u:4212": "tatra lāghavaṃ phalaṃ liddhānte tu śrutyarthavattvamiti vivekaḥ /",
  "GSP33brssgo3u:4213": "ekenaiva tvamahamasmītyuccāraṇenaikatvamateḥ kṛtatvādahaṃ tvamasi iti vṛthā syādityarthaḥ /",
  "GSP33brssgo3u:4214": "uktadoṣaṃ smārayati-nanviti /",
  "GSP33brssgo3u:4215": "saṃdigdher'the nyāyaḥ sāvakāśaḥ,",
  "GSP33brssgo3u:4216": "iha tu śrutatvādanyonyātmatvaṃ,",
  "GSP33brssgo3u:4217": "dhyeyaṃ,",
  "GSP33brssgo3u:4218": "brahmaṇi manomayatvādivajjīvātmatvasya dhyānārthamārope 'pi nikarṣaprasaktyabhāvāditi pariharati-naiṣa doṣa iti /",
  "GSP33brssgo3u:4219": "brahmaṇi nikarṣaṃ hitvā jīvatādātmyadhyāne maduktamevāgatamiti śaṅkate-nanvevamiti /",
  "GSP33brssgo3u:4220": "materdvirūpatvaṃ tvadanuktamasmābhirucyate dhyānaparaṃ vākyamidamekatvaṃ tu mānāntarāvirodhātsidhyatīti samādhatte-na vayamiti /",
  "GSP33brssgo3u:4221": "ahaṅgrahopāstiṣvayaṃ vyatihāra upasaṃhartavya ityāha-tasmāditi //37//",
  "GSP33brssgo3u:4222": "END BsCom_3,3.23.37",
  "GSP33brssgo3u:4223": "____________________________________________________________________________________________",
  "GSP33brssgo3u:4224": "START BsCom_3,3.24.38",
  "GSP33brssgo3u:4225": "24 satyādyadhikaraṇam / sū. 38",
  "GSP33brssgo3u:4226": "saiva hi satyādayaḥ | BBs_3,3.38 |",
  "GSP33brssgo3u:4227": "'sa yo haitaṃ mahadyakṣaṃ prathamajaṃ veda brahma' (bṛ. 5.4.1)",
  "GSP33brssgo3u:4228_0": "ityādinā vājasaneyake satyavidyāṃ sanāmākṣaropāsanāṃ vidhāyānantimāmnāyate - 'tadyattatsatyamaso",
  "GSP33brssgo3u:4228_1": "sa ādityo ya eṣa etasminmaṇḍale puruṣo yaścāyaṃ dakṣiṇe 'kṣanpuruṣaḥ' (bṛ. 5.5.2) ityādi /",
  "GSP33brssgo3u:4229": "tatra saṃśayaḥ -' kiṃ dve ete satyavidye kiṃvaikaiveti /",
  "GSP33brssgo3u:4230": "dve iti tāvatprāptam /",
  "GSP33brssgo3u:4231": "bhedena hi phalasaṃyogo bhavati jayatīmāṃllokān' (bṛ. 5.4.12) iti purastāt /",
  "GSP33brssgo3u:4232": "hanti pāpmānaṃ jahāti ca (bṛ. 5.5.3,4) ityupariṣcāt /",
  "GSP33brssgo3u:4233": "prakṛtākarṣaṇaṃ tūpāsyaikatvāditi /",
  "GSP33brssgo3u:4234": "evaṃ prāpte brūmaḥ - ekaiveyaṃ satyavidyeti /",
  "GSP33brssgo3u:4235": "kutaḥ - 'tadyattatsatyam' (bṛ. 5.5.2) iti prakṛtākarṣaṇāt /",
  "GSP33brssgo3u:4236": "nanu vidyābhede 'pi prakṛtākarṣaṇamupāsyaikatvādupapadyata ityuktam /",
  "GSP33brssgo3u:4237": "naitadevam /",
  "GSP33brssgo3u:4238": "yatra tu vispaṣṭātkāraṇāntarādvidyābhedaḥ pratīyate tatraitadevaṃ syāt /",
  "GSP33brssgo3u:4239": "atra tūkṣayā saṃbhave tadyattatsatyamiti prakṛtākarṣaṇātpūrvavidyāsaṃbaddameva satyamuttaratrākṛṣyata ityekavidyātvaniścayaḥ /",
  "GSP33brssgo3u:4240": "yatpunaruktaṃ phalāntaraśravaṇādvidyāntaramiti /",
  "GSP33brssgo3u:4241": "atrocyate - tasyopaniṣadaharahamiti cāṅgāntaropadeśasya stāvakamidaṃ phalāntaraśravaṇamityadoṣaḥ /",
  "GSP33brssgo3u:4242": "apicārthavādādeva phale kalpayitavye sati vidyaikatve cāvayaveṣu śrūyamāṇāni bahūnyapi phalānyavayavinyāmeva vidyāyāmupasaṃhartavyāni bhavanti /",
  "GSP33brssgo3u:4243": "tasmātsaiveyamekā satyavidyā tena tena viśeṣaṇopetāmnātetyataḥ sarva eva satyādayo guṇā ekasminneva prayoga upasaṃhartavyāḥ /",
  "GSP33brssgo3u:4244": "kecitpunarasminsūtra idaṃ ca vājasaneyakamakṣyādityapuruṣaviṣayaṃ vākyaṃ,",
  "GSP33brssgo3u:4245": "chāndogye ca - 'atha ya eṣo 'ntarāditye hiraṇmayaḥ puruṣo dṛśyate' (chā. 1.6.6)",
  "GSP33brssgo3u:4246": "'atha ya eṣo 'kṣiṇi puruṣo dṛśyate' (chā. 4.15.1)",
  "GSP33brssgo3u:4247": "ityudāha-tya saiveyamakṣyādityapuruṣaviṣayā vidyobhayatraikaiveti kṛtvā satyādīnguṇānvājasaneyibhyaśchandogānāmupasaṃhāryānmanyante /",
  "GSP33brssgo3u:4248": "tanna sādhu lakṣyate /",
  "GSP33brssgo3u:4249": "chāndogye hi jyotiṣṭomakarmasamabandhinīyamudgīthavyapāśrayā vidyā vijñāyate tatra hyadimadhyāvasāneṣu hi karmasaṃbandhacihnāni bhavanti 'iyamevargagniḥ sāma' (chā. 1.6.1)",
  "GSP33brssgo3u:4250": "ityupakrame, 'tasyarkka sāma ca geṣṇau tasmādudgīthaḥ' (chā. 1.6.8)",
  "GSP33brssgo3u:4251": "iti madhye, 'ya evaṃ vidvānsāma gāyati' (chā. 1.7.9) ityupasaṃhāre /",
  "GSP33brssgo3u:4252": "naivaṃ vājasaneyake kiñcitkarmasaṃbandhi cihnamasti /",
  "GSP33brssgo3u:4253": "tatra prakramabhedādvidyābhede sati guṇyavasthaiva yukteti // 38 //",
  "GSP33brssgo3u:4254": "----------------------",
  "GSP33brssgo3u:4255": "FN: geṣṇau gāyakau /",
  "GSP33brssgo3u:4256": "tasmādṛksāmageṣṇatvāt /",
  "GSP33brssgo3u:4257": "saiva hi satyādayaḥ /",
  "GSP33brssgo3u:4258": "sa yaḥ kaścidadhikārī mahadvyāpakaṃ yakṣaṃ pūjyaṃ bhautikeṣu prathamajametatsacca tyacceti sattyaṃ brahma hiraṇyagarbhākhyaṃ vedopāste tasya lokajayaḥ phalamityarthaḥ /",
  "GSP33brssgo3u:4259": "satyamiti nāma tryakṣaraṃ satiyamiti,",
  "GSP33brssgo3u:4260": "tatra prathamottame akṣare satyaṃ,",
  "GSP33brssgo3u:4261": "madhyasthamakṣaramanṛtamubhayataḥ satyena saṃpuṭitatvātsattyaprāyameva bhavatīti nāmākṣaropāsanā satyavidyāṅgatvenoktā /",
  "GSP33brssgo3u:4262": "yattatpūrvaprakṛtaṃ hṛdayākhyaṃ tatsaṃpratyuktayakṣatvādiguṇakaṃ,",
  "GSP33brssgo3u:4263": "so 'sāvādityamaṇḍale 'kṣiṇi ca puruṣastasyāharityahamiti ca nāmadvayajñānātpāpakṣayaḥ phalamityarthaḥ /",
  "GSP33brssgo3u:4264": "atra pūrvottaravākyayoḥ phalabhedaśruteḥ prakṛtākarṣaṇācca saṃśayamāha-tatreti /",
  "GSP33brssgo3u:4265": "pūrvapakṣe guṇānāṃ vyavasthayānuṣṭhānaṃ, siddhānte tvanuṣṭhānaikyamiti phalam /",
  "GSP33brssgo3u:4266": "yathā jīveśayoranyenyātmatvaśrutibhedānmatidvairūpyamuktaṃ,",
  "GSP33brssgo3u:4267": "tathātra phalaśrutibhedādvidyābheda iti dṛṣṭāntena pūrvapakṣayati-dve iti /",
  "GSP33brssgo3u:4268": "viśeṣyabrahmamātrākarṣaṇamayuktaṃ,",
  "GSP33brssgo3u:4269": "tadyattaditi sarvanāmabhiḥ pūrvoktaguṇaviśiṣṭaṃ brahma ākṛṣyādityākṣisthānādiguṇavidhānāt,",
  "GSP33brssgo3u:4270": "tathāca vākyādeva vidyaikyasiddhiriti siddhāntayati-ekaiveti /",
  "GSP33brssgo3u:4271": "yathā daharaśāṇḍilyavidyayorbrahmaikyapratyabhijñānamātraṃ tathātra netyāha-naitaditi /",
  "GSP33brssgo3u:4272": "kāraṇāntaraṃ prakaraṇabhedādikam /",
  "GSP33brssgo3u:4273": "evaṃ vidyābhede 'pyetadupāsyaikyajñānaṃ syādatra tūbhayathāsaṃbhave vidyaikyanānātvasaṃśaye satyamityupāsyarūpaikyajñānādvidyaikyaniścaya ityakṣarārthaḥ /",
  "GSP33brssgo3u:4274": "asatyapavādakāraṇe rūpaikyādvidyaikyotsargasiddhirna ca phalabhedādapavādaḥ /",
  "GSP33brssgo3u:4275": "aṅge phalaśruteḥ śrutimātratayā phalabhedāsiddhirityāha-yatpunarityādinā /",
  "GSP33brssgo3u:4276": "kiñca yatra pradhānavidhāvevaṅkāma iti phalaṃ śrutaṃ,",
  "GSP33brssgo3u:4277": "tatra pradhānaphalenaivāṅgānāṃ phalākāṅkṣānivṛtteraṅge phalaśruteḥ stutimātratvaṃ,",
  "GSP33brssgo3u:4278": "iha tu prathamaja satyaṃ brahmeti vedeti pradhānavidyāvidhisthatvaṃ lokajayaphalasyābhyupetyāsmābhirnāmarūpāṅgasya phalaśruteḥ stutitvamuktam /",
  "GSP33brssgo3u:4279_0": "vastutastu pradhānavidhāvapyevaṅkāmapadābhāvādrātrisatranyāyena phale kalpanīye sati",
  "GSP33brssgo3u:4279_1": "pradhāne tadaṅge vā yatkiñcitphalaṃ śrutaṃ tasya sarvasyāpi śrutatvāviśeṣājjāteṣṭiphalanyāyena",
  "GSP33brssgo3u:4279_2": "samuccityaikapradhānaphalatvabhedo 'siddha ityāha-apiceti /",
  "GSP33brssgo3u:4280": "sūtraṃ yojayati-tasmāditi /",
  "GSP33brssgo3u:4281": "ekadeśivyākhyāmudbhāvya dūṣayati-kecidityādinā /",
  "GSP33brssgo3u:4282": "chāndogye karmāṅgodgīthe hiraṇyamayapuruṣadṛṣṭirityatra liṅgamāha-tatreti /",
  "GSP33brssgo3u:4283": "pṛthivyagnyātmanā dṛṣṭe ṛksāme geṣṇau,",
  "GSP33brssgo3u:4284": "tasmādṛksāmageṣṇatvāt,",
  "GSP33brssgo3u:4285": "puruṣa udgītha ityevaṃ vidvānudgātā karmaphalasamṛddhisamartha iti śrutyarthaḥ /",
  "GSP33brssgo3u:4286": "satyavidyā tu na karmāṅgaśritetyāha-naivamiti /",
  "GSP33brssgo3u:4287": "aṅgavidyātaḥ svatantrahiraṇyagarbhavidyāyā bhedānna guṇopasaṃhāra ityarthaḥ //38//",
  "GSP33brssgo3u:4288": "END BsCom_3,3.24.38",
  "GSP33brssgo3u:4289": "____________________________________________________________________________________________",
  "GSP33brssgo3u:4290": "START BsCom_3,3.25.39",
  "GSP33brssgo3u:4291": "25 kāmādyadhikārādhikaramam / sū. 39",
  "GSP33brssgo3u:4292": "kāmādītaratra tatra cāyatanādibhyaḥ | BBs_3,3.39 |",
  "GSP33brssgo3u:4293": "atha yadidamasminbrahmapure daharaṃ puṇḍarīkaṃ veśma daharo 'sminnantarākāśaḥ (chā. 8.1.1)",
  "GSP33brssgo3u:4294": "iti prastutya chandogā adhīyate 'eṣa ātmāpahatapāpmā vijaro vimṛtyurviśoko vijighatso 'pipāsaḥ satyakāmaḥ satyasaṃkalpaḥ' (chā. 8.1.5) ityādi /",
  "GSP33brssgo3u:4295": "tathā vājasaneyinaḥ - sa vā eṣa mahānaja ātmā yo 'yaṃ vijñānamayaḥ prāṇeṣu ya eṣo 'ntarhadaya ākāśastasmiñchete sarvasya vaśī (bṛ. 4.4.22) ityādi /",
  "GSP33brssgo3u:4296": "tatra vidyaikatvaṃ parasparaguṇayogaśca kiṃ vā neti saṃśaye vidyaikatvamiti /",
  "GSP33brssgo3u:4297": "tatredamucyate - kāmādīti /",
  "GSP33brssgo3u:4298": "satyakāmādityarthaḥ /",
  "GSP33brssgo3u:4299": "yathā devadatto dattaḥ satyabhāmā bhāmeti /",
  "GSP33brssgo3u:4300": "yadetaccāndogye hṛdayākāśasya satyakāmatvādiguṇajātamulabhyate taditaratra vājasaneyake vaśitvādyupalabhyate tadapītaratra chāndogye eṣa ātmāpahatapāpmā (chā. 8.1.5)",
  "GSP33brssgo3u:4301": "ityatra saṃbadhyate /",
  "GSP33brssgo3u:4302": "kutaḥ - āyatanādisāmānyāt /",
  "GSP33brssgo3u:4303": "samānaṃ hyubhayamatrāpi hṛdayamātanaṃ samānaśca vedya īśvaraḥ samānaṃ ca tasya setutvaṃ lokāsaṃbhedaprayojanamityevamādi bahu sāmānyaṃ dṛśyate /",
  "GSP33brssgo3u:4304": "nanu viśeṣo /",
  "GSP33brssgo3u:4305": "ñapi dṛśyate chāndogye hṛdayākāśasya guṇayogo vājasaneyake tvākāśāśrayasya brahmaṇa iti /",
  "GSP33brssgo3u:4306": "na /",
  "GSP33brssgo3u:4307": "'dahara uttarebhyaḥ' (bra.sū. 1.3.14)",
  "GSP33brssgo3u:4308": "ityatra chāndogye 'pyākāśaśabdaṃ brahmaiveti pratiṣṭhāpitatvāt /",
  "GSP33brssgo3u:4309": "ayaṃ tvatra vidyate viśeṣaḥ /",
  "GSP33brssgo3u:4310": "saguṇā hi brahmavidyā chāndogya upadiśyate 'atha ya ihātmānamanuvidya vrajantyetāṃśca satyānkāmān' (chā. 8.1.6)",
  "GSP33brssgo3u:4311": "ityātmavatkāmānamapi vedyatvaśravaṇāt /",
  "GSP33brssgo3u:4312": "vājasaneyake tu nirguṇameva paraṃ brahmopadiśyamānaṃ dṛśyate 'ata ūrdhvaṃ vimokṣāya brūhi' (bṛ. 4.3.14)",
  "GSP33brssgo3u:4313": "asaṅgo hyayaṃ puruṣaḥ (bṛ. 4.3.15)",
  "GSP33brssgo3u:4314": "ityādipraśnaprativacanasamanvayāt /",
  "GSP33brssgo3u:4315": "vaśitvādi tu tatstutyarthameva guṇajātaṃ vājasaneyake saṃkīrtyate /",
  "GSP33brssgo3u:4316": "tathācopariṣṭāt 'sa eṣa neti netyātmā' (bṛ. 3.9.26) ityādinā nirguṇameva brahmopasaṃharati /",
  "GSP33brssgo3u:4317": "guṇavatastu brahmaṇa ekatvādvibhūtipradarśanāyāyaṃ guṇopasaṃhāraḥ sūtrito nopāsanāyeti draṣṭavyam // 39 //",
  "GSP33brssgo3u:4318": "kāmādītaratra /",
  "GSP33brssgo3u:4319_0": "saguṇanirguṇavidyayoḥ śrutāḥ satyakāmādayo vaśitvādayaśca guṇā mitha upasaṃhartavyā",
  "GSP33brssgo3u:4319_1": "na vetyupasaṃhārasya phalabhāvābhāvābhyāṃ saṃdehe satyavidyāyā ekatvādguṇasāṃkarye",
  "GSP33brssgo3u:4319_2": "'pyatra vidyayoḥ saguṇanirguṇarūpabhedena bhedānnirguṇavidyāyāṃ guṇopasaṃhārasya",
  "GSP33brssgo3u:4319_3": "phalābhāvāccānupasaṃhāra iti bahireva prāpte siddhāntayati-tatredamityādinā /",
  "GSP33brssgo3u:4320": "evaṃ vidyābhede sphuṭe kathaṃ guṇopasaṃhāraḥ, tatrāha-guṇavatastviti /",
  "GSP33brssgo3u:4321": "bhinnāvidyāsthānāmapi guṇānāmāyatanādisāmyena nirguṇasthale buddhisthānāṃ stutyarthamupasaṃhāro yuktaḥ,",
  "GSP33brssgo3u:4322": "jñānastutiprakarṣasyākāṅkṣitatvāt,",
  "GSP33brssgo3u:4323": "yatra kvaciddṛṣṭaguṇaiḥ stuteḥ kartuṃ yogyatvāt /",
  "GSP33brssgo3u:4324_0": "yadyapi saguṇasthasatyakāmādiṣu nirguṇasthaguṇā antarbhūtā eva tathāpi nopasaṃhāroktervaiyarthyaṃ",
  "GSP33brssgo3u:4324_1": "nirguṇastāvakatvena śrutaguṇānāmanyatrāpyadhyeyatvamiti śaṅkanirāsenāntarbhāvadārḍhyātvādityanavadyam //39 //",
  "GSP33brssgo3u:4325": "END BsCom_3,3.25.39",
  "GSP33brssgo3u:4326": "____________________________________________________________________________________________",
  "GSP33brssgo3u:4327": "START BsCom_3,3.26.40",
  "GSP33brssgo3u:4328": "26 ādarādhikaraṇam / sū. 40-41",
  "GSP33brssgo3u:4329": "ādarādalopaḥ | BBs_3,3.40 |",
  "GSP33brssgo3u:4330": "chāndogye vaiśvānaravidyāṃ prakṛtya śrūyate - 'tadyadbhaktaṃ prathamamāgacchettaddhomīyaṃ sa yāṃ prathamāmāhutiṃ juhuyāttāṃ juhuyātprāṇasya svāhā' (chā. 5.19.1) ityādi /",
  "GSP33brssgo3u:4331": "tatra pañca prāṇāhutayo vihitāḥ /",
  "GSP33brssgo3u:4332": "tāsu ca parastādagnihotraśabdaḥ prayuktaḥ 'ya etadevaṃ vidvānagnihotraṃ juhoti' (chā. 5.24.2)",
  "GSP33brssgo3u:4333": "iti 'yatheha kṣudhitā bālā mātaraṃ paryupāsate /",
  "GSP33brssgo3u:4334": "evaṃ sarvāṇi bhūtānyagnihotramupāsate' (chā. 5.24.5) iti ca /",
  "GSP33brssgo3u:4335": "tatredaṃ vicāryate - kiṃ bhojanalope lopaḥ prāṇāgnihotrasyotālopa itai /",
  "GSP33brssgo3u:4336": "tadyadbhavati bhaktāgamanasaṃyogaśravaṇādbhaktāgamanasya ca bojanārthatvādbhojanalope lopaḥ prāṇāgnihotrasyeti /",
  "GSP33brssgo3u:4337": "evaṃ prāpte na lupyeteti tāvadāha /",
  "GSP33brssgo3u:4338": "kasmāt /",
  "GSP33brssgo3u:4339": "ādarāt /",
  "GSP33brssgo3u:4340": "tathāhi vaiśvāravidyāyāmeva jābālānāṃ śrutiḥ - 'pūrvo 'tithibhyo 'śnīyāt /",
  "GSP33brssgo3u:4341": "yathā ha vai svayamahutvāgnihotraṃ parasya juhuyādevaṃ tat' ityatithibhojanasya prāthamyaṃ ninditvā svāmibhojanaṃ prathamaṃ prāpayantī prāṇāgnihotra ādaraṃ karoti /",
  "GSP33brssgo3u:4342": "yā hi na prāthamyalopaṃ sahate netarāṃ sā prāthamyavato 'gnihotrasya lopaṃ sahateti manyate /",
  "GSP33brssgo3u:4343": "nanu bhojanārthabhaktāgamanasaṃyogādbhojanalope lopaḥ prathitaḥ /",
  "GSP33brssgo3u:4344": "na /",
  "GSP33brssgo3u:4345": "tasya dravyaviśeṣavidhānārthatvāt /",
  "GSP33brssgo3u:4346_0": "prākṛte hyagnihotre payaḥprabhṛtīnāṃ dravyāṇāṃ niyatatvādihāpyagnihotraśabdātkauṇḍapāyināmayanavattaddharmaprāptau",
  "GSP33brssgo3u:4346_1": "satyāṃ bhaktadravyaikatāguṇaviśeṣavidhānārthamidaṃ vākyaṃ tadyadbhaktamiti /",
  "GSP33brssgo3u:4347": "ato guṇalope na mukhyasyetyeṃ prāptam /",
  "GSP33brssgo3u:4348": "bhojanalope 'pyadbhirvānyena vā dravyeṇāviruddhena pratinidhānanyāyena prāṇāgnihotrasyānuṣṭhānamiti // 40 //",
  "GSP33brssgo3u:4349": "ādarādalopaḥ /",
  "GSP33brssgo3u:4350": "atra yacchabdāgnihotraśabdābhyāṃ saṃśayamāha-tatredaṃ vicāryata iti /",
  "GSP33brssgo3u:4351": "vaiśvānaropāsakenātithibhojanātprākkāryātvena vidyāṅgaprāṇāgnihotravicārātpādasaṃgatiḥ /",
  "GSP33brssgo3u:4352": "pūrvapakṣe bhojanalope 'pi dravyāntareṇa prāṇāgnihotrānuṣṭhānaṃ, siddhānte tallepa iti bhedaḥ /",
  "GSP33brssgo3u:4353": "nanu yadbhaktamiti yacchabdena bhojanākṣiptaṃ bhaktamanūdya yaddhomīyamiti homasaṃyogavidhinādākṣepakabhojanalope tadākṣiptabhaktāśritahomalopa iti siddhāntī śaṅkate-tadyaditi /",
  "GSP33brssgo3u:4354": "nirguṇasyopāstilope 'pi stutyarthaguṇasthairyavadbhojanalope 'pi prāṇāgnihotrasyādareṇa stutinirvāhārthamalopa iti dṛṣṭāntena pūrvapakṣasūtreṇa pariharati-evaṃ prāpta iti /",
  "GSP33brssgo3u:4355": "evaṃ taditi svayaṃ prāṇāgnihotramakṛtvātithīnāṃ tatkaraṇamityarthaḥ /",
  "GSP33brssgo3u:4356": "uktaṃ smārayitvā pariharati-nanvityādinā /",
  "GSP33brssgo3u:4357_0": "yathā kuṇḍapāyisatragate māsāgnihotre 'gnihotraśabdādgauṇānnityāgnihotravācakānnityāgnihotradharmāṇāṃ",
  "GSP33brssgo3u:4357_1": "payodravyādīnāṃ prāptistathehāpi prāṇāhutiṣvagnihotraśabdavaśātpayodravyādīnāmutsargataḥ",
  "GSP33brssgo3u:4357_2": "prāptau satyāṃ bhojanārthabhaktadravyavidhināpavādaḥ kṛtaḥ,",
  "GSP33brssgo3u:4358": "ato bhaktavidherapavādārthatvādbhojanalope bhaktākhyaguṇasyāṅgasya lope 'pi na mukhyasyāgnihotrasya lopaḥ,",
  "GSP33brssgo3u:4359": "apavādābhāve utsargaprāptapayādinā tasya niṣpattisaṃbhavāditi prāptamityarthaḥ /",
  "GSP33brssgo3u:4360": "'guṇalope na mukhyasya'iti jaiminisūtram /",
  "GSP33brssgo3u:4361_0": "ādhāne santi pavamāneṣṭyastatrāgnaye pavamānāya puroḍāśamaṣṭākapālaṃ nirvapediti",
  "GSP33brssgo3u:4361_1": "nirvāpaḥ śrutastadaṅgatvenāgnihotrahavaṇyāṃ havīṃṣi nirvapediti darśapūrṇāmāsākhyaprakṛtau",
  "GSP33brssgo3u:4361_2": "vihitāgnihotra havaṇyatideśena prāpta ādhānakāle cāgnihotrābhāvāttasyā guṇabhūtāyā",
  "GSP33brssgo3u:4361_3": "lope 'pi mukhyasya nirvāpasya na lopa ityarthaḥ /",
  "GSP33brssgo3u:4362": "ārabdhanityādikarmaṇo 'vaśyānuṣṭheyatvācchrutadravyālābhe pratinihitadravyeṇāpi karma kartavyamiti pratinidhinyāyaḥ //40//",
  "GSP33brssgo3u:4363": "END BsCom_3,3.26.40",
  "GSP33brssgo3u:4364": "____________________________________________________________________________________________",
  "GSP33brssgo3u:4365": "START BsCom_3,3.26.41",
  "GSP33brssgo3u:4366": "ata uttaraṃ paṭhati -",
  "GSP33brssgo3u:4367": "upasthite 'tastadvacanāt | BBs_3,3.41 |",
  "GSP33brssgo3u:4368": "upasthite bhojane 'tastasmādeva bhojanadravyātprathamopanipatitātprāṇāgnihotraṃ nirvartayitavyam /",
  "GSP33brssgo3u:4369": "kasmāt /",
  "GSP33brssgo3u:4370": "tadvacanāt /",
  "GSP33brssgo3u:4371": "tathāhi - 'tadyadbhaktaṃ prathamamāgacchettaddhomīyam' (chā. 5.19.1) iti /",
  "GSP33brssgo3u:4372": "siddhavadbhaktopanipātaparāmarśena parārthadravyasādhyatāṃ prāṇāhutīnāṃ vidadhāti /",
  "GSP33brssgo3u:4373": "tā aprayojakalakṣaṇāpannāḥ satyaḥ kathaṃ bhojanalope dravyāntaraṃ pratinidhāpayeyuḥ /",
  "GSP33brssgo3u:4374": "nacātra prākṛtāgnihotradharmaprāptirasti /",
  "GSP33brssgo3u:4375": "kuṇḍapāyināmayane hi māsāgnihotraṃ juhotīti vidhyuddeśagato 'gnihotraśabdastadvadbhāvaṃ vidāpayediti yuktā taddharmaprāptiḥ /",
  "GSP33brssgo3u:4376": "iha punarartavādagato 'gnihotraśabdo na tadvadbhāvaṃ vidhāpayitumarhati /",
  "GSP33brssgo3u:4377": "taddharmaprāptau cābhyupagamyamānāyāmagnyuddharaṇādayoṣa-pi prāpyeran /",
  "GSP33brssgo3u:4378": "nacāsti saṃbhavaḥ /",
  "GSP33brssgo3u:4379": "agnyuddharaṇaṃ tāvaddhomādhikaramabhāvāya /",
  "GSP33brssgo3u:4380": "nacāyamagnau homo bhojanārthatāvyāghātaprasaṅgāt /",
  "GSP33brssgo3u:4381": "bhojanopanītadravyasaṃbandhāccāsya evaiṣa homaḥ /",
  "GSP33brssgo3u:4382": "tathāca jābālaśrutiḥ pūrvo 'tithibhyo 'śnīyādityāsyādhārāmevemāṃ homanirvattiṃ darśayati /",
  "GSP33brssgo3u:4383": "ata eva cehāpi sāṃpādikānyevāgnihotrāṅgāni darśayati - 'ura eva vedirlomāni bahurhṛdayaṃ gārhapatyo mano 'nvāhāryapacana āsyamāhavanīyaḥ' (chā. 5.18.2) iti /",
  "GSP33brssgo3u:4384": "vediśrutiścātra sthaṇḍilamātropalakṣaṇārthā draṣṭavyā /",
  "GSP33brssgo3u:4385": "mukhyāgnihotre vedyābhāvāt /",
  "GSP33brssgo3u:4386": "tadaṅgānāṃ ceha saṃpipādayiṣitatvāt /",
  "GSP33brssgo3u:4387": "bhojanenaiva ca kṛtakālena saṃyogānnāgnihotrakālāvarodhasaṃbhavaḥ /",
  "GSP33brssgo3u:4388": "evamanye 'pyupasthānādayo dharmāḥ kecitkathañcidvirudhyante /",
  "GSP33brssgo3u:4389": "tasmādbhojanapakṣa evaite mantradravyadevatāsaṃyogātpañca homā nirvartayitavyāḥ /",
  "GSP33brssgo3u:4390": "yattvādaradarśanavacanaṃ tadbhojanapakṣe prāthamyavidhānārtham /",
  "GSP33brssgo3u:4391": "nahyasti vacanasyātibhāraḥ /",
  "GSP33brssgo3u:4392": "na tvanenāsya nityatā śakyate darśayitum /",
  "GSP33brssgo3u:4393": "tasmādbhojanalopa eva prāṇāgnihotrasyeti // 41 //",
  "GSP33brssgo3u:4394": "siddhāntayati-upasthite 'tastadvacanāditi /",
  "GSP33brssgo3u:4395": "taddhomīyamiti tacchabdena bhojanārthasiddhabhaktamāśritya homavidhānādityarthaḥ /",
  "GSP33brssgo3u:4396": "siddhavadbhaktopanipātaḥ prakṛtabhaktāgamanaṃ, tasya tacchabdena parāmarśenetyarthaḥ /",
  "GSP33brssgo3u:4397": "āśritya vihitāhutīnāmāśrayalope lopa eva na dravyāntarākṣepakatvaṃ,",
  "GSP33brssgo3u:4398": "yathā kratuprayuktātpraṇayanāśritasya godohanasya kratulope lope na tvāśrayāntaraprayojakatvaṃ tatheti phalitamāha-tā itiyaduktamagnihotraśabdāddravyāntaraprāptiriti,",
  "GSP33brssgo3u:4399": "tatrāha-na cātreti /",
  "GSP33brssgo3u:4400": "tadvadbhāvo nityāgnihotrasādṛśyamarthavādasthaśabdasya stutitvenopapatterityarthaḥ /",
  "GSP33brssgo3u:4401": "dharmaprāpakatve doṣamāha-taddharmaprāptau ceti /",
  "GSP33brssgo3u:4402": "ava eveti taddharmaprāptyabhāvādevetyarthaḥ /",
  "GSP33brssgo3u:4403": "prāptau saṃpādanaṃ vṛthā syāditi bhāvaḥ /",
  "GSP33brssgo3u:4404": "mukhyāgnihotrāṅgāni saṃpādyante cetkathaṃ tadanaṅgaṃ vediratra saṃpādyate tatrāha-vediśrutiśceti /",
  "GSP33brssgo3u:4405": "mukhyāgnihotrasyāgnyuddharaṇavatsāyaṃprātaḥkāladvayasyāpi na prāptiriti-bhojaneneti /",
  "GSP33brssgo3u:4406": "upasthānaparistaraṇādayo 'pyagnyabhāvānna prāpnuvantītyāha-evamiti /",
  "GSP33brssgo3u:4407": "yasmāttaddharmaprāptyabhāvastasmādbhojanadravyeṇaiva homa ityusaṃhāraḥ /",
  "GSP33brssgo3u:4408": "prāṇāya svāhā ityādayo mantrāḥ /",
  "GSP33brssgo3u:4409": "nanu svāmibhojanasyottarakālatvaṃ śrutyādivihitaṃ kathaṃ pūrvo 'tidhibhyo 'śnīyāditivacane bādhyate tatrāha-na hyastīti /",
  "GSP33brssgo3u:4410": "upāsakānyasvāmiviṣayamuttarakālatvavidhānamityarthaḥ /",
  "GSP33brssgo3u:4411": "na tviti prāthamyamātreṇetyarthaḥ /",
  "GSP33brssgo3u:4412": "prāṇopāsakasya prāpte bhojane prāthamyārthatayādarasyānyathāsiddhau phalitamāha-tasmāditi //41//",
  "GSP33brssgo3u:4413": "END BsCom_3,3.26.41",
  "GSP33brssgo3u:4414": "____________________________________________________________________________________________",
  "GSP33brssgo3u:4415": "START BsCom_3,3.27.42",
  "GSP33brssgo3u:4416": "27 tannirdhāraṇādhikaraṇam / sū. 42",
  "GSP33brssgo3u:4417": "tannirdhāraṇāniyamastaddṛṣṭeḥ pṛthagghyapratibandhaḥ phalam | BBs_3,3.42 |",
  "GSP33brssgo3u:4418": "santi karmāṅgavyapāśrayāṇi vijñānāni - 'omityetadakṣaramudgīthamupāsīta' (chā. 1.1.1) ityevamādīni /",
  "GSP33brssgo3u:4419": "kiṃ tāni nityānyeva syuḥ karmasu parṇamayītvādivadutānityāni godohanādivaditi vicārayāmaḥ /",
  "GSP33brssgo3u:4420": "kiṃ tāvatprāptaṃ - nityānīti /",
  "GSP33brssgo3u:4421": "kutaḥ - prayogavacanaparigrahāt /",
  "GSP33brssgo3u:4422": "anārabhyādhītānyapi hyetānyudgīthādidvāreṇa kratusaṃbandhātkratuprayogavacanenaivāṅgāntaravatsaṃspṛśyante /",
  "GSP33brssgo3u:4423": "yattveṣāṃ svavākyeṣu phalaśravaṇam 'āpayitā ha vaikāmānāṃ bhavati' (chā. 1.1.7)",
  "GSP33brssgo3u:4424": "ityādi tadvartamānāpadeśarūpatvādarthavādamātramevāpāpaślokaśravaṇādivanna phalapradānam /",
  "GSP33brssgo3u:4425_0": "tasmādyathā yasya parṇamayī juhūrbhavati na sa pāpaṃ ślokaṃ śṛṇoti ityevamādīnāmaprakaraṇapaṭhitānāmapi",
  "GSP33brssgo3u:4425_1": "juhvādidvāreṇa kratupraveśātprakaraṇapaṭhitavannityataivamudgīthādyupāsanānāmapīti /",
  "GSP33brssgo3u:4426": "evaṃ prāpte brūmaḥ - tannirdhāraṇaniyama iti /",
  "GSP33brssgo3u:4427": "yānyetānyudgīthādikarmaguṇayāthātmyanirdhāraṇāni rasatama āptiḥ samṛddhirmukhyaprāṇa āditya ityevamādīni naitāni nityavatkarmasu niyamyeran /",
  "GSP33brssgo3u:4428": "kutaḥ - taddṛṣṭeḥ /",
  "GSP33brssgo3u:4429": "tathāhyaniyatatvamevañjātīyakānāṃ darśayati śrutiḥ - 'tenobhau kuruto yaścaitadevaṃ veda yaśca na veda' (chā. 1.110)",
  "GSP33brssgo3u:4430": "ityaviduṣo 'pi kriyābhyanujñānāt /",
  "GSP33brssgo3u:4431": "prastāvādidevatāvijñānavihīnānāmapi prastotrādīnāṃ yājanādhyavasānadarsanāt 'prastotaryā devatā prastāvamanvāyattā tāṃ cedavidvānprastoṣyasi' (chā. 1.10.9)",
  "GSP33brssgo3u:4432": "'tāṃ cedavidvānudgāsyasi' (chā. 1.10.10)",
  "GSP33brssgo3u:4433": "'tāṃ cedavidvānpratihariṣyasi' (chā. 1.10.11) iti ca /",
  "GSP33brssgo3u:4434_0": "api caivañjātīyakasya karmavyapāśrayasya vijñānasya pṛthageva karmaṇaḥ phalamupalabhyate",
  "GSP33brssgo3u:4434_1": "karmaphalasiddhiddyapratibandhastatsamṛddhiratiśayaviśeṣaḥ kaścit 'tenobhau kuruto",
  "GSP33brssgo3u:4434_2": "yaścaitadevaṃ veda yaśca na veda /",
  "GSP33brssgo3u:4435": "nānā tu vidyā cāvidyā ca yadeva vidyayā karoti śraddhayopaniṣadā tadeva vīryavattaraṃ bhavati' (chā. 1.1.10) iti /",
  "GSP33brssgo3u:4436": "tatra nānā tviti vidvadavidvatprayogayoḥ pṛthakkaraṇādvīyarvattaramiti ca tarappratyayaprayogādvidyāvihīnamapi karmaviryavaditi gamyate /",
  "GSP33brssgo3u:4437": "taccānityatve vidyāyā upapadyate /",
  "GSP33brssgo3u:4438": "nityatve tu kathaṃ tadvihīnaṃ karmaviryavadityanujñāyeta /",
  "GSP33brssgo3u:4439": "sarvāṅgopasaṃhāre hi vīryavatkarmeti sthitiḥ /",
  "GSP33brssgo3u:4440": "tathā lokasāmādiṣu pratiniyatāni pratyupāsanaṃ phalāni śiṣyante 'kalpante hāsmai lokā ūrdhvāścāvṛttāśca' (chā. 2.2.3)",
  "GSP33brssgo3u:4441": "ityevamādīni, nacedaṃ phalaśravaṇamarthavādamātraṃ yuktaṃ pratipattum /",
  "GSP33brssgo3u:4442": "tathāhi guṇavāda āpadyeta /",
  "GSP33brssgo3u:4443": "phalopadeśe tu mukhyavādopapattiḥ /",
  "GSP33brssgo3u:4444": "prayājādiṣu tvitikartavyatākāṅkṣasya kratoḥ prakṛtatvāttādarthye sati yuktaṃ phalaśruterarthavādatvam /",
  "GSP33brssgo3u:4445": "tathānārabhyādhīteṣvapi parṇamayītvādiṣu /",
  "GSP33brssgo3u:4446": "nahi parṇamayītvādīnāmakriyātmakānāmāśrayamantareṇa phalasaṃbandho 'vakalpate /",
  "GSP33brssgo3u:4447": "godohanādīnāṃ hi prakṛtāppraṇayanādyāśrayalābhādupapannaḥ phalavidhiḥ /",
  "GSP33brssgo3u:4448": "tathā bailvādīnāmapi prakṛtayūpādyāśrayalābhādupapannaḥ phalavidhiḥ /",
  "GSP33brssgo3u:4449": "natu parṇamayītvādiṣvevaṃvidhaḥ kaścidāśrayaḥ prakṛto 'sti /",
  "GSP33brssgo3u:4450": "vākyenaiva tu juhvādyāśrayatāṃ vivakṣitvā phale 'pi vidhiṃ vivakṣato vākyabhedaḥ syāt /",
  "GSP33brssgo3u:4451": "upāsanānāṃ tu kriyātmatvādviśiṣṭavidhānopapatterudgīthādyāśrayāṇāṃ phale vidānaṃ na virudhyate /",
  "GSP33brssgo3u:4452": "tasmādyathā kratvāśrayāṇyapi godohanādīni phalasaṃyogādanityānyevamudgīthādyupāsanānyapīti draṣṭavyam /",
  "GSP33brssgo3u:4453": "ata eva ca kalpasūtrakārā naivañjātīyakānyupāsanāni kratuṣu kalpayāñcakruḥ // 42 //",
  "GSP33brssgo3u:4454": "tannirdhāraṇā /",
  "GSP33brssgo3u:4455": "ubhayathā dṛṣṭāntadarśanātsaṃśayamāha-kiṃ tānīti /",
  "GSP33brssgo3u:4456": "yathānārābhyādhītaparṇamayītvaṃ juhūdvārā kratvaṅgatayā karmasu nityaṃ prayujyate,",
  "GSP33brssgo3u:4457": "tathāṅgāśritopāsanānyudrīthādidvārāṅgatayā nityāni,",
  "GSP33brssgo3u:4458_0": "uta kratvaṅgāppraṇayanaśrayo godohanasaṃyogaḥ paśuphalārthatvādanityatvena yathā",
  "GSP33brssgo3u:4458_1": "prayujyate yathā vā paśvaṅgayūpāśrayaṃ bailvatvamannādyaphalatvādanityaṃ tathā karmasamṛdyādiphalakatvādupāsanānyanaṅgatvenānityānīti saṃśayārthaḥ /",
  "GSP33brssgo3u:4459": "pūrvapakṣe upāsanānāṃ prayoganityatvaṃ, siddhānte tvanityatvamiti phalabhedaḥ /",
  "GSP33brssgo3u:4460": "anityabhojanāśrayaprāṇāgnihotrasyānityatvavannityakarmāṅgopāstīnāṃ nityatvamiti pratyudāharaṇadṛṣṭāntena pūrvapakṣamāha-kiṃ tāvaditi /",
  "GSP33brssgo3u:4461": "upāsanāni karmāṅgāni, aphalatve sati karmāṅgāśritatvātparṇamayītvādivat /",
  "GSP33brssgo3u:4462": "tathā cāṅgatayā prayogavidhinā nityena prayujyanta iti prāpte siddhāntasūtraṃ vyācaṣṭe-yānītyādinā /",
  "GSP33brssgo3u:4463": "udgīthādayaḥ karmaṇāṃ guṇāḥ aṅgāni teṣāṃ yāthātmayaṃ rasatamatvādikaṃ tannirdhāraṇānyupāsanāni yāni tāni karmasu nityaparṇamayītvādivanna niyamyerannityarthaḥ /",
  "GSP33brssgo3u:4464": "eṣāṃ karmāṅgatve taddhīnasyāviduṣaḥ karma na syādaṅgalopāt,",
  "GSP33brssgo3u:4465": "tasmādaviduṣo 'pi karmakartṛtvaśrutiliṅgairaṅgatvānumānabādha ityāha-taddṛṣṭeriti /",
  "GSP33brssgo3u:4466": "tasyāniyamasya darśanādityarthaḥ /",
  "GSP33brssgo3u:4467": "tāṃ cedavidvānprastoṣyasi mūrdhā te vyapatiṣyatīti cākrāyaṇenartvijāmākṣiptatvādanupāsakānāmapi karmaprayogo 'stītyāha-prastāvādīti /",
  "GSP33brssgo3u:4468": "upāstīnāṃ karmaphalāt pṛthakphalaśruterna karmāṅgatvamityāha-apiceti /",
  "GSP33brssgo3u:4469": "tenomityakṣareṇa yaścaitadakṣaramevaṃ rasatamatvādirūpeṇa vedopāste yaśca na veda tāvubhau karma kuruta eva yadyapi tu vidyāvidyayornānātvaṃ bhinnaphalatvam /",
  "GSP33brssgo3u:4470": "dṛṣṭaṃ hi maṇivikraye jñānājñānābhyāṃ vaṇikśabarayoḥ phalavaiṣamyaṃ,",
  "GSP33brssgo3u:4471": "tasmādyadeva karma vidyayodgīthādyupāstyā śraddhayāstikyabuddhyopaniṣadā rahasyadevatādhyānena karoti tadeva karma phalātiśayavadityarthaḥ /",
  "GSP33brssgo3u:4472": "karmaṇo vīryavattvaṃ nāma phalavattvaṃ vidyāhīnasyāpi gamyamānaṃ vidyāyā anaṅgatve liṅgamiti bhāvaḥ /",
  "GSP33brssgo3u:4473": "sāmni lokādidṛṣṭyupāsaneṣu karmasamṛdyatiriktalokādiphalaśruteśca nāṅgatvamityāha-tatheti /",
  "GSP33brssgo3u:4474": "asmai viduṣe kalpante bhogāya samarthā bhavanti bhūmerūrdhvā lokā āvṛttā adhastanāścetyarthaḥ /",
  "GSP33brssgo3u:4475": "tathāhi guṇavāda iti /",
  "GSP33brssgo3u:4476": "phalaśruterarthavādamātratve stutilakṣaṇā syāt, sā na yuktā, mukhyavṛttyā phalaparatvasaṃbhavāt /",
  "GSP33brssgo3u:4477": "prayājānuyājakarmaṇāṃ tu prakaraṇāddarśādyaṅgatvalābhādbhātṛvyābhibhūtiphalaśruteragatyā stutilakṣakatvaṃ,",
  "GSP33brssgo3u:4478": "yadyapi parṇamayītvādīnāmaṅgatvabodhakaṃ prakaraṇaṃ nāsti tathāpi teṣu phalaśruteḥ stutitvaṃ,",
  "GSP33brssgo3u:4479_0": "teṣāmakriyātvena kriyāsaṃbandhaṃ vinā phalahetutvānupapatteratasteṣāṃ phalārthaṃ",
  "GSP33brssgo3u:4479_1": "kriyāpekṣitvātkratośca juhūprakṛtidravyākāṅkṣitvāt parṇamayī juhūrityādivākyenaiva",
  "GSP33brssgo3u:4479_2": "prakṛtidravyārpakeṇa juhūdvārā saṃnihitakratvaṅgatvasiddheryuktaṃ phalaśruterarthavādatvamiti bhāvaḥ /",
  "GSP33brssgo3u:4480": "akriyātmakagodohanāderapi phalaśrutirarthavādaḥ syādata āha-godohanādīnāṃ hīti /",
  "GSP33brssgo3u:4481": "yadapaḥ praṇayettat paśukāmasya sato godohanena brahmavarcasakāmasya kaṃsnyeti phalārthavidhireva nārthavādaḥ godohanādeḥ kratvanākāṅkṣitatvenāṅgatvābhāvāt,",
  "GSP33brssgo3u:4482": "camasena nirākāṅkṣakriyāsaṃbandhitayā svaphalasādhakatvasaṃbhavāt /",
  "GSP33brssgo3u:4483": "tathā khādiratvena nirākāṅkṣakratvaṅgayūpamāśritya bailvamannādyakāmasya khādiraṃ vīryakāmasyeti phalārthavidhirevārthaḥ /",
  "GSP33brssgo3u:4484": "parṇamayītvādiṣu phalavidhiḥ kiṃ na syādata āha-na tviti /",
  "GSP33brssgo3u:4485": "evaṃvidho yūpādivannirākāṅkṣa ityarthaḥ /",
  "GSP33brssgo3u:4486": "juhurevāśraya ityata āha-vākyeneti /",
  "GSP33brssgo3u:4487_0": "juhvāḥ prakṛtidravyāpekṣitvādanenaiva vākyena kratvaṅgatayā juhūprakṛtidravyasaṃbandho",
  "GSP33brssgo3u:4487_1": "vidheyaḥ paścānnirākāṅkṣajuhūmāśritya tasyaiva prakṛtidravyasya phalasaṃyogo vidheya",
  "GSP33brssgo3u:4487_2": "iti vākyabheda ityarthaḥ /",
  "GSP33brssgo3u:4488": "parṇatādivailakṣaṇyamupāsanānāmāha-upāsanānāṃ tviti /",
  "GSP33brssgo3u:4489": "svayaṃ kriyātvādyāgādivatphalaviśiṣṭatvena vidhānopapattirityarthaḥ /",
  "GSP33brssgo3u:4490": "tasmāditi aṅgatvāvedakamānābhāvādityarthaḥ /",
  "GSP33brssgo3u:4491": "ata eveti anaṅgatvādevetyarthaḥ /",
  "GSP33brssgo3u:4492": "tasmādaṅgopāstyabhāve 'pi karmādhikāra iti siddham //42//",
  "GSP33brssgo3u:4493": "END BsCom_3,3.27.42",
  "GSP33brssgo3u:4494": "____________________________________________________________________________________________",
  "GSP33brssgo3u:4495": "START BsCom_3,3.28.43",
  "GSP33brssgo3u:4496": "28 pradānādhikaraṇam / sū. 43",
  "GSP33brssgo3u:4497": "pradānavadeva taduktam | BBs_3,3.43 |",
  "GSP33brssgo3u:4498": "vājasaneyake - 'vadiṣyāmyevāhamīti vāgdadhre' (bṛ. 1.5.21)",
  "GSP33brssgo3u:4499": "ityatrādhyātmaṃ vāgādīnāṃ śreṣṭho 'vadhārito 'dhidaivatamagnyādīnāṃ vāyuḥ tathā chāndogye - 'vāyurvāva saṃvargaḥ' (chā. 4.3.1)",
  "GSP33brssgo3u:4500": "ityatrādhidaivatamagnyādīnāṃ vāyuḥ sarṅgo 'vadhāritaḥ 'prāṇo vāva saṃvargaḥ' (chā. 4.3.2)",
  "GSP33brssgo3u:4501": "ityatrādhyātmaṃ vāgādīnāṃ prāṇaḥ /",
  "GSP33brssgo3u:4502": "tatra saṃśayaḥ - kiṃ pṛthagevemau vāyuprāṇāvupagantavyau syātāmapṛthagveti /",
  "GSP33brssgo3u:4503": "apṛthageveti tāvatprāptaṃ tattvabhedāt /",
  "GSP33brssgo3u:4504": "nahyabhinne tattve pṛthaganucintanaṃ nyāyyam /",
  "GSP33brssgo3u:4505": "darśayati ca śrutiradhyātmamadhidaivataṃ ca tattvābhedam - 'agnirvāgbhūtvā mukhaṃ prāviśat' (ai. 2.4) ityārabhya /",
  "GSP33brssgo3u:4506": "tathā 'ta ete sarva eva samāḥ sarvo 'nantāḥ' (bṛ. 1.5.13)",
  "GSP33brssgo3u:4507": "ityādhyātmikānāṃ prāmānāmādhidaivikīṃ vibūtimātmabhūtāṃ darśayati /",
  "GSP33brssgo3u:4508": "tathānyatrāpi tatra tatrādhyātmamadhidaivataṃ ca bahudhā tattvabhedadarśanaṃ bhavati /",
  "GSP33brssgo3u:4509": "kvacicca 'yaḥ prāṇaḥ sa vāyuḥ iti spaṣṭameva vāyuṃ prāṇaṃ caikaṃ karoti /",
  "GSP33brssgo3u:4510": "tathodāhṛte 'pi vājasaneyibrāhmaṇe yataścedeti sūryaḥ (bṛ. 1.5.23)",
  "GSP33brssgo3u:4511": "ityasminnupasaṃhāraśloke 'prāṇādvā eṣa udeti prāṇe 'stameti' (bṛ. 1.5.23)",
  "GSP33brssgo3u:4512": "iti prāṇenaivopasaṃharannetvaṃ darśayati /",
  "GSP33brssgo3u:4513": "tasmādekameva vrataṃ caretprāṇyāccaivāpāyānyācca' (bṛ. 1.5.23)",
  "GSP33brssgo3u:4514": "iti ca prāṇavratenaikenopasaṃharennetadeva draḍhayati /",
  "GSP33brssgo3u:4515": "tathā chāndogye 'pi parastāt 'mahātmanaścaturo deva ekaḥ kaḥ sa jāgara bhuvanasya gopāḥ' (chā. 4.3.6)",
  "GSP33brssgo3u:4516": "ityekameva saṃvargaṃ gamayati na bravītyeka ekeṣāṃ caturṇāṃ saṃvargo 'paro 'pareṣāmiti /",
  "GSP33brssgo3u:4517": "tasmādapṛthaktvamupagamanasyeti /",
  "GSP33brssgo3u:4518": "evaṃ prāpte brūmaḥ - pṛthageva vāyuprāṇāvupagantavyāviti /",
  "GSP33brssgo3u:4519": "kasmāt /",
  "GSP33brssgo3u:4520": "pṛthagupadeśāt /",
  "GSP33brssgo3u:4521": "ādhyānārtho hyayamadhyātmādhidaivavibhāgopadeśaḥ so 'satyādhyānapṛthaktve 'narthaka eva syāt /",
  "GSP33brssgo3u:4522": "nanūktaṃ na pṛthaganucintanaṃ tattvābhedāditi /",
  "GSP33brssgo3u:4523": "naiṣa doṣaḥ /",
  "GSP33brssgo3u:4524": "tattvābhede 'pyavasthābhedādupadeśabhedavaśenānucintanabhedopapatteḥ /",
  "GSP33brssgo3u:4525": "ślokopanyāsasya ca tattvābhedābhiprāyeṇāpyupapadyamānasya pūrvoditadhyeyabhedanirākaraṇasāmarthyābhāvāt /",
  "GSP33brssgo3u:4526": "'sa yathaiṣāṃ prāṇānāṃ madhyamaḥ prāṇa evametāsāṃ devatānāṃ vāyuḥ' (bṛ. 1.5.22)",
  "GSP33brssgo3u:4527": "iti copamānopameyakaraṇāt /",
  "GSP33brssgo3u:4528": "etena vratopadeśo vyākhyātaḥ /",
  "GSP33brssgo3u:4529": "'ekameva vratam' (bṛ. 1.5.23) iti caivakāro vāgādivratanivartanena prāṇavratapratipattyarthaḥ /",
  "GSP33brssgo3u:4530": "bhagnavratāni hi vāgādīnyuktāni 'tāni mṛtyuḥ śramo bhūtvopayeme' (bṛ. 1.5.21) iti śruteḥ /",
  "GSP33brssgo3u:4531": "'na vāyuvratanivṛttyarthaḥ athāto vratamīmāṃsā' (bṛ. 1.5.21)",
  "GSP33brssgo3u:4532": "iti prastutya tulyavadvāyuprāṇayorabhagnavratatvasya nirdhāritatvāt /",
  "GSP33brssgo3u:4533": "'ekameva vrataṃ caret' (bṛ. 1.5.23)",
  "GSP33brssgo3u:4534": "iti cektvā 'teno etasyai devatāyai sāyujyaṃ salokatāṃ jayati (bṛ. 1.5.23)",
  "GSP33brssgo3u:4535": "iti vāyuprāptiṃ phalaṃ bruvanvāyuvratamanivartitaṃ darśayati /",
  "GSP33brssgo3u:4536": "dvatetyatra vāyuḥ syādapariccinnātmakatvasya prepsitatvāt /",
  "GSP33brssgo3u:4537": "purastātprayogācca 'saiṣānastamitā devatā yadvāyuḥ' (bṛ. 1.5.22) iti /",
  "GSP33brssgo3u:4538": "tathā 'tau vā etau dvau saṃvargau vāyureva deveṣu prāṇaḥ prāṇeṣu' (chā. 4.3.4)",
  "GSP33brssgo3u:4539": "iti bhedena vyapadiśati 'te vā ete pañcānye pañcānye daśa santastatkṛtam' (chā. 4.3.8)",
  "GSP33brssgo3u:4540": "iti ca bhedenaivopasaṃharati /",
  "GSP33brssgo3u:4541": "tasmātpṛthagevopagamanam /",
  "GSP33brssgo3u:4542": "pradānavat /",
  "GSP33brssgo3u:4543": "yathendrāya rājñe puroḍāśamekādaśakapālamindrāyādhirājāyendrāya svarājña ityasyāṃ tripuroḍāśinyāmiṣṭau sarveṣāmabhigamayannavadyatyachaṃbaṭkāramiti /",
  "GSP33brssgo3u:4544": "ato vacanādindrābhedācca sahapradānāśaṅkāyāṃ rājādiguṇabhedādyājyānuvākyavyatyāsavidhānācca yathānyasameva devatāpṛthaktvātpradānapṛthaktvaṃ bhavati /",
  "GSP33brssgo3u:4545": "evaṃ tattvābhede 'pyādhyeyāṃśapṛthaktvādādhyānapṛthaktvamityarthaḥ /",
  "GSP33brssgo3u:4546": "taduktaṃ saṃkarṣe 'nānā vā devatā pṛthagjñānāt' iti /",
  "GSP33brssgo3u:4547": "tatra tu dravyadevatābhedādyāgabhedo vidyate naivamiha vidyābhedo 'sti /",
  "GSP33brssgo3u:4548": "upakramopasaṃhārābhyāmadhyātmādhidaivopadeśeṣvekavidyāvidhānapratīteḥ /",
  "GSP33brssgo3u:4549": "vidyaikasthe 'pi tvadhyātmādhidaivabhedātpravṛttibhedo bhavati agnihotra iva sāyaṃprātaḥkālabhedāt /",
  "GSP33brssgo3u:4550": "ityetāvadabhipretya pradānavadityuktam // 43 //",
  "GSP33brssgo3u:4551": "pradānavadeva taduktam /",
  "GSP33brssgo3u:4552": "vāyuprāṇayorbhedābhedavākyābhyāṃ saṃśayamāha-tatreti /",
  "GSP33brssgo3u:4553": "astu karmāṅgānāṃ tatsaṃbaddhopāstīnāṃ ca phalabhedānnityatvānityatvarūpaḥ prayogabhedaḥ,",
  "GSP33brssgo3u:4554": "iha tu vāyuprāṇayoḥ svarūpābhedāttatsvarūpaprāptilakṣaṇaphalaikyācca dhyānaprayogaikyamiti pūrvapakṣayati-apṛthagiti /",
  "GSP33brssgo3u:4555": "'agnirvāgbhūtvā'ityārabhyaḥ 'vāyuḥ prāṇo bhūtvā nāsike prāviśat'ityabhedaṃ darśayatītyarthaḥ /",
  "GSP33brssgo3u:4556": "'yataścodeti sūryastaṃ vada'iti praśne sūtrātmakavāyurvācyo vāyusthāne prāṇaṃ vadannekatvaṃ tayordarśayatītyāha-tatheti /",
  "GSP33brssgo3u:4557": "kiñca yadi vāyuprāṇayoḥ pṛthagdhyānaṃ syāttarhi dhyānāṅgavratabhedo 'pi syādiha tu prāṇāpānanirodhātmakavrataikyaśruterdhyānaikyamityāha-tasmāditi /",
  "GSP33brssgo3u:4558": "vrataikyasya praśastatvādityarthaḥ /",
  "GSP33brssgo3u:4559": "kiñca vāyuprāṇo saṃvargau bhedenopakramya parastādvākyaśeṣe saṃvargadevaikyaśruteḥ prayogaikyamityāha-tatheti /",
  "GSP33brssgo3u:4560": "mahātmana iti dvitīyābahuvacanam /",
  "GSP33brssgo3u:4561": "caturaścatuḥ saṃkhyākānagnisūryodakacandrānaparāṃśca vākcakṣuḥśrotramanorūpāneko devaḥ kaḥ prajāpatiḥ jagāra gīrṇavānupasaṃhṛtavānityarthaḥ /",
  "GSP33brssgo3u:4562": "na bravīti bhedamiti śeṣaḥ /",
  "GSP33brssgo3u:4563_0": "yathā 'agnihotraṃ juhoti'ityutpannāgnihotrasyaikasyaiva dadhitaṇḍulādiguṇabhedena",
  "GSP33brssgo3u:4563_1": "sāyaṃprātaḥkālabhedena prayogabhedastathā 'annādo bhavati ya evaṃ veda'ityutpannāyāḥ",
  "GSP33brssgo3u:4563_2": "saṃvargavidyāyā ekatve 'pyutpannaśiṣṭavāyuprāṇākhyaguṇabhedātprayogabheda ityutsūtraṃ",
  "GSP33brssgo3u:4563_3": "siddhāntayati-pṛthageveti /",
  "GSP33brssgo3u:4564": "'tau vā etau dvau saṃvargau'ityupāsyabhedavākyasya prayogabhedaparatvādvākyādeva bhedasiddhirityarthaḥ /",
  "GSP33brssgo3u:4565": "pūrvapakṣyuktamanūdya pratyāha-nanūktamityādinā /",
  "GSP33brssgo3u:4566": "upāsyatayā pradhānabhūtasaṃvargaguṇaviśiṣṭopāsyabhedavākyaprāṇāttāvuktau /",
  "GSP33brssgo3u:4567": "tato 'dhyātmādhidaivāvasthābhedenoktasya dhyeyabhedasya nirāse 'yataścodeti'iti ślokasya na śaktirityāha-śloketi /",
  "GSP33brssgo3u:4568": "asāmarthye liṅgamāha-sa yatheti /",
  "GSP33brssgo3u:4569": "ślokopanyāsavadbrataikyopanyāso 'pi tattvābhedābhiprāyeṇetyāha-eteneti /",
  "GSP33brssgo3u:4570": "nanvevakārādvāyuvratanivṛtteḥ prāṇa evaiko dhyeyo bhātītyata āha-ekameveti /",
  "GSP33brssgo3u:4571": "vadanadarśanādīni vākcakṣurādīnāṃ vratāni śramarūpamṛtyunā bhagnānītyuktvā prāṇasyābhagnavratatvaṃ nirdhāritaṃ,",
  "GSP33brssgo3u:4572": "tathā jvalanatāpādīnyagnyādityādīnāṃ vratāni bhagnānītyuktvā vāyorabhagnavratatvaṃ nirdhāritaṃ,",
  "GSP33brssgo3u:4573": "'sa yathaiṣāṃ prāṇānāṃ madhyamaḥ prāṇaḥ sthiravrata evametāsāṃ devanāṃ vāyurlocanti hyanyā devatā na vāyuḥsaiṣānastamitā devatā yadvāyiḥ'iti śruteḥ /",
  "GSP33brssgo3u:4574": "ato bhagnavatanirāsārtha evakāro na vāyuvratanivṛttyartha ityarthaḥ /",
  "GSP33brssgo3u:4575": "atraivārthe liṅgamāha-ekamiti /",
  "GSP33brssgo3u:4576": "ukāraścārthaḥ /",
  "GSP33brssgo3u:4577": "tena vratena vāyoḥ sāyujyaṃ samānadehatvaṃ salokatāṃ ca jayatītyarthaḥ /",
  "GSP33brssgo3u:4578": "nanvatra vāyuprāptirna śrutetyatrāha-devateti /",
  "GSP33brssgo3u:4579": "tasmāttattvābhedadṛṣṭyā vrataikyamiti sthitaṃ,",
  "GSP33brssgo3u:4580": "saṃprati pūrvoktaṃ pṛthagupadeśaṃ vivṛṇoti-tathā tau vā iti /",
  "GSP33brssgo3u:4581": "sautraṃ dṛṣṭāntaṃ vyācaṣṭe-pradānavaditi /",
  "GSP33brssgo3u:4582": "trayaḥ puroḍāśā asyāṃ santīti tripuroḍāśinīṣṭistasyāṃ kiṃ sahapradānamuta bhedeneti saṃdehe pūrvapakṣamāha-sarveṣāmiti /",
  "GSP33brssgo3u:4583": "sarveṣāṃ devānāmābhimukhyena prāpyanhaviravadyati gṛhṇāti,",
  "GSP33brssgo3u:4584": "acchaṃvaṭkāraṃ vaṣaṭkārākhyadevabhāgamityarthaḥ /",
  "GSP33brssgo3u:4585": "yadvā sarvadevārthaṃ yugapadavadānaṃ kāryamityatra heturacchaṃvaṭkāramiti avyarthatvāyetyarthaḥ /",
  "GSP33brssgo3u:4586": "ekārthamavatte haviṣi śeṣo yāgānarhatayā vṛthā syāditi bhāvaḥ /",
  "GSP33brssgo3u:4587": "evaṃ sahāvadānaśruterdevaikyācca puroḍāśānāṃ sahaprakṣepe prāpte pṛthakprakṣepa iti siddhāntamāha-rājeti /",
  "GSP33brssgo3u:4588": "rājādhirājasvarājaguṇabhedena viśiṣṭadevatābhedādityarthaḥ /",
  "GSP33brssgo3u:4589": "kiñcādhvaryuṇā yajeti praiṣe kṛte hotrā yo mantraḥ paṭhyate sā yājyā,",
  "GSP33brssgo3u:4590": "anubrūhīti praiṣānantaramantraḥ puronuvākyeti bhedo 'sti,",
  "GSP33brssgo3u:4591": "tatrāsyāmiṣṭau prathamapuroḍāśapradāne yā kḷptā yājyā sa dvitīyapradāne puronuvākya,",
  "GSP33brssgo3u:4592": "yā ca pūrvamanuvākya,",
  "GSP33brssgo3u:4593": "sa paścādyājyeti vyatyāsamanvāheti śrutyā vidhānāt,",
  "GSP33brssgo3u:4594": "yathāśruti prakṣepapṛthaktvamityāha-yājyeti /",
  "GSP33brssgo3u:4595": "saṃkarṣo devatākāṇḍam /",
  "GSP33brssgo3u:4596": "vāśabdo 'vadhāraṇe, nānaiva devatā rājādiguṇabhedena bhedāvagamāditi sūtrārthaḥ /",
  "GSP33brssgo3u:4597": "dṛṣṭānte devatābhedātkarmabhedavadvidyābhedaḥ syādityata āha-tatra tviti /",
  "GSP33brssgo3u:4598": "karmotpattivākyasthadevatābhedaḥ karmabhede heturiha tvannādo bhavati ya evaṃ vedetyutpattāvekatvena jñātavidyāyāḥ paścācchrutavāyuprāṇabhedo na bhedakaḥ,",
  "GSP33brssgo3u:4599": "agnihotrasyeva dadhyādidravyabheda ityarthaḥ /",
  "GSP33brssgo3u:4600": "tarhi kenāṃśena pradānasya dṛṣṭāntatvamityata āha-vidyaikye 'pīti /",
  "GSP33brssgo3u:4601": "avasthābhedāddevatābhedaḥ prayogabhedaścetyaṃśenāyaṃ dṛṣṭānta ityarthaḥ //43//",
  "GSP33brssgo3u:4602": "END BsCom_3,3.28.43",
  "GSP33brssgo3u:4603": "____________________________________________________________________________________________",
  "GSP33brssgo3u:4604": "START BsCom_3,3.29.44",
  "GSP33brssgo3u:4605": "29 liṅgabhūyastvādhikaraṇam / sū. 44-52",
  "GSP33brssgo3u:4606": "liṅgabhūyastvāttaddhi balīyastadapi | BBs_3,3.44 |",
  "GSP33brssgo3u:4607": "vājasaneyino 'gnirahasye - 'naiva idamagre sadāsīt' ityetasminbrāhmaṇe mano 'dhikṛtyādhīyate 'tatṣaṭtriṃśatsahasrāṇyapaśyadātmano 'gnīnarkānmanomayāmanaścitaḥ' ityādi /",
  "GSP33brssgo3u:4608": "tathaiva 'vākcitaḥ prāṇacitaścakṣuścitaḥ śrotracitaḥ karmacito 'gnicitaḥ' iti pṛthagagamanīnāmananti sāṃpādikān /",
  "GSP33brssgo3u:4609": "teṣu saṃśayaḥ - kimete manaścidādayaḥ kriyānupraveśinastaccheṣabhūtā uta svatantrāḥ kevalavidyātmakā iti /",
  "GSP33brssgo3u:4610": "tatra prakaraṇākriyānupraveśe prāpte svātantryaṃ tāvatpratijānīte liṅgabhayastvāditi /",
  "GSP33brssgo3u:4611": "bhūyāṃsi hiliṅgānyasminbrāhmaṇe kevalavidyātmakatvameṣāmupodbalayanti dṛśyante tadyatkiñcemāni bhūtāni manasā saṃkalpayanti teṣāmeva sā kṛtiḥ iti,",
  "GSP33brssgo3u:4612": "'tānhaitānevaṃvide sarvadā sarvāṇi bhūtāni cinvantyapi svapate' iti caivañjātīyakāni /",
  "GSP33brssgo3u:4613": "taddhi liṅgaṃ prakaraṇādbalīyaḥ /",
  "GSP33brssgo3u:4614": "tadapyuktaṃ pūrvasminkāṇḍe - 'śrutiliṅgavākyaprakaraṇasthānasamākhyānāṃ samavāyepāradaurbalyamarthaviprakarṣāt' (jai.sū. 3.3.13) iti // 44 //",
  "GSP33brssgo3u:4615": "liṅgabhūyastvāt /",
  "GSP33brssgo3u:4616": "utpatteḥ prāgidaṃ sarvaṃ naiva sadāsīnnāpyasadityupakramya manaḥ sṛṣṭimuktvā tanmana ātmānamaikṣatetīkṣaṇapūrvakamagnīnapaśyaditi mano 'dhikṛtya paṭhantītyarthaḥ /",
  "GSP33brssgo3u:4617": "puruṣāyuṣṭvena kḷptaśatavarṣāntargataiḥ ṣaṭratriṃśatsahasrairahorātrairavacchinnatayā manovṛttīnāmasaṅkhyeyānāmapi ṣaṭtriṃśatsahasratvam /",
  "GSP33brssgo3u:4618": "tābhiriṣṭakātvena kalpitābhirmanasaiva saṃpāditā agnayo manaścitasthānarkānpūjyānmanovṛttiṣusaṃpāditānātmanaḥ svasya saṃbandhitvena mano 'paśyat,",
  "GSP33brssgo3u:4619": "tathā vākprāṇādayo 'pi svasvavṛttirūpānagnīnapaśyannityāha-tatheti /",
  "GSP33brssgo3u:4620_0": "prāṇo ghrāṇaṃ karmendriyeṇa hastādinā citaḥ karmacitaḥ agnistvak pūrvatrāgnicayanaprakaraṇātkimete",
  "GSP33brssgo3u:4620_1": "'gnayaḥ kratvarthā uta prādhānyajñāpakaliṅgādibhūyastvātpuruṣārthā veti saṃśayamāha-teṣviti /",
  "GSP33brssgo3u:4621": "kevalavidyātmakāḥ kriyāṅgatvaṃ vinā bhāvanāmayā ityarthaḥ /",
  "GSP33brssgo3u:4622": "ekaprayogāsaṃbhavādvāyuprāṇayordhyānaprayogabhedo 'stu,",
  "GSP33brssgo3u:4623": "iha tu manaścidādyagnīnāṃ prakaraṇātkarmāṅgatvenaikaprayogatvamiti prāpayya siddhāntamupakramate-tatretyādinā /",
  "GSP33brssgo3u:4624": "pūrvapakṣe bhāvanāgnīnāṃ kratvaṅgatvamiṣṭaṃ teṣāṃ kriyāṅgatvaṃ vikalpaḥ samuccayo vāstu /",
  "GSP33brssgo3u:4625": "siddhānte puruṣārthatvamiti phalam /",
  "GSP33brssgo3u:4626": "tattatra sarvaprāṇimanovṛttibhirmama sadāgnayaḥ cīyanta iti dhyānadārḍhye sati sarvabhūtāni yatkiñcit manasā saṃkalpayanti teṣāmevāgnīnāṃ sā kṛtiḥ karaṇamityekaṃ liṅgaṃ,",
  "GSP33brssgo3u:4627": "kriyāṅgasya yatkiñcitkaraṇena sidyadarśanādityāha-tadyaditi /",
  "GSP33brssgo3u:4628": "evaṃvide svapate jāgrate 'pi tadīyāgnīnbhūtāni sarvadā cinvantīti liṅgāntaraṃ,",
  "GSP33brssgo3u:4629": "kriyāṅgasya coditakālānuṣṭheyasya sadā sarvairanuṣṭhīyamānatvāyogādityarthaḥ /",
  "GSP33brssgo3u:4630": "ṣaṭtriṃśatsahasrasaṃkhyāpyanaṅgatve liṅgaṃ evañjātīyakapadenoktam //44//",
  "GSP33brssgo3u:4631": "END BsCom_3,3.29.44",
  "GSP33brssgo3u:4632": "____________________________________________________________________________________________",
  "GSP33brssgo3u:4633": "START BsCom_3,3.29.45",
  "GSP33brssgo3u:4634": "pūrvavikalpaḥ prakaraṇātsyāt kriyāmānasavat | BBs_3,3.45 |",
  "GSP33brssgo3u:4635": "naitaduktaṃ svatantrā ete 'gnayo 'nanyaśeṣabhūtā iti /",
  "GSP33brssgo3u:4636": "pūrvasya kriyāmayasyāgneḥ prakaraṇāttadviṣaya evāyaṃ vikalpaviśeṣopadeśaḥ syānna svatantraḥ /",
  "GSP33brssgo3u:4637": "nanu prakaraṇālliṅgaṃ balīyaḥ /",
  "GSP33brssgo3u:4638": "satyametat /",
  "GSP33brssgo3u:4639": "liṅgamapi tvevañjātīyakaṃ na prakaraṇādbalīyo bhavati /",
  "GSP33brssgo3u:4640": "anyārthadarśanaṃ hyetat /",
  "GSP33brssgo3u:4641": "sāṃpādikāgnipraśaṃsārūpatvāt /",
  "GSP33brssgo3u:4642": "anyārthadarśanaṃ cāsatyāmanyasyāṃ prāptau guṇavādenāpyupapadyamānaṃ na prakaraṇaṃ bādhitumutsahate /",
  "GSP33brssgo3u:4643": "tasmātasāṃpādikā apyete 'gnayaḥ prakaraṇātkriyānupraveśina eva syuḥ /",
  "GSP33brssgo3u:4644": "mānasavat /",
  "GSP33brssgo3u:4645": "yathā daśarātrasya dasaṇe 'hanyavivākye pṛthivyā pātreṇa samudrasya somasya prajāpataye devatāyai guhyamāṇasya grahaṇāsādanahavanāharaṇopahvānabhakṣaṇāni mānasānyevāmnāyante /",
  "GSP33brssgo3u:4646": "sa ca mānaso 'pi grahakalpaḥ kriyāprakaraṇātkriyāśeṣa eva bhavatyevamayamapyagnikalpa ityarthaḥ // 45 //",
  "GSP33brssgo3u:4647": "----------------------",
  "GSP33brssgo3u:4648": "FN: avivākyamiti daśamasyāhno nāmadheyam /",
  "GSP33brssgo3u:4649": "evaṃ siddhāntamupakramya pūrvapakṣayati-pūrveti /",
  "GSP33brssgo3u:4650_0": "pūrvasyeṣṭakābhiragniṃ cinuta ityuktasya sa eṣa tviṣṭakāgniriti saṃnihitasyāyaṃ vikalpaviśeṣopadeśaḥ",
  "GSP33brssgo3u:4650_1": "saṃkalpamayatvākhyaprakārabhedopadeśaḥ kriyāgnivatsāṃkalpikāgnayo 'pyaṅgamiti yāvat /",
  "GSP33brssgo3u:4651": "kiṃ vidhivākyasthaṃ liṅgaṃ prakaraṇādbalīyaḥ, arthavādasthaṃ vā /",
  "GSP33brssgo3u:4652": "ādyamaṅgīkaroti-satyamiti /",
  "GSP33brssgo3u:4653": "na dvitīya ityāha-liṅgamiti /",
  "GSP33brssgo3u:4654": "mānasāgnividhyarthavādasthaliṅgānāṃ svārthaprāpakamānābhāvāddaurbalyamityarthaḥ /",
  "GSP33brssgo3u:4655": "sūtrasthakriyāpadaṃ vyācaṣṭe-tasmāditi /",
  "GSP33brssgo3u:4656": "nanu akriyārūpāgnīnāṃ dhyānamayānāṃ kathaṃ kriyāṅgatvaṃ tatrāha-mānasavaditi /",
  "GSP33brssgo3u:4657": "dvādaśāhasyādyantāhardvayaṃ tyaktvā madhyasthadaśarātrasyaiva dvirātrādiṣu prakṛtitvaṃ,",
  "GSP33brssgo3u:4658": "taddharmamāṇāmeva teṣvatideśāttasya madhyadaśarātrasya daśame 'hanyarthādekādaśe 'hani mānasagrahaḥ śrūyate-'anayā tvā pātreṇa samudraṃ rasayā prājāpatyaṃ manograhaṃ gṛhṇāti'iti /",
  "GSP33brssgo3u:4659": "anayā rasayā pṛthivyā pātreṇa samudraṃ tvāṃ prajāpatidevatākaṃ manograhaṃ gṛhyate iti grahaḥ somarasaḥ,",
  "GSP33brssgo3u:4660": "manasā rasatvena bhāvitamadhvaryurgṛhṇātītyarthaḥ /",
  "GSP33brssgo3u:4661": "ata evartvijāṃ dhyāyitayā vividhavākyoccāraṇābhāvādavivākyasaṃjñā ahnaḥ prāptaḥ /",
  "GSP33brssgo3u:4662": "grahaṇaṃ nāma somapātrasyopādānaṃ,",
  "GSP33brssgo3u:4663": "gṛhītasya svasthāne sthāpanamāsādanaṃ somasya homo havanaṃ hutaśeṣādānamāharaṇaṃ śeṣabhakṣaṇāyartvijāṃ mitho 'nujñānakaraṇamupahvānaṃ tato bhakṣaṇamityetāni mānasānyevetyarthaḥ /",
  "GSP33brssgo3u:4664": "sa ca mānaso graho dvādaśāhādaharantaraṃ svatantramityāśaṅaḍkya dvādaśāhasaṃjñāvirodhānnāharantaraṃ kintu prakaraṇādavivākyasyāhno 'ṅgamiti siddhāntamāha-sa ceti /",
  "GSP33brssgo3u:4665": "kalpaḥ kalpanāprakāraḥ /",
  "GSP33brssgo3u:4666": "kecittvatra bhāṣye daśarātraśabdo vikṛtiparaḥ,",
  "GSP33brssgo3u:4667": "tatrāpi daśame 'hanyavivākyasaṃjñake mānasagrahasyātideśaprāptatayāṅgatvādityāhuḥ //45//",
  "GSP33brssgo3u:4668": "END BsCom_3,3.29.45",
  "GSP33brssgo3u:4669": "____________________________________________________________________________________________",
  "GSP33brssgo3u:4670": "START BsCom_3,3.29.46",
  "GSP33brssgo3u:4671": "atideśāc ca | BBs_3,3.46 |",
  "GSP33brssgo3u:4672": "atideśaścaiṣāmagnīnāṅkriyānupraveśamupodbalayati - 'ṣaṭtriṃśatsahasasrāṇyagnayor'kāsteṣāmekaika eva tāvanyāvānasau pūrvaḥ' iti /",
  "GSP33brssgo3u:4673": "sati hi sāmānye 'tideśaḥ pravartate /",
  "GSP33brssgo3u:4674": "tataśca pūrveṇeṣṭakācitena kriyānupraveśināgninā saṃpādikānagnīnatidiśankriyānupraveśamevaiṣāṃ dyotayati // 46 //",
  "GSP33brssgo3u:4675": "manaścidādīnāṃ kriyāṅgatve prakaraṇamuktvā liṅgamāha-atideśācceti /",
  "GSP33brssgo3u:4676": "kriyāṅgatvasādṛśyādatideśa ityarthaḥ //46//",
  "GSP33brssgo3u:4677": "END BsCom_3,3.29.46",
  "GSP33brssgo3u:4678": "____________________________________________________________________________________________",
  "GSP33brssgo3u:4679": "START BsCom_3,3.29.47",
  "GSP33brssgo3u:4680": "vidyaiva tu nirdhāraṇāt | BBs_3,3.47 |",
  "GSP33brssgo3u:4681": "tuśabdaḥ pakṣaṃ vyāvartayati /",
  "GSP33brssgo3u:4682": "vidyātmakā evaite svatantrā manaścidādayo 'gnayaḥ syurna kriyāśeṣabhūtāḥ /",
  "GSP33brssgo3u:4683": "tathāhi nirdhārayati - 'te haite vidyācita eva' iti /",
  "GSP33brssgo3u:4684": "vidyayā haivaita evaṃvidaścitā bhavanti iti ca // 47 //",
  "GSP33brssgo3u:4685": "siddhāntamāha-vidyeti //47//",
  "GSP33brssgo3u:4686": "END BsCom_3,3.29.47",
  "GSP33brssgo3u:4687": "____________________________________________________________________________________________",
  "GSP33brssgo3u:4688": "START BsCom_3,3.29.48",
  "GSP33brssgo3u:4689": "darśanāc ca | BBs_3,3.48 |",
  "GSP33brssgo3u:4690": "dṛśyate caiṣāṃ svātantrye liṅgam /",
  "GSP33brssgo3u:4691": "tatpurastāddarśitam liṅgabhūyastvāt (bra. sū. 3.3.44) ityatra // 48 //",
  "GSP33brssgo3u:4692": "na śrutiliṅgavākyaiḥ prakaraṇaṃ bādhyamiti sūtratrayārthaḥ //48//",
  "GSP33brssgo3u:4693": "END BsCom_3,3.29.48",
  "GSP33brssgo3u:4694": "____________________________________________________________________________________________",
  "GSP33brssgo3u:4695": "START BsCom_3,3.29.49",
  "GSP33brssgo3u:4696": "nanu liṅgamapyasatyāṃmanyasyāṃ prāptāvasādhakaṃ kasyacidarthasyetyapāsya tatprakaraṇasāmarthyātkriyāśeṣatvamadhyavasitamityata uttaraṃ paṭhati -",
  "GSP33brssgo3u:4697": "śrutyādibalīyastvāc ca na bādhaḥ | BBs_3,3.49 |",
  "GSP33brssgo3u:4698": "naivaṃ prakaraṇasāmarthyātkriyāśeṣatvamadhyavasāya svātantrayapakṣo bādhitavyaḥ /",
  "GSP33brssgo3u:4699": "śrutyāderbalīyastvāt /",
  "GSP33brssgo3u:4700": "balīyāṃsi hi prakaraṇācchrutiliṅgavākyānīti sthitaṃ śrutiliṅgasūtre /",
  "GSP33brssgo3u:4701": "tāni ceha svātantryapakṣaṃ sādhayanti dṛśyante /",
  "GSP33brssgo3u:4702": "katham /",
  "GSP33brssgo3u:4703": "śrutistāvat 'te haite vidyācita eva' iti /",
  "GSP33brssgo3u:4704": "tathā liṅm 'sarvadā sarvāṇi bhūtāni cinvantyapi svapate' iti /",
  "GSP33brssgo3u:4705": "tathā vākyamapi 'vidyayā haivaita evaṃvidāśritābhavanti' iti /",
  "GSP33brssgo3u:4706": "'vidyācita eva' iti hi sāvadhāraṇeyaṃ śrutiḥ kriyānupraveśe 'mīṣāmabhyupagamyamāne pīḍitā syāt /",
  "GSP33brssgo3u:4707": "nanvabāhyasādhanatvābhiprāyamidavadhāraṇaṃ bhaviṣyati /",
  "GSP33brssgo3u:4708": "netyucyate /",
  "GSP33brssgo3u:4709": "tadabhiprāyatāyāṃ hividyocita itīyatā svarūpasamakīrtanenaiva kṛtatvādanarthakamavadhāraṇaṃ bhavet /",
  "GSP33brssgo3u:4710": "svarūpameva hyeṣāmabāhyasādhanamiti /",
  "GSP33brssgo3u:4711": "abāhyasādhanatve 'pi tu mānasagrahavatkriyānupraveśaśaṅkāyāṃ tannivṛttiphalamavadhāraṇarthavadbhaviṣyati /",
  "GSP33brssgo3u:4712": "tathā 'svapate jāgrate caivaṃvide sarvadā sarvāṇi bhūtānyetānyetānagniṃścinvanti' iti sātatyadarśanameṣāṃ svātantrye 'vakalpate /",
  "GSP33brssgo3u:4713": "yathā sāṃpādike vākyaprāṇamaye 'gnihotre 'prāṇaṃ tadā vāci juhoti - vācaṃ tadā prāṇe juhoti' (kau. 2.5)",
  "GSP33brssgo3u:4714": "iti coktvocyate - 'ete anante āhutī jāgracca svapaṃśca satataṃ - juhoti' (kauṣī. 2.5) iti /",
  "GSP33brssgo3u:4715": "tadvat /",
  "GSP33brssgo3u:4716": "kriyānupraveśe tu kriyāprayogasyālpakālatvena na sātatyeṣāṃ prayogaḥ kalpeta /",
  "GSP33brssgo3u:4717": "nacedamarthavādamātramiti nyāyyam /",
  "GSP33brssgo3u:4718": "yatra hi vispaṣṭo vidhāyako liṅgādirupalabhyate yuktaṃ tatra saṃkīrtanamātrasyārthavādatvam /",
  "GSP33brssgo3u:4719": "iha hi vispaṣṭovidhyantarānupalabdheḥ saṃkīrtanādevaiṣāṃ vijñānavidhānaṃ kalpanīyam /",
  "GSP33brssgo3u:4720": "tacca yathāsaṃkīrtanameva kalpayituṃ śakyata iti sātatyadarśanāttathābhūtameva kalpyate /",
  "GSP33brssgo3u:4721": "tataśca sāmarthyādeṣāṃ svātantryasiddhiḥ /",
  "GSP33brssgo3u:4722": "etena tadyatkiñcemāni bhūtāni manasā saṃkalpayanti teṣāmeva sā kṛtiḥ ityādi vyākhyātam /",
  "GSP33brssgo3u:4723": "tathā vākyamapi evaṃvide iti puruṣaviśeṣasaṃbandhamevaiṣāmācakṣaṇaṃ na kratusaṃbandhaṃ mṛṣyate /",
  "GSP33brssgo3u:4724": "tasmātsvātantryapakṣa eva jyāyāniti // 49 //",
  "GSP33brssgo3u:4725": "tatrāvadhāraṇaśruteranyathāsiddhiṃ śaṅkate-nanvabāhyeti /",
  "GSP33brssgo3u:4726": "vidyācita itipadenaivābāhyasādhanatvasya labdhatvādavadhāraṇaṃ vyarthamityāha-neti /",
  "GSP33brssgo3u:4727": "tarhi kathamasyārthavattvaṃ tatrāha-abāhyeti /",
  "GSP33brssgo3u:4728": "liṅgaṃ vyanakti-tatheti /",
  "GSP33brssgo3u:4729": "agnīnāṃ sarvakālavyāpitvenānaṅgatve dṛṣṭāntaramāha-tatheti /",
  "GSP33brssgo3u:4730": "tadā dhyānakāla ityarthaḥ /",
  "GSP33brssgo3u:4731": "home yathā sātatyamucyate tadvadagnīnāṃ sātatyadarśanamityanvayaḥ /",
  "GSP33brssgo3u:4732": "yaduktamarthavādasthatvālliṅgaṃ durbalamiti tanna /",
  "GSP33brssgo3u:4733": "sarvadā sarvabhūtāni madarthamagnīn cinvantīti dhyāyedityapūrvārthatayā vidhikalpanāt /",
  "GSP33brssgo3u:4734": "tathāca vidhivākyasthatvālliṅgaṃ prakaraṇādbalavādityāha-na cedamityādinā /",
  "GSP33brssgo3u:4735": "eteneti vidhitvenetyarthaḥ /",
  "GSP33brssgo3u:4736": "vākyaṃ vivṛṣoti-tatheti //49//",
  "GSP33brssgo3u:4737": "END BsCom_3,3.29.49",
  "GSP33brssgo3u:4738": "____________________________________________________________________________________________",
  "GSP33brssgo3u:4739": "START BsCom_3,3.29.50",
  "GSP33brssgo3u:4740": "anubandhādibhyaḥ prajñāntarapṛthaktvavaddṛṣṭaś ca taduktam | BBs_3,3.50 |",
  "GSP33brssgo3u:4741": "itaśca prakaraṇamupamṛdya svātantryaṃ manaścidādīnāṃ pratipattavyam /",
  "GSP33brssgo3u:4742_0": "yatkriyāvayavānmana-ādivyāpāreṣvanubadhnāti 'te manasaivādhīyanta manasācīyanta manasaiva",
  "GSP33brssgo3u:4742_1": "grahā agṛhyanta manasāstuvanmanasāśaṃsanyatkiñca yajñe karma kriyate yatkiñca yajñiyaṃ",
  "GSP33brssgo3u:4742_2": "karma manasaiva teṣu tanmanomayeṣu manaścitsu manomayameva kriyate' ityādinā /",
  "GSP33brssgo3u:4743": "saṃpatphalo hyayamanubandhaḥ /",
  "GSP33brssgo3u:4744": "naca pratyakṣāḥ kriyāvayavāḥ santaḥ saṃpadā lipsitavyāḥ /",
  "GSP33brssgo3u:4745": "nacātrodgīthādyupāsanavatkriyāṅgasaṃbandhāttadanupraveśitvamāśaṅkitavyaṃ śrutivairūpyāt /",
  "GSP33brssgo3u:4746": "nahyatra kriyāṅgaṃ kiñcidādāya tasminnado nāmādhyavasitavyamiti vadati /",
  "GSP33brssgo3u:4747": "ṣaṭtriṃśatsahasrāṇi tu manovṛttibhedānādāya teṣvagnitvaṃ grahādīṃśca kalpayati puruṣayādivat /",
  "GSP33brssgo3u:4748": "saṃkhyā ceyaṃ puruṣāyuṣasyāhaḥsu dṛṣṭā satī tatsaṃbandhinīṣu manovṛttiṣvāropyata iti draṣṭavyam /",
  "GSP33brssgo3u:4749": "evamanubandhātsvātantryaṃ manaścidādīnām /",
  "GSP33brssgo3u:4750": "ādiśabdādatideśādyapi yathāsaṃbhavaṃ yojayitavyam /",
  "GSP33brssgo3u:4751": "tathāhi - 'teṣāmekaika eva tāvānyānānasau pūrvaḥ' iti kriyāmayasyāgnermāhātmyaṃ jñānamayānāmekaikasyātidiśankiriyāyāmanādaraṃ darśayati /",
  "GSP33brssgo3u:4752": "naca satyeva kriyāsaṃbandhe vikalpaḥ pūrveṇottareṣāmiti śakyaṃ vaktum /",
  "GSP33brssgo3u:4753": "nahi yena vyāpāreṇāhanīyadhāraṇādinā pūrvaḥ kriyāyāmupakaroti tenottara upakartuṃ śaknuvanti /",
  "GSP33brssgo3u:4754": "yattu pūrvapakṣe 'pyatideśa upodbalaka ityuktaṃ sati hi sāmānye 'tideśaḥ pravartata iti tadasmātpakṣe 'gnitvasāmānyenātideśasaṃbhavātpratyuktam /",
  "GSP33brssgo3u:4755": "asti hi sāṃpādikānāmapyagnīnāmagnitvamiti /",
  "GSP33brssgo3u:4756": "śrutyādīni ca kāraṇāni darśitāni /",
  "GSP33brssgo3u:4757": "evamanubandhādibhyaḥ kāraṇebhyaḥ svatāntryaṃ manaścidādīnāma /",
  "GSP33brssgo3u:4758": "prajñāntarapṛthaktvavat /",
  "GSP33brssgo3u:4759": "yathā prajñāntarāṇi śāṇḍilyavidyāprabhṛtīni svena svenānubadhyamānāni pṛthageva karmabhyaḥ prajñāntarebhyaśca svatantrāṇi bhavantyevamiti /",
  "GSP33brssgo3u:4760": "dṛṣṭaścāveṣṭe rājasūyaprakaraṇapaṭhitāyāḥ prakaraṇādutkarṣo varṇatrayānubandhādrājayajñatvācca rājasūyasya /",
  "GSP33brssgo3u:4761": "taduktaṃ prathame kāṇḍe - 'kratvarthāyāmiti cenna varṇatrayasaṃyogāt' (jai.sū. 11.4.7) iti // 50 //",
  "GSP33brssgo3u:4762": "----------------------",
  "GSP33brssgo3u:4763": "FN: aveṣṭiretannāmnī iṣṭiḥ /",
  "GSP33brssgo3u:4764_0": "saṃpadupāstyai manovṛttiṣu kriyāṅgānāṃ yojanamanubandhaḥ śrutyā kriyate tadanyathānupapattyāpyagnīnāṃ",
  "GSP33brssgo3u:4764_1": "puruṣārthatvaṃ kratvarthatve 'ṅgānāṃ siddhatvena saṃpādanānupapatterityāha-itaścetyādinā /",
  "GSP33brssgo3u:4765": "te agnayaḥ, adhīyanta teṣāmādhānaṃ manasaiva kuryādityarthaḥ /",
  "GSP33brssgo3u:4766": "kālasya chandasyaniyamāt /",
  "GSP33brssgo3u:4767": "acīyanta iṣṭakāścetavyā ityarthaḥ /",
  "GSP33brssgo3u:4768": "grahāḥ pātrāṇi,",
  "GSP33brssgo3u:4769": "astuvan,",
  "GSP33brssgo3u:4770": "udgātāraḥ stuvanti,",
  "GSP33brssgo3u:4771": "aśaṃsan hotāraḥ śaṃsanti,",
  "GSP33brssgo3u:4772": "kiṃ bahūktyā yatkiñcidyajñe karmārādupakārakaṃ yajñiyaṃ yajñasvarūpotpādakaṃ ca tatsarvaṃ manomayaṃ kuryāditi śrutyarthaḥ /",
  "GSP33brssgo3u:4773": "vṛttiṣvagnidhyānasya kriyānaṅgatve 'pyudgīthadhyānavatkriyāṅgāśritatvaṃ syānnetyāha-na cātrodgītheti /",
  "GSP33brssgo3u:4774": "aṅgāvabaddhaśrutito 'syāḥ śrutervairūpyaṃ sphuṭayati-nahīti /",
  "GSP33brssgo3u:4775": "anaṅgavṛttiṣu sāṅgakratusaṃpādanaṃ puruṣasya yajñatvadhyānavat svatantramityarthaḥ /",
  "GSP33brssgo3u:4776": "anādarārtho 'tideśo na bhavati kintu vikalpārtha ityata āha-naceti /",
  "GSP33brssgo3u:4777": "ekasminmādhye nirapekṣasādhanayorvikalpo bhavati yathā vrīhiyavayoratra tu kriyāgnerdhyānāgnīnāṃ sādhyabhedānna vikalpa ityarthaḥ /",
  "GSP33brssgo3u:4778": "ata eva samuccayo 'pi nirastaḥ /",
  "GSP33brssgo3u:4779": "yaduktaṃ kriyāṅgatvasāmānyenātideśa iti tannetyāha-yattviti /",
  "GSP33brssgo3u:4780": "sūtre bahuvacanārthamāha-śrutyādīni ceti /",
  "GSP33brssgo3u:4781": "anubandhātideśaśrutiliṅgavākyebhya ityarthaḥ /",
  "GSP33brssgo3u:4782": "evamiti /",
  "GSP33brssgo3u:4783": "artha iti śeṣaḥ manaścidādīnāṃ svātantraye kriyāprakaraṇādutkarṣaḥ syādityāśaṅkya sa iṣṭa ityāha-dṛṣṭaśceti /",
  "GSP33brssgo3u:4784": "ekādaśe cintitaṃ 'rājā svārājyakāmo rājasūyena yajeta'iti prakṛtyāveṣṭirnāma kācidiṣṭirāmnātā-'āgneyo 'ṣṭākapālo hiraṇyaṃ dakṣiṇā',",
  "GSP33brssgo3u:4785": "bārhaspatyaṃ caruṃ śitipṛṣṭho dakṣiṇā',",
  "GSP33brssgo3u:4786": "'aindramekādaśakapālamṛṣabho dakṣiṇā'iti /",
  "GSP33brssgo3u:4787": "tasyāṃ varṇabhedena prayogabhedaḥ,",
  "GSP33brssgo3u:4788": "śrūyate-'yadi brāhmaṇo yajeta bārhaspatyaṃ madhye nidhāyāhutimāhutiṃ hutvābhighārayedyadi vaiśyo vaiśvadevaṃ caruṃ madhye nidadhyādyadi rājanyastadaindram'iti /",
  "GSP33brssgo3u:4789": "āgneyaindrapuroḍāśayormadhye bārhaspatyaṃ caruṃ nidhāyetyarthaḥ /",
  "GSP33brssgo3u:4790": "tatrāgneyādicaruṣu aṅgānāṃ tantreṇa prayogo bhavati madhyenidhānaliṅgātprayogabhede madhye nidhānāyogādetayānnādyakāmaṃ yājayedityekavacanācca /",
  "GSP33brssgo3u:4791": "sa ca tantraprayogo rājasūyakratubāhyāyāmannādyakāmavarṇatrayakartṛkāyāmevāveṣṭau jñeyo na tu kratvantargatāyām /",
  "GSP33brssgo3u:4792": "nanu kimatra niyāmakaṃ kratvarthāyāmapyaveṣṭau tantraprayogaḥ kiṃ na syāditi cet /",
  "GSP33brssgo3u:4793": "na /",
  "GSP33brssgo3u:4794": "varṇatrayasaṃyuktānāṃ kāmyāyāmevāṅgatantraikyasādhakasya madhye nadhānādiliṅgasya sattvādato liṅgaikavacanābhyāṃ tantraikye sati hiraṇyādikā militaikaivā dakṣiṇādheyā,",
  "GSP33brssgo3u:4795": "anyathā prayogaikyāyogāt /",
  "GSP33brssgo3u:4796_0": "rājamātrakartṛkakratvantargateṣṭau tu varṇatrayasaṃyogābhāvānmadhye nidhānādiliṅgaṃ",
  "GSP33brssgo3u:4796_1": "nāsti tataśca tantraikyasādhakābhāvāddakṣiṇābhedena tantrabheda ityaṅgānāmāvṛttireva",
  "GSP33brssgo3u:4796_2": "caruṣviti sūtrārthaḥ /",
  "GSP33brssgo3u:4797": "atra caikaprayogaliṅgasya kratvartheṣṭāvasaṃbhavaṃ kāmyeṣṭau ca saṃbhavaṃ vadatānena sūtreṇa kāmyeṣṭeḥ kratvartheṣṭivilakṣaṇatvātkratuprakaraṇādutkarṣa iti sūcitam /",
  "GSP33brssgo3u:4798": "sa cotkarṣo yukta eva,",
  "GSP33brssgo3u:4799": "rājamātrakartṛkarājasūyakratau varṇatrayakartṛkeṣṭerantarbhāvāyogāditi sthitaṃ,",
  "GSP33brssgo3u:4800": "tathā manaścidādīnāmutkarṣa iti bhāvaḥ //50//",
  "GSP33brssgo3u:4801": "END BsCom_3,3.29.50",
  "GSP33brssgo3u:4802": "____________________________________________________________________________________________",
  "GSP33brssgo3u:4803": "START BsCom_3,3.29.51",
  "GSP33brssgo3u:4804": "na sāmānyādapyupalabdhermṛtyuvanna hi lokāpattiḥ | BBs_3,3.51 |",
  "GSP33brssgo3u:4805": "yaduktaṃ mānasāvaditi tatpratyucyate /",
  "GSP33brssgo3u:4806": "na mānasagrahasāmānyādapi manaścidādīnāṃ kriyāśeṣatvaṃ kalpyam /",
  "GSP33brssgo3u:4807": "pūrvoktebhyaḥ śrutyādihetubhyaḥ kevalapuruṣārthatvopalabdheḥ /",
  "GSP33brssgo3u:4808": "nahi kiñcitkasyacitkenacitsāmānyaṃ na saṃbhavati /",
  "GSP33brssgo3u:4809": "naca tāvatā yathātvaṃ vaiṣamyaṃ nivartate /",
  "GSP33brssgo3u:4810": "mṛtyuvat /",
  "GSP33brssgo3u:4811": "yathā 'sa vā eṣa eva mṛtyurya eṣa etasminmaṇḍale puruṣaḥ' iti 'agnirvai mṛtyuḥ' (bṛ. 3.2.10)",
  "GSP33brssgo3u:4812": "iti cāgnyādityapuruṣayoḥ samāne 'pi mṛtyuśabdaprayoge nātyantasāmyāpattiḥ /",
  "GSP33brssgo3u:4813": "yathā ca 'asau vāva loko gautamāgnistasyāditya eva samit' (chā. 5.4.1)",
  "GSP33brssgo3u:4814": "ityatra na samidādisāmānyāllokasyāgnibhāvāpattistadvat // 51 //",
  "GSP33brssgo3u:4815": "evaṃ dṛṣṭāntaṃ vighaṭayati-na sāmānyāditi /",
  "GSP33brssgo3u:4816": "kratvarthatvapuruṣārthatvavaiṣamye 'pi mānasatvasāmānyaṃ na virudhyate viṣamayorapi sāmyadarśanādityarthaḥ //51//",
  "GSP33brssgo3u:4817": "END BsCom_3,3.29.51",
  "GSP33brssgo3u:4818": "____________________________________________________________________________________________",
  "GSP33brssgo3u:4819": "START BsCom_3,3.29.52",
  "GSP33brssgo3u:4820": "pareṇa ca śabdasya tādvidhyaṃ bhūyastvāt tv anubandhaḥ | BBs_3,3.52 |",
  "GSP33brssgo3u:4821": "parastādapi 'ayaṃ vāva loka eṣo 'gniścittaḥ' ityasminnanantare brāhmaṇe tāvadvadhyaṃ kevalavidyāvidhitvaṃ śabdasya prayojanaṃ lakṣyate na śuddhakarmāṅgavidhitvam /",
  "GSP33brssgo3u:4822": "tatra hi -' vidyayā tadārohanti yatra kāmāḥ parāgatāḥ /",
  "GSP33brssgo3u:4823": "na tatra dakṣīṇā yanti nāvidvāṃsastapasvinaḥ' ityanena ślokena kevalaṃ karmanindanvidhyāṃ ca praśaṃsannidaṃ gamayati /",
  "GSP33brssgo3u:4824_0": "tathā purastādapi yadetanmaṇḍalaṃ tapati ityasminbrāhmaṇe vidyāpradhānatvameva lakṣyate",
  "GSP33brssgo3u:4824_1": "so 'mṛto bhavati mṛtyurhyasyātmā bhavati iti vidyāphalenaivopasaṃhārānna karmapradhānatā",
  "GSP33brssgo3u:4824_2": "tatsāmānyādihāpi tathātvam /",
  "GSP33brssgo3u:4825": "bhūyāṃsastvagnyavayavāḥ saṃpādayitavyā vidyāyāmityetasmātkāraṇādagninānubadhyate vidyā na karmāṅgatvāt /",
  "GSP33brssgo3u:4826": "tasmānmanaścidādīnāṃ kevalavidyātmakatvasiddhiḥ // 52 //",
  "GSP33brssgo3u:4827": "kiñca pūrvottarabrāhmaṇayoḥ svatantravidyāvidhānāttanmadhyasthasyāpi brāhmaṇasya svatantravidyāvidhiparatvamityāha-pareṇa ceti /",
  "GSP33brssgo3u:4828": "cite 'gnau lokadṛṣṭividhānaṃ svatantramuttaratra gamyate pūrvatra maṇḍalapuruṣopāstistatsāṃnidhyānmadhye 'pi mānasāgnayaḥ svatantrā ityarthaḥ /",
  "GSP33brssgo3u:4829": "tarhi kriyāgninā saha pāṭhaḥ kimarthamityata āha-bhūyāṃsastviti //52//",
  "GSP33brssgo3u:4830": "END BsCom_3,3.29.52",
  "GSP33brssgo3u:4831": "____________________________________________________________________________________________",
  "GSP33brssgo3u:4832": "START BsCom_3,3.30.53",
  "GSP33brssgo3u:4833": "30 aikātmyādhikaraṇam / sū. 53-54",
  "GSP33brssgo3u:4834": "eka ātmanaḥ śarīre bhāvāt | BBs_3,3.53 |",
  "GSP33brssgo3u:4835": "iha dehavyatiriktasyātmanaḥ sadbhāvaḥ samarthyate bandhamokṣādhikārasidamadhayo /",
  "GSP33brssgo3u:4836": "nahyasati dehavyatiriktātmani paralokāścodanā upapajadyerankasya vā brahmātmatvamupadiśyeta /",
  "GSP33brssgo3u:4837": "nanu śāstrapramukha eva prathame pāde śāstraphalopabhogyasya dehāvyatiriktasyātmano 'stitvamuktam /",
  "GSP33brssgo3u:4838": "satyamuktaṃ bhāṣyakṛcā natu tatrātmāstitve sūtramasti /",
  "GSP33brssgo3u:4839": "iha tu svayameva sūtrakṛtā tadastitvamākṣepapuraḥsaraṃ pratiṣṭhāpitam /",
  "GSP33brssgo3u:4840": "ita eva cākṛṣyācāryeṇa śabarasvāminā pramāṇalakṣaṇe varṇitam /",
  "GSP33brssgo3u:4841": "ata eva ca bhagavatopavarṣeṇa prathame tantra ātmāstitvābhidhānaprasaktau śārīrake vakṣyamāḥ ityuddhāraḥ kṛtaḥ /",
  "GSP33brssgo3u:4842": "iha cedaṃ codanālakṣaṇeṣūpāsaneṣu vicāryamāṇeṣvātmāstitvaṃ vicāryate kṛtsnaśāstraśeṣatvapradarśanāya /",
  "GSP33brssgo3u:4843_0": "apica pūrvasminnadhikaraṇe prakaraṇotkarṣābhyupagamena manaścidādīnāṃ puruṣārthatvaṃ",
  "GSP33brssgo3u:4843_1": "varṇitaṃ ko 'sau puruṣo yadarthā ete manaścidādaya ityasyāṃ prasaktāvidaṃ dehavyatiriktasyātmano 'stitvamucyate /",
  "GSP33brssgo3u:4844": "tadastitvākṣepārthaṃ cedamādimaṃ sūtram /",
  "GSP33brssgo3u:4845": "ākṣepapūrvikā hi parihāroktirvivakṣiter'the sthūṇānikhanananyāyena dṛḍhāṃ buddhimutpādayati /",
  "GSP33brssgo3u:4846_0": "atraike dehamātrātmadarśino lokāyatikā dehavyatiriktasyātmano 'bhāvaṃ manyamānāḥ",
  "GSP33brssgo3u:4846_1": "samastavyasteṣu bāhyeṣu pṛthivyādiṣvadṛṣṭamapi caitanyaṃ śarīrākārapariṇateṣu bhūteṣu",
  "GSP33brssgo3u:4846_2": "syāditi saṃbhāvayantastebhyaścaitanyaṃ madaśaktivadvijñānaṃ caitanyaviśiṣṭaḥ kāyaḥ puruṣa iti cāhuḥ /",
  "GSP33brssgo3u:4847": "na svargagamanāyāpavargagamanāya vā samartho dehavyatirikta ātmāsti /",
  "GSP33brssgo3u:4848": "hetuṃ cācakṣataśarīre bhāvāditi /",
  "GSP33brssgo3u:4849": "yaddhi yasminsati bhavatyasati ca na bhavati tattaddharmatvenādhyavasīte yathāgnidharmāvauṣṇyaprakāśau /",
  "GSP33brssgo3u:4850_0": "prāṇaceṣṭācaitanyasmṛtyāścātmadharmatvenābhimatā ātmavādināṃ te 'pyantareva deha",
  "GSP33brssgo3u:4850_1": "upalabhyamānā bahiścānupalabhyamānā asiddhe dehavyatirikte dharmiṇi dehadharmā eva bhavitumarhanti /",
  "GSP33brssgo3u:4851": "tasmādavyatirikto dehādātmana iti // 53 //",
  "GSP33brssgo3u:4852": "----------------------",
  "GSP33brssgo3u:4853": "FN: uddhāraḥ uparamaḥ /",
  "GSP33brssgo3u:4854": "manaścidādīnāṃ puruṣārthatvamuktaṃ tadayuktaṃ dehātiriktapuruṣābhāvādityākṣipati-eka ātmanaḥ śarīre bhāvāt /",
  "GSP33brssgo3u:4855": "siddhāntaphalamāha-bandheti /",
  "GSP33brssgo3u:4856": "pūrvapakṣe tu paralokārthakarmasu mokṣārthavidyāyāṃ cāpravṛttiriti vyatirekamukhena phalamāha-na hyasatīti /",
  "GSP33brssgo3u:4857": "vyatiriktātmavicārasya pūrvatantre kṛtatvātpaunaruktyamityāśaṅkya tatratyavicārasyāpīdameva sūtraṃ mūlaṃ jaiminisūtrābhāvādataḥ kva punaruktirityāha-nanu śāstretyādinā /",
  "GSP33brssgo3u:4858": "'yajñāyudhī yajamānaḥ svargaṃ lokameti'ityādivākyasya bhokturabhāvādaprāmāṇyaprāptāvita evākṛṣya bhokturvicāraḥ kṛta ityatra vṛttikāravacanaṃ liṅgamāha-ata eveti /",
  "GSP33brssgo3u:4859": "tatra sūtrābhāvādevetyarthaḥ /",
  "GSP33brssgo3u:4860": "uddhāra uparamaḥ /",
  "GSP33brssgo3u:4861": "asyādhikaraṇasyāsminpāde prasaṅgasaṃgatirityāha-iha ceti /",
  "GSP33brssgo3u:4862": "āmuṣmikaphalopāsanānirṇayaprasaṅgena tadapekṣitātmāstitvamucyata ityarthaḥ /",
  "GSP33brssgo3u:4863": "etatsiddhavatkṛtya prathamasūtre 'thaśabdenādhikārī cintitastasmādidamadhikaraṇaṃ sarvaśāstrāṅgamiti śāstrasaṃgatimāha-kṛtsneti /",
  "GSP33brssgo3u:4864": "ākṣepalakṣaṇāmavāntarasaṃgatimāha-apiceti /",
  "GSP33brssgo3u:4865": "dehātirikta ātmāsti na veti vādivipratipatteḥ saṃśaye pūrvapakṣamāha-atraika iti /",
  "GSP33brssgo3u:4866_0": "yadyapi samasteṣu militeṣu bhūteṣu caitanyaṃ na dṛṣṭaṃ taptodakumbhasya jñānābhāvādvyasteṣu",
  "GSP33brssgo3u:4866_1": "tu nāstyeva tathāpi dehātmakabhūteṣu syāditi tebhyo bhūtebhyaścaitanyaṃ saṃbhāvayanto",
  "GSP33brssgo3u:4866_2": "madaśaktivadvijñānaṃ saṃghātajaṃ tadviśiṣṭasaṃghāta ātmetyāhurityanvyaḥ /",
  "GSP33brssgo3u:4867": "yathā mādakadravyeṣu tāmbūlapatrādiṣu pratyekamadṛṣṭāpi madaśaktistatsaṃghātājjāyate tadvadityārthaḥ /",
  "GSP33brssgo3u:4868": "nanu dehaḥ svayaṃ na cetanaḥ ghaṭavadbhautikatvāt kintu cetanaḥ kaścitsvargādibhoktāsti tatsāṃnidhyāddehasya caitanyavibhrama ityata āha-na svargeti //53//",
  "GSP33brssgo3u:4869": "END BsCom_3,3.30.53",
  "GSP33brssgo3u:4870": "____________________________________________________________________________________________",
  "GSP33brssgo3u:4871": "START BsCom_3,3.30.54",
  "GSP33brssgo3u:4872": "evaṃ prāpte brūmaḥ -",
  "GSP33brssgo3u:4873": "vyatirekastadbhāvabhāvitvānna tūpalabdhivat | BBs_3,3.54 |",
  "GSP33brssgo3u:4874": "natvedamasti yaduktamavyatireko dehādātmana iti /",
  "GSP33brssgo3u:4875": "vyatireka evāsya dehādbhavitumarhati tadbhāvābhvitvāt /",
  "GSP33brssgo3u:4876": "yadi dehabhāve bhāvāddehadharmatvamātmadharmāṇāṃ manyeta tato dehabhāve 'pyabhāvādataddharmatvamevaiṣāṃ kiṃ na manyeta /",
  "GSP33brssgo3u:4877": "dehadharmavailakṣaṇyāt /",
  "GSP33brssgo3u:4878": "yehi dehadharmā rūpādayaste yāvaddehaṃ bhavati /",
  "GSP33brssgo3u:4879": "prāṇaceṣṭādayastu satyapi dehe mṛtāvasthāyāṃ na bavanti /",
  "GSP33brssgo3u:4880": "dehadharmāśca rūpādayaḥ parairapyupalabhyante natvātmadharmāścaitanyasmṛtyādayaḥ /",
  "GSP33brssgo3u:4881": "apica sati hi tāvaddehe jīvadavasthāyāmeṣāṃ bhāvaḥ śakyate niścetuṃ natvasatyabhāvaḥ /",
  "GSP33brssgo3u:4882": "patite 'pi kadācidasmindehe dehāntarasaṃcāreṇātmadharmā anuvarteran /",
  "GSP33brssgo3u:4883": "saṃśayamātreṇāpi parapakṣaḥ pratiṣidhyate /",
  "GSP33brssgo3u:4884": "kimātmakaṃ ca punaridaṃ caitanyaṃ manyate yasya bhūtebhya utpattimicchatīti paraḥ paryanuyoktavyaḥ /",
  "GSP33brssgo3u:4885": "nahi bhūtacatuṣṭayavyatirekeṇa lokāyatikaḥ kiñcittattvaṃ pratyeti /",
  "GSP33brssgo3u:4886": "yadanubhavanaṃ bhūtabhautikānāṃ taccaitanyamiti cet /",
  "GSP33brssgo3u:4887": "tarhi viṣayatvātteṣāṃ na taddharmatvamaśnuvīta svātmani kriyāvirodhāt /",
  "GSP33brssgo3u:4888": "nahyagniruṣṇaḥ sansvātmānaṃ dahati /",
  "GSP33brssgo3u:4889": "nahi naṭaḥ śikṣitaḥ sansvaskandhamadhirokṣyati /",
  "GSP33brssgo3u:4890": "nahi bhūtabhautikadharmeṇa satā caitanyena bhūtabhautikāni viṣayīkriyeran /",
  "GSP33brssgo3u:4891": "nahi rūpādibhiḥ svarūpaṃ pararūpaṃ vāviṣayīkriyate /",
  "GSP33brssgo3u:4892": "viṣayīkriyante tu bāhyādhyātmikāni bhūtabhautikāni caitanyena /",
  "GSP33brssgo3u:4893": "ataśca yathaivāsyā bhūtabhautikaviṣayāyā upalabdherbhāvo 'bhyupagantavyaḥ /",
  "GSP33brssgo3u:4894": "upalabdhisvarūpa eva ca na ātmetyātmano dehavyatiriktatvam /",
  "GSP33brssgo3u:4895": "nityatvaṃ copalabdheraikarūpyāt /",
  "GSP33brssgo3u:4896": "ahamidamadrākṣamiti cāvasthāntarayoge 'pyupalabdhṛtvena pratyabhijñānāt /",
  "GSP33brssgo3u:4897": "smṛtyādyupapatteśca /",
  "GSP33brssgo3u:4898": "yattūktaṃ śarīre bhāvāccharīradharma upalabdairiti tadvarṇitena prakāreṇa pratyuktam /",
  "GSP33brssgo3u:4899": "apica satsupradīpādiṣūpakaraṇeṣūpalabdhirbhavatyasatsu na bhavati /",
  "GSP33brssgo3u:4900": "nacaitāvatā pradīpādidharma evopalabdhirbhavati /",
  "GSP33brssgo3u:4901": "evaṃ sati deha upalabdhirbhavatyasati ca na bhavatīti na dehadharmau bhavitumarhati /",
  "GSP33brssgo3u:4902": "upakaraṇatvamātreṇāpi pradīpādivaddehopayogopapatteḥ /",
  "GSP33brssgo3u:4903": "nacātyantaṃ dehasyopalabdhāvupayogo 'pi dṛśyate niśceṣṭe 'pyasmindehe svapne nānāvidhopalabdhidarśanāt /",
  "GSP33brssgo3u:4904": "tasmādanavadyaṃ dehavyatiriktasyātmano 'stitvam // 54 //",
  "GSP33brssgo3u:4905_0": "manuṣyo 'haṃ jānāmiti dehasya jñātṛtāyāḥ pratyakṣatvādātmadharmatvena prasiddhānāṃ",
  "GSP33brssgo3u:4905_1": "dharmāṇāṃ dehānvyavyatirekānubhavāttadanyātmani pratyakṣābhāvādapratyakṣasyāprāmāṇikatvāddeha",
  "GSP33brssgo3u:4905_2": "evātmeti prāpte sūtrasthanatvitipadena siddhāntaṃ pratijānīte-natvetaditi /",
  "GSP33brssgo3u:4906": "anumānasya tāvatprāmāṇyamanicchitāpyāstheyamanyathā vyavahārāsiddheḥ /",
  "GSP33brssgo3u:4907": "na hyanāgatapākādāviṣṭasādhanatānumitaṃ vinā pravṛttiḥ saṃbhavati /",
  "GSP33brssgo3u:4908": "tathāca jñānādayo dehavyatiriktāśrayā dehasattve 'pyasattvādvyatirekeṇa deharūpādivadityāha-vyatireka evāsyeti /",
  "GSP33brssgo3u:4909": "nacādau śyāmadehasya paścādrūpāntare vyabhicāraḥ,",
  "GSP33brssgo3u:4910": "guṇatvasākṣādvyāpyajātyavacchedena asattvasya vivakṣitatvāt dehe 'vasthite sadā rūpatvāvacchinnamastyeva /",
  "GSP33brssgo3u:4911": "jñānatvāvacchinnaṃ tu nāstīti na jñānaṃ dehadharmaḥ /",
  "GSP33brssgo3u:4912": "kiñca ete na dehaguṇāḥ parairadṛśyatvādityāha-dehadharmāśceti /",
  "GSP33brssgo3u:4913": "kiñca dehavyatirike teṣāmabhāvasya saṃdigdhatvānna dehadharmatvaniścaya ityāha-apiceti /",
  "GSP33brssgo3u:4914": "na cānupalambhātteṣāmabhāvaniścayastavānupalabdheramānatvāt,",
  "GSP33brssgo3u:4915": "taddharmyātmano dehāntaraprāptyāpyanupalambhopapatteśceti bhāvaḥ /",
  "GSP33brssgo3u:4916": "upalabdhivaditi sūtrasthaṃ padaṃ vyākhyātumupakramate-kimātmakamiti /",
  "GSP33brssgo3u:4917": "tatkiṃ bhūtātiriktaṃ tattvamuta rūpādivadbhūtadharmaḥ /",
  "GSP33brssgo3u:4918": "nādyaḥ, apasiddhāntādityuktvā dvitīyamāśaṅkya niṣedhati-yadanubhavanamityādinā /",
  "GSP33brssgo3u:4919": "dehātmakabhūtānāṃ caitanyaṃ prati viṣayatvātkartṛkarmavirodhena viṣayasya kartṛtvā yogānna bhūtakartṛkatvaṃ caitanyasyetyarthaḥ /",
  "GSP33brssgo3u:4920": "kiñca jñānasya bhūtadharmatve rūpādivajjāḍyāpatterna taddharmatvamityāha-nahīti /",
  "GSP33brssgo3u:4921": "phalitaṃ sūtrapadārthamāha-ataśceti /",
  "GSP33brssgo3u:4922": "yā dehātiriktā sadrūpopalabdhiḥ sa evātmā cedanityaḥ syādupalabdheranityatvādityata āha-nityatvaṃ ceti /",
  "GSP33brssgo3u:4923": "ghaṭaḥ sphurati paṭaḥ sphuratīti sarvatra sphūrterabhedānnityatvaṃ viṣayoparāganāśe tu nāśabhrama ityarthaḥ /",
  "GSP33brssgo3u:4924": "evamātmā dehādbhinna upalabdhirūpatvādupalabdhivadityuktam /",
  "GSP33brssgo3u:4925": "kiñca jāgratsvapnayordehabhede 'pyātmaikatvapratyabhijñānādātmabhede cānyānubhūte 'nyasya smṛtīcchānupapatteḥ svapnasmṛtyādimānātmā dehādbhinna ityāha-ahamiti /",
  "GSP33brssgo3u:4926": "nirastamapyadhikābhidhitsayānuvadati-yattūktamiti /",
  "GSP33brssgo3u:4927": "upalabdherdehānvayavyatirekau na dehadharmatvasādhakau tannimittatvenānyathāsiddherityadhikamāha-apiceti /",
  "GSP33brssgo3u:4928": "upalabdhimātre dehasya nimittatvamapyasiddhamityāha-na cātyantamiti /",
  "GSP33brssgo3u:4929": "svapnopalabdhirna dehajanyā, dehavyāpāraṃ vināpi bhāvādvṛkṣavat /",
  "GSP33brssgo3u:4930": "ata eva tanvabhāve 'pi svapnavadyogināṃ bhogaṃ sūtrakṛdvakṣyati /",
  "GSP33brssgo3u:4931": "jāgradupalabdherdehajatvamastītyatyantamityuktam /",
  "GSP33brssgo3u:4932": "tasmāduktānumānugṛhītānmama śarīramiti bhedānubhāvādahaṃ manuṣya ityabhedajñānaṃ bhrama ityupasaṃharati-tasmāditi //54//",
  "GSP33brssgo3u:4933": "END BsCom_3,3.30.54",
  "GSP33brssgo3u:4934": "____________________________________________________________________________________________",
  "GSP33brssgo3u:4935": "START BsCom_3,3.31.55",
  "GSP33brssgo3u:4936": "31 aṅgāvabaddhādhikaraṇam / sū. 55-56",
  "GSP33brssgo3u:4937": "aṅgāvabaddhāstu na śākhāsu hi prativedam | BBs_3,3.55 |",
  "GSP33brssgo3u:4938": "samāptā prāsaṅgikī kathā,",
  "GSP33brssgo3u:4939": "saṃprati tu prakṛtāmevānuvartāmahe - 'omtyetadakṣaramudgīthamupāsīta' (chā.",
  "GSP33brssgo3u:4940": "1.1.1)",
  "GSP33brssgo3u:4941": "'lokeṣu pañcavidhaṃ sāmopāsīta' (chā. 2.1.1)",
  "GSP33brssgo3u:4942": ",",
  "GSP33brssgo3u:4943": "'ukthamukthamiti vai prajā vadanti tadidamevoktham',",
  "GSP33brssgo3u:4944": "'iyameva pṛthivī',",
  "GSP33brssgo3u:4945_0": "'ayaṃ vāva loka eṣo 'gniścitaḥ' ityevamādyā ya udgīthādikarmāṅgāvabaddhāḥ pratyayāḥ",
  "GSP33brssgo3u:4945_1": "prativedaṃ śākhābhedeṣu vihitāste tattacchākhāgateṣvevodgīthādiṣu bhaveyurathavā",
  "GSP33brssgo3u:4945_2": "sarvaśākhāgateṣviti viśayaḥ /",
  "GSP33brssgo3u:4946": "pratiśākhaṃ na svarādibedādudgīthādiṣu vidhīyeranniti /",
  "GSP33brssgo3u:4947": "kutaḥ - saṃnidhānāt /",
  "GSP33brssgo3u:4948": "'udgīthamupāsīta' (chā. 1.1.1)",
  "GSP33brssgo3u:4949": "iti hi sāmānyavihitānāṃ viśṣākāṅkṣāyāṃ saṃnikṛṣṭenaiva svaśākhāgatena viśeṣaṇākāṅkṣādinivṛtteḥ /",
  "GSP33brssgo3u:4950": "tadatilaṅghanena śākhāntaravihitaviśeṣopādāne kāraṇaṃ nāsti /",
  "GSP33brssgo3u:4951": "tasmātpratiśākhaṃ vyavastheti /",
  "GSP33brssgo3u:4952": "evaṃ prāpte bravītyaṅgāvabaddhāstviti /",
  "GSP33brssgo3u:4953": "tuśabdaḥ pakṣaṃ vyavartayati /",
  "GSP33brssgo3u:4954": "naite prativedaṃ svaśākhāsveva vyavatiṣṭheran /",
  "GSP33brssgo3u:4955": "apitu sarvaśākhāsvanuvarteran /",
  "GSP33brssgo3u:4956": "kutaḥ - udgīthādiśrutyaviśeṣāt /",
  "GSP33brssgo3u:4957": "svaśākhāvyavasthāyāṃ hyudgīthamupāsīteti sāmnyaśrutiraviśeṣapravṛttā satī saṃnidhānavaśena viśeṣe vyavasthāpyamānā pīḍitā syāt /",
  "GSP33brssgo3u:4958": "nacaitannyāyyam /",
  "GSP33brssgo3u:4959": "saṃnidhānāttu śrutirbalīyasī /",
  "GSP33brssgo3u:4960": "naca sāmānyāśrayaḥ pratyayo nopapadyate /",
  "GSP33brssgo3u:4961": "tasmātsvarādibhede satyapyudgīthatvādyaviśeṣātsarvaśākhāgateṣvevodgīthādiṣvevañjātīyakāḥ pratyayāḥ syuḥ // 55 //",
  "GSP33brssgo3u:4962": "aṅgāvabaddhāḥ /",
  "GSP33brssgo3u:4963": "udgīthāvayavoṅkāre prāṇadṛṣṭiḥ,",
  "GSP33brssgo3u:4964": "'pṛthivī hiṅkāre 'gniḥ prastāvo 'ntarīkṣamudgītha ādityaḥ pratihāro dyaurnidhanam /",
  "GSP33brssgo3u:4965": "'iti hiṅkārādipañcavidhe sāmni pṛthivyādilokadṛṣṭiḥ,",
  "GSP33brssgo3u:4966": "ukthākhyaśastre pṛthivīdṛṣṭiḥ,",
  "GSP33brssgo3u:4967": "iṣṭakācitāgnau lokadṛṣṭirityevaṃ karmāṅgāśritopāstayaḥ santi,",
  "GSP33brssgo3u:4968": "tāsūdgīthādisādhāraṇaśrutyā viśeṣasaṃnidhinā ca saṃśayaḥ /",
  "GSP33brssgo3u:4969": "nanūdgīthādīnāṃ sarvaśākhāsvekatvādupāstayaḥ sarvatreti vedyaikyānniścaye kathaṃ saṃśaya ityata āha-pratiśākhaṃ ceti /",
  "GSP33brssgo3u:4970_0": "yathā dehātmanorbhedādātmadharmā dehe na saṃbhavanti tathā prativedamudgīthādīnāṃ",
  "GSP33brssgo3u:4970_1": "bhinnatvādekasminvede vihitodgīthādyupāstayo vedāntarasthodgīthādiṣu na saṃbhavantīti",
  "GSP33brssgo3u:4970_2": "dṛṣṭāntena pūrvapakṣayati-svaśākheti /",
  "GSP33brssgo3u:4971": "udgīthamupāsīteti vidhivākyasthodgīthatvāsāmānyasya vyaktyapekṣatvāstvaśākhāsaṃnihitavyaktigraha ityarthaḥ /",
  "GSP33brssgo3u:4972": "sāmānyaśruteḥ saṃnihitavyaktigrahākhyasaṃkocastatra kartavyo yatra vyaktimātragraho nopapadyate,",
  "GSP33brssgo3u:4973": "yathā śuklaṃ gāmānayetyatra gośruteḥ saṃnihitaśuklavyaktiparatayā saṃkocaḥ,",
  "GSP33brssgo3u:4974": "atra nānupapattyabhāvādvyaktimātrasaṃbandhasāmānyamupāsyamiti siddhāntayati-evamityādinā //55//",
  "GSP33brssgo3u:4975": "END BsCom_3,3.31.55",
  "GSP33brssgo3u:4976": "____________________________________________________________________________________________",
  "GSP33brssgo3u:4977": "START BsCom_3,3.31.56",
  "GSP33brssgo3u:4978": "mantrādivadvāvirodhaḥ | BBs_3,3.56 |",
  "GSP33brssgo3u:4979": "athavā naivātra virodhaḥ śaṅkitavyaḥ /",
  "GSP33brssgo3u:4980": "kathamanyaśākhāgateṣūdgīthādiṣvanyaśākhāvihitā pratyayā bhaveyuriti /",
  "GSP33brssgo3u:4981": "mantrādivavirodhopapatteḥ /",
  "GSP33brssgo3u:4982": "tathāhi mantrāṇāṃ karmaṇāṃ guṇānāṃ ca śākhāntarotpannānāmapi śākhāntara upasaṃgraho dṛśyate /",
  "GSP33brssgo3u:4983_0": "yeṣāmapi hi śākhināṃ kuṭarurasītyaśmādānamantro nāmnātasteṣāmapyasau viniyogo dṛśyate",
  "GSP33brssgo3u:4983_1": "kukkuṭarasītyaśmādānamantro nāmnātasteṣāmapyasau viniyogo dṛśyate kukkuṭo 'sītyaśmādānamādatte kudarurasīti veti /",
  "GSP33brssgo3u:4984": "yeṣāmapi samidādayaḥ prayājaḍā nāmnātasteṣāmapi teṣu guṇavidhirāmnāyate - ṛtavo vai prayājāḥ samānatra hotavyāḥ iti /",
  "GSP33brssgo3u:4985": "tathā yeṣāmapi ajo 'gnīṣomīyaḥ iti jātiviśeṣopadeśo nāsti teṣāmapi tadviṣayo mantravarṇa upalabhyate - chāgasya vapāyā medaso 'nurbrūhi iti /",
  "GSP33brssgo3u:4986": "tathā vedāntarotpannānāmapi 'agnerverhetraṃ veradhvaram' ityevamādimantrāṇāṃ vedāntare parigraho dṛṣṭaḥ /",
  "GSP33brssgo3u:4987": "tathābahvṛcapaṭhitasya sūktasya yo jāta eva prathamo manasvān (ṛ.saṃ 2.6.7)",
  "GSP33brssgo3u:4988": "ityasya adhvaryave sajanīyaṃ śasyam ityatra parigraho dṛṣṭaḥ /",
  "GSP33brssgo3u:4989": "tasmādyathāśrayāṇāṃ karmāṅgānāṃ sarvatrānuvṛttirevamāśritānāmapi pratyayānāmityavirodhaḥ // 56 //",
  "GSP33brssgo3u:4990": "pūrvaṃ śākhāntaravihitopāstīnāṃ śākhāntarasthāṅgasaṃbandhe yaḥ pratīto virodhastamaṅgīkṛtya saṃbandha uktaḥ,",
  "GSP33brssgo3u:4991": "saṃprati virodha eva nāsti,",
  "GSP33brssgo3u:4992": "śākhāntaravihitāṅgānāṃ śākhāntarasthāṅgisaṃbandhavaduktasaṃbandhopapatterityāha-athavetyādinā /",
  "GSP33brssgo3u:4993": "yajurvedināṃ kukkuṭo 'sīti mantro 'sti kuṭarurasīti nāsti tathāpi taṇḍulapeṣaṇārthāśmādāne mantradvayasya vikalpena viniyogātso 'pi prāpnotītyarthaḥ /",
  "GSP33brssgo3u:4994": "sūtrasthādipadopāttakarmaṇāmudāharaṇamāha-yeṣāmiti /",
  "GSP33brssgo3u:4995": "maitrāyaṇīyānāmityarthaḥ /",
  "GSP33brssgo3u:4996": "hemantaśiśirayoraikyādṛtavaḥ pañca tadvatpañcasaṃkhyākāḥ prayājāḥpḍha.da.1-samānadeśe /",
  "GSP33brssgo3u:4997": "phsamānatratulyakarmasthale hotavyā iti pañcatvaguṇavidhānādguṇinaḥ śākhāntaravihitāḥ saṃbadhyanta iti bhāvaḥ /",
  "GSP33brssgo3u:4998": "guṇamudāharati-tathā yeṣāmiti /",
  "GSP33brssgo3u:4999": "yajurvedināmagnīṣomīyaḥ paśuḥ śruto nāja iti jātiviśeṣastathāpi praiṣamantraliṅgājjātiviśeṣasaṃgraha ityarthaḥ /",
  "GSP33brssgo3u:5000": "mantrāṇamudāharaṇāntaramāha-tatheti /",
  "GSP33brssgo3u:5001": "sāmavedasthānāṃ yajurvede parigraha ityarthaḥ /",
  "GSP33brssgo3u:5002": "tatheti 'sa janāsa indra'ityanenopalakṣitaṃ sūktaṃ sajanīyaṃ tasya yājuṣādhvaryukartṛkaprayoge śaṃsanaṃ dṛṣṭamityarthaḥ /",
  "GSP33brssgo3u:5003": "yo jāto bāla eva prathamo guṇaiḥ śroṣṭho manasvānvivekavānsa indra evaṃvidho he jānaso janā iti śrutyarthaḥ //56//",
  "GSP33brssgo3u:5004": "END BsCom_3,3.31.56",
  "GSP33brssgo3u:5005": "____________________________________________________________________________________________",
  "GSP33brssgo3u:5006": "START BsCom_3,3.32.57",
  "GSP33brssgo3u:5007": "32 bhūmajyāyastvādhikaraṇam / sū. 57",
  "GSP33brssgo3u:5008": "bhūmnaḥ kratuvajjyāyastvaṃ tathā hi darśayati | BBs_3,3.57 |",
  "GSP33brssgo3u:5009": "'prācīnaśāla aupamanyavaḥ' (chā. 5.11.1)",
  "GSP33brssgo3u:5010": "ityasyāmākhyāyikāyāṃ vyastasya samastasya ca vaiśvānarasyopāsanaṃ śrūyate /",
  "GSP33brssgo3u:5011": "vyastopāsanaṃ tāvat 'aupamanyava kaṃ tvamātmānamupāḥsa iti devameva bhagavo rājanniti hovācaiṣa vai sutejā ātmā vaiśvānaro yaṃ tvamātmānamupāḥse' (chā. 5.12.1) ityādi /",
  "GSP33brssgo3u:5012_0": "tathā samastopāsanamapi 'tasya ha vā etasyātmano vaiśvānarasyamūrdhaiva sutejāścakṣurviśvarūpa",
  "GSP33brssgo3u:5012_1": "prāṇaḥ pṛthagvartmātmā saṃdeho bahulo bastireva rayiḥ pṛthivyeva pādau' (chā. 5.18.2) ityādi /",
  "GSP33brssgo3u:5013": "tatra saṃśayaḥ - kimihobhayathāpyupāsanaṃ syādvyastasya samastasya cota smastasyaiveti /",
  "GSP33brssgo3u:5014": "kiṃ tāvatprāptam /",
  "GSP33brssgo3u:5015": "pratyavayavaṃ sutejaḥprabhṛtiṣūpāḥsa iti kriyāpadaśravaṇāt 'tasmāttava sutaṃ prasutamāsutaṃ kule dṛśyate' (chā. 5.12.1)",
  "GSP33brssgo3u:5016": "ityādiphalabhedaśravaṇācca vyastānyapyupāsanāni syuriti prāptam /",
  "GSP33brssgo3u:5017": "tato 'bidhīyate - bhūnnaḥ padārthopacayātmakasya samastasya vaiśvānaropāsanasya jyāyastvaṃ prādhānyamasminvākye vivakṣitaṃ bhavitumarhati na pratyekamavayavopāsanānāmapi /",
  "GSP33brssgo3u:5018": "kratuvat /",
  "GSP33brssgo3u:5019": "yathā kratuṣu darśapūrṇamāsāprabhṛtiṣu sāmastyena sāṅgapradhānaprayoga evaikovivakṣyate na vyastānāmapi prayogaḥ prayājādīnām /",
  "GSP33brssgo3u:5020": "nāpyekadeśāṅgayuktasya pradhānasya tadvat /",
  "GSP33brssgo3u:5021": "kuta etadbhūmaiva jyāyāniti /",
  "GSP33brssgo3u:5022": "tathāhi śrutirbhūmno jyāyastvaṃ darśayati ekavākyatāvagamāt /",
  "GSP33brssgo3u:5023": "ekaṃ hīdaṃ vākyaṃ vaiśvānaravidyāviṣayaṃ paurvāparyālocanātpratīyate /",
  "GSP33brssgo3u:5024_0": "tathāhi - prācīnaśālaprabhṛtaya uddālakāvasānāḥ ṣaḍṛṣayo vaiśvānaravidyāyāṃ pariniṣṭhamapratipadyamānā",
  "GSP33brssgo3u:5024_1": "aśvapatiṃ kaikeyaṃ rājānamabhyājagmurityupakramyaikaikasyarṣerupāsyaṃ dyuprabhṛtīnāmekaikaṃ",
  "GSP33brssgo3u:5024_2": "śrāvayitvā 'mūrdhā tveṣa ātmana iti hovāca' (chā. 5.12.2)",
  "GSP33brssgo3u:5025": "ityādinā mūrdhādibhāvaṃ teṣāṃ vidadhāti /",
  "GSP33brssgo3u:5026": "'mūrdhā tevyapatiṣyadyanmāṃ nāgamiṣyaḥ' (chā. 5.12.2) ityādinā ca vyastopāsanamapavadati /",
  "GSP33brssgo3u:5027": "punaśca vyastopāsanaṃ vyāvartya samastopāsanamevānuvartya 'sa sarveṣu lokeṣu sarveṣu bhūteṣu sarveṣvātmasvannamatti' (chā. 5.18.1)",
  "GSP33brssgo3u:5028": "iti bhūmāśrayameva phalaṃ darśayati /",
  "GSP33brssgo3u:5029": "yattu pratyekaṃ sutejaḥprabhṛtiṣu phalabhedaśravaṇaṃ tadevaṃ satyaṅgaphalāni pradhāna evābhyupagatānīti draṣṭavyam /",
  "GSP33brssgo3u:5030": "tathopāḥsa ityapi pratyavayavamākhyātaśravaṇaṃ parābhiprāyānuvādārthaṃ na vyastopāsanavidhānārtham /",
  "GSP33brssgo3u:5031": "tasmātsamastopāsanapakṣa eva śreyānīti /",
  "GSP33brssgo3u:5032": "kecittvatra samastopāsanapakṣaṃ jyāyāṃsaṃ pratiṣṭhāpya jyāyastvavacanādeva kila vyastopāsanapakṣamapi sūtrakāro 'numanyata iti kathayanti tadayuktam /",
  "GSP33brssgo3u:5033": "ekavākyatāvagatau satyāṃ vākyabhedakalpanasyānyāyyatvāt /",
  "GSP33brssgo3u:5034": "'mūrdhā te vyapatiṣyat' (chā. 5.12.2) iti caivamādinindāvacanavirodhāt /",
  "GSP33brssgo3u:5035": "spaṣṭo copāsaṃhārasthe samastopāsanāvagame tadabhāvasya pūrvapakṣe vaktumaśakyatvāt /",
  "GSP33brssgo3u:5036": "sautrasya ca jyāyastvavacanasya pramāṇavattvābhiprāyeṇāpyupapadyamānatvāt // 57 //",
  "GSP33brssgo3u:5037": "bhūmnaḥ kratuvat /",
  "GSP33brssgo3u:5038": "dyulokādiṣu pratyekaṃ vaiśvānaratvopāstirvyastopāstistadavayavyupāstiḥ samastopāstiriti bhedaḥ /",
  "GSP33brssgo3u:5039": "ākhyāyikā pūrvameva vyākhyātā /",
  "GSP33brssgo3u:5040": "atrobhayatra vidhiphalayoḥ śravaṇādekavākyatvopapatteśca saṃśayamāha-tatreti /",
  "GSP33brssgo3u:5041_0": "'saiva hi satyādayaḥ'ityatra tadyattatsatyamiti prakṛtākarṣādvidyaikyamuktaṃ tadvadatraikyahetvabhāvādagatārthatvaṃ",
  "GSP33brssgo3u:5041_1": "matvā pūrvatrodgīthādiśrutyā saṃnidhibādhenodgīthādyupāstīnāṃ sarvaśākhāsūpasaṃhāravadvyastopāstīnāṃ",
  "GSP33brssgo3u:5041_2": "vidhiśruteḥ phalaśravaṇasya ca samastopāstisaṃnidhiprāptaṃ stutyarthatvaṃ bādhitvā",
  "GSP33brssgo3u:5041_3": "tadvidheyatvamiti pūrvapakṣamāha-pratyavayavamiti /",
  "GSP33brssgo3u:5042": "phalānuktau pūrvottarapakṣasiddhireva phalaṃ mantavyam /",
  "GSP33brssgo3u:5043": "sutaṃ khaṇḍitaṃ somadravyaṃ tasyaiva prastutvamāsamantāt sutatvamavasthābhedaḥ /",
  "GSP33brssgo3u:5044": "somayāgasaṃpattistava kule dṛśyata iti yāvat /",
  "GSP33brssgo3u:5045_0": "ātmano vaiśvānarasya mūrdheva sutejā iti vākyaprakaraṇābhyāṃ vyastopāstīnāṃ samastopāstyantarbhāvena",
  "GSP33brssgo3u:5045_1": "prayājadarśavadekaprayogatve siddhe pradhānatadaṅgaphalānāmarthavādagatānāmekapradhānaphalatayopasaṃhārādvākyabhedo",
  "GSP33brssgo3u:5045_2": "na yukta iti siddhāntyāśayaḥ /",
  "GSP33brssgo3u:5046": "ekadeśivyākhyāmanūdya dūṣayati-keciditi /",
  "GSP33brssgo3u:5047": "yadyubhayathopāsanaṃ siddhāntastarhi vyastopāsameveti pūrvapakṣo vaktavyaḥ,",
  "GSP33brssgo3u:5048": "sa ca na saṃbhavatītyāha-spaṣṭe ceti /",
  "GSP33brssgo3u:5049": "kathaṃ tarhi sūtre jyāyastvoktistatrāha-sautrasyoti /",
  "GSP33brssgo3u:5050": "vyastopāstīnāmaprāmāṇikatvadyotanārthaṃ taduktiriti bhāvaḥ //57//",
  "GSP33brssgo3u:5051": "END BsCom_3,3.32.57",
  "GSP33brssgo3u:5052": "____________________________________________________________________________________________",
  "GSP33brssgo3u:5053": "START BsCom_3,3.33.58",
  "GSP33brssgo3u:5054": "33 śabdādibhedādhikaraṇam / sū. 58",
  "GSP33brssgo3u:5055": "nānā śabdādibhedāt | BBs_3,3.58 |",
  "GSP33brssgo3u:5056": "pūrvasminnadhikaraṇe satyamapi sutejaḥprabhṛtīnāṃ phalabhedaśrutau samastopāsanaṃ jyāya ityuktam /",
  "GSP33brssgo3u:5057": "ataḥ prāptā buddhiranyānyapi bhinnaśrutīnyupāsanāni samasyopāśiṣyanta iti /",
  "GSP33brssgo3u:5058": "apica naiva vedyābhede vidyābhedo vijñātuṃ śakyate /",
  "GSP33brssgo3u:5059": "vedyaṃ hi rūpaṃ vidyāyā dravyadaivatamiva yāgasya /",
  "GSP33brssgo3u:5060": "vedyaścaika evesvaraḥ śrutinānatve 'pyavagamyate 'manomayaḥ prāṇaśarīraḥ' (chā. 3.14.2)",
  "GSP33brssgo3u:5061": "'kaṃ brahma khaṃ brahma' (chā. 4.10.5)",
  "GSP33brssgo3u:5062": "'satyakāmaḥ satyasaṃkalpaḥ' (chā. 8.1.5) ityevamādiṣu /",
  "GSP33brssgo3u:5063": "tathā eka eva prāṇaḥ prāṇo vāva saṃvargaḥ' (chā. 4.3.3)",
  "GSP33brssgo3u:5064": "'prāṇo vāva jyeṣṭhaśca śreṣṭhaśca' (chā. 5.1.1)",
  "GSP33brssgo3u:5065": "'prāṇo ha pitā prāṇo mātā' (chā. 7.15.1) ityevamādiṣu /",
  "GSP33brssgo3u:5066": "vaidyaikatvāccavidyaikatvam /",
  "GSP33brssgo3u:5067": "śrutinānātvamapyasminpakṣe guṇāntaraparatvānnānārthakam /",
  "GSP33brssgo3u:5068": "tasmātsvaparaśākhāvihitamekadyavyapāśrayaṃ guṇajātaṃmupasaṃhartavyaṃ vidyākārtsnyāyeti /",
  "GSP33brssgo3u:5069": "evaṃ prāpte pratipadyate nāneti /",
  "GSP33brssgo3u:5070": "vedyābhede 'pyevañjātīyakāvidyā bhinnā bhavitumarhati /",
  "GSP33brssgo3u:5071": "kutaḥ śabdādibhedāt /",
  "GSP33brssgo3u:5072": "bhavati hi śabdabhedaḥ 'veda' 'upāsīta' 'sa kratuṃ kurvati' (chā. 3.14.1) ityevamādiḥ /",
  "GSP33brssgo3u:5073": "śabdabhedāśca karmabhedahetuḥ samadhigataḥ purastācchabdāntare karmabhedaḥ kṛtānubandhatvāditi /",
  "GSP33brssgo3u:5074": "ādigrahaṇādguṇādayo 'pi yathāsaṃbhavaṃ bhedahetavo yojayitavyāḥ /",
  "GSP33brssgo3u:5075": "nanu vedetyādiṣu śabdabheda evāvagamyate na yajatītyādivadarthabhedaḥ sarveṣāmevaiṣāṃ manovṛttyarthatvābhedāt arthāntarāsaṃbhavācca /",
  "GSP33brssgo3u:5076": "tatkathaṃ śabdabhedādvidyābheda iti /",
  "GSP33brssgo3u:5077": "naiṣa doṣaḥ /",
  "GSP33brssgo3u:5078": "manovṛttyarthatvābhede 'pyanubandhabhedādvedyabede sati vidyābhedopapatteḥ /",
  "GSP33brssgo3u:5079": "ekasyāpīśvarasyopāsyasya pratiprakaraṇaṃ vyāvṛttā guṇāḥ śiṣyante /",
  "GSP33brssgo3u:5080": "tathaikasyāpi prāṇasya tatra tatropāsyasyabhede 'pyanyādṛgguṇo 'nyatropāsitavyo 'nyādṛgguṇaścāntretyevamanubandhabhedādvedyabhede sati vidyābhedo vijñāyate /",
  "GSP33brssgo3u:5081": "nacātraiko vidyāvidhiritare guṇavidhaya iti śakyaṃ vaktum /",
  "GSP33brssgo3u:5082": "viniyogamanāyāṃ hetvabhāvāt /",
  "GSP33brssgo3u:5083": "anekatvācca pratiprakaraṇaṃ guṇānāṃ prāptavidyānuvādena vidhānānupapatteḥ /",
  "GSP33brssgo3u:5084": "nacāsminpakṣe samānāḥ santaḥ satyakāmādayo guṇā asakṛcchrāvayitavyāḥ /",
  "GSP33brssgo3u:5085": "pratiprakaraṇaṃ cedaṅkāmenedamupāsitavyamidaṅkāmena cedamiti nairākāṅkṣyāvagamānnaikavākyatāpattiḥ /",
  "GSP33brssgo3u:5086": "nacātra vaiśvānaravidyāyāmiva samastacodanāparāsti yadbalena pratiprakaraṇavartinyavayavopāsanāni bhūtvaikavākyatāmiyuḥ /",
  "GSP33brssgo3u:5087": "vidyaikatvanimitte ca vidyaikatve sarvatra niraṅ kuśe pratijñāyamāne samastaguṇopasaṃhāro 'śakyaḥ pratijñāyeta /",
  "GSP33brssgo3u:5088": "tasmātsuṣṭhūcyate nānā śabdādibhedāditi /",
  "GSP33brssgo3u:5089": "sthite cetasminnadhikaraṇe sarvavedāntapratyayamityādi draṣṭavyam // 58 //",
  "GSP33brssgo3u:5090": "nānā śabdādibhedāt /",
  "GSP33brssgo3u:5091": "śāṇḍilyādibrahmavidyaikā nānā vā tathā saṃvargādi prāṇavidyaikā nānā veti rūpaikyabhāvābhāvābhyāṃ saṃśaye dṛṣṭāntasaṃgatyā pūrvapakṣamāha-pūrvasminniti /",
  "GSP33brssgo3u:5092": "rūpaikyācca vidyaikyamityāha-apiceti /",
  "GSP33brssgo3u:5093": "vidyaikyaṃ cedekaśrutyuktavidyāyāḥ śrutyantare 'pyuktirvṛthetyata āha-śrutinānātvamapīti /",
  "GSP33brssgo3u:5094": "pūrvapakṣaphalamāha-tasmāditi /",
  "GSP33brssgo3u:5095": "siddhānte tu guṇānupasaṃhāra iti matvā sūtraṃ yojayati-vedyābhede 'pīti /",
  "GSP33brssgo3u:5096_0": "nanu bhinnabhāvārthavācakaśabdaḥ śabdāntaraṃ yathā 'yajati dadāti juhoti'iti tasmiñśabdabhede",
  "GSP33brssgo3u:5096_1": "karmaśabditavidhyarthabhāvānāyā bhedo yuktastasyāḥ kṛtānubandhatvādbhedena svīkṛtaviṣayatvādbhāvārthabhedāditi yāvat /",
  "GSP33brssgo3u:5097": "prakṛte tu vedopāsītetyādiśabdārthopāsteryāgadānahomavatsvato bhedābhāvātsiddhaguṇakabrahmaṇā ekatvena viṣayato 'pi bhedābhāvātkathamupāstibheda iti śaṅkate-nanviti /",
  "GSP33brssgo3u:5098": "atra sūtre śabdabhedo 'bhyuccayamātratayoktaḥ,",
  "GSP33brssgo3u:5099": "vidyānānātve samyagghetavastvādipadopāttā guṇādaya eva /",
  "GSP33brssgo3u:5100": "tathāhi siddhasyāpi guṇasya kāryānvayitayā kāryatvamasti /",
  "GSP33brssgo3u:5101": "yathā āruṇyādiguṇānāṃ krayaṇabhāvanānvayitayā kāryatvaṃ tathāca tattatprakaraṇeṣūtpattiśiṣṭairupāstibhāvanānvayitayā sādhyaistattadguṇairviśiṣṭatayopāsyarūpābhedādupāsanābhedaḥ /",
  "GSP33brssgo3u:5102": "yathā chatracāmarādiguṇabhedena rājopāstibhedaḥ, yathāvāmikṣāvājinaguṇabhedena yāgabhedastadvat /",
  "GSP33brssgo3u:5103": "tathā pratividyaṃ phalasaṃyogabhedāddaharaśāṇḍilyādisamākhyābhedādbheda iti samādhatte-naiṣa doṣa ityādinā /",
  "GSP33brssgo3u:5104": "yaduktaṃ śrutinānātvaṃ guṇāntaravidhyarthamiti tannetyāha-na cātraika iti /",
  "GSP33brssgo3u:5105": "kiñca prāptavidyānuvādenāprāptānekaguṇavidhāne vākyabhedaḥ syādityāha-anekatvācceti /",
  "GSP33brssgo3u:5106": "kiñca vidyaikyapakṣe guṇānāṃ punaruktirvṛthā,",
  "GSP33brssgo3u:5107": "naca pratyabhijñānārthā brahmaikyādeva tatsiddheḥ,",
  "GSP33brssgo3u:5108": "vidyānānātvapakṣe tu guṇānāmaprāpteḥ sā prāpyarthetyāha-na cāsminpakṣa iti /",
  "GSP33brssgo3u:5109": "phalabhedāccodanaikyābhāvātsarvaguṇadhyānasyāśakyatvācca vidyā nānetyāha-pratiprakaraṇaṃ cetyādinā /",
  "GSP33brssgo3u:5110": "daharadhyātuḥ sarveṣu lokeṣu kāmacāro bhavati vaiśvānaradhyātā sarvatrānnamattītyādiphalabheda ityarthaḥ /",
  "GSP33brssgo3u:5111": "nanu vidyānānātve siddhe paścāddaharādividyā prativedāntamekānekā veti cintocitā tatkathamādau sā kṛtetyata āha-sthite ceti /",
  "GSP33brssgo3u:5112": "vidyānānātvādhikaraṇaṃ pādādāveva saṃgatamatra prāsaṅgikamiti bhāvaḥ //58//",
  "GSP33brssgo3u:5113": "END BsCom_3,3.33.58",
  "GSP33brssgo3u:5114": "____________________________________________________________________________________________",
  "GSP33brssgo3u:5115": "START BsCom_3,3.34.59",
  "GSP33brssgo3u:5116": "34 vikalpādhikaramam / sū. 59",
  "GSP33brssgo3u:5117": "vikalpo 'viśiṣṭaphalatvāt | BBs_3,3.59 |",
  "GSP33brssgo3u:5118": "sthite vidyābhede vicāryate kimāsāmicchayā samuccayo vikalpo vā syāt,",
  "GSP33brssgo3u:5119": "athavā vikalpa eva niyameneti /",
  "GSP33brssgo3u:5120": "tatra sthitatvāttāvadvidyābhedasya na samuccayaniyame kiñcitkāraṇamasti /",
  "GSP33brssgo3u:5121": "nanu bhinnānāmapyagnihotradarśapūrṇamāsādīnāṃ samuccayaniyamo dṛśyate /",
  "GSP33brssgo3u:5122": "naiṣa doṣaḥ /",
  "GSP33brssgo3u:5123": "nityatāśrutirhi tatra kāraṇaṃ naivaṃ vidyānāṃ kācinnityatāśrutirasti /",
  "GSP33brssgo3u:5124": "tasmānna samuccayaniyamaḥ /",
  "GSP33brssgo3u:5125": "nāpi vikalpaniyamaḥ /",
  "GSP33brssgo3u:5126": "vidyāntarādhikṛtasya vidyāntarāpratiṣedhāt /",
  "GSP33brssgo3u:5127": "pāriśeṣyādyāthākāmyamāpadyate /",
  "GSP33brssgo3u:5128": "nanvaviśiṣṭaphalatvādāsāṃ vikalpo nyāyyaḥ /",
  "GSP33brssgo3u:5129": "tathāhi - manomayaḥ prāṇaśarīraḥ (chā. 3.14.2)",
  "GSP33brssgo3u:5130": "'kaṃ brahma khaṃ brahma' (chā.4.105)",
  "GSP33brssgo3u:5131": "'satyakāmaḥ satyasaṃkalpaḥ' (chā. 8 1.5)",
  "GSP33brssgo3u:5132": "ityevamādyāstulyavadīśvaraprāptiphalā lakṣyante /",
  "GSP33brssgo3u:5133": "naiṣa doṣaḥ /",
  "GSP33brssgo3u:5134": "samānaphaleṣvapi svargādisādhaneṣu karmasu yatākāmyadarśanāt /",
  "GSP33brssgo3u:5135": "tasmādyathākāmyaprāptāvucyate vikalpa evāsāṃ bhavitumarhati na samuccayaḥ /",
  "GSP33brssgo3u:5136": "kasmāt /",
  "GSP33brssgo3u:5137": "aviśiṣṭaphalatvāt /",
  "GSP33brssgo3u:5138": "aviśiṣṭaṃ hyāsāṃ phalamupāsyaviṣayasākṣātkaraṇam /",
  "GSP33brssgo3u:5139": "ekena copāsanena sākṣātkṛ upāsye viṣaya īśvarādau dvitīyamanarthakam /",
  "GSP33brssgo3u:5140": "api cāsaṃbhavaḥ /",
  "GSP33brssgo3u:5141": "sākṣātkaraṇasya samuccayapakṣe cittavikṣepahetutvāt /",
  "GSP33brssgo3u:5142": "sākṣātkaraṇasādyaṃ ca vidyāphalaṃ darśayanti śrutayaḥ -",
  "GSP33brssgo3u:5143": "'yasya syādaddhā na vicikitsāsti' (chā. 3.14.4)",
  "GSP33brssgo3u:5144": "iti 'devo bhūtvā devānapyeti' (bṛ. 4.1.2) iti caivamādyāḥ /",
  "GSP33brssgo3u:5145": "tasmādaviśiṣṭaphalānāṃ vidyānāmanyatamāmādāya tatparaḥ syādyāvadupāsyaviṣayasākṣātkaramena tatphalaṃ prāptamiti // 59 //",
  "GSP33brssgo3u:5146": "vikalpaḥ /",
  "GSP33brssgo3u:5147": "vidyānāṃ svarūpamuktvānuṣṭhānaprakāro 'tra nirūpyata ityupajīvyatvasaṃgatimāha-sthita iti /",
  "GSP33brssgo3u:5148": "vidyāstrividhāḥ ahaṅgrahāstaṭasthā aṅgāśritāśceti /",
  "GSP33brssgo3u:5149": "tatrāhaṅgrahavidyāsu yāthākāmyavikalpayorvidyānānātvasāmyātsaṃśayamāha-kimiti /",
  "GSP33brssgo3u:5150": "pūrvapakṣe yathecchamanuṣṭhānamityaniyamaḥ siddhānte vikalpenānuṣṭhānamiti niyama iti phalabhedaḥ tatrāniyamaṃ sādhayati-tatra sthitatvādityādinā /",
  "GSP33brssgo3u:5151": "ekapuroḍāśaphalatvādyathā vrīhiyavayorvikalpastathā vikalpaniyama evāsāṃ vidyānāṃ nyāyyaḥ, tulyaphalatvāt /",
  "GSP33brssgo3u:5152": "naca phalabhūyastvārthinaḥ kāmyakarmasamuccayo 'pi dṛṣṭa iti vācyam,",
  "GSP33brssgo3u:5153": "īśvarasākṣātkārātparaṃ phalabhede 'pyāsāmahaṅgrahopāstīnāṃ sākṣātkārātmakaphalasya tulyatvāt,",
  "GSP33brssgo3u:5154": "tasya caikayākṛtatve anyasyāḥ kṛtyābhāvāccittavikṣepakatayā tadvighātakatvācceti siddhāntabhāṣyārthaḥ /",
  "GSP33brssgo3u:5155": "māstu sākṣātkāra ityata āha-sākṣātkaraṇasādhyaṃ ceti /",
  "GSP33brssgo3u:5156": "yasya puṃsaḥ,",
  "GSP33brssgo3u:5157": "addhā īśvaro 'hamiti sākṣātkāraḥ syādvicikitsā ca nāsti ahamīśvaro na veti tasyaiveśvaraprāptirityarthaḥ /",
  "GSP33brssgo3u:5158": "jīvanneva bhāvanayā devatvaṃ sākṣātkṛtya dehapātottarakālaṃ devānprāpnotīti śrutyantarārthaḥ /",
  "GSP33brssgo3u:5159": "ahaṅgrahāṇāmanuṣṭhānaprakāramupasaṃharati-tasmāditi //59//",
  "GSP33brssgo3u:5160": "END BsCom_3,3.34.59",
  "GSP33brssgo3u:5161": "____________________________________________________________________________________________",
  "GSP33brssgo3u:5162": "START BsCom_3,3.35.60",
  "GSP33brssgo3u:5163": "35 kāmyādhikaraṇam / sū. 60",
  "GSP33brssgo3u:5164": "kāmyāstu yathākāmaṃ samuccīyeranna vā pūrvahetvabhāvāt | BBs_3,3.60 |",
  "GSP33brssgo3u:5165": "aviśiṣṭaphalatvādityasya pratyudāharaṇam /",
  "GSP33brssgo3u:5166": "yāsu punaḥ kāmyāsu vidyāsu 'sa ya etamevaṃ vāyuṃ diśāṃ vatsaṃ veda na putrarodaṃ roditi' (chā. 3.15.2)",
  "GSP33brssgo3u:5167": "'sa yo nāma brahmetyupāste yāvannāmno gataṃ tatrāsya yatākāmacāro bhavati' (chā. 7.1.5)",
  "GSP33brssgo3u:5168": "iti caivamādyāsu kriyāvadadṛṣṭenātmanātmīyaṃ phalaṃ sādhayantīṣu sākṣātkaraṇāpekṣā nāsti /",
  "GSP33brssgo3u:5169": "tā yatākāmaṃ samuccīyeranna vā samuccīyeranpūrvahetvābhāvāt /",
  "GSP33brssgo3u:5170": "pūrvasyāviśiṣṭaphalatvādityasya vikalpahetorabhāvāt // 60 //",
  "GSP33brssgo3u:5171": "36 yathāśrayabhāvādikaraṇam / sū. 61-66",
  "GSP33brssgo3u:5172": "kāmyāstu /",
  "GSP33brssgo3u:5173": "taṭasthopāstayo 'tra viṣayastāsu kiṃ vikalpa uta yathākāmamanuṣṭhānamiti pūrvavatsaṃśaye satyupāstitvāviśeṣādahaṅgrahavadvikalpa iti prāptāvapavādaṃ siddhāntayati-aviśiṣṭeti /",
  "GSP33brssgo3u:5174": "sa yaḥ kaścidetaṃ vāyumevaṃ gotvena kalpitānāṃ diśāṃ vatsaṃ vedopāste nāsau putramaraṇanimittaṃ rodanaṃ roditi labhate nityameva jīvatputro bhavatītyarthaḥ /",
  "GSP33brssgo3u:5175": "ahaṅgrahadṛṣṭānte sākṣātkāradvāratvamupādhiriti bhāvaḥ //60//",
  "GSP33brssgo3u:5176": "END BsCom_3,3.35.60",
  "GSP33brssgo3u:5177": "____________________________________________________________________________________________",
  "GSP33brssgo3u:5178": "START BsCom_3,3.36.61",
  "GSP33brssgo3u:5179": "aṅgeṣu yathāśrayabhāvaḥ | BBs_3,3.61 |",
  "GSP33brssgo3u:5180": "karmāṅgeṣūdgīthādiṣu ya āśritāḥ pratyayā vedatrayavihitāḥ kiṃ te samuccīyerankiṃvā yathākāmaṃ syuriti saṃśaye yathāśrayabhāva ityāha /",
  "GSP33brssgo3u:5181": "yataivaiṣāmāśrayāḥ stotrādayaḥ saṃbhūya bhavantyevaṃ pratyayā api āśrayatantratvātpratyayānām // 61 //",
  "GSP33brssgo3u:5182": "saṃpratyaṅgāvabaddhopāstīnāmanuṣṭhānakramaṃ vaktuṃ pūrvapayati-aṅgeṣviti /",
  "GSP33brssgo3u:5183": "aṅgāśritatvātsaphalatvācca saṃśayamāha-kimiti /",
  "GSP33brssgo3u:5184": "yathā kratvanuṣṭhāne tadāśritāṅgānāṃ samuccityānuṣṭhānaniyamastathāṅgānuṣṭhāne tadāśritopāstīnāṃ tanniyama iti sūtrārthaḥ /",
  "GSP33brssgo3u:5185": "nanu tannirdhāraṇāniyama ityatrāṅgāśritānāṃ godohanavadanaṅgatvamuktaṃ tatkathamanaṅgānāmaṅgavatsamuccayaśaṅketyucyate /",
  "GSP33brssgo3u:5186": "aṅgānyanuṣṭhāpayanprayogavidhiryadyupāsanāni nānuṣṭhāpayettarhi teṣāṃ tadāśritatvaṃ vyarthamiti manvānasya śaṅketi bhāvaḥ //61//",
  "GSP33brssgo3u:5187": "END BsCom_3,3.36.61",
  "GSP33brssgo3u:5188": "____________________________________________________________________________________________",
  "GSP33brssgo3u:5189": "START BsCom_3,3.36.62",
  "GSP33brssgo3u:5190": "śiṣṭeś ca | BBs_3,3.62 |",
  "GSP33brssgo3u:5191": "yathā vāśrayāḥ stotrādayastriṣu śiṣyanta evamāśritā api pratyayāḥ /",
  "GSP33brssgo3u:5192": "nopadeśakṛto 'pi kaścidviśeṣo 'ṅgānāṃ tadāśrayāṇāṃ ca pratyayānāmityarthaḥ // 62 //",
  "GSP33brssgo3u:5193": "tarhi godohanasyāpi samuccayaḥ syādityata āha-śiṣṭeśceti /",
  "GSP33brssgo3u:5194": "śiṣṭiḥ śāsanaṃ vidhānamiti yāvat /",
  "GSP33brssgo3u:5195": "vihitatvāviśeṣātsamuccayo 'ṅgatvādityarthaḥ /",
  "GSP33brssgo3u:5196": "godohanasya tu nānuṣṭhānaniyamaḥ, camasasthāne vihitatvāttanniyame camasavidhivaiyarthyāt /",
  "GSP33brssgo3u:5197": "upāsanānāṃ tu na kasyacidaṅgasya sthāne vihitatvamiti samuccayaniyamo na virudhyata iti bhāvaḥ //62//",
  "GSP33brssgo3u:5198": "END BsCom_3,3.36.62",
  "GSP33brssgo3u:5199": "____________________________________________________________________________________________",
  "GSP33brssgo3u:5200": "START BsCom_3,3.36.63",
  "GSP33brssgo3u:5201": "samāhārāt | BBs_3,3.63 |",
  "GSP33brssgo3u:5202": "hotṛṣadanāddhaivāpi durudgīthamanusamāharati (chā. 1.5.5)",
  "GSP33brssgo3u:5203_0": "iti ca praṇavodgīthaikatvāvijñānamāhātmyādudgātāsvakarmaṇayutpannaṃ kṣataṃ hotrātkarmaṇaḥ",
  "GSP33brssgo3u:5203_1": "pratisamādadhātīti bruvanvedāntaroditasya pratyayasya vedāntaroditapadārthasaṃbandhasāmānyātsravavedoditapratyayopasaṃhārasūcayatīti",
  "GSP33brssgo3u:5203_2": "liṅgadarśanam // 63 //",
  "GSP33brssgo3u:5204": "samuccaye liṅgam-samāhārāditi /",
  "GSP33brssgo3u:5205": "'ṛgvedināṃ yaḥ praṇavaḥ sa sāmavedināmudgīthaḥ'iti chāndogye prāṇavodgīthayoraikyadhyānavidhirasti,",
  "GSP33brssgo3u:5206": "tasya phalārthavādo hotṛṣadanādityādiḥ /",
  "GSP33brssgo3u:5207": "hotuḥ śaṃsanasthalavācinā hotṛṣadanaśabdena śaṃsanaṃ lakṣyate-udgātā svarādipramādādduṣṭamapyudgīthaṃ samyakkṛtāddhotṛśaṃsanādanusamāhāratyeva nirdeṣaṃ karotyeva kila,",
  "GSP33brssgo3u:5208": "śaṃsyamānapraṇavena svīyodgīthasyaikyadhyānabalādityarthaḥ /",
  "GSP33brssgo3u:5209": "tataḥ kiṃ tatrāha-iti bruvanniti /",
  "GSP33brssgo3u:5210_0": "sāmavedasthodgīthadhyānasya ṛgvedoktapraṇavasaṃbandho yo dṛṣṭaḥ sa evāṅgānāṃ sarvavedāntavihitopāstisamuccaye",
  "GSP33brssgo3u:5210_1": "liṅgaṃ praṇavarūpapadārthasyopāstīnāṃ ca vedāntaroktatvasādṛśyādvedāntaroktāṅgasaṃbandhasyāpi",
  "GSP33brssgo3u:5210_2": "samānatvādityarthaḥ //63 //",
  "GSP33brssgo3u:5211": "END BsCom_3,3.36.63",
  "GSP33brssgo3u:5212": "____________________________________________________________________________________________",
  "GSP33brssgo3u:5213": "START BsCom_3,3.36.64",
  "GSP33brssgo3u:5214": "guṇasādhāraṇyaśruteś ca | BBs_3,3.64 |",
  "GSP33brssgo3u:5215": "vidyāyāṃ ca vidyāśrayaṃ santamoṅkāraṃ vetrayasādhāraṇāṃśrāvayati- 'teneyaṃ trayī vidyā vartata omityāśrāyatyomiti śaṃsatyomityudgāyati' (chā. 1.1.9) iti ca /",
  "GSP33brssgo3u:5216": "tataścāśrayasādāraṇyādāśritasādhāramyamiti liṅgadarśanameva /",
  "GSP33brssgo3u:5217": "athavā guṇasādhāraṇyaśruteśceti /",
  "GSP33brssgo3u:5218": "yadīme karmaguṇā udgīthādayaḥ sarve sarvaprayogasādhāraṇā na syurna syāttatastadāśrayāṇāṃ pratyayānāṃ sahabhāvaḥ /",
  "GSP33brssgo3u:5219": "te tūdgīthādayaḥ sarvāṅgagrāhiṇā prayogavacanena sarve sarvaprayogasādhāraṇāḥ śrāvyante /",
  "GSP33brssgo3u:5220": "tathaścāśrayasahabhāvātpratyayasahabhāva iti // 64 //",
  "GSP33brssgo3u:5221": "oṅkārasya dhyeyasya sādhāraṇyādapi tadāśritadhyānānāṃ samuccityānuṣṭhānaṃ gamyata iti liṅgāntaramāha-guṇeti /",
  "GSP33brssgo3u:5222": "tenoṅkāreṇa,",
  "GSP33brssgo3u:5223": "vedatrayoktaṃ karma pravartata ityarthaḥ anvayamukhenoktamevārthaṃ vyatirekato 'pi vyācaṣṭe-athaveti //64//",
  "GSP33brssgo3u:5224": "END BsCom_3,3.36.64",
  "GSP33brssgo3u:5225": "____________________________________________________________________________________________",
  "GSP33brssgo3u:5226": "START BsCom_3,3.36.65",
  "GSP33brssgo3u:5227": "na vā tatsahabhāvāśruteḥ | BBs_3,3.65 |",
  "GSP33brssgo3u:5228": "na veti pakṣavyāvartanam /",
  "GSP33brssgo3u:5229": "na yatāśrayabhāva āśritānāmupāsanānāṃ bhavitumarhati /",
  "GSP33brssgo3u:5230": "kutaḥ - tatsahabhāvāśruteḥ /",
  "GSP33brssgo3u:5231_0": "yathā hi trivedīvihitānāmaṅgānāṃ stotrādīnāṃ sahabhāvaḥ śrūyate - 'grahaṃ vā gṛhītvā",
  "GSP33brssgo3u:5231_1": "camasaṃ vonnīya stotramupākaroti stotramanuśaṃsati prastotaḥ sāma gāya hotaretadyaja' ityādinā /",
  "GSP33brssgo3u:5232": "naivamupāsanānāṃ sahabhāvaśrutirasti /",
  "GSP33brssgo3u:5233": "nanu prayogavacana eṣāṃ sahabhāvaṃ prāpayet /",
  "GSP33brssgo3u:5234": "neti brūmaḥ - puruṣārthatvādupāsanānām /",
  "GSP33brssgo3u:5235": "prayogavacano hi ṛtvartānāmudgīthādīnāṃ sahabhāvaṃ prāpayet /",
  "GSP33brssgo3u:5236": "udgīthādyupāsanāni ṛtvarthāśrayāṇyapi godohanādivatpuruṣārthanītvocāma 'pṛthagghyapratibandhaḥ phalam' (bra.saba. 3.3.42) ityatra /",
  "GSP33brssgo3u:5237": "ayameva copadeśāśrayo viseṣo 'ṅgānāṃ tadālambanānāṃ copāsanānāṃ yadekeṣāṃ kratvarthatvamekeṣāṃ puruṣārthatvamiti /",
  "GSP33brssgo3u:5238": "paraṃ ca liṅgadvayamakāraṇamupāsanasahabhāvasya śrutinyāyābāvāt /",
  "GSP33brssgo3u:5239": "naca pratiprayogamāśrayakārtsnyopasaṃhārādāśritānāmapi tathātvaṃ vijñātuṃ śakyam /",
  "GSP33brssgo3u:5240": "atatpratyuktatvādupāsanānām /",
  "GSP33brssgo3u:5241": "āśrayatantrāṇyapi hyupāsanāni kāmamāśrayābhāve mā bhūvanna tvāśrayasahabhāvena sahabhāvaniyamamarhanti tatsahabhāvāśrutereva /",
  "GSP33brssgo3u:5242": "tasmādyathākāmamevopāsanānyanuṣṭhīyeran // 65 //",
  "GSP33brssgo3u:5243": "phalecchāyā aniyamādupāstyaniyama eva yuktaḥ,",
  "GSP33brssgo3u:5244": "aṅgatsamuccayaniyame mānābhāvāditi siddhāntayati-na veti /",
  "GSP33brssgo3u:5245": "prayogavidhiḥ khalu sāṅgapradhānānuṣṭhānaniyāmako na tvanaṅgānāṃ saṃgrahaka ityāha-neti brūma iti /",
  "GSP33brssgo3u:5246": "vimatopāstayaḥ kratau na samuccityānuṣṭhoyāḥ, bhinnaphalatvādgodohanavaditi bhāvaḥ /",
  "GSP33brssgo3u:5247": "śiṣṭeścetyuktaṃ nirasyati-ayameveti /",
  "GSP33brssgo3u:5248": "samāhārādguṇasādhāraṇyaśruteścetyuktaṃ liṅgadvayamapi mānāntaraprāptasya dyotakaṃ na svayaṃ sādhakamarthavādasthatvādityāha-paraṃ ceti /",
  "GSP33brssgo3u:5249": "guṇasādhāraṇyasūtrasya dvitīyāṃ vyākhyāṃ dūṣayati-naceti /",
  "GSP33brssgo3u:5250": "tatprayuktatvābhāve tadāśritatvaṃ kathamityata āha-āśrayeti /",
  "GSP33brssgo3u:5251": "idameva teṣāṃ aṅgāśritatvaṃ yadaṅgābhāve satyasattvaṃ na tvaṅgavyāpakatvamityarthaḥ //65//",
  "GSP33brssgo3u:5252": "END BsCom_3,3.36.65",
  "GSP33brssgo3u:5253": "____________________________________________________________________________________________",
  "GSP33brssgo3u:5254": "START BsCom_3,3.36.66",
  "GSP33brssgo3u:5255": "darśanāc ca | BBs_3,3.66 |",
  "GSP33brssgo3u:5256": "darśayati ca śrutisahabhāvaṃ pratyayānam - 'evaṃviddha vai brahmā yajñaṃ yajamānaṃ sarvāṃścartvijo 'bhirakṣati'",
  "GSP33brssgo3u:5257": "(chā. 4.17.10) iti /",
  "GSP33brssgo3u:5258": "sarvapratyayopasaṃhāre hi sarve sarvavidaḥ iti na vijñānavatā brahmaṇā paripālyatvamitareṣāṃ saṃkīrtyeta /",
  "GSP33brssgo3u:5259": "tasmādyathākāmamupāsanānāṃ samuccayo vikalpo veti // 66 //",
  "GSP33brssgo3u:5260": "iti śrīgovindabhagavatpūjyapādaśiṣyaśrīmacchaṅkarabhagavatpūjyapādakṛtau śrīmacchārīrakamīmāṃsābhāṣye tṛtīyādyāyasya tṛtīyaḥ pādaḥ // 3 //",
  "GSP33brssgo3u:5261": "kiñca viduṣā brahmaṇānyeṣāmṛtvijāṃ pālyatvavacanānna sarvopāstīnāṃ sahaprayoga ityāha-darśanācceti /",
  "GSP33brssgo3u:5262": "ṛgvedādivihitāṅgalope vyāhṛtihomaprāyaścittādivijñānavattvamevaṃvittvaṃ brahmaṇa ityarthaḥ //66//",
  "GSP33brssgo3u:5263": "iti śrīmatparamahaṃsaparivrājakācāryaśrīgovindānandabhagavatpādakṛtau śārīrakavyākhyāyāṃ bhāṣyaratnaprabhāyāṃ tṛtīyādhyāyasya tṛtīyaḥ pādaḥ //3//",
  "GSP33brssgo3u:5264": "// iti tṛtīyādhyāyasya parāparabrahmavidyāguṇopasaṃhārākhyastṛtīyaḥ pādaḥ //",
  "GSP33brssgo3u:5265": "END BsCom_3,3.36.66",
  "GSP33brssgo3u:5266": "____________________________________________________________________________________________",
  "GSP33brssgo3u:5267": "____________________________________________________________________________________________",
  "GSP33brssgo3u:5268": "tṛtīyādhyāye caturthaḥ pādaḥ /",
  "GSP33brssgo3u:5269": "atra nirguṇavidyāyā antaraṅgabahiraṅgasādhanavicāraḥ",
  "GSP33brssgo3u:5270": "tṛtīyādhyāye caturthaḥ pādaḥ /",
  "GSP33brssgo3u:5271": "____________________________________________________________________________________________",
  "GSP33brssgo3u:5272": "START BsCom_3,4.1.1",
  "GSP33brssgo3u:5273": "1 puruṣārthādhikaraṇam / sū. 1-17",
  "GSP33brssgo3u:5274": "puruṣārtho 'taḥ śabdād iti bādarāyaṇaḥ | BBs_3,4.1 |",
  "GSP33brssgo3u:5275_0": "athedānīmaupaniṣadamātmajñānaṃ kimadhikāridvāreṇa karmaṇyevānupraviśatyāhosvitsvatantrameva",
  "GSP33brssgo3u:5275_1": "puruṣārthasādhanaṃ bhavatīti mīmāṃsamānaḥ siddhāntenaiva tādupakramate puruṣārtho 'ta iti /",
  "GSP33brssgo3u:5276": "asmadvedāntavihitādātmajñānātsvatanatrātpuruṣārthaḥ siddyatīti bādarāyaṇa ācāryo manyate /",
  "GSP33brssgo3u:5277": "kuta etadavagamyate śabdādityāha /",
  "GSP33brssgo3u:5278": "tathāhi - 'tarati śokamātmavit' (chā. 7.1.3)",
  "GSP33brssgo3u:5279": "'sa yo ha vai tatparamaṃ brahma veda brahmaiva bhavati' (mu. 3.2.9)",
  "GSP33brssgo3u:5280": "'brahmavidāpnoti param' (tai. 2.1.1)",
  "GSP33brssgo3u:5281": "'ācāryavānpuruṣo veda tasya tāvadeva ciraṃ yāvannavimokṣye 'tha saṃpatsye' (chā /",
  "GSP33brssgo3u:5282": "6.14.2) iti /",
  "GSP33brssgo3u:5283": "'ya ātmāpahatapāpmā' (chā. 8.7.1)",
  "GSP33brssgo3u:5284": "ityupakramya 'sarvāṃśca lokānāpnoti sarvāṃśca kāmānyastamātmānamanuvidya vijānāti (chā. 8.7.1) iti /",
  "GSP33brssgo3u:5285": "'ātmā vā are draṣṭavyaḥ' (bṛ. 4.5.6)",
  "GSP33brssgo3u:5286": "ityupakramya 'etāvadare khalvamṛtatvam' (bṛ. 4.5.15)",
  "GSP33brssgo3u:5287": "ityevañjātīyakā śrutiḥ kevalāyā vidyāyāḥ puruṣārthahetutvaṃ śrāvayati // 1 //",
  "GSP33brssgo3u:5288": "karmāṅgavidyāprasaṅgādbrahmajñānasya karmāṅgatvamāśaṅkyāha-puruṣārtho 'taḥ śabdāditi bādarāyaṇaḥ /",
  "GSP33brssgo3u:5289": "pūrvapāde parāparavidyānāṃ guṇopasaṃhāroktyā svarūpaṃ niścitamasminpāde tāsāṃ karmānaṅgatayā puruṣārthahetutvaṃ nirūpyate /",
  "GSP33brssgo3u:5290_0": "tato 'ṅgākāṅkṣāyāṃ yajñādīni bahiraṅgāni śamāddīnyantaraṅgāni ca nirūpyanta ityekavidyāviṣayatvaṃ",
  "GSP33brssgo3u:5290_1": "pādayoḥ saṃgatiḥ tatrādau tattvajñānaṃ viṣayīkṛtya vādivipratipattyā saṃśayamāha-atheti /",
  "GSP33brssgo3u:5291": "pūrvapakṣe jñānakarmaṇoraṅgāṅgitvena samuccayaḥ /",
  "GSP33brssgo3u:5292": "siddhānte kevalajñānānmuktiriti phalabhedaḥ /",
  "GSP33brssgo3u:5293": "'ya ātmeti'prajāpatyuktabrahmavidyāyāṃ lokādikaṃ saguṇavidyāphalaṃ mokṣānande 'ntarbhāvābhiprāyeṇoktamiti mantavyam //1//",
  "GSP33brssgo3u:5294": "END BsCom_3,4.1.1",
  "GSP33brssgo3u:5295": "____________________________________________________________________________________________",
  "GSP33brssgo3u:5296": "START BsCom_3,4.1.2",
  "GSP33brssgo3u:5297": "athātra pratyavatiṣṭhate -",
  "GSP33brssgo3u:5298": "śeṣatvātpuruṣārthavādo yathānyeṣv iti jaiminiḥ | BBs_3,4.2 |",
  "GSP33brssgo3u:5299_0": "kartṛtvamātmanaḥ karmaśeṣatvāttadvijñānamapi vrīhiprokṣaṇādivadviṣayadvāreṇa karmasaṃbandhyevetyatastasminnavagataprayojana",
  "GSP33brssgo3u:5299_1": "ātmajñāne yā phalaśrutiḥ sārthavāda iti jaiminirācāryo manyate yathānyeṣu dravyasaṃskārakarmasu",
  "GSP33brssgo3u:5299_2": "'yasya parṇamayī juhūrbhavati na sa pāpaṃ ślokaṃ śṛṇoti /",
  "GSP33brssgo3u:5300": "yadaṅ ke cakṣureva bhrātṛvyasya vṛṅ kte /",
  "GSP33brssgo3u:5301": "yatprayājānuyājā ijyante varma vā etadyajñasya kriyate karma yajamānasya bhrātṛvyābhibhūtyai' ityevañjātīyakā phalaśrutirarthavādaḥ /",
  "GSP33brssgo3u:5302": "tadvat /",
  "GSP33brssgo3u:5303": "kathaṃ punarasyānarabhyādhītasyātmajñānasya prakaraṇādīnāmanyatamenāpi hetunā vinā kratupraveśa āśaṅkyate /",
  "GSP33brssgo3u:5304": "kartṛdvāreṇa vākyāttadvijñānasya kratusaṃbandha iti cet /",
  "GSP33brssgo3u:5305": "na /",
  "GSP33brssgo3u:5306": "vākyāttadviniyogānupapatteḥ /",
  "GSP33brssgo3u:5307": "avyabhicāriṇā hi kenaciddvāreṇānārabhyādhītānāmapi vākyanimittaḥ kratusaṃbandho 'vakalpate /",
  "GSP33brssgo3u:5308": "kartā tu vyabhicāri dvāraṃ lokikavaidikakarmasādhāraṇyāt /",
  "GSP33brssgo3u:5309": "tasmānna taddvāreṇātmajñānasya kratusaṃbandhasiddhiriti /",
  "GSP33brssgo3u:5310": "na /",
  "GSP33brssgo3u:5311": "vyatirekavijñānasya vaidikebhyaḥ karmabhyo 'nyatrānupayogāt /",
  "GSP33brssgo3u:5312": "nahi dehavyatiriktātmajñānaṃ lokikeṣu karmasūpayujyate /",
  "GSP33brssgo3u:5313": "sarvathā dṛṣṭārthapravṛttyupapatteḥ /",
  "GSP33brssgo3u:5314": "vaidikeṣu tu dehapātottarakālaphaleṣu dehavyatiriktātmajñānamantareṇa pravṛttirnopapadyata ityupayujyate vyatirekavijñānam /",
  "GSP33brssgo3u:5315": "nanvapahatapāpmatvādiviśeṣaṇādasaṃsāryātmaviṣayamaupaniṣadaṃ darśanaṃ na pravṛttyaṅgaṃ syāt /",
  "GSP33brssgo3u:5316": "na /",
  "GSP33brssgo3u:5317": "priyādisaṃsūcitasya saṃsāriṇa evātmano draṣṭavyatvenopadeśāt /",
  "GSP33brssgo3u:5318": "apahatapāpmatvādi viśeṣaṇaṃ tu stutyarthaṃ bhaviṣyati /",
  "GSP33brssgo3u:5319": "nanu tatra tatra prasīdhitametadadhikamasaṃsāri brahma jagatkāraṇaṃ tadeva ca saṃsāriṇa ātmanaḥ pāramārthikaṃ svarūpamupaniṣatsūpadiśyata iti /",
  "GSP33brssgo3u:5320": "satyaṃ prasāditaṃ tasyaiva tu sthūṇānikhananavatphaladvāreṇākṣepasamādhāne kriyete dārḍhyāya // 2 //",
  "GSP33brssgo3u:5321": "evaṃ siddhāntamupakramya pūrvapakṣayati-śeṣatvāditi /",
  "GSP33brssgo3u:5322": "sūtrer'thavādapadamāvartanīyam /",
  "GSP33brssgo3u:5323": "jñānātpuruṣārthavādor'thavāda ityarthaḥ /",
  "GSP33brssgo3u:5324": "jñānaṃ karmāṅgam, aphalatve sati karmeśeṣāśrayatvātprokṣaṇaparṇamayītvādivaditi bhāvaḥ /",
  "GSP33brssgo3u:5325": "tattvanirṇayārthaṃ guruśiṣyayoḥ kathāvādo 'yamiti jñāpanārthaṃ jaiminigrahaṇam /",
  "GSP33brssgo3u:5326": "aṅgiphalenāṅgabhūta ātmāvagataprayojanastadāśraye tatsaṃskāre jñāne phalaśrutirarthavāda ityatra dṛṣṭāntaḥ-yatheti /",
  "GSP33brssgo3u:5327": "parṇamayī dravyaṃ, yajamānasyāñjanaṃ saṃskāraḥ, prayājādīni karmāṇi teṣvityarthaḥ /",
  "GSP33brssgo3u:5328": "varma kavacam /",
  "GSP33brssgo3u:5329": "ātmajñānaṃ na karmāṅgaṃ mānābhāvāditi siddhāntī śaṅkate-kathamiti /",
  "GSP33brssgo3u:5330": "pūrvapakṣyāha-kartriti /",
  "GSP33brssgo3u:5331": "yukto hyanārabhyādhītāyāḥ parṇatāyā juhūdvāreṇa vākyātkratvaṅgabhāvo juhvāḥ kratuvyāpyatayā kratūpasthāpakatvāt,",
  "GSP33brssgo3u:5332": "na tathātmavijñānasya 'ātmā draṣṭavyaḥ'iti vākyātkratusaṃbandha upapadyate,",
  "GSP33brssgo3u:5333": "ātmanaḥ kratuvyāptyabhāvāditi siddhāntī dūṣayati-neti /",
  "GSP33brssgo3u:5334": "dehabhinnatvena jñātātmanaḥ kratuvyāpyatvamastīti pūrvapakṣī samādhatte-na vyatireketi /",
  "GSP33brssgo3u:5335": "sarvatheti /",
  "GSP33brssgo3u:5336": "dehātmatvenāpītyarthaḥ /",
  "GSP33brssgo3u:5337": "dehabhinnakartṛjñānasyāṅgatve 'pyakartṛbrahmātmajñānasya nāṅgatvamiti śaṅkate-nanvapahateti /",
  "GSP33brssgo3u:5338": "yasyārthe jāyādikaṃ priyaṃ bhogyaṃ sa ātmā draṣṭavya iti bhogyaliṅgena sūcitabhoktṛbhinnamakartṛsvarūpaṃ nāstīti samādhyarthaḥ /",
  "GSP33brssgo3u:5339": "janmādisūtramārabhya sādhitaṃ svarūpaṃ kathaṃ nāstīti śaṅkate-nanviti /",
  "GSP33brssgo3u:5340": "svarūpajñānaṃ vedāntānāṃ phalaṃ,",
  "GSP33brssgo3u:5341": "tasya kratvarthatvapuruṣārthatvavicāreṇa dārḍhyaṃ kriyata ityāha-satyamiti //2//",
  "GSP33brssgo3u:5342": "END BsCom_3,4.1.2",
  "GSP33brssgo3u:5343": "____________________________________________________________________________________________",
  "GSP33brssgo3u:5344": "START BsCom_3,4.1.3",
  "GSP33brssgo3u:5345": "ācāradarśanāt | BBs_3,4.3 |",
  "GSP33brssgo3u:5346": "'janako ha vaideho bahudakṣiṇena yajñeneje' (bṛ. 3.1.1)",
  "GSP33brssgo3u:5347": "'yakṣyamāṇo vai bhagavanto 'hamasmi' (chā. 5.11.5)",
  "GSP33brssgo3u:5348": "ityevamādīni brahmavidāmapyanyapareṣu vākyeṣu karmasaṃbandhadarśanāni bhavanti /",
  "GSP33brssgo3u:5349": "tathoddālakādīnāmapi putrānuśāsanādidarśanādgārhasthyasaṃbandho 'vagamyate /",
  "GSP33brssgo3u:5350": "kevalāccejjñānātpuruṣārthasiddhiḥ syātkimarthamanekāyāsasamanvitāni karmāṇi te kuryuḥ 'arke cenmadhu vindeta kimarthaṃ parvataṃ vrajet' iti nyāyāt // 3 //",
  "GSP33brssgo3u:5351": "brahmavidāṃ karmācāradarśanaṃ brahmavidyāyāḥ karmāṅgatve liṅgamityāha-ācāreti /",
  "GSP33brssgo3u:5352": "īje yāgaṃ kṛtavānityarthaḥ /",
  "GSP33brssgo3u:5353": "he bhagavanta iti brāhmaṇānsaṃbodhya brahmavitkaikeyarājo brūte ahaṃ yakṣyamāṇo yāgaṃ kariṣyamāṇo 'smi vasantvatra bhagavanta ityarthaḥ /",
  "GSP33brssgo3u:5354": "anyapareṣviti vidyāvidhipareṣvityarthaḥ /",
  "GSP33brssgo3u:5355": "alpāyāsaṃ mukterūpāyaṃ jñānaṃ labdhvā bahvāyāsaṃ karma na kuryurityatra dṛṣṭāntamāha-akva iti /",
  "GSP33brssgo3u:5356": "samīpa ityarthaḥ //",
  "GSP33brssgo3u:5357": "arka iti pāṭhe 'pyayamevārthaḥ //3//",
  "GSP33brssgo3u:5358": "END BsCom_3,4.1.3",
  "GSP33brssgo3u:5359": "____________________________________________________________________________________________",
  "GSP33brssgo3u:5360": "START BsCom_3,4.1.4",
  "GSP33brssgo3u:5361": "tacchruteḥ | BBs_3,4.4 |",
  "GSP33brssgo3u:5362": "'yadeva vidyayā karoti śraddhayopaniṣadā tadeva vīryavattaraṃ bhavati' (chā. 1.1.10)",
  "GSP33brssgo3u:5363": "iti ca karmaśeṣatvaśravaṇādvidyāyā na kevalāyāḥ puruṣārthahetutm // 4 //",
  "GSP33brssgo3u:5364": "brahmavidyāyāḥ karmāṅgatve tṛtīyā śrutirapyastītyāha-tacchruteriti //4//",
  "GSP33brssgo3u:5365": "END BsCom_3,4.1.4",
  "GSP33brssgo3u:5366": "____________________________________________________________________________________________",
  "GSP33brssgo3u:5367": "START BsCom_3,4.1.5",
  "GSP33brssgo3u:5368": "samanvārambhaṇāt | BBs_3,4.5 |",
  "GSP33brssgo3u:5369": "'taṃ vidyākarmaṇī samanvārabhete' (bṛ. 4.4.2)",
  "GSP33brssgo3u:5370": "iti ca vidyākarmaṇoḥ phalārambhe sahakāritvadarśanānna svātantryaṃ vidyāyāḥ // 5 //",
  "GSP33brssgo3u:5371": "liṅgāntaramāha-samiti /",
  "GSP33brssgo3u:5372": "taṃ paralokaṃ gacchantaṃ vidyākarmaṇī anugacchata ityarthaḥ //5//",
  "GSP33brssgo3u:5373": "END BsCom_3,4.1.5",
  "GSP33brssgo3u:5374": "____________________________________________________________________________________________",
  "GSP33brssgo3u:5375": "START BsCom_3,4.1.6",
  "GSP33brssgo3u:5376": "tadvato vidhānāt | BBs_3,4.6 |",
  "GSP33brssgo3u:5377": "'ācāryakulādvedamadhītya yathāvidānaṃ guroḥ karmātiśeṣeṇābhisamāvṛttya kuṭumbe śucau deśe svādhyāyamadhīyānaḥ' (chā. 8.15.1)",
  "GSP33brssgo3u:5378": "iti caivañjātīyakā śrutiḥ samastavedārthavijñānavataḥ karmādhikāraṃ darśayati tasmādapi na vijñānasya svātantryeṇa phalahetutvam /",
  "GSP33brssgo3u:5379": "nanvatrādhītyetyadhyayanamātraṃ vedasya śrūyate nārthavijñānam /",
  "GSP33brssgo3u:5380": "naiṣa doṣaḥ /",
  "GSP33brssgo3u:5381": "dṛṣṭārthatvādvedādhyayanamarthāvabodhaparyantamitisthitam // 6 //",
  "GSP33brssgo3u:5382": "guroḥ śuśrūṣārūpaṃ karma kurvannatiśeṣeṇāvaśiṣṭena kālena yathāvidhānaṃ vedamadhītyānantaramācāryasya kulādgṛhāt /",
  "GSP33brssgo3u:5383": "brahmacaryāditi yāvat /",
  "GSP33brssgo3u:5384": "abhisamāvartanaṃ kṛtvā kuṭumbe gārhasthye sthitaḥ pratyahaṃ śucau deśe svādhyāyādhyayanaṃ kurvannanyāṃśca nityādidharmānanutiṣṭhanbrahmalokaṃ prāpnotīti śrutyarthaḥ /",
  "GSP33brssgo3u:5385": "yathāvaghātastuṣavimokaparyanta evamadhyayanamarthāvabodhāntam /",
  "GSP33brssgo3u:5386": "dṛṣṭer'thāvabodhākhye phale saṃbhavati adhyayanasyādṛṣṭārthatvāyogāditi pūrvatantre sthitam /",
  "GSP33brssgo3u:5387": "tataśca brahmāpi vedārtha iti tadavabedhavataḥ karmavidhānamityarthaḥ //6//",
  "GSP33brssgo3u:5388": "END BsCom_3,4.1.6",
  "GSP33brssgo3u:5389": "____________________________________________________________________________________________",
  "GSP33brssgo3u:5390": "START BsCom_3,4.1.7",
  "GSP33brssgo3u:5391": "niyamāc ca | BBs_3,4.7 |",
  "GSP33brssgo3u:5392": "'kurvanneveha karmāṇi jijīviṣecchataṃ samāḥ /",
  "GSP33brssgo3u:5393": "evaṃ tvayi nānyatheto 'sti na karma lipyate nare' (īśa. 2) iti /",
  "GSP33brssgo3u:5394": "tathā 'etadvai jarāmaryaṃ satraṃ yadagnihotraṃ jarayā vā hyevāsmānmucyate mṛtyunā vā' ityevañjātīyakānniyamādapi karmaśeṣatvameva vidhyayā iti // 7 //",
  "GSP33brssgo3u:5395": "yāvajjīvaṃ karmaniyamo 'pyatra liṅgamityāha-niyamācceti /",
  "GSP33brssgo3u:5396": "iha dehe karmāṇi kurvanneva śataṃ saṃvatsarāñjīvitumicchedevaṃ karmitvena jīvati tvayi nare karma pāpaṃ na lipyate /",
  "GSP33brssgo3u:5397": "itaḥ karmaṇo 'nyathā nāsti /",
  "GSP33brssgo3u:5398": "karma vinā śreyo nāstītyarthaḥ /",
  "GSP33brssgo3u:5399": "jarāmaryaṃ jarāmaraṇāvadhikamityarthaḥ //7//",
  "GSP33brssgo3u:5400": "END BsCom_3,4.1.7",
  "GSP33brssgo3u:5401": "____________________________________________________________________________________________",
  "GSP33brssgo3u:5402": "START BsCom_3,4.1.8",
  "GSP33brssgo3u:5403": "evaṃ prāpte pratividhatte -",
  "GSP33brssgo3u:5404": "adhikopadeśāt tu bādarāyaṇasyaivaṃ taddarśanāt | BBs_3,4.8 |",
  "GSP33brssgo3u:5405": "tuśabdātpakṣo viparivartate /",
  "GSP33brssgo3u:5406": "yaduktam - 'śeṣatvātpuruṣārthavādaḥ' (bra. sū. 3.4.2) iti tannopapadyate /",
  "GSP33brssgo3u:5407": "kasmāt /",
  "GSP33brssgo3u:5408": "adhikopadeśāt /",
  "GSP33brssgo3u:5409": "yadi saṃsāryevātmā śārīraḥ kartā bhoktā ca śarīramātravyatirekeṇa vedānteṣūpadiṣṭaḥ syāttato varṇitena prakāreṇa phalaśruterarthavādatvaṃ syāt /",
  "GSP33brssgo3u:5410": "adhikastāvaccharīrādātmano 'saṃsārīśvaraḥ kartṛtvādisaṃsāridharmarahito 'pahatapāpmatvādiviśeṣaṇaḥ paramātmā vedyatvenopadiśyate vedānteṣu /",
  "GSP33brssgo3u:5411": "naca tadvijñānaṃ karmaṇāṃ pravartakaṃ bhavati pratyuta karmāṇyucchinattīti vakṣyati 'upamardaṃ ca' (bra.sū. 3.4.16) ityatra /",
  "GSP33brssgo3u:5412": "tasmāt 'puruṣārtho 'taḥ śabdāt' (bra.sū. 3.4.1)",
  "GSP33brssgo3u:5413": "iti yanmataṃ bhagavato bādarāyaṇasya tattathaiva tiṣṭhati na śeṣatvaprabhṛtibhirhetvābhāsaiścālayituṃ śakyate /",
  "GSP33brssgo3u:5414": "tathāhi tamadhikaṃ śārīrādīśvaramātmānaṃ darśayanti śrutayaḥ - 'yaḥ sarvajñaḥ sarvavit' (muṇḍa. 1.19)",
  "GSP33brssgo3u:5415": "'bhīṣāsmādvātaḥ pavate' (tai. 2.8.1)",
  "GSP33brssgo3u:5416": "'mahadbhayaṃ vajramudyatam' (kaṭha. 6.2)",
  "GSP33brssgo3u:5417": "'etasya vā akṣarasya praśāsane gārgi' (bṛ. 3.8.9)",
  "GSP33brssgo3u:5418": "'tadaikṣata bahu syāṃ prajāyeyeti tattejo 'sṛjata' (chā. 6.2.3) ityevamādyāḥ /",
  "GSP33brssgo3u:5419": "yattu priyādisaṃsūcitasya saṃsāriṇa evātmano vedyatayānukarṣaṇam 'ātmanastu kāmāya sarvaṃ priyaṃ bhavati /",
  "GSP33brssgo3u:5420": "ātmā vā are draṣṭavyaḥ' (bṛ. 2.4.5)",
  "GSP33brssgo3u:5421": "'yaḥ prāṇena prāṇiti sa ta ātmā sarvāntaraḥ' (bṛ. 3.4.1)",
  "GSP33brssgo3u:5422": "'ya eṣo 'kṣīṇi puruṣo dṛśyate' (chā. 8.7.4)",
  "GSP33brssgo3u:5423": "ityupakramya 'etaṃ tveva te bhūyo 'nuvyākhyasyāmi' (chā. 8.9.3)",
  "GSP33brssgo3u:5424": "iti caivamādi tadapi 'asya mahato bhūtasya niḥśvasitametadyadṛgvedaḥ' (bṛ. 2.4.10)",
  "GSP33brssgo3u:5425": "'yo 'śanāyāpipāse śokaṃ mohaṃ jarāṃ mṛtyumatyeti' (bṛ. 3.5.1)",
  "GSP33brssgo3u:5426": "'paraṃ jyotirupasaṃpadya svenarūpeṇābhiniṣpadyate sa uttamaḥ puruṣaḥ' (chā. 8.12.3)",
  "GSP33brssgo3u:5427": "ityevamādibhirvākyaśeṣaiḥ satyāmevādhikopadidikṣāyāmatyantābhedābhiprāyamityavirodhaḥ /",
  "GSP33brssgo3u:5428": "pārameśvarameva hi śārīrasya pāramārthikaṃ svarūpam /",
  "GSP33brssgo3u:5429": "upādhikṛtaṃ tu śārīratvam 'tatvamasi' (chā. 6.8.7)",
  "GSP33brssgo3u:5430": "'nānyodato 'sti draṣṭṛ' (bṛ. 3.8.11) ityādiśrutibhyaḥ /",
  "GSP33brssgo3u:5431": "sarvaṃ cātadvistareṇāsmābhiḥ purastāttatra tatra varṇitam // 8 //",
  "GSP33brssgo3u:5432": "karturadhikasyāsaṃsāryātmanaḥ karmaśeṣatvābhāvāttattvajñānaṃ karmāṅgaṃ neti siddhāntayati-adhiketi /",
  "GSP33brssgo3u:5433": "asya mahata iti vākyaśeṣātpriyasaṃsūcita ātmā para eva draṣṭavyaḥ /",
  "GSP33brssgo3u:5434": "yaḥ prāṇādi prerayati so 'pyaśanāyādyatyayavākyaśeṣātpara eva /",
  "GSP33brssgo3u:5435": "tathākṣipuruṣo 'pyavasthāsākṣi parañjyotiriti vākyaśeṣātpara iti vibhāgaḥ jīvānukarṣaṇamabhedābhiprāyamityaṅgīkāre na virodha iti katham,",
  "GSP33brssgo3u:5436": "abhede jīvatvavirodhādityata āha-pārameśvaramiti /",
  "GSP33brssgo3u:5437": "jñānaṃ karmāṅgamaphalatve sati karmaśeṣāśrayatvādityukto heturasiddha iti bhāvaḥ //8//",
  "GSP33brssgo3u:5438": "END BsCom_3,4.1.8",
  "GSP33brssgo3u:5439": "____________________________________________________________________________________________",
  "GSP33brssgo3u:5440": "START BsCom_3,4.1.9-10",
  "GSP33brssgo3u:5441": "tulyaṃ tu darśanam | BBs_3,4.9 |",
  "GSP33brssgo3u:5442": "yattūktamācāradarśanātkarmaśeṣo vidyeti /",
  "GSP33brssgo3u:5443": "atra brūmaḥ - tulyāmācāradarśanamakmaśeṣitve 'pi vidyāyāḥ /",
  "GSP33brssgo3u:5444": "tathāhi śrutirbhavati - 'etadvā sma vai tadvidvāṃsa āhurṛṣayaḥ kāvaṣeyāḥ kimarthā vayamadhyeṣyāmahe kimarthāvayaṃ yakṣyāmahe /",
  "GSP33brssgo3u:5445_0": "etaddha sma vai tatpūrve vidvāṃso 'gnihotraṃ na juhavāñcakrire' 'etaṃ vai tamātmānaṃ",
  "GSP33brssgo3u:5445_1": "viditvā brāhmaṇāḥ putraiṣaṇāyāśca vittaiṣaṇayāśca lokaiṣaṇāyāśca vyutthāyātha bhikṣācaryaṃ",
  "GSP33brssgo3u:5445_2": "caranti' (bṛ. 3.5.1) ityevajātīyakā /",
  "GSP33brssgo3u:5446": "yājñavalkyādīnāmapi brahmavidāmarmaniṣṭhatvaṃ dṛśyate - 'etāvadare khalvamṛtatvamiti hoktvā yājñavalkyo vijahāra' (bṛ. 4.5.15) ityādiśrutibhyaḥ /",
  "GSP33brssgo3u:5447": "apica yakṣyamāṇo vai bhagavanto 'hamasami (chā. 5.11.5)",
  "GSP33brssgo3u:5448": "ityetalliṅgadarśanaṃ vaiśvānaravidyāviṣayam /",
  "GSP33brssgo3u:5449": "saṃbhavati ca sopādhikāyāṃ brahmavidyāyāṃ karmasāhityadarśanam /",
  "GSP33brssgo3u:5450": "natvatrāpi karmāṅgatvamasti /",
  "GSP33brssgo3u:5451": "prakaraṇādyabhāvāt // 9 //",
  "GSP33brssgo3u:5452": "yatpunaruktam - 'tacchruteḥ' (bra.sū. 3.4.4) iti atra brūmaḥ -",
  "GSP33brssgo3u:5453": "asārvatrikī | BBs_3,4.10 |",
  "GSP33brssgo3u:5454": "'yadeva vidyayā karoti' (chā. 1.1.10) ityeṣā śrutirna sarvavidyāviṣayā /",
  "GSP33brssgo3u:5455": "prakṛtavidyābhisaṃbandhāt /",
  "GSP33brssgo3u:5456": "prakṛtā codgīthavidyā 'omityetadakṣaramudgīthamupāsīta' (chā. 1.1.1) ityatra // 10 //",
  "GSP33brssgo3u:5457": "brahmavidāṃ karmavatsaṃnyāsasyāpi darśanātteṣāṃ karmadarśanātmakaṃ liṅgaṃ lokasaṃgrahārthatvenānyathāsiddhamityāha-tulyaṃ tviti /",
  "GSP33brssgo3u:5458": "kiñca yasya karma sa na brahmavidityāha-apiceti /",
  "GSP33brssgo3u:5459": "tarhi vaiśvānaravidyāyāḥ karmāṅgatvaṃ syādityata āha-natviti /",
  "GSP33brssgo3u:5460": "brahmavidāṃ lokasaṃgrahārthaṃ kriyamāṇamapi karma na bhavati abhimānābhāvenānadhikāritvāditi bhāvaḥ //9 // //10//",
  "GSP33brssgo3u:5461": "END BsCom_3,4.1.9-10",
  "GSP33brssgo3u:5462": "____________________________________________________________________________________________",
  "GSP33brssgo3u:5463": "START BsCom_3,4.1.11",
  "GSP33brssgo3u:5464": "vibhāgaḥ śatavat | BBs_3,4.11 |",
  "GSP33brssgo3u:5465": "yadapyuktam - 'taṃ vidyākarmaṇī samanvārabhete' (bṛ. 4.4.2)",
  "GSP33brssgo3u:5466": "ityetatsamānvārambhavacanamasvatantrye vidyāyā liṅgamiti tatpratyucyate /",
  "GSP33brssgo3u:5467": "vibhāgo 'tra draṣṭavyo vidyānyaṃ puruṣamanvārabhate karmānyamiti /",
  "GSP33brssgo3u:5468": "śatavat /",
  "GSP33brssgo3u:5469": "yathā śatamābhyāṃ dīyatāmityukte vibhajya dīyate pañcāśadekasmai pañcāśadaparasmai tadvat /",
  "GSP33brssgo3u:5470": "nacedaṃ samanvāramabhavacanaṃ mumukṣuviṣayam 'iti nu kāmayamānaḥ' (bṛ. 4.4.6)",
  "GSP33brssgo3u:5471": "iti saṃsāriviṣayatvopasaṃhārāt /",
  "GSP33brssgo3u:5472": "'athākāmayamānaḥ' (bṛ. 4.4.6) iti ca mumukṣoḥ pṛthagupakramāt /",
  "GSP33brssgo3u:5473": "tatra saṃsāriviṣaye vidyā vihitā pratiṣiddhā ca parigṛhyate viśeṣābhāvāt /",
  "GSP33brssgo3u:5474": "karamāpi vihitaṃ pratiṣiddhaṃ ca yathāprāptānuvāditvāt /",
  "GSP33brssgo3u:5475": "evaṃ satyavibhāgenāpīdaṃ samanvārambhavacanamavakalpate // 11 //",
  "GSP33brssgo3u:5476": "samanvārambhavacanasya mumukṣuviṣayatvamaṅgīkṛtya vidyā anyaṃ mumukṣuṃ muktatvenānvārabhata iti vibhāga uktaḥ sūtrakṛtāḥ vastutastu tannāstītyāha-nacedaṃ samanvārambhavacanamiti /",
  "GSP33brssgo3u:5477": "tatra saṃsāriviṣaye taṃ vidyetyādivākye yathāprāptānuvādini vidyādipadārthamāha-tatreti /",
  "GSP33brssgo3u:5478": "vihitodgīthādividyā pratiṣiddhā nagnistrīdhyānādirūpā //11//",
  "GSP33brssgo3u:5479": "END BsCom_3,4.1.11",
  "GSP33brssgo3u:5480": "____________________________________________________________________________________________",
  "GSP33brssgo3u:5481": "START BsCom_3,4.1.12-13",
  "GSP33brssgo3u:5482": "yaccaitat 'tadvato vidhānāt' (bra. sū. 3.4.6) ityata uttaraṃ paṭhati -",
  "GSP33brssgo3u:5483": "adhyayanamātravataḥ | BBs_3,4.12 |",
  "GSP33brssgo3u:5484": "'ācāryakulādvedamadhītya' (chā. 8.15.1)",
  "GSP33brssgo3u:5485": "ityadhyayanamātrasya śravaṇādadhyayanamātravata eva karmavidhirityadhyavasyāmaḥ /",
  "GSP33brssgo3u:5486": "nanvevaṃ satyāvidyatvānadhikāraḥ karmasu prajyeta /",
  "GSP33brssgo3u:5487": "naiṣa doṣaḥ /",
  "GSP33brssgo3u:5488_0": "na vayamadhyayanaprabhavaṃ karmāvabodhanamadhikārakāraṇaṃ vārayāmaḥ kiṃ tarhyeniṣadamātmajñānaṃ",
  "GSP33brssgo3u:5488_1": "svātantryeṇaiva prayojanavatpratīyamānaṃ na karmādhikārakāraṇatāṃ pratipadyata ityetāvatpratipādayāmaḥ /",
  "GSP33brssgo3u:5489": "yathāca na kratvantarajñānaṃ kratvantarādhikāreṇāpekṣyata evametadapi draṣṭavyamiti // 12 //",
  "GSP33brssgo3u:5490": "yadapyuktaṃ niyamacca (bra. sū. 3.4.7) ityatrābhidhīyate -",
  "GSP33brssgo3u:5491": "nāviśeṣāt | BBs_3,4.13 |",
  "GSP33brssgo3u:5492": "'kurvanneveha karmāṇi jijīviṣet' (īśā. 2) ityelamādiṣu niyamaśravaṇeṣu na viduṣa iti viśeṣo 'sti /",
  "GSP33brssgo3u:5493": "aviśeṣeṇa niyamavidhānāt // 13 //",
  "GSP33brssgo3u:5494": "yaccaitaditi /",
  "GSP33brssgo3u:5495": "uktamiti śeṣaḥ avidyatvādvedārthajñānaśūnyatvādityarthaḥ /",
  "GSP33brssgo3u:5496": "mātrapadamātmajñānasya vyāvartakaṃ na karmajñānasyetyāha-naiṣa doṣa iti //12 // //13//",
  "GSP33brssgo3u:5497": "END BsCom_3,4.1.12-13",
  "GSP33brssgo3u:5498": "____________________________________________________________________________________________",
  "GSP33brssgo3u:5499": "START BsCom_3,4.1.14",
  "GSP33brssgo3u:5500": "stutaye 'numatirvā | BBs_3,4.14 |",
  "GSP33brssgo3u:5501": "'kurvanneveha karmāṇi' (īśā. 2)",
  "GSP33brssgo3u:5502": "ityatrāparo viśeṣa ākhyāyate yadyapyatra prakaraṇasāmarthyādvidvāneva kurvanniti saṃbadhyate tathāpi vidyāstutaye karmānujñānametaddraṣṭavyam /",
  "GSP33brssgo3u:5503": "'na karma lipyate nare' (īśā. 2) iti hi vakṣyati /",
  "GSP33brssgo3u:5504": "etaduktaṃ bhavati /",
  "GSP33brssgo3u:5505": "yāvajjīvaṃ karma kurvatyapi viduṣi puruṣe hi vakṣyati /",
  "GSP33brssgo3u:5506": "etaduktaṃ bhavati /",
  "GSP33brssgo3u:5507": "yāvajjīvaṃ karma kurvatyapi viduṣupuruṣe na karma lepāya bhavati vidyāsāmarthyāditi tadevaṃ vidyā stūyate // 14 //",
  "GSP33brssgo3u:5508": "niyamavākyamajñaviṣayamityuktaṃ viduṣo jñānastutyarthaṃ vetyāha-stutaya iti /",
  "GSP33brssgo3u:5509": "evaṃ karma kurvityapi tvayi nare neto vidyālabdhādbrahmabhāvādanyathāsti karmaṇā saṃsāro nāstīti yāvat /",
  "GSP33brssgo3u:5510": "yataḥ karma na lipyate /",
  "GSP33brssgo3u:5511": "apūrvarūpalepāya na bhavatītyarthaḥ śruteriti bhāvaḥ //14//",
  "GSP33brssgo3u:5512": "END BsCom_3,4.1.14",
  "GSP33brssgo3u:5513": "____________________________________________________________________________________________",
  "GSP33brssgo3u:5514": "START BsCom_3,4.1.15",
  "GSP33brssgo3u:5515": "kāmakāreṇa caike | BBs_3,4.15 |",
  "GSP33brssgo3u:5516": "apicaike vidvāṃsaḥ pratyakṣīkṛtavidyāphalāḥ santastadavaṣṭabhyātphalāntarasādhaneṣu prajādiṣu prayojanābhāvaṃ parāmṛśanti /",
  "GSP33brssgo3u:5517": "kāmakāreṇeti śrutirbhavati vājasaneyinām 'etaddha sma vai tatpūrve vidvāṃsaḥ prajāṃ na kāmayante kiṃ prajayā kariṣyāmo yeṣāṃ no 'yamātmāyaṃ lokaḥ' (bṛ. 4.4.22)",
  "GSP33brssgo3u:5518": "iti anubhavārūḍhameva ca vidyāphalaṃ na kriyāphalavatkālāntarabhāvītyasakṛdavocāma /",
  "GSP33brssgo3u:5519": "ato 'pi na vidyāyāḥ karmaśeṣatvaṃ nāpi tadviṣayāyāḥ phalaśruterayathārthatvaṃ śakyamāśrayitum // 15 //",
  "GSP33brssgo3u:5520": "svecchātaḥ karmasādhanaprajādityāliṅgācca vidyā svatantraphaletyāha-kāmeti /",
  "GSP33brssgo3u:5521": "tadetadbrahma yeṣāṃ no 'smākaṃ ayamaparokṣa ātmā ayameva lokaḥ puruṣārthaste vayaṃ kiṃ prajādinā kariṣyāma ityālocya karma tyaktavanta ityarthaḥ /",
  "GSP33brssgo3u:5522": "nanvayaṃ loka iti jñānaphalasya pratyakṣatvoktirayuktā karmaphalavadadṛṣṭatvādityata āha-anubhaveti //15//",
  "GSP33brssgo3u:5523": "END BsCom_3,4.1.15",
  "GSP33brssgo3u:5524": "____________________________________________________________________________________________",
  "GSP33brssgo3u:5525": "START BsCom_3,4.1.16",
  "GSP33brssgo3u:5526": "upamardaṃ ca | BBs_3,4.16 |",
  "GSP33brssgo3u:5527_0": "apica karmākārahetoḥ kriyākārakaphalalakṣaṇasya samastasya prapañcasyāvidyākṛtasya",
  "GSP33brssgo3u:5527_1": "vidyāsāmarthyātsvarūpopamardamāmananti - 'yatra vā asya sarvamātmatmaivābhūttatkena",
  "GSP33brssgo3u:5527_2": "kaṃ paśyettatkena kaṃ jighret' (bṛ. 2.4.14) ityādinā /",
  "GSP33brssgo3u:5528": "vedāntoditātmajñānapūrvikāṃ tu karmādhikārasiddhiṃ pratyāśāsanasya karmādhikārocchittireva prasajyeta /",
  "GSP33brssgo3u:5529": "tasmādapi svātantryaṃ vidyāyāḥ // 16 //",
  "GSP33brssgo3u:5530": "na kevalamanupayogājjñānasya karmānaṅgatvaṃ kintu karmanāśakatvāccetyāha-upamardaṃ ceti //16//",
  "GSP33brssgo3u:5531": "END BsCom_3,4.1.16",
  "GSP33brssgo3u:5532": "____________________________________________________________________________________________",
  "GSP33brssgo3u:5533": "START BsCom_3,4.1.17",
  "GSP33brssgo3u:5534": "ūrdhvaretassu ca śabde hi | BBs_3,4.17 |",
  "GSP33brssgo3u:5535": "ūrdhvaretaḥsu cāśrameṣu vidyā śrūyate /",
  "GSP33brssgo3u:5536": "naca tatra karmāṅgatvaṃ vidyāyā upapadyate /",
  "GSP33brssgo3u:5537": "karmābhāvāt /",
  "GSP33brssgo3u:5538": "nahyagnihotrādīni vaidikāni karmāṇi teṣāṃ santi /",
  "GSP33brssgo3u:5539": "syādetat /",
  "GSP33brssgo3u:5540": "ūrdhvaretasa āśramā na śrūyante veda iti tadapi nāsti /",
  "GSP33brssgo3u:5541": "te 'pi hi vaidikeṣu śabdeṣvavagamyante 'trayo dharmaskandhāḥ' (chā. 2.23.1)",
  "GSP33brssgo3u:5542": "'ye ceme 'raṇye śraddhā tapa ityupāsate' (chā. 5.10.1)",
  "GSP33brssgo3u:5543": "'tapaḥśraddhe yo hyupavasantyaraṇye' (mu. 1.2.11)",
  "GSP33brssgo3u:5544": "'etameva pravājino lokamicchantaḥ pravajanti' (bṛ. 4.4.22)",
  "GSP33brssgo3u:5545": "'brahmacaryādeva pravrajet' (jā. 4) ityevamādiṣu /",
  "GSP33brssgo3u:5546": "pratipannāpratipannagārhasthyānāmapākṛtānāpākṛtarṇatrayāṇāṃ cordhvaretastvaṃ śrutismṛtiprasiddham /",
  "GSP33brssgo3u:5547": "tasmādapi svātantryaṃ vidyāyāḥ // 17 //",
  "GSP33brssgo3u:5548": "kiñca karmatattvajñāne nāṅgāṅgibhūte bhinnādhikāristhatvādrājasūyabṛhaspatisavavadityāha-ūrdhveti /",
  "GSP33brssgo3u:5549": "trayo dharmaskandhāḥ karmapradhānā āśramāścaturtho brahmasaṃstha ityarthaḥ /",
  "GSP33brssgo3u:5550": "'brahmacaryeṇa ṛṣibhyo yajñena devebhyaḥ prajayā pitṛbhya eva vā anṛṇaḥ'iti śruteḥ /",
  "GSP33brssgo3u:5551": "'ṛṇāni trīṇyapākṛtya mano mokṣe niveśayet /",
  "GSP33brssgo3u:5552": "anapākṛtya mokṣaṃ tu sevamāno vrajatyadhaḥ'iti smṛteśca prāptagārhasthyasyaiva nirastarṇatrayasya pārivrājyamityapi śaṅkā na kāryā /",
  "GSP33brssgo3u:5553": "brahmacaryādeva pravrajediti dvitīyamāśramamicchettamāvasediti ca vidhiśrutismṛtivirodhena arthavādaśrutismṛtyoraviraktaviṣayatvāgamādityāha-pratipanneti /",
  "GSP33brssgo3u:5554": "tasmādi ti saṃnyāsaniṣṭhatvādityarthaḥ //17//",
  "GSP33brssgo3u:5555": "END BsCom_3,4.1.17",
  "GSP33brssgo3u:5556": "____________________________________________________________________________________________",
  "GSP33brssgo3u:5557": "START BsCom_3,4.2.18",
  "GSP33brssgo3u:5558": "2 parāmarśādhikaraṇam / sū. 18-20",
  "GSP33brssgo3u:5559": "parāmarśaṃ jaiminiracodanāccāpavadati hi | BBs_3,4.18 |",
  "GSP33brssgo3u:5560": "'trayo dharmaskandhāḥ' (chā. 2.2.3.1)",
  "GSP33brssgo3u:5561": "ityādayo ye śabdā ūrdhvaretasāmāśramāṇāṃ sadbhāvāyodāhṛtā na te tatpratipādanāya prabhavanti /",
  "GSP33brssgo3u:5562": "yataḥ parāmarśameṣu śabdeṣvāśramāntarāṇāṃ jaiminirācāryo manyate na vidim /",
  "GSP33brssgo3u:5563": "kutaḥ - nahyatra liṅgādīnāmanyatamaścodanāśabdo 'sti /",
  "GSP33brssgo3u:5564": "arthāntaraparatvaṃ caiṣu pratyekamupalabhyate /",
  "GSP33brssgo3u:5565_0": "trayo dharmaskandhā ityatra tāvadyajño 'dhyayanaṃ dānamiti prathamastapa eva dvitīyo",
  "GSP33brssgo3u:5565_1": "brahmacāryācāryakulavāsī tṛtīyo 'tyantamātmānamācāryakule 'vasādayansarva ete puṇyalokā",
  "GSP33brssgo3u:5565_2": "bhavantīti parāmarśapūrvakamāśramāṇāmanātyantikaphalatvaṃ saṃkīrtyātyantikaphalatayā",
  "GSP33brssgo3u:5565_3": "brahmasaṃsthatā stūyate - 'brahmasaṃstho 'mṛtatvameti' (chā. 2.23.1) iti /",
  "GSP33brssgo3u:5566": "nanu parāmarśe 'pyāśramā gamyanta eva /",
  "GSP33brssgo3u:5567": "satyaṃ gamyante /",
  "GSP33brssgo3u:5568": "smṛtyācārābhyāṃ tu teṣāṃ prasiddhirna pratyakṣaśruteḥ /",
  "GSP33brssgo3u:5569": "ataśca pratyakṣaśrutivirodhe satyanādaraṇīyāste bhaviṣyanti /",
  "GSP33brssgo3u:5570": "anadhikṛtaviṣayā vā /",
  "GSP33brssgo3u:5571": "nanu gārhasthyamapi sahaivordhvaretobhiḥ parāmṛṣṭaṃ yajño 'dhyayanaṃ dānamiti prathama iti /",
  "GSP33brssgo3u:5572": "satyamevaṃ tathāpi tu gṛhasthaṃ pratyevāgnihotrādīnāṃ karmaṇāṃ vidhānācchrutiprasiddhameva hi tadastitvam /",
  "GSP33brssgo3u:5573": "tasmātstutyartha evāyaṃ paramarśo na codanārthaḥ /",
  "GSP33brssgo3u:5574": "apicāpavadati hi pratyakṣā śrutirāśramāntar 'vīrahā vā eṣa devānāṃ yo 'gnimudvāsayate',",
  "GSP33brssgo3u:5575": "'ācāryāya priyaṃ dhanamāhṛtya prajātantuṃ mā vyavacchetsīḥ' (tai. 1.11.1)",
  "GSP33brssgo3u:5576": "'nāputrasya loko 'stīti tatsarve paśavo viduḥ' ityevamādyā /",
  "GSP33brssgo3u:5577": "tathā 'ye cemeraṇye śraddhā tapa ityupāsate' (chā. 5.10.1)",
  "GSP33brssgo3u:5578": "'tapaḥśraddhe ye hyupāsantyaraṇye' (muṇḍa. 1.2.11)",
  "GSP33brssgo3u:5579": "iti ca devayānopadeśo nāśramāntaropadeśaḥ /",
  "GSP33brssgo3u:5580": "saṃdigdhaṃ cāśramāntarābhidhānam 'tapa eva dvitīyaḥ' (chā. 2.2.3.1) ityevamādiṣu /",
  "GSP33brssgo3u:5581": "tathā etameva pravrājino lokamicchantaḥ pravrajanti' (bṛ. 4.4.22)",
  "GSP33brssgo3u:5582": "iti lokasaṃstavo 'yaṃ na pārivrājyavidhiḥ /",
  "GSP33brssgo3u:5583": "nanu brahmacaryādeva pravrajeditivispaṣṭamidaṃ pratyakṣaṃ privrājyavidhānaṃ jābālānām /",
  "GSP33brssgo3u:5584": "satyametat /",
  "GSP33brssgo3u:5585": "anapekṣya tvetāṃ śrutimayaṃ vicāra iti draṣṭavyam // 18 //",
  "GSP33brssgo3u:5586": "saṃnyāso nāstītyākṣipati-parāmarśaṃ jaiminiriti /",
  "GSP33brssgo3u:5587": "ūrdhvaretaḥ śabditaṃ pārivrājyamanuṣṭheyaṃ na veti mānabhrāntimūlatvābhyāṃ saṃdehe bhrāntimūlatvānnānuṣṭheyamityāha-traya iti /",
  "GSP33brssgo3u:5588": "āśramāṇāmavāntarabhedāpekṣayā bahuvacanam /",
  "GSP33brssgo3u:5589": "tathāca kāṇvāyanasmṛtirarthato 'nukramyate /",
  "GSP33brssgo3u:5590": "gāyatro brāhmaḥ prājāpatyo bṛhanniti brahmacārīcaturvidhaḥ /",
  "GSP33brssgo3u:5591": "tatropanayanādūrdhvaṃ yastrirātramakṣārālavaṇāśī gāyatrīmadhīte sa gāyatraḥ /",
  "GSP33brssgo3u:5592": "yastu vedasya grahaṇāntaṃ brahmacaryaṃ carati sa brāhmaḥ /",
  "GSP33brssgo3u:5593": "ṛtukāle svadāragāmī nityaṃ parastrīvimukhaḥ prājāpatyaḥ,",
  "GSP33brssgo3u:5594": "saṃvatsaraṃ vedavratakṛdvaṭurvā prājāpatyaḥ /",
  "GSP33brssgo3u:5595": "āmaraṇaṃ gurukulavāsī naiṣṭhiko bṛhannityucyate /",
  "GSP33brssgo3u:5596": "gṛhastho 'pi caturvidhaḥ vārtāko yāyāvaraḥ śālīno ghorasaṃnyasikaśceti /",
  "GSP33brssgo3u:5597": "tatra kṛṣigorakṣādikayā vaiśyādivṛttyā jīvannityādikriyāparo vārtākavṛttiḥ /",
  "GSP33brssgo3u:5598": "yāyāvarastvayācitavṛttiryājanādhyāpanapratigrahavimukhaḥ /",
  "GSP33brssgo3u:5599": "śālīnastu ṣaṭkarmanirato yājanādivṛttiḥ saṃcayī /",
  "GSP33brssgo3u:5600": "uddhṛtaparipūtābhiradbhiḥ kāryaṃ kurvanpratyahaṃ kṛtoñchavṛttirgrāmavāsī ghorasaṃnyasika ityucyate, hiṃsāvimukhatvāt /",
  "GSP33brssgo3u:5601": "vānaprastho 'pi caturvidhaḥ vaikhānasa audumbaro vālakhilyaḥ phenapaśceti /",
  "GSP33brssgo3u:5602": "tatrākṛṣṭapacyauṣadhībhirgrāmabahiṣkṛtābhiragnihotrādikurvanvaikhānasa ucyate /",
  "GSP33brssgo3u:5603": "yastu prātaruthāya yāṃ diśaṃ paśyati tatratyaudumbarabadarīnīvāraśyāmākaiḥ karmaparaḥ sa audumbaraḥ /",
  "GSP33brssgo3u:5604": "yastu jaṭāvalkaladhārī aṣṭau prātasānvṛttyupārjanaṃ kṛtvā cāturmāsye saṃgṛhītāśī kārtikyāṃ saṃgṛhītapuṣpaphalatyāgī sa vālakhilyaḥ /",
  "GSP33brssgo3u:5605": "phenapāstu śīrṇaparṇaphalavṛttayo yatra kvacidvasantaḥ karmaparā iti /",
  "GSP33brssgo3u:5606": "tathā parivrājākāścaturvidhāḥ kuṭīcakā bahūdakā haṃsāḥ paramahaṃsāśceti /",
  "GSP33brssgo3u:5607": "tatra svaputragṛhe bhikṣāṃ carantastridaṇḍinaḥ kuṭīcakāḥ /",
  "GSP33brssgo3u:5608": "bahūdakāstu tridaṇḍinaḥ śikyajalapavitrapādukāsanaśikhāyajñopavītakaupīnakāṣāyaveṣadhārāstīrthānyaṭanto bhaikṣaṃ caranta ātmānaṃ prārthayante /",
  "GSP33brssgo3u:5609": "haṃsāstu ekadaṇḍinaḥ śikhāvarjaṃ yajñopavītadharāḥ śikyakamaṇḍalupāṇayaḥ grāmaikarātravāsinaḥ kṛcchracāndrāyaṇaparāḥ /",
  "GSP33brssgo3u:5610": "paramahaṃsāstvekadaṇḍadharā muṇḍā ayajñopavītinaḥ tyaktasarvakarmāṇa ātmaniṣṭhā iti /",
  "GSP33brssgo3u:5611": "atra pūrvapakṣe saṃnyāsābhāvāñjñānasya svatantraphalatvāsiddhiḥ siddhānte tadbhāvāttatsiddhiriti phalabhedaḥ /",
  "GSP33brssgo3u:5612": "skandhā āśramāḥ ātmānaṃ śarīramācāryasya kule gṛhe karśayannaiṣṭhika ityarthaḥ /",
  "GSP33brssgo3u:5613": "skandhaśrutāvāśramā na vidhīyante kintu brahmasaṃsthatāsturthamanūdyanta ityukte śaṅkate-nanu parāmarśe 'pīti /",
  "GSP33brssgo3u:5614": "anuvādāpekṣitapurovādātpratītimaṅgīkaroti-satyamiti /",
  "GSP33brssgo3u:5615": "pratyakṣā skandhaśrutireva purovādo 'stu nānuvāda ityata āha-smṛtīti /",
  "GSP33brssgo3u:5616": "tayorapi iyameva śrutirmūlamastu /",
  "GSP33brssgo3u:5617": "kḷptaśrutau vidhimātrakalpanālāghavāt /",
  "GSP33brssgo3u:5618": "asyā anuvādatve tu mūlatvena sāgnikānagnikāśramaśrutistatra vidhiśceti dvayakalpanāgauravādityata āha-ataśceti /",
  "GSP33brssgo3u:5619": "smārtatvādāśramāḥ pratyakṣayāvajjīvakarmavidhiśrutyaviruddhā grāhyāḥ /",
  "GSP33brssgo3u:5620": "viruddhāstvanagnikāśramā upekṣyāḥ karmānadhikṛtairandhādibhirvā anuṣṭheyā ityarthaḥ /",
  "GSP33brssgo3u:5621": "yāvajjīvaśrutivirodhāllāghavaṃ tyājyamiti bhāvaḥ /",
  "GSP33brssgo3u:5622_0": "skandhaśrutāvanuvādyatvāviśeṣādgārhasthyavaditareṣāmanuṣṭheyatvamāśaṅkya tasya śrautatvādanuṣṭhānaṃ",
  "GSP33brssgo3u:5622_1": "netareṣāmaśrautatvādato brahmasaṃsthatāstutiparamidaṃ skandhavākyamityāha-nanvityādinā /",
  "GSP33brssgo3u:5623": "tantuṃ saṃtatim /",
  "GSP33brssgo3u:5624": "tathā ye ceti /",
  "GSP33brssgo3u:5625": "te 'rciṣamabhisaṃbhavantīti vākyaśeṣādityarthaḥ /",
  "GSP33brssgo3u:5626": "skandhaśabdasya āśrameṣvarūḍhatvāccātra nāśramividhirityāha-saṃdigdhaṃ ceti /",
  "GSP33brssgo3u:5627": "tarhi pravrajantītyāśramavidhirītyata āha-tathaitamiti /",
  "GSP33brssgo3u:5628": "ātmaloko mahīyān yadarthamaśakyāṃ pravrajyāmapi kurvantīti stutirvartamānāpadeśādityarthaḥ /",
  "GSP33brssgo3u:5629": "saṃprati pūrvapakṣamākṣipyeyaṃ śrutirnāstītikṛtvā cintyata ityāha-nanvityādinā //18//",
  "GSP33brssgo3u:5630": "END BsCom_3,4.2.18",
  "GSP33brssgo3u:5631": "____________________________________________________________________________________________",
  "GSP33brssgo3u:5632": "START BsCom_3,4.2.19",
  "GSP33brssgo3u:5633": "anuṣṭheyaṃ bādarāyaṇaḥ sāmyaśruteḥ | BBs_3,4.19 |",
  "GSP33brssgo3u:5634": "anuṣṭheyamāśramāntaraṃ bādarāyaṇa ācāryo manyate /",
  "GSP33brssgo3u:5635": "vede śravaṇāt /",
  "GSP33brssgo3u:5636": "agnihotrādīnāṃ cāvaśyānuṣṭhoyatvāttadvirodhādanadhikṛtānuṣṭheyamāśramāntaramitihīmāṃ matiṃ nirākaroti gārhasthyavadevāśramāntaramapyanicchatā pratipattavyamiti manyamānaḥ /",
  "GSP33brssgo3u:5637": "kutaḥ sāmyaśruteḥ /",
  "GSP33brssgo3u:5638": "samā hi gārhastyenāśramāntarasya parāmarśaśrutirdṛśyate 'trayo dharmaskandhāḥ' (chā. 2.2.3.1)ityādyā /",
  "GSP33brssgo3u:5639": "yatheha śrutyantaravihitameva gārhastyaṃ parāmṛṣṭamevāśramāntaramapīti pratipattavyam /",
  "GSP33brssgo3u:5640": "yathāca śāstrāntaraprāptayoreva nivītaprācīnavītayoḥ parāmarśa upavītavidhipare vākye /",
  "GSP33brssgo3u:5641": "tasmāttulyamanuṣṭheyatvaṃ gārhasthyenāśramāntarasya /",
  "GSP33brssgo3u:5642": "tathā 'etameva pravrājino lokamicchantaḥ pravrajanti' (bṛ. 4.4.22)",
  "GSP33brssgo3u:5643": "ityasya vedānuvacanādibhiḥ samabhivyāhāraḥ /",
  "GSP33brssgo3u:5644": "'ye ceme 'ramye śraddā tapa ityupāsate' (chā. 5.101) ityasya ca pañcāgnividyayā /",
  "GSP33brssgo3u:5645": "yattūktam 'tapa eva dvitīyaḥ (chā. 2.2.3.1) ityādiṣvāśramāntarābhidhānaṃ saṃdigdhamiti /",
  "GSP33brssgo3u:5646": "naiṣa doṣaḥ /",
  "GSP33brssgo3u:5647": "niścayakāraṇasadbhāvāt /",
  "GSP33brssgo3u:5648": "'trayo dharmaskandhāḥ' (chā. 2.23.1) iti hi dharmaskandhatritvaṃ pratijñātam /",
  "GSP33brssgo3u:5649": "naca yajñādayo bhūyāṃso dharmā utpattibhinnāḥ santo 'nyatrāśramasaṃbandhātritve 'ntarbhāvayituṃ śakyante /",
  "GSP33brssgo3u:5650": "tatra yajñādiliṅgo gṛhāśrama eko dharmaskandho nirdiṣṭo brahmacārīti ca spaṣṭa āśramanirdeśastapaityapi ko 'nyastapaḥpradhānādāśramāddharmaskandho 'bhyupagamyeta /",
  "GSP33brssgo3u:5651": "'ye ceme 'raṇye' (chā. 5.10.1) iti cāraṇyaliṅgācchraddhātapobhyāmāśramagṛhītiḥ /",
  "GSP33brssgo3u:5652": "tasmātparāmarśe 'pyanuṣṭheyamāśramāntaram // 19 //",
  "GSP33brssgo3u:5653": "skandhaśrutāvitarāśramāḥ śrutyantaravihitā anūdyante etadvākyānuvādyatvādgārhasthyavaditi siddhāntayati-anuṣṭheyamiti /",
  "GSP33brssgo3u:5654": "anuvādasya kvacidvidhipūrvakatve dṛṣṭāntamāha-yathāceti /",
  "GSP33brssgo3u:5655": "nivītaṃ manuṣyāṇāṃ prācīnāvītaṃ pitṛṇāmupavītaṃ devānāmiti vākye daive karmaṇyupavītaṃ vidhīyate /",
  "GSP33brssgo3u:5656": "tatstutaye dvayamanūdyate /",
  "GSP33brssgo3u:5657": "mānuṣakriyāsu dehārdhavastrabandhanākhyanivītasya saukaryārtatayā prāptatvāt pitrye karmaṇi prācīnāvītasyāpi vidhyantaraprāptatvādityarthaḥ /",
  "GSP33brssgo3u:5658": "vākyāntare ca sākṣādeva pārivrājyavidhirvidheyaiḥ sāhityādityāha-tathaitameveti /",
  "GSP33brssgo3u:5659": "asyeti pārivrājyoktiḥ /",
  "GSP33brssgo3u:5660": "vidheyavedānuvacanādisāhityātpārivrājyasya vidheyatetyarthaḥ /",
  "GSP33brssgo3u:5661": "vākyāntare 'pi sāmyaśrutimāha-ya ceti /",
  "GSP33brssgo3u:5662": "asyeti vānaprasthoktiḥ /",
  "GSP33brssgo3u:5663": "vidheyapañcāgnividyayā tānaprasthasya sahoktyā tadapi vidheyamityarthaḥ /",
  "GSP33brssgo3u:5664": "śrutatritvānyathānupapattyā skandhaśabdasya āśramaparatvaniścaya ityāha-yattūktamityādinā /",
  "GSP33brssgo3u:5665": "utpattibhinnā iti /",
  "GSP33brssgo3u:5666": "yajetādhyetavyaṃ dadyādīti pṛthagutpannā ityarthaḥ //19//",
  "GSP33brssgo3u:5667": "END BsCom_3,4.2.19",
  "GSP33brssgo3u:5668": "____________________________________________________________________________________________",
  "GSP33brssgo3u:5669": "START BsCom_3,4.2.20",
  "GSP33brssgo3u:5670": "vidhir vā dhāraṇavat | BBs_3,4.20 |",
  "GSP33brssgo3u:5671": "vidhirivāyamāśramāntarasya na parāmarśamātram /",
  "GSP33brssgo3u:5672": "nanu vidhitvābhyupagama ekavākyatāpratītiruparudhyeta pratīyate cātraikavākyatā puṇyalokaphalāstrayo dharmaskandhā brahmasaṃsthātā tvamṛtatvaphaleti /",
  "GSP33brssgo3u:5673": "satyametat /",
  "GSP33brssgo3u:5674": "satīmapi tvekavākyatāpratītiṃ parityajya vidhirevābhyupagantavyo 'pūrvatvāt /",
  "GSP33brssgo3u:5675": "vidhyantarasyādarśanāt /",
  "GSP33brssgo3u:5676": "vispaṣṭāccāśramāntarapratyayādguṇavādakalpanayaikavākyatvāyojanānupapatteḥ /",
  "GSP33brssgo3u:5677": "dhāraṇavat /",
  "GSP33brssgo3u:5678": "yathā 'adhastatsamidhaṃ dhārayannanudravedupari hi devebhyo dhārayati' ityatra satyāmapyavirodhodhāraṇainaikavākyatāpratītau vidhīyata evoparidhāraṇamapūrvatvāt /",
  "GSP33brssgo3u:5679": "tathācoktaṃ śeṣalakṣaṇe - 'vidhistu dhāraṇe 'pūrvatvāt' iti /",
  "GSP33brssgo3u:5680": "tadvadihāpyāśramaparāmarśaśrutirvidhiriveti kalpyate /",
  "GSP33brssgo3u:5681": "yadāpi parāmarśa evāyamāśramāntarāṇāṃ tadapi brahmasaṃsthatā tāvatsaṃstavasāmarthyādavaśyaṃ vidheyābhyupagantavyā /",
  "GSP33brssgo3u:5682": "sā ca kiṃ caturṣvāśrameṣu yasya kasyacidāhosvitparivrājakasyaiveti vivektavyam /",
  "GSP33brssgo3u:5683_0": "yadi ca brahmācāryanteṣvāśrameṣu parāmṛśyamāneṣu parivrājako 'pi parāmṛṣṭastaścaturṇāmapyāśramāṇāṃ",
  "GSP33brssgo3u:5683_1": "parāmṛṣṭatvāviśeṣādanāśramitvānupapatteśca yaḥ kaściccaturṣvāśrameṣu brahmasaṃstho bhaviṣyati /",
  "GSP33brssgo3u:5684": "atha na parāmṛṣṭastataḥ pariśiṣyamāṇaḥ parivrāḍeva brahmasaṃstha iti saṃtsyati /",
  "GSP33brssgo3u:5685": "tatra tapaḥśabdena vaikhānasagrāhiṇāparāmṛṣṭaḥparivrāḍapīti kecit /",
  "GSP33brssgo3u:5686": "tadapyuktam /",
  "GSP33brssgo3u:5687": "nahi satyāṃ gatau vānaprasthaviśeṣaṇena parivrājako grahaṇamiti /",
  "GSP33brssgo3u:5688": "yathātra brahmacārigṛhamedhināvasādāraṇenaiva svena svena viśeṣaṇena viśeṣitāvevaṃ bhikṣuvaikhānasāvapīti yuktam /",
  "GSP33brssgo3u:5689": "tapaścāsādhāraṇodharmo vānaprasthānāṃ kāyakleśapradhānatvāt /",
  "GSP33brssgo3u:5690": "tapaḥśabdasya tatra rūḍheḥ /",
  "GSP33brssgo3u:5691": "bhikṣostu dharma indriyasaṃyamādilakṣaṇo naiva tapaḥśabdenābhilapyate /",
  "GSP33brssgo3u:5692": "catuṣṭhvena ca prasiddhā āśramāstritvena parāmṛśyanta ityanyāyyam /",
  "GSP33brssgo3u:5693": "apica bhedavyapadeśo 'tra bhavati 'traya ete puṇyalokabhāja eko 'mṛtatvabhāk' iti /",
  "GSP33brssgo3u:5694": "pṛthaktveva caiṣa bhedavyapadeśo 'vakalpate /",
  "GSP33brssgo3u:5695": "nahyevaṃ bhavati devadattayajñadattau mandaprajñāvanyastvanayormahāprajña iti /",
  "GSP33brssgo3u:5696": "bhavati tvevaṃ devadattayajñadattau mandaprajñau viṣṇumitrastu mahāprajña iti /",
  "GSP33brssgo3u:5697": "tasmātpūrvo traya āśramiṇaḥ puṇyalokabhājaḥ pariśiṣyamāṇaḥ parivrāḍevāmṛtatvabhāk /",
  "GSP33brssgo3u:5698": "kathaṃ punarbrahmasaṃsthaśabdo yogātpravartamānaḥ sarvatra saṃbhavanparivrājaka evāvatiṣṭheta /",
  "GSP33brssgo3u:5699": "rūḍhyabhyupagame cāśramamātrādamṛtatvaprāpterjñānānarthakyaprasaṅga iti /",
  "GSP33brssgo3u:5700": "atrocyate - brahmasaṃstha iti hi brahmaṇi parisamptirananyavyāpāratārūpaṃ tanniṣṭhatvamabhidhīyate /",
  "GSP33brssgo3u:5701": "tacca trayāṇāmā8māṇāṃ na saṃbavati /",
  "GSP33brssgo3u:5702": "svāśramavihitakarmānanuṣṭhāne pryavāyaśravaṇāt /",
  "GSP33brssgo3u:5703": "parivrājakasya tu sarvakarmasaṃnyāsātapratyavāyo na saṃbhavatyananuṣṭhānanimittaḥ /",
  "GSP33brssgo3u:5704": "śamadamādistu tadīyo dharmo brahmasaṃsthatāyā upodbalako na virodhī /",
  "GSP33brssgo3u:5705_0": "brahmaniṣṭhatvameva hi tasya śamadamādyupabṛṃhitaṃ svāśramavihitaṃ karma yajñādīni",
  "GSP33brssgo3u:5705_1": "cetareṣāṃ tadvyatikrame ca tasya pratyavāyaḥ tathāca 'nyāsa iti brahmā brahmā hi",
  "GSP33brssgo3u:5705_2": "paraḥ paro hi brahma tāni vā etānyavarāṇi tapāṃsi nyāsa evātyarecayat' (nārā. 78)",
  "GSP33brssgo3u:5706": "'vedāntavijñānasuniṣcitārthāḥ saṃnyāsayogādyatayaḥ śuddhasattvāḥ' (muṇḍa. 3.2.6. nārā. 1.2.3. kaivalya. 3)",
  "GSP33brssgo3u:5707": "ityādyāḥ śrutayaḥ /",
  "GSP33brssgo3u:5708": "smṛtayaśca -'tadbuddhayastadātmānastanniṣṭhāstatparāyaṇāḥ' (gī. 5.17)",
  "GSP33brssgo3u:5709": "ityādyā brahmasaṃsthasya karmābhāvaṃ darśayanti /",
  "GSP33brssgo3u:5710": "tasmātaparivrājakasyāśramamātrādamṛtatvaprāpterjñānānarthakyaprasaṅga ityeteṣo 'pi doṣo nvatarati /",
  "GSP33brssgo3u:5711": "tadevaṃ parāmarśo 'pītareṣāmāśramāṇāṃ pārivrājyaṃ tāvadbrahmasaṃsthatālakṣaṇaṃ labhyetaiva /",
  "GSP33brssgo3u:5712": "anapekṣyaiva jābālaśrutimāśramāntaravidhāyinīmayamācryoṇa vicāraḥ pravartitaḥ /",
  "GSP33brssgo3u:5713": "vidyata eva tvāśramāntaravidhiśrutiḥ pratyakṣā /",
  "GSP33brssgo3u:5714": "'brahmacaryaṃ parisampya gṛhī bhavedgṛhī bhūtvā vanībhavedvanī bhūtvā pravrajet /",
  "GSP33brssgo3u:5715": "yadi vetarathā brahmacaryādeva brahmacaryādeva pravrajedgṛhādvā vanādvā' (jābā. 4) iti /",
  "GSP33brssgo3u:5716": "na ceyaṃ śrutiranadikṛtāviṣayā śakyā vaktum /",
  "GSP33brssgo3u:5717": "aviśeṣaśravaṇāt /",
  "GSP33brssgo3u:5718": "pṛthagnidhānāccānadhikṛtānāma 'atha punareva vratī vāvratī vā snātako vāsnātako votsannāgniranagniko vā' (jābā. 4) ityādinā /",
  "GSP33brssgo3u:5719": "brahmadānaparipākāṅgatvācca pārivrājyasya nānadhikṛtaviṣayatvam /",
  "GSP33brssgo3u:5720": "tacca darśayati - 'atha parivrāḍvivarṇavāsā muṇḍo 'parigrahaḥ śuciradrohī bhaikṣāṇo brahmabhūyāya bhavati' (jābā. 5) iti /",
  "GSP33brssgo3u:5721": "tasmātsiddhā ūrdhvaretasāmāśramāḥ /",
  "GSP33brssgo3u:5722": "siddhaṃ cordhvaretaḥsu vidānādvidyāyāḥ svātantryamiti // 20 //",
  "GSP33brssgo3u:5723": "skandhaśruteranuvādakatvamaṅgīkṛtya vidhyantarakalpanenāśramā anuṣṭheyā ityuktam /",
  "GSP33brssgo3u:5724": "idānīṃ vidhitvaṃ tasyā eva kalpyaṃ lāghavādityāha-vidhirveti /",
  "GSP33brssgo3u:5725": "yāvajjīvādiśruteraviraktaviṣayatvānna lāghavabādhakatvamiti bhāvaḥ /",
  "GSP33brssgo3u:5726": "alpaphalatvenāśramatrayanindayā brahmasaṃsthatāstutiparamekamidaṃ vākyaṃ bhāti /",
  "GSP33brssgo3u:5727": "tatrāśramavidhicatuṣṭayamayuktamiti śaṅkate-nanviti /",
  "GSP33brssgo3u:5728": "āśramāṇāṃ vidhyantaraprāptyabhāvādanuvādāyogāt /",
  "GSP33brssgo3u:5729": "stutilakṣaṇādoṣācca varaṃ vispaṣṭāśramavidhibhedakalpanamapūrvatvādityāha-satyamityādinā /",
  "GSP33brssgo3u:5730": "pratītaikavākyatvabhaṅgena bhedakalpane dṛṣṭāntamāha-dhāraṇavaditi /",
  "GSP33brssgo3u:5731_0": "mahāpitṛyajñe pretāgnihotre ca sruci prakṣiptaṃ havirāhavanīyaṃ prati yadā nīyate",
  "GSP33brssgo3u:5731_1": "tasya haviṣaḥ 'adhastātsamidhaṃ dhārayannanudravet'iti vihitādhodhāraṇastāvakatayopari",
  "GSP33brssgo3u:5731_2": "hītyasyaikavākyatvabhāne 'pi daive home srugdaṇḍopari samiddhāraṇe vidhirevāpūrvatvāditi",
  "GSP33brssgo3u:5731_3": "vākyabhedastṛtīyādhyāye jaiminyācāryeṇokta ityarthaḥ /",
  "GSP33brssgo3u:5732": "evaṃ catvāra āśramā vidhīyanta iti pakṣa uktaḥ /",
  "GSP33brssgo3u:5733": "saṃpratyāśramatrayānuvādena pārivrājyamekameva vidhīyata iti pakṣāntaramāha-yadāpītyādinā /",
  "GSP33brssgo3u:5734": "brahmasaṃsthatāvidhau kathaṃ pārivrājyavidhirityāśaṅkya vicārayati-sā ceti /",
  "GSP33brssgo3u:5735": "nanu traya iti vākya āśramacatuṣṭayasyāprāpternirbījo 'yaṃ vicāra ityāśaṅkya tadvākye parivrājakaḥ parāmṛṣṭo na veti saṃdihyādye pūrvapakṣaprāptimāha-yadiceti /",
  "GSP33brssgo3u:5736": "nanvanāśramyeva brahmasaṃsthaḥ kiṃ na syādata āha-anāśramitveti /",
  "GSP33brssgo3u:5737": "anāśramī na tiṣṭheteti niṣedhāditi bhāvaḥ /",
  "GSP33brssgo3u:5738": "dvitīye siddhānprāptimāha-atheti /",
  "GSP33brssgo3u:5739": "evaṃ parāmarśatadabhāvābhyāṃ saṃśayamuktvā pūrvapakṣayati-tatreti /",
  "GSP33brssgo3u:5740": "vanasthasya hyasādhāraṇaṃ kṛcchrādikaṃ tapa iti prasiddham /",
  "GSP33brssgo3u:5741": "tenaikena tapaḥ śabdenobhayagrahaṇamanyāyyaṃ bhikṣostapasvitvaprasiddhyābhāvācca //",
  "GSP33brssgo3u:5742": "tathāca yajñādyasādhāraṇadharmadvārā gṛhasthādyāśramatrayavadbrahmasaṃsthaśabdenaiva brahmaniṣṭhāpradhānaścaturthāśramo gṛhyate /",
  "GSP33brssgo3u:5743": "sa ca stutisāmarthyāt saha brahmasaṃsthayā vidhīyata iti siddhāntayati-tadayuktamityādinā /",
  "GSP33brssgo3u:5744": "pṛthagvyapadeśācca brahmasaṃsthaḥ pūrvoktebhya āśramibhyaḥ pṛthagbhūta ityāha-apiceti /",
  "GSP33brssgo3u:5745": "nacāvasthābhedena teṣāmeva brahmasaṃsthā syāditi vācyam /",
  "GSP33brssgo3u:5746": "kālabhedenāpi sati mandaprajñatve prajñādhikyavatsati karmitve teṣāṃ vikṣiptacetasāṃ brahmasaṃsthānupapatteḥ /",
  "GSP33brssgo3u:5747": "karmatyāge ca parivrāḍeva brahmasaṃstha ityasmadiṣṭasiddhiriti bhāvaḥ /",
  "GSP33brssgo3u:5748": "imamevārthaṃ spaṣṭayituṃ śaṅkate-kathaṃ punariti /",
  "GSP33brssgo3u:5749": "yadyapi brahmasaṃsthaśabdaḥ saṃnyāsāśrame na rūḍhastathāpi yogāttamevopasthāpayati /",
  "GSP33brssgo3u:5750": "anyāśrameṣu yaugikārthāsamavāyādityāha-atrocyata iti /",
  "GSP33brssgo3u:5751": "sarvakarmatyāginaḥ praṇavārthabrahmaniṣṭhātirekeṇānuṣṭheyaṃ nāstītyatra mānamāha-tathāceti /",
  "GSP33brssgo3u:5752": "nyāsaḥ saṃnyāso brahmeti stutau hetumāha-brahmā hīti /",
  "GSP33brssgo3u:5753": "hiraṇyagarbho hi para iti prasiddhaḥ ato brahmatvena stutaḥ saṃnyāsaḥ para eveti stutvā karmāṇi nindati tānīti /",
  "GSP33brssgo3u:5754": "tato nyāsa eva jñānadvārā mocakatvādadhika ityarthaḥ /",
  "GSP33brssgo3u:5755": "tadbuddhaye brahmacittāstadātmāno brahmasvarūpāstanniṣṭhāḥ śravaṇādiparāstatparāyaṇāḥ brahmaprepsavaḥ niṣkāmā iti yāvat /",
  "GSP33brssgo3u:5756": "evaṃ brahmasaṃsthaśabdasya jñānapradhānāśramavācitvādamṛtatvakāmastvamumāśramamanutiṣṭhediti vidhiḥ pariṇamyate /",
  "GSP33brssgo3u:5757": "ato na jñānānarthakyadoṣa ityupasaṃharati-tasmāditi /",
  "GSP33brssgo3u:5758": "saṃprati kṛtvācintāmuddhāṭayati-anapekṣyeti /",
  "GSP33brssgo3u:5759": "śiṣyabuddhivaiśadyārthaṃ skandhaśrutimādāya cintā kṛteti bhāvaḥ /",
  "GSP33brssgo3u:5760": "yadivetaratheti /",
  "GSP33brssgo3u:5761": "brahmacarye sthitasyaiva pūrvasukṛtaparipākādvairāgyaṃ yadi syādityarthaḥ /",
  "GSP33brssgo3u:5762": "yaduktaṃ karmānadhikṛtāndhādiviṣayaḥ saṃnyāsa iti tannetyāha-naceti /",
  "GSP33brssgo3u:5763": "sāmānyaśruteḥ saṃkocahetvabhāvāditi bhāvaḥ /",
  "GSP33brssgo3u:5764": "pṛthagiti /",
  "GSP33brssgo3u:5765": "saṃnyāsasyeti śeṣaḥ /",
  "GSP33brssgo3u:5766": "vratī godānādivedavratavān /",
  "GSP33brssgo3u:5767": "gurukulānnivṛttirūpasnānānantaramakṛtagārhasthyo gurusevī snātakaḥ utsannāgnirvidhuraḥ agṛhītāgniranagnikaḥ pravrajedityanvayaḥ /",
  "GSP33brssgo3u:5768": "sakalāṅgānameva kathañcitkarmānadhikṛtānāṃ saṃnyāso yuktaḥ vikalāṅgānāṃ tvandhādīnāṃ na jñānapradhānasaṃnyāsādhikāra ityāha-brahmeti /",
  "GSP33brssgo3u:5769": "dṛṣṭipūtasaṃcāraśravaṇādikaṃ vinā jñānānutpatteḥ /",
  "GSP33brssgo3u:5770": "'śarīraṃ me vicarṣaṇaṃ jihvā me madhumattamā /",
  "GSP33brssgo3u:5771": "karṇābhyāṃ bhūriviśruvam'ityaṅgasākalyaprārthanāliṅgācca nāndhapaṅgumūkabadhiradīnāmadhikāra ityarthaḥ /",
  "GSP33brssgo3u:5772": "tacceti /",
  "GSP33brssgo3u:5773": "pārivrājyasya brahmajñānāṅgatvaṃ cetyarthaḥ /",
  "GSP33brssgo3u:5774": "brahmabhūyāya brahmasākṣātkārāyeti yāvat //20//",
  "GSP33brssgo3u:5775": "END BsCom_3,4.2.20",
  "GSP33brssgo3u:5776": "____________________________________________________________________________________________",
  "GSP33brssgo3u:5777": "START BsCom_3,4.3.21",
  "GSP33brssgo3u:5778": "stutimātrādhikaraṇam / sū. 21-22",
  "GSP33brssgo3u:5779": "stutimātram upādānād iti cen nāpūrvatvāt | BBs_3,4.21 |",
  "GSP33brssgo3u:5780": "'sa eṣa rasānāṃ rasatamaḥ paramaḥ parārdhyo 'ṣṭamo yadudgīthaḥ' (chā. 1.1.3)",
  "GSP33brssgo3u:5781": "'ityevamāgniḥ sāma' ( chā. 1.6.1)",
  "GSP33brssgo3u:5782": "ayaṃ vāva loka eṣo 'gniścitaḥ /",
  "GSP33brssgo3u:5783": "tadidamevokthamiyameva pṛthivī' ityevañjātīkāḥ śrutayaḥ kimudgīthādeḥ stutyarthā āhosvidupāsanāvidyarthā ityasminsaṃśaye stutyarthā iti yuktam /",
  "GSP33brssgo3u:5784": "udgīthādīni karmāṅgānyupādāya śravaṇāt /",
  "GSP33brssgo3u:5785": "yathā 'iyameva juhūrādityaḥ kūrmaḥ svargo loka āhavanīyaḥ' ityādyā juhvādistutyarthāstadvaditi cet /",
  "GSP33brssgo3u:5786": "netyāha /",
  "GSP33brssgo3u:5787": "nahi stutimātramāsāṃ śrutīnāṃ prayojanaṃ yuktamapūrvatvāt /",
  "GSP33brssgo3u:5788": "vidhyarthatāyāṃ hyapūrvor'tho vihito bhavati stutyarthatāyāṃ tvānarthakyameva syāt /",
  "GSP33brssgo3u:5789": "vidhāyakasya hi śabdasya vākyaśeṣabhāvaṃ pratipadyamānā stutirupayujyata ityuktam 'vidhinā tvekavākyatvātstutyarthena vidhīnāṃ syuḥ ityatra /",
  "GSP33brssgo3u:5790": "pradeśāntaravihitānāṃ tūdgīthādīnāmiyaṃ pradeśāntarapaṭhitā stitirvākyaśeṣabhāvamapratipadyamānānarthikaiva syāt /",
  "GSP33brssgo3u:5791": "iyameva juhūrityādi tu vidhisaṃnidhāvevāmnatamiti vaiṣamyam /",
  "GSP33brssgo3u:5792": "tasmādvidhyarthā evaivañjātīyakāḥ śrutayaḥ // 21 //",
  "GSP33brssgo3u:5793": "stutimātraṃ /",
  "GSP33brssgo3u:5794_0": "pṛthivyaboṣadhipuruṣavāgṛksāmnāṃ saptānāṃ rasānāṃ rasatamo 'ṣṭama udgīthāvayava oṅkāraḥ",
  "GSP33brssgo3u:5794_1": "paramaḥ paramātmapratīkatvātparasya brahmaṇor'dhaṃ sthānaṃ tadarhatīti parārdhyaṃ ityarthaḥ /",
  "GSP33brssgo3u:5795": "āsu śrutīṣvaṅgopādānādapūrvārthatvācca saṃśayamāha-kimiti /",
  "GSP33brssgo3u:5796": "yathānuṣṭheyagārhasthyasāmyaśruteḥ pārivrājyasyānuṣṭheyatvaṃ tadvadāsāṃ śrutīnāṃ juhvādistutiśrutisāmyātstutitvamiti pūrvapakṣayati-stutyarthā iti /",
  "GSP33brssgo3u:5797": "juhūriyameva pṛthivīti stūyate /",
  "GSP33brssgo3u:5798": "cayanasthaḥ kūrma āditya iti /",
  "GSP33brssgo3u:5799": "āhavanīyaḥ svargaloka iti stutiḥ /",
  "GSP33brssgo3u:5800": "tathodgīthādīnāṃ rasatamatvādiguṇaiḥ stutirityarthaḥ /",
  "GSP33brssgo3u:5801": "stutilakṣaṇāto varaṃ vidhikalpanamanuṣṭhānaphalalābhāditi siddhāntayati-nahi stutīti /",
  "GSP33brssgo3u:5802": "pūrvapakṣe svananuṣṭhānaṃ phalaṃ siddhānte tvanuṣṭhānaṃ phalamiti mantavyam /",
  "GSP33brssgo3u:5803": "stāvakatvenārthavattvaṃ kiṃ na syādityata āha-vidhāyakasyeti /",
  "GSP33brssgo3u:5804": "yuktamiyameva juhūrityādiśrutīnāṃ phalavajjuhvādividhiprakaraṇasthatayā stāvakatvenārthavattvaṃ;",
  "GSP33brssgo3u:5805": "rasatamādiśrutīnāṃ tu kratvaṅgavidhiprakaraṇasthatvābhāvātphalavadapūrvopāstividhāyakatvameva yuktaṃ kratvantaraśrutivaditi bhāvaḥ //21//",
  "GSP33brssgo3u:5806": "END BsCom_3,4.3.21",
  "GSP33brssgo3u:5807": "____________________________________________________________________________________________",
  "GSP33brssgo3u:5808": "START BsCom_3,4.3.22",
  "GSP33brssgo3u:5809": "bhāvaśabdāc ca | BBs_3,4.22 |",
  "GSP33brssgo3u:5810": "'udgīthamupāsīta' (chā. 1.1.1)",
  "GSP33brssgo3u:5811": "'sāmopāsīta' (chā. 2.2.1)",
  "GSP33brssgo3u:5812": "'ahamukthamasmīti vidyāt' ityādayaśca vispaṣṭā vidhiśabdāḥ śrūyante te ca stutimātraprayojanatāyāṃ vyāhanyeran /",
  "GSP33brssgo3u:5813": "tathāca nyāyavidāṃ smaraṇam -'kuryātkriyeta kartavyaṃ bhavetasyāditi pañcamam /",
  "GSP33brssgo3u:5814": "etatsyātsarvavedeṣu niyataṃ vidhilakṣaṇam' iti liṅgādyartho vidhiriti manyamānāsta evaṃ smaranti /",
  "GSP33brssgo3u:5815": "pratiprakaraṇaṃ ca phalāni śrāvyate - 'āpayitā ha vai kāmānāṃ bhavati' (chā. 1.1.7)",
  "GSP33brssgo3u:5816": "'eṣa hyeva kāmāgānasyeṣṭe' (chā. 1.7.9)",
  "GSP33brssgo3u:5817": "'kalpante hāsmai lokā ūrdhvaścāvṛttāśca' (chā. 2.2.3) ityādīni /",
  "GSP33brssgo3u:5818": "tasmādapyupāsanāvidhānārthā udgīthādiśrutayaḥ // 22 //",
  "GSP33brssgo3u:5819": "kiñcātra vidhikalpya iti kṛtvācintayoktaṃ vastutastu na kalpyaḥ kḷptatvādityāha-bhāveti /",
  "GSP33brssgo3u:5820": "na caivamupāsānāvidhistāvakatvaṃ rasatamādiśrutīnāmiti sāṃpratam /",
  "GSP33brssgo3u:5821": "vidhyapekṣitaviṣayārpakatvasaṃbhave stutilakṣaṇayogāditi bhāvaḥ /",
  "GSP33brssgo3u:5822": "devo madiṣṭaṃ kuryāditi prārthanādāvapi liṅgādiprayogādupāsītetyādiśabdānāṃ kathaṃ vidhiparatvaniścaya ityata āha-tathāceti /",
  "GSP33brssgo3u:5823": "etalliṅgādikaṃ vedeṣūtsargato niyameneṣṭasādhanatvākhyavidherlakṣaṇaṃ jñāpakaṃ syāt /",
  "GSP33brssgo3u:5824": "upapadādibādhake tvanyārthaparamityarthaḥ /",
  "GSP33brssgo3u:5825": "tadidamāha-liṅādīti /",
  "GSP33brssgo3u:5826": "naca śloke pañcamamityukteḥ pañcapadānāmeva vidhilakṣaṇatvaṃ nopāsītetyādīnāmiti bhramitavyam /",
  "GSP33brssgo3u:5827": "kriyāsāmānyavācināṃ kṛbhvastīnāmudāharaṇena sarvadhātūparaktaliṅādīnāṃ vidhilakṣaṇatvasya vivakṣitatvātpañcamapadaṃ tūktāpekṣayā ślokapūraṇārthaṃ mṛtyurdhāvati pañcama itivat /",
  "GSP33brssgo3u:5828_0": "yadyapi ḍukṛñ karaṇa iti dhātereva karaṇaśabditabhāvanākhyakriyāsāmānyavācitvaṃ netarayordhātvorbhū",
  "GSP33brssgo3u:5828_1": "sattāyāmas bhuvītyarthāntarokteḥ tathāpi janmākhyabhavanasya tatphalasyāstitvasya",
  "GSP33brssgo3u:5828_2": "ca prayojyaniṣṭhasya prayojakavyāpārātmakabhāvanāvyāptatvāttayoḥ kriyāsāmānyavācitvavyavahāraḥ /",
  "GSP33brssgo3u:5829": "tatra kuryāditi prakṛtyarthabhāvanākhyātenānūdyate yathā dvāviti prayoge prakṛtyartho dvitvaṃ pratyayenānūdyate /",
  "GSP33brssgo3u:5830": "tadvalliṅā ca tasyā iṣṭasādhanatvākhyavidhirbodhyate /",
  "GSP33brssgo3u:5831": "kartā tu tayākṣipyata ityākṣiptakartṛkā bhāvanodāhṛtā /",
  "GSP33brssgo3u:5832": "tathā kriyetetyatrāpi prakṛtipratyayārthau vyākhyātau /",
  "GSP33brssgo3u:5833": "karmātra prādhānyenākṣipyata ityākṣiptakarmikābhāvanodāhṛtā /",
  "GSP33brssgo3u:5834": "ākhyātānāṃ kartrādikārake śaktya bhāvātkartṛkarmaṇorākṣepa eveti mīmāṃsakamatam /",
  "GSP33brssgo3u:5835": "kartavyamiti kṛtyapratyayena karmakārakamucyate /",
  "GSP33brssgo3u:5836": "tasyopasarjanatvena prakṛtyā bhāvanokteti bhedaḥ /",
  "GSP33brssgo3u:5837": "tathā daṇḍī bhavet bhūyate daṇḍinā bhavitavyamityudāhartavyam /",
  "GSP33brssgo3u:5838": "tathā syādbhūyeta bhavitavyamityastidhātorapyudāharaṇaṃ draṣṭavyam /",
  "GSP33brssgo3u:5839": "asterbhūrādeśāt /",
  "GSP33brssgo3u:5840": "etaddhātutrayoparaktaliṅādibhiḥ sarvadhātvarthoparaktabhāvanāgateṣṭasādhānatvarūpo vidhireka evocyate /",
  "GSP33brssgo3u:5841": "dhātūnāṃ pratyayānāṃ kartrādikārakāṇāṃ ca bhede 'pi vidhibhedo nāstīti jñāpanārthaṃ pratidhātūdāharaṇatrayaṃ darśitamiti sarvamavadātam /",
  "GSP33brssgo3u:5842": "evaṃ sūtre bhāvo vidhiriti vyākhyāya caśabdātphalamiti vyācaṣṭe-pratiprakaraṇaṃ iti /",
  "GSP33brssgo3u:5843": "eṣa ṛtvigupāsakaḥ kāmāgānasya gānena phalasaṃpādanasyeṣṭe samartha ityarthaḥ /",
  "GSP33brssgo3u:5844": "evamaṅgāśritavidyā api svatantraphalāḥ kimu vaktavyamanaṅgātmavidyāyāḥ svātantryamiti /",
  "GSP33brssgo3u:5845": "ātmavidyāsvātantryo cintāyā asyāḥ paryavasānātpādasaṃgatirbodhyāḥ //22//",
  "GSP33brssgo3u:5846": "END BsCom_3,4.3.22",
  "GSP33brssgo3u:5847": "____________________________________________________________________________________________",
  "GSP33brssgo3u:5848": "START BsCom_3,4.4.23",
  "GSP33brssgo3u:5849": "4 pāriplavādhikaraṇam / sū. 23-24",
  "GSP33brssgo3u:5850": "pāriplavārthā iti cen na viśeṣitatvāt | BBs_3,4.23 |",
  "GSP33brssgo3u:5851": "'atha ha yājñavalkyasya dve bhārye babhūvaturmaitreyī ca kātyayanī ca' (bṛ. 4.5.1)",
  "GSP33brssgo3u:5852": "'pratardano ha vai daivodāsirindrasya priyaṃ dhāmopajagāma' (kauṣī. 3.1)",
  "GSP33brssgo3u:5853": "'jānaśrutirha pautrāyaṇaḥ śraddhādeyo bahudāyī bahupākya āsa' (chā. 4.1.1)",
  "GSP33brssgo3u:5854": "ityevamādiṣu vedāntapaṭhiteṣvākhyāneṣu saṃśayaḥ - kimimāni pāriplavaprayogārthānyohosvitsaṃnihitavidyāpratipattyarthānīti /",
  "GSP33brssgo3u:5855": "pāriplavārthā imā ākhyānaśrutayaḥ /",
  "GSP33brssgo3u:5856": "ākhyānasāmānyāt /",
  "GSP33brssgo3u:5857": "ākhyānaprayogasya ca pariplave coditatvāt /",
  "GSP33brssgo3u:5858": "tataśca vidyāpradhānatvaṃ vedāntānāṃ na syāt, mantravatprayogaśeṣatvāditi cet /",
  "GSP33brssgo3u:5859": "tanna /",
  "GSP33brssgo3u:5860": "kasmāt /",
  "GSP33brssgo3u:5861": "viśeṣitatvāt /",
  "GSP33brssgo3u:5862": "'pāriplavamācakṣīta' iti hi prakṛtya 'manurvaivasvato rājā' ityevamādīni kānicidevākhyānāni tatra viśeṣyante /",
  "GSP33brssgo3u:5863": "ākhyānasāmānyāccetsāmānyāccetsarvagṛhītiḥ syādanarthakamevedaṃ viśeṣaṇaṃ bhavet /",
  "GSP33brssgo3u:5864": "tasmānna pāriplavārthā etā ākhyānaśrutayaḥ // 23 //",
  "GSP33brssgo3u:5865": "pāriplavārthāḥ /",
  "GSP33brssgo3u:5866": "aśvamedhe putrādiparivṛtāya rājñe pāriplavamācakṣīteti nānāvidhākhyānakathanātmakaḥ pāriplavaprayogo vihitaḥ /",
  "GSP33brssgo3u:5867": "tathāca vedāntasthakathānāmākhyānatvasāmānyādvidyāsaṃnidhānācca saṃśayamāha-kimiti /",
  "GSP33brssgo3u:5868": "pūrvaṃ stutyapekṣayā vijhirjyāyānanuṣṭhānalābhādityuktam /",
  "GSP33brssgo3u:5869": "tathaiva kathānāṃ na vidyāstāvakatvaṃ pāriplavānuṣṭhānalābhāditi pūrvapakṣaḥ /",
  "GSP33brssgo3u:5870": "tatra phalamāha-tataśceti /",
  "GSP33brssgo3u:5871": "yathā devasya tvā saviturityādimantre kasyacitpadasya prayogasamavetārthatayā śeṣasya prayogāṅgatvaṃ tathā vedāntasthakathānāṃ prayogaśeṣatvam /",
  "GSP33brssgo3u:5872": "tadekavākyatayā sarvavedāntānāṃ karmaśeṣatvānna vidyāprādhānyamityarthaḥ /",
  "GSP33brssgo3u:5873": "kathānāṃ guruśiṣyasamācārapradarśanena buddhisaukaryadvārā saṃnihitavidyāśeṣatvaṃ sāmardhyaliṅgādato vidyāprādhānyamiti phalaṃ matvā siddhāntayati-tannetyādinā /",
  "GSP33brssgo3u:5874_0": "aśvamedhe prathama'hani manurvaivasvata iti kathāṃ brūyāddvitīye 'hani yamo vaivasvata",
  "GSP33brssgo3u:5874_1": "iti tṛtīye 'hani varuṇa āditya iti vākyaśeṣe kathānāṃ viśiṣyoktatvādupakramasya saṃkoco",
  "GSP33brssgo3u:5874_2": "yukta iti bhāvaḥ //23 //",
  "GSP33brssgo3u:5875": "END BsCom_3,4.4.23",
  "GSP33brssgo3u:5876": "____________________________________________________________________________________________",
  "GSP33brssgo3u:5877": "START BsCom_3,4.5.24",
  "GSP33brssgo3u:5878": "tathā caikavākyatopabandhāt | BBs_3,4.24 |",
  "GSP33brssgo3u:5879": "asati ca pariplavārthatva ākhyānānāṃ saṃnihitavidyāpratipādanopayogitaiva nyāyyā /",
  "GSP33brssgo3u:5880": "ekavākyatobandhāt /",
  "GSP33brssgo3u:5881": "tathāhi ta6 tatra saṃnihitābhirekavākyatā dṛśyate prarocanopayogātpratipattisaukaryopayogācca /",
  "GSP33brssgo3u:5882": "maitreyībrāhmaṇe tāvat - 'ātmā vā are draṣṭavyaḥ' (bṛ. 4.5.6) ityādyā vidyayaikavākyatā dṛśyate /",
  "GSP33brssgo3u:5883": "prātardane 'pi prāṇo 'smi prajñātmā ityādyayā /",
  "GSP33brssgo3u:5884": "jānaśrutiriyyatrāpi 'vāyurvāva saṃvargaḥ' (chā. 4.3.1) ityādyā /",
  "GSP33brssgo3u:5885": "yathā 'sa ātmāno vapāmudakhidat' ityevamādīnāṃ karmaśrutigatānāmākhyānāṃ saṃnihitavidhistutyarthatā tadvat /",
  "GSP33brssgo3u:5886": "tasmānna pāriplavārthatvam // 24 //",
  "GSP33brssgo3u:5887": "kva tarhi kathānāṃviniyoga ityāśaṅkya saṃnidhānādvidyāsvityāha-tathāceti /",
  "GSP33brssgo3u:5888": "prarocanaṃ prītijananaṃ sa prajāpatirvapāmudakhidat homāyoddhṛtavānityasya prājāpatyamajaṃ tūparamālabheteti vidhiśeṣatve evamanyeṣāṃ tattadvidhiśeṣatvaṃ draṣṭavyam //24//",
  "GSP33brssgo3u:5889": "END BsCom_3,4.5.24",
  "GSP33brssgo3u:5890": "____________________________________________________________________________________________",
  "GSP33brssgo3u:5891": "START BsCom_3,4.5.25",
  "GSP33brssgo3u:5892": "5 agnīndhanādyadhikaraṇam / sū. 25",
  "GSP33brssgo3u:5893": "ata eva cāgnīndhanādyanapekṣā | BBs_3,4.25 |",
  "GSP33brssgo3u:5894": "'puruṣārtho 'taḥ śabdāt' (bra.sū. 3.4.1) ityetadvyavahitamapi saṃbhavādata iti parāmṛśyate /",
  "GSP33brssgo3u:5895": "ateva ca vidyāyāḥ puruṣārthahetutvādagnīndhanādīnyāśramakmāṇi vidyayā svārthasiddhau nāpekṣitavyānītyādyasyaivādhikaraṇasya phalamupasaṃharatyadhikavivakṣayā // 25 //",
  "GSP33brssgo3u:5896": "evamādyādhikaraṇaprameyaṃ vidyāsvātantryamadhikaraṇatrayeṇa dṛḍhīkṛtyādyādhikaraṇasya phalamāha-ata eva ceti /",
  "GSP33brssgo3u:5897_0": "brahmavidyā svaphale mokṣe janayitavye sahakāritvena karmāṇyapekṣate na veti vādivivādātsaṃśaye",
  "GSP33brssgo3u:5897_1": "tenaiti brahmavitpuṇyakṛttaijasa ityādiśrutyā jñānakarmasamuccayena mokṣaprāptikathanādapekṣata",
  "GSP33brssgo3u:5897_2": "iti prāpte vidyāyā muktihetutvādavidyānivṛttyākhyamuktau na karmāpekṣeti siddhāntayati-puruṣārtha iti /",
  "GSP33brssgo3u:5898": "agnīndhanapadena tatsādhyakarmāṇi lakṣyante /",
  "GSP33brssgo3u:5899": "puṇyakṛttaijasaḥ śuddhasatve brahmavidbhūtvā tena vedanenaiti brahma prāpnotīti śrutirvyākhyeyeti bhāvaḥ /",
  "GSP33brssgo3u:5900": "muktāveva karmaṇāmasāmarthyādanapekṣā vidyāyāṃ tvasti cittaśuddhidvārā teṣāmapekṣetyadhikaṃ vaktumayamupasaṃhāra ityupasaṃhārasūtrasya phalamāha-adhiketi //25//",
  "GSP33brssgo3u:5901": "END BsCom_3,4.5.25",
  "GSP33brssgo3u:5902": "____________________________________________________________________________________________",
  "GSP33brssgo3u:5903": "START BsCom_3,4.6.26",
  "GSP33brssgo3u:5904": "6 sarvāpekṣādhikaraṇam / sū. 26-27",
  "GSP33brssgo3u:5905": "sarvāpekṣā ca yajñādiśruter aśvavat | BBs_3,4.26 |",
  "GSP33brssgo3u:5906": "idamidānīṃ cintyate kiṃ vidyāyā atyantamevānapekṣāśramakarmamāmutāsti kācidapekṣeti /",
  "GSP33brssgo3u:5907": "tatrāta evāgnīndhanādīnyāśramakarmāṇi vidyā svārthasiddhau nāpekṣyanta evamatyantamevānapekṣāyāṃ prāptāyāmidamucyate sarvāpekṣā ceti /",
  "GSP33brssgo3u:5908": "apekṣata ca vidyā sarvāṇyāśramakarmāṇi nātyantamanapekṣaiva /",
  "GSP33brssgo3u:5909": "nanu viruddhamidaṃ vacanamapekṣate cāśramakarmāṇi vidyā nāpekṣate ceti /",
  "GSP33brssgo3u:5910": "neti brūmaḥ /",
  "GSP33brssgo3u:5911": "utpannā hi vidyā phalasiddhiṃ prati na kiñcidanyadapekṣata utpattiṃ prati tvapekṣate /",
  "GSP33brssgo3u:5912": "kutaḥ - yajñādiśruteḥ /",
  "GSP33brssgo3u:5913": "tathāhi śrutiḥ - 'tametaṃ vedānuvacanena brāhmaṇā vividiṣanti yajñena dānena tapasānāśakena' (bṛ. 4.4.22)",
  "GSP33brssgo3u:5914": "iti yajñādīnāṃ vidyāsādhanabhāvaṃ darśayati /",
  "GSP33brssgo3u:5915": "vividiṣāsaṃyogāccaiṣāmutpattisādhanabhāvoṣavasīyate /",
  "GSP33brssgo3u:5916": "'atha yadyajña ityācakṣate brahmacaryasya yajñādibhiḥ yaṃstavādyajñādīnāmapi hi sādhanabhāvaḥ sūcyate /",
  "GSP33brssgo3u:5917": "'sarve vedā yatpadamāmananti tapāṃsi sarvāṇi ca yadvadanti /",
  "GSP33brssgo3u:5918": "yadicchanto brahmacaryaṃ caranti tatte padaṃ saṃgraheṇa bravīmi' (kaṭha. 2.15)",
  "GSP33brssgo3u:5919": "ityevamādyā ca śrutirāśramakarmaṇāṃ vidyāsādhanabhāvaṃ sūcayati /",
  "GSP33brssgo3u:5920": "smṛtirapi - 'kaṣāyapakatiḥ karmāṇi jñānaṃ tu paramā gatiḥ /",
  "GSP33brssgo3u:5921": "kaṣāye karmabhiḥ pakke tato jñānaṃ pravartate' ityevamādyā /",
  "GSP33brssgo3u:5922": "aśvavaditi yogyatānidarśanam /",
  "GSP33brssgo3u:5923": "yathāca yogyatāvaśenāśvo na lāṅgalākarṣaṇe yujyate rathacaryāyāṃ tu yujyate /",
  "GSP33brssgo3u:5924": "evamāśramakarmāṇi vidyayā phalasiddhau nāpekṣyanta utpattau cāpekṣyanta iti // 26 //",
  "GSP33brssgo3u:5925": "adhikamāha-sarvāpekṣā /",
  "GSP33brssgo3u:5926": "yathā pramāphalatvādavidyānivṛttau karmānapekṣā tathā pramātvādvidyāyāmapi pramākaraṇamātrasādhyāyāṃ nāsti karmāpekṣeti pūrvapakṣaḥ /",
  "GSP33brssgo3u:5927": "tatra vidyārthaṃ karmānuṣṭhānāsiddhiḥ /",
  "GSP33brssgo3u:5928": "phalaṃ siddhānte tatsiddhiriti bhedaḥ /",
  "GSP33brssgo3u:5929": "atra vividiṣāyāmiṣyamāṇajñāne vā yajñādīnāṃ karmaṇāṃ hetutvamapūrvatvādvidhīyate /",
  "GSP33brssgo3u:5930": "pramāyā apyutpattipratibandhakaduritakṣayākhyaśuddhidvārā karmasādhyatvasaṃbhavāt /",
  "GSP33brssgo3u:5931": "naca pāraṃparye tṛtīyāśrutivirodhaḥ /",
  "GSP33brssgo3u:5932": "jvālādvārā pāraṃparye 'pi kāṣṭhaiḥ pacatīti prayogāt, dvārasyāvyavadhāyakatvāt /",
  "GSP33brssgo3u:5933": "naca śuddherdvāratve mānābhāvaḥ /",
  "GSP33brssgo3u:5934": "'jñānamutpadyate puṃsāṃ kṣayātpāpasya karmaṇaḥ /",
  "GSP33brssgo3u:5935": "kaṣāye karmabhiḥ pakve tato jñānaṃ pravartate'iti smṛteḥ /",
  "GSP33brssgo3u:5936": "'avidyayā mṛtyuṃ tīrtvā vidyayāmṛtamaśnute'ityādiśrutyā karmaṇā pāpanivṛttau jñānena muktyabhidhānācceti siddhāntayati-idamiti /",
  "GSP33brssgo3u:5937": "nanvatra vividiṣantīti pañcamalakāreṇa vividiṣāṃ bhāvayeyuriti sanarthecchaiva bhāvyatayā bhāti /",
  "GSP33brssgo3u:5938": "tāṃ viṣayasaundaryalabhyatayollaṅghya vedanaṃ cedbhāvyamucyate tarhi vedanamapyullaṅghya tatphalaṃ mokṣa eva karmabhirbhāvyaḥ kiṃ na syādityata āha-vividiṣāsaṃyogācceti /",
  "GSP33brssgo3u:5939": "iṣyamāṇatayā vidyāyāḥ śabdataḥ phalatvabhānādaśrutamokṣo na phalamanyathā kāṣṭhaiḥ pacatītyatrāpi kāṣṭhānāṃ pākaphalatṛptihetutvaprasaṅgāditi bhāvaḥ /",
  "GSP33brssgo3u:5940": "karmaṇāṃ jñānārthatve liṅgavākyānyāha-athetyādinā /",
  "GSP33brssgo3u:5941": "kaścidvedabhāgaḥ sākṣādbrahmākhyaṃ padaṃ brūte /",
  "GSP33brssgo3u:5942": "kaścittu jñānārthakarmadvāreti matvā sarve vedāntā ityuktam /",
  "GSP33brssgo3u:5943": "spaṣṭamanyat //26//",
  "GSP33brssgo3u:5944": "END BsCom_3,4.6.26",
  "GSP33brssgo3u:5945": "____________________________________________________________________________________________",
  "GSP33brssgo3u:5946": "START BsCom_3,4.6.27",
  "GSP33brssgo3u:5947": "śamadamādyupetas syāt tathāpi tu tadvidhes tadaṅgatayā teṣām apy avaśyānuṣṭheyatvāt | BBs_3,4.27 |",
  "GSP33brssgo3u:5948": "yadikaścinmanyeta yajñādīnāṃ vidyāsādhanabhāvo na nyāyyo vidhyabāvāt /",
  "GSP33brssgo3u:5949": "'yajñena vividiṣanti' ityevañjātīyakā hi śrutiranuvādasvarūpāvidyābhiṣṭavaparā na yajñādividhiparā /",
  "GSP33brssgo3u:5950": "itthaṃ mahābhāgā vidyā syādvidyārthī 'tasmādevaṃvicchanto dānta uparatastitikṣuḥ samāhito bhūtvātmaneyevātmānaṃ paśyati' (bṛ. 4.4.23)",
  "GSP33brssgo3u:5951": "iti vidyāsādhanatvena śamadamādīnāṃ vidhānādvihitānāṃ cāvaśyānuṣṭheyatvāt /",
  "GSP33brssgo3u:5952": "nanvatrāpi śamādyupeto bhūtvā paśyatīti vartamānāpadeśa upalabhyate na vidhiḥ /",
  "GSP33brssgo3u:5953": "neti brūmaḥ /",
  "GSP33brssgo3u:5954": "tasmāditi prakṛtapraśaṃsāparigrahādvidhitvapratīteḥ /",
  "GSP33brssgo3u:5955": "paśyediti na mādhyandinā vispaṣṭameva vidhimadhīyate /",
  "GSP33brssgo3u:5956": "tasmādyajñādyanapekṣāyāmapi śamadīnyapekṣitavyāni /",
  "GSP33brssgo3u:5957": "yajñādīnyapi tvapekṣitavyānīti yajñādiśrutereva /",
  "GSP33brssgo3u:5958": "nanūktaṃ yajñādibhirvividiṣantītyatra na vidhirupalabhyata iti /",
  "GSP33brssgo3u:5959": "satyamuktaṃ tathāpi tvatpūrvatvātsaṃyogasya vidhiḥ parikalpyate /",
  "GSP33brssgo3u:5960": "nahyayaṃ yajñādīnāṃ vividiṣāsaṃyogaḥ pūrvaṃ prāpto yenānūdyeta /",
  "GSP33brssgo3u:5961": "'tasmātpūṣā prapiṣṭabhāgo 'dantako hi ityevamādiṣu cāśrutavidhikeṣvapi vākyeṣvapūrvatvādvidhiṃ parikalpya pauṣṇaṃ peṣaṇaṃ vikṛtau pratīyetyādivicāraḥ prathame tantre pravartitaḥ /",
  "GSP33brssgo3u:5962": "tathācoktam 'vidhirvā dhāraṇavat' (bra, sū. 3.4.20) iti /",
  "GSP33brssgo3u:5963": "smṛtirapi bhagavadgītādyāsvanabhisaṃdhāya phalamanutiṣṭhitāni yajñādīni mumukṣorjñānasādhanāni bhavantīti prapañcitam /",
  "GSP33brssgo3u:5964": "tasmādyajñādīni śamadamādīni ca yathāśramaṃ sarvāṇyevāśramakarmāṇi vidyotpattāvapekṣitavyāni /",
  "GSP33brssgo3u:5965": "tatrāpyevaṃviditi vidyāsaṃyogātpratyāsannāni vidyāsādhanāni śamādīni,",
  "GSP33brssgo3u:5966": "vividiṣāsaṃyogāttu brahyatarāṇi yajñādīnīti vivektavyam // 27 //",
  "GSP33brssgo3u:5967": "evaṃ vidyotpattau bahiraṅgāni karmāṇyuktvāntaraṅgaṇyāha-śameti /",
  "GSP33brssgo3u:5968": "vidyāstutyarthatvenaikavākyatvasaṃbhave vartamānoktibhaṅgena vidhikalpanamayuktaṃ vidyāvākyādbhedaprasaṅgāt /",
  "GSP33brssgo3u:5969": "atastattvamasīti śabdamātralabhyā vidyeti parābhiprāyamanūdyāṅgīkaroti-tathāpi tviti /",
  "GSP33brssgo3u:5970_0": "śamāderāvaśyakatvānna śabdamātralabhyā vidyetyarthaḥ yasmādevaṃvinna lipyate karmaṇā",
  "GSP33brssgo3u:5970_1": "pāpakena tasmādeva vidyārthī śamādyupeto bhūtvā vicārayediti vidhirgamyata ityāha-neti brūma iti /",
  "GSP33brssgo3u:5971": "atroparatapadena saṃnyāsa uktastasya śravaṇāṅgatvamate śamādiviśiṣṭaśravaṇamatra vidhīyate /",
  "GSP33brssgo3u:5972": "yadi tu 'lokamicchantaḥ pravrajanti',",
  "GSP33brssgo3u:5973": "'jñānaṃ puraskṛtya saṃnyaset'ityādi śrutismṛtiṣu phalavattvenotpannasaṃnyāsasyāṅgatvāyogāt,",
  "GSP33brssgo3u:5974": "śrotavya iti vihitaśravaṇānuvādenānekaśamādividhāne vākyabhedāpātāt,",
  "GSP33brssgo3u:5975_0": "paśyediti ca prakṛtyā śravaṇalakṣaṇādoṣācca saṃnyāso na śravaṇasyāṅgaṃ kintu tataḥ",
  "GSP33brssgo3u:5975_1": "prāganuṣṭhoyatve 'pi śravaṇavajjñānārtha iti mataṃ tadā śamādisamuccayena jñānaṃ",
  "GSP33brssgo3u:5975_2": "bhāvayediti jñānārthaṃ śamādisamuccayavidhirityanavadyam /",
  "GSP33brssgo3u:5976": "yaḥ pūrvaṃ yajñādiśruteḥ stutyarthatvāṅgīkāraḥ āpātato guḍajihvikānyāyena śamādisvīkārārthaṃ kṛtastamidānīṃ tyajati-yajñādīnyapīti /",
  "GSP33brssgo3u:5977": "yajñādīnāṃ vidyāsādhanatvarūpasaṃyogasyāpūrvatvādavāntaravākyabhedena vidhiḥ svīkriyata /",
  "GSP33brssgo3u:5978": "brahmavidyāvākyena mahāvākyaikavākyatā cetyarthaḥ /",
  "GSP33brssgo3u:5979": "paramaprakaraṇe 'pyavāntaravidhirityatra pūrvatantrasaṃmatimāha-tasmātpūṣeti /",
  "GSP33brssgo3u:5980": "darśapūrṇamāsaprakaraṇe śrutaṃ pūṣā prapiṣṭabhāga iti /",
  "GSP33brssgo3u:5981": "tatra pūṣā devatā piṣṭabhāgo vā darśapūrmamāsayornāsti /",
  "GSP33brssgo3u:5982_0": "ataḥ samāsātpratītasya kālatrayānavamṛṣṭasya dravyadevatāsaṃbandhasyāvinābhāvena",
  "GSP33brssgo3u:5982_1": "yāgavidhyupasthāpakatvāt prayogajñānāya vidhipadamadhyāhṛtya prakaraṇādutkarṣeṇa",
  "GSP33brssgo3u:5982_2": "pūṣoddeśena piṣṭabhāgaḥ kartavya iti vikṛtau saṃbandhaḥ /",
  "GSP33brssgo3u:5983": "pauṣṇaṃ peṣaṇamiti sūtre vicāritamityarthaḥ /",
  "GSP33brssgo3u:5984": "'svakarmaṇā tamabhyarcya siddhiṃ vindati mānavaḥ'ityādyāḥ smṛtyaḥ /",
  "GSP33brssgo3u:5985": "karmaṇāṃ jñānahetutve śamādivadyāvajjñānodayamanuvṛttiḥ syāttathāca saṃnyāsābhāva ityata āha-tatrāpīti /",
  "GSP33brssgo3u:5986": "dṛṣṭavikṣepanivṛttidvārā śamādīnāṃ śānārthatvādanuvṛttirna karmaṇāmadṛṣṭadvārā jñānārthatvāditi bhāvaḥ //27//",
  "GSP33brssgo3u:5987": "END BsCom_3,4.6.27",
  "GSP33brssgo3u:5988": "____________________________________________________________________________________________",
  "GSP33brssgo3u:5989": "START BsCom_3,4.7.28-29",
  "GSP33brssgo3u:5990": "7 sarvānnānumatyadhikaraṇam / sū. 28-31",
  "GSP33brssgo3u:5991": "sarvān nānumatiś ca prāṇātyaye taddarśanāt | BBs_3,4.28 |",
  "GSP33brssgo3u:5992": "prāṇasaṃvāde śrūyate chandogānām - 'na ha vā evaṃvidi kiñcanānannaṃ bhavati' (chā. 5.2.1) iti /",
  "GSP33brssgo3u:5993": "tathā vājasaneyinām - 'na ha vā asyānnaṃ jagdhaṃ bhavati nānannaṃ pratigṛhītam' (bṛ. 6.1.14) iti /",
  "GSP33brssgo3u:5994": "sarvamevāsyādanīyameva bhavatītyarthaḥ /",
  "GSP33brssgo3u:5995": "kimidaṃ sarvānnānujñānaṃ śamādivadvidyāṅgaṃ vidhīyata uta stutyarthaṃ saṃkārtyata iti saṃśaye vidhiriti tāvatprātm /",
  "GSP33brssgo3u:5996": "tathāhi - pravṛttiviśeṣakara upadeśo bhavatyataḥ prāṇavidyāsaṃnidhānāttadaṅgatveneyaṃ niyamanivṛttirupadiśyate /",
  "GSP33brssgo3u:5997": "nanvevaṃsati bhakṣyābhakṣyavibhāgaśāstravyāghātaḥ syāt /",
  "GSP33brssgo3u:5998": "naiṣa doṣaḥ /",
  "GSP33brssgo3u:5999": "smānyaviśeṣabhāvādbādhopapatteḥ /",
  "GSP33brssgo3u:6000": "yathā prāṇihiṃsāpratiṣedhasya paśusaṃjñāpanavidhinā bādhaḥ /",
  "GSP33brssgo3u:6001": "yathāca 'na kāñcana pariharettadvratam' (chā. 2.13.2)",
  "GSP33brssgo3u:6002": "ityanena vāmadevyāvidyāviṣayeṇa sarvastrayaparihāravacanena tatsāmānyaviṣayaṃ gamyāgamyavibhāgaśāstraṃ bādhyate /",
  "GSP33brssgo3u:6003": "evamanenāpi prāṇavidyāviṣayeṇa sarvānnabhakṣaṇavacanena bhakṣyābhakṣyavibhāgaśāstraṃ bādhyateti /",
  "GSP33brssgo3u:6004": "evaṃ prāpte brūmaḥ - nedaṃ sarvānnānujñānaṃ vidhīyata iti /",
  "GSP33brssgo3u:6005": "nahyatra vidhāyakaḥ śabda upalabhyate 'na ha vā evaṃvidi kiñcanānannaṃ bhavati' (chā. 5.2.1)",
  "GSP33brssgo3u:6006": "iti vartamānāpadeśāt /",
  "GSP33brssgo3u:6007": "nacāsatyāmapi vidhipratītau pravṛttiviśeṣakaratvalobhenaiva vidhirabhyupagantuṃ śakyate /",
  "GSP33brssgo3u:6008": "apica śvādimaryādaṃ prāṇasyānnamityuktvedamucyate 'naivaṃvidaḥ kiñcidanannaṃ bhavati' iti /",
  "GSP33brssgo3u:6009": "naca śvādimaryāmannaṃ mānuṣeṇa dehenopabhoktuṃ śakyate /",
  "GSP33brssgo3u:6010": "śakyate tu prāṇasyānnamidaṃ sarvamiti vicintayitum /",
  "GSP33brssgo3u:6011": "tasmātprāṇānnavijñānapraśaṃsārtho 'yamarthavādo na sarvānnānujñānavidhiḥ /",
  "GSP33brssgo3u:6012": "taddarśayati 'sarvānnānumatiśca prāṇātyaye' iti /",
  "GSP33brssgo3u:6013": "etaduktaṃ bhavati- prāṇātyaya eva hi parasyāmāpadi sarvamannamadīyatvenābhyanujñāyate taddarśanāt /",
  "GSP33brssgo3u:6014": "tathāhi śrutiścākrāyaṇasyerṣeḥ kaṣṭāyāmavasthāyāmabhakṣyabhakṣaṇe pravṛttiṃ darśayati - 'maṭacīhateṣu kuruṣu' (chā. 1.10.1) ityasminbrāhmaṇe /",
  "GSP33brssgo3u:6015": "cākrāyaṇaḥ kilarṣirāpadgata ibhyena sāmikhādintānkulmāṣāṃścakhāda /",
  "GSP33brssgo3u:6016": "anupānaṃ tu tadīyamucchiṣṭadoṣātpratyācacakṣe /",
  "GSP33brssgo3u:6017": "kāraṇaṃ cātrovāca 'na vā ajīviṣyamimānakhādan' (chā. 1.10.4)",
  "GSP33brssgo3u:6018": "iti, 'kāmo ma udapānam' (chā. 1.10.4) iti ca /",
  "GSP33brssgo3u:6019": "pinaścottaredyustāneva svaparocchiṣṭānparyuṣitānkulmāṣānbhakṣayāṃbabhūveti /",
  "GSP33brssgo3u:6020": "tadetaducchiṣṭaparyuṣitabhakṣaṇaṃ darśayantyāḥ śruterāśayātiśayo lakṣyate prāṇātyayaprasaṅge prāṇasaṃdhāraṇāyābhakṣyamapi bhakṣayitavyamiti /",
  "GSP33brssgo3u:6021": "svasthāvasthāyāṃ tu tanna kartavyaṃ vidyāvatāpītyanupānapratyākhyānādgamyate /",
  "GSP33brssgo3u:6022": "tasmādarthavādo 'na ha vā evaṃvidi' (cā. 5.2.1) ityevamādiḥ // 28 //",
  "GSP33brssgo3u:6023": "abādhāc ca | BBs_3,4.29 |",
  "GSP33brssgo3u:6024": "evañca satyāhāraśuddhau sattvaśuddhirityevamādi bhakṣyābhakṣyavibhāgaśāstramabādhitaṃ bhaviṣyati // 29 //",
  "GSP33brssgo3u:6025": "sarvānnānumatiḥevaṃvidi prāṇasyānnaṃ sarvamiti dhyānavatītyarthaḥ /",
  "GSP33brssgo3u:6026": "jagdhaṃ bhakṣitam /",
  "GSP33brssgo3u:6027": "apūrvatvādvidhyaśruteśca saṃśayaḥ /",
  "GSP33brssgo3u:6028": "apūrvatvādyajñādivadvidhiḥ kalpya iti iti pūrvapakṣayati-vidhiriti /",
  "GSP33brssgo3u:6029": "atra bhakṣyābhakṣyaniyamatyāgasya vidyāṅgatvasiddhiḥ phalaṃ siddhānte tu vidyāstutiriti vivekaḥ /",
  "GSP33brssgo3u:6030": "na kalañjaṃ bhakṣyediti śāstraṃ prāṇavidvyatiriktaviṣayam /",
  "GSP33brssgo3u:6031": "yathā grāmyakarmaṇi vāmadevyasāmopāsakavyatiriktaviṣayaṃ parastrīniṣedhaśāstraṃ tadvaditi prāpte siddhāntaṃ sūtrādbahireva darśayati-nedamiti /",
  "GSP33brssgo3u:6032": "prāṇavidyāvidhisaṃnidheraśakyatvācca stutireva na vidhiḥ kalpyaḥ niṣedhaśāstravirodhāt kḷpto hi vidhiḥ sāmānyaśāstrabādhako natu kalpya iti bhāvaḥ /",
  "GSP33brssgo3u:6033": "svasthasya prāṇavido na sarvānnānumatirityatra liṅgaṃ vadan sūtraṃ yojayati-taddarśayatīti /",
  "GSP33brssgo3u:6034_0": "maṭacyo raktakṣudrapakṣiṇastairhateṣu kurudeśasthasasyeṣu durbhikṣe jāte bālayā saha",
  "GSP33brssgo3u:6034_1": "jāyayā munirdeśāntaraṃ gacchannibhyāgrāme sthitavānibhyo hastipālakastena sāmikhāditānardhabhakṣitān",
  "GSP33brssgo3u:6034_2": "kutsitamāṣān yācayitvā bhakṣitavān /",
  "GSP33brssgo3u:6035": "ibhvena jalaṃ gṛhāṇetyukte satyucchiṣṭaṃ vai me pītaṃ syāditi pratiṣidhya māṣāḥ kiṃ nocchiṣṭā itībhyenokte sati māṣabhakṣaṇe jalatyāge ca kāraṇamuvāca /",
  "GSP33brssgo3u:6036": "annāṃśe mama āpadasti /",
  "GSP33brssgo3u:6037": "jalapānaṃ tu svecchātastaḍāgādau labhyata iti māṣān khāditvāvaśiṣṭāñjāyāyai dattavān /",
  "GSP33brssgo3u:6038": "sā cānāpadgatā patyurāpadaṃ jñātvā māṣānsaṃrakṣya prātastasmai dadau /",
  "GSP33brssgo3u:6039": "sa ca tān khāditvā rājño yajñaṃ gatvā prastotrādīnākṣipya prāṇādikāṃ prāstāvādidevatāmupadīśya dhanaṃ prāpya sthita iti bhāvaḥ /",
  "GSP33brssgo3u:6040": "atrocchiṣṭabhakṣaṇajalatyāgātmakaśiṣṭācāraliṅgācchrautādanāpadi viduṣāpyabhakṣyaṃ na bhakṣaṇīyamiti sūcyata iti bhāvaḥ //28 // //29//",
  "GSP33brssgo3u:6041": "END BsCom_3,4.7.28-29",
  "GSP33brssgo3u:6042": "____________________________________________________________________________________________",
  "GSP33brssgo3u:6043": "START BsCom_3,4.7.30",
  "GSP33brssgo3u:6044": "api ca smaryate | BBs_3,4.30 |",
  "GSP33brssgo3u:6045": "apicāpadi sarvānnabhakṣaṇamapi smaryateviduṣo.viduṣaścāviśeṣeṇa - 'jīvitātyayamāpanno yo 'nnamatti yatastataḥ /",
  "GSP33brssgo3u:6046": "lipyate na sa pāpena padmapatramivāmbhasā' iti /",
  "GSP33brssgo3u:6047": "tathā 'madyaṃ nityaṃ brāhmaṇaḥ',",
  "GSP33brssgo3u:6048": "'surāpasya brāhmaṇasyoṣṇāmasiṃceyuḥ',",
  "GSP33brssgo3u:6049": "'surāpāḥ kṛmayo bhavantyabhakṣyabhakṣaṇāt' iti ca smaryatevarjanamannasya // 30 //",
  "GSP33brssgo3u:6050": "----------------------",
  "GSP33brssgo3u:6051": "FN: uṣṇamatitaptām /",
  "GSP33brssgo3u:6052": "surāpānenāpi jīvanamāśaṅkya kadāpi tanna kāryamityāha-tathā madyaṃ nityaṃ brahmaṇa iti /",
  "GSP33brssgo3u:6053": "varjayoditi śeṣaḥ /",
  "GSP33brssgo3u:6054": "kuta ityāśaṅkya maraṇāntaprāyaścittavidhānādityāha-surāpasyeti /",
  "GSP33brssgo3u:6055": "uṣṇāmatitaptāṃ surāmiti śeṣaḥ /",
  "GSP33brssgo3u:6056": "itaśca sā na peyetyāha-surāpā iti //30//",
  "GSP33brssgo3u:6057": "END BsCom_3,4.7.30",
  "GSP33brssgo3u:6058": "____________________________________________________________________________________________",
  "GSP33brssgo3u:6059": "START BsCom_3,4.7.31",
  "GSP33brssgo3u:6060": "śabdaś cāto 'kāmakāre | BBs_3,4.31 |",
  "GSP33brssgo3u:6061": "śabdaścānannasya pratiṣedhakaḥ kāmakāranivṛttiprayojanaḥ kāṭhakānāṃ saṃhitāyāṃ śrūyate - 'tasmādbrahmaṇaḥ surāṃ na pibet' iti /",
  "GSP33brssgo3u:6062": "so 'pi 'na ha vā evaṃvidi' (chā. 5.2.1) ityasyārthavādatvādupapannataro bhavati /",
  "GSP33brssgo3u:6063": "tasmādevañjātīyakā arthavādā na vidhaya iti // 31 //",
  "GSP33brssgo3u:6064": "udāhṛtasmṛtīnāṃ mūlaśrutimāha-śabdaśceti /",
  "GSP33brssgo3u:6065": "kāmakāro yatheṣṭapravṛttiḥ so 'pi niṣedho 'pi upapannataro bhavati /",
  "GSP33brssgo3u:6066": "na ha vā evaṃvidītyasyārthavādatvāt /",
  "GSP33brssgo3u:6067": "yadyayamapi vidhiḥ syāttarhi vihitapratiṣiddhatvātṣoḍaśigrahaṇāgrahaṇavatsurāpāne vikalpaḥ syātsa ca sarvasmṛtibhiḥ śiṣṭācāreṇa ca viruddha iti tātparyārthaḥ //31//",
  "GSP33brssgo3u:6068": "END BsCom_3,4.7.31",
  "GSP33brssgo3u:6069": "____________________________________________________________________________________________",
  "GSP33brssgo3u:6070": "START BsCom_3,4.8.32",
  "GSP33brssgo3u:6071": "8 āśramakarmādhikaraṇam / sū. 32-36",
  "GSP33brssgo3u:6072": "vihitatvāc cāśramakarmāpi | BBs_3,4.32 |",
  "GSP33brssgo3u:6073": "'sarvāpekṣā ca -' (bra. sū. 3.4.23) ityatrāśramakarmaṇāṃ vidyāsādhanatvamavadhāritam /",
  "GSP33brssgo3u:6074": "idānīṃ tu kimamumukṣorapyaśramamātraniṣṭhasya vidyāmakāmamayamānasya tānyanuṣṭheyānyutāho neti cintyate /",
  "GSP33brssgo3u:6075": "tatra 'tametaṃ vedānuvacanena brāhmaṇā vividiṣanti' (bṛ. 4.4.22)",
  "GSP33brssgo3u:6076": "ityādināśramakarmaṇāṃ vidyāsādhanatvena vihitatvādvidyāmanicchataḥ phalāntaraṃ kāmayamānasya nityanyananuṣṭheyāni /",
  "GSP33brssgo3u:6077": "atha tasyāpyanuṣṭheyāni na tarhyeṣāṃ vidyāsādhanatvaṃ nityānityasaṃyogavirodhāditi /",
  "GSP33brssgo3u:6078": "asyāṃ prāptau paṭhati - 'āśramamātraniṣṭhasyāpyamumukṣoḥ kartavyanyeva nityāni karmāṇi yāvajjīvamagnihotraṃ juhoti' ityādinā vihitatvāt /",
  "GSP33brssgo3u:6079": "nahi vacanasyātibhāro nāma kaścidasti // 32 //",
  "GSP33brssgo3u:6080": "vihitatvāccāśramakarmāpi /",
  "GSP33brssgo3u:6081_0": "nityāgnihotrādikarmasu vihitatvādviniyuktaviniyogavirodhācca saṃśaye śāstrāntaravirodhātsarvānnatvokteḥ",
  "GSP33brssgo3u:6081_1": "stutitvavannityaviniyuktatvaśrutivirodhādvividiṣāyāṃ viniyogaśruteḥ stutitvamiti",
  "GSP33brssgo3u:6081_2": "pūrvapakṣamāha-tatreti /",
  "GSP33brssgo3u:6082": "jñānakāmanayānuṣṭhāne karmaṇāmanityatvamanāvaśyakatvam /",
  "GSP33brssgo3u:6083": "tasyā anityatvādyāvajjīvādividhinā tu nityatvaṃ ceti viruddhadharmadvayāpātādvividiṣāśruteḥ stutitvamiti phalaṃ pūrvapakṣe /",
  "GSP33brssgo3u:6084": "siddhānte tūbhayathānuṣṭhānaṃ phalam //32//",
  "GSP33brssgo3u:6085": "END BsCom_3,4.8.32",
  "GSP33brssgo3u:6086": "____________________________________________________________________________________________",
  "GSP33brssgo3u:6087": "START BsCom_3,4.8.33",
  "GSP33brssgo3u:6088": "atha yaduktaṃ naivaṃ sati vidyāsādhanatveṣāṃ syādityata uttaraṃ paṭhati -",
  "GSP33brssgo3u:6089": "sahakāritvena ca | BBs_3,4.33 |",
  "GSP33brssgo3u:6090": "vidyāsahakārīṇi caitāni syurvihitatvādeva 'tametaṃ vedānuvacanena brāhmaṇā vividiṣanti' (bṛ. 4.4.22) ityādinā /",
  "GSP33brssgo3u:6091": "taduktam - 'sarvāpekṣā ca yajñādiśruteraśvavat' (bra. sū. 3.4.26) iti /",
  "GSP33brssgo3u:6092": "nacedaṃ vidyāsahakāritvāvacanamāśramakarmaṇāṃ prayājādivadvidyāphalaviṣayaṃ mantavyam /",
  "GSP33brssgo3u:6093": "avidhilakṣaṇatvādvidyāyāḥ /",
  "GSP33brssgo3u:6094": "asādhyatvācca vidyāphalasya /",
  "GSP33brssgo3u:6095": "vidhilakṣaṇaṃ hi sādhanaṃ darśapūrṇamāsādi svargaphalasiṣādhayiṣayā sahakārisādhanāntaramapekṣate naivaṃ vidyā /",
  "GSP33brssgo3u:6096": "tathācoktam 'ata eva cāgnīndhanādyanapekṣā' (bra. sū. 3.4.25) iti /",
  "GSP33brssgo3u:6097": "tasmāduttpattisādhanatva evaiṣāṃ sahakāritvavācoyuktiḥ /",
  "GSP33brssgo3u:6098": "nacātra nityānityasaṃyogavirodha āśaṅkayaḥ, karmābhede 'pi saṃyogabhedāt /",
  "GSP33brssgo3u:6099": "nitye hyekaḥ saṃyogo yāvajjīvādivākyakalpito na tasya vidyāphalatvam /",
  "GSP33brssgo3u:6100": "anityastvaparaḥ saṃyogaḥ 'tametaṃ vedānuvacanena' (bṛ. 4.4.22)",
  "GSP33brssgo3u:6101": "ityādivākyakalpitastasya vidyāphalatvam /",
  "GSP33brssgo3u:6102": "yathaikasyāpi khādiratvasya nityena saṃyogena kratvarthatvamanityena saṃyogena puruṣārthatvaṃ tadvat // 33 //",
  "GSP33brssgo3u:6103": "saha militvā śuddhidvārā vidyāṃ kurvantīti sahakārīṇi karmāṇi /",
  "GSP33brssgo3u:6104": "teṣāṃ bhāvastatvaṃ tenetyarthaḥ /",
  "GSP33brssgo3u:6105": "vidyayā saha phalakāritvaṃ sahakāripadātprāptaṃ nirasyati-nacedamiti /",
  "GSP33brssgo3u:6106": "vidyāyā avihitatvānnāṅgapekṣāsti /",
  "GSP33brssgo3u:6107": "ato vihitāni karmāṇi avihitāyā na sahakāryaṅgāni mokṣasyāsādhyatvācca na karmāṇāṃ sahakāritvasaṃbhava ityarthaḥ /",
  "GSP33brssgo3u:6108": "tulyabalaśrutidvayena viniyogapṛthaktvaṃ saṃyogabhedastato na virodhaḥ /",
  "GSP33brssgo3u:6109": "kāmanāyā anityatve 'pi karmaṇāṃ nānityatvaṃ nityavidhinā prayogasya nityatvāt /",
  "GSP33brssgo3u:6110": "satyāṃ kāmanāyāṃ kāmyaprayogenaiva nityatvasiddherna kaścidvirodhaḥ /",
  "GSP33brssgo3u:6111": "idañca 'ekasya tūbhayatve saṃyogapṛthaktvam'iti sūtre cintitam /",
  "GSP33brssgo3u:6112": "yathā 'khādiro yūpo bhavati'iti śrutyā khādiratvasya kratvarthatā khādiraṃ vīryakāmasyeti śrutyā puruṣārthatā ceti /",
  "GSP33brssgo3u:6113": "ataḥ sati vākyadvaye viniyuktaviniyogo na virudhyata ityarthaḥ //33//",
  "GSP33brssgo3u:6114": "END BsCom_3,4.8.33",
  "GSP33brssgo3u:6115": "____________________________________________________________________________________________",
  "GSP33brssgo3u:6116": "START BsCom_3,4.8.34",
  "GSP33brssgo3u:6117": "sarvathāpi ta evobhayaliṅgāt | BBs_3,4.34 |",
  "GSP33brssgo3u:6118": "sarvathāpyāśramakarmapakṣe vidyāsahakāritvapakṣe ca ta evāgnihotrādayo dharmā anuṣṭoyāḥ /",
  "GSP33brssgo3u:6119": "ta evetyavadhārayannācryaḥ kiṃ nivartayati /",
  "GSP33brssgo3u:6120": "karmabhedaśah kāmiti brūmaḥ /",
  "GSP33brssgo3u:6121": "yathā kuṇḍapāyināmayane 'māsamagnihotraṃ jihoti' ityatra nityādagnihotrātkarmāntaramupadiśyate naivamiha karmabhedo 'stītyarthaḥ /",
  "GSP33brssgo3u:6122": "kutaḥ -ubhayaliṅgāt /",
  "GSP33brssgo3u:6123": "śrutiliṅgātsmṛtiliṅgācca /",
  "GSP33brssgo3u:6124": "śrutiliṅgaṃ tāvat 'tametaṃ vedānuvacanena brāhmaṇā vividiṣanti' (bṛ. 4.4.22)",
  "GSP33brssgo3u:6125": "iti siddhavadutpannarūpāṇyeva yajñādīni vividiṣāyāṃ viniyuṅ kte natu juhvatītyādivadapūrvameṣāṃ rūpamutpādayatīti /",
  "GSP33brssgo3u:6126": "smṛtiliṅgamapi 'anāśritaḥ karmaphalaṃ kāryaṃ karma karoti yaḥ' (6.1)",
  "GSP33brssgo3u:6127": "iti vijñātakartavyatākameva karma vidyotpattyarthaṃ darśayati /",
  "GSP33brssgo3u:6128": "yasyaite 'ṣṭācatvāriṃśatsaṃskārā ityādyā ca saṃskāratvaprasiddhirvaidikeṣu karmasu tatsaṃskṛtasya vidyotpattimabhipretya smṛtau bhavati /",
  "GSP33brssgo3u:6129": "tasmātsādvidamabhedāvadhāraṇam // 34 //",
  "GSP33brssgo3u:6130": "nanu nityāgnihotrādibhyo bhinnā evāpūyarvajñādayo vividiṣāyāṃ viniyujyantāṃ tatra kuto viniyuktaviniyogastatrāha-sarvathāpīti /",
  "GSP33brssgo3u:6131": "nityatve kāmyatve cetyarthaḥ /",
  "GSP33brssgo3u:6132_0": "kuṇḍapāyināmayane māsamagnihotraṃ juhvatītyākhyātasya sādhyahomavācitvāttadekārthakāgnihotrapadasya",
  "GSP33brssgo3u:6132_1": "vyavahitasiddhāgnihotraparāmarśakatvāyogānmāsaguṇaviśiṣṭaṃ karmāntaraṃ vidhīyata",
  "GSP33brssgo3u:6132_2": "iti yuktamiha tu yajñenetyādi subantānāmākhyātenaikārthatvābhāvātsiddhavyavahitakarmānuvādakatvātteṣāmeva",
  "GSP33brssgo3u:6132_3": "karmaṇāṃ jñānārthatvavidhiriti bhāvaḥ /",
  "GSP33brssgo3u:6133": "siddhakarmasu saṃskāratvaprasiddhirapi śuddhākhyasaṃskāradvārā jñānārthakakarmābhede liṅgamityāha-yasyaita iti //34//",
  "GSP33brssgo3u:6134": "END BsCom_3,4.8.34",
  "GSP33brssgo3u:6135": "____________________________________________________________________________________________",
  "GSP33brssgo3u:6136": "START BsCom_3,4.8.35",
  "GSP33brssgo3u:6137": "anabhibhavaṃ ca darśayati | BBs_3,4.35 |",
  "GSP33brssgo3u:6138_0": "sahakāritvasyaivaitadupodbalakaṃ liṅgadarsanamanabhibhavaṃ ta darśayati śrutirbrahmacaryādisādhanasaṃpannasya",
  "GSP33brssgo3u:6138_1": "rāgadibhiḥ kleśaiḥ 'eṣa hyātmā na naśyati yaṃ brahmacaryeṇānuvindate' (chā. 8.5.3) ityādinā /",
  "GSP33brssgo3u:6139": "tasmādyajñādīnyāśramakarmāṇi ca bhavanti vidyāsahakārīṇi ceti niścitam // 35 //",
  "GSP33brssgo3u:6140": "brahmacaryādikarmaṇāṃ pratibandhadhvaṃsadvārā vidyārthatve liṅgamāha-anabhibhavaṃ ceti //35//",
  "GSP33brssgo3u:6141": "END BsCom_3,4.8.35",
  "GSP33brssgo3u:6142": "____________________________________________________________________________________________",
  "GSP33brssgo3u:6143": "START BsCom_3,4.9.36-37",
  "GSP33brssgo3u:6144": "9 vidhurādikaraṇam / sū. 36 -39",
  "GSP33brssgo3u:6145": "antarā cāpi tu taddṛṣṭeḥ | BBs_3,4.36 |",
  "GSP33brssgo3u:6146": "vidhurādīnāṃ dravyādisaṃpadrahitānāṃ cānyatamāśramapratipattihīnānāmantarālavartināṃ kiṃ vidyāyāmadhikāro 'sti kiṃvā nāstīti saṃśaye nāstīti tāvatprāptam /",
  "GSP33brssgo3u:6147": "āśramakarmaṇāṃ vidyāhetutvāvadhāraṇādāśramakarmāsaṃbhavāccaiteṣāmiti /",
  "GSP33brssgo3u:6148": "evaṃ prāpta idamāha - antarā cāpi tvanāśramitvena vartamāno 'pi vidyāyāmadhikriyate /",
  "GSP33brssgo3u:6149": "kutaḥ taddṛṣṭeḥ /",
  "GSP33brssgo3u:6150": "raikvavācaknavīprabhṛtīnāmevaṃbhūtānāmapi brahmatvaśrutyupalabdheḥ // 36 //",
  "GSP33brssgo3u:6151": "api ca smaryate | BBs_3,4.37 |",
  "GSP33brssgo3u:6152": "saṃvartaprabhṛtīnāṃ ca nagnacaryādiyogādanapekṣitāśramakarmāṇāmapi mahāyogitvaṃ smaryata itihāse // 37 //",
  "GSP33brssgo3u:6153": "antarā cāpi tu taddṛṣṭeḥ /",
  "GSP33brssgo3u:6154": "anāśramiṇāṃ japādikarmasattvānninditatvācca saṃśaye sati āśramakarmaṇāmeva vidyāhetutvaśruteranāśramasya ninditatvāccānadhikāra iti pūrvapakṣaḥ /",
  "GSP33brssgo3u:6155": "tatrānāśramakarmaṇāṃ vidyāhetutvāsiddhiḥ /",
  "GSP33brssgo3u:6156": "siddhānte tatsiddhiriti phalam //36 // //37//",
  "GSP33brssgo3u:6157": "END BsCom_3,4.9.36-37",
  "GSP33brssgo3u:6158": "____________________________________________________________________________________________",
  "GSP33brssgo3u:6159": "START BsCom_3,4.9.38",
  "GSP33brssgo3u:6160": "nanu liṅgamidaṃ śrutismṛtidarśanamipanyastaṃ kā nu khalu prāptiriti sābhidhīyate -",
  "GSP33brssgo3u:6161": "viśeṣānugrahaś ca | BBs_3,4.38 |",
  "GSP33brssgo3u:6162": "teṣāmapi ca vidhurādīnāmaviruddhaiḥ puruṣamātrasaṃbandhibhirjapopavāsadevatārādhanādibhirdharmaviśeṣairanugraho vidyāyāḥ saṃbhavati /",
  "GSP33brssgo3u:6163": "tathāca smṛtiḥ - 'japyenaiva tu saṃsiddhyedbrāhmaṇo nātra saṃśayaḥ /",
  "GSP33brssgo3u:6164": "kuryādantra vā kuryānmantro brāhmaṇa ucyate' ityasaṃbhavadāśramakarmāṇo 'pi japye 'dhikāraṃ darśayati /",
  "GSP33brssgo3u:6165": "janmāntarānuṣṭhitairapi cāśramakarmabhiḥ saṃbhavatyeva vidyāyā anugrahaḥ /",
  "GSP33brssgo3u:6166": "tathāca smṛtiḥ - 'anekajanmasaṃsiddhastato yāti parāṃ gatim' (6.45)",
  "GSP33brssgo3u:6167": "iti janmāntarasaṃcitānāmapi saṃskāraviśeṣānanugrahītṛnvidyāyāṃ darśayati /",
  "GSP33brssgo3u:6168": "dṛṣṭārthā ca vidyā pratiṣedhābhāvamātreṇāpyartinamadhikaroti śravaṇādiṣu /",
  "GSP33brssgo3u:6169": "tasmādvidhurādīnāmapyadhikāro na virudhyate // 38 //",
  "GSP33brssgo3u:6170": "raikvādīnāṃ vidyāvattvaliṅgasya janmāntarāśramakarmaṇānyathāsiddheranāśramakarmaṇo vidyārthatvaprāpakaṃ mānāntaraṃ vācyamiti śaṅkate-nanu liṅgamiti /",
  "GSP33brssgo3u:6171": "anāśramitvāviruddhānāṃ varṇamātraprāptadharmāṇāṃ vidyārthatve mānamāha-tathāceti /",
  "GSP33brssgo3u:6172": "maitro dayāvānityarthaḥ /",
  "GSP33brssgo3u:6173": "nanvanāśramiṇāṃ karma bhavatu vidyāhetustathāpi teṣāṃ na śravaṇādāvadhikāraḥ saṃnyāsābhāvādityata āha-dṛṣṭārthā ceti /",
  "GSP33brssgo3u:6174": "bandhakājñānadhvastiphalakavidyākāmasya śravaṇe 'dhikāraḥ /",
  "GSP33brssgo3u:6175": "saṃnyāso 'pi kadācitkṛto jñāna upakaroti śravaṇaṃ pratyanaṅgatvāditi bhāvaḥ //38//",
  "GSP33brssgo3u:6176": "END BsCom_3,4.9.38",
  "GSP33brssgo3u:6177": "____________________________________________________________________________________________",
  "GSP33brssgo3u:6178": "START BsCom_3,4.9.39",
  "GSP33brssgo3u:6179": "atas tv itarajjyāyo liṅgāc ca | BBs_3,4.39 |",
  "GSP33brssgo3u:6180": "atastvantarālavartitvāditaradāśramavartitvaṃ jyāyo vidyāsādhanam /",
  "GSP33brssgo3u:6181": "śrutismṛtisaṃdṛṣṭatvāt /",
  "GSP33brssgo3u:6182": "śrutiliṅgācca 'tenaiti brahmavitpūṇyakṛttejasaśca' (bṛ. 4.4.1) iti /",
  "GSP33brssgo3u:6183": "'anāśramī na tiṣṭheta dinamekamapi dvijaḥ /",
  "GSP33brssgo3u:6184": "saṃvatsaramanāśramī sthitvā kṛcchramekaṃ caret' iti ca smṛtiliṅgāt // 39 //",
  "GSP33brssgo3u:6185": "tarhyāśramitvaṃ vṛthetyata āha-atastviti /",
  "GSP33brssgo3u:6186": "puṇyakṛttaijasaḥ śuddhasatvastena jñānamārgeṇaiti brahma prāpnotītyarthaḥ //",
  "GSP33brssgo3u:6187": "atra puṇyakṛttvaliṅgādāśramitvaṃ jyāyaḥ puṇyopacaye śīghraṃ vidyālābhādanāśramasya ninditatvācceti bhāvaḥ //39//",
  "GSP33brssgo3u:6188": "END BsCom_3,4.9.39",
  "GSP33brssgo3u:6189": "____________________________________________________________________________________________",
  "GSP33brssgo3u:6190": "START BsCom_3,4.10.40",
  "GSP33brssgo3u:6191": "10 tadbhūtādhikaraṇam / sū. 40",
  "GSP33brssgo3u:6192": "tadbhūtasya tu nātadbhāvo jaiminer api niyamāt tadrūpābhāvebhyaḥ | BBs_3,4.40 |",
  "GSP33brssgo3u:6193": "santyūrdhvaretasā āśramā iti sthāpitam /",
  "GSP33brssgo3u:6194": "tāṃstu prāptasya kathañcittataḥ pracyutirasti nāsti veti saṃśayaḥ /",
  "GSP33brssgo3u:6195": "pūrvakarmasvanuṣṭhānacikīrṣayā vā rāgādivaśena vā pracyuto 'pi syādviśeṣābhāvāditi /",
  "GSP33brssgo3u:6196": "evaṃ prāpta ucyate - tadbhūtasya tu pratipannordhvaretobhāvasya na kathañcidapyatadbhāvo na tataḥ pracyutiḥ syāt /",
  "GSP33brssgo3u:6197": "kutaḥ - niyamātadrūpābhāvebhyaḥ /",
  "GSP33brssgo3u:6198": "tathāhi - 'atyantamātmānamācāryakule 'vasādayan' (chā. 2.23.1)",
  "GSP33brssgo3u:6199": "iti 'araṇyamiyāditi padaṃ tato na punareyādityupaniṣat' iti 'ācāryeṇābhyanujñātaścaturṇāmekamāśramam /",
  "GSP33brssgo3u:6200": "ā vimokṣāccharīrasya so 'nutiṣṭhedyathāvidi' iti caivañjātīyake niyamaḥ pracyutyaprabhāvaṃ darśayati /",
  "GSP33brssgo3u:6201": "yathāca 'brahmacaryaṃ samāpya gṛhī bhavet' (jā. 4)",
  "GSP33brssgo3u:6202": "'brahmacaryādeva pravrajet' (jā. 4)",
  "GSP33brssgo3u:6203": "iti caivamādīnyāroharūpāṇi vacāṃsyupalabhyante naivaṃ pratyavaroharūpāṇi /",
  "GSP33brssgo3u:6204": "nacaivamācārāḥ śiṣṭhā vidyante /",
  "GSP33brssgo3u:6205": "yattu pūrvakarmasvanuṣṭhānacikīrṣayā pratyavarohaṇamiti tadasat 'śreyānsvadharmo viguṇaḥ paradharmātsvanuṣṭhitāt' (3.35) iti smaraṇāt /",
  "GSP33brssgo3u:6206": "nyāyācca /",
  "GSP33brssgo3u:6207": "yo hi yaṃ prati vidhīyate sa tasya dharmo natu yo yena svanuṣṭhātuṃ śakyate /",
  "GSP33brssgo3u:6208": "codanālakṣaṇatvāddharmasya /",
  "GSP33brssgo3u:6209": "naca rāgādivaśātpracyutiḥ /",
  "GSP33brssgo3u:6210": "niyamaśāstrasya balīyastvāt /",
  "GSP33brssgo3u:6211": "jaiminerapītyapiśabdena jaiminibādarāyaṇayoratra saṃpratipattiṃ śāsti pratipattidārḍhyāya // 40 //",
  "GSP33brssgo3u:6212": "tadbhūtasya tu /",
  "GSP33brssgo3u:6213": "uttamāśramātpūrvāśramaṃ prāptasya pracyutasya karmāpi vidyāheturanāśramikarmavaditi saṃgatiḥ,",
  "GSP33brssgo3u:6214": "pūrvapakṣaphalaṃ caitat /",
  "GSP33brssgo3u:6215": "siddhānte tu bhraṣṭasya karma na heturiti phalam /",
  "GSP33brssgo3u:6216": "rāgādiprābalyātpracyutiniṣedhācca pracyutiḥ prāmāṇikī na veti saṃśayamāhaḥ /",
  "GSP33brssgo3u:6217": "siddhāntasūtre niyamaṃ vyācaṣṭe-tathāhīti /",
  "GSP33brssgo3u:6218": "atyantamiti naiṣṭhikatvaniyamaḥ /",
  "GSP33brssgo3u:6219": "araṇyamityekāntopalakṣitaṃ pārivrājyaṃ gṛhyate /",
  "GSP33brssgo3u:6220": "tadiyādgacchediti padaṃ śāstramārgastatastasmātpārivrājyānna punareyānna pracyavediti uniṣadrahasyamityarthaḥ /",
  "GSP33brssgo3u:6221": "atadrūpaṃ pracyutau pramāṇābhāvaṃ vyācaṣṭe-yathāceti /",
  "GSP33brssgo3u:6222": "śiṣṭācārābhāvamāha-nacaivamiti /",
  "GSP33brssgo3u:6223": "'caṇḍālāḥ pratyavasitāḥ'iti smṛteśca patitānāṃ karma niṣphalamiti bhāvaḥ //40//",
  "GSP33brssgo3u:6224": "END BsCom_3,4.10.40",
  "GSP33brssgo3u:6225": "____________________________________________________________________________________________",
  "GSP33brssgo3u:6226": "START BsCom_3,4.11.41",
  "GSP33brssgo3u:6227": "11 adhikārādhikaraṇam / sū. 41 - 42",
  "GSP33brssgo3u:6228": "na cādhikārikam api patanānumānāt tadayogāt | BBs_3,4.41 |",
  "GSP33brssgo3u:6229": "yadi naiṣṭhiko brahmacārī pramādādavakīryeta kiṃ tasya 'brahmacaryāvakīrṇī nairṛtaṃ gardabhamālabhet' ityetatprāyaścittaṃ syāduta neti /",
  "GSP33brssgo3u:6230": "netyucyate /",
  "GSP33brssgo3u:6231": "yadapyadhikāralakṣaṇe nirṇītaṃ prāyaścittam 'avakīrṇipaśuśca tadvadādhānasyāprāptakālatvāt' (jai. sū /",
  "GSP33brssgo3u:6232": "6.8.21) iti tadapina naiṣṭhikasya bhavitumarhati /",
  "GSP33brssgo3u:6233": "kiṃ kāraṇam - 'ārūḍho naiṣṭhikaṃ dharmaṃ yastu pracyavate pinaḥ /",
  "GSP33brssgo3u:6234": "prāyaścittaṃ na paśyāmi yena śuddhyetsa ātmahā' ityapratisamādheyapatanasmaraṇācchinnaśirasa iva pratikriyānupapatteḥ /",
  "GSP33brssgo3u:6235": "upakurvāṇasya tu tādṛkpatanasmaraṇābhāvādupapadyate tatprāyaścittam // 41 //",
  "GSP33brssgo3u:6236": "nacādhikārikam /",
  "GSP33brssgo3u:6237": "avakīryeta vyabhicaredityarthaḥ /",
  "GSP33brssgo3u:6238": "avakīrṇaṃ yonau niṣiktaṃ reto 'syāstītyavakīrṇī /",
  "GSP33brssgo3u:6239": "atra pracyutasya prāyaścittaṃ syānnaveti upapātakatvātpatanasmṛteśca saṃśayaḥ /",
  "GSP33brssgo3u:6240": "pracyutasya yajñādikaṃ niṣphalamityuktaṃ tadvatprāyaścittamāpi niṣphalamiti pūrvapakṣayati-netyucyata iti /",
  "GSP33brssgo3u:6241": "atra kṛtaprāyaścittasya karma jñānaheturna bhavatīti phalaṃ siddhānte tu bhavatītidaḥ /",
  "GSP33brssgo3u:6242": "yathopanayanakāle homo laukikāgnāveva kāryaḥ /",
  "GSP33brssgo3u:6243_0": "dārasaṃbandhottarakālavihitādhānasya saṃpratyaprāptakālatvenāhavanīyābhāvāttadvadavakīrṇino",
  "GSP33brssgo3u:6243_1": "brahmacāriṇaḥ prāyaścittapaśurgardabho laukikāgnau hotavya ityadhikāralakṣaṇe ṣaṣṭhādhyāye",
  "GSP33brssgo3u:6243_2": "nirṇītaṃ prāyaścittamādhikārikaṃ tadupakurvāṇasyaiva na naiṣṭhikasyeti prāpte siddhāntayati //41 //",
  "GSP33brssgo3u:6244": "END BsCom_3,4.11.41",
  "GSP33brssgo3u:6245": "____________________________________________________________________________________________",
  "GSP33brssgo3u:6246": "START BsCom_3,4.11.42",
  "GSP33brssgo3u:6247": "upapūrvam api tv eke bhāvamaśanavat tad uktam | BBs_3,4.42 |",
  "GSP33brssgo3u:6248": "apitveka ācāryā upapātakamevaitaditi manyate /",
  "GSP33brssgo3u:6249": "yannaiṣṭhikasya gurudārādibhyo 'nyatra brahmacaryaṃ viśīryeta na tanmahāpātakaṃ bhavati gurutalpādiṣu mahāpātakeṣvaparigaṇanāt /",
  "GSP33brssgo3u:6250": "tasmādupakurvāṇavannaiṣṭhikasyāpi prāyaścittasya bhāvamicchanti brahmacāritvāviśeṣādavakīrṇitatvāviśeṣācca /",
  "GSP33brssgo3u:6251": "aśanavat /",
  "GSP33brssgo3u:6252": "yathā brahmacāriṇo madhumāṃsāśane vratalopaḥ punaḥsaṃskāraścaivamiti /",
  "GSP33brssgo3u:6253": "ye hi prāyaścittasyābhāvamicchanti teṣāṃ na mūlamupalabhyate /",
  "GSP33brssgo3u:6254": "ye tu bhāvamicchanti teṣāṃ brahmacāryavakīrṇetyadaviśeṣaśravaṇaṃ mūlam /",
  "GSP33brssgo3u:6255": "tasmādbhāvo yuktataraḥ /",
  "GSP33brssgo3u:6256": "taduktaṃ pramāṇalakṣaṇe - 'samā vipratipattiḥ syāt' (jai. sū. 1.3.8)",
  "GSP33brssgo3u:6257": "'śāstrasthā vā tannimittatvāt' (jai. sū. 1.3.9) iti /",
  "GSP33brssgo3u:6258": "prāścittābhāvasmaraṇaṃ tvevaṃ sati yatnagauravotpādanārthamiti vyākhyātam /",
  "GSP33brssgo3u:6259_0": "evaṃ bhikṣuvaikhānasayorapi vānaprastho dīkṣābhede kṛcchraṃ dvādaśarātraṃ caritvā",
  "GSP33brssgo3u:6259_1": "mahākakṣaṃ vardhayet bhikṣurvānaprasthavatsomavalliṅgavarjaṃ svaśāstrasaṃskāraśca",
  "GSP33brssgo3u:6259_2": "ityavamādi prāyaścittasmaraṇamanuvartavyam // 42 //",
  "GSP33brssgo3u:6260": "upapūrvamiti /",
  "GSP33brssgo3u:6261": "upapadaṃ pūrvaṃ yasya pātakasya tadupapātakamityarthaḥ /",
  "GSP33brssgo3u:6262": "'prāyaścittaṃ na paśyāmi'iti darśanābhāvasmṛteḥ prāyaścittābhāvāparatvaṃ kalpayitvā tanmūlaśrutikalpanātprāgeva kḷptasādhāraṇaśrutyā prāyaścittasadbhāvasiddheḥ /",
  "GSP33brssgo3u:6263": "kalpanaṃ nodeti kḷptaśrutivirodhāditi bhāvaḥ /",
  "GSP33brssgo3u:6264": "prāyaścittasya bhāvābhāvasiddhyoḥ samatve 'pi bhāvaprasiddhiḥ śrutimūlatvādādartavyetyatra saṃmatimāha-taduktamiti /",
  "GSP33brssgo3u:6265": "yavamayaścarūrityatra yavaśabdaṅkeciddīrghaśūke prayuñjate keciddeśaviśeṣe priyaṅguṣu /",
  "GSP33brssgo3u:6266": "ataḥ kasya caruḥ kārya iti saṃdehe vṛddhaprayogasāmyātsamā tulyā vikalpena pratipattiḥ syāditi prāpte siddhāntaḥ-śāstramūlā pratipattirgrāhyā śāstranimittatvāddharmādijñānasya /",
  "GSP33brssgo3u:6267": "tathāca 'yadānyā oṣadhayo mlāyantyathaite yavā modamānāstiṣṭhanti,",
  "GSP33brssgo3u:6268": "iti śāstramūlatvāddīrghaśūkaprayogasyaivādara ityarthaḥ /",
  "GSP33brssgo3u:6269": "smṛtergatimāha-prāyaścitteti /",
  "GSP33brssgo3u:6270": "brahmacaryarakṣārthaṃ yatnādhikyaṃ kāryamiti jñāpanārthaṃ prāyaścittaṃ spaṣṭamapi na paśyāmītyuktaṃ bhagavadatriṇetyarthaḥ /",
  "GSP33brssgo3u:6271": "naiṣṭhikavadyativanasthayorapi pramādādbrahmacaryabhaṅge prāyaścittamastītyāha-evamiti /",
  "GSP33brssgo3u:6272": "kṛcchraṃ prājāpatyaṃ mahākakṣaṃ bahutṛṇakāṣṭhadeśaṃ jaladānādinā vardhayeta /",
  "GSP33brssgo3u:6273": "yatistu somalatāvarjaṃ vardhayet /",
  "GSP33brssgo3u:6274": "'sarvapāpaprasakto 'pi dhyāyannimiṣamacyutam /",
  "GSP33brssgo3u:6275": "bhūyastapasvī bhavati paṅktipāvana eva ca /",
  "GSP33brssgo3u:6276": "upāpātakasaṅgheṣu pātakeṣu mahatsu ca /",
  "GSP33brssgo3u:6277": "praviśya rajanīpādaṃ brahmadhyānaṃ samācaret //",
  "GSP33brssgo3u:6278": "'ityādisvaśāstravihitadhyānaprāṇāyāmādisaṃskāro 'pi bhikṣuṇā kārya ityarthaḥ /",
  "GSP33brssgo3u:6279": "ādipadāt 'manovākkāyajāndoṣānajñānotthānpramādajān /",
  "GSP33brssgo3u:6280": "sarvāndahati yogāgnistūlarāśimivānalaḥ /",
  "GSP33brssgo3u:6281": "nityameva tu kurvīta prāṇāyāmāṃstu ṣoḍaśa /",
  "GSP33brssgo3u:6282": "api bhrūṇahanaṃ māsātpunantyaharahaḥ kṛtāḥ /",
  "GSP33brssgo3u:6283": "'ityādivākyaṃ grāhyam //42//",
  "GSP33brssgo3u:6284": "END BsCom_3,4.11.42",
  "GSP33brssgo3u:6285": "____________________________________________________________________________________________",
  "GSP33brssgo3u:6286": "START BsCom_3,4.12.43",
  "GSP33brssgo3u:6287": "12 bahiradhikaramam / sū. 43",
  "GSP33brssgo3u:6288": "bahis tūbhayathāpi smṛter ācārāc ca | BBs_3,4.43 |",
  "GSP33brssgo3u:6289": "yadūrdhvaretasāṃ svaśramebhyaḥ pracyavanaṃ mahāpātakaṃ yadi vopapātakamubhayathāpi śiṣṭhaiste bahirkartavyāḥ /",
  "GSP33brssgo3u:6290": "'ārūḍho naiṣṭhikaṃ dharmaṃ yastu pracyavate punaḥ /",
  "GSP33brssgo3u:6291": "prāyaścittaṃ na paśyāmi yena śudhyetsa ātmahā' iti 'ārūḍhapatitaṃ vipraṃ maṇḍalācca viniḥsṛtam /",
  "GSP33brssgo3u:6292": "udbaddhaṃ kṛmidaṣṭaṃ ca spṛṣṭvā cāndrāyaṇaṃ caret' iti caivamādinindātiśayasmṛtibhyaḥ /",
  "GSP33brssgo3u:6293": "śiṣṭācārācca /",
  "GSP33brssgo3u:6294": "nahi yajñādhyayanavivāhādīni taiḥ sahācaranti śiṣṭāḥ // 43 //",
  "GSP33brssgo3u:6295": "bahistūbhayathāpi /",
  "GSP33brssgo3u:6296_0": "kṛtaprāyaścittaistaiḥ saha kṛtaśravaṇādikaṃ jñānasādhanaṃ na veti saṃdehe teṣāṃ śuddhatvātsādhanamiti",
  "GSP33brssgo3u:6296_1": "prāpte prāyaścittātparaloke teṣāṃ śuddhatve 'pyatra śuddhabhāvānna sādhanamiti siddhāntayati-yadyūrdhveti /",
  "GSP33brssgo3u:6297": "sugamaṃ bhāṣyam //43//",
  "GSP33brssgo3u:6298": "END BsCom_3,4.12.43",
  "GSP33brssgo3u:6299": "____________________________________________________________________________________________",
  "GSP33brssgo3u:6300": "START BsCom_3,4.13.44",
  "GSP33brssgo3u:6301": "13 svāmyadhikaraṇam / sū. 44 -46",
  "GSP33brssgo3u:6302": "svāminaḥ phalaśruter ity ātreyaḥ | BBs_3,4.44 |",
  "GSP33brssgo3u:6303": "aṅgeṣūpāsaneṣu saṃśayaḥ /",
  "GSP33brssgo3u:6304": "kiṃ tāni yajamānakarmāṇyāhosvidṛtvikkarmāṇīti /",
  "GSP33brssgo3u:6305": "kiṃ tāvatprāptam yajamānakarmāṇīti /",
  "GSP33brssgo3u:6306": "kutaḥ - phalaśruteḥ /",
  "GSP33brssgo3u:6307": "phalaṃ hi śrūyate - 'varṣati hāsmai varṣayati ha ya etadevaṃ vidvānvṛṣṭau pañcavidhaṃ sāmopāste' (chā. 2.3.2) ityādi /",
  "GSP33brssgo3u:6308": "tacca svāmigāmi nyāyyam /",
  "GSP33brssgo3u:6309": "tasya sāṅge prayoge 'dhikṛtatvāt /",
  "GSP33brssgo3u:6310": "adhikṛtādhikāratvāccaivañjātīyakasya /",
  "GSP33brssgo3u:6311": "phalaṃ ca kartaryupāsanānāṃ śrūyate - 'varṣatyasmai ya upāste' ityādi /",
  "GSP33brssgo3u:6312": "nanvṛtvijo 'pi phalaṃ dṛṣṭam 'ātmane vā yaṃ kāmaṃ kāmayate tamāgāyati' (bṛ. 1.3.28) iti /",
  "GSP33brssgo3u:6313": "na /",
  "GSP33brssgo3u:6314": "tasya vācanikatvāt /",
  "GSP33brssgo3u:6315": "tasmātsvāmina eva phalavatsūpāsaneṣu kartṛtvamityātreya ācāryo manyate // 44 //",
  "GSP33brssgo3u:6316": "svāminaḥ phalaśruteḥ /",
  "GSP33brssgo3u:6317": "aṅgāśritopāstiṣūbhayakartṛkatvasaṃbhavātsaṃśayaḥ /",
  "GSP33brssgo3u:6318_0": "yaḥ kṛtaprāyaścittaḥ sa saṃvyavahārya ityutsargasya nindātiśayasmṛtyā naiṣṭhikādiṣu",
  "GSP33brssgo3u:6318_1": "bādhavadyo yadaṅgakartā sa tadāśritasya kartetyutsargasya kartuḥ phalaśrutyā bādha",
  "GSP33brssgo3u:6318_2": "iti pūrvapakṣamāha-kimiti /",
  "GSP33brssgo3u:6319_0": "atra kartṛtvabhoktṛtvayoraikādhikaraṇyaṃ phalaṃ siddhānte tvaṅgāśritā ṛtvikkartṛkā",
  "GSP33brssgo3u:6319_1": "apyupāstayo yajamānagāmisvatantraphalāḥ kimu vācyaṃ svaniṣṭhabrahmavidyāyāḥ svātantryamiti",
  "GSP33brssgo3u:6319_2": "phalaṃ vivektavyam /",
  "GSP33brssgo3u:6320": "ataḥ pādasaṃgatiḥ hiṅkāraprastāvodgīthapratihāranidhanākhyapañcaprakāre sāmni vṛṣṭidhyāturvarṣasamṛddhiḥ phalamiti śrutyarthaḥ /",
  "GSP33brssgo3u:6321": "śrutaṃ phalaṃ ṛtviggataṃ kiṃ na syādityata āha-tacceti /",
  "GSP33brssgo3u:6322": "yathāsāṅgakratvadhikṛtādhikāratvādgodohanasya phalaṃ kratvadhikārigataṃ tadvadaṅgopāsanasyāpi phalaṃ tadgatamevetyarthaḥ /",
  "GSP33brssgo3u:6323": "astu tasya phalaṃ tadgataṃ kartātvanyaḥ kiṃ na syādityata āha-phalaṃ ceti /",
  "GSP33brssgo3u:6324": "yaduktaṃ yajamānāgāmi phalamiti tasyāpavādaṃ śaṅkate-nanviti /",
  "GSP33brssgo3u:6325": "udgānena sādhayatītyarthaḥ /",
  "GSP33brssgo3u:6326": "yājamānaṃ phalamityutsargasyāsati bādhakavacane siddhiriti samādhyarthaḥ /",
  "GSP33brssgo3u:6327": "tasmātphalabhoktṛtvādityarthaḥ //44//",
  "GSP33brssgo3u:6328": "END BsCom_3,4.13.44",
  "GSP33brssgo3u:6329": "____________________________________________________________________________________________",
  "GSP33brssgo3u:6330": "START BsCom_3,4.13.45-46",
  "GSP33brssgo3u:6331": "ārtvijyam ity auḍulomiḥ tasmai hi parikrīyate | BBs_3,4.45 |",
  "GSP33brssgo3u:6332": "naitadasti svāmikarmāṇyupāsanānīti /",
  "GSP33brssgo3u:6333": "ṛtvikkarmāṇyetāni syurityauḍulomirācāryo manyate /",
  "GSP33brssgo3u:6334": "kiṃ kāraṇaṃ, tasmai hi sāṅgāya karmaṇe yajamānenartvikparikrīyate /",
  "GSP33brssgo3u:6335": "tatprayogāntaḥpātīni codgīthādyupāsanānyadhikṛtādhikārakatvāt /",
  "GSP33brssgo3u:6336": "tasmādgodohanādiniyamavadevartvigbhirnirvartyetan /",
  "GSP33brssgo3u:6337": "tathāca 'taṃ ha bako dālbhyo vidāñcakāra sa ha naimiśīyānāmudgātā babhūva (chā. 1.2.13)",
  "GSP33brssgo3u:6338": "ityudgātṛkatṛrkatāṃ vijñānasya darśayati /",
  "GSP33brssgo3u:6339": "yattūktaṃ kartrāśrayaṃ phalaṃ śrūyata iti /",
  "GSP33brssgo3u:6340": "naiṣa doṣaḥ /",
  "GSP33brssgo3u:6341": "parārthatvādṛtvijo 'nyatra vacanātphalasaṃbandhānupapatteḥ // 45 //",
  "GSP33brssgo3u:6342": "śruteśca | BBs_3,4.46 |",
  "GSP33brssgo3u:6343": "yāṃ vai kāñcana yajña ṛtvija āśiṣamāśāsata iti yajamānāyaiva tāmāśāsata iti hovāceti tasmādu haivaṃvidudgātā brūyātkaṃ te kāmamāgāyāni (chā. 1.7.8 - 9) iti /",
  "GSP33brssgo3u:6344": "taccarvitvakkartṛkasya vijñānasya yajamānagāmi phalaṃ darśayati /",
  "GSP33brssgo3u:6345": "tasmādaṅgopāsanānāmṛtvikkarmatvasiddhiḥ // 46 //",
  "GSP33brssgo3u:6346": "upāsanamārtvijyaṃ ṛtvikkartṛkamityata śrautaṃ liṅgamāha-tathāceti /",
  "GSP33brssgo3u:6347": "tamudgīthākhyaṃ praṇavaṃ prāṇadṛṣṭyā dhyātavāndhyātvā ca naimiśīyānāṃ satriṇāmudgātāsīdityarthaḥ /",
  "GSP33brssgo3u:6348": "yajamānena svagāmiphalakasāṅgaprayogakaraṇāyartvijāṃ krītatvātkartṛtve 'pi na tatphalabhāktvamutsargasya bādhakābhāvādityuktatvāt /",
  "GSP33brssgo3u:6349": "krayaṇadvārā kartṛtvabhoktṛtvasāmānādhikaraṇyaṃ copapadyate bhṛtyakartṛke yuddhe rājā yudhyate jayati cetivaditi bhāvaḥ //45 // //46//",
  "GSP33brssgo3u:6350": "END BsCom_3,4.13.45-46",
  "GSP33brssgo3u:6351": "____________________________________________________________________________________________",
  "GSP33brssgo3u:6352": "START BsCom_3,4.14.47",
  "GSP33brssgo3u:6353": "14 sahakāryantaravidhyadhikaraṇam / sū. 47 - 49",
  "GSP33brssgo3u:6354": "sahakāryantaravidhiḥ pakṣeṇa tṛtīyaṃ tadvato vidhyādivat | BBs_3,4.47 |",
  "GSP33brssgo3u:6355": "'tasmādbrahmaṇaḥ pāṇḍityaṃ nirvidya bālyena tiṣṭhāsedbālyaṃ ca pāṇḍityaṃ ca nirvidyātha muniramaunaṃ ca monaṃ ca nirvidyātha brāhmaṇaḥ' (bṛ. 3.5.1)",
  "GSP33brssgo3u:6356": "iti bṛhadāraṇyake śrūyate /",
  "GSP33brssgo3u:6357": "tatra saṃśayaḥ maunaṃ vidīyate na veti /",
  "GSP33brssgo3u:6358": "na vidīyata iti tāvatprāptam /",
  "GSP33brssgo3u:6359": "bālyena tiṣṭhāsedityatraiva vidheravasitatvāt /",
  "GSP33brssgo3u:6360": "nahyatha munirityatra vidāyakā vibhaktirupalabhyate tasmādayamanuvādo yuktaḥ /",
  "GSP33brssgo3u:6361": "kutaḥ prāptiriti cet /",
  "GSP33brssgo3u:6362": "munipaṇḍitaśabdayorjñānārthatvātpāṇḍityaṃ nirvidyetyevaṃ prāptaṃ maunam /",
  "GSP33brssgo3u:6363": "apicāmaunaṃ ca maunaṃ ca nirvidyātha brāhmaṇa ityatra tāvanna brāhmaṇatvaṃ vidhīyate prāgeva prāptatvāt /",
  "GSP33brssgo3u:6364": "tasmādatha brāhmaṇa iti praśaṃsāvadastathaivātha munirityapi bhavitumarhati samānanirdeṣatvāditi /",
  "GSP33brssgo3u:6365": "evaṃ prāpte brūmaḥ - sahakāryantaravidhiriti /",
  "GSP33brssgo3u:6366": "vidyāsahakāriṇo maunasya bālyapāṇḍityavadvidhirevāśrayitavyo 'pūrvavat /",
  "GSP33brssgo3u:6367": "nanu pāṇḍityaśabdenaiva maunasyāvagatatvamuktam /",
  "GSP33brssgo3u:6368": "naiṣa doṣaḥ /",
  "GSP33brssgo3u:6369": "muniśabdasya jñānātiśayārthatvāt /",
  "GSP33brssgo3u:6370": "mananānmuniriti ca vyutpattiriti ca vyutpattisaṃbhavāt /",
  "GSP33brssgo3u:6371": "'munīnāmapyahaṃ vyāsaḥ' (gī. 10.37) iti ca prayogadarśanāt /",
  "GSP33brssgo3u:6372": "nanu muniśabda uttamāśramavacano 'pi śrūyate 'gārhasthyamācāryakulaṃ maunaṃ vānaprastham' ityatra /",
  "GSP33brssgo3u:6373": "na /",
  "GSP33brssgo3u:6374": "'vālmīkirmunipuṅgavaḥ' ityādiṣu vyabicāradarśanāt /",
  "GSP33brssgo3u:6375": "itarāśramasaṃnidhānāttu pāriśeṣyāttatrottamāśramopādānaṃ jñānapradhānatvādutmāśramasyaṣa tasmādbālyapāṇḍityāpekṣayā tṛtīyamidaṃ maunaṃ jñānātiśayarūpaṃ vidīyate /",
  "GSP33brssgo3u:6376": "yattu bālya eva vidheḥ paryavasānamiti tathāpyapūrvatvānmunitvasya vidheyatvāmāśrīyate muniḥ syāditi /",
  "GSP33brssgo3u:6377": "nirvedanīyatvanirdeśādapi maunasya bālyapāṇḍityavadvidheyatvāśrayaṇam /",
  "GSP33brssgo3u:6378": "tadvato vidyāvataḥ sanyāsinaḥ /",
  "GSP33brssgo3u:6379": "kathañca vidyāvaḥ saṃnyāsina ityavagamyate /",
  "GSP33brssgo3u:6380": "tadadhikārāt 'ātmānaṃ viditvā putrādyeṣaṇābhyo vyutthāyātha bhikṣācaryaṃ caranti' iti /",
  "GSP33brssgo3u:6381": "nanu sati vidyāvattve prāpnotyeva tatrātiśayaḥ kiṃ monavidhinetyata āha - pakṣeṇeti /",
  "GSP33brssgo3u:6382": "etaduktaṃ bhavati -",
  "GSP33brssgo3u:6383": "yasminpakṣe bhedadarśanaprābalyānna prāpnoti tasminneṣa vidhiriti /",
  "GSP33brssgo3u:6384": "vidhyādivat /",
  "GSP33brssgo3u:6385": "yathā - 'darśapūrṇamāsābhyāṃ svargakāmo yajeta' ityevañjātīyake vidhyādau sahakāritvenāgnyanbādhānādikamaṅgajātaṃ vidhīyate /",
  "GSP33brssgo3u:6386": "evamavipradhāne 'pyasminvidyāvākye maunavidhirityarthaḥ // 47 //",
  "GSP33brssgo3u:6387": "sahakāryantaravidhiḥ /",
  "GSP33brssgo3u:6388_0": "yasmātpūrve brāhmaṇā ātmānaṃ viditvā saṃnyasya bhikṣācaryaṃ caranti tasmādadyatano",
  "GSP33brssgo3u:6388_1": "'pi brāhmaṇa āpātajñānarūpapaṇḍāvānpaṇḍitastasya kṛtyaṃ pāṇḍityaṃ śravaṇaṃ tannirvidya",
  "GSP33brssgo3u:6388_2": "niścayena labdhvā bālyena śravaṇajajñānasya balabhāvena mananenāsaṃbhāvanānirāsena",
  "GSP33brssgo3u:6388_3": "bālasya bhāvena vā śuddhacittatvena sthātumicchedevaṃ mananaśravaṇe kṛtvādānantaraṃ",
  "GSP33brssgo3u:6388_4": "munirnididhyāsanakṛtsyādevamamaunaṃ ca maunādanyadbālyapāṇḍityadvayaṃ maunaṃ ca nididhyāsanaṃ",
  "GSP33brssgo3u:6388_5": "labdhvā atha jñānasāmagrīpauṣkalyānantaraṃ brahmāhamiti sākṣātkāravān brāhmaṇo bhavatītyarthaḥ /",
  "GSP33brssgo3u:6389": "maunaśabdasya siddharūpe pārivrājye anuṣṭheye ca dhyāne prayogātsaṃśayaḥ /",
  "GSP33brssgo3u:6390": "yathā taṃ ha baka ityādivākyaśeṣādudgīthādyupāsanasyārtvijyatvanirṇayastadvadatha brāhmaṇa iti vidhihīnavākyaśeṣānmaunasyāpyavidheyatvaniścaya iti pūrvapakṣamāha-na vidhīyata iti /",
  "GSP33brssgo3u:6391": "atra dhyānasyānanuṣṭhānaṃ siddhānte tvanuṣṭhānamiti phalam /",
  "GSP33brssgo3u:6392": "yadi maunaṃ pārivrājyaṃ tadā vākyāntaraprāptamanūdyate bālyavidhipraśaṃsārtham /",
  "GSP33brssgo3u:6393": "yadi jñānaṃ tadā pāṇḍityaśabdātprāptamiti pūrvapakṣagranthārthaḥ /",
  "GSP33brssgo3u:6394": "muniśabdādvijñānātiśayaḥ pratīyate tasya jñānamātravācipāṇḍityaśabdānna prāptiḥ /",
  "GSP33brssgo3u:6395": "nāpi muniśabdaḥ parivrāḍvācakaḥ vālmīkyādiṣu prayujyamānatvāt /",
  "GSP33brssgo3u:6396": "tasmādaprāptaṃ maunamapūrvatvādvidhiṃ kalpyatīti siddhāntayati-evamityādinā /",
  "GSP33brssgo3u:6397": "āpastambaprayogasya gatimāha-itarāśrameti /",
  "GSP33brssgo3u:6398": "kiñcāmaunaṃ ca maunaṃ ca nirvidyeti śravaṇamananavadanuṣṭheyatvoktermaunasya vidheyatetyāha-nirvedanīyatveti /",
  "GSP33brssgo3u:6399": "naca trayāṇāṃ vidhāne vākyabhedo doṣaḥ /",
  "GSP33brssgo3u:6400": "uparidhāraṇavadiṣṭatvāttadvākyabhedasyeti bhāvaḥ /",
  "GSP33brssgo3u:6401": "kasyedaṃ dhyānaṃ vidhīyata ityāha-tadvata iti /",
  "GSP33brssgo3u:6402": "ātmānaṃ viditveti parokṣajñānavataḥ saṃnyāsinaḥ prakṛtatvādityarthaḥ /",
  "GSP33brssgo3u:6403": "sūkṣmārthasākṣātkārasādhanatvena dhyānādeḥ ṣaḍjādau lokataḥ prāptiṃ śaṅkitvā niyamavidhimāha-nanvityādinā /",
  "GSP33brssgo3u:6404": "nanu brahmavidyāpare vākye kathaṃ jñānāṅgamiti cetsaphalakratuparavākye 'ṅgavidhivadityāha-vidhyādivaditi /",
  "GSP33brssgo3u:6405": "pradhānamārabhyāṅgaparyanto vidhiḥ /",
  "GSP33brssgo3u:6406": "tatra pradhānaḥ kraturvidhyādirata evāṅgaṃ vidhyanta ityucyata ityarthaḥ /",
  "GSP33brssgo3u:6407": "etatsūtrabhāṣyabhāvānabhijñāḥ saṃnyāsāśramadharmaśravaṇādau vidhirnāstīti vadanti /",
  "GSP33brssgo3u:6408": "vidhau hyaprāptimātramapekṣitaṃ tacca bhedadarśanaprābalyāddarśitamiti saṃpradāyavidaḥ //47//",
  "GSP33brssgo3u:6409": "END BsCom_3,4.14.47",
  "GSP33brssgo3u:6410": "____________________________________________________________________________________________",
  "GSP33brssgo3u:6411": "START BsCom_3,4.14.48",
  "GSP33brssgo3u:6412": "evaṃ bālyādiviśiṣṭe kaivalyāśrame śrutimati vidyamāne kasmācchāndogye gṛhiṇopasaṃhāraḥ 'abhisamāvṛtya kuṭumbe' (chā. 8.15.1) ityatra /",
  "GSP33brssgo3u:6413": "tena hyupasaṃharaṃstadviṣayamādaraṃ darśatīti /",
  "GSP33brssgo3u:6414": "ata uttaraṃ paṭhati -",
  "GSP33brssgo3u:6415": "kṛtsnabhāvāt tu gṛhiṇopasaṃhāraḥ | BBs_3,4.48 |",
  "GSP33brssgo3u:6416": "tuśabdo viśeṣaṇārthaḥ /",
  "GSP33brssgo3u:6417": "kṛtsnabhāvo 'sya viśeṣyate /",
  "GSP33brssgo3u:6418": "bahulāyāsāni hi bahūnyāśramakarmāṇi yajñādīni taṃ prati kartavyatayopadiṣṭānyāśramāntarakarmāṇi ca yathāsaṃbhavamahiṃsendriyasaṃyamādīni tasya vidyante /",
  "GSP33brssgo3u:6419": "tasmādgṛhamedhinopasaṃhāro na virudhyate // 48 //",
  "GSP33brssgo3u:6420": "samāvartanānantaraṃ kuṭumbe sthito brahmalokaṃ prāpnoti naca punarāvartata ityupasaṃhārātsaṃnyāso nāstīti śaṅkārthaḥ /",
  "GSP33brssgo3u:6421": "āyāsaviśiṣṭakarmabāhulyādgṛhiṇopasaṃhāraḥ kṛto na saṃnyāsābhavāditi samādhyarthaḥ //48//",
  "GSP33brssgo3u:6422": "END BsCom_3,4.14.48",
  "GSP33brssgo3u:6423": "____________________________________________________________________________________________",
  "GSP33brssgo3u:6424": "START BsCom_3,4.14.49",
  "GSP33brssgo3u:6425": "maunavad itareṣām apy upadeśāt | BBs_3,4.49 |",
  "GSP33brssgo3u:6426": "yathā maunaṃ gārhasthyaṃ caitāvāśramau śrutimantāvevamitarāvapi vānaprasthagurukulavāsau /",
  "GSP33brssgo3u:6427": "darśitā hi purastācchrutiḥ- 'tapaḥ eva dvitīyo brahmacaryācāryakulavāsī tṛtīyaḥ' (chā. 2.23.1) ityādyā /",
  "GSP33brssgo3u:6428": "tasmāccaturṇāmapyāśramāṇāmupadeśāviśeṣāttulyavadvikalpasamuccayābhyāṃ pratipattiḥ /",
  "GSP33brssgo3u:6429": "itareṣāmiti dvayorāśramayorbahuvacanaṃ vṛttibhedāpekṣayānuṣṭhātṛbhedāpekṣayā veti draṣṭavyam // 49 //",
  "GSP33brssgo3u:6430": "saṃnyāsagārhasthyadvayamatra sūtrakṛtoktam /",
  "GSP33brssgo3u:6431": "tato 'nyadāśramadvayaṃ nāstīti kasyacidbhramaḥ syāttaṃ nirasyati-maunavaditi /",
  "GSP33brssgo3u:6432": "āśramadvayavadityarthaḥ /",
  "GSP33brssgo3u:6433": "itarayorapīti vācye bahūktiravāntarabhedamapekṣya /",
  "GSP33brssgo3u:6434": "sa cāsmābhiḥ prāgdarśitaḥ //49//",
  "GSP33brssgo3u:6435": "END BsCom_3,4.14.49",
  "GSP33brssgo3u:6436": "____________________________________________________________________________________________",
  "GSP33brssgo3u:6437": "START BsCom_3,4.15.50",
  "GSP33brssgo3u:6438": "15 anāviṣkārādhikaraṇam / sū. 50",
  "GSP33brssgo3u:6439": "anāviṣkurvann anvayāt | BBs_3,4.50 |",
  "GSP33brssgo3u:6440": "'tasmādbrahmaṇaḥ pāṇḍityaṃ nirvedya bālyena tiṣṭhāset' (bṛ. 3.5.1) iti bālyamanuṣṭheyatayā śrūyate /",
  "GSP33brssgo3u:6441_0": "tatra bālasya bhāvaḥ karma vā bālyamitiraddhite sati bālabhāvasya vayoviśeṣasyecchāyā",
  "GSP33brssgo3u:6441_1": "saṃpādayitumaśakyatvādyathopapādaṃ mūtrapurīṣatvādibālacaritantargatā vā bhāvaviśuddhiraprarūḍhendriyatvaṃ",
  "GSP33brssgo3u:6441_2": "dambhadarpādirahitatvaṃ vā bālyaṃ syāditi saṃśayaḥ /",
  "GSP33brssgo3u:6442": "kiṃ tāvatprāptaṃ kāmacāravādabhakṣaṇatā yathopapādamūtrapurīṣatvaṃ ca prasiddhataraṃ loke bālyamiti tadgrahaṇaṃ yuktam /",
  "GSP33brssgo3u:6443": "nanu patitatvādidoṣaprāpterna yuktaṃ kāmacāratādyāśrayaṇam /",
  "GSP33brssgo3u:6444": "na /",
  "GSP33brssgo3u:6445": "vidyāvataḥ saṃnyāsino vacanasmarthyāddoṣanivṛtteḥ paśuhiṃsādiṣviveti /",
  "GSP33brssgo3u:6446": "evaṃ prāpte 'bhidhīyate /",
  "GSP33brssgo3u:6447": "na /",
  "GSP33brssgo3u:6448": "vacanasya gatyantarābhāvāt /",
  "GSP33brssgo3u:6449": "aviruddhe hyanyasminbālyaśabdābhilapye labhyamāne na vidhyantaravyāghātakalpanā yuktā /",
  "GSP33brssgo3u:6450": "pradhānopakārāya cāṅgaṃ vidhīyate /",
  "GSP33brssgo3u:6451": "jñānābhyāsaśca pradhānamiha yatīnāmanuṣṭheyam /",
  "GSP33brssgo3u:6452": "naca sakalāyāṃ bālacaryāyāmaṅgīkriyamāṇāyāṃ jñānābhyāsaḥ saṃbhāvyate /",
  "GSP33brssgo3u:6453": "tasmādāntaro bhāvaviśeṣo bālyasyāprarūḍhendriyatvādiriha bālyamāśrīyate /",
  "GSP33brssgo3u:6454": "tadāha - anāviṣkurvanniti /",
  "GSP33brssgo3u:6455": "jñānādhyayanadhārmikatvādibhirātmānamavikhyāpayandambhadarpādirahito bhavet /",
  "GSP33brssgo3u:6456": "yathā bālo 'prarūḍhendriyatayā na pareṣāmātmānamāviṣkartumīhate tadvat /",
  "GSP33brssgo3u:6457": "evaṃ hyasya vākyasya pradhānopakāryārthānugama upapadyate /",
  "GSP33brssgo3u:6458": "tathācoktaṃ smṛtikāraiḥ - 'yaṃ na santaṃ na cāsantaṃ nāśrutaṃ na bahuśrutam /",
  "GSP33brssgo3u:6459": "na suvṛttaṃ na durvṛttaṃ veda kaścitsa brāhmaṇaḥ //",
  "GSP33brssgo3u:6460": "gūḍhadharmāśrito vidvānajñātacaritaṃ caret /",
  "GSP33brssgo3u:6461": "andhavajjaḍavaccāpi mūkavacca mahīṃ caret' //",
  "GSP33brssgo3u:6462": "'avyaktaliṅgo 'vyaktācāraḥ' iti caivamādi // 50 //",
  "GSP33brssgo3u:6463": "anāviṣkurvannanvayāt /",
  "GSP33brssgo3u:6464": "tatra bālye viṣaye taddhitasya bhāvārthatvāsaṃbhavātkarmārthatvaṃ gṛhītvā tiṣṭhanmūtratvādikarmaṇo 'prarūḍhendriyatvādirūpabhāvaśuddheśca bālakarmatvāviśeṣātsaṃśayamāha-tatreti /",
  "GSP33brssgo3u:6465": "pūrvapakṣe vidyāṅgatvena tiṣṭhanmūtratvāderapyanuṣṭhānaṃ siddhānte bhāvaśuddhereveti phalam /",
  "GSP33brssgo3u:6466": "pūrvatra maunaśabdasya jñānātiśaye dhyāne prasiddhatvāt dhyānaṃ vidheyamityuktam,",
  "GSP33brssgo3u:6467": "tadvadbālyaśabdasya kāmacārādau prasiddhestadvidhigrahaṇamityāha-kiṃ tāviditi /",
  "GSP33brssgo3u:6468": "kāmataścaraṇavadanabhakṣaṇāni yasya sa kāmacāravādabhakṣaṇastasya bhāvastattetyarthaḥ /",
  "GSP33brssgo3u:6469": "yathopapādaṃ yathāsaṃbhavaṃ mūtrādi yasya tadbhāvastattvaṃ bālyavidhibalātpātityaśāstramanyaviṣayamiti bhāvaḥ /",
  "GSP33brssgo3u:6470": "'yastvavijñānavānbhavatyamanaskaḥ sadāśuciḥ /",
  "GSP33brssgo3u:6471": "na sa tatpadamāpnoti saṃsāraṃ cādhigacchati'ityādi śaucabhikṣādiniyamavidhiśāstrāviruddhasya bhāvaśuddhākhyabālyasya vidhisaṃbhavānna yatheṣṭaceṣṭāvidhiriti siddhāntayati-evamiti /",
  "GSP33brssgo3u:6472": "pradhānavirodhitvācca na tadvidhirityāha-pradhāneti /",
  "GSP33brssgo3u:6473": "bhāvaśuddhervidyopakārakatvenānvayādanāviṣkurvanbhavediti bālyavidhyartha iti sūtrayojanā //50//",
  "GSP33brssgo3u:6474": "END BsCom_3,4.15.50",
  "GSP33brssgo3u:6475": "____________________________________________________________________________________________",
  "GSP33brssgo3u:6476": "START BsCom_3,4.16.51",
  "GSP33brssgo3u:6477": "16 aihikādhikaraṇam / sū. 51",
  "GSP33brssgo3u:6478": "aihikam apy aprastutapratibandhe taddarśanāt | BBs_3,4.51 |",
  "GSP33brssgo3u:6479": "'sarvāpekṣā ca yajñādiśruteraśvavat (bra.sū. 3.4.23)",
  "GSP33brssgo3u:6480": "ityata ārabhyoccāvacaṃ vidyāsādhanamavadhāritaṃ,",
  "GSP33brssgo3u:6481": "tatphalaṃ vidyā siddhyantī kimihaiva janmani siddhyatyuta kadācidamutrāpīti cnavtyate /",
  "GSP33brssgo3u:6482": "kiṃ tāvatprāptam /",
  "GSP33brssgo3u:6483": "ihaiveti /",
  "GSP33brssgo3u:6484": "kiṃ kāraṇam /",
  "GSP33brssgo3u:6485": "śravaṇādipūrvikā hi vidyā /",
  "GSP33brssgo3u:6486": "naca kaścidamutra me vidyā jāyatāmityabhisaṃdhāya śravaṇādiṣu pravartate /",
  "GSP33brssgo3u:6487": "samāna eva tu janmani vidyājanmābhisaṃdhāyaiteṣu pravartamāno dṛśyate /",
  "GSP33brssgo3u:6488": "yajñādīnyapi śravaṇādidvāreṇaiva vidyāṃ janayanti prāmāṇajanyatvādvidyāyāḥ /",
  "GSP33brssgo3u:6489": "tasmādaihikameva vidyājanmeti /",
  "GSP33brssgo3u:6490": "evaṃ prāpte vadāmaḥ - aihikaṃ vidyājanma bhavatyasati prastutapratibandha iti /",
  "GSP33brssgo3u:6491": "etadapaktaṃ bhavati - yadā prakrāntasya vidyāsādhanasya kaścitpratibandho na kriyata upasthitavipākena karmāntareṇa tadehaiva vidyotpadyate,",
  "GSP33brssgo3u:6492": "yadā tu khalu tatpratibandhaḥ kriyate tadāmutreti /",
  "GSP33brssgo3u:6493": "upasthitavipākatvaṃ ca karmaṇo deśakālanimittopaninipātādbhavati /",
  "GSP33brssgo3u:6494": "yāni cākasya karmaṇo vipācakāni deśakālanimittāni tānyevānyasyāpīti na niyantuṃ śakyate /",
  "GSP33brssgo3u:6495": "yato viruddhaphalānyapi karmāṇi bhavanti /",
  "GSP33brssgo3u:6496": "śāstramapyasya karmaṇa idaṃ phalaṃ bhavatītyetāvati paryavasitaṃ na deśakālanimittaviśeṣamapi saṃkārtayati /",
  "GSP33brssgo3u:6497": "sādhanavīryaviśeṣāttvatīndriyā kasyacicchaktirāvirbhavati tatpratibaddhā parasya tiṣṭhati /",
  "GSP33brssgo3u:6498": "nacāviśeṣeṇa vidyāyāmabhisaṃdhirnotpadyata ihāmutra vā me vidyā jāyatāmityabhisaṃdherniraṅ kuśatvāt /",
  "GSP33brssgo3u:6499": "śravaṇādi dvāreṇāpi vidyotpadyamānā pratibandhakṣayāpekṣayaivotpadyate /",
  "GSP33brssgo3u:6500": "tathācaśrutirdurbodhatvamātmano darśayati - 'śravaṇāyāpi bahubhiryo na labhyaḥ śṛṇvanto 'pi bahavo yaṃ na vidyuḥ /",
  "GSP33brssgo3u:6501": "āścaryo 'sya vaktā kuśalo 'sya labdhāścaryo jñātā kuśalānuśiṣṭaḥ' (ka. 2.7) iti /",
  "GSP33brssgo3u:6502": "garbhasya eva ca vāmadevaḥ pratipede brahmabhāvamiti vadantī janmāntarasaṃcitātsādhanājjanmāntare vidyotpattiṃ darśayati /",
  "GSP33brssgo3u:6503": "nahi garbhasyaivaihikaṃ kiñcitsādhanaṃ saṃbhāvyate /",
  "GSP33brssgo3u:6504": "samṛtāvapi - 'aprāpya yogasaṃsiddhiṃ kāṃ gatiṃ kṛṣṇa gacchati' (gī. 6.36)",
  "GSP33brssgo3u:6505": "ityarjunena pṛṣṭo bhagavānvāsudevaḥ 'nahi kalyāṇakṛtkaściddurgatiṃ tāta gacchati' (gī. 6.40)",
  "GSP33brssgo3u:6506": "ityuktvā punastasya puṇyalokaprāptiṃ sādhukule saṃbūtiṃ cābhidhāyānantaram 'tatra taṃ buddhisaṃyogaṃ labhate paurvadehikam' (gī.",
  "GSP33brssgo3u:6507": "6.43) ityādinā 'anekajanmasaṃsiddhastato yāti parāṃ gatim' (gī. 6.45) ityetenaitadeva darśayati /",
  "GSP33brssgo3u:6508": "tasmādaihikamāmuṣmikaṃ vā vidyājanma pratibandhakṣayāpekṣayeti sthitam // 51 //",
  "GSP33brssgo3u:6509": "aihikamapi saṃnyāsādibālyāntaṃ sādhanajātamuktvā tatsādhyavidyājanma vicāryata iti saṃgatiṃ vadan sādhanasya dvidhā phalasaṃbhavātsaṃśayamāha-sarvetyādinā /",
  "GSP33brssgo3u:6510": "kārīrīṣṭivadaihikaphalatvaniyamaḥ śravaṇādīnāmiti pūrvapakṣamāha-tintāvaditi /",
  "GSP33brssgo3u:6511": "nanvāmuṣmikaphalakayajñādisādhyavidyāyāḥ kathamaihikatvaniyama ityata āha-yajñādīnyapīti /",
  "GSP33brssgo3u:6512": "śuddhidvārā yajñādibhiḥ śravaṇādiṣu sākṣādvidyāhetuṣu ghaṭiteṣu vidyāvilambo na yuktaḥ /",
  "GSP33brssgo3u:6513": "dṛśyate ca vilambaḥ ataḥ śravaṇādervidyāhetutvamasiddhamiti pūrvapakṣe phalam /",
  "GSP33brssgo3u:6514": "pratibandhakavaśādvilambe 'pi hetutvasiddhiriti siddhānte phalaṃ matvā citrādivadaniyataphalaṃ śravaṇādikamiti siddhāntayati-evamiti /",
  "GSP33brssgo3u:6515": "nanu prārabdhakarmaviśeṣeṇa śravaṇādiphalapratibandhaḥ kimiti kriyate śravaṇādinaiva karmavipākapratibandhaḥ kiṃ na syādityata āha-upasthitavipākatvaṃ ceti /",
  "GSP33brssgo3u:6516": "deśādimahimnā karmāṇi vipacyanta ityarthaḥ /",
  "GSP33brssgo3u:6517": "tena śravaṇādikameva kimiti na vipacyante, tatrāha-yāni ceti /",
  "GSP33brssgo3u:6518": "vipācakatvaṃ palaunmukhyahetutvam /",
  "GSP33brssgo3u:6519": "nanu tarhi śravaṇādivipācakadeśādikaṃ kīdṛśamityata āha-śāstramapīti /",
  "GSP33brssgo3u:6520": "phalabalāddeśādijñānamiti bhāvaḥ /",
  "GSP33brssgo3u:6521": "tathāpi karmaṇaiva śravaṇādipratibandho na vaiparītyamityatra ko hetustamāha-sādhaneti /",
  "GSP33brssgo3u:6522": "pratibandhakatvaśaktirapi phalabalājjñātavyeti bhāvaḥ /",
  "GSP33brssgo3u:6523": "pratibandhakasadbhāve śrautaṃ smārtaṃ ca liṅgamāha-tathācetyādinā /",
  "GSP33brssgo3u:6524": "śṛṇvanto 'pi na vidyurityukteḥ pratibandhasiddhiḥ /",
  "GSP33brssgo3u:6525": "ātmano yathāvadvaktāpyāścaryaḥ adbhutavat kaścideva bhavati /",
  "GSP33brssgo3u:6526": "tiṣṭhatu labdhā sākṣātkāravān, parokṣato jñātāpyāścaryaḥ /",
  "GSP33brssgo3u:6527": "kuśalenācāryeṇānuśiṣṭo 'pītyarthaḥ //51//",
  "GSP33brssgo3u:6528": "END BsCom_3,4.16.51",
  "GSP33brssgo3u:6529": "____________________________________________________________________________________________",
  "GSP33brssgo3u:6530": "START BsCom_3,4.17.52",
  "GSP33brssgo3u:6531": "17 muktiphalādhikaraṇam / sū. 52",
  "GSP33brssgo3u:6532": "evaṃ muktiphalāniyamas tadavasthāvadhṛtes tadavasthāvadhṛteḥ | BBs_3,4.52 |",
  "GSP33brssgo3u:6533": "yathā mumukṣorvidyāsādhanāvalambinaḥ sādhanavīryaviśeṣādvidyalakṣaṇe phala aihikāmuṣmikaphalatvakṛto viśeṣapratiniyamo dṛṣṭaḥ /",
  "GSP33brssgo3u:6534": "evaṃ muktilakṣaṇe 'pyutkarṣīpakarṣakṛtaḥ kaścidviśeṣapratiniyamaḥ /",
  "GSP33brssgo3u:6535": "syādityāśaṅkyāha - evaṃ muktiphalāniyama iti /",
  "GSP33brssgo3u:6536": "na khalu muktiphale kaścidevaṃbhūto viśeṣapratiniyama āśaṅkitavyaḥ /",
  "GSP33brssgo3u:6537": "kutaḥ - tadavasthāvadhṛteḥ /",
  "GSP33brssgo3u:6538": "muktyavasthā hi sarvavedānteṣvekarūpaivāvadhāryate /",
  "GSP33brssgo3u:6539": "brahmaiva hi muktyavasthā naca brahmaṇo 'nekākārayogo 'sti /",
  "GSP33brssgo3u:6540": "ekaliṅgatvāvadhāraṇāt 'astūlamanaṇu' (bṛ. 3.8.8)",
  "GSP33brssgo3u:6541": "'sa eṣa neti netyātmā' (bṛ. 3.9.23)",
  "GSP33brssgo3u:6542": "'yatra nānyatpaśyati' (chā. 7.24.1)",
  "GSP33brssgo3u:6543": "'brahmaivedamamṛtaṃ purastāt' (muṇḍa. 2.2.11)",
  "GSP33brssgo3u:6544": "'idaṃ sarvaṃ yadayamātmā' (bṛ. 2.4.6)",
  "GSP33brssgo3u:6545": "'sa vā eṣa mahānaja ātmājaro 'maro 'mṛto 'bhayo brahma' (bṛ. 4.4.25)",
  "GSP33brssgo3u:6546": "'yatra tvasya sarvamātmaivābhūttatkena kaṃ paśyet' (bṛ. 4.5.15) ityādiśrutibhyaḥ /",
  "GSP33brssgo3u:6547": "apica vidyāsādhanaṃ svavīryaviśeṣāsvaphala eva vidyāyāṃ kañcidatiśayamāsañjayenna vidyāphale muktau /",
  "GSP33brssgo3u:6548": "taddhyasādhyaṃ nityasiddhasvabhāvameva vidyāyādhigamyata ityasakṛdavādiṣma /",
  "GSP33brssgo3u:6549": "naca tasyāmapyutkarṣanikarṣātmako 'tiśaya upapadyate nikṛṣṭāyā vidyātvābhāvādutkṛṣṭaiva hi vidyā bhavati /",
  "GSP33brssgo3u:6550": "tasmāttasyāṃ cirācirotpattirūpo 'tiśayo bhavanbhavet /",
  "GSP33brssgo3u:6551": "natu muktau kaścidatiśayasaṃbhavo 'sti /",
  "GSP33brssgo3u:6552": "vidyābhedābhāvādapi tatphalabhedaniyamābhāvaḥ karmaphalavat /",
  "GSP33brssgo3u:6553": "nahi muktisādhanabhūtāyā vidyāyāḥ karmaṇāmiva bhedo 'stīti /",
  "GSP33brssgo3u:6554": "saguṇāsu tu vidyāsu - 'manomayaḥ prāṇaśarīraḥ' (chā. 3.14.2)",
  "GSP33brssgo3u:6555": "ityādyāsu guṇāvāpodvāpavaśādbhedopapattau satyāmupapadyate yathāsvaṃ phalabhedaniyamaḥ karmaphalavat /",
  "GSP33brssgo3u:6556": "tathāca liṅgadarśanam - 'taṃ yathā yathopāsate tadeva bhavati' iti /",
  "GSP33brssgo3u:6557": "naivaṃ nirguṇāyāṃ vidyāyāṃ guṇābhāvāt /",
  "GSP33brssgo3u:6558": "tathāca smṛtiḥ - 'nahi gatiradhikāsti kasyacitsati hi guṇe pravadantyatulyatām' iti /",
  "GSP33brssgo3u:6559": "tadavasthāvadhṛtestadavasthādhṛteriti padābhyaso 'dhyāyaparisamāptiṃ dyotayati // 52 //",
  "GSP33brssgo3u:6560": "asati prārabdhakarmapratibandhe śravaṇādinehaiva vidyodayaḥ yajñādibhiḥ saṃcitapāpapratibandhasya nirastatvāt /",
  "GSP33brssgo3u:6561_0": "sati tu bhogena tannirāsādamutreti vidyāyā aihikāmuṣmikatvaviśeṣaniyama uktastadvatphale",
  "GSP33brssgo3u:6561_1": "'pi mokṣe kaścidutkarṣādiviśeṣaḥ syādityata āha-evaṃ muktiphalāniyamastadavasthāvadhṛtestadavasthāvadhṛteḥ /",
  "GSP33brssgo3u:6562": "muktiratra viṣayaḥ /",
  "GSP33brssgo3u:6563": "tasyāṃ vidyāvadviśeṣaniyamo 'sti na veti phalasyobhayathāsaṃbhavātsaṃśaye pūrvapakṣamāha-yatheti /",
  "GSP33brssgo3u:6564": "muktiḥ saviśeṣā, phalatvādvidyāvadataḥ karmasādhyā muktiriti phalam /",
  "GSP33brssgo3u:6565": "siddhānte tu nirviśeṣatvāvadhāraṇaśrutibādhitamanumānamato jñānaikavyaṅgyā muktiriti phalam /",
  "GSP33brssgo3u:6566": "kiñca śravaṇāditāratamyādvidyāyāṃ kañcidatiśayamaṅgīkṛtya vidyālabhyamuktau nātiśaya ityāha-apica vidyāsādhanamiti /",
  "GSP33brssgo3u:6567": "nanu brahmaṇo nityasiddhatvādavidyānivṛtteścānyatve dvaitāpatteḥ,",
  "GSP33brssgo3u:6568": "ananyatve cāsādhyatvādikaṃ vidyāphalamityata āha-taddhīti /",
  "GSP33brssgo3u:6569": "vidyayābhivyaktatvena brahmānanda eva mukhyaphalamabhivyaktiravidyānivṛttirānandasvarūpasphūrtipratibandhakābhāvatayā vidyayā sādhyate sā cānirvācyeti na dvaitāpattiḥ /",
  "GSP33brssgo3u:6570": "anye tu sā brahmānanyetyāhuḥ /",
  "GSP33brssgo3u:6571": "naca sādhyatvānupapattestatra vidyāvaiyarthyamiti vācyam /",
  "GSP33brssgo3u:6572": "yadabhāve yadabhāvastattatsādhyamiti jñānātsarvo lokaḥ pravartate /",
  "GSP33brssgo3u:6573": "yathāca vidyāyā abhāve brahmasvarūpamukterabhāvo 'nartharūpā avidyaivāsti /",
  "GSP33brssgo3u:6574": "asyā avidyāyā eva muktirnāstītivyavahāraviṣayatvena muktyabhāvatvāt /",
  "GSP33brssgo3u:6575": "tathāca vidyāṃ vinā muktirnāstīti niścayādvidyāmupādatte /",
  "GSP33brssgo3u:6576": "vidyodaye ca svataḥsiddhanityanivṛttānarthasvaprakāśabrahmānandātmanavatiṣṭhata ityanavadyam /",
  "GSP33brssgo3u:6577": "saṃprati vidyāyāmatiśayāṅgīkāra tyajati-naceti /",
  "GSP33brssgo3u:6578": "ekarūpe viṣaye pramāyāṃ tāratamyānupapatterityarthaḥ /",
  "GSP33brssgo3u:6579": "kathaṃ tarhi pūrvādhikaraṇe vidyāyā viśeṣa uktaḥ, tatrāha-tasmāditi /",
  "GSP33brssgo3u:6580": "satyāmapi sāmagryāṃ jñāne vilamba ukto na tāratamyamityarthaḥ /",
  "GSP33brssgo3u:6581": "tarhi satyapi jñāne muktau vilambaḥ kiṃ na syādityata āha-natviti /",
  "GSP33brssgo3u:6582": "vāyvādipratibandhāddipotpattivilambe 'pyutpanne tamonivṛttivilambādarśanātsati jñāne nājñānanivṛttau vilamba iti bhāvaḥ /",
  "GSP33brssgo3u:6583": "kiñca karmaṇāmupāsanānāṃ ca guṇabhedena tāratamyātphalatāratamyaṃ yuktam /",
  "GSP33brssgo3u:6584": "nirguṇavidyāyāstvekarūpatvāttatphalaikarūpyamityāha-vidyābhedetyādinā /",
  "GSP33brssgo3u:6585": "smṛtau kasyacinnirguṇavida ityarthaḥ /",
  "GSP33brssgo3u:6586": "tasmādvidyāsamakālaiva muktiriti siddham //52//",
  "GSP33brssgo3u:6587": "END BsCom_3,4.17.52",
  "GSP33brssgo3u:6588": "____________________________________________________________________________________________",
  "GSP33brssgo3u:6589": "iti śrīmatparamahaṃsaparivrājakācāryaśrīmacchaṅkarabhagavatpādakṛtau śārīrakamīmāṃsābhāṣye tṛtīyādhyāyasya caturthaḥ pādaḥ // 4 //",
  "GSP33brssgo3u:6590": "iti śrīmatparamahaṃsaparivrājakācāryaśrīgovindānandabhagavatkṛtau śārīrakavyākhyāyā bhāṣyaratnaprabhāṭīkāyāṃ tṛtīyasyādhyāyasya caturthaḥ pādaḥ //4//",
  "GSP33brssgo3u:6591": "// iti tṛtīyādhyāyasya nirguṇavidyāyā antaraṅgabahiraṅgasādhanavicārākhyaścaturthaḥ pādaḥ //",
  "GSP33brssgo3u:6592": "// iti śrīmadbrahmasūtraśāṅkarabhāṣye sādhanākhyastṛtīyodhyāyaḥ //"
}