{
  "SA14bsa033_u:0": "pariśiṣṭam - 1",
  "SA14bsa033_u:1": "namaḥ sarvabuddhabodhisattvebhyaḥ",
  "SA14bsa033_u:2": "Abhisamayālaṅkārāntaḥ pātināṃ padārthānāṃ saṃkṣepato vivaraṇam",
  "SA14bsa033_u:3": "sarvākārajñatādyaṣṭau padārthāḥ;",
  "SA14bsa033_u:4": "cittotpādādayaḥ saptatiśca padārthā abhisamayālaṅkārasyābhidheyā santi /",
  "SA14bsa033_u:5": "teṣāmiha svarūpaṃ saṃkṣepeṇa prastūyate /",
  "SA14bsa033_u:6": "aṣṭau padārthāḥ",
  "SA14bsa033_u:7": "sarvākārajñatā, mārgajñatā, sarvajñatā (vastujñatā)",
  "SA14bsa033_u:8": ",",
  "SA14bsa033_u:9": "sarvākārābhisambodhaḥ,",
  "SA14bsa033_u:10": "mūrdhābhisamayaḥ,",
  "SA14bsa033_u:11": "ānupūrvikābhisamayaḥ,",
  "SA14bsa033_u:12": "ekakṣaṇābhisambodhaḥ,",
  "SA14bsa033_u:13": "dharmakāyaścetyaṣṭau padārthā abhisamayālaṅkāre dvābhyāṃ kārikābhyāṃ pradarśitāḥ / yathā -",
  "SA14bsa033_u:14": "prajñāpāramitāṣṭābhiḥ padārthaiḥ samudīritā /",
  "SA14bsa033_u:15": "sarvākārajñatā mārgajñatā sarvajñatā tataḥ //",
  "SA14bsa033_u:16": "sarvākārābhisambodho mūrdhaprāpto 'nupūrvikaḥ /",
  "SA14bsa033_u:17": "ekakṣaṇābhisambodho dharmakāyaśca te 'ṣṭadhā //",
  "SA14bsa033_u:18": "1. sarvākārajñatā",
  "SA14bsa033_u:19": "(ka) lakṣaṇam",
  "SA14bsa033_u:20": "ekasminneva kṣaṇe yāvatpadārthākārāṇāṃ yathāvat sākṣātkāri paryantajñānaṃ sarvākārajñatāyā lakṣaṇam /",
  "SA14bsa033_u:21": "(kha) bhedaḥ",
  "SA14bsa033_u:22": "yāvajjñānaṃ yathāvajjñānamiti sarvākārajñatāyā dvau bhedau /",
  "SA14bsa033_u:23": "yā prajñā aśeṣākārān jānāti sā yāvajjñānam,",
  "SA14bsa033_u:24": "yā ca yathā padārthānāṃ svarūpaṃ tathā jānātīti yathāvajjñānam /",
  "SA14bsa033_u:25": "athavā - cittotpādādihetūnāṃ anāsravaphalānāṃ ca aśeṣākārasākṣātkāri sarvākārajñānamityeko bhedaḥ /",
  "SA14bsa033_u:26": "buddhabhūmau jāyamānāni dvāviṃśatiḥ anāsravajñānānīti dvitīyo bhedaḥ /",
  "SA14bsa033_u:27": "(ga) avadhiḥ",
  "SA14bsa033_u:28": "buddhabhūmāveva kevalaṃ sarvākārajñatā bhavati /",
  "SA14bsa033_u:29": "2. mārgajñatā",
  "SA14bsa033_u:30": "(ka) lakṣaṇam",
  "SA14bsa033_u:31": "mārgatrayaniḥsvabhāvatvasākṣātkāriṇyā prajñayopāttatve sati āryamāhāyānikābhisamayatvaṃ mārgajñatāyā lakṣaṇam /",
  "SA14bsa033_u:32": "(kha) bhedaḥ",
  "SA14bsa033_u:33": "catvāro 'syā bhedā bhavanti,",
  "SA14bsa033_u:34": "yathā śrāvakamārgajñatā,",
  "SA14bsa033_u:35": "pratyekabuddhamārgajñatā,",
  "SA14bsa033_u:36": "mahāyānamārgajñatā,",
  "SA14bsa033_u:37": "māhāyānikāryasantatisthasarvaprajñopāyajñatā ceti /",
  "SA14bsa033_u:38": "(ga) avadhiḥ",
  "SA14bsa033_u:39": "mahāyānadarśanamārgamārabhya buddhabhūmiṃ yāvat mārgajñatāyāḥ sīmā bhavati /",
  "SA14bsa033_u:40": "3. sarvajñatā (vastujñatā)",
  "SA14bsa033_u:41": "(ka) lakṣaṇam",
  "SA14bsa033_u:42": "samastadharmagatapudgalanairātmyasākṣātkāriṇyā prajñayopāttatvena hainayānikajātīyābhisamayasvarūpaṃ āryasantatisthaṃ jñānaṃ mārgajñatāyā lakṣaṇam /",
  "SA14bsa033_u:43": "hainayānikāryasantatisthaṃ yajjñānaṃ tacchūnyatāyāḥ pudgalanairātmyāparaparyāyāḥ sākṣātkāri,",
  "SA14bsa033_u:44": "tenopāttatvāt sarvajñatāyā lakṣaṇe hainayānikajātīyeti viśeṣaṇam /",
  "SA14bsa033_u:45": "(kha) bhedaḥ",
  "SA14bsa033_u:46": "phalabhūtāyā jinajananyā dūratvam avidūratvaṃ ceti sarvajñatāyā dvau bhedau /",
  "SA14bsa033_u:47": "(ga) avadhiḥ",
  "SA14bsa033_u:48": "śrāvakīyadarśanamārgamārabhya buddhabhūmiparyantaṃ sarvajñatāyāḥ sīmā bhavati /",
  "SA14bsa033_u:49": "4. sarvākārābhisambodhaḥ",
  "SA14bsa033_u:50": "(ka) lakṣaṇam",
  "SA14bsa033_u:51": "trisarvajñatākārāṇāṃ bhāvanāmayyā prajñayopāttaḥ sattvayogaḥ sarvākārābhisambodha iti lakṣaṇam /",
  "SA14bsa033_u:52": "(kha) bhedaḥ",
  "SA14bsa033_u:53": "svarūpeṇa viṃśatiḥ prayogāḥ /",
  "SA14bsa033_u:54": "ākāreṇa trisarvajñatāsambaddhānāṃ trisaptatyuttaraśatasaṃkhyākānāmākārāṇāmabhinirhārakāḥ sattvayogāḥ trisaptatyuttaraśatamasya sarvākārābhisambodhasya bhedā bhavanti /",
  "SA14bsa033_u:55": "satvayogaḥ,",
  "SA14bsa033_u:56": "mārgapāramitā,",
  "SA14bsa033_u:57": "bodhisattvamārgaḥ,",
  "SA14bsa033_u:58": "mahāyānapatipattiḥ,",
  "SA14bsa033_u:59": "sannāhapratipattirityete paryāyavācinaḥ /",
  "SA14bsa033_u:60": "(ga) avadhiḥ",
  "SA14bsa033_u:61": "mahāyānasambhāramārgamārabhya antimakṣaṇasthitabodhisattvāvasthāparyantaṃ sarvākārābhisambodhasya sīmā bhavati /",
  "SA14bsa033_u:62": "5. mūrdhābhisamayaḥ",
  "SA14bsa033_u:63": "(ka) lakṣaṇam",
  "SA14bsa033_u:64_0": "śūnyatālambanayā bhāvanāmayyā prajñayopāttānāṃ taddṛṣṭyā vyavasthāpitānāṃ ca trisarvajñatākārāṇāṃ",
  "SA14bsa033_u:64_1": "bhāvanāyāṃ prakarṣaparyantaḥ sattvayogaḥ mūrdhaprayogaḥ iti mūrdhābhisamayasya lakṣaṇam /",
  "SA14bsa033_u:65": "bodhisattvasya śrutamayyā prajñayopāttānāṃ prayogāṇāmapyatraiva saṃgṛhītatvāllakṣaṇe taddṛṣṭyā vyavasthāpiteti viśeṣaṇam /",
  "SA14bsa033_u:66": "(kha) bhedaḥ",
  "SA14bsa033_u:67": "saṃkṣepataḥ prayogamārgīyo mūrdhaprayogaḥ,",
  "SA14bsa033_u:68": "darśanamārgīyo mūrdhaprayogaḥ,",
  "SA14bsa033_u:69": "bhāvanāmārgīyo mūrdhaprayogaḥ,",
  "SA14bsa033_u:70": "ānantaryamūrdhaprayogaśceti catvāro bhedā bhavanti /",
  "SA14bsa033_u:71": "athavā ūṣmamūrdhakṣāntyagradharmākhyāḥ prayogamārgasya catvāraḥ,",
  "SA14bsa033_u:72": "darśanabhāvanāmārgayo ānantaryamūrdhaprayogāstraya iti sapta mūrdhaprayogā bhavantīti /",
  "SA14bsa033_u:73": "vistareṇa tu trisaptatyuttaraśataṃ mūrdhaprayogā iti jñeyam /",
  "SA14bsa033_u:74": "(ga) avadhiḥ",
  "SA14bsa033_u:75": "mahāyānaprayogamārgīyoṣmaprayogamārabhya antimakṣaṇasthitabodhisattvāvasthāparyantamasya sīmā bhavati /",
  "SA14bsa033_u:76": "6. ānupūrvikābhisamayaḥ",
  "SA14bsa033_u:77": "(ka) lakṣaṇam",
  "SA14bsa033_u:78": "trisarvajñatākārāṇāṃ sthirīkaraṇāya vibhāvanāvyavasthāpitaḥ sattvayoga ānupūrvikaprayoga iti lakṣaṇam /",
  "SA14bsa033_u:79": "(kha) bhedaḥ",
  "SA14bsa033_u:80": "trayodaśāsyānupūrvikābhisamayasya bhedā bhavanti /",
  "SA14bsa033_u:81": "(ga) avadhiḥ",
  "SA14bsa033_u:82": "mahāyānasambhāramārgamārabhya antimakṣaṇasthitabodhisattvāvasthātaḥ pūrvāvasthāparyantamasya sīmā bhavatīti /",
  "SA14bsa033_u:83": "7. ekakṣaṇābhisambodhaḥ",
  "SA14bsa033_u:84": "(ka)",
  "SA14bsa033_u:85": "lakṣaṇam trisarvajñatākārāṇāṃ svabhyastīkaraṇāya anupūrvabhāvanayotpannaḥ pāryantikaḥ sattvayogaḥ ekakṣaṇābhisambodha iti lakṣaṇam /",
  "SA14bsa033_u:86": "(kha) bhedaḥ",
  "SA14bsa033_u:87": "vyāvṛtyā 'sya catvāro bhedā bhavanti /",
  "SA14bsa033_u:88": "(ga) avadhiḥ",
  "SA14bsa033_u:89": "caramabhavikabodhisattvāvasthāyāmeva kevalamayaṃ prayogo bhavati /",
  "SA14bsa033_u:90": "8. dharmakāyaḥ",
  "SA14bsa033_u:91": "(ka) lakṣaṇam",
  "SA14bsa033_u:92": "trisarvajñatākārāṇāṃ bhāvanāprakarṣabalenotpannaṃ phalaṃ paryantānāsravaguṇā vā dharmakāya iti lakṣaṇam /",
  "SA14bsa033_u:93": "(kha) bhedaḥ",
  "SA14bsa033_u:94": "svabhāvakāyaḥ, jñānadharmakāyaḥ, sāmbhogikakāyaḥ, nairmāṇikakāyaśceti catvāro 'sya bhedā bhavanti /",
  "SA14bsa033_u:95": "(ga) avadhiḥ",
  "SA14bsa033_u:96": "buddhabhūmāveva kevalamayaṃ dharmakāyo bhavatīti /",
  "SA14bsa033_u:97": "saptatiḥ padārthāḥ",
  "SA14bsa033_u:98": "trisarvajñatopalakṣakāstriṃśad dharmāḥ,",
  "SA14bsa033_u:99": "caturṇāṃ prayogāṇāmupalakṣakāḥ ṣaṭtriṃśad dharmāḥ,",
  "SA14bsa033_u:100": "dharmakāyopalakṣakāścatvāra iti saptatiḥ padārthāstriṣu vibhajya pṛthak nirūpyante /",
  "SA14bsa033_u:101": "1. trisarvajñatopalakṣakāḥ triṃśad dharmāḥ trisarvajñatopalakṣakeṣu triṃśaddharmeṣu sarvākārajñatābodhakā daśa,",
  "SA14bsa033_u:102": "mārgajñatābodhakā ekādaśa,",
  "SA14bsa033_u:103": "sarvajñatābodhakā nava ceti triṃśad bhavanti /",
  "SA14bsa033_u:104": "(a)",
  "SA14bsa033_u:105": "sarvākārajñatopalakṣakā daśa dharmāḥ tatra 1. mahāyānacittotpādaḥ,",
  "SA14bsa033_u:106": "2. avavādaḥ,",
  "SA14bsa033_u:107": "3. nirvadhāṅgam,",
  "SA14bsa033_u:108": "4. mahāyānapratipattyādhāraḥ,",
  "SA14bsa033_u:109": "5. mahāyānapratipattyālambanam,",
  "SA14bsa033_u:110": "6. mahāyānapratipattisamuddeśaḥ,",
  "SA14bsa033_u:111": "7. sannāhapratipattiḥ,",
  "SA14bsa033_u:112": "8. prasthānapratipattiḥ,",
  "SA14bsa033_u:113": "9. sambhārapratipattiḥ,",
  "SA14bsa033_u:114": "10. niryāṇapratipattiriti daśa dharmāḥ sarvākārajñatāmupalakṣayantīti abhisamayālaṅkāre dvābhyāṃ kārikābhyāṃ pradarśitāḥ /",
  "SA14bsa033_u:115": "yathā -",
  "SA14bsa033_u:116": "cittotpādo 'vavādaśca nirvedhāṅgaṃ caturvidham /",
  "SA14bsa033_u:117": "ādhāraḥ pratipatteśca dharmadhātusvabhāvakaḥ //",
  "SA14bsa033_u:118": "ālambanaṃ samuddeśaṃ sannāhaprasthitikriye /",
  "SA14bsa033_u:119": "sambhārāśca saniryāṇāḥ sarvākārajñatā muneḥ //",
  "SA14bsa033_u:120": "1. cittotpādaḥ",
  "SA14bsa033_u:121": "asya lakṣaṇam, bhedaḥ ālambanam, avadhiśceti catvāri jñātavyāni /",
  "SA14bsa033_u:122": "abhisamayālaṅkāre tisṛbhiḥ kārikābhiḥ sarva pratipāditam / tathāhi -",
  "SA14bsa033_u:123": "cittotpādaḥ parārthāya samyaksambodhikāmatā /",
  "SA14bsa033_u:124": "samāsavyāsataḥ sā ca yathāsūtraṃ ca cocyate //",
  "SA14bsa033_u:125": "bhūhemacandrajvalanairnidhiratnākarārṇavaiḥ /",
  "SA14bsa033_u:126": "vajrācalauṣadhīmitraiścintāmaṇyarkagītibhiḥ /",
  "SA14bsa033_u:127": "nṛpagañjamahāmārgayānaprasravaṇodakaiḥ /",
  "SA14bsa033_u:128": "ānandoktinadīmeghairdvāviṃśatividhaḥ sa ca //",
  "SA14bsa033_u:129": "(ka) lakṣaṇam",
  "SA14bsa033_u:130": "parārthāya svahetukena chandena samudānītaṃ bodhikāmatāsamprayuktaṃ māhāyānika viśiṣṭaṃ manovijñāna cittotpāda iti lakṣaṇam /",
  "SA14bsa033_u:131": "(kha) ālambanam",
  "SA14bsa033_u:132": "svārthāṃ bodhiṃ parārthaṃ ca parasantatistha nirvāṇamālambya cittotpādaḥ pravartate /",
  "SA14bsa033_u:133": "(ga) bhedaḥ",
  "SA14bsa033_u:134": "bodhipraṇidhisvabhāvaḥ bodhiprasthānasvabhāvaśceti svarūpataścittotpādasya dvau bhedau bhavataḥ /",
  "SA14bsa033_u:135": "samprayuktacaitasikadṛṣṭyā cittotpādasya dvāviṃśatiḥ prabhedā bhavanti,",
  "SA14bsa033_u:136": "yathā 1. pṛthivīsamaḥ,",
  "SA14bsa033_u:137": "2. suvarṇasamaḥ,",
  "SA14bsa033_u:138": "3. candrasamaḥ,",
  "SA14bsa033_u:139": "4. jvalanasamaḥ,",
  "SA14bsa033_u:140": "5. mahānidhisamaḥ,",
  "SA14bsa033_u:141": "6. ratnākarasamaḥ,",
  "SA14bsa033_u:142": "7. mahārṇavasamaḥ,",
  "SA14bsa033_u:143": "8. vajrasamaḥ,",
  "SA14bsa033_u:144": "9. parvatasamaḥ,",
  "SA14bsa033_u:145": "10. auṣadhisamaḥ,",
  "SA14bsa033_u:146": "11. kalyāṇamitrasamaḥ,",
  "SA14bsa033_u:147": "12. cintāmaṇisamaḥ,",
  "SA14bsa033_u:148": "13. ādityasamaḥ,",
  "SA14bsa033_u:149": "14. madhuragītisamaḥ,",
  "SA14bsa033_u:150": "15. nṛpasamaḥ,",
  "SA14bsa033_u:151": "16. koṣṭhāgārasamaḥ,",
  "SA14bsa033_u:152": "17. mahāmārgasama,",
  "SA14bsa033_u:153": "18. yānasamaḥ,",
  "SA14bsa033_u:154": "19. prasravaṇodakasamaḥ,",
  "SA14bsa033_u:155": "20. ānandoktisamaḥ,",
  "SA14bsa033_u:156": "21. nadīsamaḥ,",
  "SA14bsa033_u:157": "22. meghasamaśceti /",
  "SA14bsa033_u:158": "(gha) avadhiḥ",
  "SA14bsa033_u:159": "caturvidho bodhisattvānāṃ cittotpādaḥ /",
  "SA14bsa033_u:160": "tathā hi - ādimokṣiko 'dhimukticaryābhūmau,",
  "SA14bsa033_u:161": "śuddhādhyāśayikaḥ saptasubhūmiṣu,",
  "SA14bsa033_u:162": "vaipākiko 'ṣṭamyādiṣu,",
  "SA14bsa033_u:163": "anāvaraṇiko buddhabhūmau /",
  "SA14bsa033_u:164": "yathoktaṃ mahāyānasūtrālaṅkāre -",
  "SA14bsa033_u:165": "cittotpādo 'dhimokṣo 'sau śuddhādhyāśayiko 'paraḥ /",
  "SA14bsa033_u:166": "vaipākyo bhūmiṣu matastathāvaraṇavarjitaḥ //",
  "SA14bsa033_u:167": "2. avavādaḥ",
  "SA14bsa033_u:168": "asya lakṣaṇam,",
  "SA14bsa033_u:169": "bhedaḥ. avadhi,",
  "SA14bsa033_u:170": "śravaṇaniyamaśceti sarvo viṣayaḥ abhisamayālaṅkāre dvābhyāṃ kārikābhyāṃ pratipāditaḥ / tathāhi -",
  "SA14bsa033_u:171": "pratipattau ca satyeṣu buddharatnādiṣu triṣu /",
  "SA14bsa033_u:172": "asaktāvapariśrāntau pratipatsamparigrahe //",
  "SA14bsa033_u:173": "cakṣuḥṣu pañcasu jñeyaḥ ṣaṭsvabhijñāguṇeṣu ca /",
  "SA14bsa033_u:174": "dṛṅmārge bhāvanākhye cetyavavādo daśātmakaḥ //",
  "SA14bsa033_u:175": "(ka) lakṣaṇam",
  "SA14bsa033_u:176": "mokṣamārgasya abhrāntopadeśaḥ avavāda iti lakṣaṇaṃ bhavati /",
  "SA14bsa033_u:177": "athavā - mahāyānacittotpādadvāreṇa prarthitārthaprāptyupāyātmakaḥ abhrāntaviśuddhopadeśaḥ māhāyānīyāvavādalakṣaṇam",
  "SA14bsa033_u:178": "(kha) bhedaḥ",
  "SA14bsa033_u:179": "prathamaṃ samprāptaguṇaparipācanārthena aparihāṇimupādāya śikṣaṇāvavādaḥ,",
  "SA14bsa033_u:180": "tataḥ paścādaprāptaguṇaprāptimupādāya anuśāsanāvavāda iti dvau bhedau /",
  "SA14bsa033_u:181": "viṣayabhedāt punaḥ avavādo daśadhāḥ jñeyaḥ /",
  "SA14bsa033_u:182": "tathāhi - pratiapattyākāramadhikṛtya satyadvayasvarūpamanatikramya śikṣaṇaṃ pratipattyavavādaḥ prathamaḥ /",
  "SA14bsa033_u:183": "pratipatteryadālambanaṃ catvāri āryasatyāni, tadviṣayakopadeśaḥ satyāvavādaḥ dvitīyaḥ /",
  "SA14bsa033_u:184": "yaścāśrayastrīṇi śaraṇāni tadviṣayakopadeśaḥ ratnatrayāvavādastṛtīyaḥ /",
  "SA14bsa033_u:185": "yo viśeṣagamanahetuḥ asaktistadviṣaye deśanāvavādaścaturthaḥ /",
  "SA14bsa033_u:186": "yo 'vyāvṛttigamanahetuḥ apariśrāntiḥ tadviṣayako deśanāvavādaḥ pañcamaḥ /",
  "SA14bsa033_u:187": "yo 'nanyayānagamanahetuḥ pratipatsamparigrahastadviṣayakāvavādaḥ ṣaṣṭhaḥ /",
  "SA14bsa033_u:188": "yo 'parapratyayagāmitvahetuḥ pañca cakṣūṃṣi tadviṣayakaḥ pañcacakṣuravavādaḥ saptamaḥ /",
  "SA14bsa033_u:189": "yaḥ sava kārajñatāparipūrihetuḥ ṣaḍabhijñāḥ tadviṣayako 'bhijñāvavādaḥ aṣṭamaḥ /",
  "SA14bsa033_u:190": "parikalpitasvabhāvānāṃ darśanaprahātavyānāṃ kleśānāṃ sabījānāṃ sarvathā samudghātako yo darśanamārgastadviṣayako darśanamārgāvavādo navamaḥ /",
  "SA14bsa033_u:191": "bhāvanāprahātavyānāṃ sahajāvaraṇānāṃ sabījānāṃ sarvathā samudghātako yo bhāvanāmārgastadviṣayako bhāvanāmārgāvavādo daśamaḥ /",
  "SA14bsa033_u:192": "(ga) avadhiḥ",
  "SA14bsa033_u:193": "mārgāpraveśamārabhya buddhabhūmiparyantamasya sīmā bhavati /",
  "SA14bsa033_u:194": "(gha) śravaṇaniyamaḥ",
  "SA14bsa033_u:195": "mārge 'praviṣṭo 'pi śuddhādhyāśayikaḥ śuddhakarmikaḥ pudgalo māhāyānīyāvavādaṃ śrotuṃ bhavyo bhavati /",
  "SA14bsa033_u:196": "yaśca mārgapraviṣṭo bodhisattvaḥ sa kalpānāmanekāni buddhebhyo bodhisattvebhyaḥ kalyāṇamitrebhyaḥ avavādaṃ śṛṇoti /",
  "SA14bsa033_u:197": "3. nirvedhāṅgam",
  "SA14bsa033_u:198": "caturvidhanirvedhabhāgīyānāmūṣmādīnāṃ lakṣaṇa-bheda-avadhyālambanākārādayaḥ abhisamayālaṅkāre dvābhyāṃ kāribhyāṃ pratipāditāḥ / tathādi -",
  "SA14bsa033_u:199": "ālambanata ākārāddhetutvāt samparigrahāt /",
  "SA14bsa033_u:200": "caturvikalpasaṃyogaṃ yathāsvaṃ bhajatāṃ satām //",
  "SA14bsa033_u:201": "śrāvakebhyaḥ sakhaḍgebhyo bodhisattvasya tāyinaḥ /",
  "SA14bsa033_u:202": "mṛdumadhyādhimātrāṇāmuṣmādīnāṃ viśiṣṭatā //",
  "SA14bsa033_u:203": "(ka) lakṣaṇam",
  "SA14bsa033_u:204": "svahetumokṣabhāgīyānantaramutpadyamāno 'bhisamayaḥ prayogamārga iti lakṣaṇam /",
  "SA14bsa033_u:205": "prayogamārgaḥ, arthābhisamayaḥ, nirvedhāṅgamityanarthāntaram /",
  "SA14bsa033_u:206": "(kha) bhedaḥ",
  "SA14bsa033_u:207": "śrāvakādiyānatrayasya trayaḥ prayogamārgā bhavanti /",
  "SA14bsa033_u:208": "prayogamārgeṣu triṣu pratisvaṃ ūṣma-mūrva-kṣāntyagradharmākhyāścatvāro bhedā bhavanti /",
  "SA14bsa033_u:209": "itthaṃ dvādaśa bhavanti prayogamārgasya bhedāḥ /",
  "SA14bsa033_u:210": "mahāyānaprayogamārgaḥ",
  "SA14bsa033_u:211": "svahetormahāyānasambhāramārgādutpadyamāno māhāyānīyo 'rthābhisamayaḥ mahāyānaprayogamārgaḥ /",
  "SA14bsa033_u:212": "mahāyānaprayogamārgaḥ, mahāyānārthābhisamayaḥ, mahāyānanirvedhabhāgīya iti paryāyāḥ /",
  "SA14bsa033_u:213": "mahāyānaprayogamārgabhedāḥ",
  "SA14bsa033_u:214": "ūṣma-mūrdha-kṣāntyagradharmākhyāścaturnirvedhabhāgīyāḥ śrāvakanirvedhabhāgīyebhyaḥ pañcabhirviśeṣairviśiṣṭā bhavanti /",
  "SA14bsa033_u:215": "eteṣu nirvedhabhāgīyeṣu pratyekaṃ mṛdu-madhyādhimātrabhedena tridhā bhavati /",
  "SA14bsa033_u:216": "evaṃ mahāyānaprayogamārgasya dvādaśa bhedā jāyante /",
  "SA14bsa033_u:217": "(ga) avadhiḥ",
  "SA14bsa033_u:218": "trividhanairātmyeṣu (pudgalanairātmya-sthūladharmanairātmya-sūkṣmadharmanairātmyeṣu)",
  "SA14bsa033_u:219": "kimapyekaṃ nairātmyamālambya pravartamānāyā vidarśanāyāḥ prāptimārabhya bhūmiprāptiparyantaṃ prayogamārgasya vyāptirbhavati /",
  "SA14bsa033_u:220": "(gha) ālambanākārādayaḥ",
  "SA14bsa033_u:221": "hainayānikaprayogamārgānmāhāyānikaprayogamārgaḥ ṣaḍbhirviśeṣerviśiṣṭo bhavati,",
  "SA14bsa033_u:222": "yathā - ālambanaviśeṣāt,",
  "SA14bsa033_u:223": "ākāraviśeṣāt,",
  "SA14bsa033_u:224": "hetutvaviśeṣāt,",
  "SA14bsa033_u:225": "samparigrahaviśeṣāt,",
  "SA14bsa033_u:226": "praheyavikalpasaṃyogaviśeṣāt,",
  "SA14bsa033_u:227": "mṛdumadhyādhimātrabhedaviśeṣācca /",
  "SA14bsa033_u:228": "idaṃ ca vaiśiṣṭyam abhisamayālaṅkāre \"ālambanamanityādi\" - ityataḥ prāramya \"sarvathā samparigrahaḥ\" - ityantaṃ navabhiḥ kārikābhiḥ suviśadaṃ vyākhyātam /",
  "SA14bsa033_u:229": "4. pratipatterādhāraḥ mahāyānapratipatterādhāraḥ prakṛtigotraṃ bhavati /",
  "SA14bsa033_u:230": "tasya lakṣaṇādikam abhisamayālaṅkāre dvābhyāṃ kārikābhyāṃ varṇitam / tathā hi -",
  "SA14bsa033_u:231": "ṣoḍhādhigamadharmasya pratipakṣaprahāṇayoḥ /",
  "SA14bsa033_u:232": "tayoḥ paryupayogasya prajñāyāḥ kṛpayā saha //",
  "SA14bsa033_u:233": "śiṣyāsādhāraṇatvasya parārthānukramasya ca /",
  "SA14bsa033_u:234": "jñānasyāyatnavṛtteśca pratiṣṭhā gotramucyate //",
  "SA14bsa033_u:235": "(ka) lakṣaṇam",
  "SA14bsa033_u:236": "sāmānyato yo dharmadhātuḥ pariśodhitaḥ san bodhau pariṇamate, sa gotramiti lakṣaṇam /",
  "SA14bsa033_u:237": "viśeṣato yo dharmadhātuḥ pariśodhitaḥ san anuttarāyāṃ samyak sambodhau pariṇamate,",
  "SA14bsa033_u:238": "mahāyānapratipatteścādhāro bhavanti,",
  "SA14bsa033_u:239": "sa prakṛtigotramiti /",
  "SA14bsa033_u:240": "(kha) bhedaḥ",
  "SA14bsa033_u:241": "abhidhānadṛṣṭyā prakṛtigotraṃ paripuṣṭagotraṃ ceti dvau bhedau /",
  "SA14bsa033_u:242": "mahāyānapratipatterāśrayabhūtaṃ prakṛtisthaṃ gotram āśritadharmadṛṣṭyā trayodaśavidha bhavati /",
  "SA14bsa033_u:243": "idameva prakṛtigotraṃ mahāyānasambhāramārgasyāpyādhāro bhavati /",
  "SA14bsa033_u:244": "ūṣma-mūrdha-kṣāntyagradharmākhyacaturvidhalaukikanirvedhabhāgīyānāmādhārāścatvāraḥ,",
  "SA14bsa033_u:245": "lokottaradarśanamārgamasyādhāra ekaḥ,",
  "SA14bsa033_u:246": "lokottarabhāvanāmārgasyādhāra eka iti ṣaṭ prakṛtigotrāṇi /",
  "SA14bsa033_u:247": "tataḥ pratipakṣapratipatterādhāraḥ,",
  "SA14bsa033_u:248": "tataḥ prahāṇapratipatterādhāraḥ,",
  "SA14bsa033_u:249": "tadanantaraṃ pratipakṣapraheyānupalabdhyā tadutpādanirodhayuktavikalpāpagamasya vimuktimārgasyādhāraḥ,",
  "SA14bsa033_u:250": "tataḥ prajñākaruṇayorādhāraḥ,",
  "SA14bsa033_u:251": "śrāvakādyasādhāraṇadharmasyādhāraḥ,",
  "SA14bsa033_u:252": "parārthānukramasyādhāraḥ,",
  "SA14bsa033_u:253": "jñānasyāyatnavṛtteścādhāra iti prakṛtisthagotrasya trayodaśabhedā bhavanti /",
  "SA14bsa033_u:254": "(ga) avadhiḥ",
  "SA14bsa033_u:255": "mahāyānasambhāramārgamārabhya antimakṣaṇasthabodhisattvāvasthāparyantamasya sīmā bhavati /",
  "SA14bsa033_u:256": "viśeṣataśca upariṣṭāt sākṣānnirdiṣṭaprayogamārgīyoṣmāvasthātaḥ prārabhya antimakṣaṇasthabodhisattvāvasthāparyantamasya vyāptirbhavatīti jñeyam /",
  "SA14bsa033_u:257": "5. pratipatterālambanam",
  "SA14bsa033_u:258": "pratipatterālambanānāṃ lakṣaṇaṃ bhedaḥ avadhiśceti trīṇyatra pratipādyante /",
  "SA14bsa033_u:259": "abhisamayālaṅkāre dvābhyāṃ kārikābhyāṃ ālambanasvarūpaṃ pradarśitam / tathā hi -",
  "SA14bsa033_u:260": "ālambanaṃ sarvadharmāste punaḥ kuśalādayaḥ /",
  "SA14bsa033_u:261": "laukikādhigamākhyāśca ye ca lokottarā matāḥ /",
  "SA14bsa033_u:262": "sāsravānāsravā dharmāḥ saṃskṛtāsaṃskṛtāśca ye /",
  "SA14bsa033_u:263": "śiṣyasādhāraṇā dharmā ye cāsādhāraṇā muneḥ //",
  "SA14bsa033_u:264": "(ka) lakṣaṇam",
  "SA14bsa033_u:265": "pratipatterjñeyatvamevālambanatvamiti lakṣaṇam /",
  "SA14bsa033_u:266": "(kha) bhedaḥ",
  "SA14bsa033_u:267": "ālambanamekādaśavidhaṃ bhavati /",
  "SA14bsa033_u:268": "tathā hi - kuśalākuśalāvyākṛtāni kāyakarmādīni trīṇi,",
  "SA14bsa033_u:269": "bālapṛthagjanasambaddhāḥ pañca skandhāḥ,",
  "SA14bsa033_u:270": "sarvāryajanasaṃgṛhītāni catvāri anāsravadhyānāni,",
  "SA14bsa033_u:271": "ātmadarśanāpratipakṣatvena pañcopādānaskandhāḥ,",
  "SA14bsa033_u:272": "ātmadarśanapratipakṣatvena catvāryanāsravāṇi smṛtyupasthānāni,",
  "SA14bsa033_u:273": "hetupratyayādhīnakāmādidhātusaṃgṛhītā",
  "SA14bsa033_u:274": "bodhipakṣādayaṃ saṃskṛtāḥ (mārgasatyam)",
  "SA14bsa033_u:275": ", kāraṇānapekṣadhātutrayāparyāpannatathatādayo 'saṃskṛtāḥ (nirodhasatyam)",
  "SA14bsa033_u:276": ",",
  "SA14bsa033_u:277": "sarvāryajanasantānaprabhavacaturdhyānādayo guṇāḥ,",
  "SA14bsa033_u:278": "samyaksambuddhasantānodayadharmidaśabalānyasādhāraṇānītyekādaśavidhamālambanam /",
  "SA14bsa033_u:279": "(ga) avadhiḥ",
  "SA14bsa033_u:280": "adhigamānukrameṇa sarvadharmā yathāvadālambyanta iti nāstyālambanānāṃ bhūmyavadhiriti jñeyam /",
  "SA14bsa033_u:281": "6. pratipattisamuddeśaḥ",
  "SA14bsa033_u:282": "asya lakṣaṇaṃ bhedaḥ avadhiriti trīṇi parijñātavyāni,",
  "SA14bsa033_u:283": "tāni abhisamayālaṅkāre kārikayaikayā 'nayā nirdiṣṭāni / tathā hi -",
  "SA14bsa033_u:284": "sarvasattvāgratācittaprahāṇādhigamatraye /",
  "SA14bsa033_u:285": "tribhirmahattvairuddeśo vijñeyo 'rya svayambhuvām //",
  "SA14bsa033_u:286": "(ka) lakṣaṇam",
  "SA14bsa033_u:287": "pratipattau pratiṣṭhitasya bodhisattvasya svalakṣyameva pratipattisamuddeśa iti lakṣaṇam /",
  "SA14bsa033_u:288": "(kha) bhedaḥ",
  "SA14bsa033_u:289": "sarvasattvāgratācittamahattvam, prahāṇamahattvam, adhigamamahattvaṃ ceti trayo 'syabhedā bhavanti /",
  "SA14bsa033_u:290": "(ga) avadhiḥ",
  "SA14bsa033_u:291": "buddhabhūmāveva kevalamayaṃ samuddeśo niṣpanno bhavati /",
  "SA14bsa033_u:292": "7. sannāhapratipattiḥ",
  "SA14bsa033_u:293": "asyā lakṣaṇādikam abhisamayālaṅkāre ekayā kārikayetthamupavarṇitam / yathā",
  "SA14bsa033_u:294": "dānādau ṣaḍvidhe teṣāṃ pratyekaṃ saṃgraheṇa yā /",
  "SA14bsa033_u:295": "sannāhapratipattiḥ sā ṣaḍbhiḥ ṣaṭkairyathoditāḥ //",
  "SA14bsa033_u:296": "pratipatterlakṣaṇam",
  "SA14bsa033_u:297": "mahāyānacittotpādamāśritya anuttarasamyaksaṃmbodhiniṣpattaye yā trisarvajñatāviṣaye sāmānyena śukladharmādhiṣṭhānā,",
  "SA14bsa033_u:298": "sarvākārābhisambodhādau caturvidhe 'bhisamaye pratyabhisamayaṃ ṣaṭpāramitādhiṣṭhānā ca kriyā,",
  "SA14bsa033_u:299": "sā mahāyānapratipatterlakṣaṇam /",
  "SA14bsa033_u:300": "pratipattibhedaḥ",
  "SA14bsa033_u:301": "iyaṃ mahāyānapratipattiścaturvidhā bhavati,",
  "SA14bsa033_u:302": "yathā - sannāhapratipattiḥ,",
  "SA14bsa033_u:303": "prasthānapratipattiḥ,",
  "SA14bsa033_u:304": "sambhārapratipattiḥ,",
  "SA14bsa033_u:305": "niryāṇapratipattiśceti /",
  "SA14bsa033_u:306": "(ka) sannāhapratipatterlakṣaṇam",
  "SA14bsa033_u:307": "ṣaṭpāramitāsu pratipāramitāṃ ṣaṭpāramitāsaṃgrāhikayā prajñayopāttaḥ sattvayogaḥ sannāhapratipatterlakṣaṇam /",
  "SA14bsa033_u:308": "sannāhapratipattiḥ bodhisattvamārga ityanarthāntaram /",
  "SA14bsa033_u:309": "(kha) bhedaḥ",
  "SA14bsa033_u:310": "dānapāramitāsannāhapratipattimārabhya prajñāpāramitāsannāhapratipattiṃ yāvat ṣaḍ bhedā bhavanti /",
  "SA14bsa033_u:311": "dāne 'pi dānaṃ śīlamityādiṣaṭpāramitā bhavanti /",
  "SA14bsa033_u:312": "evaṃ ṣaṭsu pāramitāsu ṣaṭ ṣaṭkānīti kṛtvā vistareṇa ṣaṭtriṃśad bhedā bhavanti /",
  "SA14bsa033_u:313": "(ga) avadhiḥ",
  "SA14bsa033_u:314": "sambhāramārgīyabodhisattvamārabhya antimakṣaṇasthabodhisattvaparyantamasyāḥ sīmā bhavati /",
  "SA14bsa033_u:315": "8. prasthānapratipattiḥ",
  "SA14bsa033_u:316": "asyāḥ svarūpam abhisamayālaṅkāre dvābhyāṃ kārikābhyāmupavarṇitam / tathā hi",
  "SA14bsa033_u:317": "dhyānārūpyeṣu dānādau mārge maitryādikeṣu ca /",
  "SA14bsa033_u:318": "gatopalambhayoge ca trimaṇḍalaviśuddhiṣu //",
  "SA14bsa033_u:319": "uddeśe ṣaṭsvabhijñāsu sarvākārajñatānaye /",
  "SA14bsa033_u:320": "prasthānapratipajjñeyā mahāyānādhirohiṇī //",
  "SA14bsa033_u:321": "(ka) lakṣaṇam",
  "SA14bsa033_u:322": "bhāvanāpradhānayā pratipattyā mahāyāne hetvātmake phalātmake vā dharme prasthitikriyā prasthānapratipatterlakṣaṇam /",
  "SA14bsa033_u:323": "(kha) bhedaḥ",
  "SA14bsa033_u:324": "seyaṃ prasthānapratipattirnavavidhā jñeyā,",
  "SA14bsa033_u:325": "tathā hi - dhyānārūpyasamāpattiṣu prasthānam,",
  "SA14bsa033_u:326": "dānādiṣaṭpāramitāsu prasthānam,",
  "SA14bsa033_u:327": "āryamārgeṣu prasthānam,",
  "SA14bsa033_u:328": "caturapramāṇeṣu prasthānam,",
  "SA14bsa033_u:329": "anupalambhayoge prasthānam,",
  "SA14bsa033_u:330": "trimaṇḍalaviśuddhiṣu prasthānam,",
  "SA14bsa033_u:331": "sarvasattvāgratāditrividhoddeśeṣu prasthānam,",
  "SA14bsa033_u:332": "ṣaḍbhijñāsu prasthānam,",
  "SA14bsa033_u:333": "sarvākārajñatāyāṃ prasthānamiti /",
  "SA14bsa033_u:334": "(ga) avadhiḥ",
  "SA14bsa033_u:335": "adhimukticaryābhūmikaprayogamārgīyoṣmāvasthāta ārabhya antimakṣaṇasthabodhisattvaparyantamasyāḥ sīmā bhavati /",
  "SA14bsa033_u:336": "9. sambhārapratipattiḥ",
  "SA14bsa033_u:337": "asthāḥ pratipatterlakṣaṇādikaṃ sarvam abhisamayālaṅkāre dvābhyāṃ kārikābhyāṃ samyak pratipāditam / tathā hi -",
  "SA14bsa033_u:338": "dayā dānādikaṃ ṣaṭkaṃ śamathaḥ savidarśanaḥ /",
  "SA14bsa033_u:339": "yuganaddhaśca yo mārgaṃ upāye yacca kauśalam //",
  "SA14bsa033_u:340": "jñānaṃ puṇyaṃ ca mārgaśca dhāraṇī bhūmayo daśa /",
  "SA14bsa033_u:341": "pratipakṣaśca vijñeyaḥ sambhārapratipatkramaḥ //",
  "SA14bsa033_u:342": "(ka) lakṣaṇam",
  "SA14bsa033_u:343": "ātmanaḥ phalabhūtāṃ mahābodhiṃ yā sākṣāt pradadāti tādṛśī kriyā sambhārapratipattiriti lakṣaṇam /",
  "SA14bsa033_u:344": "(kha) bhedaṃ",
  "SA14bsa033_u:345": "asyāḥ sambhārapratipatteḥ saptadaśa bhedā bhavanti /",
  "SA14bsa033_u:346": "yathā mahākaruṇāsambhāraḥ,",
  "SA14bsa033_u:347": "dānasambhāraḥ,",
  "SA14bsa033_u:348": "śīlasambhāraḥ,",
  "SA14bsa033_u:349": "kṣāntisambhāraḥ,",
  "SA14bsa033_u:350": "vīryasambhāraḥ,",
  "SA14bsa033_u:351": "dhyānasambhāraḥ,",
  "SA14bsa033_u:352": "prajñāsambhāraḥ,",
  "SA14bsa033_u:353": "śamathasambhāraḥ,",
  "SA14bsa033_u:354": "vidarśanāsambhāraḥ,",
  "SA14bsa033_u:355": "yuganaddhasambhāraḥ,",
  "SA14bsa033_u:356": "upāyakauśalasambhāraḥ,",
  "SA14bsa033_u:357": "jñānasambhāraḥ,",
  "SA14bsa033_u:358": "puṇyasambhāraḥ,",
  "SA14bsa033_u:359": "mārgasambhāraḥ,",
  "SA14bsa033_u:360": "dhāraṇīsambhāraḥ,",
  "SA14bsa033_u:361": "bhūmisambhāraḥ,",
  "SA14bsa033_u:362": "pratipakṣasambhāraśceti /",
  "SA14bsa033_u:363": "(ga) avadhiḥ",
  "SA14bsa033_u:364": "sambhāramātraṃ tvādikarmikabhūmāvapi bhavati /",
  "SA14bsa033_u:365": "kintu ye mahābodhiprāpaktvena sākṣānnirdiṣṭāste sambhārāḥ prayogamārgīyāgradharmāvasthāta ārabhya antimakṣaṇasthabodhisattvāvasthāparyantaṃ bhavanti /",
  "SA14bsa033_u:366": "āditaḥ pañcadaśa sambhārapratipattayaḥ prayogamārgīyāgradharmāvasthāparyantaṃ bhavanti /",
  "SA14bsa033_u:367": "ṣoḍaśo bhūmisambhāraḥ saptadaśaśca pratipakṣasambhāro daśasu bhūmiṣu bhavataḥ /",
  "SA14bsa033_u:368": "10. niryāṇapratipattiḥ",
  "SA14bsa033_u:369": "asyāḥ svarūpam abhisamayālaṅkāre dvābhyāṃ kārikābhyāṃ samyak pradarśitam / tathā hi -",
  "SA14bsa033_u:370": "uddeśe samatāyāṃ ca sattvārthe yatnavarjaṃne /",
  "SA14bsa033_u:371": "atyantāya ca niryāṇaṃ niryāṇaṃ prāptilakṣaṇam /",
  "SA14bsa033_u:372": "sarvākārajñatāyāṃ ca niryāṇaṃ mārgagocaram /",
  "SA14bsa033_u:373": "niryāṇapratipajjñeyā seyamaṣṭavidhātmikā //",
  "SA14bsa033_u:374": "(ka) lakṣaṇam",
  "SA14bsa033_u:375": "ekāntena sarvajñatāyāṃ niryāṇakaraḥ śauddhabhūmikaḥ sattvayogaḥ niryāṇapratipattiriti lakṣaṇam /",
  "SA14bsa033_u:376": "(kha) bhedaḥ",
  "SA14bsa033_u:377": "niryāṇapratipattiḥ seyamaṣṭavidhātmikā bhavati /",
  "SA14bsa033_u:378": "tadyathā - trividhasamuddeśe niryāṇam,",
  "SA14bsa033_u:379": "samatāyāṃ niryāṇam,",
  "SA14bsa033_u:380": "sattvārthe niryāṇam,",
  "SA14bsa033_u:381": "anābhoganiryāṇam,",
  "SA14bsa033_u:382": "atyantaniryāṇam,",
  "SA14bsa033_u:383": "prāptiniryāṇam,",
  "SA14bsa033_u:384": "sarvākārajñātāniryāṇam, mārganiryāṇamiti /",
  "SA14bsa033_u:385": "(ga) avadhiḥ",
  "SA14bsa033_u:386": "tisṛṣu śuddhabhūmiṣvevāsyā vyāptirbhavatīti /",
  "SA14bsa033_u:387": "// iti sarvākārajñatopalakṣakā daśa dharmāḥ //",
  "SA14bsa033_u:388": "___________________________",
  "SA14bsa033_u:389": "(ā) mārgajñatopalakṣakā ekādaśa dharmāḥ",
  "SA14bsa033_u:390": "1. dhyāmīkaraṇatādīni mārgajñatāṅgāni,",
  "SA14bsa033_u:391": "2. śrāvakamārgaḥ,",
  "SA14bsa033_u:392": "3. pratyekabuddhamārgaḥ,",
  "SA14bsa033_u:393": "4. bodhisattvamārgaḥ,",
  "SA14bsa033_u:394": "5. bhāvanāmārgakāritram,",
  "SA14bsa033_u:395": "6. bhāvanāmārgādhimuktiḥ,",
  "SA14bsa033_u:396": "7. bhāvanāmārgādhimuktasya stutiḥ stobha praśaṃsā ca,",
  "SA14bsa033_u:397": "8. pariṇāmanā,",
  "SA14bsa033_u:398": "9. anumodanā,",
  "SA14bsa033_u:399": "10. abhinirhāraḥ,",
  "SA14bsa033_u:400": "11. atyantaviśuddhiśceti ekādaśa dharmā mārgajñatāmupalakṣayantīti abhisamayālaṅkāre tisṛbhiḥ kārikābhirupadarśitāḥ / tathā hi -",
  "SA14bsa033_u:401": "dhyāmīkaraṇatādīni śiṣyakhaḍgapathau ca yau /",
  "SA14bsa033_u:402": "mahānuśaṃso dṛṅmārgaṃ aihikāmutrikairguṇaiḥ //",
  "SA14bsa033_u:403": "kāritramadhimuktiśca stutastobhitaśaṃsitāḥ /",
  "SA14bsa033_u:404": "pariṇāme 'numode ca manaskārāvanuttamau //",
  "SA14bsa033_u:405": "nirhāraḥ śuddhiratyantamityayaṃ bhāvanāpathaḥ /",
  "SA14bsa033_u:406": "vijñānāṃ bodhisattvānāmiti mārgajñatoditā //",
  "SA14bsa033_u:407": "1. dhyāmīkaraṇatādīni",
  "SA14bsa033_u:408": "dhyāmīkaraṇatādīnāṃ mārgajñatāṅgānāṃ lakṣaṇādikaṃ sarvam abhisamayālaṅkāre ekayā kārikayopavarṇitam / tathā hi -",
  "SA14bsa033_u:409": "dhyāmīkaraṇatā bhābhirdevānāṃ yogyatāṃ prati /",
  "SA14bsa033_u:410": "viṣayo niyato vyāptiḥ svabhāvastasya karma ca //",
  "SA14bsa033_u:411": "(ka) lakṣaṇam",
  "SA14bsa033_u:412": "mārgajñatāparipūrakā avayavībhūtā guṇā eva mārgajñatāṅgānīti lakṣaṇam /",
  "SA14bsa033_u:413": "athavā - mārgajñatāparipūrakāḥ asyāmavasthāyāṃ sākṣānnirdiṣṭāḥ sattvasantatisthaguṇā mārgajñatāṅgānīti lakṣaṇam /",
  "SA14bsa033_u:414": "(kha) bhedaḥ",
  "SA14bsa033_u:415": "pañca mārgajñatāṅgāni dhyāmīkaraṇatādīni bhavanti,",
  "SA14bsa033_u:416": "tadyathā - ādhāraḥ aparokṣāhaṅkārarāhityam,",
  "SA14bsa033_u:417": "sahakāripratyayaścittotpādaḥ,",
  "SA14bsa033_u:418": "sahetukā vyāptiḥ,",
  "SA14bsa033_u:419": "saṃsārātyajanaṃ svabhāvaḥ,",
  "SA14bsa033_u:420": "aparigṛhītasattvaparigrahaṇamiti /",
  "SA14bsa033_u:421": "(ga) avadhiḥ",
  "SA14bsa033_u:422": "sāmānyato mārgāpraveśamādāya buddhabhūmiparyantaṃ sīmā bhavati /",
  "SA14bsa033_u:423": "sākṣānnirdiṣṭāṅgānāṃ dṛṣṭyā sambhāramārgamārabhya antimakṣaṇasthabodhisattvāvasthāparyantaṃ sīmā bhavati /",
  "SA14bsa033_u:424": "2. śrāvakamārgaḥ",
  "SA14bsa033_u:425": "śrāvakamārgādhigamasya lakṣaṇādikam abhisamayālaṅkāre agholikhitayaikayā kārikayā samyagupadarśitam / tathā hi -",
  "SA14bsa033_u:426": "caturṇāmāryasatyānāmākārānupalambhataḥ /",
  "SA14bsa033_u:427": "śrāvakāṇāmayaṃ mārgo jñeyo mārgajñatānaye //",
  "SA14bsa033_u:428": "(ka) lakṣaṇam",
  "SA14bsa033_u:429_0": "śrāvakajātīyavineyajanānugrahārthaṃ duḥkhādicaturāryasatyeṣu kimapyekamālambya anityādiṣoḍaśākāreṣvanyatamasya",
  "SA14bsa033_u:429_1": "sākṣātkāradṛṣṭyā vyavasthāpitaḥ śrāvakādhigamajātīyo māhāyānikāryābhisamayaḥ śrāvakamārgajña mārgajñānamiti /",
  "SA14bsa033_u:430": "(kha) bhedaḥ",
  "SA14bsa033_u:431": "ākāradṛṣṭyā ṣoḍaśavidhaḥ, mārgadṛṣṭyā tu darśanabhāvanā 'śaikṣamārgabhedena trividhaḥ /",
  "SA14bsa033_u:432": "(ga) avadhiḥ",
  "SA14bsa033_u:433": "darśanamārgamārabhya buddhabhūmiparyantamasya sīmā bhavati /",
  "SA14bsa033_u:434": "keṣāṃcana matena mahāyānasambhāramārgamārabhya buddhabhūmiparyantamavadhiriti /",
  "SA14bsa033_u:435": "3. pratyekabuddhamārgaḥ",
  "SA14bsa033_u:436": "pratyekabuddhādhigamasya lakṣaṇādikaṃ sarvamabhisamayālaṅkāre tisṛbhiḥ kārikābhiḥ pratipāditam / tathā hi -",
  "SA14bsa033_u:437": "paropadeśavaiyarthya svayambodhāt svayambhuvām /",
  "SA14bsa033_u:438": "gambhīratā ca jñānasya khaḍgānāmabhidhīyate //",
  "SA14bsa033_u:439": "suśrūṣā yasya yasyārthe yatra yatra yathā yathā /",
  "SA14bsa033_u:440": "sa so 'rthaḥ khyātyaśabdo 'pi tatra tatra tathā tathā //",
  "SA14bsa033_u:441": "grāhyārthakalpanāhānād grāhakasyāprahāṇataḥ /",
  "SA14bsa033_u:442": "ādhārataśca vijñeyaḥ khaḍgamārgasya saṃgrahaḥ //",
  "SA14bsa033_u:443": "(ka) lakṣaṇam",
  "SA14bsa033_u:444_0": "pratyekabuddhagotrīyavineyajanānugrahārthaṃ dvādaśāyatanānyālambya bāhyagrāhyārthaśūnyatāsākṣātkārijñānadṛṣṭyā",
  "SA14bsa033_u:444_1": "vyavasthāpitaḥ pratyekabuddhādhigamajātīyo māhāyānikāryābhisamayaḥ pratyekabuddhamārgamārgajñaṃ mārgajñānamiti /",
  "SA14bsa033_u:445": "(kha) bhedaḥ",
  "SA14bsa033_u:446": "darśanamārgaḥ, bhāvanāmārgaḥ, aśaikṣamārga iti trayo 'sya bhedā bhavanti /",
  "SA14bsa033_u:447": "(ga) avadhiḥ",
  "SA14bsa033_u:448": "mahāyānadarśanamārgamārasya buddhabhūmiparyantamasya sīmā bhavati /",
  "SA14bsa033_u:449": "4. mahāyānadarśanamārgaḥ",
  "SA14bsa033_u:450": "mahānuśaṃsasya darśanāmārgasya lakṣaṇam,",
  "SA14bsa033_u:451": "bhedaḥ,",
  "SA14bsa033_u:452": "avadhiśceti trīṇi parijñātavyānyatra saṃkṣepato nirūpyante /",
  "SA14bsa033_u:453": "abhisamayālaṅkāre tatsvarūpaṃ pañcabhiḥ kārikābhirupadarśitam /",
  "SA14bsa033_u:454": "(ka) lakṣaṇam",
  "SA14bsa033_u:455": "bhavaśamāntadvayanirodhalakṣaṇaḥ satyābhisamayo mahāyānadarśanamārga iti lakṣaṇam /",
  "SA14bsa033_u:456": "(kha) bhedaḥ",
  "SA14bsa033_u:457": "samāhitajñānaṃ pṛṣṭhalabdhajñānaṃ ceti dvau darśanamārgasya bhedau /",
  "SA14bsa033_u:458": "jñānadṛṣṭyā trīṇi jñānāni darśanamārgaḥ /",
  "SA14bsa033_u:459": "prathamaṃ yad darśanamārgabhūtaṃ śrāvakamārgaṃ jānāti, dvitīyaṃ yat pratyekabuddhamārgaṃ jānāti /",
  "SA14bsa033_u:460": "tṛtīyaṃ yanmahāyānamārgaṃ jānātīti trayo bhedā bhavanti /",
  "SA14bsa033_u:461": "ālambanadṛṣṭyā vyāvṛttidṛṣṭyā cāṣṭau kṣāntayaḥ, aṣṭau ca jñānānīti ṣoḍaśa bhedā avasātavyāḥ /",
  "SA14bsa033_u:462": "(ga) avadhiḥ",
  "SA14bsa033_u:463": "prathamāyāmeva bodhisattvabhūmāvasya vyāptirbhavatīti /",
  "SA14bsa033_u:464": "5. bhāvanāmārgakāritram",
  "SA14bsa033_u:465": "bhāvanāmārgakāritrāṇāṃ lakṣaṇādikam abhisamayālaṅkāre ekayā kārikayā spaṣṭamupadarśitam / tathā hi -",
  "SA14bsa033_u:466": "sarvato damanaṃ nāma sarvataḥ kleśanirjayaḥ /",
  "SA14bsa033_u:467": "upakramāviṣahyatvaṃ bodhirādhārapūjyatā //",
  "SA14bsa033_u:468": "(ka) lakṣaṇam",
  "SA14bsa033_u:469": "dṛṣṭatattvabhāvanābalena prāptānuśaṃsā bhāvanāmārgakāritrasya lakṣaṇam /",
  "SA14bsa033_u:470": "(kha) bhedaḥ",
  "SA14bsa033_u:471": "asya ṣaḍ bhedā bhavanti,",
  "SA14bsa033_u:472": "yathā - ātmotkarṣaniṣedhāt damanakāritram,",
  "SA14bsa033_u:473": "sarvajananamanakāritram,",
  "SA14bsa033_u:474": "rāgādikleśābhibhavakāritram,",
  "SA14bsa033_u:475": "parakṛtāghātavirodhopanipātād upakramāviṣahyatvakāritram,",
  "SA14bsa033_u:476": "samyak saṃbodhipratipattikāritram,",
  "SA14bsa033_u:477": "prajñāpāramitādhāraviṣayapūjyatākāritramiti /",
  "SA14bsa033_u:478": "(ga) avadhiḥ",
  "SA14bsa033_u:479": "prathamāṃ bhūmimārabhya daśamīṃ bhūmiṃ yāvadasya sīmā bhavati /",
  "SA14bsa033_u:480": "bhāvanāmārgaṃḥ asya lakṣaṇam, bhedaḥ avadhiśceti trīṇyatrocyante /",
  "SA14bsa033_u:481": "(ka) lakṣaṇam",
  "SA14bsa033_u:482": "māhāyāniko 'nvabhisamayaḥ mahāyānabhāvanāmarga iti lakṣaṇam /",
  "SA14bsa033_u:483": "anvabhisamayaḥ bhāvanāmārga iti paryāyavācinau /",
  "SA14bsa033_u:484": "(kha) bhedaḥ",
  "SA14bsa033_u:485": "sāsravo bhāvanāmārgaḥ, anāsravo bhāvanāmārgaśceti dvau bhedau /",
  "SA14bsa033_u:486": "tatra sāsravaḥ savikalpabhāvanāmārgaḥ anāsravaśca nirvikalpa iti /",
  "SA14bsa033_u:487": "tatra sāsravo 'dhimuktipariṇāmanānumodanāmanaskāralakṣaṇastrividhaḥ /",
  "SA14bsa033_u:488": "anāsravaḥ punarabhinirhāraḥ atyantaviśuddhisvabhāvaśceti dvividhaḥ /",
  "SA14bsa033_u:489": "6. bhāvanāmārgādhimuktiḥ",
  "SA14bsa033_u:490": "adhimuktibhāvanāmārgasya lakṣaṇādikaṃ sarvam abhisamayālaṅkāre dvābhyāṃ kārikābhyāṃ spaṣṭamādarśitam / tathā hi -",
  "SA14bsa033_u:491": "adhimuktistridhā jñeyā svārthā ca svaparārthikā /",
  "SA14bsa033_u:492": "parārthikaivetyeṣā ca pratyekaṃ trividheṣyate //",
  "SA14bsa033_u:493": "mṛdvī madhyādhimātrā ca mṛdumṛdvādibhedataḥ /",
  "SA14bsa033_u:494": "sā punastrividhetyevaṃ saptaviṃśatidhā matā //",
  "SA14bsa033_u:495": "(ka) lakṣaṇam",
  "SA14bsa033_u:496": "svārtha-svaparārtha-parārthākarabhūtāyāṃ jinajananyām abhisampratyayavaśena vyavasthāpito māhāyāniko 'nvabhisamayo 'dhimuktyākhyabhāvanāmārgaḥ savikalpa iti lakṣaṇam /",
  "SA14bsa033_u:497": "(kha) bhedaḥ",
  "SA14bsa033_u:498": "adhimuktiḥ svārthā svaparārthā parārthā ceti mūlabhedena trividhā /",
  "SA14bsa033_u:499": "trividhā 'pi satī mṛdumadhyādhimātrabhedena pratyekaṃ medāt trikatribhirnavadhā bhavati /",
  "SA14bsa033_u:500": "tadyathā mṛdvī madhyā 'dhimātrā ca svārthādhimuktiḥ;",
  "SA14bsa033_u:501": "evaṃ svaparārthādhimuktiḥ parārthādhimuktiśceti /",
  "SA14bsa033_u:502": "evameṣā 'pi navaprakārā 'dhimuktiḥ mṛdumṛdvādiprakārabhedena pratyekaṃ vibhidyamānā navabhistribhiḥ saptaviṃśatiprakārā bhavati /",
  "SA14bsa033_u:503": "tadyathā - mṛdumṛduḥ,",
  "SA14bsa033_u:504": "mṛdumadhyaḥ,",
  "SA14bsa033_u:505": "mṛdvadhimātraḥ,",
  "SA14bsa033_u:506": "madhyamṛduḥ,",
  "SA14bsa033_u:507": "madhyamadhyaḥ,",
  "SA14bsa033_u:508": "madhyādhimātraḥ; adhimātramṛduḥ,",
  "SA14bsa033_u:509": "adhimātramadhyaḥ,",
  "SA14bsa033_u:510": "adhimātrādhimātra iti svārthādhimukternavaprakārāḥ /",
  "SA14bsa033_u:511": "tathā svaparārthādhimukteḥ parārthādhimukteśca veditavyāḥ /",
  "SA14bsa033_u:512": "(ga) avadhiḥ",
  "SA14bsa033_u:513": "prathamāṃ bhūmimārabhya daśamīṃ bhūmiṃ yāvad asyāḥ sīmā bhavati /",
  "SA14bsa033_u:514": "dvitīyāṃ bhūmimārabhyaṃ daśamabhūmiparyantamiti kecit /",
  "SA14bsa033_u:515": "7. bhāvanāmārgādhimuktasya stutiḥ stobhaḥ praśaṃsā ca",
  "SA14bsa033_u:516": "bhāvanāmārgādhimuktasya bodhisattvasya stutyādīnāṃ lakṣaṇādikam abhisamayālaṅkāre ekayā kārikayopavarṇitam / tathā hi -",
  "SA14bsa033_u:517": "stutiḥ stobhaḥ praśaṃsā ca prajñāpāramitāṃ prati /",
  "SA14bsa033_u:518": "adhimokṣasya mātrāṇāṃ navakaistribhiriṣyate //",
  "SA14bsa033_u:519": "(ka) lakṣaṇam",
  "SA14bsa033_u:520_0": "purvoktatrividhādhimuktiprajñāpāramitāṃ prati pravṛttasya tadbhāvakabodhisattvasyotsāhavardhanārthaṃ",
  "SA14bsa033_u:520_1": "tadadhimokṣasya kriyamāṇāḥ stutyādayo yathābhūtārthādhigamalakṣaṇā nārthavādarūpā iti lakṣaṇam /",
  "SA14bsa033_u:521": "(kha) bhedaḥ",
  "SA14bsa033_u:522": "pūrvavat saptaviṃśatireva prabhedāḥ /",
  "SA14bsa033_u:523": "(ga) avadhiḥ",
  "SA14bsa033_u:524": "adhimuktibhāvanāmārgavat /",
  "SA14bsa033_u:525": "8. bhāvanāmārgapariṇāmanā",
  "SA14bsa033_u:526": "asyāḥ pariṇāmanāyāḥ lakṣaṇabhedādisarvaṃ svarūpam abhisamayālaṅkāre tisṛbhiḥ kārikābhiḥ spaṣṭamupadarśitam / tathā hi -",
  "SA14bsa033_u:527": "viśeṣaḥ pariṇāmastu tasya kāritramuttamam /",
  "SA14bsa033_u:528": "nopalambhākṛtiścāsāvaviparyāsalakṣaṇaḥ //",
  "SA14bsa033_u:529": "vivikto buddhapuṇyaughasvabhāvasmṛtigocaraḥ /",
  "SA14bsa033_u:530": "sopāyaścānimittaśca buddhairabhyanumoditaḥ //",
  "SA14bsa033_u:531": "traidhātukāprapannaśca pariṇāmo 'parastridhā /",
  "SA14bsa033_u:532": "mṛdurmadhyo 'dhimātraśca mahāpuṇyodayātmakaḥ //",
  "SA14bsa033_u:533": "(ka) lakṣaṇam",
  "SA14bsa033_u:534": "yo māhāyānikaḥ savikalpo 'nvabhisamayaḥ svaparakuśalapuṇyakriyāvastu anuttarāyāṃ samyaksambodhau pariṇāmayati,",
  "SA14bsa033_u:535": "sa pariṇāmanākhyo mahāyānabhāvanāmārga iti lakṣaṇam /",
  "SA14bsa033_u:536": "(kha) bhedaḥ",
  "SA14bsa033_u:537": "ayaṃ bhāvanāmārgo dvādaśavidho bhavati,",
  "SA14bsa033_u:538": "tadyathā - viśeṣapariṇāmanāmanaskāraḥ,",
  "SA14bsa033_u:539": "anupalambhākārapariṇāmanāmanaskāraḥ,",
  "SA14bsa033_u:540": "aviparyāsalakṣaṇaḥ pariṇāmanāmanaskāraḥ,",
  "SA14bsa033_u:541": "viviktapariṇāmanāmanaskāraḥ,",
  "SA14bsa033_u:542": "buddhapuṇyaughasvabhāvānusmṛtipariṇāmanāmanaskāraḥ,",
  "SA14bsa033_u:543": "upāyakauśalapariṇāmanāmanaskāraḥ,",
  "SA14bsa033_u:544": "amimittapariṇāmanāmanaskāraḥ,",
  "SA14bsa033_u:545": "buddhānujñāta (anumodita)",
  "SA14bsa033_u:546": "-pariṇāmanāmanaskāraḥ,",
  "SA14bsa033_u:547": "traidhātukāparyāpannapariṇāmanāmanaskāraḥ,",
  "SA14bsa033_u:548": "mahāpuṇyodayātmako mṛdupariṇāmanāmanaskāraḥ,",
  "SA14bsa033_u:549": "mahāpuṇyodayātmako madhyapariṇāmanāmanaskāraḥ,",
  "SA14bsa033_u:550": "mahāpuṇyodayātmako 'dhimātrapariṇāmanāmanaskāra iti dvādaśa bhedā bhavanti /",
  "SA14bsa033_u:551": "(ga) avadhiḥ",
  "SA14bsa033_u:552": "prathamāṃ pramuditā bhūmimārabhya yāvad daśamīṃ bhūmimasya pariṇāmanāmanaskārasya sīmā bhavati /",
  "SA14bsa033_u:553": "9. bhāvanāmārgīyānumodanā",
  "SA14bsa033_u:554": "anumodanāmanaskārasya lakṣaṇabhedādayo 'bhisamayālaṅkāre ekayaiva kārikayetthamupavarṇitam / tathā hi -",
  "SA14bsa033_u:555": "upāyānupalambhābhyāṃ śubhamūlānumodanā /",
  "SA14bsa033_u:556": "anumode manaskārabhāvaneha vidhīyate //",
  "SA14bsa033_u:557": "(ka) lakṣaṇam",
  "SA14bsa033_u:558": "yo māhāyānikaḥ savikalpo 'nvabhisamayaḥ sva-parakuśalapuṇyakriyāvastūni anumodate,",
  "SA14bsa033_u:559": "sa anumodanākhyo mahāyānabhāvanāmārga iti lakṣaṇam /",
  "SA14bsa033_u:560": "(kha) bhedaḥ",
  "SA14bsa033_u:561": "anumodanāmanaskārasya dvau bhedau bhavataḥ,",
  "SA14bsa033_u:562": "yathā-svakuśalapuṇyakriyāvastvanumodanam,",
  "SA14bsa033_u:563": "parakuśalapuṇyakriyāvastvanumodanaṃ iti /",
  "SA14bsa033_u:564": "athavā - saṃvṛtiviṣayī anumodanāmanaskāraḥ paramārthaviṣayī anumodanāmanaskāraśceti /",
  "SA14bsa033_u:565": "(ga) avadhiḥ",
  "SA14bsa033_u:566": "adhimuktipariṇāmanānumodanāmanaskārāṇāṃ trayāṇāṃ bhūmyavadhiḥ samāna eva /",
  "SA14bsa033_u:567": "10. abhinirhāraḥ",
  "SA14bsa033_u:568": "anāsravasya abhinirhārabhāvanāmārgasya lakṣaṇādikam abhisamayālaṅkāre ekayā kārikayā pratipāditam / tathā hi -",
  "SA14bsa033_u:569": "svabhāva-śreṣṭhatā tasya sarvasyānabhisaṃskṛtiḥ /",
  "SA14bsa033_u:570": "nopalambhena dharmāṇāmarpaṇā ca mahārthatā //",
  "SA14bsa033_u:571": "(ka) lakṣaṇam",
  "SA14bsa033_u:572": "māhāyāniko 'nāsravo 'nvabhisamayaḥ,",
  "SA14bsa033_u:573": "yaḥ paryaṃntādhigamakṛtyaṃ vyavasthāpayati,",
  "SA14bsa033_u:574": "sa abhinirhārākhyo mahāyānabhāvanāmārga iti lakṣaṇam /",
  "SA14bsa033_u:575": "(kha) bhedaḥ",
  "SA14bsa033_u:576": "asya pañca bhedā bhavanti,",
  "SA14bsa033_u:577": "tadyathā - rūpādisarvadharmāviparītadarśanaṃ svabhāvaḥ,",
  "SA14bsa033_u:578": "nānyathā buddhatvasamprāptiriti bhāvanāmārgasya śreṣṭhatā,",
  "SA14bsa033_u:579": "sarvadharmaviśeṣānutpādanena adhigamaprayogo 'nabhisaṃskāraḥ,",
  "SA14bsa033_u:580": "sarvadharmāṇāṃ paramārthato 'nupalambhatayā arpaṇā,",
  "SA14bsa033_u:581": "buddhatvamahārthasādhanānmahārthateti /",
  "SA14bsa033_u:582": "(ga) avadhiḥ",
  "SA14bsa033_u:583": "prathamāṃ bhūmimārabhya daśamīṃ bhūmiṃ yāvadasyābhinirhārasya sīmā bhavati /",
  "SA14bsa033_u:584": "11. atyantaviśuddhiḥ",
  "SA14bsa033_u:585": "atyantaviśuddhyākhyasya anāsravabhāvanāmārgasya lakṣaṇādikaṃ sarvam abhisamayālaṅkāre tisṛbhiḥ kārikābhiḥ suspaṣṭaṃ pratipāditam / tathā hi -",
  "SA14bsa033_u:586": "phalaśuddhiśca rūpādiśuddhireva tayordvayoḥ /",
  "SA14bsa033_u:587": "abhinnācchinnatā yasmāditi śuddhirudīritā //",
  "SA14bsa033_u:588": "kleśajñeyatrimārgasya śiṣyakhaḍgajinaurasām /",
  "SA14bsa033_u:589": "hānād viśuddhirātyantikī tu buddhasya sarvadā //",
  "SA14bsa033_u:590": "mṛdumṛdvādiko mārgaḥ śuddhirnavasu bhūmiṣu /",
  "SA14bsa033_u:591": "adhimātrādhimātrādermalasya pratipakṣataḥ //",
  "SA14bsa033_u:592": "(ka) lakṣaṇam",
  "SA14bsa033_u:593": "māhāyāniko 'nāsravo 'nvabhisamayaḥ,",
  "SA14bsa033_u:594": "yo 'ntimaprahāṇasya kṛtyaṃ vyavasthāpayati,",
  "SA14bsa033_u:595": "sa atyantaviśuddhyākhyo mahāyānabhāvanāmārga iti lakṣaṇam /",
  "SA14bsa033_u:596": "(kha) bhedaḥ",
  "SA14bsa033_u:597": "bhāvanāmārgaprahātavyānāṃ navānāṃ vipakṣāṇāṃ pratipakṣabhūtā mṛdumṛdvādayo nava bhāvanāmārgā evāsya atyantaviśuddhibhāvanāmārgasya bhedā bhavanti /",
  "SA14bsa033_u:598": "(ga) avadhiḥ",
  "SA14bsa033_u:599": "prathamāṃ bhūmimārabhya daśamabhūmiparyantamasya bhāvanāmārgasya sīmā bhavatīti /",
  "SA14bsa033_u:600": "// iti mārgajñatopalakṣakā ekādaśa dharmāḥ //",
  "SA14bsa033_u:601": "___________________________",
  "SA14bsa033_u:602": "(i) sarvajñatopalakṣakā nava dharmāḥ",
  "SA14bsa033_u:603": "1. prajñayā na bhave sthānam,",
  "SA14bsa033_u:604": "2. kṛpayā na śame sthitiḥ,",
  "SA14bsa033_u:605": "3. anupāyena jinajananyā dūratvam,",
  "SA14bsa033_u:606": "4. upāyena avidūratā,",
  "SA14bsa033_u:607": "5. vipakṣaḥ,",
  "SA14bsa033_u:608": "6. pratipakṣaḥ,",
  "SA14bsa033_u:609": "prayogaḥ,",
  "SA14bsa033_u:610": "8. samatā,",
  "SA14bsa033_u:611": "9. darśanamārgaśceti nava dharmāḥ sarvajñatopalakṣakā iti abhisamayālaṅkāre dvābhyāṃ kārikābhyāṃ samyaguktāḥ / tathā hi -",
  "SA14bsa033_u:612": "prajñayā na bhave sthānaṃ kṛpayā na śame sthitiḥ /",
  "SA14bsa033_u:613": "anupāyena dūratvam upāyenāvidūratā //",
  "SA14bsa033_u:614": "vipakṣapratipakṣau ca prayogaḥ samatā 'sya ca /",
  "SA14bsa033_u:615": "dṛṅmārgaḥ śrāvakādīnāmiti sarvajñateṣyate //",
  "SA14bsa033_u:616": "1. prajñatā na bhave sthānam",
  "SA14bsa033_u:617": "2. kṛpayā na śame sthitiḥ",
  "SA14bsa033_u:618": "ubhayorlakṣaṇādikam abhisamayālaṅkāre ekayā kārikayā pratipāditam / tathā hi -",
  "SA14bsa033_u:619": "nāpare na pare tīre nāntarāle tayoḥ sthitā /",
  "SA14bsa033_u:620": "adhvanāṃ samatājñānāt prajñāpāramitā matā //",
  "SA14bsa033_u:621": "tatra ubhayoḥ lakṣaṇādīni pṛthak pṛthagatrābhidhīyante /",
  "SA14bsa033_u:622": "prajñayā na bhave sthānam",
  "SA14bsa033_u:623": "(ka) lakṣaṇam",
  "SA14bsa033_u:624": "anityādiṣoḍaśākārāṇāṃ sākṣātkāriṇī hīnayānajātīyā mahākaruṇāgarbhā māhāyānikaryasantatisthā prajñā asyāḥ sarvajñatāyā lakṣaṇam /",
  "SA14bsa033_u:625": "iyaṃ ca bodhisattvānāṃ prajñāpāramitā prajñayā saṃsārādīnavadarśanāt na saṃsāre bhavānte sthitā /",
  "SA14bsa033_u:626": "(kha) bhedaḥ",
  "SA14bsa033_u:627": "darśanamārgaḥ bhāvanāmārgaḥ aśaikṣamārgaśceti trayo bhedā bhavanti /",
  "SA14bsa033_u:628": "duḥkhādicaturāryasatyasambaddhānityādiṣoḍaśākārāṇāṃ sākṣātkārī mahāyānabhāvanāmārgo 'syāḥ sarvajñatāyāḥ prajñatā na bhave sthānamitilakṣaṇātmikāyā upalakṣakaḥ /",
  "SA14bsa033_u:629": "kṛpayā na śame sthitiḥ",
  "SA14bsa033_u:630": "(ka) lakṣaṇam",
  "SA14bsa033_u:631": "mahākaruṇayā saṃvṛtyapekṣaśamāntavyāvartako māhāyāniko 'bhisamayo 'syāḥ sarvajñatāyā lakṣaṇam /",
  "SA14bsa033_u:632": "iyaṃ ca prajñāpāramitā kṛpayā sattvārthakaraṇāt na nirvāṇe śamānte sthitā /",
  "SA14bsa033_u:633": "māhāyānikabhāvanāmārgīyāryapudgalasantatisthā mahākaruṇā asyāḥ kṛpayā na śame sthitiritimārgajñatāyā upalakṣikā /",
  "SA14bsa033_u:634": "(kha) bhedaḥ",
  "SA14bsa033_u:635": "māhāyānikasyāryasya sattvālambanā dharmālambanā nirālambanā ceti tisro mahākaruṇāḥ,",
  "SA14bsa033_u:636": "bodhicittotpādādayaśca bhedā bhavanti /",
  "SA14bsa033_u:637": "traiyadhvikadharmāṇāmanutpādākāreṇa tulyatāvabodhāt yā śrāvakādyagocaratvena viprakṛṣṭā bodhisattvānāṃ prajñāpāramitā,",
  "SA14bsa033_u:638": "sā punarnāpare tīre saṃsāre,",
  "SA14bsa033_u:639": "na pare tīre nirvāṇe vyavasthitā /",
  "SA14bsa033_u:640": "nāpi saṃsāranirvāṇamubhayamantareṇa vastuno 'sattvāt madhye 'pi sthitā,",
  "SA14bsa033_u:641": "prajñākaruṇayoḥ samyak prativedhena saṃsāranirvāṇobhayopalambhaviyogāt /",
  "SA14bsa033_u:642": "(ga) avadhiḥ",
  "SA14bsa033_u:643": "prathamāṃ pramuditābhūmimārabhya buddhabhūmiparyantamubhayoḥ sīmā bhavati /",
  "SA14bsa033_u:644": "3. anupāyena dūratvam",
  "SA14bsa033_u:645": "asya lakṣaṇādikaṃ sarvam abhisamayālaṅkāre kārikārdhena spaṣṭamullikhitam tathā hi -",
  "SA14bsa033_u:646": "anupāyena dūraṃ sā sanimittopalabhbhataḥ /",
  "SA14bsa033_u:647": "(ka) lakṣaṇam",
  "SA14bsa033_u:648": "śrāvakādīnām adhvasamatājñānābhāvāt anityādyākārāṇāṃ sākṣātkāri jñānaṃ sanimittopalambhayogena kṛpāprajñāvaikalyāt dūrībhūtaṃ jinajananyā iti lakṣaṇam /",
  "SA14bsa033_u:649": "(kha) bhedaḥ",
  "SA14bsa033_u:650": "śrāvakasantatisthaṃ anityādyākārajñānaṃ pratyekabuddhasantatisthaṃ cānityādyākārajñānamiti bhedadvayam /",
  "SA14bsa033_u:651": "(ga) avadhiḥ",
  "SA14bsa033_u:652": "darśanamārgamārabhya arhattvāvasthāparyantamasya sīmā bhavati /",
  "SA14bsa033_u:653": "4. upāyena avidūratā",
  "SA14bsa033_u:654": "asya lakṣaṇādīnāṃ pratipādanam abhisamayālaṅkāre kārikārdhena samyak kṛtam / tathā hi -",
  "SA14bsa033_u:655": "upāyakauśalenāsyāḥ samyagāsannatoditā //",
  "SA14bsa033_u:656": "(ka) lakṣaṇam",
  "SA14bsa033_u:657": "mahākaruṇayā śūnyatāsākṣātkāriṇyā prajñayā copāttaṃ māhāyānikaryāṇāṃ hīnayānajātīyam anityādyākārajñānam asya lakṣaṇam /",
  "SA14bsa033_u:658": "\"bodhisattvādīnāṃ tu utsāritabhāvābhiniveśabhrāntinimittānāṃ rūpādisarvadharmaparijñānameva tatsamatāparijñānamityataḥ samyagāsannībhāvo māturiti jñeyam /\"",
  "SA14bsa033_u:659": "(kha) bhedaḥ",
  "SA14bsa033_u:660": "māhāyāniko darśanamārgaḥ, bhāvanāmārgaḥ, aśaikṣamārgaśceti trayo bhedā bhavanti /",
  "SA14bsa033_u:661": "(ga) avadhiḥ",
  "SA14bsa033_u:662": "mahāyānadarśanamārgamārabhya buddhabhūmiparyantaṃ sīmā bhavati /",
  "SA14bsa033_u:663": "5. vipakṣaḥ",
  "SA14bsa033_u:664": "asya lakṣaṇādikam abhisamayālaṅkāre ekayāṃ kārikayā suspaṣṭaṃ pratipāditam / tathā hi -",
  "SA14bsa033_u:665": "rūpādiskandhaśūnyatve dharmeṣu tryadhvageṣu ca /",
  "SA14bsa033_u:666": "dānādau bodhipakṣeṣu caryāsaṃjñā vipakṣatā //",
  "SA14bsa033_u:667": "(ka) lakṣaṇam",
  "SA14bsa033_u:668": "mahākaruṇā śūnyatāprajñābhyāṃ viyuktā bhāvolambhasvabhāvā hainayānikī vastujñateti lakṣaṇam /",
  "SA14bsa033_u:669": "\"sarveṣāṃ rūpādīnāṃ traiyadhvikānāṃ ca dharmāṇāṃ sāsravānāsravobhayasthānīyānāmanupalambhasvarūpāṇāṃ sarvatra bhāvopalambhatayā te paraparikalpitātmādiśūnyatvena dṛṣṭāḥ /",
  "SA14bsa033_u:670": "anuṣṭhānasaṃjñā tu eteṣāṃ pratipakṣabhūtāpi viparyāsapravṛttatvena heyatvāt vipakṣo bhavati /\"",
  "SA14bsa033_u:671": "(kha) bhedaḥ (ga) avadhiḥ",
  "SA14bsa033_u:672": "asya bhedo 'vadhiścetyubhau 'anupāyena dūratvam ' ityasmin prakareṇa yathā pradarśitau, tadvat jñeyāditi /",
  "SA14bsa033_u:673": "6. pratipakṣaḥ",
  "SA14bsa033_u:674": "asya lakṣaṇabhedādikaṃ sarvam abhisamayālaṅkāre tisṛbhiḥ kārikābhiḥ savistaramupadarśitam / tathā hi -",
  "SA14bsa033_u:675": "dānādiṣvanahaṃkāraḥ paraṣāṃ tanniyojanam /",
  "SA14bsa033_u:676": "saṅgakoṭīniṣedho 'yaṃ sūkṣmaḥ saṅgo jinādiṣu //",
  "SA14bsa033_u:677": "tadgāmbhīryaṃ prakṛtyaiva vivekād dharmapaddhateḥ /",
  "SA14bsa033_u:678": "ekaprakṛtikaṃ jñānaṃ dharmāṇāṃ saṅgavarjanam //",
  "SA14bsa033_u:679": "dṛṣṭādipratiṣedhena tasyā durbodhatoditā /",
  "SA14bsa033_u:680": "rūpādibhiravijñānāt tadacintyatvamiṣyate //",
  "SA14bsa033_u:681": "(ka) lakṣaṇam",
  "SA14bsa033_u:682": "mahākaruṇopāyena śūnyatāsākṣātkāriṇyā prajñayā copāttā māhāyānikāryasantatisthā vastujñatā pratipakṣalakṣaṇātmikā /",
  "SA14bsa033_u:683": "(kha) bhedo 'vadhiśca",
  "SA14bsa033_u:684": "ubhāvapi pūrva 'upāyena avidūratā ' ityasmin prasaṅge yathāvarṇitau tathā jñātavyau /",
  "SA14bsa033_u:685": "viśeṣaḥ",
  "SA14bsa033_u:686": "jinajananyā dūratvam avidūratvamiti vastujñatāyāḥ (sarvajñatāyāḥ) dvau bhedau /",
  "SA14bsa033_u:687": "hīnayānāpuraḥsarāyāḥ phalabhūtajinajananyāḥ avidūratā,",
  "SA14bsa033_u:688": "upāyakauśalena avidūratā,",
  "SA14bsa033_u:689": "pratipakṣaḥ,",
  "SA14bsa033_u:690": "māhāyānīyavastujñatā ceti catvāraḥ paryāyāḥ /",
  "SA14bsa033_u:691": "phalabhūtajinajananyā dūratvama,",
  "SA14bsa033_u:692": "anupāyena dūratvam,",
  "SA14bsa033_u:693": "nimittopalambhagrāhapratibaddhatā,",
  "SA14bsa033_u:694": "vipakṣaḥ,",
  "SA14bsa033_u:695": "hīnayānavastujñatā ceti paryāyavācinaḥ.",
  "SA14bsa033_u:696": "yathānirdiṣṭa eva śrāvakabodhisatvādīnāṃ vipakṣapratipakṣayorayaṃ vibhāgo 'vasātavyaḥ / tathā coktam -",
  "SA14bsa033_u:697": "evaṃ kṛtvā yathoktau vai jñeyaḥ sarvajñatānaye /",
  "SA14bsa033_u:698": "ayaṃ vibhāgo niḥśeṣo vipakṣapratipakṣayoḥ //",
  "SA14bsa033_u:699": "api ca -",
  "SA14bsa033_u:700": "\"śrāvakādīnāmevaṃ māturdūrībhāvenānuṣṭhānaṃ pratipakṣo 'pi san vastūpalambhaviparyāsapravṛttatvena bodhisattvānāṃ tyājyatvād vipakṣa iti\" /",
  "SA14bsa033_u:701": "7. prayogaḥ",
  "SA14bsa033_u:702": "asya lakṣaṇabhedādikaṃ sarvam abhisamayālaṅkāre sārdhadvayena kārikāgranthena savistaraṃ pratipāditam / tathā hi -",
  "SA14bsa033_u:703": "rūpādau tadanityādau tadapūriprapūrayoḥ /",
  "SA14bsa033_u:704": "tadasaṅgatve caryāyāḥ prayogaḥ pratiṣedhataḥ //",
  "SA14bsa033_u:705": "avikāro na kartā ca prayogo duṣkarastridhā /",
  "SA14bsa033_u:706": "yathābhavyaṃ phalaprāpteravandhyo 'bhimataśca saḥ //",
  "SA14bsa033_u:707": "aparapratyayo yaśca saptadhā khyātivedakaḥ /",
  "SA14bsa033_u:708": "(ka) lakṣaṇam",
  "SA14bsa033_u:709": "sāṃvṛtike vastusvarūpe tadviśeṣe ca viparyāsapravṛttasya upalambhābhiniveśasya pratipakṣabhūto hīnayānajātīyaḥ sattvayogaḥ prayoga iti lakṣaṇam /",
  "SA14bsa033_u:710": "(kha) bhedaḥ",
  "SA14bsa033_u:711": "prayogaḥ daśavidho bhavati /",
  "SA14bsa033_u:712": "tadyathā - rūpādiṣu satyābhiniveśapratiṣedhaḥ,",
  "SA14bsa033_u:713": "tadviśeṣeṣvanityādiṣu satyābhiniveśapratiṣedhaḥ,",
  "SA14bsa033_u:714": "kalpitarūpeṣu aparipūriḥ,",
  "SA14bsa033_u:715": "dharmatārūpeṣu prapūriḥ,",
  "SA14bsa033_u:716": "pāramitāsu paramārthato 'parihāṇivṛddhī (avikāratvam)",
  "SA14bsa033_u:717": ",",
  "SA14bsa033_u:718": "paramārthato 'kartṛtvam,",
  "SA14bsa033_u:719": "trisarvajñātmakānāṃ yathākramamuddeśaprayogakāritrāṇāṃ duṣkaratā,",
  "SA14bsa033_u:720": "yathābhavyaphalaprāptyā avandhyatā,",
  "SA14bsa033_u:721": "mahānuśaṃsāyāṃ bodhau aparapratyayatvam,",
  "SA14bsa033_u:722": "svapnopamapariṇāmādisaptavidhakhyātijñānamiti daśa bhedā bhavanti /",
  "SA14bsa033_u:723": "(ga) avadhiḥ",
  "SA14bsa033_u:724": "sambhāramārgamārabhya antimakṣaṇasthabodhisattvāvasthāparyantamasya sīmā bhavati /",
  "SA14bsa033_u:725": "8. samatā",
  "SA14bsa033_u:726": "asyāḥ svarūpam abhisamayālaṅkāre kārikārdhena samādarśitam / tathā hi -",
  "SA14bsa033_u:727": "caturdhā 'mananā tasya rūpādau samatā matā /",
  "SA14bsa033_u:728": "(ka) lakṣaṇam",
  "SA14bsa033_u:729": "uparyuktadaśavidhavastujñatāprayogākārāṇāṃ jñātṛjñeyadharmāṇām amananā samatāyā lakṣaṇam /",
  "SA14bsa033_u:730": "(kha) bhedaḥ",
  "SA14bsa033_u:731": "pūrvokteṣu daśavidhaprayogeṣu pratisvaṃ catasraḥ amananā bhavantīti catvāriṃśadasyāḥ samatāyāḥ prabhedā bhavanti /",
  "SA14bsa033_u:732": "uktaṃ cālokaṭīkāyām -",
  "SA14bsa033_u:733_0": "\"tadevaṃ rūpādipadārthamananā-nīlādinimittamananā-'rūpaṃ dvidhā viṃśatidhe '-tyādiprapañcamananā-nirvedhabhāgīyādyadhigamamananānāṃ",
  "SA14bsa033_u:733_1": "pratiṣedhena jñātṛjñeyadharmānupalabdhiścaturvidhoktā vijñeyā /\"",
  "SA14bsa033_u:734": "(ga) avadhiḥ",
  "SA14bsa033_u:735": "sambhāramārgamārabhya antimakṣaṇasthabodhisattvāvasthāparyantamasyāḥ samatāyāḥ sīmā bhavati /",
  "SA14bsa033_u:736": "9. darśanamārgaḥ",
  "SA14bsa033_u:737": "asya lakṣaṇādikaṃ sarvam abhisamayālaṅkāre pañcabhiḥ kārikābhiḥ pratipāditam /",
  "SA14bsa033_u:738": "(ka) lakṣaṇam",
  "SA14bsa033_u:739": "dvātriṃśatsamāropaśūnyaḥ satyābhisamayo darśanamārga iti lakṣaṇam /",
  "SA14bsa033_u:740": "(kha) bhedaḥ",
  "SA14bsa033_u:741": "trayāṇāṃ yānānāṃ trayāṇāṃ darśamārgāṇāṃ vyāvṛttibhedena ṣoḍaśa kṣaṇā evāsya ṣoḍaśa bhedā bhavantīti /",
  "SA14bsa033_u:742": "// iti sarvajñatopalakṣakā nava dharmāḥ //",
  "SA14bsa033_u:743": "___________________________________________________________________",
  "SA14bsa033_u:744": "2. Catuḥprayogopalakṣakāḥ ṣaṭtriṃśad dharmāḥ",
  "SA14bsa033_u:745": "tatra sarvākārābhisambodhopalakṣakā ekādaśa dharmāḥ,",
  "SA14bsa033_u:746": "mūrdhābhisamayopalakṣakā aṣṭau dharmāḥ,",
  "SA14bsa033_u:747": "ānupūrvikābhisamayopakṣakāstrayodaśa dharmāḥ,",
  "SA14bsa033_u:748": "ekakṣaṇābhisambodhopalakṣakāścatvāra iti ṣaṭtriṃśad bhavanti /",
  "SA14bsa033_u:749": "(a) sarvākārābhisambodhopalakṣakā ekādaśa dharmāḥ",
  "SA14bsa033_u:750": "1. ākārāḥ,",
  "SA14bsa033_u:751": "2. prayogāḥ,",
  "SA14bsa033_u:752": "3. guṇāḥ,",
  "SA14bsa033_u:753": "4. doṣāḥ,",
  "SA14bsa033_u:754": "5. lakṣaṇāni,",
  "SA14bsa033_u:755": "6. mokṣabhāgīyam,",
  "SA14bsa033_u:756": "7. nirvedhabhāgīyam,",
  "SA14bsa033_u:757": "8. avaivartiko gaṇaḥ,",
  "SA14bsa033_u:758": "9. bhavaśāntyoḥ samatā,",
  "SA14bsa033_u:759": "10. anuttarā kṣetraśuddhiḥ,",
  "SA14bsa033_u:760": "11. upāyakauśalamityekādaśa dharmāḥ sarvākārābhisambodhamupalakṣayantīti abhisamayālaṅkāre dvābhyāṃ kārikābhyāmupadarśitam / tathā hi -",
  "SA14bsa033_u:761": "ākārāḥ saprayogāśca guṇā doṣāḥ salakṣaṇāḥ /",
  "SA14bsa033_u:762": "mokṣanirvedhabhāgīye śaikṣo 'vaivartiko gaṇaḥ //",
  "SA14bsa033_u:763": "samatā bhavaśāntyośca kṣetraśuddhiranuttarā /",
  "SA14bsa033_u:764": "sarvākārābhisambodha eṣa sopāyakauśalaḥ //",
  "SA14bsa033_u:765": "(ka) lakṣaṇam",
  "SA14bsa033_u:766": "trisarvajñatāsambaddhānāṃ trisaptatyuttaraikaśatākārāṇāṃ bhāvanāmayyā prajñayopāttatvena vyavasthāpitaḥ satvayogaḥ sarvākārābhisambodha iti lakṣaṇam /",
  "SA14bsa033_u:767": "(kha) paryāyāḥ",
  "SA14bsa033_u:768": "bodhisattvamārgaḥ,",
  "SA14bsa033_u:769": "pāramitāmārgaḥ,",
  "SA14bsa033_u:770": "sattvayogaḥ,",
  "SA14bsa033_u:771": "ākārajñatāprayogaḥ,",
  "SA14bsa033_u:772": "mārgajñatāprayogaḥ,",
  "SA14bsa033_u:773": "sannāhapratipattirityanarthāntaram /",
  "SA14bsa033_u:774": "(ga) bhedaḥ",
  "SA14bsa033_u:775": "ākāradṛṣṭyā trisaptatyuttaraśatam, prayogadṛṣṭyā viṃśatiḥ bhedā bhavanti /",
  "SA14bsa033_u:776": "(gha) avadhiḥ",
  "SA14bsa033_u:777": "mahāyānasambhāramārgamārabhya antimakṣaṇasthabodhisattvāvasthāparyantamasya sīmā bhavati /",
  "SA14bsa033_u:778": "1. ākārāḥ",
  "SA14bsa033_u:779": "ākārāṇāṃ lakṣaṇādikaṃ sarvam abhisamayālaṅkāre pañcabhiḥ kārikābhiḥ savistaraṃ samyagupavarṇitam /",
  "SA14bsa033_u:780": "(ka) lakṣaṇam",
  "SA14bsa033_u:781": "sarvākāramārgavastujñānasaṃgraheṇa trisarvajñatākārāṇāṃ bhāvanāmayaṃ prayogavaiśiṣṭyam ākārāṇāṃ lakṣaṇamiti /",
  "SA14bsa033_u:782": "(kha) bhedaḥ",
  "SA14bsa033_u:783": "trisaptatyuttaraśatamākārāṇāṃ bhedā bhavanti /",
  "SA14bsa033_u:784": "tathā hi - sarvajñatāyāḥ saptaviṃśatiḥ,",
  "SA14bsa033_u:785": "mārgajñatāyāḥ ṣaṭtriṃśat,",
  "SA14bsa033_u:786": "sarvākārajñatāyā daśottaraśatamiti trisaptatyuttaraśataṃ bhedāḥ /",
  "SA14bsa033_u:787": "caturāryasatyeṣu prathamataḥ trayāṇāṃ satyānāṃ pratyekaṃ catvāra iti dvādaśa,",
  "SA14bsa033_u:788": "mārgasatyasya caturthasya pañcadaśa ceti sarvajñatāyāḥ (vastujñatāyāḥ)",
  "SA14bsa033_u:789": "saptaviṃśatirākārāḥ /",
  "SA14bsa033_u:790": "tathā coktam abhisamayālaṅkāre -",
  "SA14bsa033_u:791": "asadākāramārabhya yāvanniścalatākṛtiḥ /",
  "SA14bsa033_u:792": "catvāraḥ pratisatyaṃ te mārge pañcadaśa smṛtāḥ //",
  "SA14bsa033_u:793": "samudayasatyasya aṣṭau,",
  "SA14bsa033_u:794": "mārgasatyasya sapta,",
  "SA14bsa033_u:795": "duḥkhasatyasya pañca,",
  "SA14bsa033_u:796": "nirodhasatyasya ṣoḍaśa ceti mārgajñatāyāḥ ṣaṭtriṃśad ākārā bhavanti /",
  "SA14bsa033_u:797": "tathā coktam abhisamayālaṅkāre -",
  "SA14bsa033_u:798": "hetau mārge ca duḥkhe ca nirodhe ca yathākramam /",
  "SA14bsa033_u:799": "aṣṭau te sapta pañceti ṣoḍaśeti ca kīrtitāḥ //",
  "SA14bsa033_u:800": "śaikṣaśrāvakāṇāṃ saptatriṃśad bodhipakṣyā vastujñatāyā ākārāḥ,",
  "SA14bsa033_u:801": "bodhisattvānāṃ mārgajñatāyāḥ catustriṃśat,",
  "SA14bsa033_u:802": "buddhānāṃ sarvākārajñatāyā asādhāraṇā ekonacatvāriṃśacceti sarvākārajñatāyā daśottaraśatam ākārā bhavanti /",
  "SA14bsa033_u:803": "tathā coktam abhisamayālaṅkāre -",
  "SA14bsa033_u:804": "smṛtyupasthānamārabhya buddhatvākārapaścimāḥ /",
  "SA14bsa033_u:805": "śiṣyāṇāṃ bodhisattvānāṃ buddhānāṃ ca yathākramam //",
  "SA14bsa033_u:806": "saptatriṃśaccatustriṃśattriśannava ca te matāḥ /",
  "SA14bsa033_u:807": "trisarvajñatvabhedena mārgasatyānurodhataḥ //",
  "SA14bsa033_u:808": "jñānākārebhyaḥ pūrvam arthākārāḥ parijñātavyā iti prathamataḥ trisaptatyuttaraśatam arthākārā upadarśitāḥ /",
  "SA14bsa033_u:809": "2. prayogāḥ",
  "SA14bsa033_u:810": "prayogāṇāṃ lakṣaṇādikam abhisamayālaṅkāre catasṛbhiḥ kārikābhiḥ savistaraṃ suspaṣṭamupavarṇitam /",
  "SA14bsa033_u:811": "(ka) lakṣaṇam",
  "SA14bsa033_u:812": "jñātṛjñeyayoḥ vastumārgākārāṇāṃ ca śamathavipaśyanāyuganaddhabhāvanāsvarūpaṃ niḥsvabhāvatāniṣprapañcātmakaṃ jñānamevātra sākṣānnirdiṣṭasya prayogasya lakṣaṇamiti /",
  "SA14bsa033_u:813": "athavā - trisarvajñatānāṃ yāvadākārāṇāṃ śamathavipaśyanāyuganaddhabhāvanāmayyā prajñayopāttaḥ sattvayoga evātra nirdiṣṭaprayogasya lakṣaṇam /",
  "SA14bsa033_u:814": "yato hi 'kṛcchrāccireṇa prativodhataḥ ' ityanena nirdiṣṭaḥ sambhāramārgīyaḥ prayogo 'tra saṃgṛhīto bhavati /",
  "SA14bsa033_u:815": "(kha) bhedaḥ",
  "SA14bsa033_u:816": "viṃśatiḥ prayogāṇāṃ bhedā bhavanti /",
  "SA14bsa033_u:817": "tatra svarūpataḥ pañca pramedāḥ,",
  "SA14bsa033_u:818": "yathā - rūpādiṣu niḥsvabhāvatayā anavasthānaprayogaḥ,",
  "SA14bsa033_u:819": "ayoga eva teṣu prayogo bhavatītyayogaprayogaḥ,",
  "SA14bsa033_u:820": "rūpāditathatāgambhīratayā pratiṣṭhānānupalabdhyarthena sarvajñatādhikāre gambhīraprayogaḥ,",
  "SA14bsa033_u:821": "rūpādiduravagāhatayā prakṛtyanāvilārthena mārgajñatādhikāre duravagāhaprayogaḥ,",
  "SA14bsa033_u:822": "rūpādyapramāṇatayā paryantānupalambhārthena sarvākārajñatādhikāre apramāṇaprayoga iti /",
  "SA14bsa033_u:823": "pudgalāśrayadṛṣṭyā aṣṭau prayogāḥ /",
  "SA14bsa033_u:824": "tathā hi - gambhīraśūnyatāyāmuttrasanajātīyasyādikarmikasya kṛcchacirābhisambodhaprayogaḥ,",
  "SA14bsa033_u:825": "prayogamārgīyoṣmābhisamayādārabhya gambhīradharmatāyāmuttrāso na bhavati,",
  "SA14bsa033_u:826": "na ca svapne 'pi ṣaṭpāramitācaryāsu dūrībhāva iti vyākaraṇalābhaprayogaḥ,",
  "SA14bsa033_u:827": "mūrdhābhisamayādārabhya dharmatādhigamaviṣayakeṇa cirābhyāsena avinivartanīyaprayogaḥ,",
  "SA14bsa033_u:828": "kṣāntimārabhya upāyakauśalena dharmatādhigamadṛḍhatayā śrāvakapratyekabuddhantarāyikadharmavarjanāt niryāṇaprayogaḥ,",
  "SA14bsa033_u:829_0": "agradharmābhisamayamārabhya stambādyanupalambhāt mahāsamudrasyābhyāsannatvamiva satatabhāvanādipratipattyā",
  "SA14bsa033_u:829_1": "nirantaraprayogabalena dharmaṃdhātoḥ sākṣāddarśanasyābhyāsannatvaniścaya iti nirantaraprayogaḥ,",
  "SA14bsa033_u:830": "sarvajñatāhetūnāṃ abhinavānāsravadharmāṇāmādhāratvapratipatterāsannābhisambodhaprayogaḥ,",
  "SA14bsa033_u:831": "kṣipraṃ dharmaṃkāyaphalābhinirvartanāt kṣiprābhisambodhaprayogaḥ,",
  "SA14bsa033_u:832": "dharmacakrapravartanādikaṃ parārthaprayoga iti /",
  "SA14bsa033_u:833": "prajñāpāramitābhāvanāpāripūryupāyadṛṣṭyā catvāraḥ prayogāḥ /",
  "SA14bsa033_u:834": "tadyathā paramārthato guṇadoṣāṇāṃ vṛddhiparihāṇyadarśanena prajñāpāramitāyāṃ caraṇānujñānāt avṛddhyaparihāṇiprayogaḥ,",
  "SA14bsa033_u:835": "paramārthato dharmādharmāderanupalambhapratipattyā dharmādharmādyanupalambhaprayogaḥ,",
  "SA14bsa033_u:836": "dharmadhāturūpatvena rūpādyacintyamiti acintyaprayogaḥ,",
  "SA14bsa033_u:837": "dharmadhāturūpatvāt rūpāditannimittatatsvabhāvādiṣu vikalpābhāvād avikalpaprayoga iti /",
  "SA14bsa033_u:838": "prayogaphaladṛṣṭyā dvau prayogau /",
  "SA14bsa033_u:839": "tathā hi - srota-āpattyādyanuttarasamyaksambodhiphalaratnapradāyakatvāt phalaratnadānaprayogaḥ,",
  "SA14bsa033_u:840": "kleśajñeyāvaraṇaprahāṇahetutvena viśuddhiprayoga iti dvau /",
  "SA14bsa033_u:841": "kṣiprabhāvanādṛṣṭyā ekaḥ prayogaḥ,",
  "SA14bsa033_u:842": "yathā dharmataiṣā yasmānmahāratnānāṃ bahavo 'ntarāyāḥ sambhavanti,",
  "SA14bsa033_u:843": "tasmāt paramaratnasvabhāvāyā mātuḥ saṃvatsareṇa bahvantarāyatve 'pi likhanaṃ śīghrameveti avadhiprayogaḥ /",
  "SA14bsa033_u:844": "3. guṇāḥ",
  "SA14bsa033_u:845": "guṇānāṃ lakṣaṇādikaṃ sarvam abhisamayālaṅkāre kārikārdhenopadarśitam / tathā hi -",
  "SA14bsa033_u:846": "mārāṇāṃ śaktihānyādiścaturdaśavidho guṇaḥ /",
  "SA14bsa033_u:847": "(ka) lakṣaṇam",
  "SA14bsa033_u:848": "prayogāṇāṃ bhāvanābalena adhigataprāśastyaṃ guṇānāṃ lakṣaṇam /",
  "SA14bsa033_u:849": "(kha) bhedaḥ",
  "SA14bsa033_u:850": "guṇānāṃ caturdaśa bhedā bhavanti /",
  "SA14bsa033_u:851": "tathā hi - pāramitāyāṃ udgṛhyamāṇāyāṃ mārakṛtavighnāḥ tathāgatānubhāvena vyāhanyanta iti māraśaktivyāghātaguṇaḥ,",
  "SA14bsa033_u:852": "prayogamaulapṛṣṭhāvasthāsu tathāgatasamanvāharaṇalābhāt buddhasamanvāhārajñātatvaguṇaḥ,",
  "SA14bsa033_u:853": "tathāgatajñānadarśanalābhāt buddhapratyakṣīkaraṇaguṇaḥ,",
  "SA14bsa033_u:854": "tathāgatānāṃ samīpībhavanalābhena samyaksambodhyāsannībhāvaguṇaḥ,",
  "SA14bsa033_u:855": "mahānuśaṃsalābhāt mahārthatādiguṇaḥ,",
  "SA14bsa033_u:856": "tathāgatakṛtyakaraṇād deśanirūpaṇāguṇalābhena deśanirūpaṇaguṇaḥ,",
  "SA14bsa033_u:857": "pratipakṣadharmaparipūraṇalābhāt sarvānāsravadharmaparipūriguṇaḥ,",
  "SA14bsa033_u:858": "sarvākārajñatākathākathanalābhena kathāpuruṣatāguṇaḥ,",
  "SA14bsa033_u:859": "tathāgatasānāthyakaraṇalābhena abhedyatāguṇaḥ,",
  "SA14bsa033_u:860": "mahodāraprītisampādanāt asādhāraṇakuśalamūlotpattiguṇaḥ,",
  "SA14bsa033_u:861": "pratijñānumodanalābhe kramaṇa prayogābhyāsāt pratijñāyāthārthyasampādanaguṇaḥ,",
  "SA14bsa033_u:862": "gambhīrodārārthādhimokṣeṇa udāraphalaparigrahaṇaguṇaḥ,",
  "SA14bsa033_u:863": "satvārthakaraṇasāmarthyalābhena sattvārthapratipattiguṇaḥ,",
  "SA14bsa033_u:864": "avikalaprajñāpāramitāprāpakakuśalamūlasamanvāgame prayogābhyāsena niyatilābhaguṇaśceti caturdaśa guṇāḥ /",
  "SA14bsa033_u:865": "4. doṣāḥ",
  "SA14bsa033_u:866": "prayogāṇāṃ doṣā abhisamayālaṅkāre kārikārdhena upadarśitāḥ / tathā hi -",
  "SA14bsa033_u:867": "doṣāśca ṣaḍ viboddhavyāścaturbhirdaśakaiḥ saha //",
  "SA14bsa033_u:868": "(ka) lakṣaṇam",
  "SA14bsa033_u:869": "prayogotpattisthitiprakarṣagatīnāmantarāyakarā vighnā eva doṣā iti lakṣaṇam /",
  "SA14bsa033_u:870": "(kha) bhedaḥ",
  "SA14bsa033_u:871": "ṣaṭcatvāriṃśad doṣāṇāṃ bhedā bhavanti /",
  "SA14bsa033_u:872": "prathamaṃ daśakam /",
  "SA14bsa033_u:873": "kṛcchraprāptiḥ (cireṇa mātari pratibhānam)",
  "SA14bsa033_u:874": ",",
  "SA14bsa033_u:875": "atyāśupratibhānatā,",
  "SA14bsa033_u:876": "kāyadauṣṭhulyam,",
  "SA14bsa033_u:877": "cittadauṣṭhulyam,",
  "SA14bsa033_u:878": "ayogavihitasvādhyāyāditā,",
  "SA14bsa033_u:879": "vaimukhyanimittagrāhitā,",
  "SA14bsa033_u:880": "hetubhraṃśaḥ,",
  "SA14bsa033_u:881": "praṇītāsvādabhraṃśaḥ,",
  "SA14bsa033_u:882": "uttamayānabhraṃśaḥ,",
  "SA14bsa033_u:883": "uddeśabhraṃśaśceti daśa /",
  "SA14bsa033_u:884": "dvitīya daśakam",
  "SA14bsa033_u:885": "hetuphalasambandhabhraṃśaḥ,",
  "SA14bsa033_u:886": "niruttarasthānabhraśaḥ,",
  "SA14bsa033_u:887": "bahuvidhaviṣayavikalpapratibhānotpādaḥ,",
  "SA14bsa033_u:888": "akṣaralikhanābhiniveśaḥ,",
  "SA14bsa033_u:889": "abhāvābhiniveśaḥ,",
  "SA14bsa033_u:890": "akṣarābhiniveśaḥ,",
  "SA14bsa033_u:891": "anakṣarābhiniveśaḥ,",
  "SA14bsa033_u:892": "janapadādimanaskāraḥ,",
  "SA14bsa033_u:893": "lābhasatkāraślokāsvādanam,",
  "SA14bsa033_u:894": "amārgopāyakauśalamārgaṇañceti daśa /",
  "SA14bsa033_u:895": "amī viśatiḥ doṣāḥ pāramitāyāṃ pravṛttasya yogino 'ntarāyakarāḥ pratipāditāḥ /",
  "SA14bsa033_u:896": "samprati punaḥ pravṛttipūrvikā visāmagrī nirucyate /",
  "SA14bsa033_u:897": "tṛtīyaṃ daśakam",
  "SA14bsa033_u:898": "chandakilāsavaidhuryam (ayaṃ hi śrotāvaktroḥ doṣaḥ)",
  "SA14bsa033_u:899": ", chandaviṣayabhedavaidhuryam (ayamapi tathā)",
  "SA14bsa033_u:900": ",",
  "SA14bsa033_u:901": "alpecchatānalpecchatāvaidhuryam,",
  "SA14bsa033_u:902": "dhūtaguṇayogāyogau,",
  "SA14bsa033_u:903": "kalyāṇākalyāṇadharmatvam,",
  "SA14bsa033_u:904": "tyāgamātsaryam,",
  "SA14bsa033_u:905": "dānāgrahaṇam,",
  "SA14bsa033_u:906": "uddhaṭitajñavipañcitajñatvam,",
  "SA14bsa033_u:907": "sūtrādidharmābhijñānabhijñatvam,",
  "SA14bsa033_u:908": "ṣaṭpāramitāsamanvāgamāsamanvāgamāviti daśa /",
  "SA14bsa033_u:909": "caturthaṃ daśakam",
  "SA14bsa033_u:910": "upāyakauśalānupāyakauśale,",
  "SA14bsa033_u:911": "dhāraṇīpratilambhāpratilambhau,",
  "SA14bsa033_u:912": "likhitukāmatā 'likhitukāmate,",
  "SA14bsa033_u:913": "vigatāvigatakāmādichandattve ceti catvāri; upāyagativaimukhyam,",
  "SA14bsa033_u:914": "sugatigamanasaumanasyamiti dve: śrotāvaktroḥ kasyacid ekākiparṣadabhiratiḥ,",
  "SA14bsa033_u:915": "anubandhakāmānavakāśadānatvam,",
  "SA14bsa033_u:916": "āmiṣakiñcitkābhilāṣatadadātukāmatā,",
  "SA14bsa033_u:917": "jīvitāntarāyānantarāyadiggamanamiti catvāri ceti daśa /",
  "SA14bsa033_u:918": "avaśiṣṭadoṣaṣaṭkam",
  "SA14bsa033_u:919": "durbhikṣadiggamanāgamanam,",
  "SA14bsa033_u:920": "caurādyākulitadiggamanāgamanam,",
  "SA14bsa033_u:921": "kulāvalokanadaurmanasyamiti trīṇi,",
  "SA14bsa033_u:922": "mārabhedaprayogaḥ,",
  "SA14bsa033_u:923": "prativarṇikopasaṃhāraḥ (kṛtrimapratipādanam)",
  "SA14bsa033_u:924": ", ayathāviṣayaspṛhotpādanamityaparāṇi trīṇi ceti ṣaṭ /",
  "SA14bsa033_u:925": "ityevaṃ ṣaṭcatvāriṃśad doṣā bhavanti /",
  "SA14bsa033_u:926": "5. lakṣaṇāni saṃkṣepeṇa",
  "SA14bsa033_u:927": "lakṣaṇasya pratipādanam abhisamayālaṅkāre ekayā kārikayā kṛtam / tathā hi -",
  "SA14bsa033_u:928": "lakṣyate yena tajjñeyaṃ lakṣaṇaṃ trividhaṃ ca tat /",
  "SA14bsa033_u:929": "jñānaṃ viśeṣaḥ kāritraṃ svabhāvo yaśca lakṣyate //",
  "SA14bsa033_u:930": "vistareṇa tu lakṣaṇānāṃ pratipādanam abhisamayālaṅkāre aṣṭādaśabhiḥ kārikabhiḥ samyag vihitam /",
  "SA14bsa033_u:931": "(ka) lakṣaṇam",
  "SA14bsa033_u:932": "svaśaktyā prayogasvarūpasyopalakṣakaḥ sattvayogo mārgaṃpāramitāprayogalakṣaṇam /",
  "SA14bsa033_u:933": "(kha) bhedaḥ",
  "SA14bsa033_u:934": "prayogāṇāṃ lakṣaṇaṃ karaṇasādhanaparigraheṇa jñāna-viśeṣa-kāritrasvarūpam,",
  "SA14bsa033_u:935": "karmasādhanaparigraheṇa svabhāvātmakamiti lakṣaṇaṃ caturvidhaṃ boddhavyam /",
  "SA14bsa033_u:936": "tatra jñānalakṣaṇāni aṣṭacatvāriṃśat,",
  "SA14bsa033_u:937": "viśeṣalakṣaṇāni ṣoḍaśa,",
  "SA14bsa033_u:938": "kāritralakṣaṇāni ekādaśa svabhāvalakṣaṇāni ṣoḍaśa ceti lakṣaṇānāṃ bhedā vistareṇa ekanavatiḥ bhavanti /",
  "SA14bsa033_u:939": "(a) jñānalakṣaṇāni aṣṭacatvāriṃśad",
  "SA14bsa033_u:940": "jñanalakṣaṇānāṃ sarveṣāṃ vistareṇa pratipādanam abhisamayālaṅkāre navabhiḥ kārikābhiḥ suspaṣṭaṃ vihitam /",
  "SA14bsa033_u:941": "(ka) lakṣaṇam",
  "SA14bsa033_u:942": "mahākaruṇāśūnyatāvalambitaprajñāviśiṣṭenopāyakauśalenopāttaḥ sattvayogo lakṣaṇam /",
  "SA14bsa033_u:943": "kleśaliṅgādayo vakṣyamāṇāḥ svabhāvā eva eteṣāṃ upalakṣakāḥ /",
  "SA14bsa033_u:944": "(kha) bhedaḥ",
  "SA14bsa033_u:945": "aṣṭacatvāriṃśad jñānalakṣaṇānyapi triṣu vyākhyātāni /",
  "SA14bsa033_u:946": "tathā hi - sarvajñatāsaṃgṛhītāni jñānalakṣaṇāni ṣoḍaśa,",
  "SA14bsa033_u:947": "mārgajñatāsaṃgṛhītāni jñānalakṣaṇāni ṣoḍaśa,",
  "SA14bsa033_u:948": "sarvākārajñatāsaṃgṛhītāni jñānalakṣaṇāni ṣoḍaśa ceti tridhā bhedaḥ /",
  "SA14bsa033_u:949": "sarvajñatāsaṃgṛhītāni jñānalakṣaṇāni ṣoḍaśa",
  "SA14bsa033_u:950": "tathāgatanirvṛttijñānam,",
  "SA14bsa033_u:951": "lokālujyatājñānam,",
  "SA14bsa033_u:952": "sarvasattvacittacaritajñānam,",
  "SA14bsa033_u:953": "ciattasaṃkṣepajñānam,",
  "SA14bsa033_u:954": "cittavikṣepajñānam,",
  "SA14bsa033_u:955": "cittākṣayākārajñānam,",
  "SA14bsa033_u:956": "sarāgādicittajñānam,",
  "SA14bsa033_u:957": "vigatarāgādicittajñānam,",
  "SA14bsa033_u:958": "vipulacittajñānam,",
  "SA14bsa033_u:959": "mahadgatacittajñānam apramāṇacittajñānam,",
  "SA14bsa033_u:960": "anidarśanacittajñānam adṛśyacittajñānam,",
  "SA14bsa033_u:961": "cittonmiñjitādijñānam,",
  "SA14bsa033_u:962": "unmiñjitāditathatākārajñānam,",
  "SA14bsa033_u:963": "tathāgatatathatāvabodhatatparasamākhyānaprajñapanajñānaṃ ceti ṣoḍaśa /",
  "SA14bsa033_u:964": "tathoktam abhisamayālaṅkāre -",
  "SA14bsa033_u:965": "tathāgatasya nirvṛtau loke cālujyanātmake /",
  "SA14bsa033_u:966": "sattvānāṃ cittacaryāsu tatsaṃkṣepe bahirgatau //",
  "SA14bsa033_u:967": "akṣayākāratāyāṃ ca sarāgādau pravistṛte /",
  "SA14bsa033_u:968": "mahadgate 'pramāṇe ca vijñāne cānidarśane //",
  "SA14bsa033_u:969": "adṛśyacittajñāne ca tadunmiñjādisaṃjñakam /",
  "SA14bsa033_u:970": "punastathattākāreṇa te ṣāṃ jñānamattaḥ param //",
  "SA14bsa033_u:971": "tathatāyāṃ munerbodhatatparākhyānamityayam /",
  "SA14bsa033_u:972": "sarvajñatādhikāreṇa jñānalakṣaṇasaṃgrahaḥ //",
  "SA14bsa033_u:973": "mārgajñatāsaṃgṛhītāni jñānalakṣaṇāni ṣoḍaśa",
  "SA14bsa033_u:974": "śūnyatājñānam,",
  "SA14bsa033_u:975": "animittajñānam,",
  "SA14bsa033_u:976": "apraṇihitajñānam,",
  "SA14bsa033_u:977": "paramārthato 'nutpādajñānam,",
  "SA14bsa033_u:978": "anirodhajñānam,",
  "SA14bsa033_u:979": "ādiśabdenāsaṃkleśajñānam,",
  "SA14bsa033_u:980": "avyavadānajñānam,",
  "SA14bsa033_u:981": "abhāvajñānam,",
  "SA14bsa033_u:982": "svabhāvajñānam,",
  "SA14bsa033_u:983": "aniśritajñānam,",
  "SA14bsa033_u:984": "ākāśalakṣaṇajñānamiti ṣaṭ saṃgṛhīttāni; dharmatā 'vikopanajñānam,",
  "SA14bsa033_u:985": "asaṃskārajñānam,",
  "SA14bsa033_u:986": "avikalpajñānam,",
  "SA14bsa033_u:987": "prabhedajñānam,",
  "SA14bsa033_u:988": "alakṣaṇajñānamiti ṣoḍaśa /",
  "SA14bsa033_u:989": "tathā coktam abhisamayālaṅkāre -",
  "SA14bsa033_u:990": "śūnyatve sānimitte ca praṇidhānavivarjite /",
  "SA14bsa033_u:991": "anutpādānirodhādau dharmatāyā akopane //",
  "SA14bsa033_u:992": "asaṃskāre 'vikalpe ca prabhedālakṣaṇatvayoḥ /",
  "SA14bsa033_u:993": "mārgajñatādhikāreṇa jñānalakṣaṇamiṣyate //",
  "SA14bsa033_u:994": "sarvākārajñatāsaṃgṛhītāni jñānalakṣaṇāni ṣoḍaśa",
  "SA14bsa033_u:995": "tathāgatasvadharmopaniśrayavihārajñānam,",
  "SA14bsa033_u:996": "satkārajñānam,",
  "SA14bsa033_u:997": "gurukārajñānam,",
  "SA14bsa033_u:998": "mānanājñānam,",
  "SA14bsa033_u:999": "pūjanājñānam,",
  "SA14bsa033_u:1000": "paramārthato 'kṛtakajñānam,",
  "SA14bsa033_u:1001": "sarvatragajñānam,",
  "SA14bsa033_u:1002": "adṛṣṭārthadarśakajñānam,",
  "SA14bsa033_u:1003": "lokaśūnyatākārajñānam,",
  "SA14bsa033_u:1004": "lokaśūnyatāsūcakajñānam,",
  "SA14bsa033_u:1005": "lokaśūnyatājñāpakajñānam,",
  "SA14bsa033_u:1006": "lokaśūnyatādarśakajñānam,",
  "SA14bsa033_u:1007": "paramārthato 'cintyatādeśanājñānam,",
  "SA14bsa033_u:1008": "paramārthataprapañcaśāntatājñānam,",
  "SA14bsa033_u:1009": "svabhāvasiddhalokanirodhajñānam,",
  "SA14bsa033_u:1010": "lokasaṃjñānirodhajñānamiti ṣoḍaśa /",
  "SA14bsa033_u:1011": "tathā coktam abhisamayālaṅkāre -",
  "SA14bsa033_u:1012": "svadharmamupaniśritya vihāre tasya sakṛtau /",
  "SA14bsa033_u:1013": "gurutve mānanāyāṃ ca tatpūjā 'kṛtakatvayoḥ //",
  "SA14bsa033_u:1014": "sarvatra vṛttimajjñānamadṛṣṭasya ca darśakam /",
  "SA14bsa033_u:1015": "lokasya śūnyatākārasūcakajñāpakākṣagam //",
  "SA14bsa033_u:1016": "acintyaśāntatādarśi lokasaṃjñānirodhi ca /",
  "SA14bsa033_u:1017": "jñānalakṣaṇamityuktaṃ sarvākārajñātānaye //",
  "SA14bsa033_u:1018": "(ā) viśeṣalakṣaṇāni ṣoḍaśa",
  "SA14bsa033_u:1019": "viśeṣalakṣaṇānāṃ ṣoḍaśānāṃ lakṣaṇādikaṃ sarvam abhisamayālaṅkāre samyagupadarśitam / tathā hi -",
  "SA14bsa033_u:1020": "acintyādiviśeṣeṇa viśiṣṭaiḥ satyagocaraiḥ /",
  "SA14bsa033_u:1021": "viśeṣalakṣaṇaṃ ṣaḍbhirdaśabhiścoditaṃ kṣaṇaiḥ //",
  "SA14bsa033_u:1022": "(ka) lakṣaṇam",
  "SA14bsa033_u:1023": "acintyādiviśeṣaṇairviśiṣṭaṃ sattvajñānaṃ prayogāṇāṃ viśeṣalakṣaṇam /",
  "SA14bsa033_u:1024": "athavā - hainayānikaprayogebhyo bodhisattvaprayogāṇāṃ vaiśiṣṭyamupalakṣayantīti viśeṣalakṣaṇāni /",
  "SA14bsa033_u:1025": "kleśaliṅgādayaḥ ṣoḍaśa svabhāvā eteṣāṃ viśeṣalakṣaṇānāmupalakṣakāḥ /",
  "SA14bsa033_u:1026": "(kha) bhedaḥ",
  "SA14bsa033_u:1027": "māhāyānīyadarśanamārgīyakṣāntijñānakṣaṇāni ṣoḍhaśa śrāvakapratyekabuddhadarśanamārgasambaddhakṣāntijñānakṣaṇebhyo viśiṣṭatarāṇīti ṣoḍaśa bhedā bhavanti / tathā hi -",
  "SA14bsa033_u:1028": "duḥkhasatyālambanāni catuḥkṣaṇasaṃgṛhītāni kṣāntijñānāni kramaśaḥ acintyaviśeṣaḥ atulyaviśeṣaḥ,",
  "SA14bsa033_u:1029": "aprameyaviśeṣaḥ,",
  "SA14bsa033_u:1030": "asaṃkhyeyaviśeṣaśceti catvāro bhedāḥ /",
  "SA14bsa033_u:1031": "samudayasatyālambanāni catuḥkṣaṇasaṃgṛhītāni kṣāntijñānāni yathākramaṃ sarvāryapudgalasaṃgrahaviśeṣaḥ,",
  "SA14bsa033_u:1032": "puruṣaviśeṣavedanīyatāviśeṣaḥ śrāvakādyasādhāratāviśeṣaḥ,",
  "SA14bsa033_u:1033": "śrāvakādibhyaḥ kṣiprābhijñatāviśeṣaśceti catvāro bhedāḥ /",
  "SA14bsa033_u:1034": "nirodhasatyālambanāni catuḥkṣaṇasaṃgṛhītāni kṣāntijñānāni yathākramaṃ anyūnāpūrṇatāviśeṣaḥ,",
  "SA14bsa033_u:1035": "tīvrapratipattiviśeṣaḥ,",
  "SA14bsa033_u:1036": "samudāgamaviśeṣaḥ,",
  "SA14bsa033_u:1037": "ālambanaviśeṣaśceti catvāro bhedāḥ /",
  "SA14bsa033_u:1038": "mārgasatyālambanāni catuḥkṣaṇasaṃgṛhītāni kṣāntijñānāni yathākramaṃ ādhāraviśeṣaḥ,",
  "SA14bsa033_u:1039": "sākalyaviśeṣaḥ,",
  "SA14bsa033_u:1040": "samparigrahaviśeṣaḥ,",
  "SA14bsa033_u:1041": "anāsvādaviśeṣaśceti catvāro bhedāḥ /",
  "SA14bsa033_u:1042": "iti ṣoḍaśātmakaḥ duḥkhādisatyakṣaṇānāṃ viśeṣaḥ,",
  "SA14bsa033_u:1043": "yena śrāvakādimārgebhyo bodhisattvādīnāṃ mārgajñatādidvaye viśeṣamārgo viśiṣyate /",
  "SA14bsa033_u:1044": "tathā coktam abhisamayālaṅkāre -",
  "SA14bsa033_u:1045": "acintyātulyate meyasaṃkhyayoḥ samatikramau /",
  "SA14bsa033_u:1046": "sarvāryasaṃgraho vijñavedyāsādhāraṇajñate //",
  "SA14bsa033_u:1047": "kṣiprajñānyūnapūrṇatve pratipatsamudāgamau /",
  "SA14bsa033_u:1048": "ālambanaṃ ca sādhāraṃ sākalyaṃ samparigrahaḥ //",
  "SA14bsa033_u:1049": "anāsvādaśca vijñeyo viśeṣaḥ ṣoḍaśātmakaḥ /",
  "SA14bsa033_u:1050": "viśeṣamārgo mārgebhyo yenānyebhyo viśiṣyate //",
  "SA14bsa033_u:1051": "(i) kāritralakṣaṇāni ekādaśa",
  "SA14bsa033_u:1052": "kāritrāṇāṃ lakṣaṇādikaṃ abhisamayālaṅkāre dvābhyāṃ kārikābhyāṃ samyagāveditam / tathā hi -",
  "SA14bsa033_u:1053": "hitaṃ sukhaṃ ca trāṇaṃ ca śaraṇaṃ layanaṃ nṛṇām /",
  "SA14bsa033_u:1054": "parāyaṇaṃ ca dvīpaṃ ca pariṇāyakasaṃjñakam //",
  "SA14bsa033_u:1055": "anābhogaṃ tribhiryānaiḥ phalāsākṣātkriyātmakam /",
  "SA14bsa033_u:1056": "paścimaṃ gatikāritramidaṃ kāritralakṣaṇam //",
  "SA14bsa033_u:1057": "(ka) lakṣaṇam",
  "SA14bsa033_u:1058": "hitasukhatrāṇādiprativiśiṣṭajñānaiḥ sattvaprayogāḥ parārthasampādanasādhanaiḥ yojyanta iti tāni kāritralakṣaṇānyucyante /",
  "SA14bsa033_u:1059": "kleśaliṅgādayaḥ ṣoḍaśa svabhāvāḥ kāritrāṇāmupalakṣakā bhavanti /",
  "SA14bsa033_u:1060": "(kha) bhedaḥ",
  "SA14bsa033_u:1061": "kāritrāṇāṃ ekādaśa bhedā bhavanti /",
  "SA14bsa033_u:1062": "tatra sarvajñatāyāḥ trīṇi,",
  "SA14bsa033_u:1063": "mārgajñatāyāḥ sapta,",
  "SA14bsa033_u:1064": "sarvākārajñatāyā ekamiti ekādaśa kāritrāṇi bhavanti /",
  "SA14bsa033_u:1065": "sarvajñatākāritrāṇi trīṇi",
  "SA14bsa033_u:1066": "sarvasattvānāṃ anāgatamokṣasukhopasaṃhārārthena hitakāritram,",
  "SA14bsa033_u:1067": "lokasya duḥkhadaurmanasyādīni prahāya aihikasukhopasaṃhāreṇa sukhakāritram,",
  "SA14bsa033_u:1068": "duḥkharahitāvipākadharmatāyāṃ sthāpanāt trāṇakāritramiti trīṇi /",
  "SA14bsa033_u:1069": "mārgajñatākāritrāṇi sapta",
  "SA14bsa033_u:1070": "ātyantikahitopasaṃhārārthena śaraṇakāritram,",
  "SA14bsa033_u:1071": "duḥkhahetunivartanārthena layanakāritram,",
  "SA14bsa033_u:1072": "saṃsāranirvāṇasamatopasampādanārthena parāyaṇakāritram,",
  "SA14bsa033_u:1073": "svaparārthādhigamādhārabhāvopasaṃhārāt dvīpakāritram,",
  "SA14bsa033_u:1074": "parārthapratipattyupasaṃhārāt pariṇāyakakāritram,",
  "SA14bsa033_u:1075": "anābhogapravṛttasattvārthopasaṃhārāt anābhogakāritram,",
  "SA14bsa033_u:1076": "yānatrayaniryāṇattatphalāsākṣātkaraṇakāritramiti sapta /",
  "SA14bsa033_u:1077": "sarvākārajñatākāritram ekam",
  "SA14bsa033_u:1078": "sarvākārajñatayā sarvadharmadaiśikatvena sarvākārajñatāyā ekameva gatikāritram /",
  "SA14bsa033_u:1079": "kāritrākārairevaṃ yathāvat sarvajñatātrayasya prayogā lakṣyanta iti kāritralakṣaṇam /",
  "SA14bsa033_u:1080": "(u) svabhāvalakṣaṇāni ṣoḍaśa",
  "SA14bsa033_u:1081": "eteṣāṃ svabhāvalakṣaṇānāṃ svarūpapratipādanam abhisamayālaṅkāre tisṛbhiḥ kārikābhiḥ samyag vihitam /",
  "SA14bsa033_u:1082": "(ka) lakṣaṇam",
  "SA14bsa033_u:1083": "uparinirdiṣṭaṃ prayogalakṣaṇameva eteṣāmapi lakṣaṇaṃ bhavati /",
  "SA14bsa033_u:1084": "(kha) bhedaḥ",
  "SA14bsa033_u:1085": "svabhāvānāṃ ṣoḍaśa bhedā bhavanti /",
  "SA14bsa033_u:1086": "tatra sarvajñatāyāḥ svabhāvāḥ catvāraḥ,",
  "SA14bsa033_u:1087": "mārgajñatāyāḥ,",
  "SA14bsa033_u:1088": "svabhāvāḥ pañca,",
  "SA14bsa033_u:1089": "sarvākārajñatāyāḥ svabhāvāḥ sapteti ṣoḍaśa bhavanti /",
  "SA14bsa033_u:1090": "sarvajñatāsvabhāvāścatvāraḥ",
  "SA14bsa033_u:1091": "rāgādiviviktasvabhāvatvena kleśavivekasvabhāvaḥ,",
  "SA14bsa033_u:1092_0": "rāgādiliṅgakāyādidauṣṭhulyaviviktasvabhāvatvena kleśaliṅgavivekasvabhāvaḥ rāgādinimittāyoniśomanasikāraviviktasvabhāvatvena",
  "SA14bsa033_u:1092_1": "kleśanimittaviviktasvabhāvaḥ rāgārāgadveṣādveṣamohāmohaviviktasvabhāvatvena vipakṣapratipakṣavivekasvabhāva iti catvāraḥ /",
  "SA14bsa033_u:1093": "mārgajñatāsvabhāvāḥ pañca",
  "SA14bsa033_u:1094": "paramārthāsatsarvasattvaparinirvāpaṇaduṣkarasaṃnāhatvena duṣkarasvabhāvaḥ, anya (śrāvakādi-)",
  "SA14bsa033_u:1095": "yānāpātalakṣaṇa aikāntikasvabhāvaḥ,",
  "SA14bsa033_u:1096": "uttamaścirasādhya uddeśasvabhāvaḥ,",
  "SA14bsa033_u:1097": "bhāvyabhāvakabhāvanānupalambhāt anupalambhasvabhāvaḥ,",
  "SA14bsa033_u:1098": "samastabhāvābhiniveśaniṣedhād anabhiniveśasvabhāva iti pañca /",
  "SA14bsa033_u:1099": "sarvākārajñatāsvabhāvāḥ sapta",
  "SA14bsa033_u:1100": "sarvajñatāmārgajñatāsaṃgṛhītavastuviśeṣālambanasvabhāvaḥ,",
  "SA14bsa033_u:1101": "lokapratipattigrahaṇādiviparītanirdeśāt sarvalokavipratyanīkasvabhāvaḥ,",
  "SA14bsa033_u:1102": "sarvatra rūpādau jñānadharmasyāpratighātitvād apratighātasvabhāvaḥ,",
  "SA14bsa033_u:1103": "jñānajñeyasamatayā sarvapratiṣṭhānupalambhārthena apadasvabhāvaḥ,",
  "SA14bsa033_u:1104": "tathatayā agatisvabhāvaḥ,",
  "SA14bsa033_u:1105": "rūpādisarvadharmāṇāṃ tattvenānutpannatvāt ajātisvabhāvaḥ,",
  "SA14bsa033_u:1106": "bhāvābhāvādisvabhāvatrayānupalambhāt tathatānupalambhasvabhāva iti sapta /",
  "SA14bsa033_u:1107": "ityevaṃ ṣoḍaśabhiḥ svabhāvairyathāvat trisarvajñatāprayogā lakṣyanta iti svabhāvalakṣaṇāni /",
  "SA14bsa033_u:1108": "tathā coktam abhisamayālaṅkāre -",
  "SA14bsa033_u:1109": "kleśaliṅganimittānāṃ vipakṣapratipakṣayoḥ /",
  "SA14bsa033_u:1110": "viveko duṣkaraikāntāvuddeśo 'nupalambhakaḥ //",
  "SA14bsa033_u:1111": "niṣiddhābhiniveśaśca yaścālambanasaṃjñakaḥ /",
  "SA14bsa033_u:1112": "vipratyayo 'vidhātī ca so 'padāgatyajātikaḥ //",
  "SA14bsa033_u:1113": "tathatā 'nupalambhaśca svabhāvaḥ ṣoḍaśātmakaḥ /",
  "SA14bsa033_u:1114": "lakṣīva lakṣyate ceti caturthaṃ lakṣaṇaṃ matam //",
  "SA14bsa033_u:1115": "ityevaṃ sāmānyena ekatra kṛtāni ekanavatiḥ lakṣaṇāni bhavanti /",
  "SA14bsa033_u:1116": "6. mokṣabhāgīyam",
  "SA14bsa033_u:1117": "asya sarvaṃ lakṣaṇādikam abhisamayālaṅkāre ekayā kārikayā pratipāditam / tathā hi -",
  "SA14bsa033_u:1118": "animittapradānādisamudāgamakauśalam /",
  "SA14bsa033_u:1119": "sarvākārāvabodhe 'smin mokṣabhāgīyamiṣyate //",
  "SA14bsa033_u:1120": "(ka) lakṣaṇam",
  "SA14bsa033_u:1121": "animittālambanajñānākāreṇa dānādyārabhya sarvākārajñatāparyantaṃ svasantāne samudāgame kauśalalakṣaṇo dharmābhisamaya evātra mokṣabhāgīyamiti lakṣaṇam /",
  "SA14bsa033_u:1122": "(kha) paryāyaḥ",
  "SA14bsa033_u:1123": "māhāyāniko dharmābhisamayaḥ, māhāyānikaṃ mokṣabhāgīyam, māhāyānikaḥ sambhāramārga iti paryāyāḥ /",
  "SA14bsa033_u:1124": "(ga) nirvacanam",
  "SA14bsa033_u:1125": "mokṣo 'tra kleśavisaṃyogaviśeṣaḥ, tadbhāge (pakṣe) pātitvāt mokṣabhāgīyam /",
  "SA14bsa033_u:1126": "athavā - tadbhāge hitatvāt mokṣabhāgīyam /",
  "SA14bsa033_u:1127": "(gha) bhedaḥ",
  "SA14bsa033_u:1128": "avasthātaḥ mṛdurmadhyo 'dhimātraśceto trayo 'sya bhedāḥ /",
  "SA14bsa033_u:1129": "svarūpataḥ śrutamayaṃ cintāmayaṃ bhāvanāmayamiti trividhaṃ mokṣabhāgīyamiṣṭam /",
  "SA14bsa033_u:1130": "(ṅa) avadhiḥ",
  "SA14bsa033_u:1131": "sambhāramārgeṃ kevalamidaṃ bhavatīti jñeyam /",
  "SA14bsa033_u:1132": "cittotpādasamakālamevotpadya svasantāne yāvanna śraddhādipañcendriyotpādastāvadasya vyāptirbhavati /",
  "SA14bsa033_u:1133": "(ca) liṅgāni",
  "SA14bsa033_u:1134": "saṃsārādīnavān mokṣaguṇāṃśa śrāvaṃ śrāvaṃ romaharṣodgamāśrupātādayo bhavanti,",
  "SA14bsa033_u:1135": "cittādīnatvaṃ nirbhayatvamityādīni liṅgāni /",
  "SA14bsa033_u:1136": "7. nirvedhabhāgīyam",
  "SA14bsa033_u:1137": "asya lakṣaṇādikaṃ sarvam abhisamayālaṅkāre savistaraṃ pratipāditam /",
  "SA14bsa033_u:1138": "(ka) lakṣaṇam",
  "SA14bsa033_u:1139": "upāyaviśiṣṭasattvasya arthābhisamayo māhāyānikanirvedhabhāgīyasya lakṣaṇam /",
  "SA14bsa033_u:1140": "(kha) paribhāṣā",
  "SA14bsa033_u:1141": "darśanaheyānāṃ savāsanakleśānāṃ nirvedhakatvena darśanamārgapakṣe pātitvāt,",
  "SA14bsa033_u:1142": "tadbhāgahitatvād vā nirvedhabhāgīyam /",
  "SA14bsa033_u:1143": "(ga) bhedaḥ",
  "SA14bsa033_u:1144": "nirvedhabhāgīyasya dvādaśa bhedā bhavanti /",
  "SA14bsa033_u:1145": "prathamaṃ ūṣmā, mūrdhā, kṣāntiḥ, agradharmaśceti catvāro bhedāḥ /",
  "SA14bsa033_u:1146": "eṣu caturṣu pratyekaṃ mṛdumadhyādhimātrabhedena trividha iti dvādaśa bhedā bhavati /",
  "SA14bsa033_u:1147": "tathā coktam abhisamayālaṅkāre -",
  "SA14bsa033_u:1148": "ālambanaṃ sarvasattvā ūṣmaṇāmiha śasyate /",
  "SA14bsa033_u:1149": "samacittādirākārasteṣveva daśadhoditaḥ //",
  "SA14bsa033_u:1150": "svayaṃ pāpānnivṛttasya dānādyeṣu sthitasya ca /",
  "SA14bsa033_u:1151": "tayorniyojanānyeṣāṃ varṇavādānukūlate //",
  "SA14bsa033_u:1152": "mūrdhagaṃ svaparādhāraṃ satyajñānaṃ tathā kṣamā /",
  "SA14bsa033_u:1153": "tathāgradharmā vijñeyāḥ sattvānāṃ pācanādibhiḥ //",
  "SA14bsa033_u:1154": "(gha) avadhiḥ",
  "SA14bsa033_u:1155": "śūnyatālambanātmikāṃ vidarśanāprāptimārabhya yāvanna darśanamārgaprāptistāvadasyāvadhirbhavatīti /",
  "SA14bsa033_u:1156": "8. avaivartiko gaṇaḥ",
  "SA14bsa033_u:1157": "avaivartikabodhisattvasaṃghasya svarūpaṃ ekayā kārikayā abhisamayālaṅkāre proktam / tathā hi -",
  "SA14bsa033_u:1158": "nirvedhāṅgānyupādāya darśanābhyāsamārgayoḥ /",
  "SA14bsa033_u:1159": "ye bodhisattvā vartante so 'trāvaivartiko gaṇaḥ //",
  "SA14bsa033_u:1160": "(ka) lakṣaṇam",
  "SA14bsa033_u:1161": "rūpādinivṛttinirvicikitsādyākāraiḥ viṃśatiprakāraiḥ nirvedhabhāgīyasthānām avaivartikalakṣaṇaṃ jñeyam /",
  "SA14bsa033_u:1162": "(kha) bhedaḥ",
  "SA14bsa033_u:1163": "nirvedhabhāgīyaprayogamārgasthaḥ,",
  "SA14bsa033_u:1164": "kṣāntijñānasaṃgṛhītadarśanamārgasthaḥ,",
  "SA14bsa033_u:1165": "paraśca prābandhikabhāvanāmārgastha iti trividho bhavati avaivartikabodhisattvasaṃgha iti trayo 'sya bhedā bhavanti /",
  "SA14bsa033_u:1166": "(ga) avadhiḥ",
  "SA14bsa033_u:1167": "prayogamārgīyoṣmābhisamayamārabhya antimakṣaṇāvasthitabodhisattvāvasthāparyantamasya sīmā bhavatīti /",
  "SA14bsa033_u:1168": "9. bhavaśāntyoḥ samatā",
  "SA14bsa033_u:1169": "asya samatāprayogasya lakṣaṇādim abhisamayālaṅkāre ekayā kārikayā pratipāditam / tathā hi -",
  "SA14bsa033_u:1170": "svapnopamatvād dharmāṇāṃ bhavaśāntyorakalpanā /",
  "SA14bsa033_u:1171": "karmābhāvādicodyānāṃ parihārā yathoditāḥ //",
  "SA14bsa033_u:1172": "(ka) lakṣaṇam",
  "SA14bsa033_u:1173": "pṛṣṭhalabdhāvasthāyāmapi sattāgrāhakavikalpaparikṣayāt śauddhabhūmikaṃ jñānaṃ bhavaśamasamatāprayogasya lakṣaṇam /",
  "SA14bsa033_u:1174": "(kha) bhedaḥ",
  "SA14bsa033_u:1175": "tisṛṇāṃ śuddhabhūmīnāṃ trīṇi jñānānyevāsya trayo bhedāḥ /",
  "SA14bsa033_u:1176": "(ga) avadhiḥ",
  "SA14bsa033_u:1177": "aṣṭamīṃ bhūmimārabhya antimakṣaṇasthabodhisattvāvasthāparyantamasya sīmā bhavati /",
  "SA14bsa033_u:1178": "10. kṣetraśuddhiprayogaḥ",
  "SA14bsa033_u:1179": "prayogastāsya lakṣaṇādikaṃ sarvam abhisamayālaṅkāre ekayā kārikayā 'bhihitam / tathā hi -",
  "SA14bsa033_u:1180": "sattvalokasya yā 'śuddhistasyāḥ śuddhyupahārataḥ /",
  "SA14bsa033_u:1181": "tathā bhājanalokasya buddhakṣetrasya śuddhatā //",
  "SA14bsa033_u:1182": "(ka) lakṣaṇam",
  "SA14bsa033_u:1183": "praṇidhānādikuśalamūlabalena svabuddhakṣetraṃ sattvabhājanalokātmakaṃ pariśodhitukāmasya śauddhabhūmikāni jñānānyeva kṣetraśuddhiprayogasya lakṣaṇāni /",
  "SA14bsa033_u:1184": "(kha) bhedaḥ",
  "SA14bsa033_u:1185": "svabuddhakṣetrasya bhājanalokaśuddhiprayogaḥ sattvalokaśuddhiprayogaśceti dvau bhedau /",
  "SA14bsa033_u:1186": "(ga) avadhiḥ",
  "SA14bsa033_u:1187": "tisṛṣu śuddhabhūmiṣvayaṃ prayogo bhavatīti /",
  "SA14bsa033_u:1188": "11. upāyakauśalam",
  "SA14bsa033_u:1189": "asyopāyakauśalaprayogasya svarūpādikam abhisamayālaṅkāre dvābhyāṃ kārikābhyāmupadarśitam / tathā hi -",
  "SA14bsa033_u:1190": "viṣayo 'sya prayogaśca śātravāṇāmatikramaḥ /",
  "SA14bsa033_u:1191": "apratiṣṭho yathāvedhasādhāraṇalakṣaṇaḥ //",
  "SA14bsa033_u:1192": "asakto 'nupalambhaśca nimittapraṇidhikṣataḥ /",
  "SA14bsa033_u:1193": "talliṅgaṃ cāpramāṇaṃ ca daśadhopāyakauśalam //",
  "SA14bsa033_u:1194": "(ka) lakṣaṇam",
  "SA14bsa033_u:1195": "manasikāraparivarjanena nirābhogakarmasampādanasamarthāni jñānāni upāyakauśalātmakānīti lakṣaṇam /",
  "SA14bsa033_u:1196": "(kha) bhedaḥ",
  "SA14bsa033_u:1197": "upāyakauśalasya daśa bhedā bhavanti /",
  "SA14bsa033_u:1198": "yathā - āntarāyikadharmasamatikramaṇena devādimārātikramaḥ,",
  "SA14bsa033_u:1199": "vibhāvitasarvadharmasamatvena apratiṣṭhitavihāraḥ,",
  "SA14bsa033_u:1200": "praṇidhānasamṛddhyā yathāvedhaṃ parārthakaraṇam,",
  "SA14bsa033_u:1201": "svabhyastasarvaduṣkaratvena asādhāraṇaḥ,",
  "SA14bsa033_u:1202": "śukladharmaviśuddhyā sarvadharmasyāgrahaṇam,",
  "SA14bsa033_u:1203": "śūnyatāvimokṣamukhatvena anupalambhaḥ,",
  "SA14bsa033_u:1204": "animittavimokṣamukhatvena animittaḥ,",
  "SA14bsa033_u:1205": "apraṇihitavimokṣamukhatvena apraṇidhānam,",
  "SA14bsa033_u:1206": "praśnapūrvakāvaivartikadharmakathanena avaivartikaliṅgam,",
  "SA14bsa033_u:1207": "sarvaviṣayajñānatvena apramāṇamiti daśa upāyakauśalaprayogā iti /",
  "SA14bsa033_u:1208": "(ga) avadhiḥ",
  "SA14bsa033_u:1209": "aṣṭamīṃ bhūmimārabhya antimakṣaṇasthabodhisattvāvasthāparyantamasma sīmā bhavati /",
  "SA14bsa033_u:1210": "// iti sarvākārābhisambodhopalakṣakā ekādaśa dharmāḥ //",
  "SA14bsa033_u:1211": "___________________________",
  "SA14bsa033_u:1212": "(ā) Mūrdhābhisamayopalakṣakā aṣṭau dharmāḥ",
  "SA14bsa033_u:1213": "1. liṅgam (ūṣmā mūrdhaprayogaḥ)",
  "SA14bsa033_u:1214": ", 2. vivṛddhiḥ (mūrdhā mūrdhaprayogaḥ)",
  "SA14bsa033_u:1215": ", 3. nirūḍhiḥ (kṣāntiḥ mūrdhaprayogaḥ)",
  "SA14bsa033_u:1216": ", 4. cittasaṃsthitiḥ (agradharmaḥ mūrdhaprayogaḥ)",
  "SA14bsa033_u:1217": ", 5. darśanamārgaḥ (mūrdhaprayoga)",
  "SA14bsa033_u:1218": ", 6. bhāvanāmārgaḥ (mūrdhaprayogaḥ)",
  "SA14bsa033_u:1219": ", 7. ānantaryasamādhiḥ (mūrdhaprayogaḥ)",
  "SA14bsa033_u:1220": ", 8. vipratipattiḥ (mūrdhaprayogaḥ)",
  "SA14bsa033_u:1221": ", ityaṣṭau dharmā mūrdhābhisamayamupalakṣayantīti abhisamayālaṅkāre pratipāditam / tathā hi -",
  "SA14bsa033_u:1222": "liṅgaṃ tasya vivṛddhiśca nirūḍhiścittasaṃsthitiḥ /",
  "SA14bsa033_u:1223": "caturdhā ca vikalpasya pratipakṣaścaturvidhaḥ //",
  "SA14bsa033_u:1224": "pratyekaṃ darśanākhye ca bhāvanākhye ca vartmani /",
  "SA14bsa033_u:1225": "ānantaryasamādhiśca saha vipratipattibhiḥ //",
  "SA14bsa033_u:1226": "mūrdhābhisamayaḥ /",
  "SA14bsa033_u:1227": "1. liṅgam (ūṣmā mūrdhaprayogaḥ)",
  "SA14bsa033_u:1228": "asyoṣmaṇo mūrdhaprayogasya svarūpam abhisamayālaṅkāre ekayā kārikayopadarśitam / tathā hi -",
  "SA14bsa033_u:1229": "svapnāntare 'pi svapnābhasarvadharmekṣaṇādikam /",
  "SA14bsa033_u:1230": "mūrdhaprāptasya yogasya liṅgaṃ dvādaśadhā matam //",
  "SA14bsa033_u:1231": "(ka) lakṣaṇam",
  "SA14bsa033_u:1232": "svapne 'pi sarvadharmāṇāṃ svapnābhatvadarśanādiṣu dvādaśaliṅgeṣu anyatamasya prāptyā vyavasthāpitaḥ prathamo nirvedhabhāgīya ūṣmā mūrdhaprayoga iti lakṣaṇam /",
  "SA14bsa033_u:1233": "(kha) mṛdu-madhyādhimātrabhedena trayo 'sya bhedā bhavanti /",
  "SA14bsa033_u:1234": "(ga) avadhiḥ",
  "SA14bsa033_u:1235": "nairātmyālambanāyā vidarśanāyāḥ prāptimārabhya bhūmiprāptiparyantamasya sīmā bhavati /",
  "SA14bsa033_u:1236": "2. vivṛddhiḥ (mūrdhā mūrdhaprayogaḥ)",
  "SA14bsa033_u:1237": "asya mūrdhākhyasya mūrdhaprayogasya lakṣaṇādikam abhisamayālaṅkāre ekayā kārikayā paridīpitam / tathā hi -",
  "SA14bsa033_u:1238": "jambudvopajaneyattābuddhapūjāśubhādikām / upamāṃ bahudhā kṛtvā vivṛddhiḥ ṣoḍaśātmikā //",
  "SA14bsa033_u:1239": "(ka) lakṣaṇam",
  "SA14bsa033_u:1240": "puṇyavivṛddhyādiṣoḍaśavivṛddhīnāṃ pūrṇatayā māhāyāniko dvitīyo nirvedhabhāgīyo mūrdhā mūrdhaprayoga iti lakṣaṇam /",
  "SA14bsa033_u:1241": "ayaṃ mūrdhā mūrdhaprayogaḥ mahāyānaprayogamārgīyo mūrdhaprayogaśceti samānārthakau /",
  "SA14bsa033_u:1242": "(kha) bhedaḥ",
  "SA14bsa033_u:1243": "mṛdumadhyādhimātrabhedena trayo 'sya bhedā bhavanti /",
  "SA14bsa033_u:1244": "(ga) avadhiḥ",
  "SA14bsa033_u:1245": "māhāyānikasya prayogamārgīyamūrdhaprayogasya yathāvadhistathaivāsyāpi jñātavyaḥ /",
  "SA14bsa033_u:1246": "3. nirūḍhiḥ (kṣāntiḥ mūrdhaprayogaḥ)",
  "SA14bsa033_u:1247": "asya nirūḍhyākhyamūrdhaprayogasya sarvaṃ lakṣaṇādikam abhisamayālaṅkāre ekayā kārikayopavarṇitam / tathā hi -",
  "SA14bsa033_u:1248": "trisarvajñatvadharmāṇāṃ paripūriranuttarā /",
  "SA14bsa033_u:1249": "aparityaktasattvārthā nirūḍhirabhidhīyate //",
  "SA14bsa033_u:1250": "(ka) lakṣaṇam",
  "SA14bsa033_u:1251": "samyagupāyakauśalabalena nirvikalpādhigamāvasthāyāṃ mahākaruṇādisammukhībhāvena yathoktasarvākārajñatāditrisarvajñatādharmāṇāṃ (cittotpādādīnāṃ) /",
  "SA14bsa033_u:1252": "anuttarā paripūriḥ nirūḍhyākhyastṛtīyo nirvedhabhāgīyaḥ kṣāntimūrdhaprayoga iti lakṣaṇam /",
  "SA14bsa033_u:1253": "ayaṃ kṣāntyākhyo mūrdhaprayogaḥ māhāyānikaḥ prayogamārgīyakṣāntiprayogaśceti dvau samānārthakau /",
  "SA14bsa033_u:1254": "(kha) bhedaḥ",
  "SA14bsa033_u:1255": "mṛmumadhyādhimātrabhedenāsya kṣāntyākhyamūrdhaprayogasya trayo bhedā bhavanti /",
  "SA14bsa033_u:1256": "(ga) avadhiḥ",
  "SA14bsa033_u:1257": "yathā māhāyānikāyāḥ prayogamārgīyāyāḥ kṣānteravadhistathā asyāpi prayogasyāvadhirjñātavyaḥ /",
  "SA14bsa033_u:1258": "4. cittasaṃsthitiḥ (agradharmaḥ mūrdhaprayogaḥ)",
  "SA14bsa033_u:1259": "asya agradharmākhyasya mūrdhaprayogasya lakṣaṇādikam abhisamayālaṅkāre ekayā kārikayā pratipāditam / tathā hi -",
  "SA14bsa033_u:1260": "caturdvīpakasāhasradvitrisāhasrakopamaḥ /",
  "SA14bsa033_u:1261": "kṛtvā puṇyabahutvena samādhiḥ parikīrtitaḥ //",
  "SA14bsa033_u:1262": "(ka) lakṣaṇam",
  "SA14bsa033_u:1263": "darśanamārgotpādasamarthā pramāṇātikrāntapuṇyabahutvena samādhilakṣaṇā (sthirībhāvalakṣaṇā)",
  "SA14bsa033_u:1264": "cittasaṃsthitiścaturthanirvedhabhāgīyo 'gradharmo mūrdhaprayoga iti lakṣaṇam",
  "SA14bsa033_u:1265": "(kha) bhedaḥ",
  "SA14bsa033_u:1266": "mṛdumadhyādhimātrabhedena trayo 'sya prayogasya bhedā bhavanti /",
  "SA14bsa033_u:1267": "(ga) avadhiḥ",
  "SA14bsa033_u:1268": "māhāyānikasya prayogamārgīyāgradharmasya yathā avadhistathaivāsyāpi jñātavyaḥ /",
  "SA14bsa033_u:1269": "etāni ca liṅgādīni yathākramamūṣmādicaturnirvedhabhāgīyasvarūpāṇi veditavyāni /",
  "SA14bsa033_u:1270": "5. darśanamārgaḥ (mūrdhaprayogaḥ)",
  "SA14bsa033_u:1271": "asya darśanamārgākhyasya mūrdhaprayogasya lakṣaṇādikam abhisamayālaṅkāre savistaraṃ aṣṭādaśabhiḥ kārikābhiḥ pratipāditam /",
  "SA14bsa033_u:1272": "(ka) lakṣaṇam",
  "SA14bsa033_u:1273": "darśanaheyāyāḥ sattāgrāhikāyā dṛṣṭeḥ pratipakṣabhāvena vyavasthāpito māhāyānikaḥ satyābhisamayo darśanamārgākhyo mūrdhaprayoga iti lakṣaṇam /",
  "SA14bsa033_u:1274": "ayaṃ darśanamārgākhyo mūrdhaprayogaḥ māhāyāniko darśanamārgaśca paryāyau /",
  "SA14bsa033_u:1275": "(kha) bhedaḥ",
  "SA14bsa033_u:1276": "heyadṛṣṭyā darśanaprahātavyānāṃ caturṇāṃ vikalpānāṃ catvāraḥ pratipakṣā iti catvāro 'sya prabhedā bhavanti /",
  "SA14bsa033_u:1277": "samāhitaḥ pṛṣṭhalabdhaśceti dvāvapi bhedau /",
  "SA14bsa033_u:1278": "(ga) avadhiḥ",
  "SA14bsa033_u:1279": "māhāyānikasya darśanamārgasya avadhivat asyāpyavadhirbhavatīti /",
  "SA14bsa033_u:1280": "6. bhāvanāmārgaḥ (mūrdhaprayogaḥ)",
  "SA14bsa033_u:1281": "asya bhāvanāmārgākhyasya mūrdhaprayogasya sarvaṃ lakṣaṇādikam abhisamayālaṅkāre navabhiḥ kārikābhiḥ savistaramabhihitam /",
  "SA14bsa033_u:1282": "(ka) lakṣaṇam",
  "SA14bsa033_u:1283_0": "trisarvajñatāparigṛhītayā prakarṣaprāptaprajñayopāttānāṃ bhāvanāprahātavyavikalpapratipakṣāṇāṃ",
  "SA14bsa033_u:1283_1": "dṛṣṭyā vyavasthāpito māhāyāniko 'nvabhisamayaḥ bhāvanāmārgākhyo mūrdhaprayoga iti lakṣaṇam /",
  "SA14bsa033_u:1284": "(kha) bhedaḥ",
  "SA14bsa033_u:1285": "bhāvanāheyānāṃ navānāṃ vikalpānāṃ sākṣāt pratipakṣabhūtā navānantaryamārgāḥ,",
  "SA14bsa033_u:1286": "nava ca vimuktimārgā iti aṣṭādaśa asya bhāvanāmārgākhyasya mūrdhaprayogasya bhedā bhavanti /",
  "SA14bsa033_u:1287": "(ga) avadhiḥ",
  "SA14bsa033_u:1288": "prathamāṃ bhūmimārabhya daśamīṃ bhūmiṃ yāvadasya sīmā bhavatīti /",
  "SA14bsa033_u:1289": "7. ānantaryaṃsamādhiḥ (mūrdhaprayogaḥ)",
  "SA14bsa033_u:1290": "buddhatvaprāpteravyavahito yaḥ pūrvasamanantaraḥ samādhiḥ, so 'tra ānantaryasamādhiḥ /",
  "SA14bsa033_u:1291": "asya lakṣaṇādikaṃ sarvaṃ svarūpam abhisamayālaṅkāre tisṛbhiḥ kārikābhiḥ samyak pratipāditam / tathā hi -",
  "SA14bsa033_u:1292": "trisāhasrajanaṃ śiṣyakhaḍgādhigamasampadi /",
  "SA14bsa033_u:1293": "bodhisattvasya ca nyāme pratiṣṭhāpya śubhopamāḥ //",
  "SA14bsa033_u:1294": "kṛtvā puṇyabahutvena buddhatvāpteranantaraḥ /",
  "SA14bsa033_u:1295": "ānantaryasamādhiḥ sa sarvākārajñatā ca tat //",
  "SA14bsa033_u:1296": "ālambanamabhāvo 'sya smṛtiścādhipatirmataḥ /",
  "SA14bsa033_u:1297": "ākāraḥ śāntatā cātra //",
  "SA14bsa033_u:1298": "(ka) lakṣaṇam",
  "SA14bsa033_u:1299_0": "trisarvajñatāsaṃgṛhītaprakarṣaprāptaprajñāpāramitābhāvanāyāḥ phalabhūtasya sarvākārajñatāvipākasya",
  "SA14bsa033_u:1299_1": "avyavahitatvena sākṣādutpādakaḥ paryantayogaḥ ānantaryasamādhyākhyo mūrdhaprayoga iti lakṣaṇam /",
  "SA14bsa033_u:1300": "ayaṃ ānantaryasamādhiḥ mūrdhaprayogaḥ, antimakṣaṇasthabodhisattvasya jñānamityanarthāntaram /",
  "SA14bsa033_u:1301": "(kha) bhedaḥ",
  "SA14bsa033_u:1302": "ekakṣaṇikāścatvāraḥ prayoga evāsya catvāro bhedā bhavanti /",
  "SA14bsa033_u:1303": "(ga) avadhiḥ",
  "SA14bsa033_u:1304": "ayaṃ prayogaḥ kevalaṃ antimakṣaṇasthabodhisattvāvasthāyāmeva bhavatīti /",
  "SA14bsa033_u:1305": "8. vipratipattiḥ (mūrdhaprayogaḥ)",
  "SA14bsa033_u:1306_0": "aviditopāyakauśalānāṃ pravādināṃ nānācodyamukhaparamparāprasarpipyo vipratipattiayo",
  "SA14bsa033_u:1306_1": "'tra nirākarttavyā bhavantīti tāsāṃ vipratipattīnāṃ sarvaṃ lakṣaṇādikaṃ svarūpam",
  "SA14bsa033_u:1306_2": "abhisamayālaṅkāre tisṛbhiḥ kārikābhiḥ savistaraṃ samyak pratipāditam / tathā hi -",
  "SA14bsa033_u:1307": "ālambanopapattau ca tatsvabhāvāvadhāraṇe /",
  "SA14bsa033_u:1308": "sarvākārajñatājñāne paramārthe sasaṃvṛtau //",
  "SA14bsa033_u:1309": "prayoge triṣu ratneṣu sopāye samaye muneḥ /",
  "SA14bsa033_u:1310": "viparyāse samārge ca pratipakṣavipakṣayoḥ //",
  "SA14bsa033_u:1311": "lakṣaṇe bhāvanāyāṃ ca matā vipratittayaḥ /",
  "SA14bsa033_u:1312": "sarvākārajñatādhārā ṣoḍhā daśa ca vādinām //",
  "SA14bsa033_u:1313": "(ka) lakṣaṇam",
  "SA14bsa033_u:1314": "saṃvṛtiparamārthasatyayordvayoḥ svabhāvata ekatvalakṣaṇayoḥ agrahaṇarūpāḥ sammukhībhūtavikalpāḥ tadbījāni vā nirākarttavyā vipratipattaya iti lakṣaṇam /",
  "SA14bsa033_u:1315": "(kha) bhedaḥ",
  "SA14bsa033_u:1316": "vipratipattīnāṃ ṣoḍaśa bhedā bhavanti /",
  "SA14bsa033_u:1317": "tathā hi - saṃskṛtāsaṃskṛtadhātvorabhāvatvena ālambanopapattauḥ sarvathā nīrūpatvād ālambanasvabhāvadhāraṇe,",
  "SA14bsa033_u:1318": "bhāvābhāvānupalambhena sarvākārajñatājñāne,",
  "SA14bsa033_u:1319": "tathatāsvabhāvatvena saṃvṛttiparamārthasatyadvaye,",
  "SA14bsa033_u:1320": "dānādyanupalambhena prayoge,",
  "SA14bsa033_u:1321": "boddhavyābhāvād buddharatne,",
  "SA14bsa033_u:1322": "nāmadheyamātratvād dharmaratne,",
  "SA14bsa033_u:1323": "rūpādyālambanapratiṣedhāt saṃgharatne,",
  "SA14bsa033_u:1324": "dānādyanulambhena upāyakauśale,",
  "SA14bsa033_u:1325": "bhāvābhāvobhyarūpādhigamapratiṣeghāt tathāgatābhisamaye,",
  "SA14bsa033_u:1326": "prapañcavyavasthāpitānityāditvena nityādiviparyāse,",
  "SA14bsa033_u:1327": "vibhāvitamārgaphalāsākṣātkaraṇena mārge,",
  "SA14bsa033_u:1328": "hānopādānābhāvena vipakṣe pratipakṣe ca,",
  "SA14bsa033_u:1329": "dharmyabhāvād dharmalakṣaṇe,",
  "SA14bsa033_u:1330": "svasāmānyalakṣaṇānupapattyā bhāvanāyāṃ ceti sarvākārajñatādhiṣṭhānāḥ saṃśayarūpāḥ ṣoḍaśa vipratipattayo bhavanti /",
  "SA14bsa033_u:1331": "tāḥ yathāsambhavamubhayasatyāśritopāyakauśalena nirākṛtya samyak sarvathā niścayamutpādya kalyāṇakāmaiḥ bodhisattvairānantaryasamādhiradhigantavyaḥ /",
  "SA14bsa033_u:1332": "etāsu kalpanātmikā vipratipattayo mukhyāḥ, yāśca prasaṅgamukhenoktāstā gauṇā iti mantavyāḥ /",
  "SA14bsa033_u:1333": "etāḥ ṣoḍaśāpi vipratipattayo kalpanātmikā śabdātmikā ceti dvayorantarbhavanti /",
  "SA14bsa033_u:1334": "dvayoḥ satyayorekamālambya yadaparaṃ nirākaroti tad abhiniveśātmakaṃ jñānameva kalpanātmikā vipratipattiḥ /",
  "SA14bsa033_u:1335": "dvayoḥ satyayorekaṃ nimittīkṛtya yā aparaṃ nirākaroti sā vāk śabdātmikā vipratipattiaravaseyā /",
  "SA14bsa033_u:1336": "(ga) avadhiḥ",
  "SA14bsa033_u:1337": "mārge 'praveśādārabhya aśuddhasaptabhūmiparyantamāsāṃ vipratipattīnāṃ sīmā bhavatīti /",
  "SA14bsa033_u:1338": "// iti mūrdhābhisamayopalakṣakā aṣṭau dharmāḥ //",
  "SA14bsa033_u:1339": "___________________________",
  "SA14bsa033_u:1340": "(i) ānupūrvikābhisamayopalakṣakāḥ trayodaśa dharmāḥ",
  "SA14bsa033_u:1341": "ānupūrvikābhisamayasya svarūpanirdeśaḥ abhisamayālaṅkāre saṃkṣepataḥ kārikāśena kṛtaḥ / tathā hi -",
  "SA14bsa033_u:1342": "tredhā daśadhā cānupūrvikaḥ",
  "SA14bsa033_u:1343": "vistaratastu tasya lakṣaṇādikamanayā ekayā kārikayopanyastam / tathā hi -",
  "SA14bsa033_u:1344": "dānena prajñayā yāvad buddhādau smṛtibhiśca sā /",
  "SA14bsa033_u:1345": "dharmābhāvasvabhāvenetyanupūrvakriyā matā //",
  "SA14bsa033_u:1346": "(ka) lakṣaṇam",
  "SA14bsa033_u:1347": "sarvākārajñatāditrisarvajñatākārān adhigatān anupūrvīkṛtya prajñābhāvanayopāttaḥ sattvayogaḥ ānupūrvikaprayoga iti lakṣaṇam /",
  "SA14bsa033_u:1348": "(kha) bhedaḥ",
  "SA14bsa033_u:1349": "dānādiṣaṭpāramitāparipūraṇena (ṣaṭ)",
  "SA14bsa033_u:1350": ", buddha-dharma-saṃgha-śīla-tyāga-devatā-nāmanusmaraṇena (ṣaṭ)",
  "SA14bsa033_u:1351": ", rūpādisarvadharmābhāve svabhāvāvabodhena (ekaḥ)",
  "SA14bsa033_u:1352": "yo 'dhigamaḥ sa ānupūrvikābhisamayastrayodaśavidha ityasya trayodaśa bhedā bhavanti /",
  "SA14bsa033_u:1353": "(ga) avadhiḥ",
  "SA14bsa033_u:1354": "sambhāramārgamārabhya ekakṣaṇābhisambodhāt samanantarapūrvakṣaṇaparyantamasya sīmā bhavatīti /",
  "SA14bsa033_u:1355": "// iti ānupūrvikābhisamayopalakṣakāḥ trayodaśaḥ dharmāḥ //",
  "SA14bsa033_u:1356": "___________________________",
  "SA14bsa033_u:1357": "(ī) ekakṣaṇābhisambodhābhisamayopalakṣakāḥ catvāro dharmāḥ",
  "SA14bsa033_u:1358": "ekakṣaṇābhisambodhasya svarūpanirdeśaḥ abhisamayālaṅkāre kārikārdhena saṃkṣepataḥ kṛtaḥ / tathā hi -",
  "SA14bsa033_u:1359": "ekakṣaṇābhisambodho lakṣaṇena caturvidhaḥ //",
  "SA14bsa033_u:1360": "vistaratastu saptamādhikāre draṣṭavyaḥ /",
  "SA14bsa033_u:1361": "(ka) lakṣaṇam",
  "SA14bsa033_u:1362": "adhigatatrisarvajñatākāreṣu svabhyastasteṣāmeva kṣaṇenaikenādhigamarūpaḥ paryantayogaḥ ekakṣaṇābhisambodha iti lakṣaṇam /",
  "SA14bsa033_u:1363": "ekakṣaṇaprayogaḥ, antimakṣaṇabodhisattvīyajñānam, ānantaryamūrdhaprayogaḥ ityanarthāntaram /",
  "SA14bsa033_u:1364": "(kha) bhedaḥ",
  "SA14bsa033_u:1365": "svarūpataḥ ekavidha eva ekakṣaṇābhisambodho lakṣaṇena (vyāvṛtyā)",
  "SA14bsa033_u:1366": "caturvidho bhavati, yathā - avipākalakṣaṇaḥ, vipākalakṣaṇaḥ alakṣaṇalakṣaṇaḥ, advayalakṣaṇaśceti /",
  "SA14bsa033_u:1367": "(ya) avipākalakṣaṇaḥ",
  "SA14bsa033_u:1368": "asya sarvaṃ svarūpam abhisamayālaṅkāre ekayā kārikayā parīdīpitam / tathā hi -",
  "SA14bsa033_u:1369": "anāsravāṇāṃ sarveṣāmekaikenāpi saṃgrahāt /",
  "SA14bsa033_u:1370": "ekakṣaṇāvabodho 'yaṃ jñeyo dānādinā muneḥ //",
  "SA14bsa033_u:1371": "(ka) lakṣaṇam",
  "SA14bsa033_u:1372_0": "ekakṣaṇadānādijñānena anāsravadānādyaśītyanuvyañjanalakṣaṇānāṃ dharmāṇāṃ saṃgraheṇa",
  "SA14bsa033_u:1372_1": "bodhisattvasya avabodharūpaḥ paryantayogaḥ avipākānāsravasarvadharmaikakṣaṇalakṣaṇo",
  "SA14bsa033_u:1372_2": "bhavatīti lakṣaṇam /",
  "SA14bsa033_u:1373": "(ra) vipākalakṣaṇaḥ",
  "SA14bsa033_u:1374": "asya sarvaṃ svarūpam abhisamayālaṅkāre ekayā kārikayā samyagabhihitam / tathā hi -",
  "SA14bsa033_u:1375": "vipākadharmatāvasthā sarvaśuklamayī yadā /",
  "SA14bsa033_u:1376": "prajñāpāramitā jātā jñānamekakṣaṇe tadā //",
  "SA14bsa033_u:1377": "(ka) lakṣaṇam",
  "SA14bsa033_u:1378": "yadā bodhisattvasya pratipakṣabhāvanayā sarvavipakṣakalaṅkāpagamena sakalavyavadānapakṣavipākadharmatāvasthā śuklasvabhāvā jātā,",
  "SA14bsa033_u:1379": "tadā ekasminneva kṣaṇe vipākāvasthāprāptānām anāsravadharmāṇāṃ bodhāt jñānaṃ (prajñāpāramitā)",
  "SA14bsa033_u:1380": "vipākadharmatāvasthānāsravadharmaikakṣaṇalakṣaṇo bhavati, ityevakṣaṇābhisambodho dvitīyaḥ /",
  "SA14bsa033_u:1381": "ayaṃ vipākaḥ aṣṭamabhūmerūrdhvaṃ bhavatīti jñeyam /",
  "SA14bsa033_u:1382": "(la) alakṣaṇalakṣaṇaḥ",
  "SA14bsa033_u:1383": "asya svarūpādikaṃ sarvam abhisamayālaṅkāre ekayā kārikayā suspaṣṭamupavarṇitam / tathā hi -",
  "SA14bsa033_u:1384": "svapnopameṣu dharmeṣu sthitvā dānādicaryayā /",
  "SA14bsa033_u:1385": "alakṣaṇatvaṃ dharmāṇāṃ kṣaṇenaikena vindati /",
  "SA14bsa033_u:1386": "(ka) lakṣaṇam",
  "SA14bsa033_u:1387_0": "pūrvaṃ svapnopamasarvadharmābhyāsena sambhāradvayamanubhūya adhigamāvasthāyāṃ svapnasvabhāveṣu",
  "SA14bsa033_u:1387_1": "sarvadharmeṣu upādānaskandhādiṣu sthitvā dānādiṣaṭpāramitāpratipattyā dānādirūpanirūpaṇākāreṇa",
  "SA14bsa033_u:1387_2": "alakṣaṇāḥ sarvadharmā iti saṃkleśavyavadānarūpāṇāṃ sarvadharmāṇāmekenaiva kṣaṇena",
  "SA14bsa033_u:1387_3": "alakṣaṇatvaṃ jānāti,",
  "SA14bsa033_u:1388": "ityevam alakṣaṇa sarvadharmaikakṣaṇalakṣaṇo bhavatīti ekakṣaṇābhisambodhastṛtīyaḥ /",
  "SA14bsa033_u:1389": "(va) advayalakṣaṇaḥ",
  "SA14bsa033_u:1390": "asyādvayalakṣaṇasya svarūpam abhisamayālaṅkāre ekayā kārikayā spaṣṭamupadarśitam / tathā hi -",
  "SA14bsa033_u:1391": "svapnaṃ taddarśinaṃ caiva dvayayogena nekṣate /",
  "SA14bsa033_u:1392": "dharmāṇāmadvayai tattvaṃ kṣaṇenaikena paśyati //",
  "SA14bsa033_u:1393": "(ka) lakṣaṇam",
  "SA14bsa033_u:1394": "nirantaradīrghakāladvayapratibhāsaprahāṇābhyāsasātmībhāvād unmīlitadvayapratibhāsavāsano yadā bodhisattvo grāhyagrāhakayogena svapnaṃ grāhyaṃ svapnadarśinaṃ grāhakaṃ nekṣate,",
  "SA14bsa033_u:1395": "tadā sarve 'pyevaṃdharmāṇo dharmā iti dharmāṇāmadvayaṃ tattvamekenaiva kṣaṇena paśyati,",
  "SA14bsa033_u:1396": "ityevam advayalakṣaṇasarvadharmaikakṣaṇalakṣaṇo bhavatyekakṣaṇābhisambodhaścaturthaḥ /",
  "SA14bsa033_u:1397": "(kha) nirvacanam",
  "SA14bsa033_u:1398": "eka ityantimaḥ,",
  "SA14bsa033_u:1399": "kṣaṇamiti samayaḥ,",
  "SA14bsa033_u:1400": "abhirityābhimukhyam,",
  "SA14bsa033_u:1401": "samiti samyak,",
  "SA14bsa033_u:1402": "aya ityadhigama ityevaṃ antimakāle dānādisarvānāsravadharmāṇāmaviparītaḥ samyak prativedhaḥ ekakṣaṇābhisambodha ityucyate /",
  "SA14bsa033_u:1403": "(ga) avadhiḥ",
  "SA14bsa033_u:1404": "samastānāṃ caturlakṣaṇānāmavadhiḥ antimakṣaṇasthabodhisattvīyāvasthāyāmeva bhavati /",
  "SA14bsa033_u:1405": "// iti ekakṣaṇābhisambodhābhisamayasya aṣṭau dharmāḥ //",
  "SA14bsa033_u:1406": "___________________________________________________________________",
  "SA14bsa033_u:1407": "3. Dharmakāyopalakṣakāścatvāro dharmāḥ",
  "SA14bsa033_u:1408": "vipākabhūtasya dharmakāyasya saṃkṣiptanirdeśaḥ abhisamayālaṅkāre ekayā kārikayā paridīpitaḥ / tathā hi -",
  "SA14bsa033_u:1409": "svābhāvikaḥ sasāmbhogo nairmāṇiko 'parastathāḥ /",
  "SA14bsa033_u:1410": "dharmakāyaḥ sakāritraścaturdhā samudīritaḥ //",
  "SA14bsa033_u:1411": "vistṛtanirdeśastu aṣṭamādhikāre catvāriṃśatkārikābhirvihitaḥ /",
  "SA14bsa033_u:1412": "tatra dharmakāyasya lakṣaṇādikaṃ sarvaṃ svarūpamupavarṇitam /",
  "SA14bsa033_u:1413": "(ka) lakṣaṇam",
  "SA14bsa033_u:1414": "sambhāradvayasaṃcayabalena prāptāḥ paryantaguṇā eva phalabhūto dharmakāya iti lakṣaṇam /",
  "SA14bsa033_u:1415": "(kha) bhedaḥ",
  "SA14bsa033_u:1416": "catvāro 'sya bhedā bhavanti,",
  "SA14bsa033_u:1417": "yathā - svabhāvakāyaḥ,",
  "SA14bsa033_u:1418": "jñānadharmakāyaḥ,",
  "SA14bsa033_u:1419": "sambhogakāyaḥ,",
  "SA14bsa033_u:1420": "nirmāṇakāyaśceti catvāraḥ /",
  "SA14bsa033_u:1421": "1. svabhāvakāyaḥ",
  "SA14bsa033_u:1422": "asya svābhāvikakāyasyopapādanam abhisamayālaṅkāre ekayā kārikayā kṛtam / tathā hi -",
  "SA14bsa033_u:1423": "sarvākārāṃ viśuddhiṃ ye dharmāḥ prāptā nirāsravāḥ /",
  "SA14bsa033_u:1424": "svābhāviko muneḥ kāyasteṣāṃ prakṛtilakṣaṇaḥ //",
  "SA14bsa033_u:1425": "(ka) lakṣaṇam",
  "SA14bsa033_u:1426": "prakṛtyāgantukamalaviśuddhidvayalakṣaṇaḥ paryantadhāturanutpādarūpaḥ svabhāvakāya iti lakṣaṇam /",
  "SA14bsa033_u:1427": "(kha) bhedaḥ",
  "SA14bsa033_u:1428": "prakṛtiviśuddhaḥ āgantukaviśuddhaśceti dvau bhedau /",
  "SA14bsa033_u:1429": "(ga) avadhiḥ",
  "SA14bsa033_u:1430": "svabhāvakāyaḥ kevalaṃ buddhabhūmāveva bhavati /",
  "SA14bsa033_u:1431": "2. jñānadharmakāyaḥ",
  "SA14bsa033_u:1432": "asya jñānakāyasya svarūpam abhisamayālaṅkāre pañcabhiḥ kārikābhirupadarśitam /",
  "SA14bsa033_u:1433": "(ka) lakṣaṇam",
  "SA14bsa033_u:1434": "yāvajjñānaṃ yathāvajjñānaṃ cāpekṣya sākṣātkāri paryantajñāna jñānadharmakāya iti lakṣaṇam /",
  "SA14bsa033_u:1435": "jñānadharmakāyaḥ sarvajñajñānaṃ cetyanarthāntaram /",
  "SA14bsa033_u:1436": "(kha) bhedaḥ",
  "SA14bsa033_u:1437": "buddhabhūmau anāsravajñānānāmekaviṃśatiḥ jñānavargā evāsya ekaviṃśatiḥ prabhedāḥ / tathā hi -",
  "SA14bsa033_u:1438": "(1)",
  "SA14bsa033_u:1439": "smṛtyupasthānādyārabhya āryāṣṭāṅgamārgaparyantā saptatriṃśad bodhipakṣāḥ, (2)",
  "SA14bsa033_u:1440": "catvāryapramāṇāni maitryādicaturbrahmavihārāḥ, (3)",
  "SA14bsa033_u:1441": "aṣṭau vimokṣāḥ, (4)",
  "SA14bsa033_u:1442": "navasamāpattayaḥ, (5)",
  "SA14bsa033_u:1443": "kṛtsnāyatanāni daśa (6)",
  "SA14bsa033_u:1444": "aṣṭau abhibhvāyatanāni, (7)",
  "SA14bsa033_u:1445": "araṇāsamādhiḥ, (8)",
  "SA14bsa033_u:1446": "praṇidhijñānam, (9)",
  "SA14bsa033_u:1447": "ṣaḍabhijñāḥ, (10)",
  "SA14bsa033_u:1448": "catasraḥ pratisaṃvidaḥ, (11)",
  "SA14bsa033_u:1449": "āśrayālambanacittajñānapariśuddhaya iti cataśraḥ śuddhayaḥ, (12)",
  "SA14bsa033_u:1450": "daśa vaśitāḥ, (13)",
  "SA14bsa033_u:1451": "daśa balāni, (14)",
  "SA14bsa033_u:1452": "catvāri vaiśāradyāni, (15)",
  "SA14bsa033_u:1453": "trīṇi arakṣaṇāni, (16)",
  "SA14bsa033_u:1454": "trīṇi smṛtyupasthānāni, (17)",
  "SA14bsa033_u:1455": "asammoṣadharmatā, (18)",
  "SA14bsa033_u:1456": "kleśajñeyāvaraṇānuśayarūpabījaprahāṇāt vāsanāsamudghātaḥ, (19)",
  "SA14bsa033_u:1457": "sakalajanahitāśayatā mahākaruṇā, (20)",
  "SA14bsa033_u:1458": "aṣṭādaśāveṇikā buddhadharmāḥ, (21)",
  "SA14bsa033_u:1459": "sarvākārajñatāditrisarvajñatā /",
  "SA14bsa033_u:1460": "tathā coktam abhisamayālaṅkāre -",
  "SA14bsa033_u:1461": "bodhipakṣāpramāṇāni vimokṣā anupūrvaśaḥ /",
  "SA14bsa033_u:1462": "navātmikā samāpattiḥ kṛtsnaṃ daśavidhātmakam //",
  "SA14bsa033_u:1463": "abhibhvāyatanānyaṣṭaprakārāṇi prabhedataḥ /",
  "SA14bsa033_u:1464": "araṇā praṇidhijñānamabhijñāḥ pratisaṃvidaḥ //",
  "SA14bsa033_u:1465": "sarvākārāścatasro 'tha śuddhayo vaśitā daśa /",
  "SA14bsa033_u:1466": "balāni daśa catvāri vaiśāradyānyarakṣaṇam //",
  "SA14bsa033_u:1467": "trividhaṃ smṛtyupasthānaṃ tridhā 'saṃmoṣadharmatā /",
  "SA14bsa033_u:1468": "vāsanāyāḥ samudghāto mahatī karuṇā jane //",
  "SA14bsa033_u:1469": "āveṇikā munereva dharmā ye 'ṣṭādaśeritāḥ /",
  "SA14bsa033_u:1470": "sarvākārajñatā ceti dharmākāyo 'bhidhīyate //",
  "SA14bsa033_u:1471": "(ga) avadhiḥ",
  "SA14bsa033_u:1472": "buddhabhūmāveva jñānadharmakāyo bhavati /",
  "SA14bsa033_u:1473": "3. sambhogakāyaḥ",
  "SA14bsa033_u:1474": "sambhogakāyasya svarūpavarṇanam abhisamayālaṅkāre ekayā kārikayā kṛtam / tathā hi -",
  "SA14bsa033_u:1475": "dvātriṃśallakṣaṇāśītivyañjanātmā munerayam /",
  "SA14bsa033_u:1476": "sāmbhogiko mataḥ kāyo mahāyānopabhogataḥ //",
  "SA14bsa033_u:1477": "(ka) lakṣaṇam",
  "SA14bsa033_u:1478": "sthānakāyaparivāradharmakālākhyaiḥ pañcabhirviniyatairvirśiṣṭaḥ kāyaḥ sambhogakāya iti lakṣaṇam /",
  "SA14bsa033_u:1479": "(kha) bhedaḥ",
  "SA14bsa033_u:1480": "mahāsambhogakāyaḥ kaniṣṭhasambhogakāyaśceti bhedadvayamabhidhānadṛṣṭyā kartuṃ śakyate /",
  "SA14bsa033_u:1481": "tatra mahāsambhogakāyaḥ akaniṣṭhabhaumikaḥ sambhogakāya ityanarthāntaram /",
  "SA14bsa033_u:1482": "tathaiva kaniṣṭhasambhogakāyaḥ akaniṣṭhabhaumikau nirmāṇakāyaścetyanarthāntaram /",
  "SA14bsa033_u:1483": "(ga) avadhiḥ",
  "SA14bsa033_u:1484": "ayaṃ sambhogakāyo buddhabhūmau akaniṣṭhaghanavyūhakṣetre eva kevalaṃ bhavati /",
  "SA14bsa033_u:1485": "4. nirmāṇakāyaḥ",
  "SA14bsa033_u:1486": "kāyasyāsya nairmāṇikasya svarūpam abhisamayālaṅkāre kārikayā ekayā samyagupavarṇitam / tathā hi -",
  "SA14bsa033_u:1487": "karoti yena citrāṇi hitāni jagataḥ samam /",
  "SA14bsa033_u:1488": "ā bhavāt so 'nupacchinnaḥ kāyo nairmāṇiko muneḥ //",
  "SA14bsa033_u:1489": "(ka) lakṣaṇam",
  "SA14bsa033_u:1490": "pañcabhirviniyatairvirahitaḥ paryantarūpakāyo nirmāṇakāya iti lakṣaṇam /",
  "SA14bsa033_u:1491": "yena śākyamunitathāgatādirūpeṇa āsaṃsāraṃ sarvalokadhātuṣu sattvānāṃ samīhitamarthaṃ samaṃ karoti,",
  "SA14bsa033_u:1492": "asau kāyaḥ prabandhatayā anuparato nairmāṇiko buddhasya bhagavataḥ sarvabālajanasādhāraṇaścaturtho 'vasātavyaḥ /",
  "SA14bsa033_u:1493": "(kha) bhedaḥ",
  "SA14bsa033_u:1494": "nirmāṇakāyasya trayo bhedā bhavanti,",
  "SA14bsa033_u:1495": "yathā - uttamanirmāṇakāyaḥ,",
  "SA14bsa033_u:1496": "śailpikanirmāṇakāyaḥ,",
  "SA14bsa033_u:1497": "nairyāṇikanirmāṇakāyaśceti /",
  "SA14bsa033_u:1498": "buddhakāritrāṇi",
  "SA14bsa033_u:1499": "imāni bhagavato vicitrāṇi kāritrāṇi abhisamayālaṅkāre saptabhiḥ kārikābhirvistaraśo nirdiṣṭāni /",
  "SA14bsa033_u:1500": "(ka) lakṣaṇam",
  "SA14bsa033_u:1501": "svasantatisthasarvākārajñatādhipatyenodayamāsāditāḥ śuklā guṇā eva buddhakāritrāṇīti lakṣaṇam /",
  "SA14bsa033_u:1502": "(kha) bhedaḥ",
  "SA14bsa033_u:1503": "gatipraśamanakāritrata ārabhya nirvāṇaniveśanaparyantaṃ saptaviṃśatiḥ karmāṇyevāsya saptaviṃśatiḥ prabhedā bhavanti /",
  "SA14bsa033_u:1504": "yathoktamabhisamayālaṅkāre saptaviṃśatiḥ karitrāṇi -",
  "SA14bsa033_u:1505": "tathā karmāpyanucchinnamasyāsaṃsāramiṣyate /",
  "SA14bsa033_u:1506": "gatīnāṃ śamanaṃ karmaṃ saṃgrahe ca caturvidhe //",
  "SA14bsa033_u:1507": "niveśanaṃ sasaṃkleśe vyavadānāvabodhane /",
  "SA14bsa033_u:1508": "sattvānāmarthayāthātmye ṣaṭsu pāramitāsu ca //",
  "SA14bsa033_u:1509": "buddhamārge prakṛtyaiva śūnyatāyāṃ dvayakṣaye /",
  "SA14bsa033_u:1510": "saṃkete 'nupalambhe ca paripāke ca dehinām //",
  "SA14bsa033_u:1511": "bodhisattvasya mārgo 'bhiniveśasya nivāraṇe /",
  "SA14bsa033_u:1512": "bodhiprāptau jinakṣetraviśuddhau niyatiṃ prati //",
  "SA14bsa033_u:1513": "aprameye ca sattvārthe buddhasevādike guṇe /",
  "SA14bsa033_u:1514": "bodheraṅgeṣvanāśe ca karmaṇāṃ satyadarśane //",
  "SA14bsa033_u:1515": "viparyāsaprahāṇe ca tadavastukatānaye /",
  "SA14bsa033_u:1516": "vyavadāne sasambhāre saṃskṛtāsaṃskṛte prati //",
  "SA14bsa033_u:1517": "vyatibhedāparijñāne nirvāṇe va niveśanam /",
  "SA14bsa033_u:1518": "dharmakāyasya karmedaṃ saptaviṃśatidhā matam //",
  "SA14bsa033_u:1519": "(ga) avadhiḥ",
  "SA14bsa033_u:1520": "mārge 'praveśādārabhya buddhabhūmiparyantamasyāvadhirbhavati /",
  "SA14bsa033_u:1521": "(gha) vaiśiṣṭyam",
  "SA14bsa033_u:1522": "vineyajanakarmānusāraṃ bhagavataḥ kāyavāṅmanaḥkāritrāṇi ākāśavad atyudārāṇi,",
  "SA14bsa033_u:1523": "nadīdhārāvad avicchinnāni,",
  "SA14bsa033_u:1524": "samudrataraṅgavat kālānatikramaṇalakṣaṇāni,",
  "SA14bsa033_u:1525": "cintāmaṇikalpavṛkṣādivad anābhogarūpāṇi bhavanti /",
  "SA14bsa033_u:1526": "(ṅa) avadhiḥ",
  "SA14bsa033_u:1527": "vineyajanapratibhāsabhāk saptaviṃśatiprakāraṃ karma avicchinnatayā āsaṃsāraṃ pravartate /",
  "SA14bsa033_u:1528": "// iti dharmakāyopakṣakāścatvāro dharmāḥ //",
  "SA14bsa033_u:1529": "___________________________",
  "SA14bsa033_u:1530": "pariṇāmanā",
  "SA14bsa033_u:1531": "prajñāpāramitopalakṣakāṇāṃ sarvākārajñātādyaṣṭānām,",
  "SA14bsa033_u:1532_0": "aṣṭapadārthopalakṣakāṇāṃ ca saptateḥ padārthānāṃ prakāśakamidaṃ subhāṣitaṃ jagadguroḥ",
  "SA14bsa033_u:1532_1": "maitreyanāthasya mukhānniḥ-sṛtasyāgamasya caturdikṣuḥ prasārāya lokasya ca sanmārgārohaṇāya",
  "SA14bsa033_u:1532_2": "prabhavediti pariṇāmanā /",
  "SA14bsa033_u:1533": "ācāryaharibhadravacanena tu -",
  "SA14bsa033_u:1534": "tathyātathyavibhāgayuktivikalajñānodayātsaṃvṛtau",
  "SA14bsa033_u:1535": "saṃsārārṇavapaṅkamagnamanasī jātāḥ sadā dehinaḥ /",
  "SA14bsa033_u:1536": "sarve 'mī jananīnibandhanakṛtād bījānmayāptācchubhāt sarvākāravarā bhavantu niyataṃ kāyatrayaprāpiṇaḥ //",
  "SA14bsa033_u:1537": "iti śam om"
}