{
    "GSP27motik_4u:0": "4. Prakaraṇa: Sthiti (4,1.1-4,24.19, 4,25.12-4,33.26)",
    "GSP27motik_4u:1": "oṃ atha sthitiprakaraṇaṃ vyākhyāyate / oṃ",
    "GSP27motik_4u:2": "pratyakjyotiḥ kim api paramam bhāvayitvātha devaṃ dhyātvā citte bhavabhayaharaṃ śrīgaṇeśaṃ vibhuṃ ca / maulau kṛtvā gurucaraṇayor dhūlipuñjaṃ ca ṭīkā sthityākhye ḥsmin prakaraṇavare tanyate bhāskareṇa //MU_4,1.0//",
    "GSP27motik_4u:3": "evam utpattiprakaraṇe ḥnutpattirūpāṃ jagadutpattim pratipādya tacchravaṇena ca tatra śrīrāmam pratītibhājaṃ nirvarṇya tadanantaraṃ yogyaṃ sthitiprakaraṇārambhaṃ karoti",
    "GSP27motik_4u:4": "athotpattiprakaraṇād anantaram idaṃ śṛṇu / sthitiprakaraṇaṃ rāma jñātaṃ nirvāṇakāri yat //MU_4,1.1//",
    "GSP27motik_4u:5": "athaśabdo maṅgalamātraprayojanaḥ / idaṃ vakṣyamāṇam / sthitiprakaraṇaṃ kim / yat jñātaṃ śravaṇamanananidadhyāsanaviṣaye kṛtaṃ sat / nirvāṇam brahmaṇi ātyantikaṃ layaṃ karotīti tādṛśam / bhavati //MT_4,1.1//",
    "GSP27motik_4u:6": "sthitiprakaraṇam eva kathayati",
    "GSP27motik_4u:7": "evaṃ tāvad idaṃ viddhi dṛśyaṃ jagad iti sthitam / ahaṃ cetyādy anākāram bhrāntimātram asanmayam //MU_4,1.2//",
    "GSP27motik_4u:8": "tāvat tvam evaṃ viddhi / anyat svayam eva jñāsyasīti bhāvaḥ / evaṃ katham ity apekṣāyām āha idam iti / jagad iti / jagad iti nāmadheyena sthitam / idaṃ dṛśyam puraḥsphurat / dṛśikriyāviṣayo bhāvajātam / aham ityādi ca bhavati / kathambhūtam / anākāram bhrāntimātram asanmayaṃ ca //MT_4,1.2//",
    "GSP27motik_4u:9": "akartṛkam anaṅgaṃ ca gagane citram utthitam / adraṣṭṛkaṃ sānubhavam anidraṃ svapnadarśanam //MU_4,1.3//",
    "GSP27motik_4u:10": "gagane cidākāśe / citram ālekhyam iva / uditam prādurbhūtam / kīdṛk citram / akartṛkam kartṛrahitam / anaṅgam niḥsvarūpam / punaḥ kim / svapnadarśanam svapnadarśanasvarūpam / svapnadarśanam kathambhūtam / adraṣṭṛkam draṣṭṛrahitam / sānubhavam draṣṭranubhavaviṣayatāṃ gatam / anidram nidrādoṣādṛṣṭam / atrālaukikatvakathanena vismayakāritve eva bharaḥ kṛtaḥ //MT_4,1.3//",
    "GSP27motik_4u:11": "bhaviṣyatpuranirmāṇaṃ citrasaṃstham ivoditam / markaṭānalatāpābham ambvāvartavad āsthitam //MU_4,1.4//",
    "GSP27motik_4u:12": "bhaviṣyatpurasya ca nakiñcidrūpatvaṃ sphuṭam eva / markaṭasyānalatvenābhāsamānaḥ analaḥ markaṭānalaḥ / tasya yaḥ tāpaḥ / tasyābhā yasya / tat / markaṭo hi kam api phalaviśeṣam agnibhrameṇa gṛhṇāti / āsthitam sthitiyuktam //MT_4,1.4//",
    "GSP27motik_4u:13": "sadrūpam api niḥśūnyaṃ tejaḥ sauram ivāmbare / ratnābhājālam iva khe dṛśyamānam abhittimat //MU_4,1.5//",
    "GSP27motik_4u:14": "sadrūpam cinmātrasāratvāt / niḥśūnyam nakiñcittvāt / ambare hi sauraṃ tejaḥ sadrūpam api niḥśūnyam iva bhātīti tasyopamānatvena grahaṇam //MT_4,1.5//",
    "GSP27motik_4u:15": "saṅkalpapuravat prauḍham anubhūtam asanmayam / kathārthapratibhānātma na kvacit sthitam asti ca //MU_4,1.6//",
    "GSP27motik_4u:16": "kathāyāḥ anena kathyamānāyāḥ kathāyāḥ / yaḥ arthaḥ / tasya yat pratibhānam sphuraṇam / tadātma tatsvarūpam / kathāḥ śravaṇakāle hi śrotuḥ tadarthaḥ puraḥ iva pratibhāti / na kvacit sthitam vicārāsahatvāt / asti ca pratibhāsamānatvāt //MT_4,1.6//",
    "GSP27motik_4u:17": "niḥsāram apy atīvāntaḥsāraṃ svapnācalopamam / bhūtākāśam ivākārabhāsuraṃ śūnyamātrakam //MU_4,1.7//",
    "GSP27motik_4u:18": "niḥsāram piṇḍagrahābhāvāt / atīvātiśayenāntaḥsāram cinmātrasāratvāt / ākārabhāsuram nīlarūpayuktākārabhāsvaram //MT_4,1.7//",
    "GSP27motik_4u:19": "śaradabhram ivāgrastham alakṣyakṣayam ākṣayi / varṇo vyomatalasyeva dṛśyamānam avastukam //MU_4,1.8//",
    "GSP27motik_4u:20": "spaṣṭam //MT_4,1.8//",
    "GSP27motik_4u:21": "svapnāṅganāratākāram arthaniṣṭham anarthakam / citrodyānam ivotphullam arasaṃ sarasākṛti //MU_4,1.9//",
    "GSP27motik_4u:22": "arthaniṣṭham retaḥsravākhyārthakriyāratam / anarthakam prabhāte ḥdṛśyamānatvāt vṛthābhātam / punaḥ kathambhūtam / arasam āsvādarahitam api / sarasākṛti sarasā ivākṛtiḥ yasya / tat / kim iva / utphullaṃ citrodyānam ālekhyodyānam / iva / tasyāpi arasatve ḥpi sarasākṛtitvam prasiddham //MT_4,1.9//",
    "GSP27motik_4u:23": "prakāśam iva nistejaś citrārkānalavat sthitam / anubhūtam manorājyam ivāsatyam avāstavam //MU_4,1.10//",
    "GSP27motik_4u:24": "spaṣṭam //MT_4,1.10//",
    "GSP27motik_4u:25": "citrapadmākara iva sārasaugandhyavarjitam / śūnye prakacitaṃ nānāvarṇam ākāritātmakam //MU_4,1.11//",
    "GSP27motik_4u:26": "śūnye acetyacinmātrākhyāyāṃ śūnyabhittau / ākāritaḥ ākārayuktaḥ / ātmā yasya / tādṛśam //MT_4,1.11//",
    "GSP27motik_4u:27": "paramārthena śuṣyadbhir bhūtapelavapallavaiḥ / tataṃ jaḍam asārātma kadalīstambhabhāsuram //MU_4,1.12//",
    "GSP27motik_4u:28": "tataṃ vyāptam //MT_4,1.12//",
    "GSP27motik_4u:29": "sphāritekṣaṇadṛśyāndhakāracakrakavat tatam / atyantam abhavadrūpam api pratyakṣavat sthitam //MU_4,1.13//",
    "GSP27motik_4u:30": "sphāritekṣaṇasya dṛśyāni yāni andhakāracakrakāṇi / tadvat tatam / abhinayagamyaś cāyam arthaḥ //MT_4,1.13//",
    "GSP27motik_4u:31": "vār budbuda ivābhogi śūnyam antaḥ sphuradvapuḥ / rasātmakaṃ satyarasam avicchinnakṣayodayam //MU_4,1.14//",
    "GSP27motik_4u:32": "rasātmakam icchāsvarūpaṃ jalasvarūpaṃ ca / satyarasaṃ / satyasya cinmātratattvasya / rasaḥ yasya / tat / cinmātratattvenaiva puṣṭiṃ gatam ity arthaḥ //MT_4,1.14//",
    "GSP27motik_4u:33": "nīhāra iva vistāri gṛhītaṃ san na kiñcana / jaḍaṃ śūnyāspadaṃ śūnyaṃ keṣāñcit paramāṇuvat //MU_4,1.15//",
    "GSP27motik_4u:34": "keṣāñcit sthūlabuddhīnāṃ tārkikāṇām //MT_4,1.15//",
    "GSP27motik_4u:35": "kiñcid bhūtamayo ḥstīti sthitaṃ śūnyam abhūtakam / gṛhyamāṇam asadrūpaṃ niśātama ivotthitam //MU_4,1.16//",
    "GSP27motik_4u:36": "ayaṃ saṃsāraḥ kiñcit bhūtamayaḥ astīti sthitam bhāsamānam / etair viśeṣaṇaiḥ samastaḥ sthitiprakaraṇārthaḥ saṅgṛhyoktaḥ / sthitiprakaraṇe evaṃrūpāyā jagatsthiter vaktum iṣṭatvāt //MT_4,1.16//",
    "GSP27motik_4u:37": "śrīrāmaḥ pṛcchati",
    "GSP27motik_4u:38": "mahākalpakṣaye dṛśyam āste bīja ivāṅkuram / pare bhūya udety etat tata eveti kiṃ vada //MU_4,1.17//",
    "GSP27motik_4u:39": "iti kim etad eva kim asti atha vā neti / vada kathaya //MT_4,1.17//",
    "GSP27motik_4u:40": "evambodhāḥ kim ajñāḥ syur uta tajjñā iti sphuṭam / yathāvad bhagavan brūhi sarvasaṃśayaśāntaye //MU_4,1.18//",
    "GSP27motik_4u:41": "evam pūrvaślokoktarūpaḥ / bodhaḥ yeṣāṃ / te / tādṛśāḥ //MT_4,1.18//",
    "GSP27motik_4u:42": "śrīvasiṣṭha uttaram āha",
    "GSP27motik_4u:43": "idam bīje ḥṅkura iva dṛśyam āste mahākṣaye / brūte yaḥ param ajñatvam etat tasyātiśaiśavāt //MU_4,1.19//",
    "GSP27motik_4u:44": "atiśaiśavāt atimaurkhyāt //MT_4,1.19//",
    "GSP27motik_4u:45": "hetukathanam avaśyopadeśyatvenāha",
    "GSP27motik_4u:46": "sparśe kiṃ tad asambaddhaṃ katham etad avāstavam / viparīto bodha eṣa vaktuḥ śrotuś ca maurkhyakṛt //MU_4,1.20//",
    "GSP27motik_4u:47": "asambaddhaṃ tat kim bhavati / na kiñcid apīty arthaḥ / etat avāstavam asambaddhaṃ / katham bhavati / sparśe āmukhe ity / eṣa viparītaḥ bodhaḥ vaktuḥ śrotuś ca maurkhyakṛt bhavati / etat anena hetunā asambaddham bhavati iti vaktuḥ vaktavyam / anena hetunā etat avāstavaṃ na bhavatīti śrotuḥ paryanuyogaḥ kāryaḥ / anyathā tayoḥ maurkhyam eveti bhāvaḥ //MT_4,1.20//",
    "GSP27motik_4u:48": "phalitam āha",
    "GSP27motik_4u:49": "bījakāle ḥṅkura iva jagad āste itīha yā / buddhiḥ sāsatpralāpārthā mūḍhā śṛṇu kathaṃ kila //MU_4,1.21//",
    "GSP27motik_4u:50": "ata ity adhyāhāryam / asatpralāpārthā asatpralāpasyevārthaḥ yasyāḥ / sā / asatpralāparūpeti yāvat / mūḍhā jaḍā / kathaṃ kena hetunā / hetvakathane mamāpi maurkhyāpātaḥ syād iti bhāvaḥ //MT_4,1.21//",
    "GSP27motik_4u:51": "bījam bhavet svayaṃ dṛśyaṃ cittādīndriyagocaraḥ / vaṭadhānādi dhānyādi yuktam atrāṅkurodbhavaḥ //MU_4,1.22//",
    "GSP27motik_4u:52": "cittādīndriyagocaraḥ / ata eva dṛśyam vaṭadhānādi tathā dhānyādi bījam bhavet / atra dhānādirūpe tathā dhānyādirūpe bīje / aṅkurodbhavaḥ yuktam bhavati //MT_4,1.22//",
    "GSP27motik_4u:53": "manaḥṣaṣṭhendriyātītaṃ yaḥ khād atitarām api / bījaṃ tad bhavituṃ śaktaṃ svayambhūr jagataḥ katham //MU_4,1.23//",
    "GSP27motik_4u:54": "manaḥ ṣaṣṭhaṃ yeṣām / tāni manaḥṣaṣṭhāni / tādṛśāni ca tānīndriyāṇi / tāny atītam / svayambhūḥ cinmātram //MT_4,1.23//",
    "GSP27motik_4u:55": "ākāśād api sūkṣmasya parasya paramātmanaḥ / sarvākṣānupalabhyasya kīdṛśī bījatā katham //MU_4,1.24//",
    "GSP27motik_4u:56": "spaṣṭam //MT_4,1.24//",
    "GSP27motik_4u:57": "sat sūkṣmam asadābhāsam asad eva hy ataddṛśām / kīdṛśī bījatā tatra bījābhāve kuto ḥṅkuraḥ //MU_4,1.25//",
    "GSP27motik_4u:58": "sat api yat cinmātrākhyaṃ vastu / ataddṛśām na tasmin dṛk yeṣām / te / tādṛśām / cinmātrajñānarahitānām iti yāvat / asad eva bhavati / atra hetum āha / asadābhāsam iti / asadvat ābhāsaḥ yasya / tat / tādṛśam / atrāpi hetutvena viśeṣaṇam āha sūkṣmam iti / sūkṣmatvād asadābhāsatvam / asadābhāsatvād asattvam ity arthaḥ / tatra tasmin cinmātrākhye vastuni / bījatā kīdṛśī bhavati / na bhavati / sthūlasyaiva bījatvayogād ity arthaḥ / bījābhāve aṅkuraḥ jagadākhyaḥ aṅkuraḥ / kutaḥ bhavati / naiva yukta ity arthaḥ //MT_4,1.25//",
    "GSP27motik_4u:59": "gaganāṅgād api svacche śūnye tatra pare pade / kathaṃ santi jaganmerusamudragaganādayaḥ //MU_4,1.26//",
    "GSP27motik_4u:60": "gaganāṅgāt svacchatvaṃ jāḍyākhyamālinyarahitatvāt jñeyam //MT_4,1.26//",
    "GSP27motik_4u:61": "nakiñcid yat kathaṃ kiñcit tatrāste vastv avastuni / asti cet tat kathaṃ tatra vidyamānaṃ na dṛśyate //MU_4,1.27//",
    "GSP27motik_4u:62": "yat cinmātram / bāhyāntaḥkaraṇātītatvāt nakiñcid bhavati / tatra tasmin / avastuni nakiñcidrūpe cinmātre / indriyagamyatvena kiñcidrūpaṃ vastu jagadākhyaṃ vastu / katham āste / tathāpi cet asti tatra vidyamānaṃ kathaṃ na dṛśyate / tarhi vidyamānatvam evāsya yuktaṃ syād iti bhāvaḥ / nanu jagataḥ vidyamānatvaṃ kathaṃ nāsti iti cet / vicārāsahatvān nāstīti brūmaḥ / yo hi vicāraṃ sahate tasyaiva vidyamānatvam / yathā rajjusarpāpekṣayā rajjoḥ //MT_4,1.27//",
    "GSP27motik_4u:63": "nakiñcidātmanaḥ kiñcit katham eti kuto ḥtha vā / śūnyarūpād ghaṭākāśāj jāto ḥdriḥ kva kutaḥ kadā //MU_4,1.28//",
    "GSP27motik_4u:64": "pūrvaślokavyākhyayaiva gatārtho ḥyaṃ ślokaḥ //MT_4,1.28//",
    "GSP27motik_4u:65": "pratipakṣe kathaṃ kiñcid āste chāyātape yathā / katham āste tamo bhānau katham āste hime ḥnalaḥ //MU_4,1.29//",
    "GSP27motik_4u:66": "kiñcit kim api / pratipakṣe katham āste / pratipakṣe avasthānaṃ kasyāpi na yuktam iti bhāvaḥ / viśeṣeṇaitad eva darśayati cchāyetyādi //MT_4,1.29//",
    "GSP27motik_4u:67": "merur āste katham aṇau kutaḥ kiñcid anākṛtau / tadatadrūpayor aikyaṃ kva cchāyātapayor iva //MU_4,1.30//",
    "GSP27motik_4u:68": "dṛṣṭāntāni viśeṣatayoktvā dārṣṭāntikam api tattayaiva kathayati kutaḥ kiñcid iti / kiñcit indriyagamyatvāt kiñcidrūpaṃ jagat / anākṛtau indriyāgamyatvenākārarahite cinmātre / kutaḥ na yuktam etad iti bhāvaḥ / nanv ekatve na bījāṅkuratvam anayor astīty atrāha tadatad iti / tadatadrūpayoḥ atyantabhinnayoḥ //MT_4,1.30//",
    "GSP27motik_4u:69": "sākāre vaṭadhānādāv aṅkuro ḥstīti yuktimat / anākāre mahākāraṃ jagad astīty ayuktimat //MU_4,1.31//",
    "GSP27motik_4u:70": "spaṣṭam //MT_4,1.31//",
    "GSP27motik_4u:71": "deśāntare yac ca narāntare ca buddhyādisarvendriyaśaktyadṛśyam / nāsty eva tattadvidhabuddhibodhe nakiñcid ity eva tad ucyate ca //MU_4,1.32//",
    "GSP27motik_4u:72": "deśāntare ca asmin deśe anyasmin deśe ca / narāntare ca tvayi anyeṣu nareṣu ca / kālasyāpy etad upalakṣaṇam / tena kālāntare cety api jñeyaṃ / tenāyam arthaḥ / buddhyādīnāṃ sarvendriyaśaktīnāṃ cādṛśyaṃ yat vastu / deśāntare narāntare ca tattadvidhabuddhibodhe / tattadvidhāḥ tattatprakārāḥ / yāḥ buddhayaḥ / tāsāṃ yaḥ bodhaḥ / tatra / nāsti / tadviṣayo nāstīti yāvat / paṇḍitaiḥ tat nakiñcid ity eva ucyate kathyate //MT_4,1.32//",
    "GSP27motik_4u:73": "tataḥ kim ity atrāha",
    "GSP27motik_4u:74": "kāryasya tat kāraṇatām prayātam vaktīti yas tasya vimūḍhabodhaḥ / kair nāma tatkāryam udeti tasmāt svaiḥ kāraṇaughaiḥ sahakārirūpaiḥ //MU_4,1.33//",
    "GSP27motik_4u:75": "tat nakiñcid iti nāmārhaṃ vastu / kāryasya kāraṇatām prayātam bhavati / iti yaḥ vakti / tasya vimūḍhabodhaḥ bhavati / nāsau tajjña iti bhāvaḥ / sahakārikāraṇābhāvena tasya kāraṇatāṃ nivārayati tatkāryam iti / svaiḥ nijaiḥ / sarvasya nakiñcidrūpacinmātrasvarūpatvena sahakārikāraṇasattā nāstīti bhāvaḥ //MT_4,1.33//",
    "GSP27motik_4u:76": "etena siddhaṃ siddhāntaṃ sargāntaślokena kathayati",
    "GSP27motik_4u:77": "durbuddhibhiḥ kāraṇakāryabhāvaṃ saṅkalpitaṃ dūratare vyudasya / yad eva tat satyam anādimadhyaṃ jagat tad eva sthitam ity avehi //MU_4,1.34//durbuddhibhiḥ kubuddhiyuktaiḥ / saṅkalpitaṃ svasaṅkalpenollikhitam / na tu paramārthasantaṃ kāryakāraṇabhāvaṃ jagadbrahmaviṣayaṃ kāryakāraṇabhāvam / vyudasya parityajya / tvam iti avehi satyatayā niścinu iti / kim iti / anādimadhyam ādimadhyayor api sākṣitvena sthitatvāt ādimadhyarahitam / yat eva / tat prasiddham / satyam satyabhūtam cinmātrākhyaṃ vastu asti / tad eva na tu tatkāryam / jagat asti / iti śivam //MT_4,1.34//",
    "GSP27motik_4u:78": "iti śrībhāskarakaṇṭhaviracitāyāṃ śrīmokṣopāyaṭīkāyāṃ janyajanakanirākaraṇaṃ sthitiprakaraṇe prathamaḥ sargaḥ //1//",
    "GSP27motik_4u:79": "vasiṣṭha uvāca",
    "GSP27motik_4u:80": "athaitadabhyupagame vacmi vedyavidāṃ vara / samastakalanātīte mahācidvyomni nirmale //MU_4,2.1//",
    "GSP27motik_4u:81": "jagadādyaṅkuras tatra yady asti tad asau tadā / kair ivodeti kathaya kāraṇaiḥ sahakāribhiḥ //MU_4,2.2//",
    "GSP27motik_4u:82": "he vedyavidāṃ vara / athāham etat bījatvam / aṅgīkṛtya / vacmi kathayāmi / kiṃ vakṣīty apekṣāyām āha samasteti / samastakalanātīte sarvakāryakāraṇabhāvādikalanātīte / nirmale cetyākhyamalādūṣite / sahakāribhiḥ kāraṇaiḥ sahakārikāraṇaiḥ / yugmam //MT_4,2.1-2//",
    "GSP27motik_4u:83": "sahakārikāraṇānām abhāve vāṅkurodgatiḥ / vandhyākanyā ca dṛṣṭeha na kadācana kenacit //MU_4,2.3//",
    "GSP27motik_4u:84": "vāśabdaḥ pādapūraṇārthaḥ / caśabdaḥ samuccaye //MT_4,1.3//",
    "GSP27motik_4u:85": "sahakārikāraṇānām abhāve yac ca voditam / mūlakāraṇam evātmā tat svabhāve sthitaṃ tathā //MU_4,2.4//",
    "GSP27motik_4u:86": "yat ca jagadākhyaṃ kāryam / sahakārikāraṇānām abhāve uditam kāraṇāt anyatayā prādurbhūtam bhavati / tat tathā tena prakāreṇa / svabhāve svasvarūpe / sthitam / mūlakāraṇam ātmā mūlakāraṇabhūta ātmaiva bhavati / na kāryam / sahakārikāraṇasambhava eva kāryatvadarśanāt //MT_4,1.4//",
    "GSP27motik_4u:87": "sargādau sargarūpeṇa brahmaivātmani tiṣṭhati / yathāsthitam anākāraṃ kva janyajanakakramaḥ //MU_4,2.5//",
    "GSP27motik_4u:88": "sargādau cetyonmukhatāsamaye //MT_4,1.5//",
    "GSP27motik_4u:89": "atha pṛthvyādayo ḥnye vā kuto ḥpy āgatya kurvate / sahakārikāraṇatvaṃ tat pūrvaivātra dūṣaṇā //MU_4,2.6//",
    "GSP27motik_4u:90": "pūrvā dūṣaṇeti / sargāgame yā dūṣaṇā asti sā eva sahakāryabhimatapṛthvyādyāgame ḥpy astīty arthaḥ //MT_4,1.6//",
    "GSP27motik_4u:91": "phalitam āha",
    "GSP27motik_4u:92": "tasmāt pare jagac chāntam āste tat sahakāraṇaiḥ / vinā prasaratīty uktir bālasya na vipaścitaḥ //MU_4,2.7//",
    "GSP27motik_4u:93": "tasmāt tato hetoḥ / jagat pare śāntam bījatvena sthitam asti / sahakāraṇaiḥ sahakārikāraṇaiḥ vinā / tat prasarati ity uktiḥ bālasya mūrkhasya / bhavati / vipaścitaḥ paṇḍitasya / na bhavati //MT_4,1.7//",
    "GSP27motik_4u:94": "paramaphalitaṃ kathayati",
    "GSP27motik_4u:95": "tasmād rāma jagan nāsīn na cāsti na bhaviṣyati / cetanākāśam evācchaṃ kacatīttham ivātmani //MU_4,2.8//",
    "GSP27motik_4u:96": "he rāma / tasmāt jagat nāsīt na cāsti na ca bhaviṣyati sahakārikāraṇābhāvāt / punaḥ kim etat sphuratīty / atrāha cetaneti / accham cetyarahitaṃ / cetanākāśam cinmātrākāśam / ātmani ittham jagadrūpeṇa / sphurati iva kacati iva //MT_4,1.8//",
    "GSP27motik_4u:97": "atyantābhāva evāsya jagato vidyate yadā / tadā brahmedam akhilam iti sad rāma nānyathā //MU_4,2.9//",
    "GSP27motik_4u:98": "anyathā asat //MT_4,1.9//",
    "GSP27motik_4u:99": "nanu prāgabhāvādir eva kathaṃ nātrāsti / kim atyantābhāvenety / atrāha",
    "GSP27motik_4u:100": "pūrvapradhvaṃsanānyoḥnyābhāvair yad upaśāmyati / aśāntam eva tac citte na śāmyaty eva tad yataḥ //MU_4,2.10//",
    "GSP27motik_4u:101": "pūrvapradhvaṃsanānyoḥnyābhāvaiḥ prāgabhāvena pradhvaṃsābhāvena anyoḥnyābhāvena ca / yat śāmyati tat aśāntam eva bhavati / yataḥ tat vastu / citte manasi / na śāmyati saṃskāratvena sthitatvāt / tasmād atyantābhāva evātra yukta iti bhāvaḥ //MT_4,1.10//",
    "GSP27motik_4u:102": "atyantābhāvam evāto jagaddṛśyasya sarvadā / varjayitvetarā yuktir nāsty evānarthasaṅkṣaye //MU_4,2.11//",
    "GSP27motik_4u:103": "jagaddṛśyasyātyantābhāva eva jagadrūpasyānarthasya kṣaye yuktiḥ nānyat kiñcid iti piṇḍārthaḥ //MT_4,1.11//",
    "GSP27motik_4u:104": "cidākāśasya bodho ḥyaṃ jagadādīti yat sthitam / ayaṃ so ḥham idaṃ rūpālokacittakalādy api //MU_4,2.12//",
    "GSP27motik_4u:105": "idaṃ jagadādīti yat sthitam asti / ayam cidākāśasya bodha eva bhavati / nānyat / ādiśabdena pralayasya grahaṇam / jagadādīti viśeṣeṇa kathayati ayaṃ so ḥham ityādi / cittakalā manaskāraḥ //MT_4,1.12//",
    "GSP27motik_4u:106": "idam arkādi pṛthvyādi tathedaṃ vatsarādi ca / ayaṃ kalpaḥ kṣaṇaś cāyam ime maraṇajanmane //MU_4,2.13//",
    "GSP27motik_4u:107": "spaṣṭam //MT_4,1.13//",
    "GSP27motik_4u:108": "ayaṃ kalpāntasaṃrambho mahākalpānta eṣa saḥ / ayaṃ sa sargaprārambho bhāvābhāvakramas tv asau //MU_4,2.14//",
    "GSP27motik_4u:109": "spaṣṭam //MT_4,1.14//",
    "GSP27motik_4u:110": "lakṣāṇīmāni kalpānām imā brahmāṇḍakoṭayaḥ / ime brahmendranicayā imā viṣṇvādiśaktayaḥ //MU_4,2.15//",
    "GSP27motik_4u:111": "viṣṇvādirūpāḥ śaktayaḥ viṣṇvādiśaktayaḥ //MT_4,1.15//",
    "GSP27motik_4u:112": "ete ceme pariṇatā ime bhūya upāgatāḥ / imāni dhiṣṇyajālāni deśakālakalā imāḥ //MU_4,2.16//",
    "GSP27motik_4u:113": "ete ime pariṇatāḥ mṛtāḥ //MT_4,1.16//",
    "GSP27motik_4u:114": "upasaṃhāraṃ karoti",
    "GSP27motik_4u:115": "mahācitparamākāśam anāvṛttam anantakam / yathā pūrvaṃ sthitaṃ śāntam ity evaṃ kacati svayam //MU_4,2.17//",
    "GSP27motik_4u:116": "anāvṛttam āvṛttirahitam / anantakam antarahitam / śāntam svasmin svarūpe eva sarvadā nilīnam / mahācitparamākāśam / iti anena prakāreṇa / evam jagadrūpeṇa / kacati sphurati //MT_4,1.17//",
    "GSP27motik_4u:117": "paramāṇusahasrāṃśabhāsa etā mahāciteḥ / svabhāvabhūtā evāntaḥsthitā nāyānti yānti no //MU_4,2.18//",
    "GSP27motik_4u:118": "mahāciteḥ antaḥsthitāḥ / ata eva svabhāvabhūtāḥ / paramāṇoḥ yaḥ sahasrāṃśaḥ / tatparimāṇāḥ bhāsaḥ dīptayaḥ / etāḥ sargaparamparāḥ / na āyānti no yānti sadā sthitatvāt //MT_4,1.18//",
    "GSP27motik_4u:119": "svayam antaś camatkāro yas samudgīryate citā / tat sargabhānam bhātīdam bhārūpaṃ na ca bhittimat //MU_4,2.19//",
    "GSP27motik_4u:120": "citā cinmātreṇa / antaḥsthitaḥ yaḥ camatkāraḥ svarūpaparāmarśarūpaḥ āsvādaḥ / bahiḥ samudgīryate samyak udgīryate / tat idaṃ samudgiraṇaṃ / sargabhānam bhāti / idaṃ kathambhūtam / bhārūpam jñānasvarūpam / na bhittimat bhittirahitam //MT_4,1.19//",
    "GSP27motik_4u:121": "nodyanti na ca naśyanti nāyānti na ca yānti ca / mahāśilāntarlekhānāṃ sanniveśa ivācalāḥ //MU_4,2.20//",
    "GSP27motik_4u:122": "sargā iti śeṣaḥ //MT_4,1.20//",
    "GSP27motik_4u:123": "ime sargāḥ prasphuranti svataḥ svātmani nirmale / nabhasīva nabhobhāgā nirākārā nirākṛtau //MU_4,2.21//",
    "GSP27motik_4u:124": "svataḥ svabhāvena //MT_4,1.21//",
    "GSP27motik_4u:125": "dravatvānīva toyasya spandā iva sadāgateḥ / āvartā iva vāmbhodher guṇino vāthavā guṇāḥ //MU_4,2.22//",
    "GSP27motik_4u:126": "pūrvaślokadṛṣṭāntatvenaiva yojyam //MT_4,1.22//",
    "GSP27motik_4u:127": "vijñānaghana evaikam idam ittham iva sthitam / sodayāstamayārambham anantaṃ śāntam ātatam //MU_4,2.23//",
    "GSP27motik_4u:128": "vijñānaghane jñānaikasvarūpe cinmātratattve / idam jagat //MT_4,1.23//",
    "GSP27motik_4u:129": "sahakāryādihetūnām abhāve śūnyatā jagat / svayambhūr jāyate ceti kilonmattakaphūtkṛtam //MU_4,2.24//",
    "GSP27motik_4u:130": "unmattakaphūtkṛtam unmattapralāpaḥ //MT_4,1.24//",
    "GSP27motik_4u:131": "sargāntaślokena phalitaṃ kathayati",
    "GSP27motik_4u:132": "praśāntasarvārthakalākalaṅko nirastaniḥśeṣavikalpatalpaḥ / cirāya vidrāvitadīrghanidro bhavābhayo bhūṣitabhūḥ prabuddhaḥ //MU_4,2.25//tasmād ity adhyāhāryam / tasmāt tvam bhava / kīdṛśa ity apekṣāyāṃ viśeṣaṇāny āha praśānta ityādi / praśāntaḥ brahmaikatāvijñānena prakarṣeṇa śāntaḥ / sarvārtharūpaḥ kalaṅkaḥ yasya / saḥ / nirastā niḥśeṣavikalpā eva talpam yena / saḥ / vidrāvitā dīrghanidrā avidyārūpā dīrghanidrā yena / saḥ / ata eva prabuddhaḥ samyagjñānayuktaḥ / ataḥ abhayaḥ bhayarahitaḥ / iti śivam //MT_4,1.25//",
    "GSP27motik_4u:133": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe dvitīyaḥ sargaḥ //2//śrīrāmaḥ pṛcchati",
    "GSP27motik_4u:134": "mahāpralayasargādau prathamo ḥsau prajāpatiḥ / smṛtyātmā jāyate sarge smṛtyātmaiva tato jagat //MU_4,3.1//",
    "GSP27motik_4u:135": "prathamaḥ prajāpatiḥ śuddhamanorūpaḥ brahmā / smṛtyātma smṛtirūpam //MT_4,3.1//",
    "GSP27motik_4u:136": "śrīvasiṣṭhaḥ uttaraṃ kathayati",
    "GSP27motik_4u:137": "mahāpralayasargādāv evam etad raghūdvaha / smṛtyātmaiva bhavaty ādau prathamo ḥsau prajāpatiḥ //MU_4,3.2//",
    "GSP27motik_4u:138": "evam etat etat satyam evety arthaḥ //MT_4,3.2//",
    "GSP27motik_4u:139": "tatsaṅkalpātma ca jagat smṛtyātmaivam idaṃ tataḥ / iti saṅkalpanagaraṃ sthitam pūrvaprajāpateḥ //MU_4,3.3//",
    "GSP27motik_4u:140": "tatsaṅkalpātma smṛtisvarūpaprajāpatisvarūpam //MT_4,3.3//",
    "GSP27motik_4u:141": "iti sthite ḥpi sā rāma tasya pūrvaprajāpateḥ / sthitir na sambhavaty eva nabhasīva mahādrumaḥ //MU_4,3.4//",
    "GSP27motik_4u:142": "sā smṛtirūpā //MT_4,3.4//",
    "GSP27motik_4u:143": "śrīrāmaḥ pṛcchati",
    "GSP27motik_4u:144": "na sambhavati kim brahman sargādau prāktanī smṛtiḥ / mahāpralayasammohair naśyati prāksmṛtiḥ katham //MU_4,3.5//",
    "GSP27motik_4u:145": "mahāpralayasammohaiḥ mahāpralayakṛtābhiḥ mūrcchābhiḥ //MT_4,3.5//",
    "GSP27motik_4u:146": "śrīvasiṣṭha uttaraṃ kathayati",
    "GSP27motik_4u:147": "prāṅmahāpralaye prājña pūrve brahmādayaḥ purā / kila nirvāṇam āyātās te ḥvaśyam brahmatāṃ gatāḥ //MU_4,3.6//",
    "GSP27motik_4u:148": "nirvāṇam muktim //MT_4,3.6//",
    "GSP27motik_4u:149": "prāktanyāḥ kaḥ smṛtes smartā tasmāt kathaya suvrata / smṛtir nirmūlatāṃ yātā smartur muktatayā yataḥ //MU_4,3.7//",
    "GSP27motik_4u:150": "spaṣṭam //MT_4,3.7//",
    "GSP27motik_4u:151": "ataḥ smartur abhāve sā smṛtiḥ kodetu kiṃ katham / avaśyaṃ hi mahākalpe sarve mokṣaikabhāginaḥ //MU_4,3.8//",
    "GSP27motik_4u:152": "spaṣṭam //MT_4,3.8//",
    "GSP27motik_4u:153": "nānubhūte ḥnubhūte ca svataś cidvyomni yā smṛtiḥ / sā jagacchrīr iti prauḍhā dṛśyābhāve hi citprabhā //MU_4,3.9//",
    "GSP27motik_4u:154": "svataḥ na tu prajāpatirūpagrahāt / nānubhūte pūrvānanubhūte viṣaye / anubhūte pūrvam anubhūte viṣaye / cidvyomni yā smṛtiḥ bhavati / sā jagacchrīr iti prauḍhā bhavati / na prajāpatismṛtir iti bhāvaḥ / kuta etad ity / atrāha dṛśyeti / hi yasmāt / dṛśyābhāve smṛtirūpadṛśyābhāve / citprabhā eva bhavati / na prajāpatiprabhā //MT_4,3.9//",
    "GSP27motik_4u:155": "athavālam anayā smṛtikalpanayā / yataḥ citprabhaiva jagad astīty abhiprāyenāha",
    "GSP27motik_4u:156": "bhāti saṃvitprabhaivāccham anādyantāvabhāsinī / yat tad etaj jagad iti svayambhūr iti ca sthitam //MU_4,3.10//",
    "GSP27motik_4u:157": "anādyantāvabhāsinī sadā bhātatvenādyantāvabhāsarahitā / saṃvitprabhā eva acchaṃ yat bhāti tat etat jagad iti sthitam bhavati / svayambhūr iti ca sthitam bhavati / ataḥ smṛteḥ svayambhuvaś ca na kāpi sattāstīti bhāvaḥ //MT_4,3.10//",
    "GSP27motik_4u:158": "anādikālasaṃsiddhaṃ yad bhānam brahmaṇo nijam / sa ātivāhiko deho virājo jagadākṛtiḥ //MU_4,3.11//",
    "GSP27motik_4u:159": "anādikālasaṃsiddham satatasiddham / brahmaṇaḥ cinmātratattvasya / yat nijaṃ svasambandhi / bhānam bhavati / saḥ virājaḥ virāḍrūpasya prajāpateḥ / ātivāhikaḥ dehaḥ bhavati / kathambhūtaḥ / jagadākṛtiḥ samastajagatsvarūpaḥ //MT_4,3.11//",
    "GSP27motik_4u:160": "paramāṇāv idam bhāti jagat sabhuvanatrayam / deśakālakriyādravyadinarātrikramānvitam //MU_4,3.12//",
    "GSP27motik_4u:161": "dravyam kriyāviṣayaḥ padārthaḥ / paramāṇvantas tribhuvanābhānam indrasya nirvāṇaprakaraṇe vakṣyati //MT_4,3.12//",
    "GSP27motik_4u:162": "paramāṇum prati tatas tasyāntas tādṛg eva ca / bhāti bhāsvaritākāraṃ tādṛggirikulāvṛtam //MU_4,3.13//",
    "GSP27motik_4u:163": "tataḥ tato hetoḥ / tasya paramāṇvantarvartinaḥ tribhuvanasya / prati paramāṇum antaḥ pratiparamāṇumadhye / tādṛk eva na tv anyarūpam / bhāsvaritākāraṃ tādṛggirikulāvṛtam tādṛśaparvatasamūhākulam / arthāt tribhuvanam bhāti //MT_4,3.13//",
    "GSP27motik_4u:164": "tatrāpi tādṛgākāram evam praty aṇum ātatam / dṛśyam ābhāti bhārūpam etad aṅga na vāstavam //MU_4,3.14//",
    "GSP27motik_4u:165": "tatrāpi pratyaṇuvartini tribhuvane ḥpi / bhārūpam jñānasvarūpam / phalitam āha etad iti / he aṅga / ataḥ etat tribhuvanam / vāstavam paramārthasat / na bhavati / svapnavad bhārūpatvāt //MT_4,3.14//",
    "GSP27motik_4u:166": "ity asty anto na saddṛṣṭer asaddṛṣṭeś ca vā kvacit / asyās tv abhyuditam buddham abuddham prati vānagha //MU_4,3.15//",
    "GSP27motik_4u:167": "iti anena prakāreṇa / saddṛṣṭeḥ cinmātradṛṣṭeḥ / asaddṛṣṭeḥ cetyadṛṣṭeḥ vā / anto ḥvasānam / nāsti / asyāḥ saddṛṣṭer asaddṛṣṭeś ca / abhyuditam abhyudayaḥ / prādurbhāva iti yāvat / buddham prati abuddham prati vā bhavati / buddham prati saddṛṣṭeḥ abhyudayaḥ asaddṛṣṭeḥ abuddham pratīti kramo jñeyaḥ //MT_4,3.15//",
    "GSP27motik_4u:168": "nanu ekā eva bhāsamānā jagadākhyā dṛṣṭir asti / tat katham uktam buddham prati saddṛṣṭer anto nāsti asaddṛṣṭer abuddham pratīty / āha",
    "GSP27motik_4u:169": "buddham pratīdam brahmaiva kevalaṃ śāntam avyayam / abuddham prati tu dvaitam bhāsuram bhuvanānvitam //MU_4,3.16//",
    "GSP27motik_4u:170": "idam eva jagat / buddhasya saddṛṣṭyā bhāti / abuddhasyāsaddṛṣṭyā / yathā ekaḥ rajjuḥ buddham prati rajjutayā bhāti / abuddham prati sarpatayeti bhāvaḥ //MT_4,3.16//",
    "GSP27motik_4u:171": "yathedam bhāsuram bhāti jagad aṇḍakajṛmbhitam / tathā koṭisahasrāṇi bhānty anyāny apy aṇāv aṇau //MU_4,3.17//",
    "GSP27motik_4u:172": "spaṣṭam //MT_4,3.17//",
    "GSP27motik_4u:173": "yathā stambhe putrikāntas tasyāś cāṅgeṣu putrikā / tasyāś ca putrikāsty aṅge tathā trailokyaputrikā //MU_4,3.18//",
    "GSP27motik_4u:174": "trailokyākhyā putrikā trailokyaputrikā //MT_4,3.18//",
    "GSP27motik_4u:175": "na bhinnā na ca saṅkhyeyā yathādrau paramāṇavaḥ / tathā brahmabṛhanmerau trailokyaparamāṇavaḥ //MU_4,3.19//",
    "GSP27motik_4u:176": "spaṣṭam //MT_4,3.19//",
    "GSP27motik_4u:177": "sūryaughāṃśuṣv asaṅkhyātuṃ śakyante laghavo ḥṇavaḥ / nānādyantāś cidāditye trailokyaparamāṇavaḥ //MU_4,3.20//",
    "GSP27motik_4u:178": "spaṣṭam //MT_4,3.20//",
    "GSP27motik_4u:179": "yathāṇavo vahanty arkadīptiṣv apsu rajaḥsu ca / tathā vahante cidvyomni trailokyaparamāṇavaḥ //MU_4,3.21//",
    "GSP27motik_4u:180": "spaṣṭam //MT_4,3.21//",
    "GSP27motik_4u:181": "śūnyānubhavamātrātma bhūtākāśam idaṃ yathā / sargānubhavamātrātma cidākāśam idaṃ tathā //MU_4,3.22//",
    "GSP27motik_4u:182": "śūnyasya yaḥ anubhavaḥ / tanmātram ātmā svarūpaṃ yasya / tat //MT_4,3.22//",
    "GSP27motik_4u:183": "sargas tu sargaśabdārthatayā buddho nayaty adhaḥ / sa brahmaśabdārthatayā buddhaḥ śreyo bhavaty alam //MU_4,3.23//",
    "GSP27motik_4u:184": "śreyaḥ mokṣarūpam //MT_4,3.23//",
    "GSP27motik_4u:185": "sargāntaślokenāpy etad eva kathayati",
    "GSP27motik_4u:186": "vijñānātmā śāsitā viśvabījam brahmaivādyaṃ svaṃ cidākāśamātraṃ / tasmāj jātaṃ yat tad eveti vedyaṃ viddhi svāntar bodhasambodhamātram //MU_4,3.24//vijñānātmā jñānaikasvarūpaḥ / śāsitā prerakaḥ / svam sarveṣām ātmatvena sthitam / cidākāśamātram ādyam brahmaiva viśvabījaṃ viśvasya bījam iva bījam / na tu sākṣād bījam / tasya samanantaram eva nirākṛtatvāt / bhavati / tasmāt tādṛśāt brahmaṇaḥ / yat jātam bhavati / tat tad eva bhavati / iti ato hetoḥ / tvam vedyam vidikriyāviṣayam bhāvajātam / svāntaḥ svamanasi / bodhasya yaḥ sambodhaḥ svaparāmarśaḥ / tanmātraṃ viddhi jānīhi / liṅgasaṅkaro ḥliṅgatvadyotanārthaḥ / iti śivam //MT_4,3.24//",
    "GSP27motik_4u:187": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe tṛtīyaḥ sargaḥ //3//",
    "GSP27motik_4u:188": "indriyagrāmasaṅgrāmasetunā bhavasāgaraḥ / tīryate netareṇeha kenacin nāma karmaṇā //MU_4,4.1//",
    "GSP27motik_4u:189": "indriyagrāmeṇendriyasamūhena / yaḥ saṅgrāmaḥ / sa eva setuḥ / tena //MT_4,4.1//",
    "GSP27motik_4u:190": "śāstrasatsaṅgamābhyāsaiḥ saviveko jitendriyaḥ / atyantābhāvam evāsya dṛśyaughasyāvagacchati //MU_4,4.2//",
    "GSP27motik_4u:191": "avagacchati jānāti //MT_4,4.2//",
    "GSP27motik_4u:192": "etat te kathitaṃ sarvaṃ svarūpaṃ rūpiṇāṃ vara / saṃsārasāgaraśreṇyo yathāyānti prayānti ca //MU_4,4.3//",
    "GSP27motik_4u:193": "he rūpiṇāṃ vara / mayā te / arthāt saṃsārasāgaraśreṇīnāṃ sarvam svarūpam / kathitam / tathā saṃsārasāgaraśreṇyāḥ yathāyānti prayānti ca / tad api kathitam //MT_4,4.3//",
    "GSP27motik_4u:194": "bahunātra kim uktena manaḥ karmadrumāṅkuram / tasmiṃś chinne jagacchākhaś chinnaḥ karmatarur bhavet //MU_4,4.4//",
    "GSP27motik_4u:195": "karmataruḥ kathambhūtaḥ / jaganty eva śākhāḥ yasya / saḥ / tādṛśaḥ //MT_4,4.4//",
    "GSP27motik_4u:196": "manaḥ sarvam idaṃ rāma tasminn antaś cikitsite / cikitsito ḥyaṃ sakalo janmajālamayo bhavaḥ //MU_4,4.5//",
    "GSP27motik_4u:197": "spaṣṭam //MT_4,4.5//",
    "GSP27motik_4u:198": "tad etaj jāyate loke mano malalavākulam / manaso vyatirekeṇa dehaḥ kva kila dṛśyate //MU_4,4.6//",
    "GSP27motik_4u:199": "jāyate jagattayā utpadyate / malalavākulam saṅkalpākhyamalaleśākulam //MT_4,4.6//",
    "GSP27motik_4u:200": "dṛśyātyantāsambhavanam ṛte nānyena hetunā / manaḥpiśācaḥ praśamaṃ yāti kalpaśatair api //MU_4,4.7//",
    "GSP27motik_4u:201": "dṛśyātyantāsambhavanaṃ dṛśyātyantābhāvam //MT_4,4.7//",
    "GSP27motik_4u:202": "etac ca sambhavaty eva manovyādhicikitsane / dṛśyātyantāsambhavātma paramauṣadham uttamam //MU_4,4.8//",
    "GSP27motik_4u:203": "manovyādhicikitsane kārye / sambhavaty eva prabhavaty eva //MT_4,4.8//",
    "GSP27motik_4u:204": "mano moham upādatte mriyate jāyate punaḥ / kasyacit tu prasādena badhyate mucyate punaḥ //MU_4,4.9//",
    "GSP27motik_4u:205": "kasyacid anākhyasya cinmātrasya //MT_4,4.9//",
    "GSP27motik_4u:206": "sphuratītthaṃ jagat sarvaṃ citte mananamanthare / śūnya evāmbare sphāre gandharvāṇām puraṃ yathā //MU_4,4.10//",
    "GSP27motik_4u:207": "mananamanthare mananabharite //MT_4,4.10//",
    "GSP27motik_4u:208": "manasīdaṃ jagat kṛtsnaṃ sphāraṃ sphurati cāsti ca / puṣpaguccha ivāmodas tatsthas tasmād ivetaraḥ //MU_4,4.11//",
    "GSP27motik_4u:209": "sphāram vistīrṇam //MT_4,4.11//",
    "GSP27motik_4u:210": "yathā tilakaṇe tailaṃ guṇo guṇini vā yathā / yathā dharmiṇi vā dharmas tathedam manasi sthitam //MU_4,4.12//",
    "GSP27motik_4u:211": "spaṣṭam //MT_4,4.12//",
    "GSP27motik_4u:212": "yathāmbhasi taraṅgaugha indau dvīndubhramo yathā / mṛgatṛṣṇā yathā tāpe saṃsāraś cittake tathā //MU_4,4.13//",
    "GSP27motik_4u:213": "spaṣṭam //MT_4,4.13//",
    "GSP27motik_4u:214": "raśmijālaṃ yathā sūrye yathālokaś ca tejasi / yathauṣṇyaṃ citrabhānau ca manasīdaṃ tathā jagat //MU_4,4.14//",
    "GSP27motik_4u:215": "spaṣṭam //MT_4,4.14//",
    "GSP27motik_4u:216": "śaityaṃ yathaiva tuhine yathā nabhasi śūnyatā / yathā cañcalatā vāyau manasīdaṃ tathā jagat //MU_4,4.15//",
    "GSP27motik_4u:217": "spaṣṭam //MT_4,4.15//",
    "GSP27motik_4u:218": "sargāntaślokenāpy etad eva kathayati",
    "GSP27motik_4u:219": "mano jagaj jagad akhilaṃ tathā manaḥ parasparaṃ tv avirahitaṃ sadaiva hi / tayor dvayor manasi nirantaraṃ kṣate kṣataṃ jagan na tu jagati kṣate manaḥ //MU_4,4.16//nirantaram atiśayena / tayoḥ dvayor iti nirdhāraṇe ṣaṣṭhī / tasmān mana eva samyagjñānādyupāyena nāśanīyam iti bhāvaḥ / iti śivam //MT_4,4.16//",
    "GSP27motik_4u:220": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe caturthaḥ sargaḥ //4//śrīrāmaḥ pṛcchati",
    "GSP27motik_4u:221": "bhagavan sarvadharmajña pūrvāparavidāṃ vara / ayam manasi saṃsāraḥ sphāraḥ katham iva sthitaḥ //MU_4,5.1//",
    "GSP27motik_4u:222": "manasi paramāṇurūpe manasi / sphāraḥ vistīrṇaḥ //MT_4,5.1//",
    "GSP27motik_4u:223": "yathāyam manasi sphāra ārambhaḥ sphurati sphuṭam / dṛṣṭāntadṛṣṭyā sphuṭayā tathā kathaya me ḥnagha //MU_4,5.2//",
    "GSP27motik_4u:224": "ārambhaḥ jagadākhya ārambhaḥ //MT_4,5.2//",
    "GSP27motik_4u:225": "śrīvasiṣṭha uttaraṃ kathayati",
    "GSP27motik_4u:226": "yathaindavānāṃ viprāṇāṃ jaganty avapuṣām api / sthitāni jātadārḍhyāni manasīdaṃ tathā sthitam //MU_4,5.3//",
    "GSP27motik_4u:227": "avapuṣām mṛtatvena śarīrarahitānām //MT_4,5.3//",
    "GSP27motik_4u:228": "lavaṇasya yathā rājñaś cendrajālākulākṛteḥ / caṇḍālatvam anuprāptaṃ tathedam manasi sthitam //MU_4,5.4//",
    "GSP27motik_4u:229": "indrajālena aindrajālikaprayuktenendrajālenākulā ākṛtir yasya / saḥ //MT_4,5.4//",
    "GSP27motik_4u:230": "bhārgavasya ciraṃ kālaṃ svargabhogabubhukṣayā / bhogeśvaratvaṃ ca yathā tathedam manasi sthitam //MU_4,5.5//",
    "GSP27motik_4u:231": "bhārgavasya śukrasya //MT_4,5.5//",
    "GSP27motik_4u:232": "śrīrāmaḥ pṛcchati",
    "GSP27motik_4u:233": "bhagavan bhṛguputrasya svargabhogabubhukṣayā / katham bhogādhināthatvaṃ saṃsāritvam babhūva ca //MU_4,5.6//",
    "GSP27motik_4u:234": "bhogādhināthatvaṃ kiṃ saṃsāritvaṃ saṃsārabhāvaḥ //MT_4,5.6//",
    "GSP27motik_4u:235": "śrīvasiṣṭhaḥ uttaram āha",
    "GSP27motik_4u:236": "śṛṇu rāma purā vṛttaṃ saṃvādam bhṛgukālayoḥ / sānau mandaraśailasya tamālaviṭapākule //MU_4,5.7//",
    "GSP27motik_4u:237": "spaṣṭam //MT_4,5.7//",
    "GSP27motik_4u:238": "purā mandaraśailasya sānau kusumasaṅkule / atapyata tapo ghoraṃ kasmiṃścid bhagavān bhṛguḥ //MU_4,5.8//",
    "GSP27motik_4u:239": "spaṣṭam //MT_4,5.8//",
    "GSP27motik_4u:240": "tam upāste sma tejasvī bālaḥ putro mahāmatiḥ / śukraḥ sakalacandrābhaḥ prakāśa iva bhāskaram //MU_4,5.9//",
    "GSP27motik_4u:241": "spaṣṭam //MT_4,5.9//",
    "GSP27motik_4u:242": "bhṛgur varavane tasmin samādhāv eva saṃsthitaḥ / sarvakālaṃ samutkīrṇo vanopalatalād iva //MU_4,5.10//",
    "GSP27motik_4u:243": "āsīd ity adhyāhāryam //MT_4,5.10//",
    "GSP27motik_4u:244": "śukraḥ kusumaśayyāsu kaladhautābjinīṣu ca / mandāratarudolāsu bālo ḥramata līlayā //MU_4,5.11//",
    "GSP27motik_4u:245": "ramaṇe hetum āha bāla iti //MT_4,5.11//",
    "GSP27motik_4u:246": "vidyāvidyādṛśor madhye śukro prāptamahāpadaḥ / triśaṅkur iva rodoḥntar avartata tadā kila //MU_4,5.12//",
    "GSP27motik_4u:247": "rodoḥntaḥ rodasyoḥ dvyāvāpṛthivyor / antaḥ madhye //MT_4,5.12//",
    "GSP27motik_4u:248": "nirvikalpasamādhisthe sa kadācit pitary atha / avyagro ḥbhavad ekānte jitārir iva bhūmipaḥ //MU_4,5.13//",
    "GSP27motik_4u:249": "spaṣṭam //MT_4,5.13//",
    "GSP27motik_4u:250": "dadarśāpsarasaṃ tatra gacchantīṃ nabhasaḥ pathā / kṣīrodamadhyalulitāṃ lakṣmīm iva janārdanaḥ //MU_4,5.14//",
    "GSP27motik_4u:251": "apsarasaṃ viśinaṣṭi",
    "GSP27motik_4u:252": "mandāramālyavalitām mandānilacalālakām / hārijhāṅkārigamanāṃ sugandhitanabhoḥnilām //MU_4,5.15//",
    "GSP27motik_4u:253": "spaṣṭam //MT_4,5.15//",
    "GSP27motik_4u:254": "lāvaṇyapādapalatām madaghūrṇitalocanām / amṛtīkṛtataddeśāṃ dehendūdayakāntibhiḥ //MU_4,5.16//",
    "GSP27motik_4u:255": "spaṣṭam //MT_4,5.16//",
    "GSP27motik_4u:256": "kāntām ālokya tasyābhūd ullāsataralam manaḥ / dṛṣṭe nirmalapūrṇendau vapur ambunidher iva //MU_4,5.17//",
    "GSP27motik_4u:257": "spaṣṭam //MT_4,5.17//",
    "GSP27motik_4u:258": "sargāntaślokena suravadhūtvam asya kathayati",
    "GSP27motik_4u:259": "manasijeṣuśatāhatam āśaye sa parirudhya manas tadanūśanāḥ / vigalitetaravṛttitayātmanā suravadhūmaya eva babhūva saḥ //MU_4,5.18//",
    "GSP27motik_4u:260": "āśaye hṛddeśe / parirudhya anyābhyaḥ vṛttibhyaḥ baddhvā / iti śivam //MT_4,5.18//",
    "GSP27motik_4u:261": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe pañcamaḥ sargaḥ //5//",
    "GSP27motik_4u:262": "atha tām manasā dhyāyaṃs tatraivāmīlitekṣaṇaḥ / ārabdhavān manorājyam idam ekaḥ kilośanāḥ //MU_4,6.1//",
    "GSP27motik_4u:263": "uśanāḥ śukraḥ //MT_4,6.1//",
    "GSP27motik_4u:264": "eṣā hi lalanā vyomni sahasranayanālaye / samprāpto ḥyam ahaṃ svargam ālolasurasundaram //MU_4,6.2//",
    "GSP27motik_4u:265": "sahasranayanālaye svarge //MT_4,6.2//",
    "GSP27motik_4u:266": "ime te mṛdumandārakusumottaṃsasundarāḥ / dravatkanakaniḥṣyandavilāsivapuṣaḥ surāḥ //MU_4,6.3//",
    "GSP27motik_4u:267": "spaṣṭam //MT_4,6.3//",
    "GSP27motik_4u:268": "imās tā locanollāsasṛṣṭanīlābjavṛṣṭayaḥ / mugdhā hāsavilāsinyaḥ kāntā hariṇadṛṣṭayaḥ //MU_4,6.4//",
    "GSP27motik_4u:269": "spaṣṭam //MT_4,6.4//",
    "GSP27motik_4u:270": "ime te kaustubhoddyotā anyoḥnyapratibimbitāḥ / viśvarūpopamākārā maruto mattakāśinaḥ //MU_4,6.5//",
    "GSP27motik_4u:271": "viśvarūpasya viṣṇoḥ / samaḥ ākāraḥ yeṣāṃ / te / maruto devaviśeṣāḥ //MT_4,6.5//",
    "GSP27motik_4u:272": "airāvaṇakaṭāmodaviraktamadhupaśrutāḥ / imās tāḥ kākalīgītā gīrvāṇagaṇagītayaḥ //MU_4,6.6//",
    "GSP27motik_4u:273": "kākalīgītāḥ kākalīgītākhyāḥ //MT_4,6.6//",
    "GSP27motik_4u:274": "iyaṃ sā kanakāmbhojacaradvairiñcasārasā / mandākinītaṭodyānaviśrāntasuranāyikā //MU_4,6.7//",
    "GSP27motik_4u:275": "spaṣṭam //MT_4,6.7//",
    "GSP27motik_4u:276": "ete te yamacandrendrasūryānilajalānalāḥ / lokapālās tanūddyotakīrṇadīptojjvalārciṣaḥ //MU_4,6.8//",
    "GSP27motik_4u:277": "spaṣṭam //MT_4,6.8//",
    "GSP27motik_4u:278": "ayaṃ sa suravikrāntahetikaṇḍūyitānanaḥ / airāvaṇo raṇaddantaprotadaityendramaṇḍalaḥ //MU_4,6.9//",
    "GSP27motik_4u:279": "suraiḥ devaiḥ / vikrāntahetibhiḥ kaṇḍūyitam ānanam yasya / saḥ //MT_4,6.9//",
    "GSP27motik_4u:280": "ime te bhūtalasthānā vyomatārakatāṃ gatāḥ / vaimānikāś calaccāruhāracāmarakuṇḍalāḥ //MU_4,6.10//",
    "GSP27motik_4u:281": "bhūtale sthānaṃ yeṣām / te bhūtalasthānāḥ //MT_4,6.10//",
    "GSP27motik_4u:282": "imās tā vividhodyānamaṇimandiramaṇḍitāḥ / vimānapaṅktayaś cārucāmīkaramayātapāḥ //MU_4,6.11//",
    "GSP27motik_4u:283": "cārucāmīkaramayaḥ ātapaḥ uddyotaḥ yāsām / tāḥ //MT_4,6.11//",
    "GSP27motik_4u:284": "merūpalatalāsphālaśīkarākīrṇadevatāḥ / etās tāḥ kīrṇamandārā gaṅgāsalilavīcayaḥ //MU_4,6.12//",
    "GSP27motik_4u:285": "merūpalataleṣu yaḥ āsphālaḥ vighaṭṭanam / tena ye śīkarāḥ / taiḥ ākīrṇāḥ devatāḥ yābhis / tāḥ //MT_4,6.12//",
    "GSP27motik_4u:286": "etāḥ prasṛtamandāramañjarīpuñjapiñjarāḥ / dolālolāpsaraḥśreṇyaḥ śakropavanavīthayaḥ //MU_4,6.13//",
    "GSP27motik_4u:287": "spaṣṭam //MT_4,6.13//",
    "GSP27motik_4u:288": "ime te kundamandāramakarandasugandhayaḥ / candrāṃśunikarākārāḥ pārijātasamīraṇāḥ //MU_4,6.14//",
    "GSP27motik_4u:289": "spaṣṭam //MT_4,6.14//",
    "GSP27motik_4u:290": "puṣpakesaranīhārapaṭavāseraṇotsukaiḥ / latāṅganāgaṇair vyāptam idaṃ tan nandanaṃ vanam //MU_4,6.15//",
    "GSP27motik_4u:291": "puṣpakesaram eva nīhāraḥ / sa eva paṭavāsaḥ / tasya yat īraṇam cālanam / tatrautsukaiḥ //MT_4,6.15//",
    "GSP27motik_4u:292": "kāntagītaravānandapranartitasurāṅganau / imau tau vallakīsnigdhasvarau nāradatumburū //MU_4,6.16//",
    "GSP27motik_4u:293": "spaṣṭam //MT_4,6.16//",
    "GSP27motik_4u:294": "ime te puṇyakartāro bhūribhūṣanabhūṣitāḥ / vyomany uḍḍayamāneṣu vimāneṣu sukhaṃ sthitāḥ //MU_4,6.17//",
    "GSP27motik_4u:295": "spaṣṭam //MT_4,6.17//",
    "GSP27motik_4u:296": "madamanmathamattāṅgya imās tāḥ surayoṣitaḥ / deveśvaraṃ niṣevante vanaṃ vanalatā iva //MU_4,6.18//",
    "GSP27motik_4u:297": "spaṣṭam //MT_4,6.18//",
    "GSP27motik_4u:298": "candrāṃśujālakusumāś cintāmaṇigulucchakāḥ / kalpavṛkṣa ime pakvaratnastavakadanturāḥ //MU_4,6.19//",
    "GSP27motik_4u:299": "spaṣṭam //MT_4,6.19//",
    "GSP27motik_4u:300": "iha tāvad imaṃ śakram aham āsanasaṃsthitam / dvitīyam iva deveśam pūjayaivābhivādaye //MU_4,6.20//",
    "GSP27motik_4u:301": "deveśam mahādevam //MT_4,6.20//",
    "GSP27motik_4u:302": "iti sañcintya śukreṇa manasaiva śacīpatiḥ / tenābhivāditas tatra dvitīya iva vai bhṛguḥ //MU_4,6.21//",
    "GSP27motik_4u:303": "manasā eva na tu kāyena //MT_4,6.21//",
    "GSP27motik_4u:304": "atha sādaram utthāya śukraḥ śakreṇa pūjitaḥ / gṛhītahastam ānīya samīpa upaveśitaḥ //MU_4,6.22//",
    "GSP27motik_4u:305": "spaṣṭam //MT_4,6.22//",
    "GSP27motik_4u:306": "dhanyas tvadāgamenādya svargo ḥyaṃ śukra śobhate / uṣyatāṃ ciram eveha śakra ittham uvāca tam //MU_4,6.23//",
    "GSP27motik_4u:307": "spaṣṭam //MT_4,6.23//",
    "GSP27motik_4u:308": "atha tatropaviśyāsau bhārgavaḥ śobhitānanaḥ / śriyaṃ jahāra śaśinaḥ sakalasyāmalasya ca //MU_4,6.24//",
    "GSP27motik_4u:309": "spaṣṭam //MT_4,6.24//",
    "GSP27motik_4u:310": "sargāntaślokenāsya naratvatyāgaṃ kathayati",
    "GSP27motik_4u:311": "sakalasuragaṇābhivandito ḥsau bhṛgutanayaḥ śatamanyupārśvasaṃsthaḥ / cirataram atulām avāpa tuṣṭiṃ naramatim ujjhitavān alam babhūva //MU_4,6.25//",
    "GSP27motik_4u:312": "asau śukraḥ / naramatim naro ḥham iti buddhim / alam atiśayena / ujjhitavān babhūva sampannaḥ / devatvam eva svasmin jñātavān iti bhāvaḥ / iti śivam //MT_4,6.25//",
    "GSP27motik_4u:313": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe ṣaṣṭhaḥ sargaḥ //6//",
    "GSP27motik_4u:314": "iti śukraḥ puram prāpya vaibudhaṃ svena cetasā / visasmāra nijam bhāvam prāktanaṃ vyasanaṃ vinā //MU_4,7.1//",
    "GSP27motik_4u:315": "iti evam / śukraḥ svena cetasā vaibudham puram prāpya / vyasanam apsaroviṣayām āsaktiṃ / vinā / sarvaṃ nijam prāktanam bhāvam visasmāra / vyasanasyāpi mānuṣabhāve evodbhūtatvāt prāktanatvaṃ jñeyam //MT_4,7.1//",
    "GSP27motik_4u:316": "muhūrtam atha viśramya tasya pārśve śacīpateḥ / svargaṃ vihartum uttasthau svarvāsiparicoditaḥ //MU_4,7.2//",
    "GSP27motik_4u:317": "svarvāsiparicoditaḥ amaracoditaḥ //MT_4,7.2//",
    "GSP27motik_4u:318": "svargaśriyaṃ samālokya lolalocanalāñchitam / straiṇaṃ draṣṭuṃ jagāmāsau nalinīm iva sārasaḥ //MU_4,7.3//",
    "GSP27motik_4u:319": "straiṇam strīsamūham //MT_4,7.3//",
    "GSP27motik_4u:320": "tatra tām mṛgaśāvākṣīṃ kāntām adhyāgatām asau / dadarśa vipināntaḥsthām bhṛṅgaś cūtalatām iva //MU_4,7.4//",
    "GSP27motik_4u:321": "tām pūrvam manuṣyaloke ḥnubhūtām //MT_4,7.4//",
    "GSP27motik_4u:322": "tām ālokya lasallolavilāsavalitākṛtim / āsīd vilīyamānāṅgo jyotsnayendumaṇir yathā //MU_4,7.5//",
    "GSP27motik_4u:323": "spaṣṭam //MT_4,7.5//",
    "GSP27motik_4u:324": "vilīyamānasarvāṅgas tām avaikṣata kāminīm / candrakānta iva jyotsnāṃ śītalāṃ khe vilāsinīm //MU_4,7.6//",
    "GSP27motik_4u:325": "spaṣṭam //MT_4,7.6//",
    "GSP27motik_4u:326": "tenāvalokitā sāpi tatparāyaṇatāṃ gatā / niśānte cakravākena kāntena parikūjitā //MU_4,7.7//",
    "GSP27motik_4u:327": "spaṣṭam //MT_4,7.7//",
    "GSP27motik_4u:328": "rasād vikasator nūnam anyoḥnyam anuraktayoḥ / prātar arkanalinyor yā śobhā saiva tayor abhūt //MU_4,7.8//",
    "GSP27motik_4u:329": "tayoḥ śukrāpsarasoḥ //MT_4,7.8//",
    "GSP27motik_4u:330": "saṅkalpitārthadāyitvād deśasya madanena sā / sarvāṅgaṃ vivaśīkṛtya śukrāyaiva samarpitā //MU_4,7.9//",
    "GSP27motik_4u:331": "deśasya svargadeśasya / saṅkalpitārthadāyitvāt / madanena asau apsarāḥ / sarvāṅgaṃ sarveṣu aṅgeṣu / vivaśīkṛtya / śukrāya samarpitā dattā / sarvasaṅkalpadāyinaḥ svargadeśasyaiva māhātmyam etat / yan madanenāsau vivaśīkṛtya śukrāya samarpiteti bhāvaḥ //MT_4,7.9//",
    "GSP27motik_4u:332": "petuḥ smaraśarās tasyā mṛduṣv aṅgeṣu bhūriśaḥ / palāśeṣv iva padminyā dhārā navapayomucaḥ //MU_4,7.10//",
    "GSP27motik_4u:333": "spaṣṭam //MT_4,7.10//",
    "GSP27motik_4u:334": "sā babhūva smarādhūtā lolālivalayālakā / mandavātavinunnāyā mañjaryāḥ sahadharmiṇī //MU_4,7.11//",
    "GSP27motik_4u:335": "spaṣṭam //MT_4,7.11//",
    "GSP27motik_4u:336": "nīlanīrajanetrāṃ tāṃ haṃsavāraṇagāminīm / madanaḥ kṣobhayām āsa pūraḥ kamalinīm iva //MU_4,7.12//",
    "GSP27motik_4u:337": "pūraḥ jalapūraḥ //MT_4,7.12//",
    "GSP27motik_4u:338": "atha tāṃ tādṛśīṃ dṛṣṭvā śukraḥ saṅkalpitārthabhāk / tamaḥ saṅkalpayām āsa saṃhāram iva bhūtakṛt //MU_4,7.13//",
    "GSP27motik_4u:339": "saṅkalpayām āsa saṅkalpenotpāditavān //MT_4,7.13//",
    "GSP27motik_4u:340": "triviṣṭapasya deśo ḥsau babhūva timirākulaḥ / bhūlokasyāndhatamaso lokālokataṭo yathā //MU_4,7.14//",
    "GSP27motik_4u:341": "spaṣṭam //MT_4,7.14//",
    "GSP27motik_4u:342": "lajjāndhakāratīkṣṇāṃśau tasmiṃs timiramaṇḍale / pratiṣṭhām āgate tasya mithunasyeva manmathe //MU_4,7.15//",
    "GSP27motik_4u:343": "teṣu sarveṣu bhūteṣu gateṣv abhimatāṃ diśam / tasmāt pradeśād bhūlokaṃ dinānte vihageṣv iva //MU_4,7.16//",
    "GSP27motik_4u:344": "sā dīrghadhavalāpāṅgā pravṛddhamadanā tathā / ājagāma bhṛgoḥ putram mayūrī vāridaṃ yathā //MU_4,7.17//",
    "GSP27motik_4u:345": "timiramaṇḍale kasmin / lajjā evāndhakāraḥ / tasya / tīkṣṇāṃśau sūrye / nāśakatvāt //MT_4,7.15-17//",
    "GSP27motik_4u:346": "dhavalāgāramadhyasthe paryaṅke parikalpite / viveśa bhārgavas tatra kṣīroda iva mādhavaḥ //MU_4,7.18//",
    "GSP27motik_4u:347": "spaṣṭam //MT_4,7.18//",
    "GSP27motik_4u:348": "sā pādāv avalambyāsya vivaśeva varānanā / rarāja ca surebhasya pādalagneva padminī //MU_4,7.19//",
    "GSP27motik_4u:349": "vivaśā parāyattaḥ //MT_4,7.19//",
    "GSP27motik_4u:350": "uvāca cedaṃ lalitaṃ lasatsnehotkayā girā / vaco madhuram ānandi vilāsi valitākṣaram //MU_4,7.20//",
    "GSP27motik_4u:351": "spaṣṭam //MT_4,7.20//",
    "GSP27motik_4u:352": "paśyāmalenduvadana maṇḍalīkṛtakārmukaḥ / abalām anubadhnāti mām eṣa kimanaṅgakaḥ //MU_4,7.21//",
    "GSP27motik_4u:353": "kutsitaḥ anaṅgaḥ kimanaṅgakaḥ //MT_4,7.21//",
    "GSP27motik_4u:354": "pāhi mām abalāṃ nātha dīnāṃ tvaccharaṇām iha / kṛpaṇāśvāsanaṃ sādho viddhi saccaritavratam //MU_4,7.22//",
    "GSP27motik_4u:355": "spaṣṭam //MT_4,7.22//",
    "GSP27motik_4u:356": "snehadṛṣṭim ajānadbhir mūḍhair eva mahāmate / praṇayā avagaṇyante na rasajñaiḥ kadācana //MU_4,7.23//",
    "GSP27motik_4u:357": "praṇayāḥ lakṣaṇayā praṇayayuktāḥ / avagaṇyante avamanyante //MT_4,7.23//",
    "GSP27motik_4u:358": "aśaṅkitopasampannaḥ praṇayo ḥnyoḥnyaraktayoḥ / adhaḥkaroti niṣyandaṃ cāndram āsvāditam priya //MU_4,7.24//",
    "GSP27motik_4u:359": "cāndraṃ niṣyandam amṛtam //MT_4,7.24//",
    "GSP27motik_4u:360": "na tathā sukhayaty eṣā cetas tribhuvaneśatā / yathā parasparānandī snehaḥ prathamaraktayoḥ //MU_4,7.25//",
    "GSP27motik_4u:361": "spaṣṭam //MT_4,7.25//",
    "GSP27motik_4u:362": "tvatpādasparśaneneyaṃ samāśvastāsmi mānada / candrapādaparāmṛṣṭā yathā niśi kumudvatī //MU_4,7.26//",
    "GSP27motik_4u:363": "spaṣṭam //MT_4,7.26//",
    "GSP27motik_4u:364": "saṃsparśāmṛtapānena tava jīvāmi sundara / candrāṃśurasapānena cakorī capalā yathā //MU_4,7.27//",
    "GSP27motik_4u:365": "spaṣṭam //MT_4,7.27//",
    "GSP27motik_4u:366": "mām imāṃ caraṇālīnām bhramarīṃ karapallavaiḥ / āliṅgyāmṛtasampūrṇe satpadmahṛdaye kuru //MU_4,7.28//",
    "GSP27motik_4u:367": "caraṇayoḥ ā samantāt / līnām caraṇālīnām //MT_4,7.28//",
    "GSP27motik_4u:368": "ity uktvā puṣpamṛdvaṅgī sā tasya patitorasi / vyāghūrṇitālinayanā sutarāv iva mañjarī //MU_4,7.29//",
    "GSP27motik_4u:369": "spaṣṭam //MT_4,7.29//",
    "GSP27motik_4u:370": "sargāntaślokena kathayati",
    "GSP27motik_4u:371": "tau dampatī tatra vilāsakāntau vilesatus tāsu vanasthalīṣu / kiñjalkagaurānilaghūrṇitāsu mattau dvirephāv iva padminīṣu //MU_4,7.30//",
    "GSP27motik_4u:372": "spaṣṭam / iti śivam //MT_4,7.30//",
    "GSP27motik_4u:373": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe saptamaḥ sargaḥ //7//",
    "GSP27motik_4u:374": "iti cittavilāsena ciram utprekṣitaiḥ priyaiḥ / praṇayair bhārgavasyāsīt tuṣṭaye sasamāgamaḥ //MU_4,8.1//",
    "GSP27motik_4u:375": "sasamāgamaḥ tayā apsarasā saha samāgamaḥ //MT_4,8.1//",
    "GSP27motik_4u:376": "mandāradāmākulayā vaibudhāsavamattayā /",
    "GSP27motik_4u:377": "tadā tena tayā sārdhaṃ dvitīyenāmalendunā //MU_4,8.2//",
    "GSP27motik_4u:378": "vihṛtam mattahaṃsāsu hemapaṅkajinīṣu ca / taṭeṣv amaravāhinyāḥ saha kinnaracāraṇaiḥ //MU_4,8.3//",
    "GSP27motik_4u:379": "vaibudhāsavaḥ amṛtam //MT_4,8.2-3//",
    "GSP27motik_4u:380": "pītam indudalasyandi devaiḥ saha rasāyanam / pārijātalatājālanilayeṣu vilāsinā //MU_4,8.4//",
    "GSP27motik_4u:381": "spaṣṭam //MT_4,8.4//",
    "GSP27motik_4u:382": "cārucaitrarathodyānalatādolāsu līlayā / ciraṃ vilasitaṃ vyagraiḥ saha vidyādharīgaṇaiḥ //MU_4,8.5//",
    "GSP27motik_4u:383": "spaṣṭam //MT_4,8.5//",
    "GSP27motik_4u:384": "nandanopavanābhogo mandareṇeva vāridhiḥ / bhṛśam ullolatāṃ nītaḥ pramathaiḥ saha śāmbhavaiḥ //MU_4,8.6//",
    "GSP27motik_4u:385": "śukreṇa śāmbhavaiḥ śambhusambandhibhiḥ / pramathaiḥ rudragaṇaiḥ / saha / nandanopavanābhogaḥ bhṛśam ullolatām nītaḥ //MT_4,8.6//",
    "GSP27motik_4u:386": "bālahemalatājālajaṭilāsu darīṣu ca / bhrāntam unmattarāgeṇa mairavīṣv abjinīṣu ca //MU_4,8.7//",
    "GSP27motik_4u:387": "śukreṇa kartrā bhrāntam bhramaḥ kṛtaḥ / śukreṇa kathambhūtena / unmattarāgeṇa udriktarāgeṇa //MT_4,8.7//",
    "GSP27motik_4u:388": "kailāsavanakuñjeṣu tayā saha vilāsinā / hārendudhavalā rātriḥ kṣapitā gaṇagītibhiḥ //MU_4,8.8//",
    "GSP27motik_4u:389": "gaṇagītibhiḥ gandharvādigītakṛtaiḥ vinodair ity arthaḥ //MT_4,8.8//",
    "GSP27motik_4u:390": "gandhamādanaśailasya viśramyopari sānuṣu / sā tena kanakāmbhojair āpādam abhimaṇḍitā //MU_4,8.9//",
    "GSP27motik_4u:391": "āpādam pādaparyantam //MT_4,8.9//",
    "GSP27motik_4u:392": "lokālokataṭānteṣu vicitrāścaryahāriṣu / krīḍitaṃ kṛtahāsena rāma tena tayā saha //MU_4,8.10//",
    "GSP27motik_4u:393": "spaṣṭam //MT_4,8.10//",
    "GSP27motik_4u:394": "mandarāntarakaccheṣu sārdhaṃ hariṇaśāvakaiḥ / avasat sa samāḥ ṣaṣṭiṃ kalpitāmaramandiraḥ //MU_4,8.11//",
    "GSP27motik_4u:395": "kalpitam kalpanayā sampāditam / amaramandiram devagṛham / yena / saḥ //MT_4,8.11//",
    "GSP27motik_4u:396": "kṣīrārṇavataṭeṣv asya vanitāsahacāriṇaḥ / kṣīṇaṃ kṛtayugād ardhaṃ śvetadvīpajanaiḥ saha //MU_4,8.12//",
    "GSP27motik_4u:397": "spaṣṭam //MT_4,8.12//",
    "GSP27motik_4u:398": "gandharvanagarodyānalīlāviracanair asau / sṛṣṭānantajagatsṛṣṭeḥ kālasyānukṛtiṃ gataḥ //MU_4,8.13//",
    "GSP27motik_4u:399": "spaṣṭam //MT_4,8.13//",
    "GSP27motik_4u:400": "athāvasad asau śukraḥ purandarapure punaḥ / sukhaṃ caturyugāny aṣṭau hariṇekṣaṇayā saha //MU_4,8.14//",
    "GSP27motik_4u:401": "spaṣṭam //MT_4,8.14//",
    "GSP27motik_4u:402": "puṇyakṣayānusandhānāt tataś cāvanimaṇḍale / tayaiva saha māninyā papātāpahṛtākṛtiḥ //MU_4,8.15//",
    "GSP27motik_4u:403": "spaṣṭam //MT_4,8.15//",
    "GSP27motik_4u:404": "parālūnasamastāṅgo hṛtasyandananandanaḥ / cintāparavaśo dhvastaḥ samitīvāhato bhaṭaḥ //MU_4,8.16//",
    "GSP27motik_4u:405": "hṛte syandananandane rathanandanopavane yasya / saḥ / bhaṭapakṣe hṛtaḥ syandananandanaḥ praśastarathaḥ yasya / saḥ //MT_4,8.16//",
    "GSP27motik_4u:406": "patitasyāvanau tasya cintayā saha dīrghayā / śarīraṃ śatadhā yātaṃ śilāpātīva nirjharaḥ //MU_4,8.17//",
    "GSP27motik_4u:407": "spaṣṭam //MT_4,8.17//",
    "GSP27motik_4u:408": "saṃśīrṇayor dehakayoś citte te vāsanāvṛte / viceratus tayor vyomni nirnīḍau vihagau yathā //MU_4,8.18//",
    "GSP27motik_4u:409": "spaṣṭam //MT_4,8.18//",
    "GSP27motik_4u:410": "tatrāviviśatuś cāndraṃ te citte raśmijālakam / prāleyatām upetyāśu śālitām atha jagmatuḥ //MU_4,8.19//",
    "GSP27motik_4u:411": "prāleyatām avaśyāyabhāvam //MT_4,8.19//",
    "GSP27motik_4u:412": "śālīṃs tān bhuktavān pakvān daśārṇeṣu dvijottamaḥ / śaukrāñ śukrāṅganāgarbhān mālaveṣu ca bhūpatiḥ //MU_4,8.20//",
    "GSP27motik_4u:413": "śaukrān śukrasambandhinaḥ / tadupādānabījanimittānīti yāvat / śukrāṅganā garbhe yeṣām / tān //MT_4,8.20//",
    "GSP27motik_4u:414": "ajāyatośanāḥ pūrvaṃ daśārṇeṣu dvijottamāt / nṛpād uttamasaubhāgyān mālaveṣu tadaṅganā //MU_4,8.21//",
    "GSP27motik_4u:415": "tadaṅganā śukrāṅganā / apsarāḥ iti yāvat //MT_4,8.21//",
    "GSP27motik_4u:416": "sa tatra vavṛdhe bālaḥ sā tatra vavṛdhe ḥṅganā / tau pūrvadampatī jātau svarbhraṣṭāv iva bhūtale //MU_4,8.22//",
    "GSP27motik_4u:417": "spaṣṭam //MT_4,8.22//",
    "GSP27motik_4u:418": "atha ṣoḍaśavarṣo ḥbhūc chukraḥ sāraṅganāmabhṛt / pitur gṛhe yauvanavāñ śrīmān viprakumārakaḥ //MU_4,8.23//",
    "GSP27motik_4u:419": "sāraṅgeti nāma bibhartīti sāraṅganāmabhṛt //MT_4,8.23//",
    "GSP27motik_4u:420": "mālānāmasurastrī sā kumārī rājasadmani / bhṛṅgekṣaṇā gatā vṛddhiṃ latā varavane yathā //MU_4,8.24//",
    "GSP27motik_4u:421": "spaṣṭam //MT_4,8.24//",
    "GSP27motik_4u:422": "rājaputrī tato mālā pūjayām āsa śaṅkaram / labheyam prāktanaṃ siddham patim ity aniśaṃ śubhā //MU_4,8.25//",
    "GSP27motik_4u:423": "spaṣṭam //MT_4,8.25//",
    "GSP27motik_4u:424": "atha mālavabhūpasya yajñe dvijasabhāgatam / mālā dadarśa sāraṅgam pitrā saha samāgatam //MU_4,8.26//",
    "GSP27motik_4u:425": "spaṣṭam //MT_4,8.26//",
    "GSP27motik_4u:426": "taṃ dṛṣṭvā sānavadyāṅgī prāktanasnehabhāvitā / dṛṣṭacandrendumaṇivat snehasvinnāṅgikā babhau //MU_4,8.27//",
    "GSP27motik_4u:427": "prāktanasnehena pūrvajanmasnehena / bhāvitā vāsitā //MT_4,8.27//",
    "GSP27motik_4u:428": "tato yajñasabhāmadhye dāśārṇadvijadārakam / bhartṛtve varayām āsa sā mālā mālavātmajā //MU_4,8.28//",
    "GSP27motik_4u:429": "spaṣṭam //MT_4,8.28//",
    "GSP27motik_4u:430": "kramāt kṛtavivāhāya tasmai vārdhakajarjaraḥ / mālaveśo ḥkhilaṃ rājyam pratipādya vanaṃ yayau //MU_4,8.29//",
    "GSP27motik_4u:431": "vārdhakajarjaraḥ jarājarjaraḥ / pratipādya dattvā //MT_4,8.29//",
    "GSP27motik_4u:432": "sa sāraṅgas tayā sārdhaṃ tasmin mālavamaṇḍape / cakārātisukhī rājyaṃ śakravac charadāṃ śatam //MU_4,8.30//",
    "GSP27motik_4u:433": "spaṣṭam //MT_4,8.30//",
    "GSP27motik_4u:434": "atha kālena mahatā cañcalatvāc ca cetasaḥ / apriyatvam mitho yātau dampatī tau vidher vaśāt //MU_4,8.31//",
    "GSP27motik_4u:435": "spaṣṭam //MT_4,8.31//",
    "GSP27motik_4u:436": "sāraṅgas tu jarājīrṇaḥ pātasajjakalevaraḥ / dadhre śvasanaśaithilyāj jīrṇaparṇasavarṇatām //MU_4,8.32//",
    "GSP27motik_4u:437": "śvasanaśaithilyāt vātaśaithilyāt //MT_4,8.32//",
    "GSP27motik_4u:438": "jāyājanavirāgeṇa vārdhakātiśayena ca / maraṇam mandamandeho nirīho ḥbhinananda saḥ //MU_4,8.33//",
    "GSP27motik_4u:439": "spaṣṭam //MT_4,8.33//",
    "GSP27motik_4u:440": "atha nīrasarājyasya duḥkhātiśayaśaṃsinaḥ / araṇya iva vetālo moho ḥtighanatāṃ gataḥ //MU_4,8.34//",
    "GSP27motik_4u:441": "spaṣṭam //MT_4,8.34//",
    "GSP27motik_4u:442": "mohāndhakūpapatitam bhogāsaṅgād anāratam / avivekinam ajñānam asajjanaparāyaṇam //MU_4,8.35//",
    "GSP27motik_4u:443": "spaṣṭam //MT_4,8.35//",
    "GSP27motik_4u:444": "jahārainaṃ tato mṛtyus tṛṣṇākavalitāśayam / pataṅgam iva maṇḍūkaḥ kṛtākrandam akiñcanam //MU_4,8.36//",
    "GSP27motik_4u:445": "akiñcanam asamartham //MT_4,8.36//",
    "GSP27motik_4u:446": "tataḥ karmaphalam bhuktvā svam paratra śubhāśubham / &nbspnbsp;  aṅgeṣu dhīvaro jātaḥ sa durbhāvavaśāt tadā //MU_4,8.37//",
    "GSP27motik_4u:447": "durbhāvavaśāt durvāsanāvaśāt //MT_4,8.37//",
    "GSP27motik_4u:448": "tatra dhīvarakarmāṇi kurvan sa śaradāṃ śatam / duḥkhajarjaracetastvād vairāgyaṃ samupāyayau //MU_4,8.38//",
    "GSP27motik_4u:449": "spaṣṭam //MT_4,8.38//",
    "GSP27motik_4u:450": "duḥkhaṃ saṃsāra ity evaṃ cintayan bhāskaraṃ tataḥ / sampataṃs tena sañjātaḥ sūryavaṃśe mahānṛpaḥ //MU_4,8.39//",
    "GSP27motik_4u:451": "sampatan śaraṇaṃ gacchan //MT_4,8.39//",
    "GSP27motik_4u:452": "śubhabhāvavaśāt so ḥtha kiñcij jñānam avāptavān / jajñe nṛpatanuṃ tyaktvā guruḥ sarvopadeśakaḥ //MU_4,8.40//",
    "GSP27motik_4u:453": "spaṣṭam //MT_4,8.40//",
    "GSP27motik_4u:454": "mantrāsādhitasiddhir hi so ḥtha vidyādharo ḥbhavat / kalpam ekaṃ tu bubhuje tato vaidyādharīm purīm //MU_4,8.41//",
    "GSP27motik_4u:455": "spaṣṭam //MT_4,8.41//",
    "GSP27motik_4u:456": "kalpāvasānasamayaṃ nītvā pavanarūpayā / tanvā sṛṣṭau pravṛttāyām bhūyo jāto muneḥ sutaḥ //MU_4,8.42//",
    "GSP27motik_4u:457": "spaṣṭam //MT_4,8.42//",
    "GSP27motik_4u:458": "tato munīnāṃ samparkāt tapasy ugre vyavasthitaḥ / avasan merugahane manvantaram aninditaḥ //MU_4,8.43//",
    "GSP27motik_4u:459": "spaṣṭam //MT_4,8.43//",
    "GSP27motik_4u:460": "tatra tasya samutpanno mṛgyāḥ putro narākṛtiḥ / tatsnehena param moham punar abhyāyayau kṣaṇāt //MU_4,8.44//",
    "GSP27motik_4u:461": "mṛgyāḥ mṛgīsakāśāt //MT_4,8.44//",
    "GSP27motik_4u:462": "putrasyāsya dhanam me ḥstu guṇāś cāyuś ca śāśvatam / ity anāratacintābhir jahau satyām avasthitim //MU_4,8.45//",
    "GSP27motik_4u:463": "satyām avasthitim satyabhūtaṃ dharmaparatvam //MT_4,8.45//",
    "GSP27motik_4u:464": "dharmacintāparibhraṃśāt putrārtham bhogacintanāt / kṣīṇāyuṣaṃ tam aharan mṛtyuḥ sarpa ivānilam //MU_4,8.46//",
    "GSP27motik_4u:465": "spaṣṭam //MT_4,8.46//",
    "GSP27motik_4u:466": "bhogaikacintayā sārdhaṃ sa samutkrāntacetanaḥ / prāpya madreśaputratvam āsīn madramahīpatiḥ //MU_4,8.47//",
    "GSP27motik_4u:467": "madreśaputratvam madradeśabhūpasutatvam //MT_4,8.47//",
    "GSP27motik_4u:468": "madradeśe ciraṃ kṛtvā rājyam ucchinnaśātravaḥ / jarām abhyājagāmātra himāśanim ivāmbujaḥ //MU_4,8.48//",
    "GSP27motik_4u:469": "spaṣṭam //MT_4,8.48//",
    "GSP27motik_4u:470": "madrarājatanuṃ taṃ tu tapovāsanayā saha / tatyāja tena jāto ḥsau tapasvī tāpasātmajaḥ //MU_4,8.49//",
    "GSP27motik_4u:471": "saḥ madrarājatanuṃ tatyājeti sambandhaḥ / tena tanutyāgena //MT_4,8.49//",
    "GSP27motik_4u:472": "samaṅgāyā mahānadyās taṭam āsādya tāpasaḥ / tapas tepe mahābuddhiḥ sa rāma vigatajvaraḥ //MU_4,8.50//",
    "GSP27motik_4u:473": "samaṅgā nadībhedaḥ //MT_4,8.50//",
    "GSP27motik_4u:474": "sargāntaślokena śukrasya sukhāvasthānaṃ kathayati",
    "GSP27motik_4u:475": "vividhajanmadaśāvivaśāśayaḥ samanusṛtya śarīraparamparām / sukham atiṣṭhad asau bhṛgunandano varanadīsutaṭe dṛḍhavṛkṣavat //MU_4,8.51//",
    "GSP27motik_4u:476": "varanadīsutaṭe samaṅgākhyāyāḥ utkṛṣṭāyāḥ nadyāḥ śobhane tīre / iti śivam //MT_4,8.51//",
    "GSP27motik_4u:477": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe aṣṭamaḥ sargaḥ //8//",
    "GSP27motik_4u:478": "iti cintayatas tasya śukrasya pitur agrataḥ / jagāmātitarāṃ kālo bahusaṃvatsarātmakaḥ //MU_4,9.1//",
    "GSP27motik_4u:479": "spaṣṭam //MT_4,9.1//",
    "GSP27motik_4u:480": "atha kālena mahatā pavanātapajarjaraḥ / kāyas tasya papātorvyāṃ chinnamūla iva drumaḥ //MU_4,9.2//",
    "GSP27motik_4u:481": "spaṣṭam //MT_4,9.2//",
    "GSP27motik_4u:482": "manas tu cañcalābhogaṃ tāsu tāsu daśāsu ca / babhrāmātivicitrāsu vanarājiṣv ivaiṇakaḥ //MU_4,9.3//",
    "GSP27motik_4u:483": "spaṣṭam //MT_4,9.3//",
    "GSP27motik_4u:484": "bhrāntam udbhrāntam abhitaś cakrārpitam ivākulam / manas tasya viśaśrāma samaṅgāsaritas taṭe //MU_4,9.4//",
    "GSP27motik_4u:485": "cakrārpito hi udbhramati //MT_4,9.4//",
    "GSP27motik_4u:486": "anantavṛttāntaghanām pelavāṃ sudṛḍhām api / tāṃ saṃsṛtidaśāṃ śukro videho ḥnubhavan sthitaḥ //MU_4,9.5//",
    "GSP27motik_4u:487": "tāṃ saṃsṛtidaśām samaṅgātaṭatāpasasambandhinīṃ saṃsāradaśām / videhaḥ sthūladeharahitaḥ //MT_4,9.5//",
    "GSP27motik_4u:488": "mandarācalasānusthā sā tanus tasya dhīmataḥ / tāpaprasarasaṃśuṣkā carmaśeṣā babhūva ha //MU_4,9.6//",
    "GSP27motik_4u:489": "spaṣṭam //MT_4,9.6//",
    "GSP27motik_4u:490": "śārīrarandhrapravahadvātaśītkārarūpayā / ceṣṭāduḥkhakṣayānandāt kākalyeva sma gāyati //MU_4,9.7//",
    "GSP27motik_4u:491": "tasya sā tanuḥ / ceṣṭāyā yat duḥkham pīḍā / tasya kṣayāt ya ānandaḥ / tataḥ hetoḥ / kākalyā kalasūkṣmayā gānavācā / gāyati sma iva / kathambhūtayā / śārīrarandhreṣu pravahan yaḥ vātaḥ / tena śītkāraḥ dhvaniviśeṣaḥ / sa eva rūpaṃ yasyāḥ / tādṛśyā //MT_4,9.7//",
    "GSP27motik_4u:492": "prāṇānusmaraṇocchvāsam iva vāṣpaṃ sma muñcati / caṇḍānilavilāsena lulitvā vanabhūmiṣu //MU_4,9.8//",
    "GSP27motik_4u:493": "vāṣpam kathambhūtam / prāṇāṇām pūrvaṃ sthitānām yad anusmaraṇam anukṣaṇaṃ smaraṇam / tena ucchvāsaḥ vṛddhiḥ yasya / tat / vāṣpatvaṃ cātrāvaśyāyasya jñeyam //MT_4,9.8//",
    "GSP27motik_4u:494": "tanum eva viśinaṣṭi",
    "GSP27motik_4u:495": "manovarākam avaṭe luṭhitam bhavabhūmiṣu / hasantīvātiśubhrābhrasitayā dantamālayā //MU_4,9.9//",
    "GSP27motik_4u:496": "bhavabhūmiṣu sthite avaṭe apsarorūpe avaṭe //MT_4,9.9//",
    "GSP27motik_4u:497": "darśayantī svakaṃ śūnyaṃ vapur akṣṇor akṛtrimam / mukhāraṇyajaratkūparūpayā gartaśobhayā //MU_4,9.10//",
    "GSP27motik_4u:498": "punaḥ kathambhūtā / akṣṇoḥ svasyākṣiyugalasya / mukham evāraṇyam / tasya jaratkūpatayā gartaśobhayā / tadvyājeneti yāvat / svaṃ vapuḥ śūnyaṃ darśayantī / śūnyā evāham asmīti darśayantīti yāvat / mṛtaśarīrasya ca mukhe māṃsaśeṣāt garto jāyate //MT_4,9.10//",
    "GSP27motik_4u:499": "tāpopataptā saṃsiktā varṣājalabhareṇa sā / pāṃsunā pavanotthena duṣkṛteneva rūṣitā //MU_4,9.11//",
    "GSP27motik_4u:500": "sā iti tanūparāmarśaḥ //MT_4,9.11//",
    "GSP27motik_4u:501": "śuṣkakāṣṭhavad ālolā pāteṣu kṛtajhāṅkṛtā / dhārānikarapātena vinunnā jaladāgame //MU_4,9.12//",
    "GSP27motik_4u:502": "vinunnā preritā / cāliteti yāvat //MT_4,9.12//",
    "GSP27motik_4u:503": "prāvṛḍnirjharapūreṇa plutā girinadītaṭe / tāramārutaśītkārā vanopala iva sthitā //MU_4,9.13//",
    "GSP27motik_4u:504": "tāraḥ mārutaśītkāraḥ yasyāṃ sā / vanopala iva vanopalavat / sthitā //MT_4,9.13//",
    "GSP27motik_4u:505": "vakrā śuṣkāntratantrī ca pūtā jhāṅkārakāriṇī / araṇyalakṣmīvīṇeva śūnyacarmamayodarī //MU_4,9.14//",
    "GSP27motik_4u:506": "araṇyalakṣmyāḥ vīṇā araṇyalakṣmīvīṇā / sā iva //MT_4,9.14//",
    "GSP27motik_4u:507": "nanu tādṛśī tasya tanuḥ vanahiṃsraiḥ kathaṃ na bhuktety / atrāha",
    "GSP27motik_4u:508": "rāgadveṣavihīnatvāt tasya puṇyāśramasya tu / mahātapastvāc ca bhṛgor na bhuktā mṛgapakṣibhiḥ //MU_4,9.15//",
    "GSP27motik_4u:509": "puṇyāśramasya ca rāgadveṣavihīnatvam tatrasthaprā--ṇirāgadveṣavihīnatvena jñeyam //MT_4,9.15//",
    "GSP27motik_4u:510": "sargāntaślokenāpy etad eva kathayati",
    "GSP27motik_4u:511": "yamaniyamakṛśīkṛtāṅgayaṣṭeś carati tapaḥ sma bhṛgūdvahasya cetaḥ / tanur atha pavanāpanītaraktā ciram aluṭhan mahatīṣu sā śilāsu //MU_4,9.16//",
    "GSP27motik_4u:512": "yamaniyamakṛśīkṛtāṅgayaṣṭeḥ bhṛgūdvahasya śukrasya / cetaḥ tapaḥ carati sma / atha sā tanuḥ pavanāpanītaraktā satī mahatīṣu śilāsu aluṭhat luṭhitavatī / iti śivam //MT_4,9.16//",
    "GSP27motik_4u:513": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe navamaḥ sargaḥ //9//",
    "GSP27motik_4u:514": "atha varṣasahasreṇa divyena parameśvaraḥ / bhṛguḥ paramasambodhād virarāma samādhitaḥ //MU_4,10.1//",
    "GSP27motik_4u:515": "samādhitaḥ kathambhūtāt / paramasambodhāt jñeyamālinyādūṣitajñānarūpāt / na tu mūrcchārūpāt //MT_4,10.1//",
    "GSP27motik_4u:516": "nāpaśyad agre tanayaṃ taṃ nayāvanatānanam / sīmāntaṃ guṇasīmāyāḥ puṇyam mūrtam iva sthitam //MU_4,10.2//",
    "GSP27motik_4u:517": "spaṣṭam //MT_4,10.2//",
    "GSP27motik_4u:518": "apaśyat kevalaṃ kālaṃ kaṅkālam purato mahat / dehayuktam ivābhāgyaṃ dāridryam iva mūrtimat //MU_4,10.3//",
    "GSP27motik_4u:519": "kālam kṛṣṇam / kaṅkālam karaṅkam / abhāgyam bhāgyaviparyayaḥ //MT_4,10.3//",
    "GSP27motik_4u:520": "kaṅkālaṃ viśinaṣṭi",
    "GSP27motik_4u:521": "tāpaśuṣkavapuḥ kṛttirandhrasphuritatittiri / saṃśuṣkāntrodaraguhāchāyāviśrāntadarduram //MU_4,10.4//",
    "GSP27motik_4u:522": "tittirayaḥ kīṭaviśeṣāḥ //MT_4,10.4//",
    "GSP27motik_4u:523": "netragartakasaṃsuptaprasūnavanakīṭakam / makṣikāpañjaraprotakośakārikrimivrajam //MU_4,10.5//",
    "GSP27motik_4u:524": "makṣikāpañjareṣu pañjarākāreṇopaviṣṭeṣu makṣikāsamūheṣu / protaḥ kośakārakrimivrajaḥ yasmin / tat //MT_4,10.5//",
    "GSP27motik_4u:525": "prāktanīm upabhogehām iṣṭāniṣṭaphalapradām / dhārādhautāntayā tanvā hasac chuṣkāsthimālayā //MU_4,10.6//",
    "GSP27motik_4u:526": "hasat hasad ivety arthaḥ //MT_4,10.6//",
    "GSP27motik_4u:527": "śiroghaṭena śubhreṇa sampannenenduvarcasā / viḍambayac ca karpūraplutaliṅgaśiraḥśriyam //MU_4,10.7//",
    "GSP27motik_4u:528": "induvarcasā candramahasā / liṅgam śivaliṅgam //MT_4,10.7//",
    "GSP27motik_4u:529": "ṛjvā saṃśuṣkasitayā svāsthimātrāvaśeṣayā / grīvayātmānusṛtayā dīrghīkurvad ivākṛtim //MU_4,10.8//",
    "GSP27motik_4u:530": "ātmānusṛtayā / ātmanā svena / anusṛtayā sambaddhayā //MT_4,10.8//",
    "GSP27motik_4u:531": "mṛṇālikāpāṇḍurayā dhārāvadhutamāṃsayā / nāsāsthilatayā vaktraṃ kṛtasīmākramaṃ dadhat //MU_4,10.9//",
    "GSP27motik_4u:532": "kṛtasīmākramam kṛtamaryādākramam //MT_4,10.9//",
    "GSP27motik_4u:533": "dīrghakandharayā nūnam uttānīkṛtavaktrayā / prekṣamāṇam iva prāṇān utkrāntān ambarodare //MU_4,10.10//",
    "GSP27motik_4u:534": "nūnam vitarke //MT_4,10.10//",
    "GSP27motik_4u:535": "jaṅghorujānudordaṇḍair dviguṇaṃ dīrghatāṃ gataiḥ / pramimāṇam ivāśāntaṃ dīrghādhvaśramabhītitaḥ //MU_4,10.11//",
    "GSP27motik_4u:536": "āśāntam digantam //MT_4,10.11//",
    "GSP27motik_4u:537": "udareṇātinimnena carmaśeṣeṇa śoṣiṇā / pradarśayad ivājñasya hṛdayasyātiśūnyatām //MU_4,10.12//",
    "GSP27motik_4u:538": "spaṣṭam //MT_4,10.12//",
    "GSP27motik_4u:539": "prekṣya tac chuṣkakaṅkālam ālānam iva dantinaḥ / pūrvāparaparāmarśam akurvan bhṛgur utthitaḥ //MU_4,10.13//",
    "GSP27motik_4u:540": "bhṛguḥ kiṃ kurvan / putrasnehena pūrvāparaparāmarśam akurvan / yoginām api hi kadācit prakṛtivaśāt dehapātaṃ tāvat pūrvāparaparāmarśahīnatvaṃ jāyate / kiṃ tu teṣāṃ tat kṣaṇikam eveti / utthitaḥ svātmatattvaparāmarśāt uccalitaḥ //MT_4,10.13//",
    "GSP27motik_4u:541": "ālokasamakālaṃ hi pratibhātaṃ tato bhṛgoḥ / ciram utkrāntajīvaḥ kim matputro ḥyam iti kṣaṇāt //MU_4,10.14//",
    "GSP27motik_4u:542": "tataḥ utthānānantaram / ālokasamakālam putrakaṅkāladarśanasamakālam / bhṛgoḥ iti pratibhātam sphuritam iti / kim iti / ayam matputraḥ ciram bahukālād ārabhya / utkrāntajīvaḥ kim katham / sampanna ity arthaḥ //MT_4,10.14//",
    "GSP27motik_4u:543": "acintayata evāsya bhaviṣyattābalaṃ tataḥ / kālam prati babhūvāśu kopaḥ paramadāruṇaḥ //MU_4,10.15//",
    "GSP27motik_4u:544": "atha bhaviṣyattābalam bhavitavyatābalam / acintayataḥ tatkṣaṇotthapūrvāparavimarśarāhityenāvimṛśataḥ / asya bhṛgoḥ / kālam prati cinmātrasthakriyāvaicitryarūpe kāle / paramadāruṇaḥ kopaḥ babhūva //MT_4,10.15//",
    "GSP27motik_4u:545": "akāla eva matputro nītaḥ kim iti kopitaḥ / kālāya śāpam utsraṣṭum bhagavān upacakrame //MU_4,10.16//",
    "GSP27motik_4u:546": "akāle tadyuganiyatamanuṣyāyurasamāptirūpe kālābhāve / idam atra tātparyam / nirvikalpasamādhinā śuddhacinmātratāṃ yātaḥ asau bhṛguḥ / tasmāt samādheḥ utthitaḥ / tataḥ bāhyasparśena kiñcinmātraṃ sphaṭikavad āsraṣṭum ārabdhaḥ / tatra prathamam akāle putram mṛtaṃ dṛṣṭvā vivaśībhūtaḥ / samanantarakālānubhūtena cinmātrarūpeṇa svena kṛtaṃ kriyāvaicitryarūpaṃ kālaṃ nāśayitum aicchat / yaś ca kālāgamaḥ sa kathaṃ svayaṃ kṛtaṃ svabhāvasahacaram etaṃ nāśayāmīti vivekāgama eva jñeyaḥ / ity āstāṃ rahasyodghāṭanena //MT_4,10.16//",
    "GSP27motik_4u:547": "athākalitarūpo ḥsau kālaḥ kavalitaprajaḥ / ādhibhautikam āsthāya vapur munim upāyayau //MU_4,10.17//",
    "GSP27motik_4u:548": "akalitarūpaḥ / akalitam paramātmagatatvena sthitatvāt prameyatām agatam / rūpaṃ yasya / saḥ / ādhibhautiko dehaḥ paramārthataḥ vicārarūpaḥ eva jñeyaḥ / bāhyān prati tu devatārūpaḥ //MT_4,10.17//",
    "GSP27motik_4u:549": "kīdṛśaḥ upāyayāv ity apekṣāyām bāhyadevatārūpatvam bāhyadṛṣṭīn prati kathayati",
    "GSP27motik_4u:550": "khaḍgapāśadharaḥ śrīmān kuṇḍalī kavacānvitaḥ / ṣaḍbhujaḥ ṣaṇmukho bahvyā vṛtaḥ kiṅkarasenayā //MU_4,10.18//",
    "GSP27motik_4u:551": "spaṣṭam //MT_4,10.18//",
    "GSP27motik_4u:552": "yaccharīrasamutthena jvālājālena valgatā / phullakiṃśukavṛkṣasya babhārādreḥ śriyaṃ nabhaḥ //MU_4,10.19//",
    "GSP27motik_4u:553": "spaṣṭam //MT_4,10.19//",
    "GSP27motik_4u:554": "yatkarasthatriśūlāgraniṣṭhyūtair agnimaṇḍalaiḥ / virejur uditair āśāḥ kānakair iva kuṇḍalaiḥ //MU_4,10.20//",
    "GSP27motik_4u:555": "spaṣṭam //MT_4,10.20//",
    "GSP27motik_4u:556": "yatpāśaśvasanāyastaśikharā medinībhṛtaḥ / dolām iva samārūḍhāś celuḥ petuś ca ghūrṇitāḥ //MU_4,10.21//",
    "GSP27motik_4u:557": "āyastaśikharā ākṛṣṭaśikharāḥ //MT_4,10.21//",
    "GSP27motik_4u:558": "yatkhaḍgamaṇḍaloddyotaśyāmam bimbaṃ vivasvataḥ / kalpadagdhajagaddhūmaparyākulam ivābabhau //MU_4,10.22//",
    "GSP27motik_4u:559": "spaṣṭam //MT_4,10.22//",
    "GSP27motik_4u:560": "sa upetya mahābāhuḥ kupitaṃ tam mahāmunim / kalpakṣubdhābdhigambhīraṃ sāntvapūrvam uvāca ha //MU_4,10.23//",
    "GSP27motik_4u:561": "saḥ kālaḥ //MT_4,10.23//",
    "GSP27motik_4u:562": "vijñātalokasthitayo mune dṛṣṭaparāvarāḥ / hetunāpi na muhyanti kim u hetum vinottamāḥ //MU_4,10.24//",
    "GSP27motik_4u:563": "dṛṣṭaḥ svarūpatvenānubhūtaḥ / parāvaraḥ parāvararūpeṇa sthitaṃ cinmātratattvam / yaiḥ / te //MT_4,10.24//",
    "GSP27motik_4u:564": "tvam anantatapā vipro vayaṃ niyatipālakāḥ / tena sampūjyase pūjya sādho netarayecchayā //MU_4,10.25//",
    "GSP27motik_4u:565": "anantatapāḥ aparimitatapāḥ / tena anantatapastvena //MT_4,10.25//",
    "GSP27motik_4u:566": "mā tapaḥ kṣapaya kṣubdhaiḥ kalpakālamahānalaiḥ / yo na dagdho ḥsmi me tasya kiṃ tvaṃ śāpena dhakṣyasi //MU_4,10.26//",
    "GSP27motik_4u:567": "yo ḥsmi yo ḥham / cinmātrakriyāvaicitryarūpasya kālasya kadāpi dāhāsambhavāt iti bhāvaḥ / dhakṣyasīti / daha bhasmīkaraṇa ity asya lṛḍantasya prayogaḥ //MT_4,10.26//",
    "GSP27motik_4u:568": "saṃsārāvalayo grastā nigīrṇā rudrakoṭayaḥ / bhuktāni viṣṇuvṛndāni kena śāptā vayam mune //MU_4,10.27//",
    "GSP27motik_4u:569": "spaṣṭam //MT_4,10.27//",
    "GSP27motik_4u:570": "bhoktāro hi vayam brahman bhojanaṃ yuṣmadādayaḥ / svayaṃ niyatir eṣā hi nāvayor etad īhitam //MU_4,10.28//",
    "GSP27motik_4u:571": "āvayoḥ yuṣmākam asmākam ca / īhitam kāṅkṣitam //MT_4,10.28//",
    "GSP27motik_4u:572": "svayam ūrdhvam prayāty agniḥ svayaṃ yānti payāṃsy adhaḥ / bhoktāram bhojanaṃ yāti sṛṣṭiś cāpy antakaṃ svayam //MU_4,10.29//",
    "GSP27motik_4u:573": "antakam kālam //MT_4,10.29//",
    "GSP27motik_4u:574": "idam ittham mune rūpam asyeha paramātmanaḥ / svātmani svayam evātmā svata eva vijṛmbhate //MU_4,10.30//",
    "GSP27motik_4u:575": "vijṛmbhate vicitrābhiḥ kriyābhiḥ vilasati //MT_4,10.30//",
    "GSP27motik_4u:576": "neha kartā na bhoktāsti dṛṣṭyā naṣṭakalaṅkayā / bahavaś ceha kartāro dṛṣṭyānaṣṭakalaṅkayā //MU_4,10.31//",
    "GSP27motik_4u:577": "naṣṭakalaṅkayā dṛṣṭyā samyagdṛṣṭyā / anaṣṭakalaṅkayā dṛṣṭyā asamyagdṛṣṭyā //MT_4,10.31//",
    "GSP27motik_4u:578": "kartṛtākartṛte brahman kevalam parikalpite / asamyagdarśanenaiva na samyagdarśanena vaḥ //MU_4,10.32//",
    "GSP27motik_4u:579": "spaṣṭam //MT_4,10.32//",
    "GSP27motik_4u:580": "puṣpāṇi taruṣaṇḍeṣu bhūtāni bhuvaneṣu ca / svayam āyānti yāntīha kalpyate hetutā vidheḥ //MU_4,10.33//",
    "GSP27motik_4u:581": "mūḍhaiḥ iha vidheḥ hetutā kalpyate kalpanayā bhāvyate / na tu paramārthataḥ hetutā kasyāpy asti / kevalasya śuddhacinmātrasyaiva sthitatvāt //MT_4,10.33//",
    "GSP27motik_4u:582": "abbimbitasya candrasya calane kartrakartṛte / na satye nānṛte yadvat tadvat kālasya sṛṣṭiṣu //MU_4,10.34//",
    "GSP27motik_4u:583": "kālasya kriyāvaicitryarūpasya mama //MT_4,10.34//",
    "GSP27motik_4u:584": "mano mithyābhramāl loke kartṛtākartṛtāmayam / karoti kalanāṃ rajjvām bhrāntekṣaṇa ivāhitām //MU_4,10.35//",
    "GSP27motik_4u:585": "spaṣṭam //MT_4,10.35//",
    "GSP27motik_4u:586": "phalitam āha",
    "GSP27motik_4u:587": "tena mā gā mune kopam āpadām īdṛśaḥ kramaḥ / yad yathā tat tathaivāstu satyam ālokayākulaḥ //MU_4,10.36//",
    "GSP27motik_4u:588": "āpadām kramaḥ īdṛśa eva bhavati / etāḥ sarveṣām evāyāntīti bhāvaḥ / yat yathā asti / tat tathaivāstu / ākulaḥ ākulībhūtaḥ tvam / satyam ālokaya / pravāhāyāte śubhāśubhajāle mā kṣobhaṃ gaccheti bhāvaḥ //MT_4,10.36//",
    "GSP27motik_4u:589": "na vayam prabhutārthena nābhimānavaśīkṛtāḥ / svato hevākavaśataḥ kevalaṃ niyatau sthitāḥ //MU_4,10.37//",
    "GSP27motik_4u:590": "vayam prabhutārthena prabhutāprayojanena / niyatau bhagavatkṛte niyamane / na sthitāḥ / na cābhimānavaśīkṛtāḥ santaḥ sthitāḥ / kiṃ tu svataḥ svabhāvataḥ utthitāt / hevākavaśataḥ niyatau kevalaṃ sthitāḥ / kiñcid apy atrāsmāsv adhīnaṃ nāstīti bhāvaḥ //MT_4,10.37//",
    "GSP27motik_4u:591": "prakṛtavyavahārehāṃ niyatāṃ niyater vaśāt / prājñaḥ samanuvarteta nābhimānamahātamāḥ //MU_4,10.38//",
    "GSP27motik_4u:592": "niyatām śāstraniyatām / prājñaḥ kathambhūtaḥ / na abhimāna evāhaṅkartety abhimāna eva tamaḥ yasya / tādṛśaḥ //MT_4,10.38//",
    "GSP27motik_4u:593": "kartavyam eva kriyate kevalaṃ kāryakovidaiḥ / sauṣuptīṃ vṛttim āśritya kayācid api nāśayā //MU_4,10.39//",
    "GSP27motik_4u:594": "prājñaiḥ sarvaṃ phalānusandhānarahitam eva kriyate iti bhāvaḥ //MT_4,10.39//",
    "GSP27motik_4u:595": "kva sā jñānamayī dṛṣṭiḥ kva mahattvaṃ kva dhīratā / mārge sarvaprasiddhe hi kim andha iva muhyasi //MU_4,10.40//",
    "GSP27motik_4u:596": "sā samanantaram evānubhūtā / sarvaprasiddhe laukike //MT_4,10.40//",
    "GSP27motik_4u:597": "trikālāmaladarśitvaṃ dhārayann api cetasi / avicārya jagadyātrāṃ kim mūrkha iva muhyasi //MU_4,10.41//",
    "GSP27motik_4u:598": "trikālāmaladarśitvam pūrvāparavimarśabhājanatvam //MT_4,10.41//",
    "GSP27motik_4u:599": "svakarmaphalapākotthām avicārya daśāṃ sute / kim mūrkha iva sarvajña mudhā māṃ śaptum arhasi //MU_4,10.42//",
    "GSP27motik_4u:600": "spaṣṭam //MT_4,10.42//",
    "GSP27motik_4u:601": "dehinām iha sarveṣāṃ śarīraṃ dvividham mune / kiṃ na jānāsi vā deham ekam anyan manoḥbhidham //MU_4,10.43//",
    "GSP27motik_4u:602": "deham sthūladeham / anyat dvitīyam //MT_4,10.43//",
    "GSP27motik_4u:603": "tatra deho jaḍo ḥtyarthaṃ vināśaikaparāyaṇaḥ / manas tūtthānaniyataṃ kadarthāt kṣīyate na vā //MU_4,10.44//",
    "GSP27motik_4u:604": "utthāne saṅkalparūpe udyoge / niyataṃ manaḥ / kadarthāt kleśāt / kṣīyate / atha vā tenāpi / na kṣīyate //MT_4,10.44//",
    "GSP27motik_4u:605": "catureṇa yathā sādho rathaḥ sārathinohyate / kurvatā kiñcana svehāṃ deho ḥyam manasā tathā //MU_4,10.45//",
    "GSP27motik_4u:606": "uhyate svābhimataṃ deśam prati nīyate //MT_4,10.45//",
    "GSP27motik_4u:607": "asat saṅkalpya kriyate sac charīraṃ vināśyate / kṣaṇena manasā paṅkapuruṣaḥ śiśunā yathā //MU_4,10.46//",
    "GSP27motik_4u:608": "asat avidyamānam / sat vidyamānam //MT_4,10.46//",
    "GSP27motik_4u:609": "cittam eveha puruṣas tatkṛtaṃ kṛtam ucyate / tad baddhaṃ kalanāhetoḥ kalanāstaṃ vimucyate //MU_4,10.47//",
    "GSP27motik_4u:610": "kalanāhetoḥ saṅkalpākhyāt kāraṇāt / kalanāstam astakalanam //MT_4,10.47//",
    "GSP27motik_4u:611": "ayaṃ deha idaṃ netram idam aṅgam idaṃ śiraḥ / idaṃ sphāravikāraṃ tan mana evābhidhīyate //MU_4,10.48//",
    "GSP27motik_4u:612": "manaḥ kathambhūtam / idaṃ sphāravikāram / idam iti sphāraḥ sphuraṇaśīlaḥ / vikāraḥ yasya / tādṛśam / manaḥ paṇḍitais tad abhidhīyate / tat kim / ayaṃ dehaḥ idaṃ netram idam aṅgam idam śiraḥ iti yad bhavati //MT_4,10.48//",
    "GSP27motik_4u:613": "mano hi jīvaj jīvākhyaṃ niścāyakatayā tu dhīḥ / ahaṅkāro ḥbhimānitvān nānātvaṃ tv idam eti hi //MU_4,10.49//",
    "GSP27motik_4u:614": "jīvat jīvanakriyākartṛtām bhajat / niścāyakatayā niścayakartṛtvena / abhimānitvāt deho ḥham ity abhimānakartṛtvena / nānātvajīvādirūpaṃ nānātvam //MT_4,10.49//",
    "GSP27motik_4u:615": "dehavāsanayā cetas tv anyāni svāni ceddhayā / pārthivāni śarīrāṇi santīva paripaśyati //MU_4,10.50//",
    "GSP27motik_4u:616": "cetaḥ iddhayā dehavāsanayā deho ḥham iti vāsanayā / anyāni parakīyāni / svāni svakīyāni / pārthivāni śarīrāṇi santi iva paśyati anubhavati //MT_4,10.50//",
    "GSP27motik_4u:617": "ālokayati cet satyaṃ tad asatyamayīm manaḥ / śarīrabhāvanāṃ tyaktvā paramāṃ yāti nirvṛtim //MU_4,10.51//",
    "GSP27motik_4u:618": "manaḥ satyam samyak / cet ālokayati / tat tadā / asatyamayīm asatyasvarūpām / śarīrabhāvanāṃ tyaktvā / paramāṃ nirvṛtim cinmātramayatārūpam ānandam / yāti //MT_4,10.51//",
    "GSP27motik_4u:619": "phalitam āha",
    "GSP27motik_4u:620": "tan manas tava putrasya samādhau tvayi saṃsthite / svamanorathamārgeṇa durād dūrataraṃ gatam //MU_4,10.52//",
    "GSP27motik_4u:621": "yataḥ mana eva sarvatra kartṛ asti tat tato hetoḥ //MT_4,10.52//",
    "GSP27motik_4u:622": "idam auśanasaṃ tyaktvā deham mandarakandare / prayātaṃ vaibudhaṃ sadma nīḍoḍḍīnaḥ khago yathā //MU_4,10.53//",
    "GSP27motik_4u:623": "auśanasam śukrasambandhi //MT_4,10.53//",
    "GSP27motik_4u:624": "tatra mandārakuñjeṣu pārijātagṛheṣu ca / nandanodyānaṣaṇḍeṣu lokapālapurīṣu ca //MU_4,10.54//",
    "GSP27motik_4u:625": "spaṣṭam //MT_4,10.54//",
    "GSP27motik_4u:626": "mune caturyugāny aṣṭau viśvācīṃ devasundarīm / asevata mahātejāḥ ṣaṭpadaḥ padminīm iva //MU_4,10.55//",
    "GSP27motik_4u:627": "spaṣṭam //MT_4,10.55//",
    "GSP27motik_4u:628": "tīvrasaṃvegasampannasvasaṅkalpopakalpite / atha puṇyakṣaye jāte nīhāra iva śārvare //MU_4,10.56//",
    "GSP27motik_4u:629": "spaṣṭam //MT_4,10.56//",
    "GSP27motik_4u:630": "pramlānakusumottaṃsaḥ svinnāṅgāvalayālasaḥ / sa papāta tayā sākaṃ kālapakvam phalaṃ yathā //MU_4,10.57//",
    "GSP27motik_4u:631": "vaibudhaṃ tat parityajya nabhasy eva śarīrakam / bhūtākāśam athāsādya vasudhāyām ajāyata //MU_4,10.58//",
    "GSP27motik_4u:632": "spaṣṭam //MT_4,10.57-58//",
    "GSP27motik_4u:633": "āsīd dvijo daśārṇeṣu kosaleṣu mahīpatiḥ / dhīvaro ḥṅgamahāṭavyāṃ haṃsas tripathagātaṭe //MU_4,10.59//",
    "GSP27motik_4u:634": "spaṣṭam //MT_4,10.59//",
    "GSP27motik_4u:635": "sūryavaṃśī nṛpaḥ pauṇḍre sauraḥ sālveṣu daiśikaḥ / kalpaṃ vidyādharaḥ śrīmān dhīmān atha muneḥ sutaḥ //MU_4,10.60//",
    "GSP27motik_4u:636": "pauṇḍre deśe / sūryavaṃśī nṛpaḥ jātaḥ / sālveṣu sauraḥ sūryakulotpannaḥ / daiśikaḥ guruḥ / utpannaḥ //MT_4,10.60//",
    "GSP27motik_4u:637": "madreṣv atha mahīpālas tatas tāpasabālakaḥ / vāsudeva iti khyātaḥ samaṅgāyās taṭe sthitaḥ //MU_4,10.61//",
    "GSP27motik_4u:638": "spaṣṭam //MT_4,10.61//",
    "GSP27motik_4u:639": "anyāsv api vicitrāsu vāsanāvaśataḥ svayam / viṣamāsv eva putras te cacārānantayoniṣu //MU_4,10.62//",
    "GSP27motik_4u:640": "spaṣṭam //MT_4,10.62//",
    "GSP27motik_4u:641": "anyapadavyākhyāṃ kurvan samaṅgātaṭatāpasajanmanaḥ pūrvabhāvīni janmāntarāṇy asya kathayati",
    "GSP27motik_4u:642": "abhūd vindhyavane gopaḥ kirataḥ kekayeṣu ca / sauvīreṣu ca sāmantas traigartaś caiva daiśikaḥ //MU_4,10.63//",
    "GSP27motik_4u:643": "traigartaḥ trigartadeśasambandhī //MT_4,10.63//",
    "GSP27motik_4u:644": "vaṃśagulmaḥ kirāteṣu hariṇaś cīrajaṅgale / sarīsṛpas tālatale tamāle vanakukkuṭaḥ //MU_4,10.64//",
    "GSP27motik_4u:645": "spaṣṭam //MT_4,10.64//",
    "GSP27motik_4u:646": "ayaṃ sa putro bhavato bhūtvā mantravidāṃ varaḥ / prajajāpa purā vidyāṃ vidyādharapadapradām //MU_4,10.65//",
    "GSP27motik_4u:647": "prajajāpa japitavān / vidyām mantram //MT_4,10.65//",
    "GSP27motik_4u:648": "tenāsau bhagavan brahman vyomni vidyādharo mahān / hārakuṇḍalakeyūrī līlānicayalāsakaḥ //MU_4,10.66//",
    "GSP27motik_4u:649": "bhagavan brahman / asau te putraḥ / tena japena / vidyādharaḥ abhūt / kīdṛśo vidyādharaḥ abhūd ity apekṣāyāṃ viśeṣaṇāṇy āha hāreti //MT_4,10.66//",
    "GSP27motik_4u:650": "nāyikānalinībhānuḥ puṣpacāpa ivāparaḥ / vidyādharīṇāṃ dayito gandharvapurabhūṣaṇam //MU_4,10.67//",
    "GSP27motik_4u:651": "spaṣṭam //MT_4,10.67//",
    "GSP27motik_4u:652": "sa kalpāvadhim āsādya dvādaśādityadhāmani / jagāma bhasmaśeṣatvaṃ śalabhaḥ pāvake yathā //MU_4,10.68//",
    "GSP27motik_4u:653": "spaṣṭam //MT_4,10.68//",
    "GSP27motik_4u:654": "jagannirmāṇarahite sphāre nabhasi sā tataḥ / vāsanā tasya babhrāma nirnīḍā vihagī yathā //MU_4,10.69//",
    "GSP27motik_4u:655": "spaṣṭam //MT_4,10.69//",
    "GSP27motik_4u:656": "atha kālena sañjāte vicitrārambhakāriṇi / saṃsārāḍambarārambhe brāhmī rātriviparyaye //MU_4,10.70//",
    "GSP27motik_4u:657": "sā manovāsanā tasya vātavyāvalitā satī / kṛte brāhmaṇatām etya jātādya vasudhātale //MU_4,10.71//",
    "GSP27motik_4u:658": "kṛte kṛtayuge / yugmam //MT_4,10.70-71//",
    "GSP27motik_4u:659": "vāsudevābhidhāno ḥsau mune viprakumārakaḥ / jāto matimatām madhye samadhītākhilaśrutiḥ //MU_4,10.72//",
    "GSP27motik_4u:660": "spaṣṭam //MT_4,10.72//",
    "GSP27motik_4u:661": "kalpaṃ vidyādharo bhūtvā nadyā adya mahāmune / tapaś carati te putraḥ samaṅgāyās taṭe sthitaḥ //MU_4,10.73//",
    "GSP27motik_4u:662": "spaṣṭam //MT_4,10.73//",
    "GSP27motik_4u:663": "sargāntaślokena jaraḍhayonigamanaṃ kathayati",
    "GSP27motik_4u:664": "vividhaviṣamavāsanānuvṛttyā khadirakarañjakarālakoṭarāsu / jagati jaraḍhayoniṣu prayāto gahanatarāsu ca kānanasthalīṣu //MU_4,10.74//",
    "GSP27motik_4u:665": "jaraḍhayonipakṣe khadirakarañjakarālāsu nānāvidhaduḥkhasaṅkaṭāsu / iti śivam //MT_4,10.74//",
    "GSP27motik_4u:666": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe daśamaḥ sargaḥ //10//",
    "GSP27motik_4u:667": "adyoddāmataraṅgaughajhāṅkāraraṇitānile / tīre varataraṅgiṇyāḥ tapas tapati te sutaḥ //MU_4,11.1//",
    "GSP27motik_4u:668": "varataraṅgiṇyāḥ samaṅgāyāḥ / tapati carati //MT_4,11.1//",
    "GSP27motik_4u:669": "jaṭāvān akṣavalayī jitasarvendriyabhramaḥ / tatra varṣaśatāny aṣṭau saṃsthitas tapasi sthire //MU_4,11.2//",
    "GSP27motik_4u:670": "spaṣṭam //MT_4,11.2//",
    "GSP27motik_4u:671": "yadīcchasi mune draṣṭuṃ taṃ svaputramanobhramam / tat samunmīlya vijñānanetram āśu vilokaya //MU_4,11.3//",
    "GSP27motik_4u:672": "svaputrākāram manobhramam svaputramanobhramam / svaputram iti yāvat //MT_4,11.3//",
    "GSP27motik_4u:673": "ity ukte jagadīśena kālena samadṛṣṭinā / muniḥ sañcintayām āsa jñānākṣṇā tanayehitam //MU_4,11.4//",
    "GSP27motik_4u:674": "spaṣṭam //MT_4,11.4//",
    "GSP27motik_4u:675": "dadarśa ca muhūrtena pratibhāsavaśād asau / putrodantam aśeṣeṇa buddhidarpaṇabimbitam //MU_4,11.5//",
    "GSP27motik_4u:676": "dadarśa jñānadṛṣṭyā dṛṣṭavān //MT_4,11.5//",
    "GSP27motik_4u:677": "punar mandarasānusthāṃ kāle kālāgrasaṃsthitām / samaṅgāyās taṭād etya viveśa svatanum bhṛguḥ //MU_4,11.6//",
    "GSP27motik_4u:678": "kāle svalpakāle / kālāgrasaṃsthitām kālapurovartinīm //MT_4,11.6//",
    "GSP27motik_4u:679": "vismayasmerayā dṛṣṭyā kālam ālokya kāntayā / vītarāgam uvācedaṃ vītarāgo munir vacaḥ //MU_4,11.7//",
    "GSP27motik_4u:680": "kālasya samavartitvāt vītarāgitvam //MT_4,11.7//",
    "GSP27motik_4u:681": "bhṛguḥ kathayati",
    "GSP27motik_4u:682": "bhagavan bhūtabhavyeśa bālā vayam anābilā / tvādṛśām eva dhīr deva trikālāmaladarśinī //MU_4,11.8//",
    "GSP27motik_4u:683": "bālāḥ mūrkhāḥ / anāvilety asya uttarārdhena sambandhaḥ //MT_4,11.8//",
    "GSP27motik_4u:684": "nānākāraṃ vikārāḍhyā satyevāsatyarūpiṇī / vibhramaṃ janayaty eṣā dhīrasyāpi jagadgatiḥ //MU_4,11.9//",
    "GSP27motik_4u:685": "jagadgatiḥ jagadracanā //MT_4,11.9//",
    "GSP27motik_4u:686": "tvam eva deva jānāsi tvadabhyantaravarti yat / rūpam asyā manovṛtter indrajālavidhāyakam //MU_4,11.10//",
    "GSP27motik_4u:687": "tvadabhyantaravarti tvanmadhyavarti //MT_4,11.10//",
    "GSP27motik_4u:688": "matputrasyāsya bhagavan mṛtyuḥ kila na vidyate / tenemam mṛtam ālokya jātaḥ sambhramavān aham //MU_4,11.11//",
    "GSP27motik_4u:689": "śukrasya cirajīvitvāt //MT_4,11.11//",
    "GSP27motik_4u:690": "akṣīṇajīvitam putraṃ kālo me nītavān iti / niyater vaśato deva tvacchāpecchā mamoditā //MU_4,11.12//",
    "GSP27motik_4u:691": "niyater iti / mama yā tvacchāpecchā jātā sāpi niyatir eva / ato mama na ko ḥpi doṣa iti bhāvaḥ //MT_4,11.12//",
    "GSP27motik_4u:692": "na tu vijñātasaṃsāragatayo vayam āpadam / sampadaṃ vāpi gacchāmo harṣāmarṣavaśaṃ kila //MU_4,11.13//",
    "GSP27motik_4u:693": "prāpyeti śeṣaḥ / āpadam prāpya / sampadaṃ vā prāpyeti //MT_4,11.13//",
    "GSP27motik_4u:694": "ayuktakāriṇi krodhaḥ prasādo yuktakāriṇi / kartavya iti rūḍheyaṃ sāṃsārī bhagavan sthitiḥ //MU_4,11.14//",
    "GSP27motik_4u:695": "ataḥ tvayy ayuktakāritvam āśaṅkya mayā krodhaḥ kṛta iti bhāvaḥ //MT_4,11.14//",
    "GSP27motik_4u:696": "idaṃ kāryam idaṃ neti yāvajjīvaṃ jagatkramaḥ / yāvad agniḥ sthitā tāvad auṣṇyadāhādidṛṣṭayaḥ //MU_4,11.15//",
    "GSP27motik_4u:697": "spaṣṭam //MT_4,11.15//",
    "GSP27motik_4u:698": "idaṃ kāryam idaṃ neti heyā yasya jagatsthitiḥ / tasyaitatsamparityāgo heya eva jagadguro //MU_4,11.16//",
    "GSP27motik_4u:699": "yasya / idaṃ kāryam idaṃ na kāryam / iti evaṃrūpā / jagatsthitiḥ heyā bhavati / tasya tatsamparityāgo ḥpi heya eva / tattyāgasyāpi jagatsthitirūpatvāt / ato mayā pūrvasthitiḥ na tyakteti bhāvaḥ //MT_4,11.16//",
    "GSP27motik_4u:700": "kevalaṃ tānayīṃ cintām anālokya yadā vayam / bhagavan bhavate kṣubdhā yātāḥ smas tena vācyatām //MU_4,11.17//",
    "GSP27motik_4u:701": "tānayīṃ tanayasambandhinīm / vācyatām tvatkrodhakāritvarūpanindāyogyatām //MT_4,11.17//",
    "GSP27motik_4u:702": "tvayedānīm ahaṃ deva smāritas tanayehitam / samaṅgāyās taṭe tena dṛṣṭo ḥyaṃ tanayo mayā //MU_4,11.18//",
    "GSP27motik_4u:703": "spaṣṭam //MT_4,11.18//",
    "GSP27motik_4u:704": "manye jagati bhūtānāṃ dve śarīre na sarvaga / mana eva śarīraṃ hi yenedam bhāvyate jagat //MU_4,11.19//",
    "GSP27motik_4u:705": "he sarvaga / aham manye / ihaloke bhūtānāṃ dve śarīre na bhavataḥ / hi yasmāt / mana eva śarīram bhavati / yena manasā / idaṃ jagat bhāvyate bhāvanayā prakaṭīkriyate //MT_4,11.19//",
    "GSP27motik_4u:706": "kāla āha",
    "GSP27motik_4u:707": "samyag uktaṃ tvayā brahmañ śarīram mana eva naḥ / karoti dehaṃ saṅkalpya kumbhakāro ghaṭaṃ yathā //MU_4,11.20//",
    "GSP27motik_4u:708": "spaṣṭam //MT_4,11.20//",
    "GSP27motik_4u:709": "karoty akṛtam ākāraṃ kṛtaṃ nāśayati kṣaṇāt / saṅkalpena mano mohād bālo vetālakaṃ yathā //MU_4,11.21//",
    "GSP27motik_4u:710": "mohāt ajñānāt //MT_4,11.21//",
    "GSP27motik_4u:711": "tathā ca sambhrame svapnamithyājñānādibhāsvarāḥ / gandharvanagarākārā dṛṣṭā manasi śaktayaḥ //MU_4,11.22//",
    "GSP27motik_4u:712": "spaṣṭam //MT_4,11.22//",
    "GSP27motik_4u:713": "sthūladṛṣṭidṛśaṃ tv etām avalambya mahāmune / puṃso manaḥ śarīraṃ ca kāyau dvāv iti kathyate //MU_4,11.23//",
    "GSP27motik_4u:714": "sthūladṛṣṭirūpā dṛk sthūladṛṣṭidṛk / tām //MT_4,11.23//",
    "GSP27motik_4u:715": "manomanananirmāṇamātram etaj jagattrayam / na san nāsad iva sphāram uditaṃ netaran mune //MU_4,11.24//",
    "GSP27motik_4u:716": "etat jagat / manasaḥ yat mananam mananākhyo dharmaḥ / tanmātram eva bhavati / kathambhūtam / na sat nāsat anirvacanīyam ity arthaḥ / punaḥ kathambhūtam / sphāram ivoditam sphuraṇaśīlam iva prādurbhūtam / paramārthatas tu noditam itīvaśabdopādānam / mātraśabdasyārthaṃ svakaṇṭhena kathayati netarad iti //MT_4,11.24//",
    "GSP27motik_4u:717": "cittadehāṅgalatayā bhedavāsanayeddhayā / dvicandratvam ivājñānān nānāteyaṃ samutthitā //MU_4,11.25//",
    "GSP27motik_4u:718": "cittākhyasya dehasyāṅgalatayā aṅgalatārūpayā / bhedavāsanayā dvaitavāsanayā / iddhayā puṣṭayā satyā / iyaṃ jagadrūpā / nānātā samutthitā prādurbhūtā / kim iva / dvicandratvam iva / yathā dvicandratvam ajñānāt samuttiṣṭhati / tathety arthaḥ //MT_4,11.25//",
    "GSP27motik_4u:719": "bhedavāsanayā bahvyā padārthanicayam manaḥ / bhinnam paśyati sarvatra ghaṭāvaṭapaṭādikam //MU_4,11.26//",
    "GSP27motik_4u:720": "bahvyā vistīrṇayā / sarvatra sarveṣu deśeṣu kāleṣu ca //MT_4,11.26//",
    "GSP27motik_4u:721": "kṛśo ḥtiduḥkhī mūḍho ḥham etāś cānyāś ca bhāvanāḥ / bhāvayat svavikalpotthā yāti saṃsāratām manaḥ //MU_4,11.27//",
    "GSP27motik_4u:722": "saṃsāratām saṃsārabhāvam //MT_4,11.27//",
    "GSP27motik_4u:723": "mananaṃ kṛtrimaṃ rūpam mamaitan na patāmy aham / iti tattyāgataḥ śāntaṃ ceto brahma sanātanam //MU_4,11.28//",
    "GSP27motik_4u:724": "tattyāgataḥ mananatyāgataḥ / sanātanam anādi //MT_4,11.28//",
    "GSP27motik_4u:725": "yathetyādiṃ nirāmayā ityantam ekaṃ dṛṣṭāntaṃ vistareṇa kathayati",
    "GSP27motik_4u:726": "yathā pravitate ḥmbodhau tate ḥnekataraṅgiṇi / somyaspandamayānekakallolāvaliśālini //MU_4,11.29//",
    "GSP27motik_4u:727": "vāryātmani same svacche śuddhe svāduni śītale / avināśini vistīrṇe mahāmahimani sphuṭe //MU_4,11.30//",
    "GSP27motik_4u:728": "tryaśras taraṅgaḥ svaṃ rūpam bhāvayan sa svabhāvataḥ / tryaśro ḥsmīti vikalpena karoti svena kalpanām //MU_4,11.31//",
    "GSP27motik_4u:729": "bhraśyaṃś caiva paribhraṣṭarūpo ḥsmīti talātalam / bhāvayan bhūtalaṃ yāti tādṛgbhāvanayā tayā //MU_4,11.32//",
    "GSP27motik_4u:730": "utthitaṃ ca balād ūrdhvam utthito ḥsmīti bhāvitaḥ / tais tair vikalpais tadbhāvaṃ vikalpayati sābhidham //MU_4,11.33//",
    "GSP27motik_4u:731": "sasūryapratibimbas tu prakāśo ḥsmīti bhāvitaḥ / sarajaḥpuñjapātas tu malino ḥsmīti bhāvitaḥ //MU_4,11.34//",
    "GSP27motik_4u:732": "saratnaraśmijālas tu śobhate dīptayā śriyā / tuṣārabharaviddhas tu śītalo ḥsmīti vindati //MU_4,11.35//",
    "GSP27motik_4u:733": "sataṭācaladāvāgnipratibimbojjvaladvapuḥ / bibheti vata dagdho ḥsmīty āttamīnaś ca kampate //MU_4,11.36//",
    "GSP27motik_4u:734": "pratibimbitavelādritaṭapakṣivanadrumaḥ / mahān ārambhasaṃrambhasaṃyuto ḥsmīti rājate //MU_4,11.37//",
    "GSP27motik_4u:735": "vimalollasanotpannadhvastalolaśarīrakaḥ / khaṇḍaśaḥ pariyāto ḥsmīty āttākranda ivāravī //MU_4,11.38//",
    "GSP27motik_4u:736": "na cormayas te jaladher vyatiriktāḥ payorasāt / na caikaṃ rūpam eteṣāṃ kiñcit sann apy asanmayam //MU_4,11.39//",
    "GSP27motik_4u:737": "na ca te nyūnadairghyādyā guṇās teṣu ca teṣu ca / normayaḥ saṃsthitā abdhau na ca tatra na saṃsthitāḥ //MU_4,11.40//",
    "GSP27motik_4u:738": "kevalaṃ svasvabhāvasthasaṅkalpavikalīkṛtāḥ / naṣṭānaṣṭāḥ punar jātā jātājātāḥ punaḥ kṣatāḥ //MU_4,11.41//",
    "GSP27motik_4u:739": "parasparaparāmarśān nānātām upayānty alam / ekarūpāmbusāmānyamayā eva nirāmayāḥ //MU_4,11.42//",
    "GSP27motik_4u:740": "anekataraṅgiṇi anekataraṅgayukte / somyaspandamayyaḥ somyajalaspandarūpāḥ / anekakallolāvalayaḥ / tābhiḥ śālini / etādṛśe vāryātmani / yathā saḥ prasiddhaḥ tryaśraḥ tryaśrākāraḥ taraṅgaḥ / svaṃ rūpam tryaśrarūpam svaṃ rūpam / bhāvayan pramātāram prati prakaṭīkurvan / svabhāvataḥ utthitena svena svasmād / avyatiriktena tryaśro ḥsmīti vikalpena kalpanām tryaśrākārakalpanām / karoti / na kevalam etām eva karoti / kiṃ tv anyā api kriyāḥ karoti ity āha bhraśyaṃś cetyādi / saḥ tryaśraḥ taraṅgaḥ paribhraṣṭo ḥsmīti bhāvayan / ata eva bhraśyan / tataḥ talātalam talātalākhyam / bhūtalam / tayā tādṛgbhāvanayā / yāti gacchati / utthitam iti / saḥ tryaśraḥ taraṅgaḥ ūrdhvam utthito ḥsmīti bhāvitaḥ / ata eva utthitaś ca taiḥ taiḥ vikalpaiḥ utthānavikalpaiḥ / sābhidham abhidhāsahitam / tadbhāvam utthānabhāvam / vikalpayati vikalpena sampādayati / sasūryeti spaṣṭam / saratneti spaṣṭam / sataṭeti / āttamīnaḥ / mīnaiḥ ātta āttamīnaḥ / pratibimbiteti spaṣṭam / vimala iti / vimalaṃ yat ullasanam / tena utpannaṃ yat dhvastaṃ dhvaṃsaḥ / tena lolaṃ śarīraṃ yasya / saḥ / na cormaya iti / te pūrvoktāḥ / pūrvam ekavacanaṃ jātyapekṣayā jñeyam / teneha bahuvacanaprayogaḥ / na ceti / te ca ūrmayaḥ / teṣu guṇeṣu / na bhavanti / kevalam iti / svasvabhāvasthaḥ svasvarūpasthaḥ / yaḥ vikalpaḥ taraṅgatāsādanarūpaḥ vikalpaḥ / tena vikalīkṛtāḥ payasaḥ ucchinnāḥ kṛtāḥ / paraspareti / parasparam anyoḥnyam / yaḥ parāmarśaḥ nikaṭe avasthitiḥ / tasmāt / nānātām upayānti / kathambhūtāḥ / ekaṃ rūpam yat ambusāmānyam / tanmayāḥ eva / ata eva nirāmayāḥ nāśotpādākhyarogarahitāḥ //MT_4,11.29-42//",
    "GSP27motik_4u:741": "dṛṣṭāntam uktvā dārṣṭāntikaṃ kathayati dvābhyām",
    "GSP27motik_4u:742": "tathaivāsmin pravitate site śuddhe nirāmaye / brahmamātraikavapuṣi brahmaṇi sphārarūpiṇi //MU_4,11.43//",
    "GSP27motik_4u:743": "sarvaśaktāv anādyante pṛthagvad apṛthakkṛtāḥ / saṃsthitāḥ śaktayaś citrā vicitrācāracañcalāḥ //MU_4,11.44//",
    "GSP27motik_4u:744": "sitapadasyārthaṃ svakaṇṭhena kathayati śuddhe iti / nirāmaye cetyākhyād āmayāt niṣkrānte / brahmamātram ekam kevalam / vapuḥ svarūpaṃ yasya / tādṛśe / sphāram sphuraṇaśīlam / vapur asyāstīti / tādṛśe / etādṛśe brahmaṇi / apṛthakkṛtāḥ śaktayaḥ / tathaiva taraṅgavat / pṛthagvat saṃsthitāḥ bhavanti / yugmam //MT_4,11.43-44//",
    "GSP27motik_4u:745": "nānāśakti hi nānātvam eti svavapuṣi sthitam / bṛṃhitam brahmaṇi brahma payasīvormimaṇḍalam //MU_4,11.45//",
    "GSP27motik_4u:746": "brahma śuddhaṃ cinmātratattvam / brahmaṇi svavapuṣi brahmākhye svasvarūpe / bṛṃhitam jagadrūpayā bṛṃhitatayā yuktaṃ sat / nānātvam nānābhāvam / eti gacchati / kathambhūtam / nānāśakti / anyathā nānātvagamanaṃ yuktaṃ na syād iti bhāvaḥ / brahma kim iva bṛṃhitam / payasi ūrmimaṇḍalam iva //MT_4,11.45//",
    "GSP27motik_4u:747": "nanu yadi paṭādirūpeṇa brahmaiva bṛṃhitam asti tarhi padārthānām pratyekaṃ niyataṃ rūpaṃ katham astīty / atrāha",
    "GSP27motik_4u:748": "nānārūpakarūpatvād vairūpyaśatakāriṇī / niyatir niyatākārā padārtham adhitiṣṭhati //MU_4,11.46//",
    "GSP27motik_4u:749": "nānārūpakam yat rūpam / tadyuktatvāt vairūpyaśatakāriṇī padārthānām prati niyatarūpākhyavirūpatāśatakāriṇī / niyatiḥ niyatyākhyā śaktiḥ / padārtham adhitiṣṭhati svavaśaṃ karoti / brahmaṇaḥ utpannayā niyatiśaktyā eva padārthānām pratyekaṃ niyataṃ rūpam astīti bhāvaḥ //MT_4,11.46//",
    "GSP27motik_4u:750": "sāmānyenoktvā stokaṃ viśeṣeṇa kathayati",
    "GSP27motik_4u:751": "jaḍā jāḍyam upādatte cittvam āyāti cinmayī / vāsanārūpiṇī śaktiḥ svasvarūpasthitātmanaḥ //MU_4,11.47//",
    "GSP27motik_4u:752": "vāsanārūpiṇī vāsanārūpeṇa sthitā / svasvarūpasthitaḥ yaḥ ātmā / tasya / śaktiḥ niyatiśaktiḥ / jaḍā jāḍyavāsanārūpiṇī bhūtvā / jāḍyam upādatte gṛhṇāti / yena sthāvaraṃ rūpam prakaṭīkaroti / cinmayī cetanatvavāsanārūpiṇī bhūtvā / cittvam āyāti / yena jaṅgamaṃ rūpam prakaṭīkaroti //MT_4,11.47//",
    "GSP27motik_4u:753": "phalitam āha",
    "GSP27motik_4u:754": "brahmaivānagha tenedaṃ sphārākāraṃ vijṛmbhate / nānārūpaiḥ parispandaiḥ paripūrṇa ivārṇavaḥ //MU_4,11.48//",
    "GSP27motik_4u:755": "he anagha / tena tataḥ hetoḥ / idaṃ sphārākāram jagat / brahmaiva vijṛmbhate vilasati / ka iva / paripūrṇaḥ arṇavaḥ iva / yathā saḥ nānārūpaiḥ parispandaiḥ taraṅgākhyaiḥ parispandaiḥ / vijṛmbhate / tathety arthaḥ //MT_4,11.48//",
    "GSP27motik_4u:756": "nānātāṃ svayam ādatte nānākāravihārataḥ / ātmaivātmany ātmanaiva samudrāmbha ivāmbhasi //MU_4,11.49//",
    "GSP27motik_4u:757": "nānākārārtham nānākāragrahaṇārtham / yaḥ vihāraḥ krīḍā / tasmāt //MT_4,11.49//",
    "GSP27motik_4u:758": "vyatiriktā na payaso vicitrā vīcayo yathā / vyatiriktā na sarveśāt samagrāḥ kalanās tathā //MU_4,11.50//",
    "GSP27motik_4u:759": "sarveśāt sarvaniyāmakatvena sthitāt cinmātratattvāt / kalanāḥ jagadrūpāḥ kalanāḥ //MT_4,11.50//",
    "GSP27motik_4u:760": "stambhapuṣpalatāpattraphalakorakayuktayaḥ / yathaikasmiṃ sthitā bīje tathā brahmaṇi śaktayaḥ //MU_4,11.51//",
    "GSP27motik_4u:761": "śaktayaḥ jagadrūpāḥ śaktayaḥ //MT_4,11.51//",
    "GSP27motik_4u:762": "nānākartṛtayā nānāśaktitā puruṣe yathā / tathaivātmani sarvajñe sarvadā sarvaśaktitā //MU_4,11.52//",
    "GSP27motik_4u:763": "sarvaśaktitāyām hetum āha sarvajña iti / yadi hi sarvaśaktiḥ na syāt tarhi sarvajñaḥ na syāt / sarvajñatvam cātra sarvakartṛtāyāṃ viśrāntam / na hi yaḥ sarvaṃ na jānāti saḥ sarvaṃ karoti / kulālādau ghaṭādijñānasya niyatatvena darśanāt //MT_4,11.52//",
    "GSP27motik_4u:764": "vicitravarṇatā yadvad dṛśyate kaṭhinātape / vicitraśaktitā tadvad deveśe sadasanmayī //MU_4,11.53//",
    "GSP27motik_4u:765": "spaṣṭam //MT_4,11.53//",
    "GSP27motik_4u:766": "vicitrarūpodetīyam avicitrāt sthitiḥ śivāt / ekavarṇāt payovāhāc chakracāpalatā yathā //MU_4,11.54//",
    "GSP27motik_4u:767": "spaṣṭam //MT_4,11.54//",
    "GSP27motik_4u:768": "ajaḍāj jaḍatodeti jāḍyabhāvanahetukā / ūrṇanābhād yathā tantur yathā puṃsaḥ suṣuptatā //MU_4,11.55//",
    "GSP27motik_4u:769": "jāḍyasya jaḍatvasya / yat bhāvanam saṅkalpanam / tad eva hetuḥ yasyāḥ / tādṛśī //MT_4,11.55//",
    "GSP27motik_4u:770": "acittaś caitasīṃ śaktiṃ svabandhāyecchayā śivaḥ / tanoti tāntavaṃ kośaṃ kośakārakrimir yathā //MU_4,11.56//",
    "GSP27motik_4u:771": "acittaḥ atyantaśuddhatvena cittarahitaḥ / tāntavaṃ tantusambandhi //MT_4,11.56//",
    "GSP27motik_4u:772": "svecchayātmātmano brahman bhāvayitvā svakaṃ vapuḥ / saṃsārān mokṣam āyāti svālānād iva vāraṇaḥ //MU_4,11.57//",
    "GSP27motik_4u:773": "ātmā ātmanaḥ / ātmasambandhinyā svecchayā / svakam nijam / vapuḥ cinmātrākhyaṃ svarūpam / bhāvayitvā svasvarūpatvena bhāvanāviṣayatāṃ nītvā / saṃsārāt deho ḥham iti bhāvanārūpāt saṃsārāt / mokṣam muktim / āyati / ka iva / vāraṇaḥ iva / yathāsau svālānāt mokṣam āyāti / tathety arthaḥ / svecchāśabdo ḥtra icchāmātravācakaḥ //MT_4,11.57//",
    "GSP27motik_4u:774": "yad eva bhāvayaty ātmā satatam bhāvitaḥ svayam / tayaivāpūryate śaktyā śīghram eva mahān api //MU_4,11.58//",
    "GSP27motik_4u:775": "yad eva yām eva śaktim / satatam bhāvitaḥ sadā vāsitaḥ / mahān api vyāpako ḥpi san //MT_4,11.58//",
    "GSP27motik_4u:776": "bhāvitā śaktir ātmānam ātmatāṃ nayati kṣaṇāt / anantam api kham prāvṛṇmihikā mahatī yathā //MU_4,11.59//",
    "GSP27motik_4u:777": "bhāvitā bhāvanāviṣayīkṛtā / ātmatām / śaktirūpaḥ yaḥ ātmā / tattām / mihikāpakṣe ātmatām mihikātvam //MT_4,11.59//",
    "GSP27motik_4u:778": "yā śaktir uditā śīghraṃ yāti tanmayatām ajaḥ / yām eva tu sthitiṃ yātas tanmayo bhavati drumaḥ //MU_4,11.60//",
    "GSP27motik_4u:779": "ajaḥ janmarahitaḥ śuddhaṃ cinmātratattvam / sthitim ādhārarūpam bhūmim / drumasya ādhārabhūtabhūmyanurūpatvenārohaṇāt //MT_4,11.60//",
    "GSP27motik_4u:780": "na mokṣo mokṣa īśasya na bandho bandha ātmanaḥ / bandhamokṣadṛśau loke na jāne protthite kutaḥ //MU_4,11.61//",
    "GSP27motik_4u:781": "īśasyātmanaḥ / ātmanaḥ īśasya / tarhi bandhamokṣau kasya bhavata ity / atrāha bandheti / bandhamokṣayor utthānam eva paramārthato nāstīti kā tadādhāracinteti bhāvaḥ //MT_4,11.61//",
    "GSP27motik_4u:782": "nāsya bandho na mokso ḥsti tanmayaś caiva lakṣyate / grastaṃ nityam asatyena māyāmayam aho jagat //MU_4,11.62//",
    "GSP27motik_4u:783": "asyātmanaḥ / paramārthataḥ bandhaḥ nāsti / mokṣo ḥpi nāsti / kiṃ tu āmukhataḥ tanmayaḥ bandhamokṣamayaḥ / lakṣyate / nanu tarhi jagati bandhamokṣakalanā katham astīty / atrāha / jagacchabdenātra jagadgatāḥ pramātāraḥ lakṣyante / aho āścarye / jagat jagadgatāḥ pramātāraḥ / asatyena asatyabhūtena bandhamokṣākhyena kenāpi / grastam svakalanāviṣṭaṃ kṛtam / atra hetuṃ viśeṣaṇadvāreṇāha māyāmayam iti / māyāmayatvād evāsatyena grastatvam iti bhāvaḥ //MT_4,11.62//",
    "GSP27motik_4u:784": "nanu katham ātmā bandhamokṣādikalanāgrasta iva sampanna ity / atrāha",
    "GSP27motik_4u:785": "yadaiva cittaṃ kalitam akalena kilātmanā / kośakīṭavad ātmāyam anenāvalitas tadā //MU_4,11.63//",
    "GSP27motik_4u:786": "akalena akhaṇḍatvāt kalārahitena / anenātmanā yadaiva cittaṃ kalitam kalanayā prakaṭīkṛtam / tadānenātmanā kośakīṭavat kośakārakrimivat / ātmā svasvarūpam / āvṛtaḥ / bandhamokṣādikalanārūpeṇa kośenāvṛtaḥ //MT_4,11.63//",
    "GSP27motik_4u:787": "nanv etenātmanā kalitam manaḥ kasmād upādānān nirgatam ity / atrāha",
    "GSP27motik_4u:788": "ananyarūpās tv anyatvavikalpitaśarīrakāḥ / manaḥśaktaya etasmād imā niryānti koṭiśaḥ //MU_4,11.64//",
    "GSP27motik_4u:789": "ananyarūpāḥ abhinnāḥ / imāḥ pṛthaktvena vartamānāḥ //MT_4,11.64//",
    "GSP27motik_4u:790": "tatsthās tajjāḥ pṛthagrūpāḥ samudrād iva vīcayaḥ / tatsthās tajjāḥ pṛthaksthāś ca candrād iva marīcayaḥ //MU_4,11.65//",
    "GSP27motik_4u:791": "tatsthāḥ tasmin paramātmani sthitāḥ / tajjāḥ tasmāt paramātmanaḥ jātāḥ / etāḥ manaḥśaktayaḥ pṛthagrūpāḥ bhavanti / kā iva / vīcaya iva / yathā vīcayaḥ samudrāt pṛthagrūpāḥ bhavanti / tathety arthaḥ / dvitīyaṃ dṛṣṭāntaṃ kathayati tatsthā iti //MT_4,11.65//",
    "GSP27motik_4u:792": "asmin spandamaye sphāre paramātmamahāmbudhau / cijjale vitatābhoge cinmātrarasaśālini //MU_4,11.66//",
    "GSP27motik_4u:793": "kāścit sthitā haribrahmarudracidvalanādhikāḥ / laharyaḥ prasphuranty etāḥ svabhāvodbhāvitātmikāḥ //MU_4,11.67//",
    "GSP27motik_4u:794": "spandamaye ahaṃvimarśamaye / ahaṃvimarśasyaivātra spandatvāt / sphāre vistīrṇe / cit cetyonmukhā cit / sā eva jalam yasmin / tādṛśe / cinmātram cetyānunmukhā cit / sā eva rasaḥ yasmin / tādṛśe / rasaḥ jalasya sārabhūtaḥ āsvādākhyo guṇaḥ jñeyaḥ / etādṛśe paramātmamahāmbudhau / kāścit etāḥ laharyaḥ cillaharyaḥ / prasphuranti / laharyaḥ kathambhūtāḥ sthitāḥ / haribrahmarudrarūpāḥ yāḥ cidvalanā citspandāḥ / tāḥ adhikam yāsām / tādṛśyaḥ sthitāḥ / punaḥ kathambhūtāḥ / svabhāvāt udbhāvitaḥ prakaṭībhāvaṃ gataḥ / ātmā yāsām / tāḥ / kāścil laharyaḥ haribrahmarudrarūpatayā sphurantīti bhāvaḥ //MT_4,11.66-67//",
    "GSP27motik_4u:795": "kāścid yamamahendrārkavahnivaiśravaṇādikāḥ / ghnanti kurvanti tiṣṭhanti laharyaś capalaiṣaṇāḥ //MU_4,11.68//",
    "GSP27motik_4u:796": "capalāḥ eṣaṇāḥ icchāḥ / yāsām / tāḥ //MT_4,11.68//",
    "GSP27motik_4u:797": "kāścit kinnaragandharvavidyādharasurādikāḥ / utpatanti patanty ugrā laharyaḥ parivalgitāḥ //MU_4,11.69//",
    "GSP27motik_4u:798": "parivalgitāḥ spanditāh //MT_4,11.69//",
    "GSP27motik_4u:799": "kāścit kiñcitsthitākārā yathā kamalajādikāḥ / kāścid utpannavidhvastā yathā suranarādikāḥ //MU_4,11.70//",
    "GSP27motik_4u:800": "kiñcit kālaṃ sthitaḥ ākāraḥ yāsām / tāḥ kiñcitsthitākārāḥ //MT_4,11.70//",
    "GSP27motik_4u:801": "krimikīṭapataṅgādigonāsājagarādikāḥ / kāścit tasmin mahāmbhodhau sphuranty eteṣu binduvat //MU_4,11.71//",
    "GSP27motik_4u:802": "eteṣv iti bahuvacanam pādapūraṇārtham / tenaitasmin mahāmbhodhāv iti yojyam //MT_4,11.71//",
    "GSP27motik_4u:803": "kāścic calānanamṛgagṛdhravañjulakādayaḥ / sphuranti girikuñjeṣu velāvanataṭeṣv iva //MU_4,11.72//",
    "GSP27motik_4u:804": "spaṣṭam //MT_4,11.72//",
    "GSP27motik_4u:805": "sudīrghajīvitāḥ kāścit kāścid atyalpajīvitāḥ / svatucchabhāvanāt tucchāt kāścit tucchaśarīrikāḥ //MU_4,11.73//",
    "GSP27motik_4u:806": "kāścit tucchāt asatyāt / svatucchabhāvanāt svaviṣayāt tucchavikalpanāt / tucchaśarīrikāḥ bhavanti //MT_4,11.73//",
    "GSP27motik_4u:807": "saṃsārasvapnasaṃrambhe kāścit sthairyeṇa bhāvitāḥ / svavikalpahatāḥ kāścic chaṅkante susthiraṃ jagat //MU_4,11.74//",
    "GSP27motik_4u:808": "sthairyeṇa sthiratayā / bhāvitāḥ sthiro ḥyaṃ saṃsāra iti vāsanāyuktāḥ kṛtāḥ //MT_4,11.74//",
    "GSP27motik_4u:809": "alpālpabhāvanāḥ kāścid dainyadoṣavaśīkṛtāḥ / kṛśo ḥtiduḥkhī mūḍho ḥham iti duḥkhair dṛḍhīkṛtāḥ //MU_4,11.75//",
    "GSP27motik_4u:810": "atra bhāvanāyāḥ alpālpatvam atimauḍhyena jñeyam //MT_4,11.75//",
    "GSP27motik_4u:811": "kāścit sthāvaratāṃ yātāḥ kāścid devatvam āgatāḥ / kāścit puruṣatām prāptāḥ kāścid dānavatāṃ gatāḥ //MU_4,11.76//",
    "GSP27motik_4u:812": "spaṣṭam //MT_4,11.76//",
    "GSP27motik_4u:813": "sargāntaślokena pūrvoktam evārthaṃ saṅkṣipya kathayati",
    "GSP27motik_4u:814": "kāścit sthitā jagati kalpaśatāny analpāḥ kāścid vrajanti paramam puruṣaṃ suśuddhāḥ / brahmārṇavāt samuditā laharīvilolāś citsaṃvido hi mananāparanāmavatyaḥ //MU_4,11.77//",
    "GSP27motik_4u:815": "iti śrībhāskarakaṇṭhaviracitāyāṃ śrīmokṣopāyaṭīkāyām ekādaśaḥ sargaḥ //11//",
    "GSP27motik_4u:816": "surāsuranarākārā imā yāḥ saṃvido mune / brahmārṇavād abhinnās te satyam etan mṛṣetarat //MU_4,12.1//",
    "GSP27motik_4u:817": "etat / surāsuranarākārā yāḥ saṃvidaḥ / brahmārṇavād abhinnatvam / itarat bhinnatvam / surāsuranarāṇām prādhānyāt grahaṇam //MT_4,12.1//",
    "GSP27motik_4u:818": "surāsuranarākārāḥ saṃvidaḥ viśinaṣṭi",
    "GSP27motik_4u:819": "mithyābhāvanayā brahman svavikalpakalaṅkitāḥ / na brahma vayam ity antarniścayena hy adhogatāḥ //MU_4,12.2//",
    "GSP27motik_4u:820": "kalaṅkitatve uttarārdhena hetuṃ kathayati na brahmeti / hiśabdaḥ yasmādarthe //MT_4,12.2//",
    "GSP27motik_4u:821": "brahmaṇo vyatiriktatvam brahmārṇavagatā api / bhāvayantyo vimuhyanti bhīmāsu bhavabhūmiṣu //MU_4,12.3//",
    "GSP27motik_4u:822": "bhīmāsu duḥkhadāyitvenātyantabhayānakāsu //MT_4,12.3//",
    "GSP27motik_4u:823": "yā etāḥ saṃvido brāhmyo mune naikakalaṅkitāḥ / etat tat karmaṇām bījam atha karmaiva viddhi vā //MU_4,12.4//",
    "GSP27motik_4u:824": "etāḥ surāsuranarākāratvena pūrvam uktāḥ / saṃvidaḥ parāmarśāḥ / brāhmyaḥ brahmasambandhinyaḥ / naikakalaṅkitāḥ na ekena prakāreṇa kalaṅkitāḥ / bahuprakāreṇa kalaṅkitā ity arthaḥ / tat etat tā etāḥ brāhmīḥ saṃvidaḥ / karmaṇām bījam kāraṇam / viddhi / atha vā karmaiva viddhi / karmatveneṣṭasya bāhyakarmaṇaḥ etadanu praṇītatvāt / na hi saṃvitparāmarśam antareṇa bāhyakarmaṇaḥ utthānaṃ dṛṣṭaṃ yuktaṃ vā //MT_4,12.4//",
    "GSP27motik_4u:825": "etāsām eva samastajagannimittatvaṃ kathayati",
    "GSP27motik_4u:826": "saṅkalparūpayaivāntar mune kalanayaitayā / karmajālakarañjānām bījamuṣṭyā karālayā //MU_4,12.5//",
    "GSP27motik_4u:827": "imā jagati vistīrṇe śarīropalapaṅktayaḥ / tiṣṭhanti parivalganti rudanti ca hasanti ca //MU_4,12.6//",
    "GSP27motik_4u:828": "ābrahmastambhaparyantaṃ spandanaiḥ pavano yathā / ullasanti niyacchanti mlāyanti vihasanti ca //MU_4,12.7//",
    "GSP27motik_4u:829": "he mune / saṅkalparūpayā saṅkalpasvarūpayā / karmajālakarañjānām bījamuṣṭyā karmajālakāraṇabhūtayeti yāvat / ata eva vikarālayā bhayānakayā / etayā kalanayā saṃvidrūpayā kalanayā / vistīrṇe jagati ābrahmastambhaparyantaṃ śarīropalapaṅktayaḥ śarīrapāṣāṇapaṅktayaḥ / tiṣṭhanti parivalganti rudanti ca hasanti ullasanti niyacchanti mlāyanti vihasanti ca upalakṣaṇaṃ caitat / sarvāḥ kriyāḥ kurvantīty arthaḥ / mṛtaśarīreṣu pūrvoktakriyāṇām adarśanāt / ko yathā / pavano yathā / yathā pavanaḥ svāntaḥsthaiḥ spandanaiḥ nānāvidhāḥ kriyāḥ karoti / tathety arthaḥ //MT_4,12.7//",
    "GSP27motik_4u:830": "tā etāḥ kāścid atyacchā yathā hariharādayaḥ / kāścid alpavimohasthā yathoraganarāmarā //MU_4,12.8//",
    "GSP27motik_4u:831": "spaṣṭam //MT_4,12.8//",
    "GSP27motik_4u:832": "kāścid atyantamohasthā yathā tarutṛṇādayaḥ / kāścid ajñānasammūḍhāḥ krimikīṭatvam āgatāḥ //MU_4,12.9//",
    "GSP27motik_4u:833": "spaṣṭam //MT_4,12.9//",
    "GSP27motik_4u:834": "kāścit tṛṇavad uhyante dūre brahmamahodadheḥ / aprāptabhūmikā etā yathoraganarādayaḥ //MU_4,12.10//",
    "GSP27motik_4u:835": "aprāptabhūmikāḥ aprāptapārāḥ //MT_4,12.10//",
    "GSP27motik_4u:836": "taṭamātraṃ samālokya kāścit khedam upāgatāḥ / jātājātā nikhanyante kṛtāntajaradākhunā //MU_4,12.11//",
    "GSP27motik_4u:837": "taṭamātraṃ samālokya na tv āsādya / tadāsādane hi punaḥ punaḥ kṛtāntanikhananaṃ na yuktaṃ syāt / taṭaś cātra cinmātraviśrāntirūpo jñeyaḥ //MT_4,12.11//",
    "GSP27motik_4u:838": "kāścid antaram āsādya brahmatattvamahāmbudheḥ / gatās tattām aśokāya haribrahmaharādikāḥ //MU_4,12.12//",
    "GSP27motik_4u:839": "tattām brahmatām / aśokāya śokābhāvāya //MT_4,12.12//",
    "GSP27motik_4u:840": "alpamohānvitāḥ kāścit tam eva brahmavāridhim / adṛṣṭarāgarogaugham avalambya vyavasthitāḥ //MU_4,12.13//",
    "GSP27motik_4u:841": "avalambya svātmatvenāśritya / kāścit jīvanmuktarūpā ity arthaḥ //MT_4,12.13//",
    "GSP27motik_4u:842": "kāścid bhoktavyajanmaughā bhuktajanmaughakoṭayaḥ / vandhyāḥ prakāśatāmasyaḥ saṃsthitā bhūtajātayaḥ //MU_4,12.14//",
    "GSP27motik_4u:843": "prakāśatāmasyaḥ prakṛṣṭatamaso gūṇayuktaḥ / ata eva vandhyā samyagjñānākhyaphalarahitāḥ //MT_4,12.14//",
    "GSP27motik_4u:844": "kāścid ūrdhvād adho yānti tathādhastān mahat padam / ūrdhvād ūrdhvataraṃ kāścid adhastāt kāścid apy adhaḥ //MU_4,12.15//",
    "GSP27motik_4u:845": "adhaḥ paśuyoniṃ narakaṃ vā / mahat padam mānuṣyaṃ svargaṃ vā //MT_4,12.15//",
    "GSP27motik_4u:846": "sargāntaślokena siddhāntaṃ kathayati",
    "GSP27motik_4u:847": "bahusukhaduḥkhakasaṅkaṭā kriyeyam paramapadāsmaraṇāt samāgateha / paramapadāvagamāt prayāti nāśaṃ vihagapatismaraṇād viṣavyatheva //MU_4,12.16//",
    "GSP27motik_4u:848": "vihagapateḥ gāruḍikamantradevatārūpasya garuḍasyeti śivam //MT_4,12.16//",
    "GSP27motik_4u:849": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe dvādaśaḥ sargaḥ //12//",
    "GSP27motik_4u:850": "oṃ / śrīvasiṣṭhaḥ śrīrāmam praty āha",
    "GSP27motik_4u:851": "vicārayantas tattvajñā iti te jāgatīr gatīḥ / samaṅgāyās taṭāt tasmāt praceluś cañcalāṃśavaḥ //MU_4,15.1//",
    "GSP27motik_4u:852": "jāgatīḥ jagatsambandhinīḥ / gatīḥ racanāḥ //MT_4,15.1//",
    "GSP27motik_4u:853": "kramād ākāśam ākramya nirgatyāmbudakoṭaraiḥ / samprāpuḥ siddhamārgeṇa mandaraṃ hemakandaram //MU_4,15.2//",
    "GSP27motik_4u:854": "koṭarair iti / koṭarebhyaḥ ity asyārthe //MT_4,15.2//",
    "GSP27motik_4u:855": "adhityakāyāṃ tasyādrer ārdraparṇāvaguṇṭhitām / dadarśa bhārgavaḥ śuṣkām pūrvajanmodbhavāṃ tanum //MU_4,15.3//",
    "GSP27motik_4u:856": "spaṣṭam //MT_4,15.3//",
    "GSP27motik_4u:857": "uvāca cedaṃ he tāta tanvī tanur iyaṃ hi sā / yā tvayā sukhasambhogaiḥ purā samabhilālitā //MU_4,15.4//",
    "GSP27motik_4u:858": "spaṣṭam //MT_4,15.4//",
    "GSP27motik_4u:859": "iyaṃ sā mattanur yasyā mandārakusumotkaraiḥ / racitāḥ śītalāḥ śayyā merūpavanabhūmiṣu //MU_4,15.5//",
    "GSP27motik_4u:860": "sā iti / na tv anyā //MT_4,15.5//",
    "GSP27motik_4u:861": "iyaṃ sā mattanur mattadevastrīgaṇalālitā / sarīsṛpamukhakṣuṇṇā paśya śete dharātale //MU_4,15.6//",
    "GSP27motik_4u:862": "spaṣṭam //MT_4,15.6//",
    "GSP27motik_4u:863": "nandanodyānaṣaṇḍeṣu mama tanvā yayānayā / ciraṃ vilasitaṃ seyaṃ śuṣkakaṅkālatāṃ gatā //MU_4,15.7//",
    "GSP27motik_4u:864": "vilasitam iti bhāve ktaḥ //MT_4,15.7//",
    "GSP27motik_4u:865": "surāṅganāṅgasaṃsaṅgād uttuṅgānaṅgaraṅgayā / cetovṛttyā rahitayā tanveha mama śuṣyate //MU_4,15.8//",
    "GSP27motik_4u:866": "śuṣyate bhāve lakāraḥ //MT_4,15.8//",
    "GSP27motik_4u:867": "teṣu teṣu vilāseṣu tāsu tāsu daśāsu ca / tathā tā bhāvanā baddhvā kathaṃ svastho ḥsi dehaka //MU_4,15.9//",
    "GSP27motik_4u:868": "tāḥ bhāvanāḥ surastrīviṣayāḥ / svastho ḥsi cañcalatārahitatvāt / anukampito dehaḥ dehakaḥ / tasyāmantraṇaṃ dehaketi //MT_4,15.9//",
    "GSP27motik_4u:869": "hā tano kvāvabhagnāsi tāpasaṃśoṣam āgatā / karaṅkatām prayātāsi mām bhāvayasi durbhage //MU_4,15.10//",
    "GSP27motik_4u:870": "karaṅkatām kaṅkalatām / he durbhage tano / tvam mām bhāvayasi kiṃ smarasi / atisnehākulatvād iyam uktiḥ //MT_4,15.10//",
    "GSP27motik_4u:871": "dehenāhaṃ vilāseṣu yenaiva mudito ḥbhavam / kaṅkalatām upagatāt tasmād eva bibhemy aham //MU_4,15.11//",
    "GSP27motik_4u:872": "yena dehenāhaṃ vilāseṣu muditaḥ abhavam / kaṅkalatām upagatāt tasmād eva dehāt / aham bibhemi //MT_4,15.11//",
    "GSP27motik_4u:873": "tārājālasamākāro yatra hāro ḥbhavat purā / mamorasi nilīyante paśya tatra pipīlakāḥ //MU_4,15.12//",
    "GSP27motik_4u:874": "nilīyante laganti //MT_4,15.12//",
    "GSP27motik_4u:875": "dravatkāñcanakāntena lobhaṃ nītā varāṅganāḥ / yena madvapuṣā tena paśya kaṅkalatohyate //MU_4,15.13//",
    "GSP27motik_4u:876": "uhyate dhāryate //MT_4,15.13//",
    "GSP27motik_4u:877": "paśya me vitatāsyena tāpasaṃśuṣkakṛttinā / matkaṅkālakuvaktreṇa vitrāsyante vane mṛgāḥ //MU_4,15.14//",
    "GSP27motik_4u:878": "vitrāsyante vikārayuktatvena trāsayuktāḥ kriyante //MT_4,15.14//",
    "GSP27motik_4u:879": "paśyātisaṃśuṣkatayā śavodaradarī mama / prakāśārkāṃśujālena vivekeneva śobhate //MU_4,15.15//",
    "GSP27motik_4u:880": "śavodaram mṛtaśarīrodaram eva darī //MT_4,15.15//",
    "GSP27motik_4u:881": "mattanuḥ pariśuṣkeyaṃ sthitottānā vanāvanau / vairāgyaṃ nayatīvātmatucchatvenāmbarasthitān //MU_4,15.16//",
    "GSP27motik_4u:882": "ambarasthitān devān //MT_4,15.16//",
    "GSP27motik_4u:883": "śabdarūparasasparśagandhalobhavimuktayā / nirvikalpasamādhyeva mama tanvoṣyate girau //MU_4,15.17//",
    "GSP27motik_4u:884": "mama tanvā kathambhūtayā / nirvikalpe vikalpaniṣkrānte cinmātre / samādhiḥ yasyāḥ / sā / tādṛśyā //MT_4,15.17//",
    "GSP27motik_4u:885": "saṃśānte cittavetāle yām ānandakalāṃ tanuḥ / yāti tām api rājyena jāgatena na gacchati //MU_4,15.18//",
    "GSP27motik_4u:886": "jāgatena jagatsambandhinā //MT_4,15.18//",
    "GSP27motik_4u:887": "paśya viśrāntasarvehaṃ vigatāśeṣakautukam / nirastakalpanājālaṃ sukhaṃ śete kalevaram //MU_4,15.19//",
    "GSP27motik_4u:888": "spaṣṭam //MT_4,15.19//",
    "GSP27motik_4u:889": "cittamarkaṭasaṃrambhasaṅkṣubdhaḥ kāyapādapaḥ / tathā vegena calati yathā mūlāni kṛntati //MU_4,15.20//",
    "GSP27motik_4u:890": "mūlakṛntanam vyāvahārikakṣobharūpaṃ jñeyam //MT_4,15.20//",
    "GSP27motik_4u:891": "cittānarthavimukto ḥsau gajābhraharivibhramam / nāyam paśyati me dehaḥ parānanda iva sthitaḥ //MU_4,15.21//",
    "GSP27motik_4u:892": "gajābhraharīṇām gajameghasiṃhānām / vibhramam vilāsam / cāñcalyam iti yāvat / na paśyati nānubhavati //MT_4,15.21//",
    "GSP27motik_4u:893": "sarvāśājvarasammohamihikāśaradāgamam / acittatvaṃ vinā nānyac chreyaḥ paśyāmi jantuṣu //MU_4,15.22//",
    "GSP27motik_4u:894": "spaṣṭam //MT_4,15.22//",
    "GSP27motik_4u:895": "ta eva sukhasambhogasīmāntaṃ samupāgatāḥ / mahādhiyaḥ śāntadhiyo ye yātā vimanaskatām //MU_4,15.23//",
    "GSP27motik_4u:896": "spaṣṭam //MT_4,15.23//",
    "GSP27motik_4u:897": "sarvaduḥkhadaśāmuktāṃ saṃśāntāṃ vigatajvarām / diṣṭyā paśyāmy amananāṃ vane tanum imām aham //MU_4,15.24//",
    "GSP27motik_4u:898": "spaṣṭam //MT_4,15.24//",
    "GSP27motik_4u:899": "atra śrīrāmaḥ pṛcchati",
    "GSP27motik_4u:900": "bhagavan sarvadharmajña bhārgaveṇa tadā kila / subahūny upabhuktāni śarīrāṇi punaḥ punaḥ //MU_4,15.25//",
    "GSP27motik_4u:901": "bhṛguṇotpādite kāye tat tasmiṃs tasya kim mune / mahān atiśayo jātaḥ paridevanam eva vā //MU_4,15.26//",
    "GSP27motik_4u:902": "atiśayaḥ atiśayajñānam //MT_4,15.25-26//",
    "GSP27motik_4u:903": "śrīvasiṣṭha uttaraṃ kathayati",
    "GSP27motik_4u:904": "śukrasya kalanā rāma yāsau jīvadaśāṃ gatā / karmātmikā samutpannā bhṛgor bhārgavarūpiṇī //MU_4,15.27//",
    "GSP27motik_4u:905": "kalanā śukrajīvaprādurbhāvakārī samvidākhyaḥ spandaḥ / śukrasya jīvadaśām śukrasambandhijīvāvasthām / bhṛgor iti pañcamī / seti śeṣaḥ //MT_4,15.27//",
    "GSP27motik_4u:906": "sā hīdamprathamatvena sametya paramāt padāt / bhūtākāśapadam prāpya vātavyāvalitā satī //MU_4,15.28//",
    "GSP27motik_4u:907": "prāṇāpānapravāheṇa praviśya hṛdayam bhṛgoḥ / krameṇa vīryatām etya sampannauśanasī tanuḥ //MU_4,15.29//",
    "GSP27motik_4u:908": "idamprathamatvena tatpūrvatvena / sametya samyak utthāya / auśanasī tanuḥ śukraśarīrarūpā / yugmam //MT_4,15.28-29//",
    "GSP27motik_4u:909": "vihitabrāhmasaṃskārā tataḥ sā pitur agragā / kālena mahatā prāptā śuṣkakaṅkālarūpatām //MU_4,15.30//",
    "GSP27motik_4u:910": "spaṣṭam //MT_4,15.30//",
    "GSP27motik_4u:911": "idamprathamam āyātā yadā sā brahmaṇas tanuḥ / atas tām prati śukreṇa tadā tat paridevitam //MU_4,15.31//",
    "GSP27motik_4u:912": "idamprathamam tatpūrvam / tat paridevitam tādṛśam paridevanaṃ kṛtam //MT_4,15.31//",
    "GSP27motik_4u:913": "vītarāgo ḥpy aniccho ḥpi samaṅgāviprarūpavān / svāṃ śuśoca tanuṃ śukraḥ svabhāvo hy eṣa dehajaḥ //MU_4,15.32//",
    "GSP27motik_4u:914": "spaṣṭam //MT_4,15.32//",
    "GSP27motik_4u:915": "kiṃ tu pradarśitaṃ tena śokavyājena dhīmatām / vairāgyapratipattyai tat pṛthaktvaṃ dehadehinoḥ //MU_4,15.33//",
    "GSP27motik_4u:916": "kiṃ tv iti pakṣāntare / tathā ca paropakārārtham eva śukreṇa paridevanaṃ kṛtam iti bhāvaḥ //MT_4,15.33//",
    "GSP27motik_4u:917": "jñasyājñasya ca dehasya yāvajjīvam ayaṃ kramaḥ / lokavad vyavahāro yat saktyāsaktyātha vā sadā //MU_4,15.34//",
    "GSP27motik_4u:918": "atha vā pakṣāntare / dehasya vyavahāraḥ iti sambandhaḥ / yad vā lakṣaṇayā / dehasya dehina ity arthaḥ / tathā ca jñasya dehasyājñasya vā dehasyety arthaḥ / jñasyāsaktyā ajñasya saktyeti kramo jñeyaḥ //MT_4,15.34//",
    "GSP27motik_4u:919": "ye parijñātagatayo ye cājñāḥ paśudharmiṇaḥ / lokasaṃvyavahāreṣu te sthitā vanajālavat //MU_4,15.35//",
    "GSP27motik_4u:920": "vanajālam sthitatvamātre upamānaṃ jñeyam //MT_4,15.35//",
    "GSP27motik_4u:921": "vyavahārī yathaivājñas tathaiva kila paṇḍitaḥ / vāsanāmātrabhedo ḥtra kāraṇam bandhamokṣayoḥ //MU_4,15.36//",
    "GSP27motik_4u:922": "vāsanāmātrabhedaḥ śuddhatvāśuddhatvena jñeyaḥ //MT_4,15.36//",
    "GSP27motik_4u:923": "yāvac charīraṃ tāvad dhi duḥkhe duḥkhaṃ sukhe sukham / asaṃsaktadhiyo dhīrā darśayanty aprabuddhavat //MU_4,15.37//",
    "GSP27motik_4u:924": "darśayanti anyān prati darśayanti / na tu svayam paśyanti //MT_4,15.37//",
    "GSP27motik_4u:925": "sukheṣu sukhitā nityaṃ duḥkhitā duḥkhavṛttiṣu / mahātmāno hi dṛśyante nūnam antas tu śītalāḥ //MU_4,15.38//",
    "GSP27motik_4u:926": "śītalāḥ sukhaduḥkhakṛtakṣobharahitāḥ //MT_4,15.38//",
    "GSP27motik_4u:927": "stambhasya pratibimbāni kṣubhyanti na vapuḥ sthiram / jñasya karmendriyāṇy eva kṣubhyanti na manaḥ sthiram //MU_4,15.39//",
    "GSP27motik_4u:928": "sthiraṃ vapuḥ dṛḍhaṃ stambhākhyaṃ svarūpam / kṣubhyantīty antargataṇic / kau prayogau / te na kṣobhayantīty arthaḥ / karmendriyāṇy upalabdhyākhyakarmakārīṇi jñānendriyāṇīty arthaḥ //MT_4,15.39//",
    "GSP27motik_4u:929": "calācalatayā tajjño lokavṛttiṣu tiṣṭhati / adhaḥsthitir iva svaccham pratibimbeṣu bhāskaraḥ //MU_4,15.40//",
    "GSP27motik_4u:930": "calācalatayā atyantacāñcalyena / bhāskaraḥ kathambhūtaḥ / adhaḥ adhodeśe / sthitiḥ avasthānaṃ yasya / saḥ //MT_4,15.40//",
    "GSP27motik_4u:931": "santyaktalokakarmāpi baddha evāprabuddhadhīḥ / atyaktamohalīlo ḥpi mukta eva prabuddhadhīḥ //MU_4,15.41//",
    "GSP27motik_4u:932": "prabuddhadhītvāprabuddhadhītvayor evātra bandhamokṣau prati kāraṇatvam iti bhāvaḥ //MT_4,15.41//",
    "GSP27motik_4u:933": "muktabuddhīndriyo mukto baddhakarmendriyo ḥpi hi / baddhabuddhīndriyo baddho muktakarmendriyo ḥpi hi //MU_4,15.42//",
    "GSP27motik_4u:934": "hiśabdaḥ prasiddhau //MT_4,15.42//",
    "GSP27motik_4u:935": "sukhaduḥkhadṛśor loke bandhamokṣadṛśos tathā / hetur buddhīndriyāṇy eva tejāṃsīva prakāśane //MU_4,15.43//",
    "GSP27motik_4u:936": "prakāśane arthaprakaṭatākaraṇe //MT_4,15.43//",
    "GSP27motik_4u:937": "bahir lokocitācāras tv antar ācāravarjitaḥ / samo ḥsann iva tiṣṭha tvaṃ saṃśāntasakalaiṣaṇaḥ //MU_4,15.44//",
    "GSP27motik_4u:938": "antaḥ manasi //MT_4,15.44//",
    "GSP27motik_4u:939": "sarvaiṣaṇāvimuktena svātmanātmani tiṣṭhatā / kuru karmāṇi kāryāṇi nūnaṃ sāmanasi sthitiḥ //MU_4,15.45//",
    "GSP27motik_4u:940": "he rāma / tvam / sarvaiṣaṇāvimuktena / ata eva ātmani na tu anātmarūpeṣu viṣayeṣu / tiṣṭhatā ātmanā manasā / kāryāṇi niyatāni / karmāṇi kuru / nūnaṃ niścayena / sā amanasi sthitiḥ manasi sthitiḥ na bhavati //MT_4,15.45//",
    "GSP27motik_4u:941": "ādhivyādhimahāvarte garte saṃsāravartmani / mamatogrāndhakūpe ḥsmin mā patātapadāyini //MU_4,15.46//",
    "GSP27motik_4u:942": "mamatogrāndhakūpe kathambhūte / saṃsāravartmani saṃsārarūpe mārge / garte gartatayā sthite //MT_4,15.46//",
    "GSP27motik_4u:943": "na tvam bhāveṣu no bhāvās tvayi tāmarasekṣaṇa / śuddhabuddhasvabhāvas tvam ātmasaṃsthaḥ sthiro bhava //MU_4,15.47//",
    "GSP27motik_4u:944": "tvam sākṣibhūtaśuddhacinmātrarūpaḥ tvam / ātmasaṃsthaḥ śuddhabuddhasvabhāvasvātmaparaḥ / na tu dehādiparaḥ //MT_4,15.47//",
    "GSP27motik_4u:945": "sargāntaślokenottaraṃ samāpayati",
    "GSP27motik_4u:946": "vyapagatamamatāmahāndhakāram padam amalaṃ vigataiṣaṇaṃ sametya / prabhavasi yadi cetaso mahātmaṃs tad atidhiye mahate sate namas te //MU_4,15.48//",
    "GSP27motik_4u:947": "vyapagatam mamatārūpam mahāndhakāram yasya / tat / tādṛśam / ata evāmalam vigataiṣaṇam tṛptatayā samastākāṅkṣārahitam / padam cinmātrākhyam padam / sametya svātmatvena vibhāvya / yadi cetasaḥ prabhavasi cetaḥ jetuṃ samartho bhavasi / he mahātman / tat tadā / te tubhyam / namaḥ astu / kathambhūtāya / atidhiye utkṛṣṭabuddhaye / mahate mahattvayuktāya / sate sanmātrasvarūpāya / iti śivam //MT_4,15.48//",
    "GSP27motik_4u:948": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe pañcadaśaḥ sargaḥ //15//",
    "GSP27motik_4u:949": "athākṣipya vacas tasya tanayasya tadā bhṛgoḥ / uvāca bhagavān kālo vaco gambhīraniḥsvanam //MU_4,16.1//",
    "GSP27motik_4u:950": "ākṣipya ākṣepaviṣayaṃ kṛtvā / bhṛgoḥ tanayasya śukrasya //MT_4,16.1//",
    "GSP27motik_4u:951": "kālaḥ kathayati",
    "GSP27motik_4u:952": "samaṅgātāpasīm etāṃ tanuṃ santyaja bhārgava / praviśemāṃ tanuṃ sādho nagarīm iva pārthivaḥ //MU_4,16.2//",
    "GSP27motik_4u:953": "samaṅgātāpasīm samaṅgātāpasasambandhinīm //MT_4,16.2//",
    "GSP27motik_4u:954": "kāle pūrvajayā tanvā tapaḥ kṛtvānayā punaḥ / gurutvam asurendrāṇāṃ kartavyam bhavatānagha //MU_4,16.3//",
    "GSP27motik_4u:955": "spaṣṭam //MT_4,16.3//",
    "GSP27motik_4u:956": "mahākalpānta āyāte bhavatā bhārgavī tanuḥ / apunargrahaṇāyaiṣā tyājyā pramlānapuṣpavat //MU_4,16.4//",
    "GSP27motik_4u:957": "spaṣṭam //MT_4,16.4//",
    "GSP27motik_4u:958": "jīvanmuktapadam prāptas tanvā prāktanarūpayā / mahāsurendragurutāṃ kurvaṃs tiṣṭha mahāmate //MU_4,16.5//",
    "GSP27motik_4u:959": "prāktanarūpayā śukrākhyayā //MT_4,16.5//",
    "GSP27motik_4u:960": "kalyāṇam astu vāṃ yāmo vayaṃ tv abhimatāṃ diśam / na kiñcid api tac cittaṃ yasya nābhimatam bhavet //MU_4,16.6//",
    "GSP27motik_4u:961": "nanu kathaṃ tavāpy abhimatam astīty / atrāha na kiñcid iti / tat kiñcid api na bhavati / yasya cittasyābhimatam nāsti / ato mamāpi sacittatvād abhimatam astīti bhāvaḥ //MT_4,16.6//",
    "GSP27motik_4u:962": "ity uktvā muñcatoḥ puṣpaṃ tayoḥ so ḥntaradhīyata / taptāṃśur iva rodasyoḥ samam aṃśubhir aṃśumān //MU_4,16.7//",
    "GSP27motik_4u:963": "taptāṃśuḥ sūryaḥ / rodasyoḥ dyāvāpṛthivyoḥ //MT_4,16.7//",
    "GSP27motik_4u:964": "gate tasmin bhagavati tām uktvā bhavitavyatām / vicārya bhārgavo ḥbhedyāṃ niyatāṃ niyater gatim //MU_4,16.8//",
    "GSP27motik_4u:965": "kālakāraṇasaṃśuṣkām bhāvipuṣpaśubhodayām / viveśa tāṃ tanum bālāṃ sulatām iva mādhavaḥ //MU_4,16.9//",
    "GSP27motik_4u:966": "abhedyām bhettum aśakyām / kālākhyaṃ yat kāraṇam / tena śuṣkām / mādhavaḥ vasantaḥ / lakṣaṇayā vāsantikaḥ rasaḥ / bhāvī puṣpavat śubhaḥ udayaḥ yasyāḥ / tām //MT_4,16.8-9//",
    "GSP27motik_4u:967": "sā brāhmaṇatanur bhūmau vivarṇavad anaṅgikā / papāta kampitā tūrṇam chinnamūlā latā yathā //MU_4,16.10//",
    "GSP27motik_4u:968": "brāhmaṇatanuḥ samaṅgātāpasatanuḥ //MT_4,16.10//",
    "GSP27motik_4u:969": "tasyām praviṣṭajīvāyām putratanvām mahāmuniḥ / cakārāpyāyanam mantraiḥ sakamaṇḍaluvāribhiḥ //MU_4,16.11//",
    "GSP27motik_4u:970": "āpyāyanam pūraṇam //MT_4,16.11//",
    "GSP27motik_4u:971": "sarvanāḍyaḥ tatas tanvyās tasyāḥ pūrṇā virejire / saritaḥ prāvṛṣīvāmbupūrapūritakoṭarāḥ //MU_4,16.12//",
    "GSP27motik_4u:972": "spaṣṭam //MT_4,16.12//",
    "GSP27motik_4u:973": "nalinī prāvṛṣīvāsau madhāv iva navā latā / yadā pūrṇā tadā tasyāḥ prāṇāḥ pallavitā babhuḥ //MU_4,16.13//",
    "GSP27motik_4u:974": "asau bhārgavatanuḥ / pūrṇā prāṇapūrṇā / tasyāḥ tanvāḥ / pallavitāḥ apānādirūpeṇocchūnāḥ //MT_4,16.13//",
    "GSP27motik_4u:975": "atha śukraḥ samuttasthau vahatprāṇasamīraṇaḥ / rasamārutasaṃyogād āmūlam iva vāridaḥ //MU_4,16.14//",
    "GSP27motik_4u:976": "āmūlam mūlād ārabhya //MT_4,16.14//",
    "GSP27motik_4u:977": "puro ḥbhivādayām āsa pitaram pāvanākṛtiḥ / prathamollāsito meghaḥ staniteneva parvatam //MU_4,16.15//",
    "GSP27motik_4u:978": "spaṣṭam //MT_4,16.15//",
    "GSP27motik_4u:979": "pitātha prāktanīṃ tasyāpy āliliṅga tanuṃ tataḥ / snehārdravṛttir jaladaś cirād giritaṭīm iva //MU_4,16.16//",
    "GSP27motik_4u:980": "spaṣṭam //MT_4,16.16//",
    "GSP27motik_4u:981": "bhṛgur dadarśa sasneham prāktanīṃ tānayīṃ tanum / matto jāto ḥyam ity āsthā haraty api mahāmatim //MU_4,16.17//",
    "GSP27motik_4u:982": "tānayīm tanayasambandhinīm / nanu tādṛgjñānayuktena tena kathaṃ tānayī tanuḥ sasnehaṃ dṛṣṭety / atrāha matta iti //MT_4,16.17//",
    "GSP27motik_4u:983": "matputro ḥyam iti sneho bhṛgum apy aharat tadā / paratātmīyatā ceyaṃ yāvadākṛti bhāvinī //MU_4,16.18//",
    "GSP27motik_4u:984": "paratā parabhāvaḥ / ātmīyatā ātmīyabhāvaḥ / yāvadākṛti yāvaccharīram / bhāvinī aparihāryā //MT_4,16.18//",
    "GSP27motik_4u:985": "babhūvatuḥ pitāputrau tāv athānyoḥnyaśobhitau / niśāvasānamuditāv arkapadmākarāv iva //MU_4,16.19//",
    "GSP27motik_4u:986": "niśāvasāne prabhāte / muditau //MT_4,16.19//",
    "GSP27motik_4u:987": "atraivānyadṛṣṭāntadvayaṃ kathayati",
    "GSP27motik_4u:988": "cirasaṅgamasambaddhāv iva cakrāhvadampatī / ghanāgamaghanasnehau mayūrajaladāv iva //MU_4,16.20//",
    "GSP27motik_4u:989": "cirakāladṛḍhotkaṇṭhayogyayā kathayā tayā / sthitvā tatra muhūrtaṃ tāv athotthāya mahāmatī //MU_4,16.21//",
    "GSP27motik_4u:990": "samaṅgādvijadehaṃ tam bhasmasāt tatra cakratuḥ / ko hi nāma jagajjāta ācāraṃ nānutiṣṭhati //MU_4,16.22//",
    "GSP27motik_4u:991": "ācāram lokācāram //MT_4,16.20-22//",
    "GSP27motik_4u:992": "evaṃ tau kānane tasmin pāvane bhṛgubhārgavau / saṃsthitau tapasā dīptau divīva śaśibhāskarau //MU_4,16.23//",
    "GSP27motik_4u:993": "spaṣṭam //MT_4,16.23//",
    "GSP27motik_4u:994": "ceratur jñātavijñeyau jīvanmuktau jagadgurū / deśakāladaśaugheṣu suśamaṃ susthiraṃ tapaḥ //MU_4,16.24//",
    "GSP27motik_4u:995": "tapaḥ kathambhūtam / śobhanaḥ śamaḥ yasmin / tat / tādṛśam //MT_4,16.24//",
    "GSP27motik_4u:996": "athāsuragurutvaṃ sa śukraḥ kālena labdhavān / bhṛgur apy ātmano yogye pade ḥtiṣṭhad anāmaye //MU_4,16.25//",
    "GSP27motik_4u:997": "ātmanaḥ yogye pade videhamuktyākhye pade //MT_4,16.25//",
    "GSP27motik_4u:998": "sargāntaślokena śukravṛttāntaṃ saṅkṣipya kathayati śukro ḥsāv iti /",
    "GSP27motik_4u:999": "śukro ḥsau prathamam iti krameṇa jāta etasmāt paramapadād udārakīrtiḥ / svenāśu smṛtipadavibhrameṇa paścād evaṃ ca pravilulito daśāntareṣu //MU_4,16.26//etasmāt sarveṣām ātmatvena puro vartamānāt / paramapadāt cinmātrākhyāt uttamāt sthānāt / daśāntareṣu samaṅgātāpasatvaparyanteṣv avasthāviśeṣeṣu / iti śivam //MT_4,16.26//",
    "GSP27motik_4u:1000": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe ṣoḍaśaḥ sargaḥ //16//",
    "GSP27motik_4u:1001": "oṃ / śrīrāmaḥ pṛcchati",
    "GSP27motik_4u:1002": "bhagavan bhṛguputrasya pratibhā sānubhūtitaḥ / yathāsya saphalā jātā tathānyasya na kim bhavet //MU_4,17.1//",
    "GSP27motik_4u:1003": "he bhagavan / asya samanantaroktena vṛttāntena varṇitasya / bhṛguputrasya / sā pratibhā tat nānāyonigamanarūpam pratibhānam / anubhūtitaḥ anubhavāt hetoḥ / saphalā arthakriyākhyaphalayuktā / jātā / anyathā hi bhṛgusambandhī svasambandhī vā samaṅgātāpasaviṣayo ḥnubhavaḥ na yuktaḥ syāt iti bhāvaḥ / tathā tadvat / anyasya śukravyatiriktasya puruṣasya / sā pratibhā saphalā kim katham / na bhavet / na hi svapne pratibhātaṃ svasmin gajāditvam pratyakṣam anubhūyate //MT_4,17.1//",
    "GSP27motik_4u:1004": "śrīvasiṣṭho ḥtrottaraṃ kathayati",
    "GSP27motik_4u:1005": "idamprathamam utpannā sā tadā brahmaṇaḥ padāt / śuddhā matir bhārgavasya nānyajanmakalaṅkitā //MU_4,17.2//",
    "GSP27motik_4u:1006": "idamprathamam tatpūrvam / yataḥ bhārgavasya śukrasya / brahmaṇaḥ padāt sadyaḥ utthitatvāt / sā nānāyonipratibhānaviṣayā / buddhiḥ / śuddhā pūrvajanmavāsanānicayākaluṣitā / āsīt / tataḥ tasya sā nānāyonigamanarūpā pratibhā saphalā jātā / anye tu pūrvatamam utpannatvāt madhye nānājanmāntarotthavāsanājālakalaṅkitāḥ santaḥ na svapratibhānam pratyakṣam anubhavantīti bhāvaḥ //MT_4,17.2//",
    "GSP27motik_4u:1007": "nanv asyāḥ śuddhāyāḥ mateḥ svarūpaṃ kīdṛg astīty / atrāha sarvaiṣaṇānām iti /",
    "GSP27motik_4u:1008": "sarvaiṣaṇānāṃ saṃśāntau śuddhā cittasya yā sthitiḥ / tat sattvam ucyate saiṣā vimalā cid udāhṛtā //MU_4,17.3//sarvaiṣaṇānām nānābhogyajālaviṣayāṇāṃ samastānām icchānām / śāntau suṣuptyādiprabhāvena samyagjñānādinā vā śamane sati / cittasya manasaḥ / yā sthitiḥ yat avasthānam / asti / paṇḍitaiḥ tat sattvam ucyate / sā eva vimalā cit vimalā matiḥ / udāhṛtā / kiṃ ca iyam eva śuddhā matiḥ idamprathamam utpannasya ca bhavati jīvanmuktasya ca bhavati / idamprathamam utpannasya bāhyonmukhā / jīvanmuktasya tu tyajyamānabāhyeti viśeṣaḥ //MT_4,17.3//",
    "GSP27motik_4u:1009": "viśeṣaṇenoktvā sāmānyena kathayati",
    "GSP27motik_4u:1010": "mano nirmalasattvātma yad bhāvayati yādṛśam / tat tathāśu bhavaty eva yathāvarto ḥrṇave ḥmbhasaḥ //MU_4,17.4//",
    "GSP27motik_4u:1011": "nirmalasattvātma pūrvaślokoktanirmalasattvasvarūpam / manaḥ / yat yādṛśam yena prakāreṇa yuktam / bhāvayati anusandhānaviṣayatāṃ nayati / tat vastu / āśu tathā tena prakāreṇa yuktam / bhavati / tat vastu ka iva / āvartaḥ iva / yathā arṇave sthitaḥ ambhasaḥ āvartaḥ sadyaḥ anyaprakārayukto bhavati / tathety arthaḥ //MT_4,17.4//",
    "GSP27motik_4u:1012": "anena vṛttāntena siddhaṃ svamanīṣitaṃ kathayati",
    "GSP27motik_4u:1013": "yathā bhṛgusutasyaiṣa vibhramaḥ proditaḥ svayam / pratyekam apy evam eva dṛṣṭānto ḥtra bhṛgoḥ sutaḥ //MU_4,17.5//yathā bhṛgusutasya eṣaḥ samanantaroktaḥ / vibhramaḥ nānāyonipratibhāsarūpo vibhramaḥ / svayam svabhāvena / proditaḥ prādurbhūtaḥ / evam eva tathaiva / pratyekam pratipuruṣam / udeti / sarve eva svamanaḥpratibhāsarūpam eva jagat paśyantīti bhāvaḥ / asyārthasya dṛḍhīkaraṇārtham punar api śukrasya dṛṣṭāntatvaṃ kathayati dṛṣṭānto ḥtreti //MT_4,17.5//",
    "GSP27motik_4u:1014": "etad eva nānādṛṣṭāntaiḥ sugamaṃ karoti",
    "GSP27motik_4u:1015": "bījasyāṅkurapattrādi svaṃ camatkurute yathā / sarveṣām bhūtasaṅghānām bhramaṣaṇḍas tathaiva hi //MU_4,17.6//",
    "GSP27motik_4u:1016": "yathā bījasya svam na tv anyabījasādhāraṇam / aṅkurapattrādi / camatkurute ucchūnatārūpam ānandaṃ karoti / hi niścaye / sarveṣām bhūtasaṅghānām bhūtasamūhānām / svaḥ ananyasādhāraṇaḥ bhramaṣaṇḍaḥ jagadrūpaḥ bhramaṣaṇḍaḥ / tathaiva camatkurute nānāsvādasaukhyaṃ karoti / sādhāraṇatvena bhāsamāno ḥpy ayaṃ saṃsāraḥ pratyekam bhinna eveti bhāvaḥ //MT_4,17.6//",
    "GSP27motik_4u:1017": "yad idaṃ dṛśyate viśvam evam evākhilaṃ hi tat / pratyekam uditam mithyā mithyaivāstam upaiti ca //MU_4,17.7//",
    "GSP27motik_4u:1018": "asmābhiḥ yad idaṃ viśvam saṃsāraḥ / dṛśyate anubhūyate / hi niścaye / evam evānena prakāreṇa / sthitam eva tat / akhilaṃ viśvam / mithyā pratyekam uditam udeti / vartamāne ktaḥ / mithyā evāstam upaiti ca paracitsvarūpatvena sarvadaiva tathaiva sthitatvāt / satyabhūtodayāstamayaviṣayatvāyogād iti bhāvaḥ //MT_4,17.7//",
    "GSP27motik_4u:1019": "nāstam eti na codeti jagat kiñcana kasyacit / bhrāntimātram idam māyā mudhaiva parijṛmbhate //MU_4,17.8//",
    "GSP27motik_4u:1020": "idam jagat / māyā māyārūpam //MT_4,17.8//",
    "GSP27motik_4u:1021": "yathāsmatpratibhāsasthaḥ so ḥyaṃ saṃsāraṣaṇḍakaḥ / tathā teṣāṃ sahasrāṇi mitho ḥdṛṣṭāni santi hi //MU_4,17.9//",
    "GSP27motik_4u:1022": "yathā asmatpratibhāsasthaḥ saḥ ayam sarvendriyātītacinmātrarūpatvenendriyātīto ḥpi san idantayā sphuritaḥ saṃsāraṣaṇḍaḥ asti / tathā teṣām saṃsāraṣaṇḍānām / sahasrāṇi santi / nanu kathaṃ tāni na dṛśyante ity apekṣāyāṃ viśeṣaṇam āha mitho ḥdṛṣṭānīti / mithaḥ anyoḥnyam / adṛṣṭāni darśanaviṣayatāṃ na nītāni //MT_4,17.9//",
    "GSP27motik_4u:1023": "mithoḥdarśanadṛṣṭāntaṃ kathayati",
    "GSP27motik_4u:1024": "svapnasaṅkalpanagaravyavahārāḥ parasparam / pṛthag yathā na dṛśyante tathaite saṃsṛtibhramāḥ //MU_4,17.10//",
    "GSP27motik_4u:1025": "yathā anyasya svapnādi anyo nānubhavati tathānyasya saṃsāram anyo nānubhavatīti piṇḍārthaḥ / nanu kathaṃ sargānām pratipuruṣam bhedaḥ iti cet / na / ekasminn eva vastuni puruṣabhedena heyatvopādeyatvadarśanāt //MT_4,17.10//",
    "GSP27motik_4u:1026": "upasaṃhāraṃ karoti",
    "GSP27motik_4u:1027": "evaṃ nagaravṛndāni nabhaḥsaṅkalparūpiṇām / santi tāni na dṛśyante mitho jñānadṛśaṃ vinā //MU_4,17.11//",
    "GSP27motik_4u:1028": "evaṃ sati / nabhasi yaḥ saṅkalpaḥ purādisaṅkalpaḥ / tadvat rūpaṃ yeṣām / tādṛśānāṃ nagarāṇāṃ vṛndāni samūhāḥ / santi / samāse upasarjanībhūtasya nagarapadasya viśeṣaṇadānam ārṣam / taiḥ nagaravṛndaiḥ tāni nagaravṛndāni / jñānadṛśaṃ vinā cinmātrajñānākhyāṃ dṛṣṭiṃ vinā / mithaḥ anyoḥnyam / na dṛśyante nānubhūyante / jñānadṛśā tu dṛśyante eva / ata evāhaṃ tān paśyāmi tvaṃ na paśyasīti bhāvaḥ //MT_4,17.11//",
    "GSP27motik_4u:1029": "sarvaprasiddhānām piśācādīnām apy etadrūpatvaṃ kathayati",
    "GSP27motik_4u:1030": "piśācayakṣarakṣāṃsi santy evaṃrūpakāṇi hi / saṅkalpamātradehāni sukhaduḥkhamayāni ca //MU_4,17.12//",
    "GSP27motik_4u:1031": "spaṣṭam //MT_4,17.12//",
    "GSP27motik_4u:1032": "svasminn apy etadrūpatvam evātidiśati",
    "GSP27motik_4u:1033": "evam eva vayaṃ ceme sampannā raghunandana / svasaṅkalpātmakākārā mithyāsatyatvabhāvitāḥ //MU_4,17.13//",
    "GSP27motik_4u:1034": "mithyāsatyatve svasatyatāyām / bhāvitāḥ bhāvanāyuktāḥ //MT_4,17.13//",
    "GSP27motik_4u:1035": "evaṃ stokaṃ viśeṣeṇoktvā punar api sāmānyena kathayati",
    "GSP27motik_4u:1036": "evaṃrūpaiva hi pare vartate sargasaṃsṛtiḥ / na vāstavī vastutas tu saṃsthiteyam avastuni //MU_4,17.14//",
    "GSP27motik_4u:1037": "evaṃrūpā pratibhāsarūpā / pare uttīrṇe cinmātre / sargeti nāmadheyā saṃsṛtiḥ sargasaṃsṛtiḥ / na vāstavī asatyarūpā / tu pakṣāntare / vastutaḥ paramārthataḥ / iyaṃ sargasaṃsṛtiḥ / avastuni śūnye / sthitā bhavati / vastutvena sthite cinmātre avastubhūtasargādhāratvāyogāt //MT_4,17.14//",
    "GSP27motik_4u:1038": "pūrvoktanyāyena siddhasya svābhīṣṭasyopasaṃhāraṃ karoti",
    "GSP27motik_4u:1039": "pratyekam uditaṃ viśvam evam eva mudhaiva hi / navagulmakarūpeṇa vāsantikaraso yathā //MU_4,17.15//",
    "GSP27motik_4u:1040": "evam pūrvoktaprakāreṇa / vāsantikarasaḥ vasantasambandhī rasaḥ //MT_4,17.15//",
    "GSP27motik_4u:1041": "prathamo ḥyaṃ svasaṅkalpaḥ suprathām āgatas tathā / yathātipāramārthyena dṛḍhenetthaṃ vibhāvyate //MU_4,17.16//",
    "GSP27motik_4u:1042": "ayam prathamaḥ brahmaṇaḥ tatpūrvatvenotthitaḥ / svasaṅkalpa eva / tathā tena prakāreṇa / suprathām atirūḍhim / gataḥ / yathā ittham anena prakāreṇa / dṛḍhenāvicalatā / atipāramārthyenātiparamārthabhāvena / vibhāvyate niścīyate / janair iti śeṣaḥ //MT_4,17.16//",
    "GSP27motik_4u:1043": "pratyekam uditaṃ cittaṃ svasvabhāvodarasthitam / idam itthaṃsamārambhaṃ jagat paśyad vinaśyati //MU_4,17.17//",
    "GSP27motik_4u:1044": "svaḥ ātmīyaḥ / svabhāvaḥ cinmātrākhyaṃ svarūpam / tasyodare udara ivodare / na tu sākṣād udare / sthitam vartamānam / pratyekam ekasmin ekasmin pratyekam / uditam utpannam / cittam / itthaṃsamārambham dṛśyamānārambhayuktam / idaṃ jagat paśyat anubhavat / vinaśyati svarūpaparāmarśāt bhraśyatīty arthaḥ //MT_4,17.17//",
    "GSP27motik_4u:1045": "pratibhāsavaśād asti nāsti vastvavalokanāt / dīrghaḥ svapno jagajjālam ālānaṃ cittadantinaḥ //MU_4,17.18//",
    "GSP27motik_4u:1046": "pratibhāsavaśāt / na hi asataḥ pratibhāsaḥ yukta iti bhāvaḥ / vastvavalokanāt paramārthāvalokanāt / na hi samyagjñānena jagat tiṣṭhati / jagajjālam kaḥ / dīrghaḥ svapnaḥ //MT_4,17.18//",
    "GSP27motik_4u:1047": "cittasattaiva hi jagaj jagatsattaiva cittakam / ekābhāve dvayor nāśas tac ca satyavicāraṇāt //MU_4,17.19//",
    "GSP27motik_4u:1048": "tat ekābhāvaḥ / satyavicāraṇāt satyavicārāt //MT_4,17.19//",
    "GSP27motik_4u:1049": "śrīrāmakṛtasya praśnasyottaram anusmarati",
    "GSP27motik_4u:1050": "śuddhasya pratibhāso hi satyo bhavati cetasaḥ / niṣkalaṅke hi lagati paṭe kuṅkumarañjanā //MU_4,17.20//",
    "GSP27motik_4u:1051": "atra dṛṣṭāntam āha niṣkalaṅka iti / niṣkalaṅke malarahite //MT_4,17.20//",
    "GSP27motik_4u:1052": "anyenānāhṛtasyānyo guṇo ḥvaśyaṃ vivardhate / anākrāntasya saṅkalpaiḥ pratibhodeti cetasaḥ //MU_4,17.21//",
    "GSP27motik_4u:1053": "anāhṛtasya anākrāntasya / dṛṣṭāntam uktvā dārṣṭāntikaṃ kathayati anākrāntasyeti / pratibhā pratibhāsaḥ / udeti saphalatvena prādurbhavati //MT_4,17.21//",
    "GSP27motik_4u:1054": "suvarṇo na sthitiṃ yāti malavaty aṃśuke yathā / ekā dṛṣṭiḥ sthitiṃ yāti na mlāne cittake tathā //MU_4,17.22//",
    "GSP27motik_4u:1055": "suvarṇaḥ śobhanaḥ śuklādivarṇaḥ / mlāne saṅkalparūṣite //MT_4,17.22//",
    "GSP27motik_4u:1056": "pramārjanād iva maṇes tāmrasyeva ca yuktitaḥ / ciram ekadṛḍhābhyāsāc chuddhir bhavati cetasaḥ //MU_4,17.23//",
    "GSP27motik_4u:1057": "ekasmin samyagjñānādau / yaḥ dṛḍhābhyāsaḥ nairantaryeṇa taccintanam / tasmāt //MT_4,17.23//",
    "GSP27motik_4u:1058": "śrīrāmaḥ pṛcchati",
    "GSP27motik_4u:1059": "pratibhāsātmani jagaty ete kālakriyākramāḥ / sodayāstamayā jātāḥ kathaṃ śukrasya cetasaḥ //MU_4,17.24//",
    "GSP27motik_4u:1060": "pratibhāsātmani jagati sphuritānāṃ kālakriyākramāṇāṃ sodayāstamayatvam na yuktam / tac ca śukracetasaḥ kathaṃ jātam iti bhāvaḥ //MT_4,17.24//",
    "GSP27motik_4u:1061": "śrīvasiṣṭhaḥ uttaram āha",
    "GSP27motik_4u:1062": "yādṛg jagad idaṃ dṛṣṭaṃ śukreṇa pitṛmātṛtaḥ / tādṛk tasya sthitaṃ citte mayūrāṇḍe mayūravat //MU_4,17.25//",
    "GSP27motik_4u:1063": "pitṛmātṛtaḥ utpannena śukreṇa yādṛk idaṃ jagat dṛṣṭam / tat tasya śukrasya / citte tādṛk sthitam āsīt / katham / mayūravat / yathā mayūrāṇḍe mayūraḥ asti / tathety arthaḥ //MT_4,17.25//",
    "GSP27motik_4u:1064": "svabhāvakośāt svaditaṃ tad anena kramoditam / bījenāṅkurapattrādilatāpuṣpaphalaṃ yathā //MU_4,17.26//",
    "GSP27motik_4u:1065": "tataḥ anena śukreṇa / tat cittasthaṃ jagat / svabhāvakośāt cittarūpaḥ yaḥ svabhāvaḥ / tadrūpāt kośāt / kramoditam sat svaditam āsvādaviṣayīkṛtam / atra dṛṣṭāntam āha bījeneti //MT_4,17.26//",
    "GSP27motik_4u:1066": "jīvo yadvāsanāsāras tad evāntaḥ prapaśyati / svapna evātra dṛṣṭānto dīrghasvapnas tv idaṃ jagat //MU_4,17.27//",
    "GSP27motik_4u:1067": "nanu katham atra svapnaḥ dṛṣṭāntaḥ astīty / atrāha dīrghasvapna eveti / dīrghatvam cātra cirapratibhāsavaśāj jñeyam //MT_4,17.27//",
    "GSP27motik_4u:1068": "pratyekam udito rāma nanu saṃsāraṣaṇḍakaḥ / rātrau sainyanarasvapnajālavat svātmani sphuṭaḥ //MU_4,17.28//",
    "GSP27motik_4u:1069": "rātrau hi sainyanarasvarūpaṃ svapnajālam pratyekam pṛthag / udeti //MT_4,17.28//",
    "GSP27motik_4u:1070": "śrīrāmaḥ pṛcchati",
    "GSP27motik_4u:1071": "eṣa saṃsṛtiṣaṇḍaugho mithaḥ sammilati svayam / no vāpi yadi tan me tvaṃ yathāvad vaktum arhasi //MU_4,17.29//",
    "GSP27motik_4u:1072": "eṣaḥ saṃsṛtiṣaṇḍaughaḥ svayam svabhāvena / mithaḥ anyoḥnyam / yadi milati yadi vā no milati api / tvam etat yathāvat samyak / vaktum arhasi samyak kathayeti yāvat //MT_4,17.29//",
    "GSP27motik_4u:1073": "śrīvasiṣṭha uttaram āha",
    "GSP27motik_4u:1074": "malinaṃ hi mano ḥvīryaṃ na mithaḥ śleṣam arhati / ayo ḥyasīvāsantapte śuddhe tapte tu līyate //MU_4,17.30//",
    "GSP27motik_4u:1075": "hi niścaye / malinam rāgādimaladūṣitam / ata evāvīryam / manaḥ mithaḥ anyoḥnyam / śleṣam melanam / nārhati / kim iva / aya iva / yathāyaḥ asantapte ayasi śleṣaṃ nārhati / tathety arthaḥ / tu pakṣāntare / manaḥ / śuddhe manasi / līyate milati / ayaś ca santapte ḥyasi līyate //MT_4,17.30//",
    "GSP27motik_4u:1076": "cittatattvāni śuddhāni sammilanti parasparam / ekarūpāṇi toyāni yānty aikyaṃ nābilāni hi //MU_4,17.31//",
    "GSP27motik_4u:1077": "spaṣṭam //MT_4,17.31//",
    "GSP27motik_4u:1078": "sargāntaślokenāpy etad eva kathayati",
    "GSP27motik_4u:1079": "śuddhir hi cittasya vivāsanatvam abhūtasaṃvedanarūpam ekam / tasyāḥ suṣuptātmapadāt prabudhya tanmātrayuktyā parasaṅgam eti //MU_4,17.32//",
    "GSP27motik_4u:1080": "hi niścaye / abhūtasaṃvedanātma asiddhapadārthasaṃvedanasvarūpam / vivāsanatvam padārthaviṣayabhāvanākhyasaṃskārarāhityam / ekam kevalam / cittasya śuddhiḥ bhavati / tat cittam / suṣuptātma suṣuptasvarūpam / yat padam sthānam / tasmāt / tasyāḥ śuddheḥ hetoḥ / prabudhya turyākhyam bodham prāpya / tanmātrayuktyā sūkṣmabhūtayogena / parasaṅgam anyaiḥ saha śleṣam / eti gacchati / tanmātrayuktyā melanaṃ ca svena saha sarvasyaikopādānatvajñānam eva jñeyam / iti śivam //MT_4,17.32//",
    "GSP27motik_4u:1081": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe saptādaśaḥ sargaḥ //17//",
    "GSP27motik_4u:1082": "oṃ / nanu kathaṃ tanmātrayuktyā cetaḥ anyaiḥ saha milatīty / atrāha",
    "GSP27motik_4u:1083": "sarvasaṃsṛtiṣaṇḍeṣu bījarūpakalātmanaḥ / tanmātrapratibhāsasya pratibhāse na bhinnatā //MU_4,18.1//",
    "GSP27motik_4u:1084": "bījarūpā bījasvarūpā / yā kalā / tadātmanaḥ tatsvarūpasya / sthūlabhūtabījarūpasyeti yāvat / tanmātrapratibhāsasya pañcatanmātrākārasya pratibhāsasya / sarvasaṃsṛtiṣaṇḍeṣu samasteṣu sargarūpeṣu ṣaṇḍeṣu / pratibhāse sphuraṇe / bhinnatā nāsti / mṛda iva ghaṭādiṣu sphuraṇe / ataḥ tanmātrayuktyā cittasyānyamelanaṃ yuktam eveti bhāvaḥ / tanmātrāṇi ca sthūlabhūtabījabhūtāni saṃskāramātraśarīrāṇi ākāśādibhyo buddhyā pṛthakkṛtāni pañca śabdādīni jñeyāni //MT_4,18.1//",
    "GSP27motik_4u:1085": "na kevalaṃ sargaiḥ saha melanam eva tanmātrayuktyā bhavati kiṃ tu brahmaṇi melanam api tayaivety abhiprāyeṇāha",
    "GSP27motik_4u:1086": "pravṛttir vā nivṛttir vā tanmātrāpattipūrvakam / sarvasya jīvajātasya suṣuptatvād anantaram //MU_4,18.2//",
    "GSP27motik_4u:1087": "sarvasya jīvajātasya jīvasamūhasya / suṣuptatvāt suṣuptabhāvāt / anantaram paścāt / pravṛttiḥ vā anyasargaiḥ saha melanaṃ vā / nivṛttir vā sargebhyaḥ nivṛttirūpam brahmaṇi melanaṃ vā / tanmātrāpattipūrvakam tanmātrayogapūrvakam eva / bhavati / suṣuptau sargāṇām bījatvenāvasthānāt nivṛttyasambhavaḥ sargāṇām prākaṭyenānavasthānāt pravṛttyasambhava iti suṣuptatvād anantaram ity uktam / anantaram iti kathanena ca suṣupter atrāvaśyambhāvaḥ sūcitaḥ / brahmasargayoḥ setutvena sthitāyāḥ suṣupter avaśyambhāvasya suspaṣṭatvāt / atra ca pravṛttiḥ jīvanmuktānāṃ nivṛttiḥ videhamuktānām iti viṣayavibhāgo draṣṭavyaḥ / itareṣām pravṛttis tu ajñānamūlatvena neha vaktuṃ yuktā //MT_4,18.2//",
    "GSP27motik_4u:1088": "prakṛtatvāt pravṛtteḥ tanmātrāpattipūrvakatvam pṛthak kathayati",
    "GSP27motik_4u:1089": "pravṛttibhājo ye jīvās te tanmātrapadaṃ gatāḥ / tanmātraikatayā sargān mithaḥ paśyanti kalpitān //MU_4,18.3//",
    "GSP27motik_4u:1090": "ye jīvāḥ jīvanmuktasvabhāvāḥ jīvāḥ / pravṛttibhājaḥ sattvaśeṣatayā pravṛttiyuktāḥ bhavanti / te tanmātraikatayā tanmātrayuktyā / kalpitān paramārthatayā kalpitasvarūpān / sargān / mithaḥ anyoḥnyam / paśyanti / jīvanmuktānām manāṃsy anyoḥnyam milantīty atra paramaṃ rahasyam //MT_4,18.3//",
    "GSP27motik_4u:1091": "tanmātraikyapraṇālena citrāḥ sargajalāśayāḥ / parasparaṃ sammilanti ghanatāṃ yānti cābhitaḥ //MU_4,18.4//",
    "GSP27motik_4u:1092": "tanmātrāṇām pañcatanmātrāṇām / yad aikyam / tad eva praṇālaḥ jalapravāhamārgaḥ / tena / ghanatām ghanībhāvam //MT_4,18.4//",
    "GSP27motik_4u:1093": "nanu sarve sargaughāḥ tanmātraikyapraṇālena milanty atha vā katipaye evety / atrāha",
    "GSP27motik_4u:1094": "kecit pṛthak sthitim itāḥ pṛthag eva layaṃ gatāḥ / kecin mithaḥ sammilitā jagatṣaṇḍāḥ sthitāḥ kṛtāḥ //MU_4,18.5//",
    "GSP27motik_4u:1095": "kecid aśuddhamatayaḥ / uttarārdhe kecit śuddhamatayaḥ / kṛtāḥ kalpitāḥ / na tu sahajāḥ //MT_4,18.5//",
    "GSP27motik_4u:1096": "nanv etādṛśāḥ sargaughāḥ kasminn ādhāre sthitāḥ bhavantīty / atrāha",
    "GSP27motik_4u:1097": "jagatṣaṇḍasahasrāṇi yatrāsaṅkhyāny aṇāv aṇau / aparasparalagnāni kānanam brahma nāma tat //MU_4,18.6//",
    "GSP27motik_4u:1098": "aparasparalagnāni anyoḥnyam asaṅkīrṇāni / aṇau aṇau pratyaṃśam //MT_4,18.6//",
    "GSP27motik_4u:1099": "mithaḥ sa melanaṃ naiti ghanatāṃ samupāgataḥ / yad yad yatra yathā rūḍhaṃ tat tat paśyati netarat //MU_4,18.7//",
    "GSP27motik_4u:1100": "ghanatām ghanībhāvam / gataḥ sargaḥ / mithaḥ sa melanaṃ naiti na gacchati / yataḥ saḥ sargaḥ / lakṣaṇayā tatrasthaḥ pramātā / yat yat yatra rūḍham paricitam / tat tat tatra paśyati / na itarat / atra pramātur aśuddhamatitvaṃ hetutvena bahuśaḥ uktam //MT_4,18.7//",
    "GSP27motik_4u:1101": "vartamānamanorājyavaśāj jīvaparamparāḥ / parasparaṃ sammilitāḥ sargāṇāṃ rūḍhibhāvanāḥ //MU_4,18.8//",
    "GSP27motik_4u:1102": "vartamānam yat manorājyam saṅkalpaḥ / tadvaśāt / jīvaparamparāḥ parasparaṃ sammilitāḥ bhavanti / samānamanorājyatvāj jīvāḥ parasparam milantīti bhāvaḥ / jīvaparamparāḥ kathambhūtāḥ / sargāṇāṃ rūḍhau satyatāyām / bhāvanāḥ yāsām / tāḥ / ayam bhāvaḥ / śuddhamatīnāṃ sargāḥ tanmātraikyapraṇālena sarvadā milanti / aśuddhamatīnāṃ tu kadācid ekasaṅkalpatveneti //MT_4,18.8//",
    "GSP27motik_4u:1103": "nanu katham iyaṃ dehasattā prākaṭyaṃ gatā yadvaśoditasaṅkalpākhyamalāvṛtabuddhīnāṃ tanmātraikyapraṇālenānyasargaiḥ saha melanaṃ na bhavatīty / atrāha",
    "GSP27motik_4u:1104": "dehasattā bhṛśaṃ rūḍhā dehābhāvas tu vismṛtaḥ / dehatvaparirūḍhatvāc cidvyomnā vismṛtātmanā //MU_4,18.9//",
    "GSP27motik_4u:1105": "cidvyomnā dehatvaparirūḍhatvāt cidvyomakartṛkāt dehabhāve parirūḍhatvāt / cidvyomnā svātmatvena bhāvitāt dehabhāvāt iti yāvat / dehasattā rūḍhā prarohaṃ gatā / tu pakṣāntare / dehābhāvaḥ paramārthasan dehapratiyogikas traikāliko ḥbhāvaḥ / cidvyomnā kathambhūtena / vismṛtātmanā vismṛtasvarūpeṇa / vismṛtaḥ vismṛtiṃ nītaḥ //MT_4,18.9//",
    "GSP27motik_4u:1106": "athānyena dṛṣṭāntenānyasargaiḥ sammelanaṃ kathayati",
    "GSP27motik_4u:1107": "yathā śuddhaprāṇamarut paraprāṇābhivedhanāt / vetti vedhyamanorājyaṃ tathā sargān narāśrayī //MU_4,18.10//",
    "GSP27motik_4u:1108": "yathā śuddhaprāṇamarut prāṇāyāmādinā śuddhaprāṇaḥ / prāṇayogīti yāvat / paraprāṇābhivedhanāt / paraprāṇeṣu yat abhivedhanam abhivyāptiḥ / tasmāt / parapurapraveśād iti yāvat / vedhyamanorājyam / vedhyasya abhivyāpyasya puruṣasya / manorājyaṃ vetti / tathā tadvat / narāśrayī tanmātrapraṇālenānyapuruṣāviṣṭaḥ jīvanmuktaḥ puruṣaḥ brahmaṇaḥ prathamam utthitaḥ puruṣo vā / sargān āśritapuruṣasargān / vetti //MT_4,18.10//",
    "GSP27motik_4u:1109": "evaṃ śrīrāmakṛte praśne uttaraṃ samyag uktvā pūrvatra yatra tatroktāni viśīrṇāni upadeśavākyāni kathayati",
    "GSP27motik_4u:1110": "sarveṣāṃ jīvarāśīnām ātmāvasthātrayaṃ śritaḥ / jagratsvapnasuṣuptākhyam atra deho na kāraṇam //MU_4,18.11//",
    "GSP27motik_4u:1111": "atra avasthātrayāśrayaṇe //MT_4,18.11//",
    "GSP27motik_4u:1112": "evam ātmani jīvatvam anyāvasthātrayātmani / tāpāmbhasīva vīcitvam asmin kacati dehatā //MU_4,18.12//",
    "GSP27motik_4u:1113": "anyāvasthātrayātmani / anyat svavyatiriktatvena bhāsamānam / yat avasthātrayam jāgradādyavasthātrayam / tat / ātmā svarūpaṃ yasya / tādṛśe / asmin jīvatvāvacchinne / ātmani //MT_4,18.12//",
    "GSP27motik_4u:1114": "citkalāpadam āsādya suṣuptāntapade sthitam / buddho nivartate jīvo mūḍhaḥ sarge pravartate //MU_4,18.13//",
    "GSP27motik_4u:1115": "citkalāpadam turyākhyam padam / buddhaḥ citkalāvimarśanasamarthaḥ / nivartate punaḥ viṣayeṣv āsaktiṃ na bhajate / pravartate viṣayāsaktim bhajate //MT_4,18.13//",
    "GSP27motik_4u:1116": "svabhāvaśuddhir hi yadā tadā maitrī pravartate / dvayor ekatvarūpaiva susauhārdanidarśanā //MU_4,18.14//",
    "GSP27motik_4u:1117": "maitrī kathambhūtā eva / dvayoḥ ekatvarūpā eva / dvayor ekatvam eva hi maitrīśabdārthaḥ / punaḥ kathambhūtā / susauhārdanidarśanā / susauhārdam praśastamitrabhāvaḥ / nidarśanam dṛṣṭāntaḥ yasyāḥ / sā / susauhārde hi dvayor ekatvam eva bhavati //MT_4,18.14//",
    "GSP27motik_4u:1118": "ajñaḥ suṣuptāt sambuddho jīvaḥ kaścit svasargabhāk / sarvagatvāc citaḥ kaścit parasargeṇa nīyate //MU_4,18.15//",
    "GSP27motik_4u:1119": "svasargabhāk suṣuptāvasthāyāḥ pūrvaṃ yādṛksvabhāva āsīt / tādṛksvabhāva evety arthaḥ / parasargeṇa nayanam svabhāvaparivṛttiḥ jñeyā / śukrādisargadṛṣṭāntena vā parasarganayanaṃ yojyam //MT_4,18.15//",
    "GSP27motik_4u:1120": "nanu tasmin sarge ḥnyaḥ sargaḥ kutrāsti yenāsau nīyata ity / atrāha",
    "GSP27motik_4u:1121": "sarge sarge pṛthagrūpaṃ santi sargāntarāṇy api / teṣv apy antaḥsthasargaughāḥ kadalīdalapīṭhavat //MU_4,18.16//",
    "GSP27motik_4u:1122": "yathā kadalīdaleṣv antar anyāni dalāni santi teṣv antar apy anyāni tathā sargeṣv api sargāntarāṇi santi / teṣv antar apy anyāni santīti piṇḍārthaḥ //MT_4,18.16//",
    "GSP27motik_4u:1123": "sarge sargāntarāpūrapattrapīvaravṛttimān / svabhāvaśītalo brahmakadalīdalamaṇḍapaḥ //MU_4,18.17//",
    "GSP27motik_4u:1124": "sarge ekasmin sarge / yaḥ sargāntarāpūraḥ anyasargasamūhaḥ / sa eva pattrāṇi / taiḥ pīvarā bṛṃhaṇarūpā / vṛttiḥ sthitiḥ yasya / saḥ / tādṛśaḥ //MT_4,18.17//",
    "GSP27motik_4u:1125": "kadalyām anyatā nāsti yathā pattraśateṣv api / brahmatattve ḥnyatā nāsti tathā sargaśateṣv api //MU_4,18.18//",
    "GSP27motik_4u:1126": "spaṣṭam //MT_4,18.18//",
    "GSP27motik_4u:1127": "bījāt phalaṃ rasād bhūtvā yathā bījam punar bhavet / tathā brahma mano bhūtvā bodhād brahma punar bhavet //MU_4,18.19//",
    "GSP27motik_4u:1128": "yathā phalam bījāt upādānabhūtāt bījāt / bhūtvā prādurbhūya / rasāt hetoḥ / punaḥ bījam bhavet / tathā brahma mano bhūtvā bodhāt / punaḥ brahma bhavet //MT_4,18.19//",
    "GSP27motik_4u:1129": "rasakāraṇakam bījam phalabhāvena jṛmbhate / brahmakāraṇako jīvo jagadrūpeṇa jṛmbhate //MU_4,18.20//",
    "GSP27motik_4u:1130": "spaṣṭam //MT_4,18.20//",
    "GSP27motik_4u:1131": "rasasya kāraṇaṃ kiṃ syād iti vaktuṃ na yujyate / svabhāvo nirviśeṣatvāt paraṃ vaktuṃ na yujyate //MU_4,18.21//",
    "GSP27motik_4u:1132": "kathaṃ na yujyata ity / atrāha svabhāva iti / svabhāvaḥ param kevalam / nirviśeṣatvāt / vaktum abhiyogaviṣayatāṃ netum / na yujyate / svabhāvasyābhiyoge kriyamāṇe aviśeṣāt sarveṣu svabhāveṣv abhiyogaḥ prāpnotīti nirviśeṣatvād iti padasyābhiprāyaḥ //MT_4,18.21//",
    "GSP27motik_4u:1133": "na cāsattā sarvamaye vaktuṃ kvacana śakyate / nākāraṇe kāraṇādi pare vāsty ādikāraṇe //MU_4,18.22//",
    "GSP27motik_4u:1134": "asataḥ sarvamayatvāyogāt iti bhāvaḥ / nākāraṇa iti / akāraṇe na vidyate kāraṇaṃ yasya / tādṛśe / ādikāraṇe pare utkṛṣṭe cinmātre / kāraṇādi na asti / ādikāraṇatvāpāyād iti bhāvaḥ //MT_4,18.22//",
    "GSP27motik_4u:1135": "bījaṃ jahan nijavapuḥ phalībhūtaṃ vilokyate / brahmājahan nijavapuḥ phalam bījaṃ ca saṃsthitam //MU_4,18.23//",
    "GSP27motik_4u:1136": "brahmaṇaḥ bījatvāvasthāne nijavapuṣaḥ ahānam eva hetuḥ //MT_4,18.23//",
    "GSP27motik_4u:1137": "bījasyākṛtimat sarvaṃ tenānākṛti tatpadam / na yujyate samīkartuṃ tasmān nāsty upamā śive //MU_4,18.24//",
    "GSP27motik_4u:1138": "sarvam samastam svarūpam / bījasyākṛtimat bhavati / tena tato hetoḥ / śive śuddhacinmātratattve / upamā nāsti //MT_4,18.24//",
    "GSP27motik_4u:1139": "kham eva jāyate khābhān na ca taj jāyate ḥnyadṛk / ato na jātaṃ vā jātaṃ viddhi brahmanabho jagat //MU_4,18.25//",
    "GSP27motik_4u:1140": "khābhāt atyantanairmalyenākāśatulyāt brahmaṇaḥ / kham eva jāyate / nanu katham etad ity āha / na ceti / caśabdo hetau / yataḥ tat jagannāma kham / anyadṛk brahmetaradṛgrūpam / na jāyate notpadyate / phalitaṃ kathayati ata iti / ataḥ paramārthato / na jātam / ābhāsataḥ jātaṃ vā / jagat brahmanabhaḥ brahmākāśam / viddhi //MT_4,18.25//",
    "GSP27motik_4u:1141": "dṛśyam paśyan svam ātmānaṃ na draṣṭā samprapaśyati / prapañcākrāntasaṃvitteḥ kasyodeti nijā sthitiḥ //MU_4,18.26//",
    "GSP27motik_4u:1142": "draṣṭā dṛśyam dṛśikriyāviṣayībhūtam bhāvajātam / paśyan / svam ātmānam draṣṭṛrūpam nijam ātmānam / na paśyati nānubhavati / prapañcenākrāntā svonmukhatāṃ nītā / saṃvittiḥ yasya / tādṛśasya / kasya puruṣasya / nijā sthitiḥ svaṃ svarūpam / udeti sphurati / na kasyāpīty arthaḥ //MT_4,18.26//",
    "GSP27motik_4u:1143": "mṛgatṛṣṇājalabhrāntau satyāṃ keva vidagdhatā / vidagdhatāyāṃ satyāṃ tu kevāsau mṛgatṛṣṇikā //MU_4,18.27//",
    "GSP27motik_4u:1144": "ato vidagdhatā eva satsaṅgamādinā poṣaṇīyeti bhāvaḥ //MT_4,18.27//",
    "GSP27motik_4u:1145": "ākāśaviśado draṣṭā sarvago ḥpi na paśyati / netraṃ nijam ivātmānaṃ dṛśībhūtam aho bhramaḥ //MU_4,18.28//",
    "GSP27motik_4u:1146": "ākāśavad viśadaḥ śuddhacinmātrarūpatvenātyantanirmalaḥ / draṣṭā / dṛśībhūtam dṛśyabhāvaṃ gatam / ātmānam draṣṭākhyam ātmānam / na paśyati / kim iva / netram iva / yathā netraṃ nijam ātmānaṃ na paśyati / tathety arthaḥ / aho bhramaḥ bhavati //MT_4,18.28//",
    "GSP27motik_4u:1147": "ākāśaviśadam brahma yatnenāpi na labhyate / dṛśye dṛśyatayādṛṣṭe tv asya lābhaḥ sudūrataḥ //MU_4,18.29//",
    "GSP27motik_4u:1148": "kuto na labhyate ity / atrāha dṛśya iti / tena dṛśye dṛśyatvādarśanam eva brahmalabdhir iti bhāvaḥ //MT_4,18.29//",
    "GSP27motik_4u:1149": "tvādṛksthūlo ḥvadhānena vinā yatra na dṛśyate / tatrātidūrodastaiva draṣṭuḥ sūkṣmasya dṛśyatā //MU_4,18.30//",
    "GSP27motik_4u:1150": "yatra yasmin viṣaye / avadhānena vinā tvādṛksthūlaḥ na dṛśyate / tatra tasmin viṣaye / sūkṣmasya draṣṭuḥ dṛśyatā atidūrodastā eva bhavati / tvādṛg iti dehābhiprāyeṇoktiḥ //MT_4,18.30//",
    "GSP27motik_4u:1151": "draṣṭā draṣṭaiva bhavati na tu spṛśati dṛśyatām / dṛśyaṃ ca dṛśyate tena draṣṭā rāma na dṛśyate //MU_4,18.31//",
    "GSP27motik_4u:1152": "draṣṭā dṛśikriyākartā / draṣṭā eva bhavati / asau draṣṭā dṛśyatām dṛśyabhāvam / na spṛśati / he rāma / tena draṣṭrā / dṛśyaṃ dṛśyate yena / dṛśyasya dṛśyatvam astīti bhāvaḥ / tena draṣṭrā / draṣṭā draṣṭṛrūpaḥ svātmā / na dṛśyate / atisūkṣmatvād iti bhāvaḥ //MT_4,18.31//",
    "GSP27motik_4u:1153": "draṣṭaiva sambhavaty eko na tu dṛśyam ihāsti hi / draṣṭā sarvātmako dṛśyaṃ sthitaś cet keva dṛśyatā //MU_4,18.32//",
    "GSP27motik_4u:1154": "sambhavatīti / tasyaiva vicārasahatvād iti bhāvaḥ / sarvātmakaḥ draṣṭā dṛśyaṃ sthitaḥ dṛśyatayā sthitaḥ / cet bhavati / tadā dṛśyatā kā iva bhavati / avaśyaṃ ca svapnanyāyena draṣṭuḥ dṛśyatayāvasthānam aṅgīkartavyam //MT_4,18.32//",
    "GSP27motik_4u:1155": "nanu kathaṃ draṣṭā dṛśyatvena tiṣṭhatīty āśaṅkya dṛṣṭāntaṃ kathayati",
    "GSP27motik_4u:1156": "sarvaśaktimatā rājñā yat yat sampādyate yathā / tat tat tathā bhavaty āśu sa evodeti tattayā //MU_4,18.33//",
    "GSP27motik_4u:1157": "yathā sarvaśaktimatā samrāṭtvena sarvaśaktiyuktena / rājñā / yat yat vastu / yathā sampādyate sampādanakriyāviṣayatāṃ nīyate / tat tat vastu / āśu tathā bhavati sampadyate / vicāre kriyamāṇe sa eva rājā eva / tattayā tattadvasturūpeṇa / udeti sphurati / ayam bhāvaḥ / yathā sarvaśaktimān rājā svāvyatiriktajñānadvāreṇa jñānavivartabhūtasampadyamānavastutayā sphurati / tathā draṣṭā svāvyatiriktadṛśikriyādvāreṇa dṛśikriyāvivartabhūtadṛśyamānapadārthatayā sphuratīti //MT_4,18.33//",
    "GSP27motik_4u:1158": "yathā madhurasollāsaḥ ṣaṇḍo bhavati bhāsuraḥ / rasatām ajahac caiva phalapuṣpadalonnataḥ //MU_4,18.34//",
    "GSP27motik_4u:1159": "cidullāsas tathā jīvo bhūtvā bhavati dehakaḥ / cinmātratāṃ tām ajahad eva darśanadṛṅmayaḥ //MU_4,18.35//",
    "GSP27motik_4u:1160": "darśanadṛṅmayaḥ karmasādhano ḥyaṃ darśanaśabdaḥ / tena dṛśyadṛṅmayaḥ ity arthaḥ / yugmam //MT_4,18.34-35//",
    "GSP27motik_4u:1161": "nānāṣaṇḍasahasraughair advitīyair nijātmanaḥ / yathodeti raso bhaumaś cit tathodety ahambhramaiḥ //MU_4,18.36//",
    "GSP27motik_4u:1162": "bhaumaḥ bhūmisambandhī //MT_4,18.36//",
    "GSP27motik_4u:1163": "cidrasollāsavṛkṣāṇāṃ kacatām ātmanātmani / dṛśyaśākhāśatāḍhyānām iha nānto ḥvagamyate //MU_4,18.37//",
    "GSP27motik_4u:1164": "cid eva rasaḥ / tasya yaḥ ullāsaḥ / tasya vṛkṣāṇām jagatām iti yāvat //MT_4,18.37//",
    "GSP27motik_4u:1165": "ṣaṇḍaḥ pratyekam evāntar yathā rasacamatkṛtim / svādayaty evam eṣā cit pṛthak paśyati saṃsṛtīḥ //MU_4,18.38//",
    "GSP27motik_4u:1166": "rasena kṛtām ucchūnatārūpāṃ camatkṛtim rasacamatkṛtim //MT_4,18.38//",
    "GSP27motik_4u:1167": "yā yodeti yathā yasyā jīvaśakteḥ svasaṃsṛtiḥ / tām tāṃ tathaiti sā svāntaś cid bhūtabhuvanasthitim //MU_4,18.39//",
    "GSP27motik_4u:1168": "udeti sphurati / cit citsvarūpā / sā jīvaśaktiḥ / svāntaḥ svamadhye / tāṃ tām bhūtabhuvanasthitim / bhūtānāṃ tadādhārabhūtānām / bhuvanānāṃ ca saṃsthitim saṃsthām / eti prāpnoti //MT_4,18.39//",
    "GSP27motik_4u:1169": "jīvasaṃsṛtayaḥ kāścit pramilanti parasparam / svayaṃ vihṛtya saṃsāre śāmyanti cirakālataḥ //MU_4,18.40//",
    "GSP27motik_4u:1170": "kāścit śuddhamatiyuktāḥ / cirakālataḥ dehapātānantaram //MT_4,18.40//",
    "GSP27motik_4u:1171": "sūkṣmayā parayā dṛṣṭyā svam paśyasy anayā tathā / jagajjālasahasrāṇi paramāṇvantareṣv api //MU_4,18.41//",
    "GSP27motik_4u:1172": "tvam / svam cinmātrākhyaṃ svātmānam / anayā asmin prakaraṇe proktayā / parayā utkṛṣṭayā / sūkṣmayā sūkṣmavastuviṣayatvena sūkṣmarūpayā / dṛṣṭyā samyagjñānena / paśyasi anubhavasi / tathāśabdaḥ samuccaye / tathā paramāṇvantareṣv api jagajjālasahasrāṇi paśyasi / apiśabdaḥ paramāṇvantareṣu jagajjālasahasradarśanāsambhavadyotakaḥ //MT_4,18.41//",
    "GSP27motik_4u:1173": "bhittau nabhasi pāṣāṇe jvālāyām anile jale / santi saṃsāralakṣyāṇi tile tailam ivākhile //MU_4,18.42//",
    "GSP27motik_4u:1174": "jagadbījabhūtacinmātrasāratveneti bhāvaḥ //MT_4,18.42//",
    "GSP27motik_4u:1175": "śuddham eti yadā cetas tadā jīvo bhavec citiḥ / śuddhā ca sā sarvagatā tena sammelanam mithaḥ //MU_4,18.43//",
    "GSP27motik_4u:1176": "sā cit / tena śuddhatvena //MT_4,18.43//",
    "GSP27motik_4u:1177": "sarveṣām padmajādīnāṃ svasattābhramapūrakaḥ / jagaddīrghamahāsvapnaḥ svayam antaḥ samutthitaḥ //MU_4,18.44//",
    "GSP27motik_4u:1178": "svasattābhramapūrakaḥ svasattābhramakārīty arthaḥ //MT_4,18.44//",
    "GSP27motik_4u:1179": "svapnāt svapnāntaraṃ yānti kāścid bhūtaparamparāḥ / tenopalambhaḥ kuḍyādāv āsāṃ dṛḍhataraḥ sthitaḥ //MU_4,18.45//",
    "GSP27motik_4u:1180": "kāścid bhūtaparamparāḥ bhūtapaṅktayaḥ / svapnāt ekasmāt saṃsṛtirūpāt svapnāt / svapnāntaram anyasaṃsṛtirūpaṃ svapnam / yānti / tena tataḥ hetoḥ / āsām svapnāt svapnāntaraṃ gatānām bhūtapaṅktīnām / kuḍyādau dṛḍhataraḥ upalambhaḥ sthitaḥ asti / idaṃ kuḍyam ityādirūpaṃ jñānam asti //MT_4,18.45//",
    "GSP27motik_4u:1181": "yad yatra cid bhāvayati tat tatrāśu bhavaty alam / tayā svapne ḥpi yad dṛṣṭaṃ tatkāle satyam eva tat //MU_4,18.46//",
    "GSP27motik_4u:1182": "tayā citā //MT_4,18.46//",
    "GSP27motik_4u:1183": "cidaṇor antare santi samastānubhavāṇavaḥ / yathā bījāntare pattralatāpuṣpaphalāṇavaḥ //MU_4,18.47//",
    "GSP27motik_4u:1184": "samastāḥ samastaghaṭapaṭādyākārāḥ / anubhavāṇavaḥ anubhavaleśāḥ //MT_4,18.47//",
    "GSP27motik_4u:1185": "paramāṇuṃ jagad antar dhatte citparamāṇukaḥ / līnam ākāśam ākāśe dvaitaikyabhramam utsṛja //MU_4,18.48//",
    "GSP27motik_4u:1186": "citparamāṇukaḥ cidrūpaḥ paramāṇuḥ / jagat paramāṇum jagadrūpam paramāṇum / antaḥ svātmabhittau / dhatte dhārayati / phalitam āha līnam iti / ataḥ ākāśam jagadākhyam ākāśam / ākāśe cidākhya ākāśe / līnam bhavati / etasya phalaṃ kathayati dvaitaikyam iti / ataḥ tvam dvaitaikyabhramam utsṛja tyaja / ekatayāpi vaktum aśakyasya kevalasya cinmātrasya sthitatvāt //MT_4,18.48//",
    "GSP27motik_4u:1187": "deśakālakriyādyākhyaiḥ svair evāṇubhir eva cit / aṇūn anubhavaty antar itarāṇor asambhavāt //MU_4,18.49//",
    "GSP27motik_4u:1188": "svair eva svarūpabhūtair eva / aṇūn nānābhūtarūpān aṇūn / antaḥ svasmin / itarāṇoḥ deśādirūpasya cidvyatiriktasyāṇoḥ //MT_4,18.49//",
    "GSP27motik_4u:1189": "svayaṃ sarvasya kacitaḥ svacchaś cidaṇuṣaṇḍakaḥ / brahmādeḥ kīṭaniṣṭhasya dehadṛṣṭyānubhāvitaḥ //MU_4,18.50//",
    "GSP27motik_4u:1190": "dehadṛṣṭyā anubhāvitaḥ anubhavaviṣayatāṃ nītaḥ / kīṭaniṣṭhasya kīṭāvasānasya / anubhāvita ity atra svārthe ṇic ārṣaḥ //MT_4,18.50//",
    "GSP27motik_4u:1191": "kacitaṃ kiñcid eveha vastutas tu na kiñcana / svayaṃ svatvaṃ svādayante dvaitaṃ citparamāṇavaḥ //MU_4,18.51//",
    "GSP27motik_4u:1192": "punaḥ kim etat sphuratīty / atrāha svayam iti / citparamāṇavaḥ cilleśāḥ / dvaitam ghaṭapaṭādirūpadvaitasvarūpam / svatvam svabhāvam / svādayante camatkāraviṣayatāṃ nayanti //MT_4,18.51//",
    "GSP27motik_4u:1193": "svayam prakacati sphāradehaś cidaṇuṣaṇḍakaḥ / netrādikusumadvāraiḥ saṃvidāmodam udgiran //MU_4,18.52//",
    "GSP27motik_4u:1194": "sphāradehaḥ sphārasvarūpaḥ / saṃvidāmodam ghaṭapaṭādijñānarūpam āmodam //MT_4,18.52//",
    "GSP27motik_4u:1195": "sampaśyatītarān kaścid bahīrūpeṇa cidghanān / sarvagatvād anāśatvād dṛśyabījasya vai citeḥ //MU_4,18.53//",
    "GSP27motik_4u:1196": "kaścit puruṣaḥ / jāgradavasthāviṣṭa iti yāvat / citeḥ dṛśyabījasya cidākhyasya dṛśyabījasya / sarvagatvāt tathā anāśatvāt / cidghanān citsvarūpatvena cidbharitān / itarān svato bhinnatvena bhātān padārthān / bahīrūpeṇa paśyati bāhyā ete iti anubhavati //MT_4,18.53//",
    "GSP27motik_4u:1197": "antar evākhilaṃ kaścit paśyaty avikalaṃ jagat / tatrātikālaṃ kalanād unmajjati nimajjati //MU_4,18.54//",
    "GSP27motik_4u:1198": "kaścit svapnāvasthāviṣṭa iti yāvat / antar eva svasminn eva / na tu bāhye //MT_4,18.54//",
    "GSP27motik_4u:1199": "svapnāt svapnāntaraṃ tatra tathā paśyan punaḥ punaḥ / mithyāvaṭeṣu luṭhitaḥ śileva śikharacyutā //MU_4,18.55//",
    "GSP27motik_4u:1200": "kaścit kiṃ kurvan / svapnāt svapnāntaram punaḥ punaḥ paśyan iti pūrveṇaiva sambandhaḥ / kaścit kathambhūtaḥ / mithyā vyartham / avaṭeṣu bhāvābhāvākhyeṣv avaṭeṣu / luṭhitaḥ / kā iva / śikharacyutā śilā iva //MT_4,18.55//",
    "GSP27motik_4u:1201": "kecit sammīlitāḥ kecid ātmany eva bhrame sthitāḥ / magnāḥ svasaṃvidrasataḥ sphuranto dehiṣaṇḍakāḥ //MU_4,18.56//",
    "GSP27motik_4u:1202": "kecit suṣuptyavasthāviṣṭāḥ / sammīlitāḥ nidrāgrastāḥ / ātmani ajñānavalite svātmani / dehiṣaṇḍakāḥ jīvasamūhāḥ //MT_4,18.56//",
    "GSP27motik_4u:1203": "turyāvasthāviṣṭān kathayati",
    "GSP27motik_4u:1204": "svayam antaḥ prapaśyanti ye jagajjīvasambhramam / taiḥ kaiścit tat tathā dṛśyam asatsvapnavad āśritam //MU_4,18.57//",
    "GSP27motik_4u:1205": "ye jīvanmuktāḥ jīvāḥ / jagajjīvasambhramam jagadākhyaṃ jīvasambhramam / antaḥ manasi / paśyanti / na tu bahiḥ / taiḥ kaiścit tat dṛśyaṃ tathā āśritam antastvenaivāśritam / katham / asatsvapnavat / turyāvasthāviṣṭā jīvanmuktā hi bāhyam api jagat svapnavad antaḥstham evānubhavanti bhramasvarūpatvadarśanāt //MT_4,18.57//",
    "GSP27motik_4u:1206": "sarvātmatvāt svabhāvasya tad dṛśyaṃ satyam ātmani / sarvago vidyate yatra tatra sarvam udeti hi //MU_4,18.58//",
    "GSP27motik_4u:1207": "tat dṛśyam ātmani svasmin svarūpe / satyam bhavati / kutaḥ / svabhāvasya cinmātrākhyasya svabhāvasya / sarvātmatvāt sarvarūpeṇa vartamānatvāt / ayam bhāvaḥ / dṛśyaṃ draṣṭrapekṣayā siddhena dṛśyatvenāsatyam api sat / sarvarūpatvāvasthitacinmātrāparaparyāyasvabhāvasāratvena svasvarūpe satyam eveti / nanu katham etad ity / atrāha sarvaga iti / hi yasmāt / sarvagaḥ sarvavyāpakaṃ svabhāvāparaparyāyam cinmātratvam / yatra vidyate / tatra sarvam dṛśyam / udeti prādurbhavati / ataḥ svabhāvabhūtacinmātravat tatsattāvinābhāvi dṛśyam api satyam eveti bhāvaḥ //MT_4,18.58//",
    "GSP27motik_4u:1208": "jīvāntaḥ pratibhāsasya sargasya punar antare / jīvaṣaṇḍa udety uccais tasyāntar itaro ḥpi ca //MU_4,18.59//",
    "GSP27motik_4u:1209": "spaṣṭam //MT_4,18.59//",
    "GSP27motik_4u:1210": "jīvāntar jāyate jīvas tasyāntar api jīvakaḥ / sarvatra rambhādalavaj jīvabījam prajīvati //MU_4,18.60//",
    "GSP27motik_4u:1211": "prajīvati prakṛṣṭāyāḥ jīvanakriyāyāḥ kartṛtvam bhajati //MT_4,18.60//",
    "GSP27motik_4u:1212": "dṛśyabuddhiparāvṛddhi samam etad anantakam / hemnīva kaṭakāditvam parijñaptyaiva naśyati //MU_4,18.61//",
    "GSP27motik_4u:1213": "anantakam antarahitatvena bhāsamānam / etat dṛśyam / parijñaptyaiva cinmātram evedam iti jñānenaiva / na tv anyena kenāpi hetunā / samam yugapat / na tu krameṇa / naśyati adarśanaṃ yāti / cinmātrarūpatvenānubhūyamānatvasiddher ity arthaḥ / etat kathambhūtam / dṛśyabuddhyā dṛśyam idam iti buddhyā / parā utkṛṣṭā / ā samantāt / vṛddhiḥ yasya / tat / etat kim iva / kaṭakāditvam iva / yathā hemni sthitaṃ kaṭakāditvam parijñaptyā hemaivedam iti jñānena naśyati / tathety arthaḥ //MT_4,18.61//",
    "GSP27motik_4u:1214": "vicāro yasya nodeti ko ḥhaṃ kim idam ity alam / tasyādyantāvimukto ḥsau dīrgho jīvajvarabhramaḥ //MU_4,18.62//",
    "GSP27motik_4u:1215": "ādyantāvimuktaḥ avicchinnapravāhaḥ / jīvo ḥham iti jvararūpaḥ bhramaḥ jīvajvarabhramaḥ //MT_4,18.62//",
    "GSP27motik_4u:1216": "vicāraḥ phalitas tasya vijñeyo yasya sanmateḥ / dinānudinam āyāti tānavam bhogagṛdhnutā //MU_4,18.63//",
    "GSP27motik_4u:1217": "vijñeya ity / atra paṇḍitair iti śeṣaḥ / bhogagṛdhnutā bhogākāṅkṣā //MT_4,18.63//",
    "GSP27motik_4u:1218": "yathā dehopayuktaṃ hi karoty ārogyam auṣadham / tathendriyajaye nyasto vivekaḥ phalito bhavet //MU_4,18.64//",
    "GSP27motik_4u:1219": "dehopayuktam dehe prayuktam / phalitaḥ mokṣākhyavyavahite phalayuktaḥ / indriyajayasyaiva mokṣam prati sākṣād upāyatvād iti bhāvaḥ //MT_4,18.64//",
    "GSP27motik_4u:1220": "viveko ḥsti vacasy eva citre ḥgnir iva bhāsvaraḥ / yasya tena parityaktā duḥkhāyaiva vivekitā //MU_4,18.65//",
    "GSP27motik_4u:1221": "yasyety asya pūrvārdhena sambandhaḥ / parityakteti cittābhiprāyeṇoktam //MT_4,18.65//",
    "GSP27motik_4u:1222": "yathā sparśena pavanaḥ sattām āyāti no girā / tathecchātānavenaiva viveko ḥsyeti budhyate //MU_4,18.66//",
    "GSP27motik_4u:1223": "spaṣṭam //MT_4,18.66//",
    "GSP27motik_4u:1224": "citrāmṛtaṃ nāmṛtam eva viddhi citrānalaṃ nānalam eva viddhi / citre ḥṅganā nūnam anaṅganaiva vācā vivekas tv aviveka eva //MU_4,18.67//",
    "GSP27motik_4u:1225": "yathā citrasthasyāmṛtādeḥ tṛptyādyarthakriyākāritvābhāvāt anamṛtādirūpatvam eva / tathā kevalaṃ vācaiva kathyamānasya / ata eva indriyajayāsādhakasya vivekasya mokṣākhyārthakriyākāritvābhāvād avivekatvam eveti bhāvaḥ //MT_4,18.67//",
    "GSP27motik_4u:1226": "punaḥ kīdṛk puruṣo vivekī asty / atra sargāntaślokenāha",
    "GSP27motik_4u:1227": "pūrvaṃ vivekena tanutvam eti rāgo ḥtha vairaṃ ca samūlam eva / paścāt parikṣīyata eva yatra sa pāvanas tatra vivekitāsti //MU_4,18.68//",
    "GSP27motik_4u:1228": "yatra yasmin puruṣe / rāgaḥ atha vairaṃ ca dveṣaḥ / vivekena vicāreṇa / pūrvam prathamam / tanutvam tānavam / eti gacchati / paścāt tanutvānantaram / kṣīyate eva naśyaty eva / saḥ puruṣaḥ / pāvanaḥ asti / tatra tasmin puruṣe / vivekitā vicārayuktatvam / asti / na tu vākyamātreṇa sadasannirṇāyake ity arthaḥ / iti śivam //MT_4,18.68//",
    "GSP27motik_4u:1229": "iti śrībhāskarakaṇṭhaviracitāyāṃ śrīmoksopāyaṭīkāyāṃ sthitiprakaraṇe ḥṣṭādaśaḥ sargaḥ //18//",
    "GSP27motik_4u:1230": "atidurbodhatvena punar api pūrvoktam evārthaṃ kathayati",
    "GSP27motik_4u:1231": "jīvabījam param brahma sarvatra kham iva sthitam / tena jīvodarajagaty api jīvo ḥsty anekadhā //MU_4,19.1//",
    "GSP27motik_4u:1232": "jīvānām bījam prādurbhavasthānam / param brahma kham ivākāśavat / sarvatra dṛśyatayābhimate samaste jagajjāle / sthitam svarūpasāratayā sthitam bhavati / tena tato hetoḥ / jīvasya yat udaram madhyapradeśaḥ / tatrasthitaṃ yat jagat svapnādirūpaṃ jagat / tasmin api anekadhā nānāvidhasthāvarajaṅgamātmakaprakāreṇa nānāprakāro / jīvo ḥsti //MT_4,19.1//",
    "GSP27motik_4u:1233": "tataḥ kim ity apekṣāyām āha",
    "GSP27motik_4u:1234": "cidghanaikaghanātmatvāj jīvāntar jīvajātayaḥ / kadalīdalavat santi kīṭā iva narodare //MU_4,19.2//",
    "GSP27motik_4u:1235": "ataḥ cidghanena ekam kevalam / ghanaḥ ātmā yasya / saḥ / tasya bhāvaḥ cidghanaikātmatvam / tasmāt hetoḥ / jīvāntaḥ jīvānām madhye / jīvajātayaḥ kadalīdalavat santi / kadalīdaleṣu hy antar anyāni dalāni santi / jīvajātayaḥ ke iva / kīṭā iva / yathā narodare kīṭāḥ santi / tathety arthaḥ //MT_4,19.2//",
    "GSP27motik_4u:1236": "nanu jīvaḥ kuta utpadyate ity / atrāha",
    "GSP27motik_4u:1237": "yo yo rāma yathā grīṣme kalkasvedād bhavet krimiḥ / tattannāma tathā cittvāt khaṃ jīvībhavati svataḥ //MU_4,19.3//",
    "GSP27motik_4u:1238": "he rāma / grīṣme grīṣmakāle / kalkasvedāt / kalko malam / sa ca svedaś ca / tat kalkasvedam / tasmāt / yaḥ yaḥ krimiḥ yathā yena rūpeṇa / bhavet jāyate / kham ākāśam / cittvāt tathā tena rūpeṇa / svataḥ jīvībhavati / kham kathambhūtam / tattannāma tasya tasya krimer nāma yasya / tat / ayam bhāvaḥ / grīṣme tāvat nānāvidhāḥ krimayaḥ kalkasvedāt jāyante / teṣāṃ śarīraṃ tāvat kalkasvedamayam bhavatu / taccālakas tu jīvaḥ jīvatvānyathānupapattyā cittvayuktam ākāśam eva / kalkasvedasya śarīramātrasampādane parisamāptatvāt tadanyasyāsannidhānāc ca / atas sarve jīvāḥ ākāśārūpā eveti //MT_4,19.3//",
    "GSP27motik_4u:1239": "yathā yathā yatante te jīvakāḥ svātmasiddhaye / tathā tathā bhavanty āśu vicitropāsanakramaiḥ //MU_4,19.4//",
    "GSP27motik_4u:1240": "te ākāśamayāḥ / jīvakāḥ / svātmasiddhaye yathā yathā yatante vicitropāsanākramaiḥ yatanarūpaiḥ nānāvidhair upāsanākramaiḥ / tathā tathā bhavanti //MT_4,19.4//",
    "GSP27motik_4u:1241": "sāmānyenoktvā viśeṣeṇa kathayati",
    "GSP27motik_4u:1242": "devān devayajo yakṣayajo yakṣān vrajanti hi / brahma brahmayajo yānti yad atucchaṃ tad āśrayet //MU_4,19.5//",
    "GSP27motik_4u:1243": "phalitam āha yad iti / ata ity adhyāhāraḥ / ataḥ puruṣaḥ yat atuccham bhavati / tat āśrayet //MT_4,19.5//",
    "GSP27motik_4u:1244": "nanu tarhi śukraḥ kathaṃ svayatanaṃ vinā nānārūpatāṃ gata ity / atrāha",
    "GSP27motik_4u:1245": "sa śukro bhṛguputro hi nirmalatvāt svasaṃvidaḥ / baddhaḥ prathamadṛṣṭena dṛśyenāśu svabhāvataḥ //MU_4,19.6//",
    "GSP27motik_4u:1246": "saḥ pūrvaprakaraṇoktaḥ / bhṛguputraḥ śukraḥ / hi niścaye / idamprathamatāvaroheṇa svasaṃvidaḥ nirmalatvāt prathamadṛṣṭena dṛśyena svabhāvataḥ prayatanaṃ vināśu baddhaḥ svonmukhaḥ kṛtaḥ / ato na virodha iti bhāvaḥ //MT_4,19.6//",
    "GSP27motik_4u:1247": "abhijātāparimlānā bālā yat prathamam puraḥ / saṃvit prāpnoti tadrūpā bhavaty anyā na kācana //MU_4,19.7//",
    "GSP27motik_4u:1248": "abhijātā śuddhā / ata evāparimlānā tāvat kāluṣyam agatā / bālā brahmaṇaḥ sadyaḥ utthitā / saṃvit / prathamam ādau / yat puraḥ paśyati / tadrūpā bhavati / anyā brahmaṇaḥ pūrvataram utthitā / kācana saṃvit / na bhavati yatnaṃ vinā na bhavati / yatnena tu bhavaty eva / anyathā mokṣābhāvaprasaṅgāt //MT_4,19.7//",
    "GSP27motik_4u:1249": "pūrvaṃ sphuritam praśnaṃ śrīrāmaḥ asmin samaye pṛcchati",
    "GSP27motik_4u:1250": "jāgratsvapnadaśābhedam bhagavan vaktum arhasi / kathaṃ ca jāgraj jāgrat syāt svapno ḥjāgrat katham bhavet //MU_4,19.8//",
    "GSP27motik_4u:1251": "kiṃ kathayāmīty apekṣāyām āha katham iti / jāgrat jāgrat kathaṃ syāt / svapnaḥ ajāgrat svapnaḥ / katham bhavet / etad eva kathaya me iti bhāvaḥ //MT_4,19.8//",
    "GSP27motik_4u:1252": "śrīvasiṣṭha uttaraṃ kathayati",
    "GSP27motik_4u:1253": "sthirapratyayayuktaṃ yat taj jāgrad iti kathyate / asthirapratyayaṃ yat syāt sa svapnaḥ samudāhṛtaḥ //MU_4,19.9//",
    "GSP27motik_4u:1254": "sthirapratyayena sa evāyam ity evaṃrūpapratyabhijñāyāṃ kṣameṇa sthirajñānena / yuktaṃ yat bhavati / paṇḍitaiḥ taj jāgrad iti kathyate / yat asthirapratyayam pratyabhijñākṣamāsthirajñānayuktam / syāt / paṇḍitaiḥ saḥ svapnaḥ samudāhṛtaḥ kathitaḥ //MT_4,19.9//",
    "GSP27motik_4u:1255": "jāgratsvapnayoḥ kadācitsambhavayuktaṃ svapnajāgrattvaṃ kathayati",
    "GSP27motik_4u:1256": "jāgrac cet kṣaṇadṛṣṭaḥ syāt svapnaḥ kālāntarasthitaḥ / taj jāgrat svapnatām eti svapno jāgrattvam ṛcchati //MU_4,19.10//",
    "GSP27motik_4u:1257": "jāgral lakṣaṇayā jāgrajjñānaviṣayībhūtaṃ vastu / cet yadi / kṣaṇadṛṣṭaḥ kṣaṇam eva dṛṣṭaḥ / syāt / arthāt tataḥ naṣṭaḥ / tathā svapnaḥ svapnajñānaviṣayībhūtaṃ vastu / kālāntarasthitaḥ svapnakālād anyasmin kāle ḥpi sthitaḥ / cet syāt / kadācid dhi svapnadṛṣṭam api vastu prabhāte pratyakṣaṃ dṛśyate / tat tadā / jāgrat jāgradvastugrāhakaṃ jñānam / svapnatām eti asthirapratyayatvāt / svapnaḥ svapnavastugrāhakaṃ jñānam / jāgrattvam ṛcchati sthirapratyayatvāt //MT_4,19.10//",
    "GSP27motik_4u:1258": "nanu katham etad ity / atrāha",
    "GSP27motik_4u:1259": "jāgratsvapnadaśābhedo na sthirāsthiratāṃ vinā / samaḥ sadaiva sarvatra samastānubhavo ḥnayoḥ //MU_4,19.11//",
    "GSP27motik_4u:1260": "yataḥ jāgratsvapnadaśābhedaḥ sthiratāsthiratāṃ vinā na bhavati / ataḥ kṣaṇikajāgrataḥ svapnatvaṃ sthirasvapnasya jāgrattvaṃ yuktam eveti bhāvaḥ / atra samastānubhavam pramāṇatvena kathayati sama iti / anayoḥ jāgratsvapnayoḥ / samasteṣu sthitaḥ anubhavaḥ samastānubhavaḥ / sadā sarveṣu kāleṣu / sarvatra sarveṣu deśeṣu / samaḥ eva bhavati / sthirāsthiratāṃ vineti atrāpi sambandhanīyam //MT_4,19.11//",
    "GSP27motik_4u:1261": "phalitam āha",
    "GSP27motik_4u:1262": "yad eva sthiratām eti taj jāgrad iti kathyate / kṣaṇabhaṅgātmakaḥ svapno yathā bhavati tac chṛṇu //MU_4,19.12//",
    "GSP27motik_4u:1263": "ataḥ yad eva sthiratām eti paṇḍitaiḥ tat svapno ḥpi san jāgrad iti kathyate / yaḥ kṣaṇabhaṅgātmakaḥ saḥ jāgrad api san svapnaḥ bhavati / yathaitad bhavati tvam tat śṛṇu / yathā jāgratsvapnayoḥ sthiratvāsthiratvam asti tathā śṛṇv ity arthaḥ //MT_4,19.12//",
    "GSP27motik_4u:1264": "tad eva kathayati",
    "GSP27motik_4u:1265": "jīvadhātuḥ śarīre ḥntar vidyate yena jīvyate / tejo vīryaṃ jīvadhātur ityādyabhidham aṅga tat //MU_4,19.13//",
    "GSP27motik_4u:1266": "jīvākhyaḥ dhātuḥ jīvadhātuḥ / śarīre ḥntaḥ vidyate / yena jīvadhātunā / śarīraṃ jīvyate prāṇadhāraṇakriyāṃ kāryate / jīvyata iti ṇicantaḥ prayogaḥ / he aṅga / tat saḥ jīvadhātuḥ / tejo vīryaṃ jīvadhātur ityādyabhidham bhavati / atra ca dhātuśabdaḥ majjādivat śarīrāntaś cāritvasādṛśyāt upacāreṇa prayuktaḥ //MT_4,19.13//",
    "GSP27motik_4u:1267": "vyavahārī yadā kāyo manasā karmaṇā girā / bhavet tadā sa sampanno jīvadhātuḥ prasarpati //MU_4,19.14//",
    "GSP27motik_4u:1268": "yadā yasmin kāle / kāyaḥ / manasā karmaṇā svāśritayā kriyayā / girā ca / vyavahārī vyavahārayukto / bhavet / tadā saḥ jīvadhātuḥ sampannaḥ sampūrṇaḥ san / prasarpati sarvasmiñ śarīre sañcāraṃ karotīty arthaḥ //MT_4,19.14//",
    "GSP27motik_4u:1269": "tataḥ kim ity / āha",
    "GSP27motik_4u:1270": "tasmin prasarpaty aṅgeṣu sparśāt saṃvid udeti hi / puṣṭatvāt saiti cittākhyām antarlīnajagadbhramā //MU_4,19.15//",
    "GSP27motik_4u:1271": "tasmin saṃvinmaye jīvadhātau / prasarpati sati / aṅgeṣu sparśāt jīvadhātusparśāt / hi niścaye / saṃvit jīvadhātuspandabhūtā śītoṣṇādisañcetanarūpā saṃvit / udeti prādurbhavati / sā saṃvit / antarlīnajagadbhramā satī / puṣṭatvāt jīvadhātuprasarpaṇena puṣṭatvāt / cittākhyām eti / nanu antarlīnajagadbhramatvaṃ saṃvidaḥ katham iti cet / satyam / saṃvit tāvat jīvadhātoḥ utpadyate / jīvadhātuś ca pitṛjīvadhātoḥ utthānasamaye jagadbhramayukta eva uttiṣṭhati / pitṛjīvadhātor antarlīnajagadbhramatvāt / ataḥ saṃvido ḥpy antarlīnajagadbhramatvaṃ siddham //MT_4,19.15//",
    "GSP27motik_4u:1272": "sekṣaṇādiṣu randhreṣu prasarpantī bahirmayam / nānākāravikārāḍhyaṃ rūpam ātmani paśyati //MU_4,19.16//",
    "GSP27motik_4u:1273": "sā saṃvit / īkṣaṇādirandhreṣu prasarpantī satī / bahirmayam bahiḥsvarūpam / nānākāravikāraiḥ ghaṭapaṭādirūpaiḥ ākāravikāraiḥ / āḍhyaṃ rūpam / ātmani paśyati vimṛśati / antar iva saṅkalpasiddhaghaṭapaṭāditām / na caitat katham iti vācyam / svapne dṛṣṭatvāt / yathā svapne saṃvid eva nānārūpair bhāti / tathā bahir apīti na virodhaḥ //MT_4,19.16//",
    "GSP27motik_4u:1274": "tat sthiratvāt tayaivātha jāgrad ity avagamyate / jāgratkrama iti proktaḥ suṣuptādikramaṃ śṛṇu //MU_4,19.17//",
    "GSP27motik_4u:1275": "tayā eva saṃvidā eva / na tv anyena dehādinā jaḍena / tat nānākāravikārāḍhyaṃ nijaṃ svarūpam / sthiratvāt kam api kālam tathaiva sthitatvāt / jāgrad ity avagamyate jñāyate / jāgratprakriyopasaṃhārapūrvaṃ suṣuptādiprakriyāṃ vaktum pratijānīte jāgratkrama iti //MT_4,19.17//",
    "GSP27motik_4u:1276": "suṣuptādikramam eva kathayati",
    "GSP27motik_4u:1277": "manasā karmaṇā vācā yadā kṣubhyati no vapuḥ / śānta ātiṣṭhati svaccho jīvadhātus tadā tv asau //MU_4,19.18//",
    "GSP27motik_4u:1278": "na kṣubhyati śrāntatvāt / vyavahāraṃ na karotīty arthaḥ / tadā tasmin kāle / jīvadhātuḥ svacchaḥ suptaprasarpaṇākhyamalaḥ / ata eva śāntaḥ kṣobharahitaḥ / ā samantāt / tiṣṭhati / tuśabdo niścaye / yady api suṣuptaviṣayaḥ śrīrāmakṛtaḥ praśno nāsti tathāpi jāgratsvapnayor avaśyam madhyavartitvāt suṣuptinirṇayaḥ / na hi jāgrataḥ nirgatya suṣuptim agatvā svapnagamanam puruṣasya yuktam / setuvat sarvatra maryādātvena suṣupteḥ sthitatvāt / yady api śuddhacid api sarvatra madhye setutvena vartata eva tathāpi vidyuddyotaratnavat sthūladṛṣṭyaviṣayatvāt tasyāḥ setutvākathanam / sūkṣmadṛṣṭīn prati tv anupayogāt kathanaṃ na yuktam //MT_4,19.18//",
    "GSP27motik_4u:1279": "tadā kiṃ sampatsyate ity / atrāha",
    "GSP27motik_4u:1280": "samatām āgatair vātaiḥ kṣobhyate na hṛdantare / nirvātasadane dīpo yathālokaikakārakaḥ //MU_4,19.19//",
    "GSP27motik_4u:1281": "samatām manaḥkṛtakṣobhābhāvāt samavāhitvam / āgataiḥ vātaiḥ prāṇaiḥ / asau jīvadhātuḥ hṛdantare na kṣobhyate kṣobhayukto na kriyate / anena manonāśena prāṇarodhaḥ prāṇarodhena ca manonāśaḥ sampatsyate iti sūcitam / tatrāpi keṣāñcit prāṇarodhena manonāśaḥ mataḥ / asmākaṃ tu samyagjñānasādhitena manonāśenaiva prāṇarodhaḥ / sa cet tatra sahakārī tan na doṣaḥ / tataḥ sarvathā manonāśaḥ prāṇarodhena / manonāśas tu madirādiprayuktamanonāśavan nātyantika iti matam / atra pratibhānvitā eva pramāṇam ity alam bahunā / jīvadhātuḥ ka iva / dīpa iva / yathā nirvātasadane vātaiḥ ālokaikakārakaḥ dīpo na kṣobhyate / tathety arthaḥ //MT_4,19.19//",
    "GSP27motik_4u:1282": "tataḥ kiṃ sampadyata ity / atrāha",
    "GSP27motik_4u:1283": "tataḥ sarati nāṅgeṣu saṃvit kṣubhyati tena no / na cekṣaṇādīny āyāti randhrāṇy āyāti no bahiḥ //MU_4,19.20//",
    "GSP27motik_4u:1284": "tataḥ sa jīvadhātuḥ / aṅgeṣu na sarati sañcāraṃ na karoti / tena jīvadhātusaraṇena / saṃvit jīvadhātuspandarūpā saṃvit / no kṣubhyati na udeti / sā saṃvit īkṣaṇādīni randhrāṇi na cāyāti bahiḥ no āyāti //MT_4,19.20//",
    "GSP27motik_4u:1285": "tadāsau kutra tiṣṭhatīty apekṣāyām āha",
    "GSP27motik_4u:1286": "jīve ḥntar eva sphurati tailasaṃvid yathā tile / śītasaṃvid dhima iva snehasaṃvid yathā ghṛte //MU_4,19.21//",
    "GSP27motik_4u:1287": "asau saṃvit jīve ḥntaḥ svadharmibhūtajīvamadhye eva / sphurati / kā iva / tailasaṃvid iva tailākārā saṃvit / tailasaṃvit tailam iti yāvat / yathā sā tile sphurati / tathety arthaḥ / evam anyasmin dṛṣṭāntadvaye ḥpi yojyam //MT_4,19.21//",
    "GSP27motik_4u:1288": "nanu tadā jīvaḥ kiṃ karotīty / atrāha",
    "GSP27motik_4u:1289": "jīvaḥ kālakalāṃ kāñcit tiṣṭhan śāntatayātmani / daśām āyāti sauṣuptīṃ saumyavātāṃ vicetanām //MU_4,19.22//",
    "GSP27motik_4u:1290": "tadā jīvaḥ kāñcit atisūkṣmatayā vaktum aśakyām / kālakalāṃ kālaleśaṃ tāvat / śāntatayā ātmani jñānātmani svarūpe / tiṣṭhan prathamaṃ tiṣṭhan / tataḥ vicetanām ajñānamayīm / saumyavātām samavāhiprāṇām / sauṣuptīṃ daśām āyāti / anena jāgratsuṣuptayor madhye sūkṣmadṛṣṭibhiḥ vedyaḥ madhyadhāmapraveśaḥ uktaḥ / anenaiva cābhiprāyeṇa nidrādau jāgarasyānta ityādy uktam / ity alaṃ rahasyodghāṭanena //MT_4,19.22//",
    "GSP27motik_4u:1291": "nanu suṣupta eva jīvaḥ kṣobharāhityāt kathaṃ na turyavān astīty apekṣāyām āha",
    "GSP27motik_4u:1292": "jñātvā cetasy uparate śāmyan vyavaharann api / jāgratsvapnasuṣupteṣu prabuddhas turyavān smṛtaḥ //MU_4,19.23//",
    "GSP27motik_4u:1293": "jñātvā śuddhacinmātrarūpaṃ svātmānaṃ samyag jñātvā / cetasi vikalpasvarūpe manasi / uparate līne sati / vyavaharann api śarīrayātrānimittaṃ vyavahāraṃ kurvann api / śāmyan vyavahārakṛtaṃ kṣobham atyantanaipuṇyāt agacchan / tathā jāgratsvapnasuṣupteṣu prabuddhaḥ kīdṛgrūpāṇy etānīti samyagjñānayuktaḥ / na tu jaḍaḥ / paṇḍitaiḥ turyavān smṛtaḥ / suṣuptas tu naitādṛśo ḥstīti nāsau turyavān iti bhāvaḥ //MT_4,19.23//",
    "GSP27motik_4u:1294": "svapnaṃ nirūpayitum prastauti",
    "GSP27motik_4u:1295": "sauṣuptāt somyatāṃ yātaiḥ prāṇaiḥ sañcālyate yadā / sa jīvadhātus sā saṃvit tataś cittatayoditā //MU_4,19.24//",
    "GSP27motik_4u:1296": "suṣuptam eva sauṣuptam / tasmāt / somyatāṃ yātaiḥ vātaiḥ / yadā suṣuptapariṇāmakāle / sa jīvadhātuḥ cālyate / tataḥ tadā / sā saṃvit jīvadhātuspandarūpā saṃvit / cittatayā cittabhāvena / uditā prādurbhūtā / bhavati //MT_4,19.24//",
    "GSP27motik_4u:1297": "cittatayā uditya kiṃ karotīty / atrāha",
    "GSP27motik_4u:1298": "svāntaḥsaṃsthaṃ jagajjālam bhāgabhāgaiḥ kramabhramaiḥ / paśyati svāntar evāśu sphāram bījam iva drumam //MU_4,19.25//",
    "GSP27motik_4u:1299": "tataḥ sā cittarūpā saṃvit svāntaḥsaṃstham saṃskārarūpeṇa svātmani sthitam / jagajjālaṃ svāntar eva na tu bāhye / āśu kramabhramaiḥ na tu sahajakramayuktaiḥ / bhāgabhāgaiḥ padārtharūpaiḥ leśaleśaiḥ / paśyati anubhavati / kim iva / bījam iva / yathā sphāram aṅkuronmukham / bījam / drumam svāntaḥ paśyati / anyathā tannirgamānupapatteḥ / tathety arthaḥ //MT_4,19.25//",
    "GSP27motik_4u:1300": "tad eva viśeṣataḥ kathayati",
    "GSP27motik_4u:1301": "jīvadhātur yadā vātaiḥ kiñcit saṅkṣobhyate bhṛśam / tadohyate ḥmbara iva paśyaty ātmani khe gatim //MU_4,19.26//",
    "GSP27motik_4u:1302": "vātabāhulyasvabhāva evāyaṃ yat puruṣaḥ svapne khe gatim paśyatīti vākyārthaḥ //MT_4,19.26//",
    "GSP27motik_4u:1303": "yadāmbhasā plāvyate ḥsau tadā vāryādisambhramam / antar evānubhavati svāmodaṃ kusumaṃ yathā //MU_4,19.27//",
    "GSP27motik_4u:1304": "asau jīvadhātuḥ / ambhasā kapharūpeṇa jalena / plāvyate pūryate / vāryādisambhramam udakaplavādirūpaṃ sambhramam //MT_4,19.27//",
    "GSP27motik_4u:1305": "yadā pittādinākrāntas tadāgnyauṣṇyādisambhramam / antar evānubhavati sphāram bahir ivākhilam //MU_4,19.28//",
    "GSP27motik_4u:1306": "paramārthatas tu na bahiḥ sphāram iti ivaśabdopādanam //MT_4,19.28//",
    "GSP27motik_4u:1307": "raktāpūrṇo raktavarṇān deśakālān bahir yadā / paśyaty anubhavātmatvāt tatraiva ca nimajjati //MU_4,19.29//",
    "GSP27motik_4u:1308": "yadā raktāpūrṇaḥ raktapūritaḥ / syāt / tadā bahiḥ raktavarṇān deśakālān paśyati / na kevalam paśyati / tatraiva ca nimajjati //MT_4,19.29//",
    "GSP27motik_4u:1309": "nanu nānāvyavahārān katham paśyatīty / atrāha",
    "GSP27motik_4u:1310": "sevate vāsanāṃ yāṃ tāṃ so ḥntaḥ paśyati nidritaḥ / pavanakṣobhitai randhrair bahir akṣādibhir yathā //MU_4,19.30//",
    "GSP27motik_4u:1311": "saḥ jīvadhātuḥ / yām śubhāśubharūpām / vāsanāṃ sevate nidritaḥ san / tām antaḥ paśyati / kathaṃ tathā / tathā katham pavanakṣobhitaḥ akṣādibhiḥ randhraiḥ netrādidvāraiḥ / yathā bahiḥ paśyati //MT_4,19.30//",
    "GSP27motik_4u:1312": "saṅgṛhya svapnalakṣaṇaṃ kathayati",
    "GSP27motik_4u:1313": "anākrantendriyacchidro yad akṣubdho ḥntar eva saḥ / saṃvidānubhavaty āśu sa svapna iti kathyate //MU_4,19.31//",
    "GSP27motik_4u:1314": "saḥ jīvadhātuḥ / anākrantendriyacchidraḥ antar eva akṣubdhaḥ bāhyakṣobharahitaḥ san / saṃvidā saṃvidākhyena dharmeṇa / svapne yat anubhavati jagadviṣayam anubhavaṃ karoti / paṇḍitaiḥ sa svapna iti kathyate //MT_4,19.31//",
    "GSP27motik_4u:1315": "jāgrallakṣaṇaṃ kathayati",
    "GSP27motik_4u:1316": "samākrantendriyacchidro yat kṣubdho bāhyasaṃvidā / paripaśyati taj jāgrad ity āhur matimattamāḥ //MU_4,19.32//",
    "GSP27motik_4u:1317": "atiśayena matimantaḥ matimattamāḥ / jāgratsvapnayor eva pṛṣṭatvāt tayor evehopasaṃhāre saṅgraheṇa lakṣaṇābhidhānam / na suṣupteḥ //MT_4,19.32//",
    "GSP27motik_4u:1318": "sargāntaślokenaitad upasaṃharati",
    "GSP27motik_4u:1319": "iti viditavatā tvayādhunāntaḥ prathitamahāmatineha satyatāsthā / asati jagati naiva bhāvanīyā mṛtihṛtisaṃsṛtidoṣabhāvanīyā //MU_4,19.33//",
    "GSP27motik_4u:1320": "iti evam / viditavatā jñātavatā / ata eva prathitā visṛtiṃ gatā / mahāmatiḥ yasya / tādṛśena tvayā / asati jagati adhunā antaḥ manasi / satyatāsthā satyam idam ity evaṃrūpā āsthā / na bhāvanīyā bhāvanāviṣayatāṃ na neyā / satyatāsthā kā / yā / mṛtiś ca hṛtiś ca saṃsṛtiś ca tāḥ mṛtihṛtisaṃsṛtayaḥ / tā eva doṣāḥ / tān bhāvayati sampādayatīti tādṛśī / bhavati / saṃsārasatyatāsthāyāṃ hi tadgatāḥ mṛtyādidoṣāḥ bādhante / tadasatyatāsthāyāṃ tu tā api asatyabhūtā eva kām bādhāṃ kartuṃ śaknuvanti / na hi vandhyāputraḥ kañcid bādhate / iti śivam //MT_4,19.33//",
    "GSP27motik_4u:1321": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe ekonaviṃśaḥ sargaḥ //19//",
    "GSP27motik_4u:1322": "oṃ / evaṃ śrīrāmeṇa madhye pṛṣṭaṃ jāgradādisvarūpaṃ nirṇīya prakṛtam evānusandadhāti",
    "GSP27motik_4u:1323": "etat te kathitaṃ sarvam manorūpanirūpaṇe / mayā rāghava nānyena kenacin nāma hetunā //MU_4,20.1//",
    "GSP27motik_4u:1324": "etat sarvam yo yathā yatate saḥ tathā bhavatīty etat samastam / mayā / he rāghava / manorūpanirūpaṇe manonirūpaṇanimittam / te kathitam / anyena hetunā na kathitam vyarthatvāt //MT_4,20.1//",
    "GSP27motik_4u:1325": "manonirūpaṇam eva karoti",
    "GSP27motik_4u:1326": "dṛḍhaniścayavac ceto yad bhāvayati bhūriśaḥ / tattāṃ yāty analāśleṣād ayaḥpiṇḍo ḥgnitām iva //MU_4,20.2//",
    "GSP27motik_4u:1327": "bhūriśaḥ abhyāsena //MT_4,20.2//",
    "GSP27motik_4u:1328": "bhāvābhāvagrahotsargadṛśaś cittena kalpitāḥ / nāsatyā nāpi satyās tā manaścāpalakāraṇāḥ //MU_4,20.3//",
    "GSP27motik_4u:1329": "manaścāpalam eva kāraṇaṃ yāsām / tāḥ manaścāpalakāraṇāḥ / manaścāpalakāraṇaṃ hi rajjusarpādikam arthakriyākāritvābhāvena na satyam bhavati / bhāsamānatvenāsatyaṃ ca na bhavati //MT_4,20.3//",
    "GSP27motik_4u:1330": "mano hi hetuḥ kartṛ syāt kāraṇaṃ ca jagatsthiteḥ / viśvarūpatayaivedaṃ tanoti malinam manaḥ //MU_4,20.4//",
    "GSP27motik_4u:1331": "hi niścaye / manaḥ jagatsthiteḥ hetuḥ nimittakāraṇaṃ kartṛ / kartṛ kārakaḥ / kāraṇam samavāyikāraṇam asamavāyikāraṇaṃ ca / bhavati / yataḥ idam manaḥ malinam vāsanāmaladūṣitaṃ sat / viśvarūpatayā idam jagat / tanoti / nātrānyaḥ kaścit kārakatvaṃ yātīti bhāvaḥ / svapnasya cātra dṛṣṭāntatvaṃ sphuṭam eva //MT_4,20.4//",
    "GSP27motik_4u:1332": "mano hi puruṣo rāma tan niyojyaṃ śubhe pathi / tajjayaikāntasādhyā hi sarvā jagati bhūtayaḥ //MU_4,20.5//",
    "GSP27motik_4u:1333": "niyojyam preraṇīyam / śubhe pathi vivekasvarūpe / hi yasmāt / jagati sarvāḥ vibhūtayaḥ bhogamokṣarūpāṇy aiśvaryāṇi / tasya manasaḥ / yaḥ jayaḥ śubhe pathi niyojanam / tena sādhyāḥ bhavanti //MT_4,20.5//",
    "GSP27motik_4u:1334": "nanu śarīrasya puruṣatvena sthitatvāt kathaṃ cakṣuṣālabhyamānasya manasaḥ puruṣatvaṃ kathayasīty / atrāha",
    "GSP27motik_4u:1335": "śarīraṃ cet śarīraṃ syāt kathaṃ śukro mahāmatiḥ / agamad vividham bhedam bahudehasamudbhavam //MU_4,20.6//",
    "GSP27motik_4u:1336": "śarīram sthūlaśrīram / śarīram lakṣaṇayā puruṣaḥ / cet syāt / tadā saḥ śukraḥ / bahudehebhyaḥ samudbhavaḥ yasya / tādṛśam vividham bhedam / katham agamat / śarīrasyaikenaiva rūpeṇa sthitatvāt //MT_4,20.6//",
    "GSP27motik_4u:1337": "phalitaṃ kathayati",
    "GSP27motik_4u:1338": "tasmāc cittaṃ hi puruṣaḥ puruṣaś cittam eva hi / yanmayaṃ ca bhavaty etat tad avāpnoty asaṃśayam //MU_4,20.7//",
    "GSP27motik_4u:1339": "hi niścaye / etat cittam / yanmayam yadviṣayānusandhānamayam //MT_4,20.7//",
    "GSP27motik_4u:1340": "paramaphalitam āha",
    "GSP27motik_4u:1341": "yad atuccham anāyāsam anupādhi gatabhramam / yatnāt tadanusandhānaṃ kuru tattāṃ ca yāsyasi //MU_4,20.8//",
    "GSP27motik_4u:1342": "ataḥ yat vastu / atuccham anāyāsam āyāsasādhyatārahitam / anupādhi tathā gatabhramam / bhavati / tvam tadanusandhānaṃ kuru / tataḥ tattām atucchatvādidharmarahitavastubhāvam / yāsyasi //MT_4,20.8//",
    "GSP27motik_4u:1343": "sargāntaślokenāpy etad eva kathayati",
    "GSP27motik_4u:1344": "abhipatati manaḥsthitiṃ śarīraṃ na tu vapurācaritam manaḥ prayāti / abhipatatu tavātra tena satyaṃ subhaga manaḥ prajahātv asatyam anyat //MU_4,20.9//",
    "GSP27motik_4u:1345": "spaṣṭam / iti śivam //MT_4,20.9//",
    "GSP27motik_4u:1346": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe viṃśaḥ sargaḥ //20//",
    "GSP27motik_4u:1347": "atra śrīrāmaḥ pṛcchati",
    "GSP27motik_4u:1348": "bhagavan sarvadharmajña saṃśayo me mahān ayam / hṛdi vyāvartate lolaḥ kallola iva sāgare //MU_4,21.1//",
    "GSP27motik_4u:1349": "vyāvartate sphurati //MT_4,21.1//",
    "GSP27motik_4u:1350": "dikkālādyanavacchinne tate nitye nirāmaye / mlānā saṃvin manonāmnī kutaḥ keyam upasthitā //MU_4,21.2//",
    "GSP27motik_4u:1351": "dikkālādibhiḥ aparicchinne svaparicchedakasya paricchedaṃ kartum aśakyatvāt / ādiśabdena vastvādeḥ grahaṇam / tate vyāpake / nitye prākpradhvaṃsātyantābhāvarahite / nirāmaye kalanākhyarogarahite / mlānā saṅkalpavikalparūpatvena malinā / manonamnī / iyaṃ saṃvit saṃvidākhyaḥ spandaḥ / kutaḥ upasthitā / naitasyā upasthānam atra yuktam iti bhāvaḥ //MT_4,21.2//",
    "GSP27motik_4u:1352": "yasmād anyan na nāmāsti na bhūtaṃ na bhaviṣyati / kutaḥ kīdṛk kathaṃ tasya kalaṅkaḥ kutra vidyate //MU_4,21.3//",
    "GSP27motik_4u:1353": "yasmāt śuddhacinmātratattvāt / anyat bhinnaṃ vastu / nāma niścaye / nāsti na bhūtaṃ na bhaviṣyati / tasya kalaṅkaḥ manorūpaḥ kalaṅkaḥ / kutaḥ vidyate kīdṛk vidyate kathaṃ vidyate / kutra vidyate sarvathā sambhavānupapatteḥ na vidyate ity arthaḥ //MT_4,21.3//",
    "GSP27motik_4u:1354": "śrīvasiṣṭhaḥ uttaraṃ kathayati",
    "GSP27motik_4u:1355": "sādhu rāma tvayā proktaṃ jñātā te mokṣabhāginī / matir uttamaniḥṣyandā nandanasyeva mañjarī //MU_4,21.4//",
    "GSP27motik_4u:1356": "uttamaniḥṣyandā śreṣṭhapravāhā //MT_4,21.4//",
    "GSP27motik_4u:1357": "pūrvāparavicārārthatatpareyam matis tava / samprāpsyati padam proccair yat prāptaṃ śaṅkarādibhiḥ //MU_4,21.5//",
    "GSP27motik_4u:1358": "pūrvāparavicārarūpaḥ yaḥ arthaḥ / tatra parā / proccaiḥ padam mokṣākhyaṃ śreṣṭhaṃ sthānam //MT_4,21.5//",
    "GSP27motik_4u:1359": "tarhi matpraśnasyottaraṃ kathayety / atrāha",
    "GSP27motik_4u:1360": "praśnasyāsya tu he rāma na kālas tava samprati / siddhāntaḥ kathyate yatra tatrāyam praśna ucyate //MU_4,21.6//",
    "GSP27motik_4u:1361": "mayāyam praśna ucyate kṛtottaraḥ sampādyate iti sambandhaḥ //MT_4,21.6//",
    "GSP27motik_4u:1362": "nanu yadi siddhāntakāle ḥsau praśnaḥ tava smṛtipathaṃ nāyāsyati tadā kiṃ kāryam ity / atrāha",
    "GSP27motik_4u:1363": "siddhāntakāle bhavatā praṣṭavyo ḥham idam padam / karāmalakavat tena siddhāntas te bhaviṣyati //MU_4,21.7//",
    "GSP27motik_4u:1364": "karāmalakavat prayatnarahitam //MT_4,21.7//",
    "GSP27motik_4u:1365": "nanv asmin samaya eva kathaṃ na kathayasīty / atrāha",
    "GSP27motik_4u:1366": "siddhāntakāle praśnoktir eṣā tava virājate / prāvṛṣy eva hi kekoktir yuktā śaradi haṃsagīḥ //MU_4,21.8//",
    "GSP27motik_4u:1367": "spaṣṭam //MT_4,21.8//",
    "GSP27motik_4u:1368": "sahajo nīlimā vyomni śobhate prāvṛṣaḥ kṣaye / prāvṛṣi tu danūdagrapayodapaṭalotthitaḥ //MU_4,21.9//",
    "GSP27motik_4u:1369": "prāvṛṣaḥ kṣaye śaradi / tu pakṣāntare / prāvṛṣi nīlimā śobhate / kathambhūtaḥ / danuvat dānavamātṛvat / udagraṃ yat payodapaṭalam / tasmād utthitaḥ jātaḥ //MT_4,21.9//",
    "GSP27motik_4u:1370": "etad upasaṃhṛtya prakṛtam evānusarati",
    "GSP27motik_4u:1371": "ayam prakṛta ārabdho manonirṇaya uttamaḥ / yadvaśāj janatājanma tad ākarṇaya suvrata //MU_4,21.10//",
    "GSP27motik_4u:1372": "ayam uttamaḥ manonirṇayaḥ asmābhiḥ ārabdhaḥ / kathambhūtaḥ / prakṛtaḥ prakaraṇavaśena prāptaḥ / enam eva śṛṇv iti bhāvaḥ / he suvrata / yadvaśāt janatājanma janasamūhajanma bhavati / tvam tad ākarṇaya śṛṇu / manonirṇayāṅgabhūtatvād iti bhāvaḥ //MT_4,21.10//",
    "GSP27motik_4u:1373": "tad eva kathayati",
    "GSP27motik_4u:1374": "evam prakṛtir eveyam manomananadharmiṇī / karmeti rāma nirṇītaṃ sarvair eva mumukṣubhiḥ //MU_4,21.11//",
    "GSP27motik_4u:1375": "he rāma / evaṃ sati / pūrvasargokte niścaye paramārthatayā sthite sati / manasaḥ yat mananam anusandhānākhyo vyāpāraḥ / taddharmiṇī tatsvarūpiṇī / iyam prakṛtiḥ eva jagadupādānarūpā mūlaprakṛtir eva / sarvaiḥ mumukṣubhiḥ karmeti nirṇītam / manomananam eva karmeti piṇḍārthaḥ //MT_4,21.11//",
    "GSP27motik_4u:1376": "śṛṇu lakṣaṇabhedena tan nānāmatatāṃ katham / vāgmināṃ vadatāṃ yātaṃ citrābhiḥ śāstradṛṣṭibhiḥ //MU_4,21.12//",
    "GSP27motik_4u:1377": "tvaṃ śṛṇu / tat manomananarūpaṃ karma / lakṣaṇabhedena / vāgminām vādinām / nānāmatatām / kathaṃ yātam / tad eva kathayāmīti bhāvaḥ / vāgminām kathambhūtānām / citrābhiḥ nānāvidhābhiḥ / śāstradṛṣṭibhiḥ śāstrarūpābhiḥ dṛṣṭibhiḥ / vadatāṃ vivādaṃ kurvatām / anyathā matabhedo na syāt //MT_4,21.12//",
    "GSP27motik_4u:1378": "tad eva kathayati",
    "GSP27motik_4u:1379": "yaṃ yam bhāvam upādatte mano mananacañcalam / taṃ tam eti ghanāmodamadhyasthaḥ pavano yathā //MU_4,21.13//",
    "GSP27motik_4u:1380": "mananena mananākhyena dharmeṇa / cañcalam nānāpadārthayāyi / manaḥ / yaṃ yam bhāvam śubham aśubhaṃ vā padārthamananodbhūtaṃ vāsanāviśeṣam / upādatte gṛhṇāti / taṃ tam eti tattadanusandhānamayo bhavatīty arthaḥ / ko yathā / pavanaḥ yathā / yathā ghanāmodamadhyasthaḥ pavanaḥ āmodam eti / tathety arthaḥ //MT_4,21.13//",
    "GSP27motik_4u:1381": "tatas tam eva nirṇīya tam eva ca vikalpayan / antas tayā rañjanayā rañjayan svām ahaṅkṛtim //MU_4,21.14//",
    "GSP27motik_4u:1382": "tanniścayam upādāya tatraiva rasam ṛcchati / tanmayatvaṃ śarīre tu tato buddhīndriyeṣv api //MU_4,21.15//",
    "GSP27motik_4u:1383": "tataḥ tat manaḥ / tam eva bhāvam / nirṇīyānusandhāya / tathā niścitya / tam eva ca na tv anyat / vikalpayan punaḥ punaḥ parāmṛśan / tayā tadbhāvarūpayā / rañjanayā rāgadravyeṇa / svām ahaṅkṛtim nijām ahaṅkāravṛttim / rañjayan uparaktāṃ kurvan / mama kadā etat syāt iti parāmṛśann iti yāvat / tataḥ tanniścayam tasya bhāvasya niścayam / camatkārakāri idam ity evaṃrūpaṃ niścayam / upādāya / tatraiva tasmin śubhe aśubhe vā vāsanāviśeṣe eva / rasam āsvādam / āsaktim iti yāvat / ṛcchati gacchati / tataḥ tadanantaram / tu niścaye / śarīre tanmayatvam bhavati / anyathā tatsvarūpe bāhye padārthe pravṛttiparihārarūpāyāḥ ceṣṭāyā asambhavāt na kevalaṃ śarīre eva kiṃ tu buddhīndriyeṣv api tanmayatvam bhavati / anyathā teṣām api tatra punaḥ punaḥ svakriyākāritvāyogāt / karmendriyāṇāṃ tu śarīreṇaiva grahaṇam / tathā hi / bāhye puruṣaḥ prathamaṃ kapitthādikam bhuṅkte / tataḥ tasya manaḥ tasya phalasya vāsanām antaḥ dhārayati / tataḥ vāsanārūpasya tasyaivānusandhānam punaḥ punaḥ karoti / tataḥ vāsanārūpeṇa tena svām ahaṅkṛtiṃ rañjayati / tataḥ tadāśritāni buddhīndriyāṇy api tad eva pratisammukhāni bhavanti / tataḥ tadāśrayaṃ śarīraṃ tat praty eva ceṣṭāṃ karotīti / yugmam //MT_4,21.14-15//",
    "GSP27motik_4u:1384": "nanu kutaḥ etad ity / atrāha",
    "GSP27motik_4u:1385": "yanmayaṃ hi mano rāma dehas tadanu tadvaśāt / tattām āyāti gandhāntaḥ pavano gandhatām iva //MU_4,21.16//",
    "GSP27motik_4u:1386": "yanmayam yadbhāvamayam / tattām tanmayatām //MT_4,21.16//",
    "GSP27motik_4u:1387": "buddhīndriyeṣu valgatsu karmendriyagaṇas tataḥ / sphurati svata evorvīrajo lola ivānile //MU_4,21.17//",
    "GSP27motik_4u:1388": "sphurati svāṃ kriyām prati sammukhībhavati / svata eva preraṇāṃ vinā / karmendriyagaṇaḥ kim iva / urvīraja iva / yathā urvīrajaḥ anile lole sati / svata eva sphurati / tathety arthaḥ //MT_4,21.17//",
    "GSP27motik_4u:1389": "karmendriyagaṇe kṣubdhe svaśaktim prathayaty alam / karma niṣpadyate sphāram pāṃsujālam ivānilāt //MU_4,21.18//",
    "GSP27motik_4u:1390": "svaśaktim svakāryam prati nijaṃ sāmarthyam / prathayati vistārayati / karma viṣayādānarūpaṃ karma / niṣpadyate sampadyate //MT_4,21.18//",
    "GSP27motik_4u:1391": "phalitaṃ kathayati",
    "GSP27motik_4u:1392": "evaṃ hi manasaḥ karma karmabījam manaḥ smṛtam / abhinnaiva tayoḥ sattā yathā kusumagandhayoḥ //MU_4,21.19//",
    "GSP27motik_4u:1393": "evaṃ hi sati / manasaḥ manaḥsakāśāt / karma utpadyate iti śeṣaḥ / paṇḍitaiḥ / manaḥ / karmaiva bījam yasya / tat / tādṛśam / smṛtam / karmaṇaḥ manaḥ utpadyate iti bhāvaḥ / phalitam āhābhinneti / ataḥ etayoḥ karmamanasoḥ / sattā abhinnaiva bhavati / kayoḥ yathā / kusumagandhayoḥ yathā / na hi manoḥnuvṛttiṃ vinā śarīrāśrayam bāhyam api karma sampadyate / na ca hi karmasādhitavāsanāmātrarūpatāṃ vinā mano nāma kiñcid astīti bhāvaḥ //MT_4,21.19//",
    "GSP27motik_4u:1394": "yādṛśam bhāvam ādatte dṛḍhābhyāsavaśān manaḥ / tathā spando ḥsya karmākhyas tathā śākhā vimuñcati //MU_4,21.20//",
    "GSP27motik_4u:1395": "yādṛśam śubham aśubhaṃ vā / śākhāḥ saṅkalparūpāḥ //MT_4,21.20//",
    "GSP27motik_4u:1396": "tathā kriyāṃ tatphaladāṃ niṣpādayati cādarāt / tatas tad eva cāsvādam anubhūyāśu badhyate //MU_4,21.21//",
    "GSP27motik_4u:1397": "śarīradvāreṇeti śeṣaḥ / tad eva bhāvaviṣayīkṛtaṃ vastv eva / badhyate ghanataraṃ tadvāsanāviṣṭo bhavatīty arthaḥ //MT_4,21.21//",
    "GSP27motik_4u:1398": "punar apy etad eva kathayati",
    "GSP27motik_4u:1399": "yaṃ yam bhāvam upādatte tat tad vastv iti vindati / tac chreyo ḥnyat tu nāstīti niścayo ḥsya prajāyate //MU_4,21.22//",
    "GSP27motik_4u:1400": "vastu satyabhūtam //MT_4,21.22//",
    "GSP27motik_4u:1401": "dharmārthakāmamokṣārtham prayatante sadaiva hi / manāṃsi dṛḍhabhāvāni pratipattyā svayaiva hi //MU_4,21.23//",
    "GSP27motik_4u:1402": "svayā pratipattyā na tu parapreraṇayā //MT_4,21.23//",
    "GSP27motik_4u:1403": "yadartham iyam prakriyā kṛtā tad eva kathayati",
    "GSP27motik_4u:1404": "manobhiḥ kāpilānāṃ tu pratipattiṃ nijām alam / urarīkṛtya nirṇīya kalpitāḥ śāstradṛṣṭayaḥ //MU_4,21.24//",
    "GSP27motik_4u:1405": "kāpilānām kapilānusāriṇām / sāṅkhyānām iti yāvat / manobhiḥ / nijām pratipattim niścayam / urarīkṛtya /śāstradṛṣṭayaḥ prakṛtipuruṣapratipādikāḥ śāstradṛṣṭayaḥ / kalpitāḥ //MT_4,21.24//",
    "GSP27motik_4u:1406": "kāpilān eva viśinaṣṭi",
    "GSP27motik_4u:1407": "mokṣe tu nānyathā prāptir iti bhāvitacetasaḥ / svāṃ dṛṣṭim pravivṛṇvantaḥ sthitāḥ svaniyamabhramaiḥ //MU_4,21.25//",
    "GSP27motik_4u:1408": "bhāvitam bhāvanāyuktam / cetaḥ yeṣām / te / svena kṛtā ye niyamabhramāḥ / taiḥ / eṣām api manovaśād eva matabhedo ḥstīti bhāvaḥ //MT_4,21.25//",
    "GSP27motik_4u:1409": "vedāntavādino buddhyā brahmedam iti dṛḍhayā / yuktiṃ śamadamopetāṃ nirṇīya parikalpya ca //MU_4,21.26//",
    "GSP27motik_4u:1410": "muktau tu nānyathā prāptir iti bhāvitacetasaḥ / svāṃ dṛṣṭim pravivṛṇvantaḥ sthitāḥ svaniyamabhramaiḥ //MU_4,21.27//",
    "GSP27motik_4u:1411": "yuktim śravaṇādirūpam upāyam //MT_4,21.26-27//",
    "GSP27motik_4u:1412": "vijñānavādino buddhyā sphuratsvabhramarūpayā / svāṃ dṛṣṭim pravivṛṇvanti svair eva niyamabhramaiḥ //MU_4,21.28//",
    "GSP27motik_4u:1413": "vijñānavādinaḥ vijñānādvaitavādinaḥ bauddhāḥ / svāṃ dṛṣṭim vijñānam evedam itirūpām / pravivṛṇvanti prakaṭīkurvanti //MT_4,21.28//",
    "GSP27motik_4u:1414": "ārhatādibhir anyaiś ca svayābhimatayecchayā / citrāś citrasamācārāḥ kalpitāḥ śāstradṛṣṭayaḥ //MU_4,21.29//",
    "GSP27motik_4u:1415": "ādiśabdena cārvākādīnāṃ grahaṇam //MT_4,21.29//",
    "GSP27motik_4u:1416": "nirnimittotthasaumyāmbubudbudaughair ivotthitaiḥ / svaniścayair iti prauḍhā nānākārā hi rītayaḥ //MU_4,21.30//",
    "GSP27motik_4u:1417": "nirnimittotthāḥ ye saumyāmbubudbudaughāḥ / tair iva akasmād / utthitair / ity arthaḥ / rītayaḥ śāstrarītayaḥ //MT_4,21.30//",
    "GSP27motik_4u:1418": "sarvāsām eva caitāsāṃ rītīnām eka ākaraḥ / mano nāma mahābāho maṇīnām iva sāgaraḥ //MU_4,21.31//",
    "GSP27motik_4u:1419": "sarvāsām sāṅkhyādipraṇītānām / ākaraḥ utpattisthānam //MT_4,21.31//",
    "GSP27motik_4u:1420": "na nimbekṣū kaṭusvādū śītoṣṇau nendupāvakau / yad yathā manasābhyastam upalabdhaṃ tathaiva tat //MU_4,21.32//",
    "GSP27motik_4u:1421": "kaṭusvādū tiktamadhurau / anyathā cittavṛttibhedena heyopādeyatvaṃ na syāt / yad eva hi yasya heyatvena sthitaṃ tad evānyasyopādeyatayā //MT_4,21.32//",
    "GSP27motik_4u:1422": "phalitaṃ kathayati",
    "GSP27motik_4u:1423": "yas tv akṛtrima ānandas tadartham prayateta na vai / manas tanmayatāṃ neyaṃ tenāsau samavāpyate //MU_4,21.33//",
    "GSP27motik_4u:1424": "ata ity adhyāhāryam / yataḥ kasmiṃścid api bāhye vastuni svabhāvena svādutā nāsti / ataḥ yaḥ akṛtrimaḥ bhogādiviṣayanirapekṣatvena sthitatvāt svābhāvikaḥ / ānandaḥ svātmarūpaḥ ānandaḥ / bhavati / puruṣaḥ tadartham / vai niścaye / yateta / nanu kena yatnenāsau prāpyate ity / atrāha mana iti / puruṣeṇa manaḥ saṅkalpātmakaṃ cittam / tanmayatām svātmabhūtānandarūpatām / neyam / adhyātmaśāstropadiṣṭamārgeṇa tatparāmarśaikapravaṇaṃ kāryam ity arthaḥ / tena manasaḥ tanmayatvanayanamātreṇa yatnenāsau akṛtrimaḥ ānandaḥ / prāpyate //MT_4,21.33//",
    "GSP27motik_4u:1425": "nanu sukhaduḥkhavaśīkṛtam manaḥ kathaṃ tanmayatāṃ neyam ity / atrāha",
    "GSP27motik_4u:1426": "dṛśyaṃ saṃsāraḍimbasthaṃ tuccham parijahan manaḥ / tajjābhyāṃ sukhaduḥkhābhyāṃ nāvaśaḥ parikṛṣyate //MU_4,21.34//",
    "GSP27motik_4u:1427": "saṃsāra eva ḍimbaḥ bālaḥ / tatra tiṣṭhatīti tādṛśam / dṛśyam dṛśikriyāviṣayam bhāvajātam / jahat svaunmukhyāviṣayatāṃ nayat / manaḥ / tajjābhyām dṛśyotpannābhyām / sukhaduḥkhābhyām / nāvaśaḥ parikṛṣyate na balātkāreṇāsvādhīnīkriyate / avaśa iti āviṣṭaliṅgam //MT_4,21.34//",
    "GSP27motik_4u:1428": "nanu dṛśye ko doṣo ḥstīty / atrāha",
    "GSP27motik_4u:1429": "apavitram asadrūpam mohanam bhayakāraṇam / dṛśyam ābhāsam ābhogi bandham mā bhāvayānagha //MU_4,21.35//",
    "GSP27motik_4u:1430": "anagha / dṛśyabhāvanānarhatvaṃ dṛśyam mā bhāvaya manoḥnusandhānaviṣayam mā kuru / kimarthaṃ na bhāvayāmīty apekṣāyāṃ viśeṣaṇāny āha apavitram ityādi / apavitram rāgādirūpapāpotpādakatvāt pavitratārahitam / asadrūpam kiṃrūpam iti vicārāsahatvāt pāramārthikasattārahitam / mohanam anātmany ātmatvarūpamohotpādakam / bhayakāraṇam mṛtyādyupādānabhayahetum / ābhāsam ābhāsamātrasvarūpam / na tu vastutayā sthitam / ābhogi vistārayuktam / bandham ātmajñānam prati rodhakatvāt bandhasvarūpam //MT_4,21.35//",
    "GSP27motik_4u:1431": "māyaiṣā sā hy avidyaiṣā bhāvanaiṣā bhayāvahā / saṃvidas tanmayatvaṃ yat tat karmeti vidur budhāḥ //MU_4,21.36//",
    "GSP27motik_4u:1432": "eṣā dṛśyabhāvanā / sā svasiddhā / māyā bhavati / eṣā avidyā bhavati / eṣā bhayāvahā bhāvanā vāsanā / bhavati / nanu tarhi karma kiṃrūpam astīty / atrāha saṃvida iti / saṃvidaḥ manorūpāyāḥ saṃvidaḥ / tanmayatvam dṛśyamayatvam / yad bhavati / budhāḥ tat karmeti viduḥ / karmāpi eṣaiveti bhāvaḥ //MT_4,21.36//",
    "GSP27motik_4u:1433": "nanu manaḥ kiṃrūpam asti yena kṛtā dṛśyabhāvanā māyādināmatvenoktety / atrāha",
    "GSP27motik_4u:1434": "draṣṭur dṛśyaikatānatvaṃ viddhi tvam mohanam manaḥ / bhramāyaiva ca tan mithyā mahīmakkolakarmavat //MU_4,21.37//",
    "GSP27motik_4u:1435": "draṣṭuḥ dṛśikriyākartuḥ / dṛśyaikatānatvam dṛśyam prati sammukhatām / mohanam mohakāri / mano viddhi / tat bhramāya bhramotpādāya sat / mithyā bhavati / ābhāsamātratvena vastusat na bhavatīty arthaḥ / katham / mahyām mṛttikāyām / makkolakarma sudhālepaḥ / tadvat / yathā mṛttikāyāṃ kṛtasudhālepaḥ vastutaḥ san nāsti / mṛttikāyāḥ eva tathā sthitatvāt sudhāyāḥ lepatayaiva bhāvāt / tathā cinmātre bhāsamānam manaḥ vastutaḥ nāsti cinmātrasyaiva tathā sthitatvāt ity arthaḥ //MT_4,21.37//",
    "GSP27motik_4u:1436": "nanu kathaṃ draṣṭṛdṛśyaikatānatārūpam manaḥ mithyārūpam astīty / atrāha",
    "GSP27motik_4u:1437": "dṛśyatanmayatā yaiṣā svabhāvasyānubhūyate / saṃsāramadirā seyam avidyety ucyate budhaiḥ //MU_4,21.38//",
    "GSP27motik_4u:1438": "asmābhiḥ / svabhāvasya draṣṭṛrūpasya svabhāvasya / yā dṛśyatanmayatā dṛśyaikatānatā / dṛśyate / budhaiḥ sā iyam bhramotpādakatvāt saṃsāramadirārūpā avidyeti ucyate / ato manaḥ avidyārūpam evāvastubhūtam ity arthaḥ //MT_4,21.38//",
    "GSP27motik_4u:1439": "ko ḥnarthaḥ anayāvidyayā kriyate ity / atrāha",
    "GSP27motik_4u:1440": "anayopahato lokaḥ kalyāṇaṃ nādhigacchati / bhāsvaraṃ tapanālokam paṭalāndhekṣaṇo yathā //MU_4,21.39//",
    "GSP27motik_4u:1441": "anayā draṣṭuḥ dṛśyatanmayatārūpayā / avidyayā / kalyāṇam svātmani viśrāntirūpam / paṭalam netrarogaviśeṣaḥ //MT_4,21.39//",
    "GSP27motik_4u:1442": "nanu sā kuta utpadyata ity / atrāha",
    "GSP27motik_4u:1443": "svayam utpadyate sā ca saṅkalpād vyomavṛkṣavat / asaṅkalpanamātreṇa svayam eva vinaśyati //MU_4,21.40//",
    "GSP27motik_4u:1444": "utpadyate prādurbhavati / nanu sā kathaṃ naśyati ity / atrāhāsaṅkalpanamātreti / asaṅkalpanamātreṇa saṅkalpākaraṇamātreṇa / ata evāha svayam iti / na hi asaṅkalpanaṃ yatnaḥ / api tu saṅkalpanam eva //MT_4,21.40//",
    "GSP27motik_4u:1445": "nanv avidyānāśena kiṃ sampadyate ity / atrāha",
    "GSP27motik_4u:1446": "asaṅkalpanamātreṇa bhāvanāyām mahāmate / kṣīṇāyāṃ svaprasādena vimarśena vilāsinā //MU_4,21.41//",
    "GSP27motik_4u:1447": "asaṃsaṅge padārtheṣu sarveṣu sthiratāṃ gate / satyadṛṣṭau prasannāyām asatye kṣayam āgate //MU_4,21.42//",
    "GSP27motik_4u:1448": "nirvikalpacid acchātmā sa ātmā samavāpyate / nāsattā yasya no sattā na sukhaṃ nāpi duḥkhitā //MU_4,21.43//",
    "GSP27motik_4u:1449": "bhāvanāyām avidyāyām / vimarśena svātmavicāreṇa / kathambhūtena / svaprasādena svātmaprasādenotpanneneti śeṣaḥ / punaḥ kathambhūtena / vilāsinā vistārayuktena / asaṃsaṅge anāsaktau / satyaviṣayā dṛṣṭiḥ satyadṛṣṭiḥ / tasyām prasannāyām / siddhāyām iti yāvat / asatye asatyabhūte dṛśye ity arthaḥ / ātmā kathambhūtaḥ / nirvikalpaḥ dṛśyaviṣayavikalpaniṣkrāntā yā cit tadrūpaḥ / acchaḥ ātmā svarūpaṃ yasya / tādṛśaḥ / na tu acidrūpadehādisvarūpa ity arthaḥ / ato nāvidyānāśasya vaiphalyam iti bhāvaḥ / kīdṛśo ḥsāv ātmety apekṣāyām āha nāsatteti / yasya ātmanaḥ / asattā na bhavati / sarveṣām ātmatvena sphuraṇāt / na hi kaścin nāham asmīti bravīti / bruvāṇaś copahāsapātram eva / tathā sattā no bhavati / bāhyāntaḥkaraṇāviṣayatvāt śaśaśṛṅgavat / sukham lakṣaṇayā sukhitā / na bhavati / sukhāder antaḥkaraṇādhikaraṇatvād / anyathā suṣuptādāv api bhānaprasaṅgāt / duḥkhitā duḥkhādhikaraṇatvam / na bhavati / proktahetoḥ //MT_4,21.41-43//",
    "GSP27motik_4u:1450": "punaḥ kiṃ tatrāsti ity / atrāha",
    "GSP27motik_4u:1451": "kevalaṃ kevalībhāvo yasyāntar upalabhyate / abhavyayā bhāvanayā na cittendriyadṛṣṭibhiḥ //MU_4,21.44//",
    "GSP27motik_4u:1452": "samyagjñānayuktena puruṣeṇa / yasyātmanaḥ / antaḥ svabhittau / kevalībhāvaḥ śuddhacinmātratāṃ vinā samastābhāvaḥ / kevalaṃ labhyate / upacārāl labhyate ity uktiḥ / labdhaikarūpasya labhyatāyogāt / paramārthas tu labhyānapekṣam / labdhṛtvam api tatra na yuktam ity alam vikalpāpādikayā vācā / tanmuvraṇayā vā abhavyayā bhāvanayā na labhyate / cittendriyadṛṣṭibhiś ca na labhyate //MT_4,21.44//",
    "GSP27motik_4u:1453": "ātmano ḥnanyabhūtābhir api yaḥ parivarjitaḥ / vāsanābhir anantābhir vyomeva vanarājibhiḥ //MU_4,21.45//",
    "GSP27motik_4u:1454": "yaḥ ātmā / ātmanaḥ ananyabhūtābhir api svasvarūpabhūtābhir api / vāsanābhiḥ parivarjitaḥ bhavati / śuddhacinmātrasvarūpatvāt / vāsanānāṃ cātmarūpatvaṃ tadviṣayatvaṃ vināsiddhabhāvaprayuktam eva jñeyam / na hi cinmātrāviṣayīkṛtā vāsanā vāsanā bhavati / viṣayīkṛtiś ca svasambandhina eva yuktā / sambandhaś ca vicāritaḥ san ekatāyāṃ viśrāmyati / dvitve tu virodhalabdhasiddheḥ dvitvād eva sambandhānupapatteḥ / na hi viruddhayoḥ tamaḥprakāśayoḥ sambandhaḥ yukta ity alam bahunā / yaḥ kim iva / vyoma iva / yathā vyoma vanarājibhiḥ parivarjitaḥ bhavati / tathety arthaḥ //MT_4,21.45//",
    "GSP27motik_4u:1455": "nanu yadi kevalaḥ sa evātmāsti tarhi dṛśyarūpaḥ bandhaḥ kuta āgata ity / atrāha",
    "GSP27motik_4u:1456": "sandigdhāyāṃ yathā rajjvāṃ sarpatvaṃ tadvad eva hi / cidākāśātmanā bandhas tv abaddhenaiva kalpitaḥ //MU_4,21.46//",
    "GSP27motik_4u:1457": "yathā puruṣeṇa sandigdhāyāṃ rajjvāṃ sarpatvam kalpyate / hi niścaye / tadvad eva cidākāśātmanā cidākāśasvarūpeṇātmanā / abaddhenaiva satā / bandhaḥ dṛśyākhyo bandhaḥ / kalpitaḥ kalpanayā sampāditaḥ //MT_4,21.46//",
    "GSP27motik_4u:1458": "nanu kalpita eṣa bandhaḥ kathaṃ naśyatīty / atrāha",
    "GSP27motik_4u:1459": "kalpitaṃ kalpitaṃ vastu pratikalpanayānyayā / tad evānyatvam ādatte kham ahorātrayor iva //MU_4,21.47//",
    "GSP27motik_4u:1460": "kalpitaṃ kalpitaṃ vastu sarvaṃ kalpitavastu / anyayā svasmād bhinnayā / pratikalpanayā / tad eva sat / anyatām ādatte / kim iva / kham iva / yathā kham ahorātrayoḥ tad eva sat anyatām ādatte / tathety arthaḥ / ataḥ pratikalpanayaiva kalpitasya nāśa iti bhāvaḥ //MT_4,21.47//",
    "GSP27motik_4u:1461": "nanv atucchatvādiguṇaviśiṣṭaḥ kalpito nāstīti kathaṃ saḥ kalpyate yena tucchatvādiguṇaviśiṣṭasaṃsārakalpanā naśyati / na ca kalpanāṃ vinā kalpanāyāḥ nāśaḥ śakyakriyaḥ ayasaḥ ivāyo vinety / atrāha",
    "GSP27motik_4u:1462": "yad atuccham anāyāsam anupādhi gatabhramam / tat tatkalpanayā tādṛk tat sukhāyaiva kalpate //MU_4,21.48//",
    "GSP27motik_4u:1463": "yat vastu / atuccham tucchaguṇarahitam / anāyāsam āyāsasādhyatvarahitam / anupādhi upādhitvenābhimatasyāpi tattāvyabhicārāt upādhirahitam / gatabhramam śuddhasatyabodhasvarūpatvāt bhramasparśarahitam / bhavati / tat tad vastu / tatkalpanayā tasyātucchatvādeḥ kalpanayā eva / tādṛk atucchādirūpam / bhavati / śuddhe svarūpe tucchatvātucchatvādisāpekṣaśabdāvakāśābhāvāt / nanu tarhi tad api heyam evety / atrāha tat sukhāyaiveti / tat atucchatvādiguṇakaṃ vastu kalpitam api / sukhāyaiva tucchatvātucchatvarahitaśuddhasvarūpaviśrāntaya eva / bhavati / tathā cātucchatvādiguṇakakalpanayā pratipakṣabhūtayā tucchatvādiguṇakakalpanā nāśayituṃ śākyeti bhāvaḥ //MT_4,21.48//",
    "GSP27motik_4u:1464": "nanu satyabhūtasya dṛśyarūpasya bandhasya kathaṃ kalpanāmātreṇa nāśaḥ śakyakriyaḥ ity / atrāha",
    "GSP27motik_4u:1465": "śūnya eva kusūle ḥntaḥ siṃho ḥstīti bhayaṃ yathā / śūnya eva śarīre ḥntar baddho ḥsmīti bhayaṃ tathā //MU_4,21.49//",
    "GSP27motik_4u:1466": "kusūlaḥ siṃhabandhanārthaṃ yantrarūpaṃ koṣṭhakam / dṛśyarūpo bandhaḥ satyo ḥpi bhavatu / tathāpi paramārthataḥ śuddhacidrūpasya bhavataḥ saḥ bandhakārī na bhavati / na hy ambaraṃ rajjubhiḥ badhyate iti bhāvaḥ //MT_4,21.49//",
    "GSP27motik_4u:1467": "yathā śūnye kusūle ḥntaḥ prekṣya siṃho na labhyate / tathā saṃsārabandhārhaḥ prekṣitaḥ san na labhyate //MU_4,21.50//",
    "GSP27motik_4u:1468": "spaṣṭam //MT_4,21.50//",
    "GSP27motik_4u:1469": "nanu tarhi idaṃ jagat ayam aham ity evam bandhabadhyarūpā pratītiḥ katham astīty / atrāha",
    "GSP27motik_4u:1470": "idaṃ jagad ayaṃ cāham itīyam bhrāntir utthitā / bālānāṃ śyāmale kāle chāyā vaitālikī yathā //MU_4,21.51//",
    "GSP27motik_4u:1471": "śyāmale kāle rātrau / idaṃ jagat ayam aham ity evaṃrūpā pratītiḥ / bhrāntir evotthitā bhavati iti piṇḍārthaḥ //MT_4,21.51//",
    "GSP27motik_4u:1472": "nanu etādṛśī bhrāntiḥ katham utthitety / atrāha",
    "GSP27motik_4u:1473": "kalpanāvaśato jantor bhāvābhāvāḥ śubhāśubhāḥ / kṣaṇād asattām āyānti sattām api punaḥ punaḥ //MU_4,21.52//",
    "GSP27motik_4u:1474": "kalpanāvaśataḥ svavikalpavaśataḥ //MT_4,21.52//",
    "GSP27motik_4u:1475": "etad eva viśeṣataḥ kathayati",
    "GSP27motik_4u:1476": "mātaiva gṛhiṇībhāvagṛhītā kaṇṭhalambinī / karoti gṛhiṇīkāryaṃ suratānandadāyinī //MU_4,21.53//",
    "GSP27motik_4u:1477": "bhrameṇeti śeṣaḥ //MT_4,21.53//",
    "GSP27motik_4u:1478": "kāntaiva mātṛbhāvena gṛhītākaṇṭhalambinī / dūraṃ vismārayaty eva manmathonmādabhāvanām //MU_4,21.54//",
    "GSP27motik_4u:1479": "ihāpi bhrameṇeti śeṣaḥ / iyaṃ cāvasthā madhyamapāpiprabhṛtīnāṃ jñeyā / mahāpāpināṃ tu atrāpi ratir eva jāyate //MT_4,21.54//",
    "GSP27motik_4u:1480": "phalitam āha",
    "GSP27motik_4u:1481": "bhāvānusāriphaladam padārthaugham avekṣya ca / na jñeneha padārtheṣu rūpam ekam udīryate //MU_4,21.55//",
    "GSP27motik_4u:1482": "jñena padārthatattvajñena puruṣeṇa / padārthaugham bhāvānusāriphalaṃ dadātīti tādṛśam / avekṣya / iha loke / padārtheṣv ekaṃ rūpaṃ na udīryate na kathyate //MT_4,21.55//",
    "GSP27motik_4u:1483": "dṛḍhabhāvanayā ceto yad yathā bhāvayaty alam / tat tatphalaṃ tadākāraṃ tāvatkālam prapaśyati //MU_4,21.56//",
    "GSP27motik_4u:1484": "cetaḥ / yat vastu / dṛḍhabhāvanayā yathā bhāvayati anusandhatte / tatphalam bhāvanāphalabhūtam / tat / tadākāram / tāvatkālam tasmin samaye / prapaśyati / svapnaś cātra dṛṣṭāntatvena jñeyaḥ //MT_4,21.56//",
    "GSP27motik_4u:1485": "siddhāntaṃ kathayati",
    "GSP27motik_4u:1486": "na tad asti na yat satyaṃ na tad asti na yan mṛṣā / yad yathā yena nirṇītaṃ tat tathā tena lakṣyate //MU_4,21.57//",
    "GSP27motik_4u:1487": "nirṇīṭam bhāvitam / anyathā ekam eva vastu ekasya harṣadam anyasya duḥkhadaṃ na syād iti bhāvaḥ //MT_4,21.57//",
    "GSP27motik_4u:1488": "bhāvitākāśamātaṅgaṃ vyomahastitayā manaḥ / vyomakānanamātaṅgīṃ vyomasthām anudhāvati //MU_4,21.58//",
    "GSP27motik_4u:1489": "bhāvitākāśamātaṅgam sat / manaḥ / vyomahastitayā vyomahastibhāvena / vyomahastī bhūtveti yāvat / vyomakānanamātaṅgīm anudhāvati / kathambhūtām / kānanādhārabhūte vyomni tiṣṭhatīti tādṛśīm //MT_4,21.58//",
    "GSP27motik_4u:1490": "paramaphalitam āha",
    "GSP27motik_4u:1491": "tasmāt saṅkalpam eva tvaṃ sarvabhāvamayātmakam / tyaja rāghava susvasthaḥ svātmanaiva bhavātmani //MU_4,21.59//",
    "GSP27motik_4u:1492": "sarvabhāvamayaḥ sarvapadārthasvarūpaḥ / ātmā yasya / tat / saṅkalpa eva hi bahiḥ nānākāraiḥ sphurati / tyaja mā prādurbhāvaya / prādurbhūte ḥpi upekṣām eva kurv ity arthaḥ / na hi sarvathā tyāgaḥ videhamuktiṃ yāvat śakyakriyaḥ //MT_4,21.59//",
    "GSP27motik_4u:1493": "nanu katham āgacchantaṃ saṅkalpaṃ tyajāmīty / atrāha",
    "GSP27motik_4u:1494": "maṇir hi pratibimbānām pratiṣedhakriyām prati / aśakto jaḍabhāvena na tu rāma bhavādṛśaḥ //MU_4,21.60//",
    "GSP27motik_4u:1495": "jaḍabhāvena jaḍatayā / bhavādṛśaḥ tvādṛkcetanaḥ / saṅkalpatyāgo hi saṃvedanasādhyaḥ / tac ca tavāsty eveti bhāvaḥ //MT_4,21.60//",
    "GSP27motik_4u:1496": "tyāgopāyaṃ kathayati",
    "GSP27motik_4u:1497": "yad yan manomaṇau rāma taveha pratibimbati / tad avastv iti nirṇīya mā tenāgaccha rañjanām //MU_4,21.61//",
    "GSP27motik_4u:1498": "rañjanām uparaktatvam //MT_4,21.61//",
    "GSP27motik_4u:1499": "upāyāntaraṃ kathayati",
    "GSP27motik_4u:1500": "tad eva satyam iti vāpy abhinnam paramātmanaḥ / manvānas tvam anādyantam bhāvayātmānam ātmanā //MU_4,21.62//",
    "GSP27motik_4u:1501": "sarvasya paramātmanaḥ abhinnatvabhāvanena hi anādyantātmabhāvanam eva sampadyate //MT_4,21.62//",
    "GSP27motik_4u:1502": "cetasi pratibimbanti ye bhāvās tava rāghava / rañjayantv anyasaktātman mā te tvāṃ sphaṭikaṃ yathā //MU_4,21.63//",
    "GSP27motik_4u:1503": "he rāghava / kathambhūta / anyasmin bhāvebhyaḥ bhinnasvarūpe paramātmani / saktaḥ ātmā manaḥ yasya / tādṛśa / anyathā pratibimbitabhāvarañjanābhāvo na yukta iti bhāvaḥ / tvām kaṃ yathā / sphaṭikaṃ yathā / yathā anyarāgayuktaṃ sphaṭikam anyarāgakṛtā rañjanā na rañjayati / tathety arthaḥ //MT_4,21.63//",
    "GSP27motik_4u:1504": "nanu kathaṃ rañjanābhāvo dehaṃ tāvat śakya ity / atra sargāntaślokena kathayati",
    "GSP27motik_4u:1505": "sphaṭikam apamalaṃ yathā viśanti prakaṭatayā navarañjanā vicitrāḥ / iha hi vimananaṃ tathā viśantu prakaṭatayā bhuvaṇaiṣaṇā bhavantam //MU_4,21.64//",
    "GSP27motik_4u:1506": "vimananam mananākhyamanodharmarahitam / yathā nirmalaṃ sphaṭikaṃ vicitrāḥ rañjanā viśanti / tathā mananāparaparyāyānusandhānarāhityena śuddham bhavantam api padārthasaṅkalpanārūpāḥ rañjanā viśantv iti piṇḍārthaḥ / lepākāriṇī rañjanā yady āyāti tadā na kācid dhānir iti bhāvaḥ / iti śivam //MT_4,21.64//",
    "GSP27motik_4u:1507": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe ekaviṃśaḥ sargaḥ //21//",
    "GSP27motik_4u:1508": "pūrvoktam evārthaṃ sthitiprakaraṇavācyatayā sthitatvāt punar api kathayati",
    "GSP27motik_4u:1509": "jantoḥ kṛtavicārasya vigaladvṛtticetasaḥ / mananaṃ tyajato jñatvāt kiñcit parigatātmanaḥ //MU_4,22.1//",
    "GSP27motik_4u:1510": "dṛśyaṃ santyajato heyam upādeyam upeyuṣaḥ / draṣṭāram paśyato dṛśyam adraṣṭāram apaśyataḥ //MU_4,22.2//",
    "GSP27motik_4u:1511": "asuptasya pare tattve jāgarūkasya jīvataḥ / suptasya ghanasammohamaye saṃsāravartmani //MU_4,22.3//",
    "GSP27motik_4u:1512": "paryantātyantavairasyād araseṣu raseṣv api / bhogeṣv ābhogaramyeṣu nīrasasya nirāśiṣaḥ //MU_4,22.4//",
    "GSP27motik_4u:1513": "vrajaty ātmāmbhasaikatvaṃ jīrṇajāḍye manasy alam / galaty apagatāsaṅge himapūra ivātape //MU_4,22.5//",
    "GSP27motik_4u:1514": "taraṅgitāsu kallolajālalolāntarāsu ca / śāmyantīṣv atha tṛṣṇāsu nadīṣv iva ghanātyaye //MU_4,22.6//",
    "GSP27motik_4u:1515": "saṃsāravāsanājāle khagajāla ivākhunā / troṭite cādṛḍhagranthiśleṣe vairasyaraṃhasā //MU_4,22.7//",
    "GSP27motik_4u:1516": "katakam phalam āsādya yathā vāri prasīdati / tathā vijñānavaśataḥ svabhāvaḥ samprasīdati //MU_4,22.8//",
    "GSP27motik_4u:1517": "jantoḥ puruṣasya / vijñānavaśataḥ śuddhātmajñānavaśena / svabhāvaḥ svasvarūpam / tathā prasīdati nirmalībhavati / tathā katham / yathā katakam phalam āsādya vāri prasīdati / keṣu satsu prasīdatīty apekṣāyām āha vrajaty ātmetyādi / apagatāsaṅge naṣṭāsaktyākhyadoṣe / jīrṇajāḍye jāḍyanirgate / ata eva galati galanonmukhe / manasi / ātmāmbhasā paramātmākhyajalena saha / ekatvaṃ vrajati sati / kasminn iva / ātape tāpadeśe / sthite himapūre iva / punaḥ kāsu satīṣu / atha tadanantaram / tṛṣṇāsu śāmyantīṣu satīṣu / kathambhūtāsu / taraṅgitāsu vṛddhiyuktāsu / kallolajālaiḥ vikalpasvarūpaiḥ kallolasamūhaiḥ / lolam antaram yāsām / tāḥ / tādṛśīṣu / kāsv iva / nadīṣv iva / yathā tāḥ ghanātyaye śaradi / śāmyanti / tathety arthaḥ / punaḥ kasmin sati / saṃsāravāsanājāle vairasyaraṃhasā ākhunā iva khagajāle troṭite sati / kathambhūte / adṛḍhaḥ / granthīnām kāmādirūpāṇāṃ granthīnām / śleṣaḥ sambandhaḥ yasya / tādṛśe / jantoḥ kathambhūtasya / kṛtaḥ vicāraḥ ko ḥhaṃ kasya saṃsāra ity evaṃrūpaḥ vivekaḥ yena / tādṛśasya / vigaladvṛtticetaḥ yasya / tādṛśasya / jñasyaiva hi mananatyāge śaktir astīti jñatvād ity uktam / kiñcit parokṣatayā / na tv aparokṣatayety arthaḥ / upādeyam arthāt śuddhadraṣṭṛrūpam / dṛśyam / draṣṭāram draṣṭṛrūpam / paśyataḥ / adraṣṭāram draṣṭṛvyatiriktam / apaśyataḥ / raseṣv api suptasyeti yojyam / nirāśiṣaḥ āśārahitasya / kulakam //MT_4,22.1-8//",
    "GSP27motik_4u:1518": "anyat kiṃ tasya sampatsyate ity / atrāha",
    "GSP27motik_4u:1519": "nīrāgaṃ nirupāsaṅgaṃ nirdvandvaṃ nirupāśrayam / viniryāti mano mohād vihagaḥ pañjarād iva //MU_4,22.9//",
    "GSP27motik_4u:1520": "nirupāsaṅgam āsaktirahitam / nirupāśrayam nirapekṣam / mohāt anātmany ātmābhimānarūpād avicārāt //MT_4,22.9//",
    "GSP27motik_4u:1521": "śāntasandehadaurātmyaṃ gatakautukavibhramam / paripūrṇāntaraṃ cetaḥ pūrṇendur iva rājate //MU_4,22.10//",
    "GSP27motik_4u:1522": "kautukam atra padārthaviṣayaṃ jñeyam / paripūrṇam sahajānandanirbharam / antaram yasya / tādṛśam //MT_4,22.10//",
    "GSP27motik_4u:1523": "janitottamasaundaryā dūrodastanatonnatā / samatodeti sarvatra śāntavāta ivārṇave //MU_4,22.11//",
    "GSP27motik_4u:1524": "janitam uttamaṃ saundaryam yayā / sā / samatayā hi puruṣaḥ sadaiva prasannavadano bhavati / dūrodastā natonnatā bhāvapradhāno nirdeśaḥ / natonnatatā / yasyām / sā //MT_4,22.11//",
    "GSP27motik_4u:1525": "andhakāramayī mūḍhā jāḍyajarjaritāntarā / tanutām eti saṃsāravāsaneva prage kṣapā //MU_4,22.12//",
    "GSP27motik_4u:1526": "ivaśabdaḥ kṣapety anena sambadhyate //MT_4,22.12//",
    "GSP27motik_4u:1527": "dṛṣṭacidbhāskarā prajñāpadminī puṇyapallavā / vikasaty amaloddyotā prātar dyaur iva rūpiṇī //MU_4,22.13//",
    "GSP27motik_4u:1528": "spaṣṭam //MT_4,22.13//",
    "GSP27motik_4u:1529": "prajñā hṛdayahāriṇyo bhuvanāhlādanakṣamāḥ / sattvalakṣmyaḥ pravartante sakalendor ivāṃśavaḥ //MU_4,22.14//",
    "GSP27motik_4u:1530": "sattvalakṣmyaḥ sattvaguṇasampadaḥ //MT_4,22.14//",
    "GSP27motik_4u:1531": "upasaṃhāraṃ karoti",
    "GSP27motik_4u:1532": "bahunātra kim uktena jñātajñeyo mahāmatiḥ / nodeti naiva yāty astam abhūtākāśakośavat //MU_4,22.15//",
    "GSP27motik_4u:1533": "na udeti astaṃ nāyāti cinmātrākhyāt svasvarūpān na cyavata ity arthaḥ / abhūtākāśakośavat paramākāśamadhyavat //MT_4,22.15//",
    "GSP27motik_4u:1534": "vicāraṇāparijñātasvabhāvasyoditātmanaḥ / anukampyā bhavanty ete brahmaviṣṇvindraśaṅkarāḥ //MU_4,22.16//",
    "GSP27motik_4u:1535": "vicāraṇayā parijñātaḥ svabhāvaḥ svasvarūpaṃ yena / tādṛśasya / anukampyāḥ teṣv api sṛṣṭinirmāṇādikṣobhadarśanāt asya dayā jāyate ity arthaḥ //MT_4,22.16//",
    "GSP27motik_4u:1536": "prakaṭākāram apy antar nirahaṅkāracetasam / nāpnuvanti vikalpās tam mṛgatṛṣṇāmbv ivaiṇakāḥ //MU_4,22.17//",
    "GSP27motik_4u:1537": "nāpnuvanti svavaśaṃ na kurvanti / prakaṭākārasya cāhaṅkārarāhityam āścaryakāry eva //MT_4,22.17//",
    "GSP27motik_4u:1538": "taraṅgavad amī lokāḥ prayānty āyānti cābhitaḥ / kroḍīkuruta ātmotthe na jñam maraṇajanmanī //MU_4,22.18//",
    "GSP27motik_4u:1539": "kroḍīkurutaḥ vaśīkurutaḥ / dehābhimānābhāvena tatsthamṛtijanmābhimānābhāvāt //MT_4,22.18//",
    "GSP27motik_4u:1540": "āvirbhāvatirobhāvau saṃsāro netaraḥ kramaḥ / iti tābhyāṃ samāloke ramate na sa khidyate //MU_4,22.19//",
    "GSP27motik_4u:1541": "iti evaṃrūpābhyām / tābhyām āvirbhāvatirobhāvābhyām / saḥ / samāloke tattattvaprakāśe sati / ramate / na khidyate / jñātavastutattvo hi vastubhiḥ ramata eva na khidyate / ajñātatattvasyaiva rajjvādiṣu sarpādibhayakṛtakhedadarśanāt //MT_4,22.19//",
    "GSP27motik_4u:1542": "na jāyate na mriyate kumbhe kumbhanabho yathā / bhūṣite dūṣite vāpi dehe tadvad ihātmavān //MU_4,22.20//",
    "GSP27motik_4u:1543": "dehābhimānābhāvād iti bhāvaḥ //MT_4,22.20//",
    "GSP27motik_4u:1544": "viveka udite śīte mithyābhramabharoditā / kṣīyate vāsanā sābhre mṛgatṛṣṇā marāv iva //MU_4,22.21//",
    "GSP27motik_4u:1545": "mithyārūpaḥ yaḥ bhramabharaḥ / tenoditā / sābhre hi marau mṛgatṛṣṇā kṣīyata eva / tāpa eva tasyā utthānāt //MT_4,22.21//",
    "GSP27motik_4u:1546": "ko ḥhaṃ katham idaṃ veti yāvan na pravicāritam / saṃsārāḍambaraṃ tāvad andhakāropamaṃ sthitam //MU_4,22.22//",
    "GSP27motik_4u:1547": "andhakāro ḥpi kiṃrūpo ḥyam iti vicāraḥ / tāvad eva tiṣṭhati //MT_4,22.22//",
    "GSP27motik_4u:1548": "mithyābhramabharodbhūtaṃ śarīram padam āpadām / ātmabhāvanayā nedaṃ yaḥ paśyati sa paśyati //MU_4,22.23//",
    "GSP27motik_4u:1549": "yaḥ idaṃ deham / ātmabhāvanayā na paśyati / saḥ paśyati samyak paśyati iti piṇḍārthaḥ //MT_4,22.23//",
    "GSP27motik_4u:1550": "deśakālavaśotthāni na mameti gatabhramam / śarīrasukhaduḥkhāni yaḥ paśyati sa paśyati //MU_4,22.24//",
    "GSP27motik_4u:1551": "mama śuddhacinmātrasya mama //MT_4,22.24//",
    "GSP27motik_4u:1552": "ātmānam itarac caiva dṛśā nityāvibhinnayā / sarvaṃ cijjyotir eveti yaḥ paśyati sa paśyati //MU_4,22.25//",
    "GSP27motik_4u:1553": "cijjyotiḥ śuddhacitprakāśarūpam //MT_4,22.25//",
    "GSP27motik_4u:1554": "apāraparyantanabhodikkālādi kriyānvitam / aham eveti sarvatra yaḥ paśyati sa paśyati //MU_4,22.26//",
    "GSP27motik_4u:1555": "nabhaś ca dik ca kālaś ca / te ādiḥ yasya jagataḥ / tat nabhodikkālādi apāraparyantam pāraparyantarahitaṃ ca tat / nabhodikkālādirūpaṃ jagat aham evāsmi / ahantāsārasya cinmātratattvasyaiva sarvamayatvena sthitatvāt / anyathāham iti sarvatra na sphuret / jaḍeṣv adarśane ḥpi cetanavat sattābhāktvāviśeṣāt / tatrāpi tatsphuraṇānumānasya śakyatvāt na sarvatrety asyānupapatteḥ / kathambhūtaṃ tat / kriyānvitam / ādiśabdākṣiptāyā api kriyāyāḥ pṛthak nirdeśaḥ prādhānyakhyāpanārthaḥ / iti evam / sarvatra sarveṣu deśeṣu kāleṣu ca / yaḥ paśyati saḥ paśyati / nānya ity arthaḥ //MT_4,22.26//",
    "GSP27motik_4u:1556": "vālāgralakṣabhāgāt tu koṭiśaḥ parikalpitaḥ / ahaṃ sūkṣma iti vyāpī yaḥ paśyati sa paśyati //MU_4,22.27//",
    "GSP27motik_4u:1557": "sūkṣmasya vyāpitvam āścaryāvaham / sūkṣmatvaṃ cātra bāhyāntaḥkaraṇātītatvena draṣṭavyam //MT_4,22.27//",
    "GSP27motik_4u:1558": "sarvaśaktir anantātmā sarvabhāvāntarasthitaḥ / advitīyaś cid ity antar yaḥ paśyati sa paśyati //MU_4,22.28//",
    "GSP27motik_4u:1559": "cit cidātmā / bhavati / kathambhūtaḥ / sarvaśaktiḥ anyathā nānārūpaṃ jagat na prādurbhavet / anantātmā antasyāpi tasminn eva nigīrṇatvāt tadrahitaḥ / na hi nigīrṇa eva nigarituḥ rūpam ācchādayituṃ śaktaḥ / sarveṣām bhāvānām antare sthitaḥ sarvabhāvāntarasthitaḥ / anyathāham iti na sphuret / advitīyaḥ dvitīyatvena matasyāpi tadrūpatvānapāyāt dvitīyarahitaḥ / iti evam / antaḥ manasi / na tu cakṣuṣā / yaḥ paśyati sa paśyatīti //MT_4,22.28//",
    "GSP27motik_4u:1560": "ādhivyādhibhayodvigno jarāmaraṇajanmavān / deho nāham iti prājño yaḥ paśyati sa paśyati //MU_4,22.29//",
    "GSP27motik_4u:1561": "prājñaḥ śuddhacinmātratattve ātmatvaniścayavān //MT_4,22.29//",
    "GSP27motik_4u:1562": "tiryag ūrdhvam adhastāc ca vyāpako mahimā mama / na dvitīyo mamāstīti yaḥ paśyati sa paśyati //MU_4,22.30//",
    "GSP27motik_4u:1563": "mama śuddhacinmātrarūpasya mama / na tu dehādirūpasya //MT_4,22.30//",
    "GSP27motik_4u:1564": "mayi sarvam idam protaṃ sūtre maṇigaṇā iva / cittantur aham eveti yaḥ paśyati sa paśyati //MU_4,22.31//",
    "GSP27motik_4u:1565": "kathaṃ tvayi sarvam protam ity / atrāha cittantur iti / tantau hi muktā protāḥ bhavanti / tantutvaṃ ca citaḥ vyāpakatayā sūkṣmatayā ca jñeyam //MT_4,22.31//",
    "GSP27motik_4u:1566": "nāhaṃ na cānyad astīha brahmaivāsti na cāsti tat / itthaṃ sadasator madhyaṃ yaḥ paśyati sa paśyati //MU_4,22.32//",
    "GSP27motik_4u:1567": "iha loke / aham paricchinnadehādirūpaḥ aham / nāsmi / anyat matto bhinnatvena sthitaṃ jagat / na cāsti / suṣuptau adarśanāt / brahma vyāpakaṃ cinmātratattvam / evāsti paramārthataḥ sattām bhajate / sarvathābhāvasya vaktum aśakyatvāt / na hi nirādiṣṭo no bhramaḥ sambhavati / tat brahma / nāsti ca / bāhyāntaḥkaraṇātītatvāt / ittham evam / sadasatoḥ madhyam sandhibhūtaṃ śuddhacinmātrākhyaṃ vastu / yaḥ paśyati sa paśyati //MT_4,22.32//",
    "GSP27motik_4u:1568": "yan nāma kiñcit trailokyaṃ sa eko ḥvayavo mama / taraṅgo ḥbdhāv ivety antar yaḥ paśyati sa paśyati //MU_4,22.33//",
    "GSP27motik_4u:1569": "mama śuddhacinmātrarūpasya mama / svapne hi cinmātrāvayavabhūtaṃ jagat sarvo ḥnubhavati //MT_4,22.33//",
    "GSP27motik_4u:1570": "śocyā pālyā mayaiveyaṃ svaseyam me kanīyasī / trilokī pelavety uccair yaḥ paśyati sa paśyati //MU_4,22.34//",
    "GSP27motik_4u:1571": "pelavā nāśabhīruḥ / kanīyasī svasā cedṛśy eva bhavati //MT_4,22.34//",
    "GSP27motik_4u:1572": "ātmatāparate tvattāmatte yasya mahātmanaḥ / bhāvād uparate nūnaṃ sa paśyati sulocanaḥ //MU_4,22.35//",
    "GSP27motik_4u:1573": "bhāvāt manasaḥ / sarvatra cinmātratvadarśanād iti bhāvaḥ //MT_4,22.35//",
    "GSP27motik_4u:1574": "cetyānupātarahitaṃ cidbhairavamayaṃ vapuḥ / āpūritajagajjālaṃ yaḥ paśyati sa paśyati //MU_4,22.36//",
    "GSP27motik_4u:1575": "cetyānupātarahitaḥ yaḥ cidbhairavaḥ sarvagrāsakatvāt cidākhyaḥ bhairavaḥ / tanmayaṃ vapuḥ svarūpam //MT_4,22.36//",
    "GSP27motik_4u:1576": "sukhaṃ duḥkham bhavo ḥbhāvo vivekakalanāś ca yāḥ / ahaṃ na veti nūnaṃ vā paśyan na parihīyate //MU_4,22.37//",
    "GSP27motik_4u:1577": "sukhaṃ duḥkhaṃ bhavaḥ abhāvaḥ vivekakalanāś cāham asmi iti paśyan / etan na vāsmi iti vā paśyan / na parihīyate na hānim prāpnoti / ubhayathāpi śuddhacinmātrasvarūpatvāpteḥ / na hi śuddhacinmātraṃ vinā kaścid vyāpakaḥ uttīrṇo vā bhavati //MT_4,22.37//",
    "GSP27motik_4u:1578": "svātmasattāparāpūrṇe jagaty anyena varjite / kim me heyaṃ kim ādeyam iti paśyan sadṛg naraḥ //MU_4,22.38//",
    "GSP27motik_4u:1579": "svātmanaḥ śuddhacinmātrarūpasya svātmanaḥ / yā sattā sphūrtirūpā sattā / tayā parāpūrṇe sāratvena sthitatvāt nirbharite / anyathāham iti sphuraṇāyogāt / tathā anyena cinmātravyatiriktena / varjite jagati / kiṃ heyam bhavati / svātmanaḥ heyatvāyogāt na kiñcid apīty arthaḥ / kim ādeyam bhavati / svātmanaḥ sarvadā prāptatvāt na kiñcid apīty arthaḥ / iti evam / paśyan anubhavan / naraḥ / sadṛk dṛṣṭisahito / bhavati / anye ḥndhā ity arthaḥ //MT_4,22.38//",
    "GSP27motik_4u:1580": "apratarkyam anābhāsaṃ sanmātram idam ity alam / heyopādeyakalanā yasya kṣīṇā namāmi tam //MU_4,22.39//",
    "GSP27motik_4u:1581": "idam jagat / apratarkyam tarkitum aśakyam / anābhāsam śānte svasvarūpe sthitatvād ābhāsarahitam / sanmātram evāsti / iti anena niścayena / yasya puruṣasya / heyopādeyakalanā kṣīṇā / ahaṃ tam puruṣam / namāmi / sa eva sarvebhya utkṛṣṭa iti bhāvaḥ //MT_4,22.39//",
    "GSP27motik_4u:1582": "ya ākāśavad ekātmā sarvabhāvagato ḥpi san / na bhāvarañjanām eti sa mahātmā maheśvaraḥ //MU_4,22.40//",
    "GSP27motik_4u:1583": "yaḥ puruṣaḥ / ākāśavat ekātmā sarvavyāpakātmā / sarvabhāvagataḥ api san śarīrayātrānimitteṣu sarveṣu padārtheṣu vyavahārayukto ḥpi san / bhāvarañjanām / bhāve manasi / rañjanām harṣāmarṣarūpāṃ rañjanām / na eti / saḥ mahātmā mahāpuruṣaḥ / maheśvaraḥ bhavati mahāśaktiyuktatvāt //MT_4,22.40//",
    "GSP27motik_4u:1584": "tamaḥprakāśakalanāmuktaḥ kālātmatāṃ gataḥ / yaḥ somyaḥ susamaḥ svasthas taṃ naumi padam āgatam //MU_4,22.41//",
    "GSP27motik_4u:1585": "yaḥ / tamaḥprakāśayoḥ jāḍyacittvayoḥ / yā kalanā / tayā muktaḥ / kālasya kriyāvaicitryarūpasya kālasya / ātmatām sattādāyakatvena svarūpatām / gataḥ / somyaḥ śītalaḥ / svasthaḥ svasvarūpe eva sthitaḥ / bhavati / tam padam āgataṃ naumi / apūrvaś cātra sūrya uktaḥ //MT_4,22.41//",
    "GSP27motik_4u:1586": "sargāntaślokenāpy etad eva kathayati",
    "GSP27motik_4u:1587": "yasyodayāstamayasaṅkalanākalāsu citrāsu cāruvibhavāsu jagadgatāsu / vṛttiḥ samaiva sakalaikagater anantā tasmai namaḥ paramabodhavate śivāya //MU_4,22.42//",
    "GSP27motik_4u:1588": "sakalaikagateḥ samastaikaśaraṇasya / cāruvibhavāsu praśastasāmarthyayuktāsu / citrāsu nānāvidhāsu / udayāstamayayoḥ yāḥ saṅkalanāḥ ghaṭṭanāḥ / tadrūpāsu jagadgatāsu kalāsu / anantā nāśarahitā / vṛttiḥ manovṛttiḥ / samaiva bhavati / anantatvaṃ cātra darḍhyatāpekṣam uktam / tasmai paramabodhavate parātmatattvabodhayuktāya / śivāya śivībhūtāya puruṣāya / namaḥ astu / śivaś ca samavṛttiḥ sakalaikagatiḥ paramabodharūpaś ca bhavatīti śivam //MT_4,22.42//",
    "GSP27motik_4u:1589": "iti śrībhāskarakaṇṭhaviracitāyāṃ mokṣopāyaṭīkāyāṃ sthitiprakaraṇe dvāviṃśaḥ sargaḥ //22//",
    "GSP27motik_4u:1590": "oṃ / punar api vivekina eva māhātmyaṃ kathayati",
    "GSP27motik_4u:1591": "sa uttamapadālambī cakrabhramavad āsthitaḥ / śarīranagare rājyaṃ kurvann api na lipyate //MU_4,23.1//",
    "GSP27motik_4u:1592": "uttamam padam cinmātrākhyaṃ śreṣṭhaṃ sthānam / ālambata ity uttamapadālambī / cakrabhramavat āsthitaḥ samantāt sthitaḥ / niranusandhānaṃ ceṣṭāyāṃ sthita iti yāvat / saḥ jīvanmuktaḥ / śarīranagare rājyaṃ kurvann api na lipyate / tajjaiḥ sukhaduḥkhaiḥ na gṛhyate ity arthaḥ / rājāpi uttamapadālambī sarvatra bhraman nagare rājyaṃ kurvan bhavati //MT_4,23.1//",
    "GSP27motik_4u:1593": "tasyeyam bhogamokṣārthaṃ tajjñasyopavanopamā / sukhāyaiva na duḥkhāya svaśarīramahāpurī //MU_4,23.2//",
    "GSP27motik_4u:1594": "sukhāyaiva ātyantikamokṣarūpasukhasādhanatvāt / na duḥkhāya duḥkhalepābhāvāt //MT_4,23.2//",
    "GSP27motik_4u:1595": "atra śrīrāmaḥ pṛcchati",
    "GSP27motik_4u:1596": "nagarītvaṃ śarīrasya kathaṃ nāma mahāmune / etāṃ cādhivasan yogī kathaṃ rājyasukhaikabhāk //MU_4,23.3//",
    "GSP27motik_4u:1597": "spaṣṭam //MT_4,23.3//",
    "GSP27motik_4u:1598": "śrīvasiṣṭha uttaram āha",
    "GSP27motik_4u:1599": "ramyeyaṃ dehanagarī rāma sarvaguṇānvitā / jñasyānantavilāsāḍhyā svālokārkaprakāśitā //MU_4,23.4//",
    "GSP27motik_4u:1600": "svālokaḥ ātmaprakāśaḥ / sa evārkaḥ / tena prakāśitā parāmarśadvāreṇa svam prati prākaṭyaṃ nītā //MT_4,23.4//",
    "GSP27motik_4u:1601": "sarvaguṇatvam eva kathayati",
    "GSP27motik_4u:1602": "netravātāyanoddyotaprakāśabhuvanāntarā / karapratolīvistāraprāptapādopajaṅgalā //MU_4,23.5//",
    "GSP27motik_4u:1603": "netre eva vātāyane / tayoḥ yaḥ uddyotaḥ prakāśaḥ / tena prakāśāni prakaṭāni / bhuvanāntarāṇi bhuvanamadhyāni yasyām / sā / nagaryām api nagaradvāranirmitaiḥ vātāyanaiḥ bhuvanāntarāṇi dṛśyāni bhavanti / karau eva pratolyau viśikhe / tābhyām prāptau pādāv eva upajaṅgalau jaṅgalasamīpadeśau yasyāḥ / sā / nagaryaś ca upajaṅgalaṃ tāvat pratolī bhavati //MT_4,23.5//",
    "GSP27motik_4u:1604": "romarājilatāgulmā tvagaṭṭālakamālitā / gulphagulguluviśrāntajaṅghorustambhamaṇḍalā //MU_4,23.6//",
    "GSP27motik_4u:1605": "tvag evāṭṭālakam prākāraḥ / tena bhūṣitā / gulguluḥ stambhādhārabhūtā śilā //MT_4,23.6//",
    "GSP27motik_4u:1606": "rekhāvibhaktapādograśilāprathamanirmitā / carmamarmasirāsārasandhisīmā manoramā //MU_4,23.7//",
    "GSP27motik_4u:1607": "rekhābhyāṃ vibhakte ye / pādau evograśile / tayoḥ prathamaṃ nirmitā / prathamanirmāṇe hi kṛtavibhāgāḥ śilāḥ sthāpyante / carmamarmasirāsāraḥ carmamarmasirāsamūha eva / sandhisīmāḥ sandhimaryādāḥ yasyāḥ / sā //MT_4,23.7//",
    "GSP27motik_4u:1608": "ūrudvayakavāṭāgranirmitopasthanirgamā / kacatkacāvalīkācadalapracchādanāvṛtā //MU_4,23.8//",
    "GSP27motik_4u:1609": "ūrudvayam eva kavāṭe / tayoḥ ye agre / tābhyāṃ nirmitaḥ kavāṭaracanāyuktaḥ kṛtaḥ / upastha eva gudasthānam eva / nirgamaḥ dvāradeśaḥ yasyāḥ / sā / kacantī yā kacāvalī / sā eva kācadalaiḥ nirmitam pracchādanam / tenāvṛtā //MT_4,23.8//",
    "GSP27motik_4u:1610": "bhrūlalāṭāsyasacchāyavadanodyānaśobhitā / dṛṣṭipātotpalākīrṇakapolavipulasthalā //MU_4,23.9//",
    "GSP27motik_4u:1611": "bhrūlalāṭāsyaiḥ sacchāyam yat vadanam / tad evodyānam / tena śobhitā //MT_4,23.9//",
    "GSP27motik_4u:1612": "vakṣaḥsthalasaraḥsyūtakucapaṅkajakorakā / ghanaromāvalicchannaskandhakrīḍāśiloccayā //MU_4,23.10//",
    "GSP27motik_4u:1613": "ghanaromāvalicchannā cāsau skandhakrīḍāśiloccayā ca //MT_4,23.10//",
    "GSP27motik_4u:1614": "udaraśvabhranikṣiptasvanneṣṭabhakṣyakarparā / dīrghakaṇṭhabilodgīrṇavātasaṃrambhaśabditā //MU_4,23.11//",
    "GSP27motik_4u:1615": "udaraśvabhre udaragarte / nikṣiptāni yāni svannāni śobhanānnāni / taiḥ / tadvyājeneti yāvat / iṣṭabhakṣyakarparā iṣṭabhakṣyabhagnapātram yasyāḥ / sā / rājanagaryām api iṣṭabhakṣyapātrāṇi bhavanti / dīrgham yat kaṇṭhabilam / tasmin / udgīrṇaḥ sañcārī / yaḥ vātaḥ / tasya yaḥ saṃrambhaḥ / tena śabditā śabdayuktā kṛtā / nagaryām api bileṣu vātaśabdo bhavati //MT_4,23.11//",
    "GSP27motik_4u:1616": "hṛdayāpaṇanirṇītayathāprāptārthabhūṣitā / anārataṃ navadvārapravahatprāṇanāgarā //MU_4,23.12//",
    "GSP27motik_4u:1617": "hṛdayam evāpaṇaḥ niṣadyā / tasmin nirṇītā upādeyatvena niścitāḥ / ye yathāprāptārthāḥ svapravāhāgatārthāḥ / taiḥ bhūṣitā / nagaryā api āpaṇeṣu arthā nirṇīyante //MT_4,23.12//",
    "GSP27motik_4u:1618": "āsyasphārakhadādṛṣṭadantāsthiśakalākulā / mukhakhadābhramajjihvācillācarvitabhojanā //MU_4,23.13//",
    "GSP27motik_4u:1619": "nagaryām api khadāsu māṃsabhakṣakaiḥ tyaktāni asthiśakalāni bhavanti / cillā pakṣiviśeṣaḥ //MT_4,23.13//",
    "GSP27motik_4u:1620": "romaśaṣpabharacchannakarṇakoṭarakūpakā / sphikśṛṅkhalāñcitopāntapṛṣṭavistīrṇajaṅgalā //MU_4,23.14//",
    "GSP27motik_4u:1621": "sphijau eva śṛṅkhale / tābhyām añcitopāntam ramyopāntam / pṛṣṭam eva vistīrṇajaṅgalam yasyāḥ / sā / nagaryā api jaṅgalasandhiṣu caurādipratibandhārthaṃ śṛṅgalāḥ bhavanti //MT_4,23.14//",
    "GSP27motik_4u:1622": "gudocchinnāraghaṭṭāntaruddhṛtānantakardamā / cittodyānamahīvalgadātmacintāvarāṅganā //MU_4,23.15//",
    "GSP27motik_4u:1623": "guda evocchinnāraghaṭṭaḥ troṭitāraghaṭṭayantraḥ / tenāntaḥ antaḥpradeśāt / uddhṛtaḥ niṣkāsitaḥ / anantaḥ kardamaḥ / arthāt śakṛdrūpaḥ kardamaḥ yasyāḥ / sā / nagaryā api kardamam uddharanti / cittodyāneti / jñacitte hi rātrindinam ātmacintā eva sphurati //MT_4,23.15//",
    "GSP27motik_4u:1624": "dhīvaratrādṛḍhābaddhacapalendriyamarkaṭā / vadanodyānahasanapuṣpodgamamanoramā //MU_4,23.16//",
    "GSP27motik_4u:1625": "jño hi dhīrajjvā capalendriyāṇi badhnāti / vadanodyāneti / udyāne ca puṣpodgamo yukta eva //MT_4,23.16//",
    "GSP27motik_4u:1626": "svaśarīrapurī jñasya sarvasaubhāgyasundarī / sukhāyaiva na duḥkhāya paramāya hitāya ca //MU_4,23.17//",
    "GSP27motik_4u:1627": "svaśarīrapurī proktasarvapurīguṇā nijaśarīranagarī / paramāya hitāya mokṣarūpāyety arthaḥ //MT_4,23.17//",
    "GSP27motik_4u:1628": "ajñasyeyaṃ sukhadāsty atha vā nety / atrāha",
    "GSP27motik_4u:1629": "ajñasyeyam anantānāṃ duḥkhānāṃ kośamālikā / jñasya tv iyam anantānāṃ sukhānāṃ kośamālikā //MU_4,23.18//",
    "GSP27motik_4u:1630": "kośamālikā bhāṇḍāgāramālā / anantaduḥkhotpādikety arthaḥ / ajñātaśuddhatattvasya tasyaitadarthaṃ rātrindinaṃ santāpabhāktvāt iti bhāvaḥ / nanu tarhi jñasyāpi īdṛśy eva syād ity / atrāha jñasya tv iti / tuśabdaḥ vyatirekadyotakaḥ / jñātaśuddhātmatattvasya tasyaitadarthaṃ santāpabhāktvābhāvāt / na hy anyārtham anyaḥ santāpabhāg bhavatīti bhāvaḥ //MT_4,23.18//",
    "GSP27motik_4u:1631": "nanu tarhi nāśakāle iyaṃ jñasya duḥkhadā bhaviṣyatīty / atrāha",
    "GSP27motik_4u:1632": "na kiñcid asyāṃ naṣṭāyāṃ jñasya naṣṭam arindama / sthitāyāṃ saṃsthitaṃ sarvaṃ teneyaṃ jñasukhāvahā //MU_4,23.19//",
    "GSP27motik_4u:1633": "etadvyatiriktaśuddhacinmātrasvarūpatvād iti bhāvaḥ / nanu tarhi sthitikāle ḥpy asyānayā na kiñcit prayojanam ity / atrāha sthitāyām iti / sarvaṃ saṃsthitam samastajīvanmuktyupayogikāryasādhakatvād iti bhāvaḥ / upasaṃhāraṃ karoti teneyam iti //MT_4,23.19//",
    "GSP27motik_4u:1634": "nanv asyāḥ kaiścid rathatvam apy uktam ity / atrāha",
    "GSP27motik_4u:1635": "yad enāṃ jñaḥ samāruhya saṃsāre viharaty alam / aśeṣabhogamokṣārthaṃ teneyaṃ jñarathaḥ smṛtaḥ //MU_4,23.20//",
    "GSP27motik_4u:1636": "enām śarīrapurīm //MT_4,23.20//",
    "GSP27motik_4u:1637": "śabdarūparasasparśagandhabandhuśriyo yataḥ / anayaiva hi labhyante teneyaṃ jñasya lābhadā //MU_4,23.21//",
    "GSP27motik_4u:1638": "nanu śabdādilābhena jñasya ko lābho ḥstīti cen / na / śabdādidvāreṇa paramātmatattvaśaktinicayajñānarūpasya lābhasya sthitatvāt //MT_4,23.21//",
    "GSP27motik_4u:1639": "sukhaduḥkhakriyājālaṃ yadaiṣodvahati svayam / tadaiṣā rāma sarvatra sarvavastubharakṣamā //MU_4,23.22//",
    "GSP27motik_4u:1640": "eṣā dehanagarī / jño hi sukhādikaṃ śarīrasyaiva jānāti na svasya //MT_4,23.22//",
    "GSP27motik_4u:1641": "tasyāṃ śarīrapuryāṃ hi rājyaṃ kurvan gatabhramaḥ / jñas tiṣṭhati gatavyagraṃ svapuryām iva vāsavaḥ //MU_4,23.23//",
    "GSP27motik_4u:1642": "gatabhramaḥ etām prati ahamabhimānarahitaḥ / gatavyagram nirākulam //MT_4,23.23//",
    "GSP27motik_4u:1643": "na kṣipaty avaṭāṭope manomattaturaṅgamam / na lobhadvandvarūpāya prajñāputrīm prayacchati //MU_4,23.24//",
    "GSP27motik_4u:1644": "avaṭāṭope viṣayarūpe śvabhrāḍambare / lobhākhyo yaḥ dvandvarūpaḥ / tasmai / prajñāputrīṃ na prayacchati / lobhagrastām prajñāṃ na karotīti bhāvaḥ //MT_4,23.24//",
    "GSP27motik_4u:1645": "ajñānapararāṣṭraṃ ca na randhraṃ tv asya paśyati / saṃsārāribhayasyāntarmūlāny eṣa nikṛntati //MU_4,23.25//",
    "GSP27motik_4u:1646": "ajñānam eva pararāṣṭram lakṣaṇayā ripubhūto rājā / na paśyati / gamanasya tu kā kathā / asya ajñānarājñaḥ / randhram / tu evaśabdārthe / na paśyati / jitatvāt //MT_4,23.25//",
    "GSP27motik_4u:1647": "tṛṣṇāsāraparāvarte kāmasaṅkṣobhadurgrahe / na nimajjanti paryastasukhaduḥkhākṣadevane //MU_4,23.26//",
    "GSP27motik_4u:1648": "tṛṣṇāsārasya parāvartaḥ āvṛttiḥ yasmin / tādṛśe / kāmasya yaḥ saṅkṣobhaḥ / tena durgrahe / paryastau preritau / yau sukhaduḥkhākṣau sukhaduḥkhe evākṣau / tayoḥ yat devanam krīḍanam / dyūtam iti yāvat / tatra na nimajjanti / rājño hi dyūtamajjanaṃ doṣa eva / akṣadevanam api tṛṣṇākāmavalitam eva bhavati //MT_4,23.26//",
    "GSP27motik_4u:1649": "karoty avirataṃ snānam bahir antar api kṣaṇāt / saritsaṅgamatīrtheṣu manorathagatiḥ kramāt //MU_4,23.27//",
    "GSP27motik_4u:1650": "bahiḥ bāhye / antaḥ manasi / mana eva svādhīnatvāt rathaḥ / tena gatiḥ yasya / saḥ / antaḥ snānaṃ tu ciddhradanimajjanam eva jñeyam //MT_4,23.27//",
    "GSP27motik_4u:1651": "sakalākṣijanādṛśyaḥ puraprekṣāparāṅmukhaḥ / dhyānanāmni sukhaṃ nityaṃ tiṣṭhaty antaḥpurāntare //MU_4,23.28//",
    "GSP27motik_4u:1652": "purasya śarīrasya / nagarasya ca rājāpi sakalajanādṛśyaḥ puraprekṣāparāṅmukhaś caran pure tiṣṭhati / dhyānaṃ cātra svātmabhūtaśuddhacinmātratattvaparāmarśa eva jñeyaḥ //MT_4,23.28//",
    "GSP27motik_4u:1653": "sukhāvahaiṣā nagarī nityam pramuditātmanaḥ / bhogamokṣapradā divyā śakrasyevāmarāvatī //MU_4,23.29//",
    "GSP27motik_4u:1654": "jñasyeti śeṣaḥ //MT_4,23.29//",
    "GSP27motik_4u:1655": "sthitayā saṃsthitaṃ sarvaṃ kiñcin naṣṭaṃ na naṣṭayā / yayā puryā mahīpasya sā kathaṃ na sukhāvahā //MU_4,23.30//",
    "GSP27motik_4u:1656": "spaṣṭam //MT_4,23.30//",
    "GSP27motik_4u:1657": "vinaṣṭe dehanagare jñasya naṣṭaṃ na kiñcana / ākrāntakumbhakośasya khasya kumbhakṣaye yathā //MU_4,23.31//",
    "GSP27motik_4u:1658": "spaṣṭam //MT_4,23.31//",
    "GSP27motik_4u:1659": "vidyamānaṃ ghaṭaṃ vāyuḥ kila spṛśati nāsthitam / yathā tathaiva dehī svāṃ śarīranagarīm imām //MU_4,23.32//",
    "GSP27motik_4u:1660": "asthitam naṣṭam / dehī dehād vyatiriktam ātmānaṃ jānānaḥ tajjñaḥ //MT_4,23.32//",
    "GSP27motik_4u:1661": "atrastha eṣa bhagavān ātmā sarvagato ḥpi san / svavikalpakṛtām bhuktvā puṃstām adhigatātmadṛk //MU_4,23.33//",
    "GSP27motik_4u:1662": "kurvann api na kurvāṇaḥ samyak sarvakriyonmukhaḥ / kadācit prakṛtān sarvān kāryārthān adhitiṣṭhati //MU_4,23.34//",
    "GSP27motik_4u:1663": "atrasthaḥ dehasthaḥ / apiśabdaḥ sarvagatasya puṃstābhoge virodhaṃ dyotayati / adhigatātmadṛk tajjñaḥ / na tu mūrkhaḥ / tasyaivaṃvidhatvāsambhavāt / kurvan śarīrādidvāreṇa kurvan / na kurvāṇaḥ nāhaṃ karteti niścayāt / kāryārthān karaṇīyāni prayojanāni / adhitiṣṭhati kartavyatvena niścinoti / prakṛtān pravāhāgatān / na tu svavimarśena kalpitān //MT_4,23.33-34//",
    "GSP27motik_4u:1664": "nanu yadi kadācid etat karoti tarhi anyadā kiṃ karotīty / atrāha",
    "GSP27motik_4u:1665": "kadācil līlayālolaṃ vimānam adhirohati / anāhatagatiṃ kāntaṃ vihartum amalam manaḥ //MU_4,23.35//",
    "GSP27motik_4u:1666": "kadācid asau tajjñaḥ ātmalīlayā manaḥ vimānam manorūpaṃ vimānam / adhirohati / kiṃ kartum / vihartum āntaraṃ vihāraṃ kartum / manovimānaṃ kathambhūtam / alolam cañcalatārahitam / punaḥ kathambhūtam / anāhatā kvacid apratihatā / gatiḥ yasya / saḥ / tam / vimānaśabdāpekṣayā puṃstvam / amalam rāgādimalarahitam / ata eva kāntam //MT_4,23.35//",
    "GSP27motik_4u:1667": "nanu tatra kiṃ karotīty / atrāha",
    "GSP27motik_4u:1668": "tatrastho lokasundaryā satataṃ śītalāṅgayā / ramate nāma yo maitryā nityaṃ hṛdayasaṃsthayā //MU_4,23.36//",
    "GSP27motik_4u:1669": "saḥ tajjñaḥ tatrasthaḥ manovimānasthaḥ / lokasundaryā lokapriyayā / nityaṃ hṛdayasthayā satataṃ śītalāṅgayā maitryā maitryākhyayā striyā / ramate / kadācid antarmukhaḥ san maitrīmaya eva bhavatīti bhāvaḥ //MT_4,23.36//",
    "GSP27motik_4u:1670": "na kevalam maitry eva tasya kāntāsti yāvad anye dve apīty āha",
    "GSP27motik_4u:1671": "dve kānte tiṣṭhatas tasya pārśvayoḥ satyataikate / indor iva viśākhe dve samāhlāditacetasī //MU_4,23.37//",
    "GSP27motik_4u:1672": "spaṣṭam //MT_4,23.37//",
    "GSP27motik_4u:1673": "jña imān akhilāṃl lokān duḥkhakrakacadāritān / vālmīkān iva pīṭhasthaḥ pṛṣṭhād arka ivekṣate //MU_4,23.38//",
    "GSP27motik_4u:1674": "lokān kathambhūtān / duḥkham eva krakacaḥ / tena dāritān pīḍitān / vālmīkān pipīlikāḥ / pṛṣṭhād pṛṣṭham āruhyety arthaḥ //MT_4,23.38//",
    "GSP27motik_4u:1675": "ciram pūritasarvāśaḥ sarvasampattisundaraḥ / apunaḥkhaṇḍanāyenduḥ pūrṇāṅga iva rājate //MU_4,23.39//",
    "GSP27motik_4u:1676": "sarvasampattyā sarvasampadā / sundaraḥ //MT_4,23.39//",
    "GSP27motik_4u:1677": "sevyamāno ḥpi bhogaugho na khedāyāsya jāyate / kālakūṭaḥ kileśasya kaṇṭhe pratyuta rājate //MU_4,23.40//",
    "GSP27motik_4u:1678": "khedāya nāśadvāreṇeti bhāvaḥ //MT_4,23.40//",
    "GSP27motik_4u:1679": "nanu kathaṃ nāsāv asya khedāya bhavatīty / atrāha",
    "GSP27motik_4u:1680": "parijñāyopabhukto hi bhogo bhavati tuṣṭaye / vijñāyāśvāsito maitrīm eti cauro na śatrutām //MU_4,23.41//",
    "GSP27motik_4u:1681": "parijñāya samyak niścityātmarūpatvena jñātvety arthaḥ / ātmarūpatvena hi jñāto bhogaḥ naṣṭo ḥpi khedaṃ na dadāti svātmarūpatayā sthitatvāt / na cātmano nāśaḥ yuktaḥ / nāśe ḥpi nāśasākṣitayā sthitatvāt //MT_4,23.41//",
    "GSP27motik_4u:1682": "naranārīnaṭaughānāṃ kalahe dūragāminā / jñena yātreva subhagā bhogaśrīr avalokyate //MU_4,23.42//",
    "GSP27motik_4u:1683": "anyo ḥpi nipuṇaḥ naṭaughānāṃ kalahe dūraṃ gacchati / yātrām tadārabdhaṃ nāṭyaṃ ca paśyati //MT_4,23.42//",
    "GSP27motik_4u:1684": "aśaṅkitopasamprāptā grāmayātrā yathādhvagaiḥ / prekṣyate tadvad evājñair vyavahāramayī kriyā //MU_4,23.43//",
    "GSP27motik_4u:1685": "niranusandhānam eva prekṣata iti bhāvaḥ //MT_4,23.43//",
    "GSP27motik_4u:1686": "ayatnopanateṣv akṣi digdravyeṣu yathā puraḥ / nīrāgam eva patati tadvat kāryeṣu dhīradhīḥ //MU_4,23.44//",
    "GSP27motik_4u:1687": "ayatnopanateṣu digdravyeṣu yathā akṣi netram / nīrāgam rāgarahitam / patati / dhīradhīḥ tajjñabuddhiḥ / kāryeṣu tadvat patati / rāgarahitam evāsau kāryāṇi karotīti bhāvaḥ //MT_4,23.44//",
    "GSP27motik_4u:1688": "indriyāṇāṃ na harati prāptam arthaṃ kadācana / na dadāti tathā prāptaṃ sampūrṇo jño ḥvatiṣṭhate //MU_4,23.45//",
    "GSP27motik_4u:1689": "sampūrṇatvaṃ hy etad eva yat prāptasya grahaṇam aprāptasyāvāñchanam iti //MT_4,23.45//",
    "GSP27motik_4u:1690": "aprāptacintāḥ samprāptasamupekṣāś ca sanmatim / nākalpayanti taralā piñchaghātā ivācalam //MU_4,23.46//",
    "GSP27motik_4u:1691": "na ākalpayanti na cañcalīkurvanti //MT_4,23.46//",
    "GSP27motik_4u:1692": "saṃśāntasarvasandeho galitākhilakautukaḥ / saṅkṣīṇakalpanājālo jñaḥ saṃrāḍ iva śobhate //MU_4,23.47//",
    "GSP27motik_4u:1693": "spaṣṭam //MT_4,23.47//",
    "GSP27motik_4u:1694": "ātmany eva na māty antaḥ svātmanātmani jṛmbhate / sampūrṇāpāraparyantaḥ kṣīrārṇava ivātmavān //MU_4,23.48//",
    "GSP27motik_4u:1695": "na māti / ānandanirbharatvāt svātmanātmani jṛmbhate / nāntaḥ kañcid anyam paśyatīti bhāvaḥ / sampūrṇaś cāsau apāraparyantaś ca sampūrṇāpāraparyantaḥ //MT_4,23.48//",
    "GSP27motik_4u:1696": "bhogecchākṛpaṇāñ jantūn dīnān dīnendriyāṇi ca / anunmattamanāḥ śānto hasaty unmattakān iva //MU_4,23.49//",
    "GSP27motik_4u:1697": "tadāsaktau tu kā katheti bhāvaḥ //MT_4,23.49//",
    "GSP27motik_4u:1698": "icchato ḥnyanijāṃ jāyāṃ yathaivānyena hasyate / indriyasyecchato bhogaṃ tathaiva jñena hasyate //MU_4,23.50//",
    "GSP27motik_4u:1699": "yathā anyasya nijām anyanijām / tādṛśīm bhāvinīm bhāryām icchataḥ / anyārtham bhāryām icchata iti yāvat / puruṣasya / yathā anyena hasyate hāsaḥ kriyate / tathaiva indriyasya bhogam icchataḥ ajñasya / jñena hasyate //MT_4,23.50//",
    "GSP27motik_4u:1700": "tyajantaṃ svasukhaṃ sāmyam mano viṣayavidrutam / aṅkuśeneva nāgendraṃ vicāreṇa vaśaṃ nayet //MU_4,23.51//",
    "GSP27motik_4u:1701": "sāmyaṃ svasukham sāmyākhyam ātmānandam / vicāreṇa kiṃsārā ime bhogā ity evaṃrūpeṇa //MT_4,23.51//",
    "GSP27motik_4u:1702": "bhogeṣu prasaro yasyā manovṛtteḥ pradīyate / sāpy ādāv eva hantavyā viṣasyevāṅkurodgatiḥ //MU_4,23.52//",
    "GSP27motik_4u:1703": "sā manovṛttiḥ / ādau prasaradānāt prāk / yasyāḥ tu na dīyate tasyāḥ kā kathety apiśabdābhiprāyaḥ //MT_4,23.52//",
    "GSP27motik_4u:1704": "nanu prathamaṃ hatāyāḥ paścāt prasaradāne kim phalam ity / atrāha",
    "GSP27motik_4u:1705": "tāḍitasya hi yaḥ paścāt sammānaḥ so ḥpy anantakaḥ / śāler grīṣmopataptasya kuseko ḥpy amṛtāyate //MU_4,23.53//",
    "GSP27motik_4u:1706": "sammānaḥ ādaraḥ / prasaradānam iti yāvat //MT_4,23.53//",
    "GSP27motik_4u:1707": "nanu katham etad ity / atrāha",
    "GSP27motik_4u:1708": "anārtena hi sammāno bahumāno na budhyate / pūrṇānāṃ saritām prāvṛṭpūraḥ svalpaṃ virājate //MU_4,23.54//",
    "GSP27motik_4u:1709": "hi yasmāt / anārtenādṛṣṭapīḍanena / sammānaḥ bahumānaḥ na budhyate na jñāyate / etad dṛṣṭāntena samarthayati pūrṇānām iti / pūrṇānāṃ saritām prāvṛṭpūraḥ svalpam tokam / virājate / janamanaāhlādakāritvābhāvād ity arthaḥ / janamano hi kṣīṇānāṃ nadīnām prāvṛṭpūradarśanena sānandam bhavati //MT_4,23.54//",
    "GSP27motik_4u:1710": "pūrṇas tūpakṛto ḥpy anyat punar apy abhivāñchati / jagatpūraṇayāpy ambu gṛhṇāty ekārṇavo ḥkhilam //MU_4,23.55//",
    "GSP27motik_4u:1711": "jagatpūraṇayā yukto ḥpīti śeṣaḥ //MT_4,23.55//",
    "GSP27motik_4u:1712": "manaso nigṛhītasya yā paścād bhāgamaṇḍanā / tām evālabdhavistāralabdhatvād bahu manyate //MU_4,23.56//",
    "GSP27motik_4u:1713": "bhāgamaṇḍanā leśena pūraṇā / tām eva bhāgamaṇḍanām eva / alabdhavistāraś cāsau labdhaś ca alabdhavistāralabdhaḥ / tasya bhāvaḥ tattvam / tasmāt / alabdhavistāraḥ labdhaḥ hi svalpam api bahu manyate //MT_4,23.56//",
    "GSP27motik_4u:1714": "baddhamukto mahīpālo grāmamātreṇa tuṣyati / parair abaddho nākrānto rājyenāpi na tuṣyati //MU_4,23.57//",
    "GSP27motik_4u:1715": "ādau baddhaḥ paścān muktaḥ baddhamuktaḥ / tathā nigṛhītam manaḥ bhogaleśenaiva tuṣyatīti bhāvaḥ //MT_4,23.57//",
    "GSP27motik_4u:1716": "indriyanigrahadvāreṇa manonigrahasya sādhyatvād indriyanigraham eva kathayati",
    "GSP27motik_4u:1717": "hastaṃ hastena sampīḍya dantair dantān vicūrṇya ca / aṅgāny aṅgair ivākramya jaya svendriyaśātravān //MU_4,23.58//",
    "GSP27motik_4u:1718": "viṣayeṣu pravṛttāni indriyāṇi samyagjñānabalena pratyāharaṇīyānīti bhāvaḥ //MT_4,23.58//",
    "GSP27motik_4u:1719": "jetum anyaṃ kṛtotsāhaiḥ puruṣair udbubhūṣubhiḥ / pūrvaṃ hṛdayaśatrutvāj jñātavyānīndriyāṇy alam //MU_4,23.59//",
    "GSP27motik_4u:1720": "anyam rājādirūpam / udbhavitum icchubhiḥ udbubhūṣubhiḥ / jñātavyāni śatrutveneti śeṣaḥ / hṛdayaśatrutvam cendriyāṇām bhogān praty ākarṣaṇakāritvena jñeyam //MT_4,23.59//",
    "GSP27motik_4u:1721": "manojayayuktānām praśaṃsāṃ karoti",
    "GSP27motik_4u:1722": "etāvati dharaṇitale subhagās te sādhucetanāḥ puruṣāḥ / puruṣakathāsu ca gaṇyā na jitā ye na cetasā svena //MU_4,23.60//",
    "GSP27motik_4u:1723": "spaṣṭam //MT_4,23.60//",
    "GSP27motik_4u:1724": "sargāntaślokenāpy etad eva kathayati",
    "GSP27motik_4u:1725": "hṛdayabile kṛtakuṇḍala ulbaṇakalanāviṣo manobhujagaḥ / yasyopaśāntim āgata uditaṃ tam arindamaṃ vande //MU_4,23.61//",
    "GSP27motik_4u:1726": "sa eva sarvotkṛṣṭa iti bhāvaḥ / iti śivam //MT_4,23.61//",
    "GSP27motik_4u:1727": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe trayoviṃśaḥ sargaḥ //23//",
    "GSP27motik_4u:1728": "nanu tarhīndriyajaye kaḥ kleśa ity / atrāha",
    "GSP27motik_4u:1729": "mahānarakasamrājo mattaduṣkṛtavāraṇāḥ / āśāśaraśalākāḍhyā durjayā hīndriyārayaḥ //MU_4,24.1//",
    "GSP27motik_4u:1730": "mattaduṣkṛtāny eva vāraṇā yeṣām / te / āśā eva śaraśalākāḥ yeṣām / tādṛśāḥ / samrājaḥ api vāraṇayuktāḥ śarayuktāś ca bhavanti //MT_4,24.1//",
    "GSP27motik_4u:1731": "svāśrayam prathamaṃ dehaṃ kṛtaghnā nāśayanti ye / te kukāryamahākośā durjayāḥ svendriyārayaḥ //MU_4,24.2//",
    "GSP27motik_4u:1732": "nāśayanti asambhavino bhogān prati ceṣṭāṃ kārayanti //MT_4,24.2//",
    "GSP27motik_4u:1733": "kalevarālayam prāpya viṣayāmiṣagardhataḥ / akṣagṛdhrā vivalganti kāryākāryograpakṣiṇaḥ //MU_4,24.3//",
    "GSP27motik_4u:1734": "kāryākārye eva ugrau pakṣau yeṣām / te / tādṛśāḥ //MT_4,24.3//",
    "GSP27motik_4u:1735": "vivekatantujālena gṛhītā yena te śaṭhāḥ / tasyāṅgāni na lumpanti pāṣāṇakavalaṃ yathā //MU_4,24.4//",
    "GSP27motik_4u:1736": "te akṣagṛdhrāḥ / gṛdhrā hi pāṣāṇakavalaṃ na lumpanti //MT_4,24.4//",
    "GSP27motik_4u:1737": "āpātaramaṇīyeṣu ramante viṣayeṣu ye / atyantavirasānteṣu patanti narakeṣu te //MU_4,24.5//",
    "GSP27motik_4u:1738": "atyantaṃ virasaḥ antaḥ yeṣām / teṣu / viṣayeṣv ity asya viśeṣaṇam etat //MT_4,24.5//",
    "GSP27motik_4u:1739": "vivekadhanavān asmin kukalevarapattane / indriyāribhir antaḥsthair avaśo nābhibhūyate //MU_4,24.6//",
    "GSP27motik_4u:1740": "asmin anubhūyamāne / kukalevare nindite śarīre / balavān hi aribhiḥ nāvaśo ḥbhibhūyate //MT_4,24.6//",
    "GSP27motik_4u:1741": "na tathā sukhitā bhūyo mṛṇmayograpurījuṣaḥ / yathā svādhīnamanasaḥ svaśarīrapurīśvarāḥ //MU_4,24.7//",
    "GSP27motik_4u:1742": "mṛṇmayograpurījuṣaḥ bāhyanagarīrājānaḥ / svādhīnamanasa iti viśeṣaṇadvāreṇa hetuḥ //MT_4,24.7//",
    "GSP27motik_4u:1743": "svākrāntendriyabhṛtyasya sugṛhītamanoripoḥ / vasanta iva mañjaryo vardhante buddhabuddhayaḥ //MU_4,24.8//",
    "GSP27motik_4u:1744": "buddhānām jñāninām / buddhayaḥ / buddhabuddhayaḥ //MT_4,24.8//",
    "GSP27motik_4u:1745": "prakṣīṇacittadarpasya nigṛhītendriyadviṣaḥ / padminya iva hemante kṣīyante bhogavāsanāḥ //MU_4,24.9//",
    "GSP27motik_4u:1746": "bhogavāsanāḥ bhogasaṃskārāḥ //MT_4,24.9//",
    "GSP27motik_4u:1747": "tāvan niśīva vetālyo valganti hṛdi vāsanāḥ / ekatattvadṛḍhābhyāsād yāvan na vijitam manaḥ //MU_4,24.10//",
    "GSP27motik_4u:1748": "vijite tu manasi na valgantīti bhāvaḥ / ekatattvam sarvavyāpakaṃ śuddhacinmātratattvam //MT_4,24.10//",
    "GSP27motik_4u:1749": "bhṛtyo ḥbhimatakartṛtvān mantrī satkāryakāraṇāt / sāmantaḥ svendriyākrānter mano manye vivekinaḥ //MU_4,24.11//",
    "GSP27motik_4u:1750": "sāmantaḥ śatrujaye adhikṛtaḥ //MT_4,24.11//",
    "GSP27motik_4u:1751": "lālanāt snigdhalalanā pālanāt pāvanaḥ pitā / suhṛd uttamaviśvāsān mano manye manīṣiṇām //MU_4,24.12//",
    "GSP27motik_4u:1752": "lālanāt lālanākāritvāt / snigdhalalanā snehayuktā cāsau / lalanā strī //MT_4,24.12//",
    "GSP27motik_4u:1753": "svālokitaṃ śāstradṛśā sudhyātaṃ svanunāthitam / prayacchati parāṃ siddhiṃ tyaktvātmānam manaḥpitā //MU_4,24.13//",
    "GSP27motik_4u:1754": "suṣṭhur anunāthitam yācitam / ātmānaṃ tyaktvā nāśayitvā / mano hi svātmānaṃ nāśayitvaiva hitaṃ sampādayati / pitāpi putrasya svaprāṇatyāgena hitaṃ karotīti tasyopamānatvam //MT_4,24.13//",
    "GSP27motik_4u:1755": "sughṛṣṭaḥ suparāmṛṣṭaḥ sudhṛtaḥ svanubodhitaḥ / suguṇāyojito bhāti hṛdi hṛdyo manomaṇiḥ //MU_4,24.14//",
    "GSP27motik_4u:1756": "maṇipakṣe svanubodhitaḥ samyakparīkṣitaḥ / suguṇeṣu praśasteṣu guṇeṣu tantuṣu ca / ā samantāt / yojitaḥ //MT_4,24.14//",
    "GSP27motik_4u:1757": "janmavṛkṣakuṭhārāṇi tathodarkodayāni ca / diśaty eṣa manomantrī karmāṇi śubhakarmaṇaḥ //MU_4,24.15//",
    "GSP27motik_4u:1758": "udarkaḥ uttaraphalabhūtaḥ / udayaḥ yeṣām / tāni / śubhakarmaṇaḥ śubhakarmakāriṇaḥ puruṣasya //MT_4,24.15//",
    "GSP27motik_4u:1759": "phalitam āha",
    "GSP27motik_4u:1760": "evam manomaṇiṃ rāma bahupaṅkakalaṅkitam / vivekavāriṇā siddhyai prakṣālyālokavān bhava //MU_4,24.16//",
    "GSP27motik_4u:1761": "siddhyai cinmātrasvarūpaparamātmatattvalābhākhyāyai siddhyai / ālokavān prakāśavān / maṇiprakṣālako ḥpi tamasi ālokavān bhavati / ratnālokasya vidyamānatvāt //MT_4,24.16//",
    "GSP27motik_4u:1762": "bhavabhūmiṣu bhīmāsu vivekavitato ḥpi san / mā patotpātapūrṇāsu vivaśaḥ prākṛto yathā //MU_4,24.17//",
    "GSP27motik_4u:1763": "bhīmāsu bhayapradāsu / mā pata mā gaccha / vivekavān apy ahaṃ yadi gacchāmy api / kim mama setsyatīti niścaye ḥpi mā gaccheti dyotayitum apiśabdaḥ / prākṛtaḥ vivekarahitaḥ / patane tu tvam api vivekavān nāsīti bhāvaḥ //MT_4,24.17//",
    "GSP27motik_4u:1764": "saṃsāramāyām uditām anarthaśatasaṅkulām / mā mahāmohamihikām imāṃ tvam avadhīraya //MU_4,24.18//",
    "GSP27motik_4u:1765": "māvadhīraya kim mām iyaṃ karotīty avagaṇanāviṣayam mā kuru //MT_4,24.18//",
    "GSP27motik_4u:1766": "vivekam param āśritya buddhyā satyam avekṣya ca / indriyārīn alaṃ jitvā tīrṇo bhava bhavā[rṇavāt] //MU_4,24.19//",
    "GSP27motik_4u:1767": "viśeṣaṇadvaye ḥpi hetutvena jñeyam //MT_4,25.12//",
    "GSP27motik_4u:1768": "ratnayantramayānantadaityanirjitavāsavaḥ / himaśītānalajvālānirmitodyānamaṇḍapaḥ //MU_4,25.13//",
    "GSP27motik_4u:1769": "ratnayantramayāḥ māyodbhāvitāḥ ratnayantrasvarūpāḥ / ye ḥnantā daityāḥ / taiḥ nirjitaḥ vāsavaḥ / yena / saḥ //MT_4,25.13//",
    "GSP27motik_4u:1770": "sarvartukusumodyānajitanandanacandanaḥ / māyāsarpahṛtavyālamalayācalacandanaḥ //MU_4,25.14//",
    "GSP27motik_4u:1771": "māyāsarpaiḥ hṛtavyālāni dūrīkṛtasahajasarpāṇi / malayācalacandanāni yasya / saḥ //MT_4,25.14//",
    "GSP27motik_4u:1772": "hemastrīlokalāvaṇyajihmitāntaḥpurāṅganaḥ / krīḍārthaspardhayeśānahatacakragadādharaḥ //MU_4,25.15//",
    "GSP27motik_4u:1773": "hemastrīlokena māyodbhāvitena suvarṇāṅganālokena / lāvaṇyena jihmitāḥ jitāḥ / antaḥpurāṅganāḥ yasya / saḥ / krīḍārtham māyayā udbhāvitā spardhā krīḍārthaspardhā / tayā / īśānena mahārudreṇa / hataḥ cakragadādharaḥ viṣṇuḥ yasya / saḥ //MT_4,25.15//",
    "GSP27motik_4u:1774": "ajasroḍḍīnaratnaughatārāḍhyasvapurāmbaraḥ / nānākusumasambhārajānudaghnakṛtāṅganaḥ //MU_4,25.16//",
    "GSP27motik_4u:1775": "spaṣṭam //MT_4,25.16//",
    "GSP27motik_4u:1776": "niśāsv akhilapātālaśatacandranabhastalaḥ / svasālabhañjikālokagītigītaguṇotkaraḥ //MU_4,25.17//",
    "GSP27motik_4u:1777": "spaṣṭam //MT_4,25.17//",
    "GSP27motik_4u:1778": "māyairāvaṇanāgendravidrutāmaravāraṇaḥ / trailokyavibhavotkarṣapūritāntaḥpurāntaraḥ //MU_4,25.18//",
    "GSP27motik_4u:1779": "spaṣṭam //MT_4,25.18//",
    "GSP27motik_4u:1780": "sarvasampattisubhagaḥ sarvaiśvaryasamanvitaḥ / samastadaityasāmantavanditāgryānuśāsanaḥ //MU_4,25.19//",
    "GSP27motik_4u:1781": "spaṣṭam //MT_4,25.19//",
    "GSP27motik_4u:1782": "mahābhujavanacchāyāviśrāntāsuramaṇḍalaḥ / sarvāmbudhiguhāsāraratnakuṇḍalamaṇḍitaḥ //MU_4,25.20//",
    "GSP27motik_4u:1783": "sarvāmbudhayaḥ eva guhāḥ / tāsāṃ sārāṇi yāni ratnāni / teṣāṃ kuṇḍalāni / tair maṇḍitaḥ //MT_4,25.20//",
    "GSP27motik_4u:1784": "tasyotsāditadevasya kaṭhinoḍḍāmarākṛteḥ / babhūva vipulaṃ sainyam āsuraṃ suranāśanam //MU_4,25.21//",
    "GSP27motik_4u:1785": "utsāditāḥ khedaṃ nītāḥ devāḥ yena / tādṛśasya //MT_4,25.21//",
    "GSP27motik_4u:1786": "tasmin māyābale supte deśāntaragate tathā / tatsainyāntaram ājagmuś chidram prāpya kilāmarāḥ //MU_4,25.22//",
    "GSP27motik_4u:1787": "tasya śambarasya / yat sainyam / tasyāntaram madhyam / chidram avasaram / prāpya / anyathā teṣāṃ śaktir nābhūd iti bhāvaḥ //MT_4,25.22//",
    "GSP27motik_4u:1788": "atha śambaradaityena dudrikahvadrumādayaḥ / rakṣārtham mattasāmantāḥ svasenāsu niyojitāḥ //MU_4,25.23//",
    "GSP27motik_4u:1789": "niyojitāḥ preritāḥ //MT_4,25.23//",
    "GSP27motik_4u:1790": "tān apy antaram āsādya jaghnur gīrvāṇanāyakāḥ / vyomāntaracarāḥ śyenāḥ kalaviṅkān ivākulān //MU_4,25.24//",
    "GSP27motik_4u:1791": "tān api dudrikahvadrumādīn api / antaram āsādyāvakāśaṃ labdhvā / jaghnuḥ ghnanti sma //MT_4,25.24//",
    "GSP27motik_4u:1792": "senāpatīn punaś cānyāṃś cakārāsurasattamaḥ / capalān udbhaṭārāvāṃs taraṅgān iva sāgaraḥ //MU_4,25.25//",
    "GSP27motik_4u:1793": "spaṣṭam //MT_4,25.25//",
    "GSP27motik_4u:1794": "devās tān api tasyāśu jaghnus tena sa kopavān / jagāmāmaranāśāya paripūrṇas triviṣṭapam //MU_4,25.26//",
    "GSP27motik_4u:1795": "paripūrṇaḥ mahāsainyayuktaḥ //MT_4,25.26//",
    "GSP27motik_4u:1796": "tatrāsya māyābhītās te surā antardhim āyayuḥ / merukānanakuñjeṣu mṛgā gaurīguror iva //MU_4,25.27//",
    "GSP27motik_4u:1797": "kuñjeṣv iti niṣkṛṣya gaurīguror ity anena sambandhanīyam //MT_4,25.27//",
    "GSP27motik_4u:1798": "krandatkṣudrāmaragaṇaṃ vāṣpaklinnasurīmukham / śūnyaṃ dadarśa sa svargaṃ kalpakṣīṇajagatsamam //MU_4,25.28//",
    "GSP27motik_4u:1799": "saḥ śambaraḥ //MT_4,25.28//",
    "GSP27motik_4u:1800": "vihṛtya kupitas tatra labdham āhṛtya śambaraḥ / lokapālapurīr dagdhvā jagāmātmīyam ālayam //MU_4,25.29//",
    "GSP27motik_4u:1801": "labdham hastāgataṃ ratnajātam //MT_4,25.29//",
    "GSP27motik_4u:1802": "evaṃ dṛḍhatarībhūte dveṣe dānavadevayoḥ / devāḥ svargam parityajya dikṣu jagmur adarśanam //MU_4,25.30//",
    "GSP27motik_4u:1803": "dveṣe vaire //MT_4,25.30//",
    "GSP27motik_4u:1804": "atha śambaradaityena ye ye senādhināyakāḥ / kriyante yatnatas tāṃs tāñ jaghnur yatnaparāḥ surāḥ //MU_4,25.31//",
    "GSP27motik_4u:1805": "spaṣṭam //MT_4,25.31//",
    "GSP27motik_4u:1806": "yāvad udvegam āpannaḥ śambaraḥ kopavān bhṛśam / tārṇo ḥbhi vātam anala iva jajvāla cocchvasan //MU_4,25.32//",
    "GSP27motik_4u:1807": "ka iva jajvāla / tārṇaḥ tṛṇodbhūtaḥ / anala iva / yathā saḥ vātam abhi jvalati / tathety arthaḥ //MT_4,25.32//",
    "GSP27motik_4u:1808": "trailokyam api cānviṣya na devāṃl labdhavān atha / pareṇāpi prayatnena sukṛtānīva duṣkṛtī //MU_4,25.33//",
    "GSP27motik_4u:1809": "spaṣṭam //MT_4,25.33//",
    "GSP27motik_4u:1810": "sasarja māyayā ghorān asurāṃs trīn mahābalān / balarakṣārtham uditān kālān mūrtim ivāsthitān //MU_4,25.34//",
    "GSP27motik_4u:1811": "kālān yamān //MT_4,25.34//",
    "GSP27motik_4u:1812": "nirmitā māyayā bhīmāḥ kalpapādapabāhavaḥ / udagus te mahākāyāḥ pakṣakṣubdhā ivādrayaḥ //MU_4,25.35//",
    "GSP27motik_4u:1813": "udaguḥ utthitāḥ //MT_4,25.35//",
    "GSP27motik_4u:1814": "dāmo vyālaḥ kaṭaś ceti nāmabhiḥ parilāñchitāḥ / yathāprāptaikakartāraś cetanāmātradharmiṇaḥ //MU_4,25.36//",
    "GSP27motik_4u:1815": "yathāprāptaikakartāraḥ niranusandhānā ity arthaḥ //MT_4,25.36//",
    "GSP27motik_4u:1816": "tān eva viśinaṣṭi",
    "GSP27motik_4u:1817": "abhāvāt karmaṇāṃ te ca prāktanānām avāsanāḥ / nirvikalpakacinmātraparispandaikakarmiṇaḥ //MU_4,25.37//",
    "GSP27motik_4u:1818": "te ca traya āsan kathambhūtāḥ / sadyaḥ utthitatvena prāktanānāṃ karmaṇām abhāvāt avāsanāḥ vāsanārahitāḥ / punaḥ kathambhūtāḥ / nirvikalpakam vikalparahitam / yat cinmātram / tasya yaḥ parispandaḥ / tadrūpam ekam karma eṣām astīti tādṛśāḥ / nirvikalpaceṣṭā ity arthaḥ //MT_4,25.37//",
    "GSP27motik_4u:1819": "karmabījaṃ kalāṃ tanvīṃ dadhānā mananābhidhām / apuṣṭāṃ kṛtrimām antar ādāyodayam āgatāḥ //MU_4,25.38//",
    "GSP27motik_4u:1820": "punaḥ kathambhūtāḥ / karmabījam karmabījabhūtām / tanvīm alpām / mananābhidhām kalāṃ dadhānāḥ / ata eva apuṣṭāṃ kṛtrimām āhāryām / tām mananābhidhāṃ kalām ādāya / udayam prādurbhāvam / āgatāḥ / anyathā brahmaṇaḥ utthānaṃ na syād iti bhāvaḥ //MT_4,25.38//",
    "GSP27motik_4u:1821": "pāramparyeṇa te hy atra kākatālīyavad bhaṭāḥ / prakṛtām anuvartante kriyām ujjhitavāsanāḥ //MU_4,25.39//",
    "GSP27motik_4u:1822": "pāramparyeṇa paramparāpekṣayā / na tu prayojanam anusandhāya //MT_4,25.39//",
    "GSP27motik_4u:1823": "ardhasuptā yathā bālāḥ svāṅgair iṅganti kevalam / vāsanātmābhimānābhyāṃ hīnās te tadvad eva hi //MU_4,25.40//",
    "GSP27motik_4u:1824": "vāsanā cātmābhimānam ca / tābhyām //MT_4,25.40//",
    "GSP27motik_4u:1825": "nābhipātaṃ na cāpātaṃ vidus te na palāyanam / na jīvitaṃ na maraṇaṃ na raṇaṃ ca jayājayau //MU_4,25.41//",
    "GSP27motik_4u:1826": "abhimukham pātaḥ abhipātaḥ / tam / āpatanam āpātaḥ //MT_4,25.41//",
    "GSP27motik_4u:1827": "kevalaṃ sainikān agre dṛṣṭvābhihananodyatān / abhijaghnuḥ parān ājau prahāradalitādrayaḥ //MU_4,25.42//",
    "GSP27motik_4u:1828": "parān śatrubhūtān //MT_4,25.42//",
    "GSP27motik_4u:1829": "śambaraś cintayām āsa parituṣṭamanāḥ pure / vijeṣyate hi matsenā māyāsurasurakṣitā //MU_4,25.43//",
    "GSP27motik_4u:1830": "kiṃ cintayām āsety / atrāha vijeṣyate iti / māyayā utpāditāḥ asurāḥ māyāsurāḥ / taiḥ surakṣitā matsenā / hi niścaye / vijeṣyate vijayam prāpsyati //MT_4,25.43//",
    "GSP27motik_4u:1831": "iṣṭāniṣṭābhir ete hi vāsanābhiḥ samujjhitāḥ / tato raṇe bibhyati no vidravanti ca na sthirāḥ //MU_4,25.44//",
    "GSP27motik_4u:1832": "iṣṭāniṣṭavāsanāyukta eva hi śatrum balayuktaṃ jñātvā bibheti vidravati ceti bhāvaḥ //MT_4,25.44//",
    "GSP27motik_4u:1833": "yad ete na palāyante devair abhihatā api / tad eṣātibalā senā mamedānīṃ vyavasthitā //MU_4,25.45//",
    "GSP27motik_4u:1834": "viśeṣeṇāvasthitā vyavasthitā //MT_4,25.45//",
    "GSP27motik_4u:1835": "sargāntaślokena śambaracintāṃ samāpayati",
    "GSP27motik_4u:1836": "atibalāsuradordrumapālitā mama camūḥ sthiratām alam eṣyati / amaravāraṇadantavighaṭṭaneṣv amaraparvatahemamahī yathā //MU_4,25.46//",
    "GSP27motik_4u:1837": "amaraparvatasya sumeroḥ / hemamahī suvarṇabhūmiḥ / iti śivam //MT_4,25.46//",
    "GSP27motik_4u:1838": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe pañcaviṃśaḥ sargaḥ //25//",
    "GSP27motik_4u:1839": "śambaracintām upasaṃharati",
    "GSP27motik_4u:1840": "iti nirṇīya daityendro dāmavyālakaṭānvitām / senāṃ sampreṣayām āsa bhūtalaṃ devanāśinīm //MU_4,26.1//",
    "GSP27motik_4u:1841": "spaṣṭam //MT_4,26.1//",
    "GSP27motik_4u:1842": "daityāḥ sāgarakuñjebhyaḥ kandarebhyaḥ surācalāt / udagur bhīmanirhrādāḥ sapakṣagirilīlayā //MU_4,26.2//",
    "GSP27motik_4u:1843": "udaguḥ utthitāḥ / sapakṣāḥ pakṣayuktāḥ / ye girayaḥ / teṣāṃ yā līlā / tayā //MT_4,26.2//",
    "GSP27motik_4u:1844": "rodasīkoṭaraṃ hastaprahārahatabhāskaram / dānavāḥ pūrayām āsur dāmavyālakaṭeritāḥ //MU_4,26.3//",
    "GSP27motik_4u:1845": "dāmavyālakaṭeritāḥ dāmavyālakaṭapreritāḥ //MT_4,26.3//",
    "GSP27motik_4u:1846": "athottasthur nikuñjebhyaḥ kandarebhyaḥ surācalāt / pralayānta ivākṣubdhā bhītāḥ svarvāsināṃ gaṇāḥ //MU_4,26.4//",
    "GSP27motik_4u:1847": "ā samantāt kṣubdhāḥ ākṣubdhāḥ / svarvāsinām devānām //MT_4,26.4//",
    "GSP27motik_4u:1848": "devāsurapatākinyos tad yuddham abhavat tayoḥ / akālolbaṇakalpāntabhīṣaṇam bhuvanāntare //MU_4,26.5//",
    "GSP27motik_4u:1849": "tat prasiddham //MT_4,26.5//",
    "GSP27motik_4u:1850": "petuḥ pralayaparyastasacandrārkādrivad divaḥ / śirāṃsi kuṇḍalodvāntatejaḥpītatamāṃsy adhaḥ //MU_4,26.6//",
    "GSP27motik_4u:1851": "pralaye paryastāḥ vāteritāḥ / ye sacandrārkāḥ adrayaḥ / tadvat / śirāṃsi divaḥ ākāśāt / adhaḥ bhūmau / petuḥ / śirāṃsi kathambhūtāni / kuṇḍalaiḥ udvāntam udvamitam / yat tejaḥ / tena pītaṃ tamaḥ / yaiḥ / tāni //MT_4,26.6//",
    "GSP27motik_4u:1852": "jughūrṇur bhaṭanirmuktasiṃhanādavirāvitāḥ / pralayānilasampūraiḥ sāṭṭahāsā ivādrayaḥ //MU_4,26.7//",
    "GSP27motik_4u:1853": "aṭṭahāsayuktā api ghūrṇanti //MT_4,26.7//",
    "GSP27motik_4u:1854": "rejur ātmaśilātulyahetipātārtavṛttayaḥ / kulācalataṭā bhītavibhrāntaharimaṇḍalāḥ //MU_4,26.8//",
    "GSP27motik_4u:1855": "kulācalataṭāḥ rejuḥ / kathambhūtāḥ / ātmanaḥ ātmasambandhinyaḥ / yā śilāḥ / tābhiḥ tulyāḥ / yā hetayaḥ / tāsāṃ yaḥ pātaḥ / tenārtā dīnā / vṛttiḥ sthitiḥ yeṣām / tādṛśāḥ / punaḥ kathambhūtāḥ / bhītāni ata eva vibhrāntāni harimaṇḍalāni siṃhamaṇḍalāni yeṣām / te //MT_4,26.8//",
    "GSP27motik_4u:1856": "ceruḥ parasparāghātahatahetisamutthitāḥ / lolānalakaṇāḥ kalpaviśīrṇā iva tārakāḥ //MU_4,26.9//",
    "GSP27motik_4u:1857": "spaṣṭam //MT_4,26.9//",
    "GSP27motik_4u:1858": "vilesū raktamāṃsaughapūrṇaikārṇavatīragāḥ / kalpatālatanūttālā vetālās tāratālinaḥ //MU_4,26.10//",
    "GSP27motik_4u:1859": "vilesuḥ vilasanti sma / vetālāḥ bhūtaviśeṣāḥ / tāratālinaḥ udbhaṭavādyayuktāḥ //MT_4,26.10//",
    "GSP27motik_4u:1860": "prasphuradrudhirāsāraśāntapāṃsupayodhare / vyomni hetihatakṣuṇṇamaulikuṇḍalakoṭayaḥ //MU_4,26.11//",
    "GSP27motik_4u:1861": "hetihatānāṃ yodhānām / kṣuṇṇā nipatitāni / yāni maulikuṇḍalāni / teṣāṃ koṭayaḥ vyomni / vilesur iti pūrveṇa sambandhaḥ //MT_4,26.11//",
    "GSP27motik_4u:1862": "babhūvur bhāskarākāraiḥ kalpabhūruhabāhubhiḥ / prahāradalitādrīndrair daityair nirvivarā diśaḥ //MU_4,26.12//",
    "GSP27motik_4u:1863": "nirvivarāḥ nīrandhrāḥ //MT_4,26.12//",
    "GSP27motik_4u:1864": "jagmur jvaladasivrātapātapātitabhittayaḥ / kaṇaprakaratāṃ śailāḥ kalpāgnivalitā iva //MU_4,26.13//",
    "GSP27motik_4u:1865": "kalpāgnivalitāḥ kalpāgnibhramitāḥ //MT_4,26.13//",
    "GSP27motik_4u:1866": "devāḥ tejaḥ samājagmur aśvamedhaidhitā iva / asurān anusasrus tāñ jaladān iva vāyavaḥ //MU_4,26.14//",
    "GSP27motik_4u:1867": "spaṣṭam //MT_4,26.14//",
    "GSP27motik_4u:1868": "jagṛhus tān athākramya jaradākhūn ivotavaḥ / rejuḥ surāsurāḥ phullavanalolādrivad divi //MU_4,26.15//",
    "GSP27motik_4u:1869": "devāḥ tān asurān / jagṛhuḥ iti sambandhaḥ / otavaḥ viḍālāḥ //MT_4,26.15//",
    "GSP27motik_4u:1870": "te ḥnyoḥnyam pūrayām āsuḥ śastrapūrair diśo daśa / vanāni kusumavrātaiḥ sumeror iva mārutāḥ //MU_4,26.16//",
    "GSP27motik_4u:1871": "spaṣṭam //MT_4,26.16//",
    "GSP27motik_4u:1872": "ghoraṃ samabhavad yuddhaṃ devadānavasainyayoḥ / rodorandhroḍumbarāntar mahāmaṣakasaṅghayoḥ //MU_4,26.17//",
    "GSP27motik_4u:1873": "rodorandhra eva dyāvāpṛthivīrandhra eva uḍumbarāntaḥ uḍumbaraphalamadhyam / tatra mahāmaṣakasaṅghayoḥ mahāmaṣakasamūhayoḥ / uḍumbarāntaḥ hi maṣakāḥ bhavanti //MT_4,26.17//",
    "GSP27motik_4u:1874": "athodapatad ullāsair lokapālebhamaṇḍalaiḥ / kalpābhraiḥ pūritākāro dāruṇaḥ samarāravaḥ //MU_4,26.18//",
    "GSP27motik_4u:1875": "ullāsaiḥ ūrdhvagatahastaiḥ / kalpābhraiḥ kalpābhratulyaiḥ / udapatat utthitaḥ //MT_4,26.18//",
    "GSP27motik_4u:1876": "samarāravaṃ vistareṇa viśinaṣṭi",
    "GSP27motik_4u:1877": "piṇḍagraheṇa nabhasi bhūbhāga iva kuṭṭimam / muṣṭigrāhyo mahāmeghamantharodarapīvaraḥ //MU_4,26.19//",
    "GSP27motik_4u:1878": "samarāravaḥ kathambhūtaḥ / nabhasi piṇḍagraheṇa muṣṭigrāhyaḥ / kim iva / kuṭṭimam iva / yathā kuṭṭimam bhūbhāge piṇḍagraheṇa muṣṭigrāhyam bhavati / tathety arthaḥ //MT_4,26.19//",
    "GSP27motik_4u:1879": "prathamāpātasampiṣṭaśastraśailaraṭattaṭaḥ / sphuṭaddhṛdayaniḥsattvakarkaśākrandaghargharaḥ //MU_4,26.20//",
    "GSP27motik_4u:1880": "prathamāpāta eva sampiṣṭāḥ ye śastrabhūtāḥ śailāḥ / taiḥ raṭantaḥ taṭāḥ yasya / saḥ / sphuṭaddhṛdayāḥ ye niḥsattvāḥ dhairyarahitāḥ / teṣāṃ yaḥ karkaśākrandaḥ / tena ghargharaḥ ghargharaśabdayuktaḥ //MT_4,26.20//",
    "GSP27motik_4u:1881": "pralayapratyayollāsikalpābhrāravabṛṃhaṇaḥ / dvādaśādityasaṅghaṭṭadravatkāñcanasannibhaḥ //MU_4,26.21//",
    "GSP27motik_4u:1882": "pralayapratyaye pralayasamaye / ullāsī yaḥ kalpābhrāravaḥ / tadvat bṛṃhaṇaṃ yasya / saḥ / dvādaśādityānāṃ yaḥ saṅghaṭṭaḥ kalpānte anyoḥnyaṃ saṅghaṭṭanam / tena dravat yat kāñcanam / tena sannibhaḥ / avicchinnapravāhatvena tulya ity arthaḥ //MT_4,26.21//",
    "GSP27motik_4u:1883": "brahmāṇḍakuḍyasaṅghaṭṭāt parāvṛtyāvaniṃ gataḥ / mahāsrotaḥpayaḥpūraḥ setvāhata ivākaram //MU_4,26.22//",
    "GSP27motik_4u:1884": "punaḥ kathambhūtaḥ / brahmāṇḍakuḍyasaṅghaṭṭāt parāvṛtya avaniṃ gataḥ / ka iva / mahāsrotaḥpayaḥpūra iva / yathā saḥ setvāhataḥ san ākaram utpattisthānaṃ gacchati / tathety arthaḥ //MT_4,26.22//",
    "GSP27motik_4u:1885": "calatsapakṣaśailendrapakṣavātabaladhvaniḥ / kaṭhināpūraṇoḍḍīnasphuṭaśailendrakandharaḥ //MU_4,26.23//",
    "GSP27motik_4u:1886": "calantaḥ ye sapakṣāḥ śailendrāḥ / teṣāṃ yaḥ pakṣavātaḥ / tena yaḥ baladhvaniḥ balayuktaḥ śabdaḥ / tadrūpaḥ / kaṭhinaiḥ kāṭhinyayuktair āyudhair / āpūraṇena uḍḍīnāḥ sphuṭaṃ śailendrakandharāḥ yasya / saḥ //MT_4,26.23//",
    "GSP27motik_4u:1887": "mandaroddhūtadugdhābdhisaṅkṣobhasadṛśāṃśakaḥ / pratiśrudghuṅghumāsphoṭaghaṭitadvīpajantubhūḥ //MU_4,26.24//",
    "GSP27motik_4u:1888": "mandaroddhūtaś cāsau dugdhābdhiḥ ca / tasya yaḥ saṅkṣobhaḥ / tena sadṛśāḥ aṃśāḥ bhāgāḥ yasya / saḥ / pratiśrudrūpo yaḥ ghuṅghumaśabdānuvedhaḥ / tena ghaṭitāḥ melitāḥ / dvīpāś ca jantubhuvaś ca / yena / saḥ //MT_4,26.24//",
    "GSP27motik_4u:1889": "senayoḥ kruddhayor āsīd yuddham uddhatadānavam / niṣpiṣṭanagaragrāmagirikānanamānavam //MU_4,26.25//",
    "GSP27motik_4u:1890": "tayoḥ senayoḥ yuddham āsīt / kathambhūtam ity apekṣāyāṃ yuddhaṃ vistareṇa viśinaṣṭi uddhatetyādi //MT_4,26.25//",
    "GSP27motik_4u:1891": "mahāhetiśatacchinnadānavācalapūrṇadik / anyoḥnyahatahetyadricūrṇapūrṇāmbarodaram //MU_4,26.26//",
    "GSP27motik_4u:1892": "mahāhetīnāṃ yāni śatāni / taiḥ chinnāḥ ye dānavācalāḥ / taiḥ pūrṇāḥ diśaḥ yasya / tat //MT_4,26.26//",
    "GSP27motik_4u:1893": "bhusuṇḍīmaṇḍalāsphoṭasphuṭanmeruśiraḥśatam / śaramārutanirlūnadaityadevāsurāmbujam //MU_4,26.27//",
    "GSP27motik_4u:1894": "āsphoṭaḥ tāḍanam / śareti / mārutena ca ambujāni lūyante //MT_4,26.27//",
    "GSP27motik_4u:1895": "cakrāvartaśatabhrāntadevadaityajarattṛṇam / senāpravāhakallolavalanāvalitāmbaram //MU_4,26.28//",
    "GSP27motik_4u:1896": "cakrāṇām āyudhaviśeṣāṇām / ye āvartāḥ bhramaṇāni / teṣāṃ yāni śatāni / teṣu bhrāntāḥ cakrabhramayuktāḥ / devadaityā eva jarattṛṇaṃ yatra / tat / senāpravāhānāṃ ye kallolāḥ vyūharūpāḥ kallolāḥ / teṣāṃ yā valanāḥ valganāḥ / tābhiḥ valitaṃ vṛttam / ambaraṃ yasya / tat //MT_4,26.28//",
    "GSP27motik_4u:1897": "hetyadripātaniṣpiṣṭapatadvaimānikavrajam / hastānītābdhivāryoghaplāvitavyomapattanam //MU_4,26.29//",
    "GSP27motik_4u:1898": "plāvitam īritam //MT_4,26.29//",
    "GSP27motik_4u:1899": "vahanmahāstrāvartāsiśūlaśaktinadīśatam / śailapakṣodbhaṭāsphoṭajaḍabrahmāṇḍamaṇḍalam //MU_4,26.30//",
    "GSP27motik_4u:1900": "mahāstrāṇy eva cakrāṇy evāvartāḥ yeṣām / tāni mahāstrāvartāni / vahanti mahāstrāvartāni asiśūlaśaktinadīśatāni yasmin / tat / āsphoṭaḥ saśabdaṃ tāḍanam / tena jaḍam śabdaśravaṇaśaktirahitam //MT_4,26.30//",
    "GSP27motik_4u:1901": "daityapārṣṇiprahāraughapatallokeśapattanam / nārīhalahalārāvaravatkanakamandiram //MU_4,26.31//",
    "GSP27motik_4u:1902": "halahaleti śabdānukaraṇam //MT_4,26.31//",
    "GSP27motik_4u:1903": "luṭhaddaityācaloddhūtamattārṇavajalādribhiḥ / dhautaraktanabho yodhamuktanādadravadvrajam //MU_4,26.32//",
    "GSP27motik_4u:1904": "luṭhantaḥ patantaḥ / ye daityā evācalāḥ / tair uddhūtāḥ ye mattārṇavāḥ / teṣāṃ ye jalādrayaḥ mahormayaḥ / taiḥ kṛtvā dhautaṃ raktanabhaḥ raktayuktaṃ nabhaḥ yasya / tat / yodhaiḥ muktaḥ yaḥ mahānādaḥ siṃhanādaḥ / tena dravantaḥ dhāvantaḥ / vrajāḥ arthāt dīnasamūhāḥ yatra / tat //MT_4,26.32//",
    "GSP27motik_4u:1905": "lokapānekapāmbhodacchannacchannāryamānvitam / punaḥ surāsuroddyotair dṛṣṭasainyakulākulam //MU_4,26.33//",
    "GSP27motik_4u:1906": "lokapānām lokeśānām / ye anekapāḥ hastinaḥ / te evāmbhodāḥ meghāḥ / taiḥ channacchannaḥ atiśayenāvṛtaḥ / yaḥ aryamā sūryaḥ / tenānvitam / tarhi tatra tair anyoḥnyaṃ kathaṃ dṛṣṭam ity / atrāha punar iti / punaḥ pakṣāntare / surāsurāṇāṃ ye uddyotāḥ śarīraprakāśāḥ / taiḥ kṛtvā dṛṣṭaṃ yat sainyakulam sainyasamūhaḥ / tenākulam nirbharam //MT_4,26.33//",
    "GSP27motik_4u:1907": "sapakṣaparvatākāradānavādrigamāgamaiḥ / vahatpacapacāśabdabhūribhākkarabhīṣaṇam //MU_4,26.34//",
    "GSP27motik_4u:1908": "pacapaceti śabdānukaraṇam / bhākkareti ca //MT_4,26.34//",
    "GSP27motik_4u:1909": "āyudhādrivibhinnogradaityaparvatanirjharaiḥ / raktair aruṇitāśeṣavasudhārṇavaparvatam //MU_4,26.35//",
    "GSP27motik_4u:1910": "spaṣṭam //MT_4,26.35//",
    "GSP27motik_4u:1911": "utsannarāṣṭranagaravipinagrāmagahvaraiḥ / dhṛtāsaṅkhyāsurebhāśvamanuṣyarathaparvatam //MU_4,26.36//",
    "GSP27motik_4u:1912": "utsannāḥ vinaṣṭāḥ / ye rāṣṭranagaravipinagrāmāḥ / teṣāṃ gahvaraiḥ randhrarūpaiḥ madhyabhāgaiḥ / dhṛtāḥ asaṅkhyāḥ asurebhāśvamanuṣyarathaparvatāḥ yasya / tat //MT_4,26.36//",
    "GSP27motik_4u:1913": "sutālottālanārācarājirecitacāraṇam / muṣṭiprahārapiṣṭāṃsamattairāvaṇavāraṇam //MU_4,26.37//",
    "GSP27motik_4u:1914": "sutālavat uttālāḥ ye nārācāḥ / teṣāṃ yā rājiḥ / tayā recitāḥ rahitāḥ / cāraṇāḥ devaviśeṣāḥ yasya / tat //MT_4,26.37//",
    "GSP27motik_4u:1915": "kalpābhrapaṭalāsāradhārādalitaparvatam / mahāśaniviniṣpeṣapiṣṭoḍḍīnakulācalam //MU_4,26.38//",
    "GSP27motik_4u:1916": "āsāraḥ śilāmayo ḥtra jñeyaḥ //MT_4,26.38//",
    "GSP27motik_4u:1917": "kupitāgnijvalajjvālājālair jvalitadānavam / ekāñjalipuṭānītasamudrotsāditānalam //MU_4,26.39//",
    "GSP27motik_4u:1918": "utsāditaḥ nirvāpitaḥ //MT_4,26.39//",
    "GSP27motik_4u:1919": "cāndraśaityādisambhāraśilīkṛtamahājalam / vanavyūhendhanāgnyarcirdrāvitāmbuśiloccayam //MU_4,26.40//",
    "GSP27motik_4u:1920": "śītena hi jalam pāṣāṇībhavati / vaneti parvatāḥ api vigalanti smety arthaḥ //MT_4,26.40//",
    "GSP27motik_4u:1921": "astranirmitadurvāratamaḥkalpāntarātrikam / māyāsūryagaṇoddyotapītātanutamaḥpaṭam //MU_4,26.41//",
    "GSP27motik_4u:1922": "spaṣṭam //MT_4,26.41//",
    "GSP27motik_4u:1923": "māyāgnivarṣanipatatkalpāntagaṇavarṣaṇam / saśīkārāgnipavanaśastrasaṅghaṭṭakarṣaṇam //MU_4,26.42//",
    "GSP27motik_4u:1924": "māyāgnivarṣeṇa nipatatkalpāntagaṇavat varṣaṇam yatra / tat / saśīkārau śīkāraśabdayuktau / agnipavanau yatra / tat / tādṛśaḥ yaḥ śastrasaṅghaṭṭaḥ / tena karṣaṇam devāsurakarṣaṇam yatra / tat //MT_4,26.42//",
    "GSP27motik_4u:1925": "vajravarṣavinirdhūtaśailavarṣāstrasambhavam / nidrābodhāstrayuddhāḍhyaṃ savarṣāvagrahāstrakam //MU_4,26.43//",
    "GSP27motik_4u:1926": "vajravarṣeṇa vinirdhūtaḥ śailavarṣarūpāṇām astrāṇāṃ sambhavaḥ yatra / tat / nidrābodhakārīṇi astrāṇi nidrābodhāstrāṇi / taiḥ yad yuddham / tenāḍhyam / varṣāvagrahakārīṇi astrāṇi varṣāvagrahāstrāṇi / saha taiḥ vartate iti tādṛśam //MT_4,26.43//",
    "GSP27motik_4u:1927": "vahatkrakacavṛkṣāstraṃ jalāgnyastraraṇānvitam / brahmāstrayuddhaviṣamaṃ tamastejoḥstraśāritam //MU_4,26.44//",
    "GSP27motik_4u:1928": "śāritam citrīkṛtam //MT_4,26.44//",
    "GSP27motik_4u:1929": "astrodgīrṇāyudhānekanīrandhrasakalāmbaram / śilāvarṣāstravalitaṃ vahnivarṣāstrabhāsuram //MU_4,26.45//",
    "GSP27motik_4u:1930": "astrārtham brahmāstrādyartham / udgīrṇāni tyaktāni / yāni āyudhānekāni āyudhasamūhāḥ / taiḥ nīrandhraṃ sakalāmbaraṃ yat / tat //MT_4,26.45//",
    "GSP27motik_4u:1931": "patākāmṛṣṭaśaśakaiś cakracītkāragarjitaiḥ / muhūrtena rathair laṅghitodayāstamayācalam //MU_4,26.46//",
    "GSP27motik_4u:1932": "patākābhiḥ mṛṣṭaḥ śaśakaḥ arthāt candraśaśaḥ yais / taiḥ //MT_4,26.46//",
    "GSP27motik_4u:1933": "vajraprahārāviratamriyamāṇamahāsuram / śukrāmaramahāvidyājāyamānāparāsuram //MU_4,26.47//",
    "GSP27motik_4u:1934": "amaramahāvidyā sañjīvinī vidyā / devānāṃ tu svayam eva maraṇaṃ nāsti / amaratvāt iti teṣām maraṇaṃ vyathā eva jñeyam //MT_4,26.47//",
    "GSP27motik_4u:1935": "śubhagrahamahāketupālitānām itas tataḥ / utpātamaṅgalaughānāṃ yuddhair uddhatakandharam //MU_4,26.48//",
    "GSP27motik_4u:1936": "śubhagrahāḥ maṅgalāni pālayanti / ketuḥ upalakṣaṇam pāpagrahāṇām / pāpagrahāḥ hi utpātān pālayanti //MT_4,26.48//",
    "GSP27motik_4u:1937": "sādrikhorvīsamudradyu jagad rudhiravāribhiḥ / phullaikakiṃśukavanaṃ kurvad durvāravairataḥ //MU_4,26.49//",
    "GSP27motik_4u:1938": "punaḥ kathambhūtam / durvāravairataḥ jagat rudhiravāribhiḥ kṛtvā phullaikakiṃśukavanaṃ kurvat / jagat kathambhūtam / sādrikhorvīsamudradyu parvatākāśabhūmisamudrasvargasahitam //MT_4,26.49//",
    "GSP27motik_4u:1939": "parvatapratimāsaṅkhyaśavapūrṇamahārṇavam / samagrataruśākhāṃsalambalolamahāśavam //MU_4,26.50//",
    "GSP27motik_4u:1940": "mahārṇavā atra raktasya jñeyāḥ //MT_4,26.50//",
    "GSP27motik_4u:1941": "nīyamānaiḥ svavātāktaiḥ pakṣapuṣpalasatphalaiḥ / tālottālaiḥ śaravrātavanair vyāptanabhastalam //MU_4,26.51//",
    "GSP27motik_4u:1942": "vātenāktaiḥ preritaiḥ / pakṣapuṣpāṇi ca tāni lasatphalāni ca / phalam atra śalyaṃ jñeyam //MT_4,26.51//",
    "GSP27motik_4u:1943": "parvatapratimāsaṅkhyakabandhavanabāhubhiḥ / nṛtyadbhiḥ patitāmbhodavimānasuratārakam //MU_4,26.52//",
    "GSP27motik_4u:1944": "patitāḥ ambhodavimānasuratārakāḥ yasya / tat //MT_4,26.52//",
    "GSP27motik_4u:1945": "śaraśaktigadāprāsapaṭṭisaprotaparvatam / lokasaptakavibhraṣṭakuḍyakhaṇḍācitāmbaram //MU_4,26.53//",
    "GSP27motik_4u:1946": "lokasaptakasya kuḍyāny apatann iti bhāvaḥ //MT_4,26.53//",
    "GSP27motik_4u:1947": "anāratarasanmattakalpābhradṛḍhadundubhi / pṛṣṭhaśabdaśravonnādapātālatalavāraṇam //MU_4,26.54//",
    "GSP27motik_4u:1948": "pṛṣṭhaśabdasya yaḥ śravaḥ śravaṇam / tenonnādāḥ pātālatalavāraṇāḥ yatra / tat //MT_4,26.54//",
    "GSP27motik_4u:1949": "vināyakakarākṛṣṭadīrghadānavaparvatam / ekadiktaṭaniḥspandasiddhasādhyamarudgaṇam //MU_4,26.55//",
    "GSP27motik_4u:1950": "spaṣṭam //MT_4,26.55//",
    "GSP27motik_4u:1951": "palāyamānagandharvakinnarāmaracāraṇam / śavībhūtakṣatakṣīṇapatadgandharvanāyakam //MU_4,26.56//",
    "GSP27motik_4u:1952": "spaṣṭam //MT_4,26.56//",
    "GSP27motik_4u:1953": "kiñcillabdhajayaprāyadaityadānavamaṇḍalam / dūyamānasurānīkam ekāntodvignavāsavam //MU_4,26.57//",
    "GSP27motik_4u:1954": "spaṣṭam //MT_4,26.57//",
    "GSP27motik_4u:1955": "uttarāśāmiladvahniraktahetivṛhatprabham / pratikṣaṇaṃ lasaddāhaprakāśatimirolbaṇam //MU_4,26.58//",
    "GSP27motik_4u:1956": "uttarāśayā uttaradiśā / milan yaḥ vahniḥ / tena raktā hetīnāṃ vṛhatyaḥ prabhāḥ yatra / tat / devamandiradāhottho ḥtra vahnir jñeyaḥ / pratikṣaṇam kṣaṇe kṣaṇe / lasan yaḥ dāhaḥ gṛhadāhaḥ / tena ye prakāśatimire / tābhyām ulbaṇam / timiram atra dhūmakṛtaṃ jñeyam //MT_4,26.58//",
    "GSP27motik_4u:1957": "sargāntaślokena samīracalanaṃ kathayati",
    "GSP27motik_4u:1958": "vavur aśaninipātapiṇḍitāṅgā dalitaśilāśakalā diśām mukheṣu / pralayasamayasūcakāḥ surāṇām urutaraghargharaghasmarāḥ samīrāḥ //MU_4,26.59//",
    "GSP27motik_4u:1959": "samīrāḥ vātāḥ / diśām mukheṣu vavuḥ vānti sma / kathambhūtāḥ / aśanīnāṃ yaḥ nipātaḥ / tena piṇḍitāny aṅgāni yeṣām / tādṛśāḥ / aśaninipātenaikatra militā ity arthaḥ / ata eva dalitāḥ śilāśakalāḥ yaiḥ / te tādṛśāḥ / urutaraḥ yaḥ ghargharaḥ ghargharaśabdaḥ / tena ghasmarāḥ śabdāntaragrāsakāriṇa ity arthaḥ / iti śivam //MT_4,26.59//",
    "GSP27motik_4u:1960": "iti bhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe ṣaḍviṃśaḥ sargaḥ //26//",
    "GSP27motik_4u:1961": "tataḥ kiṃ sampannam ity / atrāha",
    "GSP27motik_4u:1962": "tasmiṃs tadā vartamāne ghore samarasambhrame / devāsuraśarīreṣu patatsv adridaleṣv iva //MU_4,27.1//",
    "GSP27motik_4u:1963": "vahatsv abhrapravāheṣu gaṅgāpūreṣv ivāmbarāt / dāmni veṣṭitadevaughe muktakṣveḍāghanārave //MU_4,27.2//",
    "GSP27motik_4u:1964": "vyāle nijakarākṛṣṭipiṣṭasarvasurālaye / kaṭe kaṭhinasaṃrambhasaṅgarācchāditāmare //MU_4,27.3//",
    "GSP27motik_4u:1965": "airāvaṇe kṣīṇamade palāyanaparāyaṇe / pravṛddhe dānavānīke madhyāhna iva bhāskare //MU_4,27.4//",
    "GSP27motik_4u:1966": "pātitāṅgāyudhārdhāni prasravadrudhirāṇi ca / payāṃsīva visetūni devasainyāni dudruvuḥ //MU_4,27.5//",
    "GSP27motik_4u:1967": "pātitāni arthāt asuraiḥ bhūmau pātitāni / aṅgānām āyudhānāṃ cārdhāni yeṣām / tāni cchinnāṅgāni cchinnāyudhāni ceti yāvat / ata eva prasravat rudhiraṃ yeṣām / tānīti tādṛśāni devasainyāni dudruvuḥ bhayena drutāni / kānīva / visetūni payāṃsīva / kasmin sati / tasminn ityādi / dāmni dāmākhye mahāsure / kaṭhinasaṃrambhaṃ yat saṅgaram saṅgrāmaḥ / tatra ācchāditāḥ amarāḥ yena / tādṛśe sati / kulakam //MT_4,27.1-5//",
    "GSP27motik_4u:1968": "dāmavyālakaṭās tāni ciram antarhitāny api / anujagmur lasannādam indhanānīva pāvakāḥ //MU_4,27.6//",
    "GSP27motik_4u:1969": "tāni devasainyāni / anujagmuḥ paścād dhāvanti sma / antarhitānām anugamanaṃ na yuktam ity apiśabdo dyotayati //MT_4,27.6//",
    "GSP27motik_4u:1970": "anviṣṭān api yatnena nālabhantāsurāḥ surān / ghanajālavanoḍḍīnān siṃhā hariṇakān iva //MU_4,27.7//",
    "GSP27motik_4u:1971": "spaṣṭam //MT_4,27.7//",
    "GSP27motik_4u:1972": "alabdheṣv amaraugheṣu dāmavyālakaṭās tadā / jagmuḥ pātālakośasthaṃ prabhum pramuditāśayāḥ //MU_4,27.8//",
    "GSP27motik_4u:1973": "prabhuṃ śambaram //MT_4,27.8//",
    "GSP27motik_4u:1974": "atha devā viṣaṇṇās te kṣaṇam āśvasya vai yayuḥ / jayopāyāya vijitā brahmāṇam amitaujasam //MU_4,27.9//",
    "GSP27motik_4u:1975": "viṣaṇṇāḥ mūrchitāḥ / āśvasya cetanāṃ labdhvā //MT_4,27.9//",
    "GSP27motik_4u:1976": "teṣām āvirabhūd brahmā raktaraktānanaśriyām / sāyaṃ raktīkṛtāmbūnām abdhīnām iva candramāḥ //MU_4,27.10//",
    "GSP27motik_4u:1977": "raktena rudhireṇa / raktam ānanaṃ yeṣām / te / tādṛśānām / sāyam sāyaṃsandhyayety arthaḥ / candramaso vā raktīkaraṇe kartṛtvaṃ jñeyam / udayakāle tasya raktatvāt / tadā sāyam sāyaṃsamaya ity arthaḥ //MT_4,27.10//",
    "GSP27motik_4u:1978": "praṇamya te surās tasmai tam arthaṃ śambareritam / samyak prakathayām āsur dāmavyālakaṭakramam //MU_4,27.11//",
    "GSP27motik_4u:1979": "te surāḥ śambareritam śambaraprādurbhāvitam / tam dāmavyālakaṭakramam artham dāmādikramākhyaṃ vastu / praṇamya tasmai / samyak prakathayām āsuḥ //MT_4,27.11//",
    "GSP27motik_4u:1980": "tam ākarṇyākhilam brahmā vicārya ca vicāravit / uvācedaṃ surānīkam āśvāsanakaraṃ vacaḥ //MU_4,27.12//",
    "GSP27motik_4u:1981": "tam dāmavyālakaṭakramam / surānīkam devasainyam //MT_4,27.12//",
    "GSP27motik_4u:1982": "brahmā kathayati",
    "GSP27motik_4u:1983": "hanta varṣasahasrānte śambareṇa hareḥ kramāt / martavyam amareśasya tāvat kālam pratīkṣyatām //MU_4,27.13//",
    "GSP27motik_4u:1984": "hanta kaṣṭe / śambareṇa kartrā / varṣasahasrānte amareśasya hareḥ viṣṇoḥ / kramāt yuddhākhyāt kramāt / martavyam maraṇīyam / tāvat kālam asau na mariṣyatīti bhāvaḥ / yuṣmābhiḥ tāvat kālam pratīkṣyatām //MT_4,27.13//",
    "GSP27motik_4u:1985": "nanu tarhi tāvat kālam bādhāṃ kurvataḥ dāmādīn kiṃ kurma ity / atrāha",
    "GSP27motik_4u:1986": "dāmavyālakaṭān etān adya tv amarasattamāḥ / yodhayantaḥ palāyadhvam māyāyuddhena dānavān //MU_4,27.14//",
    "GSP27motik_4u:1987": "he amarasattamāḥ / yūyam etān dāmavyālakaṭān dānavān māyāyuddhena yodhayantaḥ yuddhaṃ kārayantaḥ santaḥ / palāyadhvam //MT_4,27.14//",
    "GSP27motik_4u:1988": "nanu asmatpalāyanena kim eṣāṃ setsyatīty / atrāha",
    "GSP27motik_4u:1989": "yuddhābhyāsavaśād eṣām makurāṇām ivāśaye / ahaṅkāracamatkāraḥ pratibimbam upaiṣyati //MU_4,27.15//",
    "GSP27motik_4u:1990": "eṣām dāmādīnām / ahaṅkāracamatkāraḥ vayaṃ yuddhe jayinaḥ smaḥ ity evaṃrūpo ḥhambhāvāsvādaḥ / āśaye manasi / pratibimbam upaiṣyati //MT_4,27.15//",
    "GSP27motik_4u:1991": "nanu tato ḥpi kiṃ setsyatīty / atrāha",
    "GSP27motik_4u:1992": "gṛhītavāsanās tv ete dāmavyālakaṭāḥ surāḥ / sujayā vo bhaviṣyanti jālalagnāḥ khagā iva //MU_4,27.16//",
    "GSP27motik_4u:1993": "vāsanāyā eva vakṣyamānanayena vaivaśyakāritvāt //MT_4,27.16//",
    "GSP27motik_4u:1994": "nanv adya kathaṃ na jetuṃ śakyā ete ity / atrāha",
    "GSP27motik_4u:1995": "adya tv avāsanā ete sukhaduḥkhavivarjitāḥ / dhairyeṇārīn vinighnanto devadurjayatāṃ gatāḥ //MU_4,27.17//",
    "GSP27motik_4u:1996": "tu pakṣāntare / adya avāsanāḥ ahaṃvāsanārahitāḥ / ata eva sukhaduḥkhavivarjitāḥ / ata eva dhairyeṇa arīn vinighnantaḥ / devadurjayatām yuṣmaddurjayatām iti yāvat / gatāḥ / sukhādirahito hi bhītirahitatvād durjayo bhavati //MT_4,27.17//",
    "GSP27motik_4u:1997": "nanu vāsanayā katham ete vaśyā bhaviṣyantīty / atrāha",
    "GSP27motik_4u:1998": "vāsanātantubaddhā ye āśāpāśavaśīkṛtāḥ / vaśyatāṃ yānti te loke rajjubaddhāḥ khagā iva //MU_4,27.18//",
    "GSP27motik_4u:1999": "ye vāsanātantubaddhā ahaṃvāsanātantubaddhāḥ / bhavanti / te āśāpāśavaśīkṛtāḥ santaḥ / loke vaśyā bhavanti / te ke iva / rajjubaddhāḥ khagā iva / ayam bhāvaḥ / puruṣaḥ antaḥsthitayāhaṃvāsanayā mamedam bhavatv etan mā bhavatv ity evaṃrūpayāśayāviṣṭo bhavati / tayā ca dainyaṃ gacchati / tena parasya vaśyo bhavatīti //MT_4,27.18//",
    "GSP27motik_4u:2000": "nanu vāsanārahitāḥ kathaṃ durjayā bhavantīty / atrāha",
    "GSP27motik_4u:2001": "ye hi nirvāsanā dhīrāḥ sarvatrāsaktabuddhayaḥ / na hṛṣyanti na kupyanti durjayās te mahādhiyaḥ //MU_4,27.19//",
    "GSP27motik_4u:2002": "sarvatra heye upādeye vā / asaktā rāgadveṣarūpayā āsaktyā rahitā / buddhiḥ yeṣām / tādṛśāḥ / upādeyarāgena heyadveṣeṇaiva ca puruṣaḥ jeyo bhavati / anyathā viditanayāḥ rājānaḥ dravyadānena śatrūn jetuṃ na yateran / tadabhāve tu svaśarīre ḥpi rāgarahitaḥ puruṣaḥ na kenāpi jetuṃ śakyate iti bhāvaḥ / dveṣasyāsaktitvam āsaktyutpādakatvena jñeyam / dveṣeṇa hi heyān nivṛttaḥ puruṣaḥ upādeye dṛḍhataraṃ rāgāparaparyāyāsaktiyukto bhavati //MT_4,27.19//",
    "GSP27motik_4u:2003": "yasyāntarvāsanārajjvā granthibandhaḥ śarīriṇaḥ / mahān api bahujño ḥpi sa bālenāpi jīyate //MU_4,27.20//",
    "GSP27motik_4u:2004": "anyathā bāleṣv api dhanāḍhyeṣu vidyāvayovṛddhāḥ praṇāmaṃ na kuryur iti bhāvaḥ //MT_4,27.20//",
    "GSP27motik_4u:2005": "ayaṃ so ḥham idaṃ me tad ity ākalitakalpanaḥ / āpadām pātratām eti payasām iva sāgaraḥ //MU_4,27.21//",
    "GSP27motik_4u:2006": "ākalitā ā samantāt dhṛtā / kalpanā saṅkalpaḥ yena / saḥ / āpadām mamaitad bhavatv etan mā bhavatv ity evaṃrūpāṇām //MT_4,27.21//",
    "GSP27motik_4u:2007": "iyanmātraparicchinno yenātmā bhavya bhāvitaḥ / sa sarvajño ḥpi sarvatra parāṃ kṛpaṇatāṃ gataḥ //MU_4,27.22//",
    "GSP27motik_4u:2008": "he bhavya he indra / yena ātmā svasvarūpam / iyanmātraparicchinnaḥ / iyanmātraṃ cāsau dehādimātrarūpaś cāsau / ata eva paricchinnaś ceti tādṛśaḥ / bhāvitaḥ bhāvanāviṣayīkṛtaḥ / saḥ puruṣaḥ / sarvajñaḥ api sarvatra parāṃ niratiśayām / kṛpaṇatām dīnatām / gataḥ gacchatīty arthaḥ / dehaniṣṭho hi dehahitam icchann avaśyam eva kṛpaṇatām eti //MT_4,27.22//",
    "GSP27motik_4u:2009": "anantasyāprameyasya yeneyattā prakalpitā / ātmatattvasya tenātmā svātmanaivāvaśīkṛtaḥ //MU_4,27.23//",
    "GSP27motik_4u:2010": "anantasyāntasākṣitvena sthitatvāt tadrahitasya / aprameyasya kevalam pramātṛrūpeṇa sthitatvāt prameyatām aspṛśamānasya / ātmatattvasya / yena iyattā dehāvacchinnatvākhyam iyanmātratvam / prakalpitā kalpanayā bhāvitā / tenājñāninā / svātmanaiva ātmāvaśīkṛtaḥ / avaśyambhāvi hi dehāvacchinnasya bhogavaivaśyam //MT_4,27.23//",
    "GSP27motik_4u:2011": "nanu katham etad astīty / atrāha",
    "GSP27motik_4u:2012": "ātmano vyatiriktaṃ yat kiñcid asti jagattraye / tatropādeyabhāvena baddhā bhavati bhāvanā //MU_4,27.24//",
    "GSP27motik_4u:2013": "ātmanaḥ paricchinnatvena bhāvitasyātmanaḥ / yat kiñcit vyatiriktam / bhāvitam iti śeṣaḥ / bhāvitam asti / tatra aprāptatvābhimānena utpannena upādeyabhāvena upādeyatayā / bhāvanā baddhā bhavati / bhāvanābandhasyaiva ca vaivaśyam iti nāmeti bhāvaḥ //MT_4,27.24//",
    "GSP27motik_4u:2014": "bhāvanābandhasya vaivaśyeti nāmayuktatākāri duḥkhakāraṇatvaṃ kathayati",
    "GSP27motik_4u:2015": "āsthāmātram anantānāṃ duḥkhānāṃ kāraṇaṃ viduḥ / anāsthāmātram abhitaḥ sukhānāṃ kāraṇaṃ viduḥ //MU_4,27.25//",
    "GSP27motik_4u:2016": "āsthāmātram bhāvanābandhamātram //MT_4,27.25//",
    "GSP27motik_4u:2017": "sāmānyena samarthanaṃ kṛtvā viśeṣaṃ smarati",
    "GSP27motik_4u:2018": "dāmavyālakaṭā yāvad anāsthā bhāvasaṃsthitau / tāvan na nāma jeyā vo maṣakāṇām ivānilāḥ //MU_4,27.26//",
    "GSP27motik_4u:2019": "anāsthāḥ āsthārahitāḥ / bhāvasaṃsthitau dehādipadārthasaṃsthitau //MT_4,27.26//",
    "GSP27motik_4u:2020": "antarvāsanayā jantur dīnatām anuyātayā / jito bhavaty anyathā tu maṣako ḥpy amarācalaḥ //MU_4,27.27//",
    "GSP27motik_4u:2021": "anyathā vāsanārāhitye //MT_4,27.27//",
    "GSP27motik_4u:2022": "vidyate vāsanā yatra tatra cāyāti dīnatā / guṇāguṇānuviddhatvaṃ sato dṛṣṭaṃ hi nāsataḥ //MU_4,27.28//",
    "GSP27motik_4u:2023": "yatra ca vāsanā vidyate tatra dīnatā āyāti / pādapūraṇārthaḥ caśabdaḥ / hi yasmāt / guṇāguṇānuviddhatvam dīnatāpādakaṃ hitāhitānubandhitvam / sataḥ vāsanayāhitadehasattākasya / dṛṣṭam / asataḥ vāsanārāhityena śuddhacinmātrarūpatayāsatkalpasya / na dṛṣṭam //MT_4,27.28//",
    "GSP27motik_4u:2024": "phalitam āha",
    "GSP27motik_4u:2025": "ayaṃ so ḥham mamedaṃ cety evam antaḥ svavāsanām / yathā dāmādayaḥ śakra bhāvayanti tathā kuru //MU_4,27.29//",
    "GSP27motik_4u:2026": "ata iti śeṣaḥ / he śakra / yathā dāmādayaḥ ayaṃ so ḥham mamedaṃ cety evaṃrūpāṃ svavāsanām ahaṅkāravāsanām / antaḥ manasi / bhāvayanti vikalpayanti / tathā kuru / tataḥ jeyā bhaviṣyantīti bhāvaḥ //MT_4,27.29//",
    "GSP27motik_4u:2027": "nanu kathaṃ na te mama jeyā bhaviṣyantīty / atrāha",
    "GSP27motik_4u:2028": "yā yā janasya vipado bhāvābhāvadaśāś ca yāḥ / tṛṣṇākarañjavallyās tā mañjaryaḥ kaṭukomalāḥ //MU_4,27.30//",
    "GSP27motik_4u:2029": "tṛṣṇā eva duḥkhakāritvāt kaṇṭakavallī / tasyāḥ //MT_4,27.30//",
    "GSP27motik_4u:2030": "vāsanātantubaddho ḥyaṃ loko viparivartate / sā suvṛddhātiduḥkhāya sukhāyocchedam āgatā //MU_4,27.31//",
    "GSP27motik_4u:2031": "viparivartate vaiparītyam bhajati / sā vāsanā / ucchedam nāśam //MT_4,27.31//",
    "GSP27motik_4u:2032": "dhīro ḥpy atibahujño ḥpi kulajo ḥpi mahān api / tṛṣṇayā badhyate jantuḥ siṃhaḥ śṛṅkhalayā yathā //MU_4,27.32//",
    "GSP27motik_4u:2033": "badhyate vivaśaḥ kriyate / tṛṣṇāgrasto hi sphuṭam eva vivaśo bhavati //MT_4,27.32//",
    "GSP27motik_4u:2034": "dehapādapasaṃsthasya hṛdayālayaśāyinaḥ / tṛṣṇācittakhagasyāsya vāgurā parikalpitā //MU_4,27.33//",
    "GSP27motik_4u:2035": "spaṣṭam //MT_4,27.33//",
    "GSP27motik_4u:2036": "dīno vāsanayā lokaḥ kṛtāntenāpakṛṣyate / rajjveva bālena khago vivaśo ḥniśam ucchvasan //MU_4,27.34//",
    "GSP27motik_4u:2037": "kṛtāntena mamatārūpeṇa yamena / mamatāyā eva śrīvyāsena kṛtāntatvābhidhānāt //MT_4,27.34//",
    "GSP27motik_4u:2038": "alam āyudhabhāreṇa saṅgarabhramaṇena ca / vāsanāṃ saviparyāsāṃ yuktyaiva tvaṃ ripoḥ kuru //MU_4,27.35//",
    "GSP27motik_4u:2039": "saviparyāsām viparyāsayuktām / ripoḥ dāmāditrayarūpasya / āyudhādibhiḥ tava na kiñcid api setsyatīti bhāvaḥ //MT_4,27.35//",
    "GSP27motik_4u:2040": "antar akṣubhite dhairye ripor amaranāyakāḥ / na śastrāṇi na śāstrāṇi na cāstrāṇi jayanti vaḥ //MU_4,27.36//",
    "GSP27motik_4u:2041": "akṣubhite vāsanārāhityena kṣobharahite sati //MT_4,27.36//",
    "GSP27motik_4u:2042": "dāmavyālakaṭās tv ete yuddhābhyāsavaśena ca / ahaṅkāramayīm antas te grahīṣyanti vāsanām //MU_4,27.37//",
    "GSP27motik_4u:2043": "ahaṅkāramayīm vayaṃ yotsyāma ity evaṃrūpām //MT_4,27.37//",
    "GSP27motik_4u:2044": "yadi te yantrapuruṣāḥ śambareṇa vinirmitāḥ / vāsanāṃ nāśrayiṣyanti yāsyanti tad ajayyatām //MU_4,27.38//",
    "GSP27motik_4u:2045": "yantrapuruṣāḥ anusandhānarahitā iti yāvat //MT_4,27.38//",
    "GSP27motik_4u:2046": "tat tāvad yuktiyuddhena tān prabodhayatāmarāḥ / yāvad abhyāsavaśato bhaviṣyanti savāsanāḥ //MU_4,27.39//",
    "GSP27motik_4u:2047": "prabodhayata vāsanāyuktān kuruta //MT_4,27.39//",
    "GSP27motik_4u:2048": "tato vadhyā bhaviṣyanti bhavatām baddhabhāvanāḥ / tṛṣṇāprotāśayā loke na kecana napelavāḥ //MU_4,27.40//",
    "GSP27motik_4u:2049": "nanu yadi kadācit tato ḥpi vadhyā na bhaviṣyanti tataḥ kiṃ kāryam ity / atrāha tṛṣṇeti / tṛṣṇāprotāśayāḥ tṛṣṇānuviddhamanasaḥ / pelavāḥ dīnāḥ / tṛṣṇāgrastāḥ sarve eva pelavā bhavanti / ataḥ te ḥpi bhaviṣyanty eveti bhāvaḥ //MT_4,27.40//",
    "GSP27motik_4u:2050": "sargāntaślokena brahmavākyaṃ samāpayati",
    "GSP27motik_4u:2051": "samaviṣamam idaṃ jagat samagraṃ samupagataṃ sthiratāṃ svavāsanātaḥ / calati ca laharībharo yathābdhāv ata iha saiva cikitsyatām prayātā //MU_4,27.41//",
    "GSP27motik_4u:2052": "samaviṣamam sukhaduḥkhamayam / idam anubhūyamānam / samagraṃ jagat / svavāsanātaḥ ahaṅkāravāsanātaḥ / sthiratāṃ samupāgatam / sā vāsanā / iha loke / calati ca sphulati ca / ka iva / laharībhara iva / yathā laharībharaḥ abdhau samudre / calati / tathety arthaḥ / ataḥ sā vāsanā eva / cikitsyatām cikitsāyogyatām / prayātā bhavatīti śivam //MT_4,27.41//",
    "GSP27motik_4u:2053": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe saptaviṃśaḥ sargaḥ //27//",
    "GSP27motik_4u:2054": "brahmaṇaḥ antardhānaṃ kathayati",
    "GSP27motik_4u:2055": "ity uktvā bhagavān devas tatraivāntardhim āyayau / velāvanataṭe śabdaṃ kṛtvevāmbutaraṅgakaḥ //MU_4,28.1//",
    "GSP27motik_4u:2056": "tatraiva tasmin sthāna eva / na tv anyatra gatvā / antardhim vyavadhānam //MT_4,28.1//",
    "GSP27motik_4u:2057": "surās tv ākarṇya tadvākyaṃ jagmuḥ svām abhito diśam / kamalāmodam ādāya vanamālām ivānilāḥ //MU_4,28.2//",
    "GSP27motik_4u:2058": "spaṣṭam //MT_4,28.2//",
    "GSP27motik_4u:2059": "dināni katicit sveṣu kānteṣu sthirakāntiṣu / dvirephā iva padmeṣu mandireṣu viśaśramuḥ //MU_4,28.3//",
    "GSP27motik_4u:2060": "spaṣṭam //MT_4,28.3//",
    "GSP27motik_4u:2061": "kañcit kālaṃ samāsādya svātmodayakaraṃ śubham / cakrur dundubhinirghoṣam pralayābhraravopamam //MU_4,28.4//",
    "GSP27motik_4u:2062": "spaṣṭam //MT_4,28.4//",
    "GSP27motik_4u:2063": "atha daityaiḥ saha vyomni taiḥ pātālatalotthitaiḥ / kālakṣepakaraṃ ghoram punar yuddham avartata //MU_4,28.5//",
    "GSP27motik_4u:2064": "kālakṣepakaram na tu śambaravadhakāri / tanmaraṇasya varṣasahasrānte brahmaṇā proktatvāt ity arthaḥ / devānām iti śeṣaḥ / samavartata samabhavat //MT_4,28.5//",
    "GSP27motik_4u:2065": "vavur asiśaraśaktimudgaraughā musulagadāparaśūgracakrasaṅghāḥ / aśanigiriśilāhutāśavṛkṣā ahigaruḍādimukhāni cāyudhāni //MU_4,28.6//",
    "GSP27motik_4u:2066": "kīdṛśaṃ yuddhaṃ samavartatety apekṣāyām āha vavur iti / vavuḥ vānti sma / devadaityavisṛṣṭā iti śeṣaḥ //MT_4,28.6//",
    "GSP27motik_4u:2067": "māyākṛtāyudhamahāmbughanapravāhā kṣipram prati pratidiśam parinirjagāma / pāṣāṇaparvatamahītaṭavṛkṣalakṣa- kṣubdhāmbupūraghanaghoṣavatī nadī drāk //MU_4,28.7//",
    "GSP27motik_4u:2068": "māyākṛtaḥ rākṣasaiḥ māyayā sampāditaḥ / āyudhamahāmbunaḥ āyudhayuktasya mahājalasya / ghanaḥ pravāhaḥ yasyāḥ / sā / tathā pāṣāṇaparvataṃ kṣipram prati kṣipraṃ kṣipram / mahītaṭavṛkṣāṇāṃ lakṣeṣu kṣubdhaḥ sañcaraṇaśīlaḥ / yaḥ ambupūraḥ āyudhayuktaḥ ambupūraḥ / tena ghanaḥ ghoṣaḥ vidyate yasyāḥ / sā / tādṛśī nadī āyudhamayī nadī / drāk śīghram / pratidiśaṃ nirjagāma nirgatā //MT_4,28.7//",
    "GSP27motik_4u:2069": "kena pratidiśaṃ nirjagāmeti karaṇāpekṣāyāṃ saviśeṣaṇam āha",
    "GSP27motik_4u:2070": "madhyapravāhavahadulmukaśūlaśaila- prāsāsikuntaśaratomaramudgareṇa / gaṅgopamāmbuvalitāmaramandireṇa sarvāsu dikṣv aśanivarṣaṇakarṣaṇena //MU_4,28.8//",
    "GSP27motik_4u:2071": "aśaniyuktaṃ varṣaṇam aśanivarṣaṇam / tena yat karṣaṇam diśaḥ prati nayanam / tena kṛtvā nirjagāmeti pūrveṇa sambandhaḥ / varṣeṇa hi nadyaḥ diśaḥ vyāpnuvanti / aśanivarṣaṇakarṣaṇena kathambhūtena / madhye pravāheṇa vahanti ulmukaśūlaśailaprāsāsikuntaśaratomaramudgarāṇi yatra / tat / tādṛśena / punaḥ kathambhūtena / sarvāsu dikṣu gaṅgopamaṃ yat ambu / tena valitāni amaramandirāṇi yena / tat / tādṛśena //MT_4,28.8//",
    "GSP27motik_4u:2072": "pṛthvyādidāruṇaśarīramayī prahāra- dānagrahe gaganaraśmiśarīrikaiva / yā yopaśāmyati surāsurasiddhasenā māyākṛtā punar udeti rasena saiva //MU_4,28.9//",
    "GSP27motik_4u:2073": "yā yā / prahārāṇāṃ dānagrahe pṛthvyādivat dāruṇaṃ yat śarīram / tanmayī api / prahārāṇāṃ dāne grahaṇe ca samarthāpīti yāvat / paramārthataḥ māyārūpatvāt gaganasya yā raśmiḥ / śūnyam iti yāvat / tadrūpaṃ śarīram yasyāḥ / sā / tādṛśī eva satī / upaśāmyati mriyate / sā surāsurasiddhasenā punaḥ udeti eva / kathambhūtā / rasena icchayā / māyākṛtā māyayā kṛteti tādṛśī / arthāt indraśambarābhyām //MT_4,28.9//",
    "GSP27motik_4u:2074": "śailopamāyudhavighaṭṭitabhūdharāṇi raktāmbupūraparipūrṇamahārṇavāni / devāsurendrasuraśailavirūḍhakunta- tālīvanāni kakubhāṃ vadanāny athāsan //MU_4,28.10//",
    "GSP27motik_4u:2075": "devāsurendrā eva suraśailāḥ sumeravaḥ / teṣu rūḍhāni / kuntā eva tālīvanāni / yeṣām / tāni //MT_4,28.10//",
    "GSP27motik_4u:2076": "udgīrṇakuntaśaraśaktigadāsicakrā helānigīrṇasuradānavamuktaśailā / kāṣakvaṇatkrakacadantanakhogramālā jīvānvitāpatad athāyasasiṃhavṛṣṭiḥ //MU_4,28.11//",
    "GSP27motik_4u:2077": "atha āyasasiṃhavṛṣṭiḥ ayomayānāṃ siṃhānāṃ varṣaṇam / apatat / kathambhūtā / udgīrṇam sahapatitam / kuntaśaraśaktigadāsicakram yasyāḥ / sā / punaḥ kathambhūtā / helayā nigīrṇāḥ grastāḥ / suradānavaiḥ muktāḥ praharaṇabhūtāḥ / śailāḥ yayā / sā / kāṣe kāṣapāṣāṇe / kvaṇan gharṣaṇavaśena śabdāyamānaḥ / yaḥ krakacaḥ / tadvat ye dantanakhāḥ / teṣām ugrā mālā yasyāḥ / sā / tathā jīvānvitā jīvayuktā //MT_4,28.11//",
    "GSP27motik_4u:2078": "ujjvālalocanaviṣajvalanātapodyad- digdāhadarśitayugāntadineśasenā / uḍḍīyamānaparidīrghamahīmahīdhrā mattābdhivad viṣadharāvalir ullalāsa //MU_4,28.12//",
    "GSP27motik_4u:2079": "viṣadharāṇām sarpāṇām / āvaliḥ paṅktiḥ / mattābdhivat mattasamudravat / ullalāsa ullasati sma / kathambhūtā / ujjvālaḥ udgatajvālaḥ / yaḥ locanaviṣajvalanaḥ / tasya yaḥ ātapaḥ / tenodyan / yaḥ digdāhaḥ / tena darśitā yugāntadineśānām kalpāntasūryāṇām / senā paṅktiḥ / yayā / sā / uḍḍīyamānāḥ uḍḍayanaśīlāḥ / paridīrghāḥ / mahyāḥ sambandhinaḥ mahīdhrāḥ parvatāḥ / yasyāḥ / sā //MT_4,28.12//",
    "GSP27motik_4u:2080": "unnādavajramakarotkarakarkarāntar- ikṣābdhivīcivalayair valitācalendraiḥ / āsīj jagat sakalam eva susaṅkaṭāṅgam āvartibhir vividhahetinadīpravāhaiḥ //MU_4,28.13//",
    "GSP27motik_4u:2081": "unnādāni yāni vajrāṇi / tāny eva makarāḥ / teṣāṃ ya utkaraḥ / tena karkaraḥ karkarākhyaḥ śabdaviśeṣaḥ yasya / tat / tādṛśaṃ yat antarikṣam / tad evābdhiḥ samudraḥ / tasya vīcivalayaiḥ vīcimaṇḍalarūpaiḥ / tathā valitāḥ āvṛtāḥ / acalendrāḥ yaiḥ / te / tādṛśaiḥ / tathā āvartibhiḥ bhramayuktaiḥ / vividhahetayaḥ eva nadīpravāhāḥ / taiḥ / susaṅkaṭāṅgam atyantapūrṇasvarūpam / sakalam eva jagat āsīt //MT_4,28.13//",
    "GSP27motik_4u:2082": "śailāstraśastragaruḍācalamālitocca- nāgāṅganāsuragaṇāṅganam antarikṣam / āsīt kṣaṇaṃ jaladhibhiḥ kṣaṇam agnipūraiḥ pūrṇaṃ kṣaṇaṃ dinakaraiḥ kṣaṇam andhakāraiḥ //MU_4,28.14//",
    "GSP27motik_4u:2083": "kṣaṇaṃ kṣaṇam ity anena jaladhyādīnām māyākṛtatvam uktam / antarikṣam kathambhūtam / śailarūpāṇi astraśastrāṇi śailāstraśastrāṇi / teṣām madhye ye garuḍācalāḥ māṇikyaparvatāḥ / taiḥ mālitāḥ dhṛtāḥ / uccā nāgāṅganāś cāsuragaṇāṅganāś ca yena / tat / surāṅganānāṃ tu sākṣād evākāśe sthitir iti tāsām akathanam / garuḍeti gakārasya dīrghābhāvaḥ ārṣaḥ / mantrodbhāvitās tu śailāḥ astrarūpāḥ sākṣāt prahitāḥ śastrarūpāḥ //MT_4,28.14//",
    "GSP27motik_4u:2084": "garuḍaguḍaguḍākulāntarikṣa- pravisṛtahetihutāśaparvataughaiḥ / jagad abhavad asahyakalpakāla- jvalitasurālayabhūtalāntarālam //MU_4,28.15//",
    "GSP27motik_4u:2085": "garuḍānām yaḥ guḍaguḍaḥ guḍaguḍāśabdaḥ / tenākulam yad antarikṣam / tatra pravisṛtāḥ ye hetihutāśaparvataughāḥ / taiḥ kṛtvā / jagat / asahyaḥ yaḥ kalpakālaḥ pralayakālaḥ / tatraiva jvalitāni surālayabhūtalāntarāṇi yasya / tat / tādṛśam abhavat //MT_4,28.15//",
    "GSP27motik_4u:2086": "udapatan vasudhātalato ḥsurā gaganam adritaṭād iva pakṣiṇaḥ / atibalād apatan vibudhā bhuvi pralayacālitaśailaśilā iva //MU_4,28.16//",
    "GSP27motik_4u:2087": "atibalād ity asya pūrvārdhena sambandhaḥ //MT_4,28.16//",
    "GSP27motik_4u:2088": "śarīrarūḍhonnatahetivṛkṣa- vanāvalīlagnamahāgnidāhāḥ / surāsurāḥ prāpur athāmbarāntaḥ kalpānilāndolitaśailaśobhām //MU_4,28.17//",
    "GSP27motik_4u:2089": "atha surāsurāḥ ambarāntaḥ ākāśamadhye / kalpānilenāndolitāḥ ye śailāḥ / teṣāṃ śobhām prāpuḥ / kathambhūtāḥ / śarīrarūḍhāḥ yāḥ unnatahetayaḥ / tā eva vṛkṣavanāvalī / tasyāṃ lagnāḥ / mahāgneḥ tatsaṅghaṭṭotthasya mahataḥ agneḥ / dāhaḥ yeṣām / te / tādṛśāḥ //MT_4,28.17//",
    "GSP27motik_4u:2090": "surāsurādrīndraśarīramuktai raktapravāhair abhito bhramadbhiḥ / babhāra pūrṇam parito ḥmbarābdhiḥ sandhyāruṇodyacchatagaṅgam aṅgam //MU_4,28.18//",
    "GSP27motik_4u:2091": "surāsurā evādrīndrāḥ / teṣāṃ yāni śarīrāṇi / tebhyaḥ muktaiḥ / ata evābhitaḥ bhramadbhiḥ raktapravāhaiḥ kṛtvā / ambarābdhiḥ ākāśākhyaḥ samudraḥ / sandhyāruṇāḥ udyatyaḥ śataṃ gaṅgā yasya / tādṛśam aṅgam pūrṇam samyak / babhāra //MT_4,28.18//",
    "GSP27motik_4u:2092": "girivarṣaṇam ambuvarṣaṇaṃ vividhogrāyudhavarṣaṇaṃ tathā / viṣamāśanivarṣaṇaṃ ca te śamam anyoḥnyam athāgnivarṣaṇam //MU_4,28.19//",
    "GSP27motik_4u:2093": "anayan nayamārgakovidā dalitāśeṣagirīndrabhittayaḥ / sasṛjuś ca samaṃ samantataḥ kakubaṅgeṣv iva puṣpavarṣaṇam //MU_4,28.20//",
    "GSP27motik_4u:2094": "atha naye astraśāntiśāstre / kovidāḥ nipuṇāḥ / te devāsurāḥ / etāni varṣaṇāni samantataḥ śamam anayan / etāni kāni / girivarṣaṇam ityādi / na kevalaṃ śamam anayan / kiṃ tu kakubaṅgeṣu sasṛjuś ca / kim iva / puṣpavarṣaṇam iva / te kathambhūtāḥ / dalitā aśeṣagirīndrāṇām bhittayaḥ yaiḥ / te / tādṛśāḥ / yugmam //MT_4,28.19-20//",
    "GSP27motik_4u:2095": "devāsurāḥ sarasasaṅgarasambhramārtā anyoḥnyam aṅgadalanākulahetihastāḥ / dāmendraḍimbadahanāḥ pṛthupīṭhapīṭhaiḥ kīrṇāsṛjo nabhasi babhramur ākṣipantaḥ //MU_4,28.21//",
    "GSP27motik_4u:2096": "devāsurāḥ nabhasi babhramuḥ / kathambhūtāḥ / sarasam vīrarasasahitam / yat saṅgaram saṅgrāmaḥ / tatra yaḥ saṃrambhaḥ udyogaḥ / tenārtāḥ vyākulāḥ / anyoḥnyam aṅgadalanārtham ākulahetayaḥ hastāḥ yeṣām / te / tādṛśāḥ / dāmendrayoḥ ḍimbadahanāḥ manaḥsantāpakāritvāt cañcalāgnayaḥ / tatrāpi dāmnaḥ devāḥ indrasyāsurāḥ iti vibhāgaḥ / pṛthupīṭhāḥ pṛthusaṃsthānāḥ / ye pīṭhāḥ aṃsādipīṭhāḥ / taiḥ kīrṇāsṛjaḥ vikṣiptarudhirāḥ / tathā ākṣipantaḥ anyoḥnyam ākṣepaṃ kurvantaḥ //MT_4,28.21//",
    "GSP27motik_4u:2097": "chinnaiḥ śiraḥkarabhujorubharair bhramadbhir ākāśakośaśalabhair aśivais tadānīm / āsīj jagajjaṭharam abhravarair ivograir ābhāskaraṃ sthagitadiktaṭaśailajālam //MU_4,28.22//",
    "GSP27motik_4u:2098": "chinnaiḥ / ata eva bhramadbhiḥ / ata eva ca ākāśe śalabhaiḥ śalabharūpaiḥ / aśivaiḥ amaṅgalakāribhiḥ / śiraḥkarabhujorubharaiḥ / jagajjaṭharam ābhāskaram sūryaṃ tāvat / sthagitāni diktaṭāni śailajālāni ca yasya / tat / tādṛśam āsīt / taiḥ kair iva / abhravarair iva uttamameghair iva //MT_4,28.22//",
    "GSP27motik_4u:2099": "mattānalaṃ kṣubdhajalānilārkaṃ daladvanaṃ śīrṇasurāsuraugham / brahmāṇḍam ākhaṇḍitakuḍyakoṇam akālakalpāntakarālam āsīt //MU_4,28.23//",
    "GSP27motik_4u:2100": "ā samantāt / khaṇḍitāḥ kuḍyakoṇāḥ yasya / tat / tādṛśam //MT_4,28.23//",
    "GSP27motik_4u:2101": "bhrāntam bhṛśam bhramitadiktaṭam adrikūṭair ātmapramāṇaghanahetihatai raṇadbhiḥ / kūjadbhir ārtibhir ivāgraguhaughavātaiḥ krandadbhir āpatitasiṃharavair adabhraiḥ //MU_4,28.24//",
    "GSP27motik_4u:2102": "adrikūṭaiḥ kartṛbhiḥ / bhṛśam bhrāntam bhramayuktaiḥ jñātam / katham bhrāntam / bhramitāni bhramayuktāni kṛtāni / diktaṭāni yatra / tat / adrikūṭaiḥ kathambhūtaiḥ / ātmapramāṇā adrikūṭapramāṇāḥ / yāḥ ghanahetayaḥ / tābhiḥ hatāḥ / taiḥ / ata eva raṇadbhiḥ / punaḥ kathambhūtaiḥ / guhaughāgrāṇāṃ vātāḥ agraguhaughavātāḥ / taiḥ / tadvyājeneti yāvat / ārtibhir iva kūjadbhiḥ / ārtyā yukto hi kūjati / punaḥ kathambhūtaiḥ / āpatitāḥ ye siṃhāḥ / teṣāṃ ye ravāḥ / taiḥ / tadvyājeneti yāvat / krandadbhiḥ ravaiḥ kathambhūtaiḥ / adabhraiḥ utkaṭaiḥ //MT_4,28.24//",
    "GSP27motik_4u:2103": "māyānadījaladhiyodhaghanāgnidāhair vṛkṣaiḥ surāsuraśavair acalaiḥ śilaughaiḥ / bhrāntaṃ śirastraśaraśaktigadāstravarṣair vātāvakīrṇavanaparṇavad ambarāntaḥ //MU_4,28.25//",
    "GSP27motik_4u:2104": "ambarāntaḥ ākāśamadhyam / vātenāvakīrṇam valitam / yat vanaparṇam / tadvat / bhrāntam bhramayuktam āsīt / kaiḥ bhrāntam āsīt / na hi ambaramadhyasya bhramo yukta ity apekṣāyām āha māyānadītyādi / ambarāntaś cāriṇām māyānadyādīnām eva bhramaḥ ambarāntaḥ bhramatvenāropitaḥ //MT_4,28.25//",
    "GSP27motik_4u:2105": "adrīndrapakṣaparimāṇagamāgamaika- durvārahastataladāruṇatāḍanair drāk / āsīt patadbhaṭaśarīragirīndraghāta- vibhraṣṭadevapurapūrṇajalārṇavaughaḥ //MU_4,28.26//",
    "GSP27motik_4u:2106": "adrīndrapakṣaparimāṇāś ca te gamāgamaikadurvārāś ca / tādṛśāḥ ye hastāḥ / teṣāṃ yāni talāni / taiḥ yāni tāḍanāni / taiḥ kṛtvā / drāk śīghram / patantaḥ ye bhaṭaśarīrāṇy eva girīndrāḥ / teṣāṃ ye ghātāḥ / taiḥ bhraṣṭāni yāni devapurāṇi / taiḥ pūrṇajalaś cāsau arṇavaughaḥ samudrasaptakam / saḥ / āsīt jāta ity arthaḥ //MT_4,28.26//",
    "GSP27motik_4u:2107": "ghanaghuṅghumapūritāntarikṣā kṣatajākṣālitabhūdharāntarālā / rudhirahradavṛttivartinī vā bhuvanābhogaguhā tadākulābhūt //MU_4,28.27//",
    "GSP27motik_4u:2108": "bhuvanābhogaḥ bhuvanavistāraḥ / sa eva guhā / tadā tasmin samaye / ākulā abhūt / kathambhūtā / ghanaḥ yaḥ ghuṅghumaḥ yuddhakolāhalaḥ / tenāpūritam antarikṣam yasyāḥ / sā / tādṛśī / kṣatajaiḥ rudhiraiḥ / ā samantāt / kṣālitāni bhūdharāntarālāni yasyāḥ / sā / rudhirahradarūpā yā vṛttiḥ sthānam / tatra vartata iti tādṛśī / sthitau sthitimatītivat prayogaḥ / guhā ca maṣakaghuṅghumapūritāntarikṣā vṛṣṭikṣālitabhūdharāntarālā hradavartinī ca bhavati //MT_4,28.27//",
    "GSP27motik_4u:2109": "sargāntaślokena asya raṇasya saṃsārasāmyaṃ kathayati",
    "GSP27motik_4u:2110": "anantadikprasaravikārakāriṇī kṣayodayonmukhasukhaduḥkhadāyinī / raṇakriyāsurasurasaṅghasaṅkaṭā tadābhavat khalu sadṛśīha saṃsṛteḥ //MU_4,28.28//",
    "GSP27motik_4u:2111": "khalu niścaye / sā raṇakriyā iha samsṛtisadṛśī abhavat / kathambhūtā / anantadikṣu yaḥ prasaraḥ / tena vikāram hiṃsākhyaṃ vikāram / karotīti tādṛśī / kṣayodayonmukhe ye sukhaduḥkhe / te dadātīti tādṛśī / asurasurasaṅghena saṅkaṭā sambādhā / saṃsṛtir api prasareṇa bandhākhyaṃ vikāraṃ karoti / sukhaduḥkhadāyinī nānāpadārthasaṅkaṭā ca bhavati / iti śivam //MT_4,28.28//",
    "GSP27motik_4u:2112": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe aṣṭāviṃśaḥ sargaḥ //28//",
    "GSP27motik_4u:2113": "yuddham upasaṃharati",
    "GSP27motik_4u:2114": "evamprāyākulārambhair asurair asuhāribhiḥ / mahāsāhasasaṃrabdhair ārabdhamaraṇai raṇaiḥ //MU_4,29.1//",
    "GSP27motik_4u:2115": "māyayātha vivādena sandhinā vigraheṇa ca / palāyanena dhairyeṇa cchadmanopāyanena ca //MU_4,29.2//",
    "GSP27motik_4u:2116": "kārpaṇyenāstrayuddhena svāntardhānaiś ca bhūriśaḥ / kṛtaḥ sa samaro devais triṃśad varṣāṇi pañca ca //MU_4,29.3//",
    "GSP27motik_4u:2117": "devaiḥ triṃśat pañca ca varṣāṇi pañcatriṃśadvarṣāṇi / asuraiḥ saha / saḥ samaraḥ kṛtaḥ / kena kena prakāreṇa kṛta ity apekṣāyām māyayetyādi / upāyanena samīpagamanena / kārpaṇyena dīnatayā / svāntardhānaiḥ māyodbhāvitaiḥ nijagopanaiḥ / asuraiḥ kathambhūtaiḥ / evamprāyaḥ bāhulyenaitādṛśaḥ / samārambhaḥ yeṣām / taiḥ / asuhāribhiḥ jīvahāribhiḥ / mahāsāhase saṃrabdhāḥ saṃrambhayuktāḥ / taiḥ / punaḥ kathambhūtaiḥ / raṇaiḥ kṛtvā ārabdham maraṇam yaiḥ / te / tādṛśaiḥ / tilakam //MT_4,29.1-3//",
    "GSP27motik_4u:2118": "varṣāṇi divasān māsān daśāṣṭau pañca sapta ca / varṣāṇi petur vṛkṣāgnihetyambvaśanibhūbhṛtām //MU_4,29.4//",
    "GSP27motik_4u:2119": "vṛkṣāgnihetyambvaśanibhūbhṛtām varṣāṇi vṛṣṭayaḥ / petuḥ / kiyantaṃ kālam / daśa varṣāṇi / aṣṭau māsān / pañca sapta ca dvādaśeti yāvat / divasān / arthāt anyasmin kāle sandhyādir evābhūt iti jñeyam //MT_4,29.4//",
    "GSP27motik_4u:2120": "etāvatā tu kālena dṛḍhābhyāsād ahaṅkṛteḥ / dāmādayo ḥham ity āsthāṃ jagṛhur grastacetasaḥ //MU_4,29.5//",
    "GSP27motik_4u:2121": "ahaṅkṛteḥ vayaṃ yotsyāma ity evaṃrūpasyāhaṅkārasya / grastam ahaṅkāragrastam / cetaḥ yeṣām / te / tādṛśāḥ //MT_4,29.5//",
    "GSP27motik_4u:2122": "naikaṭyātiśayād yadvad darpaṇam bimbavad bhavet / abhyāsātiśayāt tadvat te ḥpy ahaṅkāritāṃ gatāḥ //MU_4,29.6//",
    "GSP27motik_4u:2123": "naikaṭyātiśayāt sānnidhyodrekāt / bimbavat pratibimbayuktam //MT_4,29.6//",
    "GSP27motik_4u:2124": "yadvad dūrataraṃ vastu nādarśe pratibimbate / padārthavāsanā tadvad anabhyāsān na jāyate //MU_4,29.7//",
    "GSP27motik_4u:2125": "dūrataram bahudūrāt / padārtheṣu yuddhādibhāveṣu / vāsanā mayedaṃ kṛtam ity evaṃrūpaḥ saṃskāraḥ //MT_4,29.7//",
    "GSP27motik_4u:2126": "yadā dāmādayo jātā jātāhaṅkāravāsanāḥ / tadā me jīvitam me ḥrtha iti dainyam upāgaman //MU_4,29.8//",
    "GSP27motik_4u:2127": "yadā dāmādayaḥ dāmavyālakaṭāḥ / jātā utpannā / ahaṅkāravāsanā yeṣām / te / tādṛśāḥ / jātāḥ sampannāḥ / tadā me jīvitam me artha iti evaṃrūpam / dainyam dīnatām / upāgaman upāgatāḥ / ahaṅkārābhāve hi bhittirahitam mamatārūpaṃ dainyaṃ na syāt eva / tatsattāyāṃ tu prāptādhāratvena tad durnivāram eveti bhāvaḥ //MT_4,29.8//",
    "GSP27motik_4u:2128": "bhayavāsanayā grastā mohavāsanayā hatāḥ / āśāpāśanibaddhās te tataḥ kṛpaṇatāṃ gatāḥ //MU_4,29.9//",
    "GSP27motik_4u:2129": "tataḥ dainyopāgamanānantaram / te dāmādayaḥ / bhayasya dehanāśaśaṅkādyutpannāyā bhīteḥ / yā vāsanā saṃskāraḥ / tayā grastāḥ vaśīkṛtāḥ / tathā mohasya anātmani śarīrādau ātmatvabhāvanārūpasyājñānasya / yā vāsanā / tayā hatāḥ bādhitāḥ / āśāpāśaiḥ svātmatvābhimānaviṣayīkṛtaśarīrādyarthaṃ dhanādiviṣayaiḥ āśāpāśaiḥ / nibaddhāḥ svādhinīkṛtāḥ / kṛpaṇatām dainyasya parāṃ kāṣṭhām / gatāḥ //MT_4,29.9//",
    "GSP27motik_4u:2130": "nanu tataḥ kiṃ teṣāṃ sampannam ity / atrāha",
    "GSP27motik_4u:2131": "mudhaiva hy anahaṅkārair mamatvam upakalpitam / rajjvām bhujaṅgatvam iva dāmavyālakaṭais tataḥ //MU_4,29.10//",
    "GSP27motik_4u:2132": "hi niścaye / anahaṅkāraiḥ ahaṅkārarahitaiḥ / dāmavyālakaṭaiḥ / tataḥ ahaṅkāravaśena dainyagamanānantaram / mamatvam mamatā / mudhā eva vyartham eva / upakalpitam kalpanayā dṛḍhīkṛtam / kim iva / rajjvām bhujaṅgatvam iva / atyantam mithyābhūtam ity arthaḥ //MT_4,29.10//",
    "GSP27motik_4u:2133": "mamatvam eva kathayati",
    "GSP27motik_4u:2134": "āpādamastakaṃ dehalateyam bhavatu sthirā / mameti tṛṣṇākṛpaṇā dīnatāṃ te samāyayuḥ //MU_4,29.11//",
    "GSP27motik_4u:2135": "spaṣṭam //MT_4,29.11//",
    "GSP27motik_4u:2136": "sthirībhavatu me dehaḥ sukhāyāstu dhanam mama / iti baddhadhiyāṃ teṣāṃ dhairyam antardhim āyayau //MU_4,29.12//",
    "GSP27motik_4u:2137": "spaṣṭam //MT_4,29.12//",
    "GSP27motik_4u:2138": "avāsanatvād vapuṣām anāsthatvāt suradviṣām / yābhūt prahāraparatā mārjitaivāśu sābhavat //MU_4,29.13//",
    "GSP27motik_4u:2139": "suradviṣām dāmavyālakaṭānām / avāsanatvāt vāsanārāhityāt / tathā vapuṣām anāsthatvāt śarīrāsthārahitatvāt / yā prahāraparatā abhūt pūrvam āsīt / sā āśu mārjitā naṣṭā / abhavat / ahaṅkāraprabhāvena dehanāśādibhayotpādāt ity arthaḥ //MT_4,29.13//",
    "GSP27motik_4u:2140": "kathaṃ sthirā jagaty asmin bhavema iti cintayā / vedhitā dīnatāṃ jagmuḥ padmā iva nirambhasaḥ //MU_4,29.14//",
    "GSP27motik_4u:2141": "vedhitāḥ vyāptāḥ //MT_4,29.14//",
    "GSP27motik_4u:2142": "teṣāṃ tv arthānnapāneṣu svāhaṅkṛtimatāṃ ratiḥ / babhūva bhavabhāvasthā bhīṣaṇā bhavabhāginī //MU_4,29.15//",
    "GSP27motik_4u:2143": "svā ahaṅkṛtir dehaviṣayaḥ ahaṅkāraḥ vidyate yeṣām / te / tādṛśāḥ / teṣāṃ ratiḥ āsaktiḥ / rāga iti yāvat / bhavabhāvasthā saṃsārikapadārthaviṣayā / bhavabhāginī saṃsārapradā //MT_4,29.15//",
    "GSP27motik_4u:2144": "atha tasmin raṇe bhītyā sāpekṣatvam upāyayuḥ / mattebhagaṇasaṃrabdhā vane hariṇakā iva //MU_4,29.16//",
    "GSP27motik_4u:2145": "sāpekṣatvam mā mariṣyāma ity evaṃrūpāpekṣāsahitatvam / bhītyā maraṇabhayena / hariṇakāḥ kathambhūtāḥ / mattebhānām yaḥ gaṇaḥ / tena saṃrabdhāḥ kṣobhayuktāḥ kṛtāḥ //MT_4,29.16//",
    "GSP27motik_4u:2146": "sāpekṣatvam eva spaṣṭayati",
    "GSP27motik_4u:2147": "mariṣyāmo mariṣyāma iti cintāhatāśayāḥ / mandam mandaṃ kila bhremuḥ kupitairāvaṇe raṇe //MU_4,29.17//",
    "GSP27motik_4u:2148": "bhremuḥ bhramanti sma //MT_4,29.17//",
    "GSP27motik_4u:2149": "śarīraikārthināṃ teṣām bhītānām maraṇād iti / alpasattvatayā mūrdhni kṛtam āpatpradam padam //MU_4,29.18//",
    "GSP27motik_4u:2150": "śarīram ekam kevalam / arthayante iti tādṛśānām / tathā maraṇād bhītānām / teṣām mūrdhni / iti pūrvoktaprakāreṇa / alpasattvatayā kartryā / padaṃ kṛtam / alpasattvās te jātā iti bhāvaḥ / padaṃ kathambhūtam / āpatpradam vipatpradam ity arthaḥ //MT_4,29.18//",
    "GSP27motik_4u:2151": "atha pramlānasattvās te hantum agragatam bhaṭam / na śekur indhanakṣīṇā havir dagdhum ivāgnayaḥ //MU_4,29.19//",
    "GSP27motik_4u:2152": "pramlānasattvāḥ naṣṭadhairyāḥ / na śekuḥ na samarthāḥ jātāḥ / kṣīṇam indhanaṃ yeṣām / te indhanakṣīṇāḥ //MT_4,29.19//",
    "GSP27motik_4u:2153": "vibudhānām praharatāṃ sudamyatām upāgatāḥ / kṣatavikṣatasarvāṅgās tasthuḥ sāmānyavad bhaṭāḥ //MU_4,29.20//",
    "GSP27motik_4u:2154": "vibudhānām devānām / sudamyatām sunigrāhyatām //MT_4,29.20//",
    "GSP27motik_4u:2155": "bahunātra kim uktena maraṇād bhītacetasaḥ / daityā deveṣu valgatsu dudruvuḥ samarājirāt //MU_4,29.21//",
    "GSP27motik_4u:2156": "spaṣṭam //MT_4,29.21//",
    "GSP27motik_4u:2157": "teṣu dravatsu sarveṣu sarvato dānavādriṣu / dāmavyālakaṭākhyeṣu vikhyāteṣv asurālaye //MU_4,29.22//",
    "GSP27motik_4u:2158": "taddaityasainyam apatat khād vidrutam itas tataḥ / kalpāntapavanādhūtaṃ tārājālam ivābhitaḥ //MU_4,29.23//",
    "GSP27motik_4u:2159": "spaṣṭam //MT_4,29.22-23//",
    "GSP27motik_4u:2160": "kutrāpatad ity apekṣāyām āha",
    "GSP27motik_4u:2161": "amarācalakuñjeṣu śikharāṇāṃ śilāsu ca / taṭeṣu vārirāśīnām payodapaṭaleṣu ca //MU_4,29.24//",
    "GSP27motik_4u:2162": "spaṣṭam //MT_4,29.24//",
    "GSP27motik_4u:2163": "sāgarāvartagarteṣu śvabhreṣv atha saritsu ca / jaṅgaleṣu diganteṣu jvalatsu vipineṣu ca //MU_4,29.25//",
    "GSP27motik_4u:2164": "spaṣṭam //MT_4,29.25//",
    "GSP27motik_4u:2165": "tadraṇotsannakośeṣu grāmeṣu nagareṣu ca / aṭavīṣūgrayakṣāsu maruṣūdyaddavāgniṣu //MU_4,29.26//",
    "GSP27motik_4u:2166": "teṣām asurāṇām / raṇena utsannaḥ viśīrṇaḥ / kośaḥ madhyaṃ yeṣām / teṣu //MT_4,29.26//",
    "GSP27motik_4u:2167": "lokālokācalānteṣu parvateṣu hradeṣu ca / andhradramiḍakāśmīrapārasīkapureṣu ca //MU_4,29.27//",
    "GSP27motik_4u:2168": "spaṣṭam //MT_4,29.27//",
    "GSP27motik_4u:2169": "nānāmbhodhitaraṅgāsu gaṅgājalaghaṭāsu ca / dvīpāntareṣu dūreṣu jambuṣaṇḍalatāsu ca //MU_4,29.28//",
    "GSP27motik_4u:2170": "dūreṣu dūravartiṣu //MT_4,29.28//",
    "GSP27motik_4u:2171": "sarvataḥ parvatākārāḥ patitās te ḥsurālayaḥ / visphoṭitāṅgacaraṇā vibhinnakarabāhavaḥ //MU_4,29.29//",
    "GSP27motik_4u:2172": "spaṣṭam //MT_4,29.29//",
    "GSP27motik_4u:2173": "śākhālagnāntratantrīkā muktaraktavahacchaṭāḥ / vyastāṅgakhuramūrdhāno niṣkrāntakupitekṣaṇāḥ //MU_4,29.30//",
    "GSP27motik_4u:2174": "niṣkrānte bhūmau patite / kupite īkṣaṇe yeṣām / te //MT_4,29.30//",
    "GSP27motik_4u:2175": "svāyudhā valanāvegacchinnakaṅkaṭahetayaḥ / dūrāpātaviparyastapatannānāvidhāṃśukāḥ //MU_4,29.31//",
    "GSP27motik_4u:2176": "dūrāt yaḥ āpātaḥ / tena viparyastāni viparyāsaṃ gatāni / ata eva patanti aṃśukāni yeṣām / te / tādṛśāḥ //MT_4,29.31//",
    "GSP27motik_4u:2177": "kaṇṭhalagnaśirastrāṇakhaṭatkārograbhītayaḥ / śilāśitaśikhāprotadehabhāgāvalambinaḥ //MU_4,29.32//",
    "GSP27motik_4u:2178": "kaṇṭhalagnāni yāni śirastrāṇāni / teṣāṃ yaḥ khaṭatkāraḥ śabdaviśeṣaḥ / tataḥ ugrā bhītiḥ yeṣām / te / tādṛśāḥ //MT_4,29.32//",
    "GSP27motik_4u:2179": "śalmalyagradṛḍhāpātaprotakaṅkaṭaśaṅkavaḥ / suśilāphalakāsphālaśatadhāśīrṇamastakāḥ //MU_4,29.33//",
    "GSP27motik_4u:2180": "śalmalyagreṣu vṛkṣaviśeṣāgreṣu / yaḥ dṛḍhaḥ / ā samantāt / pātaḥ / tena protaḥ kaṅkaṭaśaṅkavaḥ kavacakīlakāḥ yeṣām / te / tādṛśāḥ //MT_4,29.33//",
    "GSP27motik_4u:2181": "sargāntaślokena samāptiṃ karoti",
    "GSP27motik_4u:2182": "sarva eva sakalāsu saśastrāḥ pātamātrasamanantaram eva / dikṣu nāśam agamann asurendrāḥ pāṃsavo ḥmbudhigatāḥ payasīva //MU_4,29.34//",
    "GSP27motik_4u:2183": "spaṣṭam //MT_4,29.34//",
    "GSP27motik_4u:2184": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇa ekonatriṃśaḥ sargaḥ //29//",
    "GSP27motik_4u:2185": "oṃ / tadā dāmādayaḥ kīdṛśāḥ sampannā ity / atrāha",
    "GSP27motik_4u:2186": "iti tuṣṭeṣu deveṣu dānaveṣu hateṣu ca / dāmavyālakaṭā dīnā babhūvur bhayavihvalāḥ //MU_4,30.1//",
    "GSP27motik_4u:2187": "spaṣṭam //MT_4,30.1//",
    "GSP27motik_4u:2188": "nanu śambaraḥ kiṃ kṛtavān ity / atrāha",
    "GSP27motik_4u:2189": "jajvāla kupitaḥ kopī kalpāntāgnir iva jvalan / śambaraḥ śamitānīko dāmavyālakaṭān prati //MU_4,30.2//",
    "GSP27motik_4u:2190": "dāmādīn prati śambaraḥ kupito ḥbhūd iti piṇḍārthaḥ //MT_4,30.2//",
    "GSP27motik_4u:2191": "śambarasya bhayād gatvā pātālam atha saptamam / dāmavyālakaṭās tasthus tyaktvā dānavamaṇḍalam //MU_4,30.3//",
    "GSP27motik_4u:2192": "spaṣṭam //MT_4,30.3//",
    "GSP27motik_4u:2193": "yamasya kiṅkarās tatra vetālatrāsanakṣamāḥ / kukuhā nāma tiṣṭhanti narakārṇavapālakāḥ //MU_4,30.4//",
    "GSP27motik_4u:2194": "spaṣṭam //MT_4,30.4//",
    "GSP27motik_4u:2195": "taiḥ sārdhaṃ nītavantas te tatra dāmādayo ḥvadhim / daśavarṣasahasrāntām āttānantakuvāsanāḥ //MU_4,30.5//",
    "GSP27motik_4u:2196": "taiḥ kukuhaiḥ / sārdham / daśavarṣasahasrāntām daśavarṣasahasrasaṅkhyāparyantām / avadhim kālāvadhim / te dāmādayaḥ nītavantaḥ nayanti sma / te kathambhūtāḥ / āttāḥ dhāritāḥ / kuvāsanāḥ dhanādiviṣayāḥ ninditāḥ saṃskārāḥ / yaiḥ / tādṛśāḥ //MT_4,30.5//",
    "GSP27motik_4u:2197": "iyam me vanitā ramyā mameyam prabhuteti ca / kukuhasnehabaddhānāṃ kālas teṣāṃ vyavartata //MU_4,30.6//",
    "GSP27motik_4u:2198": "vyavartata pariṇato ḥbhūt //MT_4,30.6//",
    "GSP27motik_4u:2199": "dharmarājo ḥtha taṃ deśaṃ kadācit samupāyayau / mahānarakakāryāṇāṃ vicārārthaṃ yadṛcchayā //MU_4,30.7//",
    "GSP27motik_4u:2200": "spaṣṭam //MT_4,30.7//",
    "GSP27motik_4u:2201": "aparijñātam enaṃ te dharmarājaṃ trayo ḥsurāḥ / na praṇemur vināśāya sāmānyam iva kiṅkaram //MU_4,30.8//",
    "GSP27motik_4u:2202": "aparijñātam iti viśeṣaṇadvāreṇa hetuḥ //MT_4,30.8//",
    "GSP27motik_4u:2203": "atha vaivasvatenaite jvalitaśvabhrabhūmiṣu / vihitabhrūparispandam ādeśena niveśitāḥ //MU_4,30.9//",
    "GSP27motik_4u:2204": "spaṣṭam //MT_4,30.9//",
    "GSP27motik_4u:2205": "tatra te karuṇākrandāḥ sasuhṛddārabāndhavāḥ / dagdhāḥ saparṇaviṭapā vṛkṣā iva davānalaiḥ //MU_4,30.10//",
    "GSP27motik_4u:2206": "spaṣṭam //MT_4,30.10//",
    "GSP27motik_4u:2207": "svayā vāsanayā jātās tayaiva krūrayā punaḥ / vadhakarmakarākārāḥ kairātā rājakiṅkarāḥ //MU_4,30.11//",
    "GSP27motik_4u:2208": "vadhakarma kurvantīti vadhakarmakarāḥ / tadvat ākāraḥ yeṣām / te / tādṛśāḥ / atyantahiṃsakā ity arthaḥ //MT_4,30.11//",
    "GSP27motik_4u:2209": "tajjanmātha parityajya jātāḥ suhmeṣu vāyasāḥ / tadante gṛdhratāṃ yātās tato ḥpi bakatāṃ gatāḥ //MU_4,30.12//",
    "GSP27motik_4u:2210": "tajjanma rājakiṅkarajanma / suhmeṣu janapadaviśeṣeṣu //MT_4,30.12//",
    "GSP27motik_4u:2211": "śavaratvaṃ trigarteṣu meṣatvam barbareṣu ca / magadheṣv atha kīṭatvaṃ cakrus te vaktrabuddhayaḥ //MU_4,30.13//",
    "GSP27motik_4u:2212": "vaktrabuddhayaḥ iti viśeṣaṇadvāreṇa hetuḥ //MT_4,30.13//",
    "GSP27motik_4u:2213": "anubhūyetarām atra citrāṃ yoniparamparām / adya matsyāḥ sthitā rāma kaśmīrāraṇyapalvale //MU_4,30.14//",
    "GSP27motik_4u:2214": "atra pūrvokteṣu deśeṣu / itarām yoniṃ śavaratvādibhinnām //MT_4,30.14//",
    "GSP27motik_4u:2215": "kathambhūtāḥ te tatra sthitā ity / atrāha",
    "GSP27motik_4u:2216": "dāvāgnikvathitālpālpapaṅkakalkānupāyinaḥ / na mriyante na jīvanti jarajjambālajarjarāḥ //MU_4,30.15//",
    "GSP27motik_4u:2217": "kalkam malam //MT_4,30.15//",
    "GSP27motik_4u:2218": "saṅgṛhya pūrvoktayonikleśaṃ kathayati",
    "GSP27motik_4u:2219": "vicitrayonisaṃrambham anubhūya punaḥ punaḥ / bhūtvā bhūtvā punar naṣṭās taraṅgā jaladhāv iva //MU_4,30.16//",
    "GSP27motik_4u:2220": "proktanyāyeneti bhāvaḥ //MT_4,30.16//",
    "GSP27motik_4u:2221": "sargāntaślokena dāmādivṛttāntaṃ tāvat sthāpayati",
    "GSP27motik_4u:2222": "bhavajaladhigatās te vāsanāvātanunnās tṛṇam iva ciram ūḍhā deharūpais taraṅgaiḥ / upaśamam anuyātā rāma nādyāpy anantam parikalaya mahattvaṃ dāruṇaṃ vāsanāyāḥ //MU_4,30.17//",
    "GSP27motik_4u:2223": "ūḍhāḥ īritāḥ / upaśamam vāsanārāhityam / phalitaṃ kathayati anantam iti / ata iti śeṣaḥ / he rāma / yataḥ dāmādibhiḥ vāsanāvaśata evaṃvidhā yātanā prāptā ataḥ tvaṃ vāsanāyāḥ ahaṃmametirūpāyā vāsanāyāḥ / anantam antarahitam / dāruṇam kaṭhinam / mahattvam parikalaya niścinu / iti śivam //MT_4,30.17//",
    "GSP27motik_4u:2224": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe triṃśaḥ sargaḥ //30//",
    "GSP27motik_4u:2225": "oṃ / pūrvoktam anusmārayati",
    "GSP27motik_4u:2226": "ataḥ prabodhāya tava vacmi rāma mahāmate / dāmavyālakaṭanyāyo mā te ḥstv iti na līlayā //MU_4,31.1//",
    "GSP27motik_4u:2227": "prabodhāya vāsanāvaśyaṃ tyājyety evaṃrūpāya prakṛṣṭabodhāya / na līlayeti / līlayā parihāsena / parihāsārtham iti yāvat / na / vacmi / avañcakatvād iti bhāvaḥ //MT_4,31.1//",
    "GSP27motik_4u:2228": "dāmādivṛttāntāvaṣṭambhena nānāvidham upadeśam prastauti",
    "GSP27motik_4u:2229": "avivekānusandhānāc cittam āpadam īdṛśīm / anantataraduḥkhāya parigṛhṇāti helayā //MU_4,31.2//",
    "GSP27motik_4u:2230": "avivekasya anātmani dehādāv ātmābhimānarūpasyāvicārasya / anusandhānāt sphuraṇāt / cittam kartṛ / īdṛśīm dāmādyanubhūtāpatsadṛśīm / āpadam karmabhūtām / anantataraduḥkhāya anantataraduḥkhārtham / helayā prayatnaṃ vinā / parigṛhṇāti anubhavati / ato ḥviveka eva tyājya iti bhāvaḥ //MT_4,31.2//",
    "GSP27motik_4u:2231": "vāsanātyāgam prati uttejanāya dāmādibhir anubhūtāṃ vipadaṃ kathayati",
    "GSP27motik_4u:2232": "kva kilāmaravidhvaṃsiśambarānīkanāthatā / kva tāpataptajambālajalajarjaramīnatā //MU_4,31.3//",
    "GSP27motik_4u:2233": "uttarārdhe kaśmīreṣv iti śeṣaḥ //MT_4,31.3//",
    "GSP27motik_4u:2234": "kva dhairyam amarānīkavidrāvaṇakaram mahat / kva kirātamahīpālakṣudrakiṅkararūpatā //MU_4,31.4//",
    "GSP27motik_4u:2235": "spaṣṭam //MT_4,31.4//",
    "GSP27motik_4u:2236": "kva nāma nirahaṅkāracitsattvodāradhīratā / kva mithyāvāsanāveśād ahaṅkārakukalpanā //MU_4,31.5//",
    "GSP27motik_4u:2237": "nirahaṅkāram deho ḥham iti sthūlāhaṅkārarahitam / yat cit cidrūpam / sattvam sattvākhyam manaḥ / tena yā udāradhīratā maraṇādibhayarāhityena udārabhāvaḥ dhīrabhāvaś ca / sā kva nāma bhavati / mithyābhūtā yā vāsanā saṃskāraḥ / tasyā āveśāt āveśena utpannā / ahaṅkārakukalpanā deho ḥham ity evaṃrūpāhaṅkārarūpā ninditā kalpanā / kva bhavati / anayor antaraṃ svayam eva paśyeti bhāvaḥ //MT_4,31.5//",
    "GSP27motik_4u:2238": "śākhāpratānagahanā saṃsāraviṣamañjarī / ahaṅkārāṅkurād eva samudetīyam ātatā //MU_4,31.6//",
    "GSP27motik_4u:2239": "iyam puraḥsphurantī / ātatā vistīrṇā / śākhāpratānaiḥ nānāpadārtharūpaiḥ śākhāsamūhaiḥ / gahanā durgamā / saṃsāra eva viṣamañjarī viṣalatā kartrī / ahaṅkāra evāṅkuraḥ bījam / tasmāt udeti prādurbhavati / ahaṅkārābhāve kasya kiṃrūpaḥ saṃsāraḥ syāt / suṣuptau hi ahaṅkāravilaye sarve saṃsāraṃ nānubhavantīti bhāvaḥ //MT_4,31.6//",
    "GSP27motik_4u:2240": "phalitaṃ kathayati",
    "GSP27motik_4u:2241": "ahaṅkāram ato rāma mārjayāntaḥ prayatnataḥ / ahaṃ na kaścid eveti mārjayitvā sukhī bhava //MU_4,31.7//",
    "GSP27motik_4u:2242": "he rāma / yasmāt ahaṅkāra evāpad asti ataḥ tvam ahaṅkāram deho ḥham ityādirūpaṃ sthūlam ahaṅkāram / antaḥ manasi / prayatnataḥ samyagjñānākhyaprayatnena / mārjaya utpuṃsaya / tataḥ kim mama setsyatīty / atrāha aham iti / aham sthūladehādirūpaḥ aham / naiva kaścit asmi / śuddhacinmātratattvasyaiva sattābhāktvayogāt / iti evam / arthāt ahaṅkāram mārjayitvā tvam sukhī dehādinairapekṣyakṛtamahāsukhayuktaḥ / bhava / dehādyapekṣāvaśād eva hi puruṣaḥ duḥkhī bhavati / nanu dehaṃ tāvat dehāpekṣā kva gacchatīti cen / na gacchati / kiṃ tu tadviṣayāhambhāvahīnatayā tadbhāvābhāvacintāḥ na vyākulīkurvanti / tadyātrāmātranimittaṃ kṛtasya pravāhāgatasya prayatnasya tu na tādṛśī duḥkhakāritāstīty alam //MT_4,31.7//",
    "GSP27motik_4u:2243": "nanv ahaṅkāreṇa ko doṣa utpādyate yena puruṣo duḥkhī bhavatīty / atrāha",
    "GSP27motik_4u:2244": "ahaṅkārāmbudacchannam paramārthendumaṇḍalam / rasāyanamayaṃ śītam adṛśyatvam upāgatam //MU_4,31.8//",
    "GSP27motik_4u:2245": "paramārthaḥ paramopādeyabhūtaḥ paramātmā / sa evāhlādakāritvāt induḥ / tasya maṇḍalam sarvavyāpakaṃ svarūpam / ahaṅkāra eva deho ḥham ity evaṃrūpaḥ ahaṅkāraḥ eva / ambudaḥ meghaḥ / tena channam āvṛtaṃ sat / adṛśyatvam ahamparāmarśaviṣayatvāyogyatām / upāgatam / dehābhimānāviṣṭo hi puruṣaḥ paramārthataḥ svarūpabhūtam api cinmātratattvaṃ nāhantayā parāmṛśati / tat kathambhūtam / rasāyanamayam mahānairapekṣyādhāratvenāmṛtasvarūpam / ata eva śītam apekṣāsvarūpasantāparahitam / ataś ca sukhasvarūpaparamātmācchādakatvena yuktam evāhaṅkārasya santāpakāridoṣotpādakatvam iti bhāvaḥ //MT_4,31.8//",
    "GSP27motik_4u:2246": "ahaṅkāraprabhāvenaiva tvam prādurbhūto ḥsīty abhiprāyeṇāha",
    "GSP27motik_4u:2247": "ahaṅkārapiśācāttā dāmavyālakaṭās trayaḥ / gatāḥ sattām asanto ḥpi māyāmāhātmyadānavāḥ //MU_4,31.9//",
    "GSP27motik_4u:2248": "māyāyāḥ śambarāmbaraprayuktāyāḥ māyāyāḥ / māhātmyena prabhāvena / dānavāḥ dānavarūpatāṃ yātāḥ / ata evāsantaḥ api trayaḥ damavyālakaṭāḥ / ahaṅkāra eva piśācaḥ / tenāttāḥ gṛhītāḥ santaḥ / sattām vayaṃ dāmādaya ity evaṃrūpāṃ sattām / gatāḥ / evaṃ tvam api māyāmāhātmyena manuṣyarūpatāṃ yātaḥ / ata evāsan api svāhaṅkāravaśād eva svasattām anubhavasīti bhāvaḥ //MT_4,31.9//",
    "GSP27motik_4u:2249": "nanu te dāmādayaḥ kaśmīreṣu kasmin palvale santīty / atrāha",
    "GSP27motik_4u:2250": "kaśmīreṣu mahāpadmasarasītīrapalvale / adya matsyāḥ sthitā rāma śevālalavalālasāḥ //MU_4,31.10//",
    "GSP27motik_4u:2251": "spaṣṭam //MT_4,31.10//",
    "GSP27motik_4u:2252": "atra śrīrāmaḥ pṛcchati",
    "GSP27motik_4u:2253": "nāsato vidyate bhāvo nābhāvo vidyate sataḥ / te hy asantaḥ kathaṃ santaḥ sampannā iti me vada //MU_4,31.11//",
    "GSP27motik_4u:2254": "hi yasmāt / asataḥ sattākartṛtvam abhajataḥ / bhāvaḥ sattā / nāsti / śaśiśṛṅgādāv adarśanāt / sataḥ sattākartṛtām bhajataḥ / abhāvaḥ asattā / nāsti / paṅkanikṣipte bīje adarśanāt / ataḥ asantaḥ śambaramāyodbhāvitatvena sattākartṛtvam abhajanto ḥpi / te dāmādayaḥ / santaḥ sattāyuktāḥ / kathaṃ sampannāḥ / iti evam / me vada kathayety arthaḥ //MT_4,31.11//",
    "GSP27motik_4u:2255": "śrīvasiṣṭha uttaraṃ kathayati",
    "GSP27motik_4u:2256": "evam etan mahābāho nāsad bhavati hi kvacit / kadācit kiñcid apy etad bṛhad bhavati vā tanu //MU_4,31.12//",
    "GSP27motik_4u:2257": "etat tvayoktaṃ vastu / evam bhavati / hi yasmāt / asat vastu / kvacit kutrāpi deśe kāle vā / sat na bhavati sattāṃ na bhajati / arthāt sad asad veti jñeyam / nanu tarhi katham indriyāgocaratvenāsatām paramāṇūnām indriyalabhyatvena satsvarūpasya ghaṭasya bhāvaḥ dṛśyate sataḥ ghaṭasya kālavaśataḥ asatsvarūpaparamāṇutā cety / atrāha kadācid iti / kiñcit api paramārthataḥ anirvacanīyasanmātrarūpatvenāvasthitam api / etat pratyakṣeṇānumānena ca puraḥsphurat sattvāsattvābhyāṃ jñātaṃ ghaṭaparamāṇvādirūpaṃ vastu / bṛhat bhavati tanu vā bhavati / tathā ca nātra sato ḥsattvam asato vā sattvam iti bhāvaḥ //MT_4,31.12//",
    "GSP27motik_4u:2258": "tathā ca dāmādiṣu ko nyāya ity / atrāha",
    "GSP27motik_4u:2259": "kim asat sat sthitam brūhi kiṃ tat sad vāpy asat sthitam / nidarśanenānenaiva kariṣye tvadvibodhanam //MU_4,31.13//",
    "GSP27motik_4u:2260": "tvam prathamam brūhi / kim bravīmīty apekṣāyām āha kim itīti / kim vastu / sad api bhavat / asat sthitam asadrūpaṃ sampannam / kiṃ vāsat api bhavat / sat sthitam sadrūpaṃ sampannam / nanu matkathanena kiṃ setsyatīty / atrāha nidarśaneneti / tataḥ aham anena nidarśanena tvaduktena dṛṣṭāntena / tvadvibodhanaṃ kariṣye / anyathā tvaṃ na śroṣyasīti bhāvaḥ //MT_4,31.13//",
    "GSP27motik_4u:2261": "śrīrāmaḥ kathayati",
    "GSP27motik_4u:2262": "santa eva sthitāḥ santo brahman vayam amī kila / dāmādayas tv asanto ḥpi vacmi santaḥ sthitā iti //MU_4,31.14//",
    "GSP27motik_4u:2263": "kila niścaye / he brahman / amī pratyakṣaṃ sphurantaḥ / vayam / santaḥ eva santaḥ sthitāḥ bhavāmaḥ / na hi asmākam asattvaṃ kenāpi prakāreṇa yuktam parasparam ālāpādyarthakriyāsambhavāt / tu pakṣāntare / dāmādayaḥ asantaḥ api śambaramāyodbhāvitatvenāsanto ḥpi santaḥ / santaḥ sthitāḥ bhavanti / aham iti evam / vacmi bravīmi //MT_4,31.14//",
    "GSP27motik_4u:2264": "śrīvasiṣṭhaḥ anena nidarśanena śrīrāmasya bodhanaṃ karoti",
    "GSP27motik_4u:2265": "yathā dāmādayo rāma sthitā māyāmayā iha / asatyā eva satyābhā mṛgatṛṣṇāmbupūravat //MU_4,31.15//",
    "GSP27motik_4u:2266": "tathaiveme vayam api sasurāsuradānavāḥ / asatyā eva valgāmo yāma āyāma eva ca //MU_4,31.16//",
    "GSP27motik_4u:2267": "māyāmayāḥ māyāsvarūpāḥ / iha asmin saṃsāre / dṛṣṭāntam uktvā dārṣṭāntikaṃ kathayati tathaiveme vayam iti / ime parasparam ālāpaṃ kurvantaḥ / yāmaḥ āyāmaḥ iti sarvāsāṃ kriyāṇām upalakṣaṇam / sarvaṃ kurma ity arthaḥ //MT_4,31.15-16//",
    "GSP27motik_4u:2268": "nanu vayaṃ kathaṃ dāmādivad asadrūpā ity / atrāha",
    "GSP27motik_4u:2269": "alīkam eva tvadbhāvo madbhāvo ḥlīkam eva ca / anubhūto ḥpy asadrūpaḥ svapne svamaraṇaṃ yathā //MU_4,31.17//",
    "GSP27motik_4u:2270": "tvadbhāvaḥ rāmeti nāmnaḥ tava sattā / alīkam eva asatyam eva bhavati / madbhāvaḥ vasiṣṭheti nāmadheyasya mama sattā ca / alīkam eva bhavati / kathambhūtaḥ tvanmadbhāvaḥ / anubhūtaḥ api asmin samaye anubhūyamāno ḥpi / asadrūpaḥ / atra viśvāsotpādakaṃ dṛṣṭāntaṃ kathayati svapna iti / ayam bhāvaḥ / yathā puruṣaḥ svapne svamaraṇam asatyam eva paśyati / anyathā svapnadraṣṭur abhāvena kaḥ svamaraṇam paśyet / tathā tvadbhāvamadbhāvāv api āvām paśyāvaḥ / anyathā tvayi tvattāyām eva mayi mattāyām eva niṣṭhitāyāṃ tvam mām prati tvam iti na paśyeḥ / svam praty aham iti tvayi tvattvasya mayi mattvasya niṣṭhitatvāt iti / anubhūta iti vartamāne niṣṭhāprayogaḥ //MT_4,31.17//",
    "GSP27motik_4u:2271": "etad eva dṛṣṭāntāntareṇa kathayati",
    "GSP27motik_4u:2272": "mṛto bandhur yathā svapne ḥpy anubhūto ḥpy asanmayaḥ / mṛto ḥyam iti ca jñaptir bhaved evam idaṃ jagat //MU_4,31.18//",
    "GSP27motik_4u:2273": "yathā mṛtaḥ bandhuḥ svapne anubhūtaḥ api asanmayaḥ asatya eva / bhavati / caḥ hetvarthe / ca yataḥ / mṛto ḥyam iti jñaptiḥ jāgratkālīnaḥ bodhaḥ yataḥ asti / evam anena prakāreṇa / anubhūtam api jagat asad bhavati / jñānināṃ nāstīty atadviṣayo bodho bhavati / ajñānāṃ tu suṣuptikālīnaḥ / anyathā nāsīd iti jāgratkālīnaparāmarśāsambhavād iti bhāvaḥ //MT_4,31.18//",
    "GSP27motik_4u:2274": "nanu tarhi sarveṣāṃ kathaṃ na maduktānuguṇyenaiva bodho ḥstīty / atrāha",
    "GSP27motik_4u:2275": "eṣā hi mūḍhaviṣayā noktir eva virājate / abhyāsena vinodeti nānubhūter apahnavaḥ //MU_4,31.19//",
    "GSP27motik_4u:2276": "hi niścaye / mūḍhaviṣayā eva / na tu tajjñaviṣayā / eṣā uktiḥ taveti śeṣaḥ / tava na virājate na śobhate / tajjñatvād iti bhāvaḥ / nanu tarhi tvanmadbhāvānubhūteḥ kiṃ karomīty / atrāha abhyāseneti / abhyāsena viruddhānubhavābhyāsena / vinā / anubhūteḥ pūrvasyāḥ anubhūteḥ / apahnavaḥ nodeti / ataḥ tvam api tvadbhāvasadbhāvāsatyatānubhavam eva kuru yena tvadbhāvasadbhāvānubhūtiḥ na syād iti bhāvaḥ //MT_4,31.19//",
    "GSP27motik_4u:2277": "nanv abhyāsena vinā katham anubhūter apahnavaḥ na sampadyate ity / atrāha",
    "GSP27motik_4u:2278": "niścayo ḥntaḥ prarūḍho yaḥ sa yatnābhyasanaṃ vinā / nāśam āyāti loke ḥsmin na kadācana kasyacit //MU_4,31.20//",
    "GSP27motik_4u:2279": "niścayaḥ anubhavaḥ / antar manasi / prarūḍhaḥ dṛḍhībhūtaḥ / svabhāva evāyam iti bhāvaḥ //MT_4,31.20//",
    "GSP27motik_4u:2280": "nanu tarhi karuṇākrāntāḥ tajjñāḥ sarveṣāṃ kathaṃ naitad evopadiśantīty / atrāha",
    "GSP27motik_4u:2281": "idaṃ jagad asad brahma satyam ity eva vakti yaḥ / tam unmattam ivonmattā vimūḍhā vihasanty alam //MU_4,31.21//",
    "GSP27motik_4u:2282": "idam puraḥ sphurat / jagat asat bhavati / brahma bāhyāntaḥkaraṇāviṣayaṃ saccinmātrarūpam brahmākhyaṃ vastu / sat bhavati / iti evam / yaḥ vakti kathayati / tam tajjñam / unmattāḥ svārthāparijñānena unmattarūpāḥ / vimūḍhāḥ ajñāḥ / unmattam iva vihasanti / tadupadeśaśravaṇasya tu kā kathety / ato ḥsau na vaktīti bhāvaḥ //MT_4,31.21//",
    "GSP27motik_4u:2283": "nanu kimarthaṃ te taṃ hasantīty / atrāha",
    "GSP27motik_4u:2284": "akṣībakṣībayor aikyaṃ kva kilehājñatajjñayoḥ / āndhyaprakāśayor bodhe syāc chāyātapayor iva //MU_4,31.22//",
    "GSP27motik_4u:2285": "akṣībakṣībayoḥ svātmānandākhyamadhupānena tadapānena ca saṃsāram prati vismaraṇāvismaraṇaśīlayoḥ / tajjñājñayor bodhe anubhave / aikyam parasparasammatirūpam aikyam / kva syāt / na syād ity arthaḥ / na hi kṣībākṣībayor iha bodhe sammatiḥ dṛśyata iti bhāvaḥ / ataḥ ete hasantīty āśayaḥ / tayoḥ kayor iva / chāyātapayor iva / yathā āndhyaprakāśarūpayoḥ chāyātapayoḥ bodhe padārthaprakaṭanākhye bodhe / aikyaṃ nāsti / tathety arthaḥ //MT_4,31.22//",
    "GSP27motik_4u:2286": "nanu kimarthaṃ tayoḥ bodhe aikyaṃ nāstīty / atrāha",
    "GSP27motik_4u:2287": "yatnenāpy anubhūte ḥrthe satye kartum apahnavam / tajjño ḥjñaś ca na śaknoti śava ākramaṇaṃ yathā //MU_4,31.23//",
    "GSP27motik_4u:2288": "anubhūte / ata eva satye satyatayā jñāte / arthe cinmātrākhye jagadākhye ca vastuni / tajjñaḥ ajñaḥ ca yatnenāpi apahnavaṃ kartuṃ na śaknoti / puraḥsphurattvāt / na hi puraḥ sphurat vastu kaścid apahnotuṃ śaknoti / ata eva tayoḥ bodhe aikyaṃ nāstīti bhāvaḥ / kaḥ yathā na śaknoti / śavo yathā / yathā śavaḥ ākramaṇam padārthākramaṇam / na śaknoti / tathety arthaḥ //MT_4,31.23//",
    "GSP27motik_4u:2289": "nanu tarhi ajño ḥpy etad eva kathayatv ity / atrāha",
    "GSP27motik_4u:2290": "brahma sarvaṃ jagad iti vaktuṃ tajjñasya yujyate / yato ḥvidyānanubhave sa tad evānubhūtavān //MU_4,31.24//",
    "GSP27motik_4u:2291": "sarvaṃ jagad brahma bhavati / iti evam / vaktum tajjñasya cinmātrākhyabrahmasvarūpajñasya / yujyate / yataḥ sa eva tajjñaḥ eva / tat brahma / anubhūtavān dṛṣṭavān / kasmin sati / avidyāyāḥ ananubhave jagatpadārtharūpaiḥ bhāvābhāvaiḥ upalakṣitāyāḥ avidyāyāḥ adarśane sati //MT_4,31.24//",
    "GSP27motik_4u:2292": "punar api etad eva kathayati",
    "GSP27motik_4u:2293": "prabuddhaviṣaye hy eṣā rāma vāk pravirājate / buddhasyāsmīti rūpeṇa kila nāsty eva kiñcana //MU_4,31.25//",
    "GSP27motik_4u:2294": "he rāma / eṣā vāk sarvam brahmeti vāk / prabuddhākhyo yaḥ viṣayaḥ yogyo deśaḥ / tatra pravirājate / arthāt abuddhaviṣaye na rājate iti jñeyam / nanu kathaṃ tatraiva rājate ity / atrāha buddhasyeti / yataḥ iti śeṣaḥ / yataḥ buddhasya kiñcana kiñcid api śarīrādikam / asmīti rūpeṇa nāsti asmīti jñānaviṣayaṃ nāsti / ayam bhāvaḥ / ajñaḥ deho ḥham iti niścitaḥ tadupayogīni vastūny api satyānīti jānāti / anyathā tadarthaṃ rātrindinam prayatnaparatvāyogāt / jñas tu dehābhimānābhāvāt tadupayogiṣu satyatāṃ na jānāti / anyathā tadviṣayāyā upekṣāyā ayogāt / iti tajjñasyaiva sarvam brahmeti vaktuṃ yuktaṃ nājñasyeti //MT_4,31.25//",
    "GSP27motik_4u:2295": "nanu tajjñasyāsyā anubhūteḥ kadācid apahnavo ḥsti na vety / atrāha",
    "GSP27motik_4u:2296": "brahmaivedam paraṃ śāntam ity evānubhavan sudhīḥ / apahnavaḥ svānubhūteḥ kartuṃ tasya na yujyate //MU_4,31.26//",
    "GSP27motik_4u:2297": "sudhīḥ jñaḥ / idam jagat / śāntam param brahmaiva bhavati / ity eva evam eva / anubhavan bhavati / ataḥ tasya jñasya / asyāḥ svānubhūteḥ apahnavaḥ kartuṃ na yujyate yukto na bhavati //MT_4,31.26//",
    "GSP27motik_4u:2298": "nanu tarhi tvaṃ kathaṃ śrīvasiṣṭha iti nāmayogyo ḥsīty / atrāha",
    "GSP27motik_4u:2299": "parasmād vyatirekeṇa nāham ātmani kiñcana / hemanīvormikāditvaṃ na mayy asti vasiṣṭhatā //MU_4,31.27//",
    "GSP27motik_4u:2300": "aham vasiṣṭhākhyaḥ aham / ātmani svasmin / parasmāt uttīrṇāt cinmātrāt / vyatirekeṇa nāsmi / tvaṃ tu yat paśyasi tat paśyeti bhāvaḥ / ato mayi vasiṣṭhatā vasiṣṭheti nāmayogyatā / nāsti / kim iva / ūrmikāditvam iva / yathā ūrmikāditvaṃ hemani nāsti / tathety arthaḥ / ato ḥham api vasiṣṭho nāsmīti bhāvaḥ //MT_4,31.27//",
    "GSP27motik_4u:2301": "nanu yadi tvaṃ svātmanīdṛśo ḥsi tarhi mūḍhaḥ kīdṛśo ḥstīty / atrāha",
    "GSP27motik_4u:2302": "bhūtatvavyatirekeṇa mūḍho nātmani kiñcana / ūrmyādibuddhau hemeva nājñe ḥsti paramārthatā //MU_4,31.28//",
    "GSP27motik_4u:2303": "mūḍhaḥ cinmātrasvarūpaparamātmajñānahīnaḥ / ātmani / bhūtatvavyatirekeṇa dehabhāvād ṛte / kiñcana kiñcid api / nāsti / tajjñas tu taṃ yadrūpam paśyati tadrūpam paśyatv iti bhāvaḥ / yataḥ ajñe paramārthatā paramārthabhūtacinmātrabhāvaḥ / nāsti / sa hi svaṃ cinmātrarūpaṃ na paśyati / kim iva / hemeva / yathā ūrmyādibuddhau ūrmikādibuddhau sati / hema nāsti / tathety arthaḥ //MT_4,31.28//",
    "GSP27motik_4u:2304": "saṅgṛhya kathayati",
    "GSP27motik_4u:2305": "mithyāhantāmayo mūḍhaḥ satyaikātmamayaḥ sudhīḥ / yujyate na kvacin nāma svabhāvāpahnavo ḥnayoḥ //MU_4,31.29//",
    "GSP27motik_4u:2306": "mūḍhaḥ ajñaḥ / mithyābhūtā yā ahantā dehaviṣayaḥ ahaṅkāraḥ / tanmayaḥ bhavati / sudhīḥ tajjñaḥ / satyaḥ satyabhūtaḥ / yaḥ ekātmā sarvavyāpakaḥ paramātmā / tanmayaḥ bhavati / nāma niścaye / anayoḥ mūḍhasudhiyoḥ / svabhāvasya mithyāhaṅkārākhyasya paramārthākhyasya ca svarūpasya / apahnavaḥ apalāpaḥ / kvacit na yujyate / na hi puraḥ sphurat svasvarūpaṃ kaścid apahnotuṃ śaknoti //MT_4,31.29//",
    "GSP27motik_4u:2307": "etad eva sadṛṣṭāntam āha",
    "GSP27motik_4u:2308": "yo yanmayas tasya tasmin yujyate ḥpahnavaḥ katham / puruṣasya ghaṭo ḥsmīti vākyam unmattataiva hi //MU_4,31.30//",
    "GSP27motik_4u:2309": "yaḥ puruṣaḥ / yanmayaḥ niścayadvāreṇa yatsvarūpaḥ syāt / tasya puruṣasya / tasmin svarūpe / apahnavaḥ katham syāt / hi yasmāt / puruṣasya ghaṭo ḥsmīti vākyam unmattatā eva bhavati / ataḥ brahmātmatve niścitasya jñasya sthūladehātmatve niścitasyājñasya ca svānubhūter apahnavaḥ na yukta iti bhāvaḥ //MT_4,31.30//",
    "GSP27motik_4u:2310": "prakṛtam phalitatvenānusmarati",
    "GSP27motik_4u:2311": "tasmān neme vayaṃ satyā na ca dāmādayaḥ kvacit / asatyās te vayaṃ ceme nāsti naḥ khalu sambhavaḥ //MU_4,31.31//",
    "GSP27motik_4u:2312": "yataḥ svapratītisiddham evāsmākaṃ dāmādīnāṃ ca svarūpaṃ tasmāt tato hetoḥ / ime vayaṃ satyāḥ na bhavāmaḥ / dāmādayaś ca satyāḥ na bhavanti / pratyuta te dāmādayaḥ / asatyāḥ bhavanti / ime vayaṃ cāsatyā bhavāmaḥ / yataḥ naḥ sthūlarūpāṇām asmākam / sambhavaḥ sattāyogyatā / nāsti / na hi pratītimātreṇāsad vastu sad bhavitum arhati / śaśaśṛṅgāder api sattvaprasaṅgād iti bhāvaḥ //MT_4,31.31//",
    "GSP27motik_4u:2313": "nanu tarhi tajjñasyāpi cinmātrākhyaṃ svarūpam asmadādivat pratītisiddham evāstīti so ḥpi asad eva syād ity / atrāha",
    "GSP27motik_4u:2314": "satyasaṃvedanaṃ śuddham bodhākāśaṃ nirañjanam / satyaṃ sarvagataṃ śāntam asty anastamitodayam //MU_4,31.32//",
    "GSP27motik_4u:2315": "satyam yat saṃvedanam / tadrūpaṃ ghaṭādisaṃvedyādūṣitasaṃvedanarūpam iti yāvat / na hi ghaṭādisaṃvedyopahitasya saṃvedanasya satyatvaṃ yuktam / saṃvedyanāśena tasyāpi naṣṭakalpatvāt / nāpi saṃvedyasya satyatvaṃ yuktam / pratītimātrasāratvāt / śuddham cetyākhyamalādūṣitam / ata eva nirañjanam nirlepam / satyam sarvasāratvena sthitatvāt satyaṃ rūpaṃ / sarvagatam sākṣitayā sāratvena ca sthitatvāt sarvavyāpakam / śāntam svasvarūpe viśrāntam / anastamitodayam bodhākāśam cinmātrākāśam / asti paramārthataḥ sattām bhajati / ataḥ pratītimātrasiddhatvābhāvāt paramārthasati cinmātrasvarūpe svatayā niścitasya jñasya nāsatyatvam iti bhāvaḥ //MT_4,31.32//",
    "GSP27motik_4u:2316": "cidātmānam eva punaḥ punaḥ viśinaṣṭi",
    "GSP27motik_4u:2317": "sarvaṃ sat tac ca niḥśūnyaṃ nakiñcid iva saṃsthitam / tatra vyomni vibhāntīmā nijā bhāso ḥṅga dṛṣṭayaḥ //MU_4,31.33//",
    "GSP27motik_4u:2318": "sat sarvopādanatvena sthitatvāt satsvarūpam / na hi asat upādānībhavitum arhati / ata eva niḥśūnyam śūnyetarasvarūpam / tathāpi nakiñcit iva sthitam bāhyāntaḥkaraṇāgocaratvāt śūnyavat tiṣṭhat / tat cinmātrākhyaṃ vastu / sarvam samastaṃ jagat / bhavati / atra hetutvenottarārdhaṃ kathayati tatreti / yata iti śeṣaḥ / yataḥ tatra vyomni cinmātrākāśe / imāḥ puraḥ sphurantyaḥ / dṛṣṭayaḥ jagadrūpāḥ pratītayaḥ / vibhānti sphuranti / dṛṣṭayaḥ kāḥ / nijāḥ bhāsaḥ nijāni kacakāni / na tu svavyatiriktā ity arthaḥ / sarvasaṃvitsākṣikeṇa svapnadṛṣṭānte etat svasiddham eveti nātrāyastam //MT_4,31.33//",
    "GSP27motik_4u:2319": "etad eva sadṛṣṭāntaṃ kathayati",
    "GSP27motik_4u:2320": "yathā taimirikākṣasya sahajā eva dṛṣṭayaḥ / keśoṇḍukādivad bhānti tathemās tatra sṛṣṭayaḥ //MU_4,31.34//",
    "GSP27motik_4u:2321": "yathā taimirikākṣasya timirarogopahatanetrasya puruṣasya / sahajāḥ eva / na tv āgantukāḥ / dṛṣṭayaḥ netraraśmayaḥ / keśoṇḍukādivat keśakūrcādivat / bhānti sphuranti / tathā tatra cinmātrākhya ākāśe / imāḥ sṛṣṭayaḥ bhānti / etā api cinmātraraśmirūpā eveti bhāvaḥ / ādiśabdena dvicandrādeḥ grahaṇam //MT_4,31.34//",
    "GSP27motik_4u:2322": "nanu kena yatnena nijaraśmirūpaṃ jagad asau karotīty / atrāha",
    "GSP27motik_4u:2323": "sa ātmānaṃ yathā vetti tathānubhavati kṣaṇāt / cidākāśas tato ḥsatyam api satyaṃ tadīkṣaṇāt //MU_4,31.35//",
    "GSP27motik_4u:2324": "saḥ cidākāśaḥ / ātmānam svasvarūpam / yathā yena prakāreṇa yuktam / vetti jānāti / tathā tena prakāreṇa yuktam / anubhavati sākṣāt paśyati / ataḥ asatyam api jagat / tadīkṣaṇāt cidākāśasya vīkṣaṇāt / satyam bhavati / svapnajagad iva svapnadraṣṭrā vīkṣaṇāt / ato yatnarahitam evāsau etat karotīti bhāvaḥ //MT_4,31.35//",
    "GSP27motik_4u:2325": "phalitaṃ siddhāntaṃ kathayati",
    "GSP27motik_4u:2326": "na satyam asti nāsatyam iha tasmāj jagattraye / yad yathā vetti cidrūpaṃ tat tathodety asaṃśayam //MU_4,31.36//",
    "GSP27motik_4u:2327": "tasmāt tato hetoḥ / iha jagattraye kiñcit na satyam asti nāpi asatyam asti / cidrūpam cidātma / yat vastu / yathā vetti / tat tathā asaṃśayam udeti / svapnavad iti śeṣaḥ //MT_4,31.36//",
    "GSP27motik_4u:2328": "anena phalitaṃ dāmādisāmyaṃ svasya kathayati",
    "GSP27motik_4u:2329": "yathā dāmādayas tadvad eveme ḥbhyuditā vayam / satyāsatyāḥ kim atrāṅga tān praty api vikalpanā //MU_4,31.37//",
    "GSP27motik_4u:2330": "ata iti śeṣaḥ / ataḥ yathā dāmādayaḥ satyāsatyāḥ bhāsamānatvena satyāḥ paramārthatas tv asatyāḥ / abhyuditāḥ prādurbhūtāḥ bhavanti / ime vayaṃ tadvad eva satyāsatyāḥ abhyuditāḥ bhavāmaḥ / tulyanyāyāt iti bhāvaḥ / he aṅga / ataḥ atra ihaloke / tān praty api tān praty eva / vikalpanā satyatvakalpanā / kim asti / yadi svasatyaṃ kalpayasi tarhi tān api kurv iti bhāvaḥ //MT_4,31.37//",
    "GSP27motik_4u:2331": "nanu kathaṃ dāmādīnām asmākaṃ ca parasparaṃ sāmyam astīty / atrāha",
    "GSP27motik_4u:2332": "asyānantasya cidvyomnaḥ sarvagasya nirākṛteḥ / cid udeti yathā yāntas tathā sā tatra bhāty alam //MU_4,31.38//",
    "GSP27motik_4u:2333": "asyātmatvena sphurataḥ / anantasya antasākṣitvenāpi sthitatvād antarahitasya / sarvagasya sarvavyāpakasya / nirākṛteḥ paricchinnākārarahitasya / cidvyomnaḥ cidākāśasya / sambandhinī yā cit cidākhyaḥ spandaḥ / antaḥ svabhittau / yathā yena rūpeṇa / udeti sphurati / sā cit / tatra tasyāṃ cinmātrabhittau / tathā tena rūpeṇa / bhāti kacati / svapnavat iti śeṣaḥ //MT_4,31.38//",
    "GSP27motik_4u:2334": "nanu tathāpi kim prakṛte āyātam ity / atrāha",
    "GSP27motik_4u:2335": "yatra dāmādirūpeṇa saṃvit prakacate svayam / tathāsau tatra sampannā tathākārānubhūtitaḥ //MU_4,31.39//",
    "GSP27motik_4u:2336": "tathākārasya dāmādyākārasya yānubhūtiḥ / tataḥ //MT_4,31.39//",
    "GSP27motik_4u:2337": "asmadādisvarūpeṇa saṃvid yatroditā svayam / tathāsau tatra sampannā tathākārānubhūtitaḥ //MU_4,31.40//",
    "GSP27motik_4u:2338": "tathākārasyāsmadādyākārasya / yā anubhūtiḥ / tataḥ / tathā ca dāmādibhiḥ sahāsmākaṃ sāmyam eveti bhāvaḥ //MT_4,31.40//",
    "GSP27motik_4u:2339": "svasvapnapratibhāsasya jagad ity abhidhā kṛtā / cidvyomno vyomavapuṣas tāpasyeva mṛgāmbutā //MU_4,31.41//",
    "GSP27motik_4u:2340": "vyomavapuṣaḥ atyantaśuddhatvād vyomasvarūpasya / cidvyomnaḥ sambandhinaḥ / svaḥ yaḥ svapnapratibhāsaḥ / tasya jagad iti abhidhā jagad iti nāma / kṛtā / cidvyomneti bhāvaḥ / kā iva / mṛgāmbutā iva / yathā tāpasya mṛgāmbutāmbu iti nāma kriyate / tathety arthaḥ //MT_4,31.41//",
    "GSP27motik_4u:2341": "nanu tarhi sarvaṃ cidvyoma jaganmayam eva kim astīty / atrāha",
    "GSP27motik_4u:2342": "yatra prabuddhaṃ cidvyoma tatra dṛśyābhidhā kṛtā / yatra suptaṃ tu tenaiva tatra mokṣābhidhā kṛtā //MU_4,31.42//",
    "GSP27motik_4u:2343": "cidvyoma yatra yasminn aṃśe / prabuddham jagadrūpasvaparāmarśayuktam / bhavati / tatra tenaiva cidvyomnaiva / dṛśyābhidhā kṛtā / yatra yasmin bhāge / suptam jagadrūpasvarūpāmarśarahitam / bhavati / tatra tenaiva mokṣābhidhā kṛtā / tathā ca na sarvaṃ cidvyoma jagatsamayevāstīti bhāvaḥ //MT_4,31.42//",
    "GSP27motik_4u:2344": "nanu tarhi cidvyomnaḥ sāṃśatvam āgatam ity / atrāha",
    "GSP27motik_4u:2345": "na ca tat kvacid āsuptaṃ na prabuddhaṃ kadācana / cidvyoma kevalaṃ dṛśyaṃ jagad ity avagamyatām //MU_4,31.43//",
    "GSP27motik_4u:2346": "paramārthavicāre kriyamāṇe tat cidvyoma / kvacit kutrāpy aṃśe / kadācana jātu / āsuptaṃ na bhavati / prabuddhaṃ ca na bhavati / tatsākṣikayoḥ svāpaprabodhayoḥ tadvyatirekeṇa sattāyā ayogāt / na ca tad eva tasya viśeṣakam bhavati / ghaṭasyāpi ghaṭaviśeṣakatvaprasaṅgāt / ataḥ paramārthavicārayuktena tvayā dṛśyaṃ jagat kevalam svāpabodhādidharmarahitam / cidvyometi avagamyatām jñāyatām / proktanyāyena mokṣajagattvāpādakayoḥ cinmātrāśrayayoḥ svāpabodhayor asambhavāt //MT_4,31.43//",
    "GSP27motik_4u:2347": "atyantarahasyatvāt punaḥ pūrvaślokapūrvārdhoktam evārthaṃ kathayati",
    "GSP27motik_4u:2348": "nirvāṇam eva sargaśrīḥ sargaśrīr eva nirvṛtiḥ / nānayoḥ śabdayor arthabhedaḥ paryāyayor iva //MU_4,31.44//",
    "GSP27motik_4u:2349": "nirvāṇam acetyacinmātram / nirvṛtiḥ nirvāṇam / yathā taraṅgajalayoḥ bhedo na yuktaḥ / tathā sarganirvāṇayor api bhedo na yukta iti bhāvaḥ //MT_4,31.44//",
    "GSP27motik_4u:2350": "nanu tarhi jagad iti śabdajñānayoḥ kā gatir ity / atrāha",
    "GSP27motik_4u:2351": "paramārthe jagad iti rūpaṃ vetti svayaṃ svakam / yathā taimirikaṃ cakṣuḥ keśoṇḍukam ivekṣitam //MU_4,31.45//",
    "GSP27motik_4u:2352": "asau acetyacidātmā paramārthe paramārthabhūte svasvarūpe / svayaṃ jagad iti rūpaṃ vetti / jagadrūpatām paśyatīti yāvat / kim iva / cakṣur iva / yathā taimirikam taimirikasambandhi cakṣuḥ svakam raśmirūpaṃ svātmānam / keśoṇḍukam iva vetti / tathety arthaḥ / svakaṃ kathambhūtam / īkṣitam svasmād bahiḥprasaraṇena dṛṣṭam / anyathā atīndriyatvahāneḥ / atīndriyaṃ hi indriyaṃ sarvair uktam //MT_4,31.45//",
    "GSP27motik_4u:2353": "nanu tarhi keśoṇḍukavat bhāsamānatvāt jagat kiñcid asti / tat katham asya nirvāṇarūpatvam uktam ity / atrāha",
    "GSP27motik_4u:2354": "na tat keśoṇḍukaṃ kiñcit sā hi dṛṣṭis tathā sthitā / naivaṃ dṛśyam idaṃ kiñcid itthaṃ cidvyoma saṃsthitam //MU_4,31.46//",
    "GSP27motik_4u:2355": "tat bhāsamānam / keśoṇḍukaṃ kiñcid api na bhavati / hi yasmāt / sā dṛṣṭiḥ taimirikadṛṣṭiḥ / tathā keśoṇḍukarūpeṇa / sthitā bhavati / yataḥ sahasraśaḥ anviṣyamāṇam api keśoṇḍukaṃ hastagrāhyaṃ na bhavati / na cānyat tatra tadadhiṣṭhānatvayogyaṃ vastv asti / ato jñāyate dṛṣṭir eva tathātvena bhāsate iti bhāvaḥ / proktaṃ nyāyam prakṛte ḥpi saṅghaṭayati naivam iti / evam idam jagat / kiñcit na bhavati / cidvyoma cidākāśam / ittham jagadrūpeṇa / saṃsthitam bhavati / svapne hi cidvyomnaḥ jagadrūpeṇa saṃsthitir dṛṣṭā / ato na virodha iti bhāvaḥ //MT_4,31.46//",
    "GSP27motik_4u:2356": "siddhāntaṃ kathayati",
    "GSP27motik_4u:2357": "sarvatra sarvam idam asti yathānubhūtaṃ no kiñcana kvacid ihāsti ca nānubhūtam / śāntaṃ sad ekam idam ātatam ittham āste santyaktaśaṅkam apabhedam atas tvam āssva //MU_4,31.47//",
    "GSP27motik_4u:2358": "yathānubhūtam evam eva nānātvenānubhūtam / idam sarvam sarvatrāsti / bhāsamānatvāt / nānubhūtam anubhavaviṣayatām agataṃ sat / kvacit kutracid api deśe / kiñcit leśenāpi / no asti / abhāsamānatvāt / anubhūtatvam ananubhūtatvaṃ ca jagataḥ jāgradādau suṣuptādau ca sarveṣāṃ svapratītisākṣikam eveti / nātrāyāso yuktaḥ / nanu tarhi sarvadā sat kim astīty / atrāha śāntam iti / śāntam anubhavitṛtvena sthitatvāt anubhūtatvānanubhūtatvākhyavikārarahitam / ekam advitīyam / ātatam samantāt vyāpakam / idam ātmatvena puraḥ sphurat / ittham anubhūtatvānanubhūtatvavikāragrastajagadrūpatvena sphurad iti śeṣaḥ / sat sanmātrākhyaṃ vastu / āste sarvadā tiṣṭhati / ananubhūtatvāvasthāyām api svānanubhūtyanubhavitṛtvena sthitatvāt / phalitaṃ kathayati santyakteti / ataḥ tvam santyaktaśaṅkam jagatsatyatvaśaṅkārahitam / abhedam bhedabuddhirahitam / āssva tiṣṭha //MT_4,31.47//",
    "GSP27motik_4u:2359": "sargāntaślokenāpy etad eva kathayati",
    "GSP27motik_4u:2360": "śilodarākāraghanam praśāntam mahācito rūpam idaṃ kham accham / naivāsti nāstīti dṛśau kvacit sto yac cāsti tat sādhu tad eva bhāti //MU_4,31.48//",
    "GSP27motik_4u:2361": "idam accham kham nakiñcidrūpatvāt nirmalaṃ jagadākhyam ākāśam / mahācitaḥ rūpam svarūpam / bhavati / mahācitaḥ rūpaṃ kathambhūtam / śilodarasya yaḥ ākāraḥ / tadvad ghanam / cidghanam ity arthaḥ / ata eva praśāntam cetyākhyakṣobharahitam / svapnajagataḥ sphuṭaṃ cinmātrarūpatvadarśanād iti bhāvaḥ / nanu tarhi bhāvābhāvabuddhiḥ katham astīty / atrāha naivāstīti / asti nāstīti dṛśau bhāvābhāvabuddhī / kvacit naiva staḥ / ābhāsamātrarūpatvād ity arthaḥ / nanu tathāpi katham bhāsamānayoḥ bhāvābhāvayoḥ apahnavaḥ kartuṃ śakyata ity / atrāha yac cāstīti / yac ca bhāvābhāvarūpaṃ kiñcit tvaddṛṣṭyā asti / tat sādhu samyak / tad eva mahācidrūpam eva / asti / tad vinā sākṣirahitasya tasyāsatkalpatvāt / tatpratītisiddhatve tu svapnapadārthavat tattvānapāyāc ceti śivam //MT_4,31.48//",
    "GSP27motik_4u:2362": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇa ekatriṃśaḥ sargaḥ //31//",
    "GSP27motik_4u:2363": "oṃ / śrīrāmaḥ pṛcchati",
    "GSP27motik_4u:2364": "satām apy asatām eva bālayakṣapiśācavat / dāmavyālakaṭādīnāṃ duḥkhasyāntaḥ katham bhavet //MU_4,32.1//",
    "GSP27motik_4u:2365": "duḥkhasya nānāyonibhramaṇarūpasya //MT_4,32.1//",
    "GSP27motik_4u:2366": "śrīvasiṣṭha uttaraṃ kathayati",
    "GSP27motik_4u:2367": "dāmavyālakaṭārthaṃ tais tadaiva yamakiṅkaraiḥ / prārthitena yamenoktam idaṃ śṛṇu raghūdvaha //MU_4,32.2//",
    "GSP27motik_4u:2368": "spaṣṭam //MT_4,32.2//",
    "GSP27motik_4u:2369": "yamavākyaṃ kathayati",
    "GSP27motik_4u:2370": "yadā viyogam eṣyanti śroṣyanti ca nijāṃ kathām / dāmādayas tadā muktā bhaviṣyantīty asaṃśayam //MU_4,32.3//",
    "GSP27motik_4u:2371": "itiśabdaḥ yamavākyasamāptau //MT_4,32.3//",
    "GSP27motik_4u:2372": "atra śrīrāmaḥ pṛcchati",
    "GSP27motik_4u:2373": "svavṛttāntam imaṃ kutra kadā kathaya te katham / śroṣyanti bhagavan kena varṇyamānaṃ yathākramam //MU_4,32.4//",
    "GSP27motik_4u:2374": "he bhagavan / tvaṃ yathākramaṃ kathaya / te dāmādayaḥ / imaṃ svavṛttāntaṃ kutra deśe / kadā kāle / kena varṇyamāṇam / katham kena prakāreṇa / śroṣyanti //MT_4,32.4//",
    "GSP27motik_4u:2375": "śrīvasiṣṭha uttaraṃ kathayati",
    "GSP27motik_4u:2376": "kaśmīreṣu mahāpadmasarasītīrapalvale / bhūyo bhūyo ḥnubhūyaite matsyayoniparamparām //MU_4,32.5//",
    "GSP27motik_4u:2377": "ālānitāśayā lolāḥ kālena layam āgatāḥ / tatraiva padmasarasi te bhaviṣyanti sārasāḥ //MU_4,32.6//",
    "GSP27motik_4u:2378": "ālānitāśayāḥ baddhamanasaḥ //5-6//",
    "GSP27motik_4u:2379": "tatra kalhāramālāsu sarojapaṭalīṣu ca / śevālavaravallīṣu taraṅgavalanāsu ca //MU_4,32.7//",
    "GSP27motik_4u:2380": "lalatkumudadolāsu nīlotpalalatāsu ca / śīkaraughābhralekhāsu śītalāvartavṛttiṣu //MU_4,32.8//",
    "GSP27motik_4u:2381": "saraḥsārasasambhogān bhuktvā bhuvanabhūṣaṇāḥ / vihṛtya suciraṃ kālam alam āgataśuddhayaḥ //MU_4,32.9//",
    "GSP27motik_4u:2382": "te viyuktā bhaviṣyanti muktaye labdhayuktayaḥ / rajaḥsattvatamāṃsīva bhedaprāptyā yadṛcchayā //MU_4,32.10//",
    "GSP27motik_4u:2383": "taraṅgarūpāḥ yāḥ valanāḥ dolāviśeṣāḥ / tāsu / saraḥsārasānāṃ sambhogāḥ / tān / sārasocitān bhogān ity arthaḥ / āgataśuddhayaḥ prāptakāṣāyapākāḥ / ata eva bhuvanabhūṣaṇāḥ ārṣam puṃstvam / labdhā yuktiḥ viyogarūpā yuktiḥ yaiḥ / te / tādṛśāḥ / yadṛcchayā na tu prayatnena / te kānīva / rajaḥsattvatamāṃsīva / yathā tāni yadṛcchayā siddhayā / bhedaprāptyā viyuktāni bhaviṣyanti / tathety arthaḥ //MT_4,32.7-10//",
    "GSP27motik_4u:2384": "kaśmīramaṇḍalasyāntar nagaraṃ nagaśobhitam / nāmnādhiṣṭhānam ity etac chrīmat tatra bhaviṣyati //MU_4,32.11//",
    "GSP27motik_4u:2385": "spaṣṭam //MT_4,32.11//",
    "GSP27motik_4u:2386": "pradyumnaśikharaṃ nāma tasya madhye bhaviṣyati / śṛṅgaṃ laghu sarojasya kośacakram ivodare //MU_4,32.12//",
    "GSP27motik_4u:2387": "kośacakram karṇikā //MT_4,32.12//",
    "GSP27motik_4u:2388": "tasya mūrdhni girer gehaṃ ko ḥpi rājā kariṣyati / abhraṅkaṣamahāsālaṃ śṛṅge śṛṅgam ivāparam //MU_4,32.13//",
    "GSP27motik_4u:2389": "spaṣṭam //MT_4,32.13//",
    "GSP27motik_4u:2390": "gṛhasyeśānakoṇādriśirobhittivraṇodare / tasyāniśam aviśrāntavātoddhūtatṛṇāṅkite //MU_4,32.14//",
    "GSP27motik_4u:2391": "ālaye dānavo vyālaḥ kalaviṅko bhaviṣyati / prathamālpaśrutacchāttra ivārtharahitāraṭiḥ //MU_4,32.15//",
    "GSP27motik_4u:2392": "kalaviṅkaḥ kathambhūtaḥ / artharahitam āraṭati kūjatīti artharahitāraṭiḥ / ka iva / prathamam alpaśrutaḥ chāttraḥ prathamālpaśrutacchāttraḥ / sa iva / alpaśrutaḥ chāttro hi artharahitam eva raṭati / tataḥ kālena tu sārtham api raṭatīti prathamagrahaṇam //MT_4,32.14-15//",
    "GSP27motik_4u:2393": "tasminn eva tadā kāle tatra rājā bhaviṣyati / śrīyaśaskaradevākhyaḥ śakraḥ svarga ivāparaḥ //MU_4,32.16//",
    "GSP27motik_4u:2394": "spaṣṭam //MT_4,32.16//",
    "GSP27motik_4u:2395": "dānavo dāmanāmā tu maṣakas tasya sadmani / bhaviṣyati bṛhatstambhapṛṣṭhacchidre mṛdudhvaniḥ //MU_4,32.17//",
    "GSP27motik_4u:2396": "spaṣṭam //MT_4,32.17//",
    "GSP27motik_4u:2397": "kaṭāvasthām prastauti",
    "GSP27motik_4u:2398": "adhiṣṭhānābhidhe tasminn evogranagare tadā / ratnāvalīvihārākhyo vihāro ḥpi bhaviṣyati //MU_4,32.18//",
    "GSP27motik_4u:2399": "vihāraḥ krīḍāpradeśaḥ //MT_4,32.18//",
    "GSP27motik_4u:2400": "tasmiṃs tadbhūmipāmātyo narasiṃha iti śrutaḥ / karāmalakavad dṛṣṭabandhamokṣo bhaviṣyati //MU_4,32.19//",
    "GSP27motik_4u:2401": "tasmin tatra vihāre / tasya bhūmipasyāmātyaḥ tadbhūmipāmātyaḥ //MT_4,32.19//",
    "GSP27motik_4u:2402": "bhaviṣyati gṛhe tasya krīḍanakrakaraḥ khagaḥ / kaṭo māyāsuro nāma kṛtahiñjīrapañjaraḥ //MU_4,32.20//",
    "GSP27motik_4u:2403": "kṛtaḥ hiñjīrapañjaraḥ lohapañjaraḥ yasya / tādṛśaḥ //MT_4,32.20//",
    "GSP27motik_4u:2404": "sa nṛsiṃho nṛpāmātyaḥ ślokair viracitām imām / dāmavyālakaṭādīnāṃ kathayiṣyati saṅkathām //MU_4,32.21//",
    "GSP27motik_4u:2405": "nṛsiṃhaḥ narasiṃhaḥ / dāmavyālakaṭādīnām sambandhinīṃ kathām / ādiśabdena śambarādīnāṃ grahaṇam //MT_4,32.21//",
    "GSP27motik_4u:2406": "sa kaṭaḥ krakaraḥ śrutvā tāṃ kathāṃ saṃsmṛtātmabhūḥ / śāntamithyāhamaṃśo ḥntaḥ paraṃ nirvāṇam eṣyati //MU_4,32.22//",
    "GSP27motik_4u:2407": "krakaraḥ pakṣaviśeṣarūpaḥ / sa kaṭaḥ tām svasambandhinīṃ kathāṃ śrutvā / saṃsmṛtā ātmabhūḥ svotpattiḥ yena / tādṛśaḥ / ata eva śāntaḥ mithyārūpaḥ ahamaṃśaḥ yasya / tādṛśaḥ san / param utkṛṣṭam / nirvāṇam brahmaṇy ātyantikaṃ layam / eṣyati gamiṣyati //MT_4,32.22//",
    "GSP27motik_4u:2408": "pradyumnaśikharaprāntavāstavyaḥ kalaviṅkakaḥ / tathaiva svakathāṃ śrutvā paraṃ nirvāṇam eṣyati //MU_4,32.23//",
    "GSP27motik_4u:2409": "tathaiva kaṭavat eva //MT_4,32.23//",
    "GSP27motik_4u:2410": "rājamandiradārvantar vraṇavāstavyatāṃ gataḥ / maṣako ḥpi prasaṅgena śrutvā śāntim upaiṣyati //MU_4,32.24//",
    "GSP27motik_4u:2411": "prasaṅgena kathāprasaṅgena //MT_4,32.24//",
    "GSP27motik_4u:2412": "saṅgṛhya kathayati",
    "GSP27motik_4u:2413": "pradyumnaśṛṅgāc caṭako maṣako rājamandirāt / vihārāt krakaraś ceti mokṣam eṣyanti rāghava //MU_4,32.25//",
    "GSP27motik_4u:2414": "spaṣṭam //MT_4,32.25//",
    "GSP27motik_4u:2415": "upasaṃhāraṃ karoti",
    "GSP27motik_4u:2416": "eṣa te kathitaḥ sarvo dāmavyālakaṭakramaḥ / māyeyam eva sāṃsārī śūnyaivātyantabhāsurā //MU_4,32.26//",
    "GSP27motik_4u:2417": "bhramayaty aparijñātā mṛgatṛṣṇāmbudhīr iva / saṃśāmyati parijñātā mṛgatṛṣṇāmbudhīr iva //MU_4,32.27//",
    "GSP27motik_4u:2418": "evam dāmādivat / aparijñātā kiṃrūpeyam ity avicāritā //MT_4,32.26-27//",
    "GSP27motik_4u:2419": "mahato ḥpi padād evaṃ rāmājñānavaśād adhaḥ / patanti mohitā mūḍhā dāmavyālakaṭā iva //MU_4,32.28//",
    "GSP27motik_4u:2420": "evam dāmādivat //MT_4,32.28//",
    "GSP27motik_4u:2421": "padād adhaḥpātam eva kathayati",
    "GSP27motik_4u:2422": "kva bhrūkṣepaviniṣpiṣṭamerumandarasahyatā / kva rājagṛhadārvantar vraṇe maṣakarūpatā //MU_4,32.29//",
    "GSP27motik_4u:2423": "spaṣṭam //MT_4,32.29//",
    "GSP27motik_4u:2424": "kva capeṭacchaṭāmātrapātitārkendubimbatā / kva pradyumnagirau gehe bhittivraṇavihaṅgatā //MU_4,32.30//",
    "GSP27motik_4u:2425": "spaṣṭam //MT_4,32.30//",
    "GSP27motik_4u:2426": "kva puṣpalīlayālolakaratolitamerutā / kvārṣyaśṛṅge nṛsiṃhasya gṛhe krakarapotatā //MU_4,32.31//",
    "GSP27motik_4u:2427": "arṣyaśṛṅge pradyumnaśṛṅge //MT_4,32.31//",
    "GSP27motik_4u:2428": "nanu katham āpatataḥ satyabhūtasyādhaḥpātasya nivṛttiḥ śakyakriyety / atrāha",
    "GSP27motik_4u:2429": "cidākāśo hi mithyaiva rajasārañjitaprabhaḥ / svarūpam atyajann eva virūpam iva budhyate //MU_4,32.32//",
    "GSP27motik_4u:2430": "hi yasmāt / cidākāśaḥ mithyā rajasā rajoguṇākhyadūlyā / ārañjitaprabhaḥ rūṣitaprakāśaḥ / svarūpam cittvākhyaṃ svarūpam / atyajann eva / virūpam iva / bhāvapradhāne nirdeśaḥ / virūpatvam iva / svarūpaviruddhaṃ jaḍatvam iva / budhyate anubhavati / paramārthatas tu na budhyate itīvaśabdopādānam / ataḥ rajjusarpāpātavat virūpatvāparaparyāyādhaḥcyutyāpātaḥ na durvāra iti bhāvaḥ //MT_4,32.32//",
    "GSP27motik_4u:2431": "punar apy etad eva kathayati",
    "GSP27motik_4u:2432": "svayaiva vāsanābhrāntyā satyayevāpy asatyayā / mṛgatṛṣṇāmbubuddhyeva yāti jantur avāntaram //MU_4,32.33//",
    "GSP27motik_4u:2433": "jantuḥ cidekasāraḥ dehābhimānī jīvaḥ / svayā svāvyatiriktayā / vāsanābhrāntyā śarīre ātmatvavāsanārūpeṇa bhrameṇa / avāntaram viśrāntipradeśād bhinnaṃ śarīrāhambhāvākhyam avāntaram pradeśaṃ / yāti / kathambhūtayā / paramārthataḥ asatyayāpi bhāsamānatvāt satyayā / ayam bhāvaḥ / yathā puruṣaḥ kañcid deśaṃ gantukāmaḥ taddeśavāsanākṛtayā bhrāntyāvāntarapradeśān yāti / tathā jīvaḥ citsvarūpaṃ svātmānaṃ gantukāmaḥ tadvāsanākṛtayā bhrāntyā deharūpe ātmani tiṣṭhatīti / ataḥ vāsanākṛta evādhaḥpāto ḥstīti / vāsanayā kayeva / mṛgatṛṣṇāmbubuddhyā iva / yathā mṛgaḥ viśrāntisthānabhūtaṃ jaladeśaṃ gantukāmaḥ mṛgatṛṣṇāmbubuddhyā marudeśe tiṣṭhati / tathety arthaḥ //MT_4,32.33//",
    "GSP27motik_4u:2434": "nanu kenopāyenādhaḥpāto nivartate ity / atrāha",
    "GSP27motik_4u:2435": "taranti te bhavāmbhodhiṃ svapravāhadhiyaiva ye / śāstreṇāsad idaṃ dṛśyam iti nirvāsanaṃ sthitāḥ //MU_4,32.34//",
    "GSP27motik_4u:2436": "te puruṣāḥ / svapravāhabuddhyā eva svapravāhena sthitāḥ / na tu gurvādipreritā yā buddhiḥ / tayā eva / bhavāmbhodhim taranti te / ke ye / śāstreṇopāyabhūtenādhyātmaśāstreṇa iti / nirvāsanam dṛśyasaṃskārarahitam / sthitā iti / kim iti / idam anubhūyamānam / dṛśyam / asat sattārahitam / bhavati / pratītimātrasāratvāt ity arthaḥ / ataḥ śāstrasyaivātra mukhyam upāyatvam iti bhāvaḥ //MT_4,32.34//",
    "GSP27motik_4u:2437": "śuṣkatarkāṇām etadupāyatvaṃ nirvārayati",
    "GSP27motik_4u:2438": "tārārāvavikārīṇi śuṣkatarkamatāni ye / yānti śvabhrajalāny āśu nāśubhaṃ nāśayanti te //MU_4,32.35//",
    "GSP27motik_4u:2439": "ye puruṣāḥ / tāraḥ udbhaṭaḥ / yaḥ ārāvaḥ kathanam / sa eva vikāraḥ / tadyuktāni tārārāvavikārīṇi / śuṣkāḥ paramātmatattvanirṇayākhyarasarāhityena mukhaśoṣakārighaṭapaṭādinirṇayākhyapāruṣyeṇa ca śuṣkatulyāḥ / ye tarkāḥ tarkābhāsāḥ / tadyuktāni matāni śuṣkatarkamatāni / yānti / tāny evopāyatvenāśrayam / te puruṣāḥ / aśubham saṃsārākhyam anartham / na nāśayanti / api tu nānāvikalpagrastatvād vardhayanty eveti bhāvaḥ / śuṣkatarkamatāni kāni / śvabhrajalāni śvabhrajalatulyānīti yāvat / śvabhrajalāny api tārārāvavikārīṇi śuṣkāni duṣprāpatvāt malānāśakāni ca bhavanti //MT_4,32.35//",
    "GSP27motik_4u:2440": "nanu tarhi keṣām aśubhanāśaḥ sampadyata ity / atrāha",
    "GSP27motik_4u:2441": "svānubhūtiprasiddhena mārgeṇāgamagāminā / na vināśo bhavaty aṅga gacchatām patatām iva //MU_4,32.36//",
    "GSP27motik_4u:2442": "he aṅga / svā nijā / yā anubhūtiḥ anubhavaḥ / tena prasiddhena svānubhavasiddheneti yāvat / tathā āgamam sacchāstram / anugacchatīti tādṛśena mārgeṇa gacchatām vināśaḥ aśubhanāśarūpaḥ vināśaḥ / na bhavati / teṣām aśubhaṃ na naśyatīty arthaḥ / teṣāṃ keṣām iva / patatām iva / yathā patatām kumārgaluṭhitānām / vināśo bhavati / tathaiṣāṃ na bhavatīti vyatirekadṛṣṭāntaḥ / svamataviruddhanivartanāya svānubhūtiprasiddhenety uktam [...] //MT_4,32.36//",
    "GSP27motik_4u:2443": "nanu yadi tarkamatāśrayaṇenānarthaprāptiḥ syāt tarhi tadapekṣayā sāṃsāriko vyavahāra eva śreyān ity / atrāha",
    "GSP27motik_4u:2444": "idam me syād idam me syād iti buddhimatām matiḥ / svena daurbhāgyadainyena na bhasmāpy upatiṣṭhate //MU_4,32.37//",
    "GSP27motik_4u:2445": "idam vastu / me mama / syāt bhavatu / idam me syād iti evam / buddhimatām buddhiyuktānām / matiḥ buddhiḥ / svena daurbhāgyadainyena nijena mamatākhyadāridryakṛtena dīnatvena / bhasmāpi nopatiṣṭhate na prāpnoti / anekārthatvāt dhātūnām upapūrvaḥ tiṣṭhatir atra prāptyarthe vartate / āśāmayasya sāṃsārikavyavahārasyātmaprāptyupāyatve nāmāpi grahītuṃ na yogyam iti / kā kathā śuṣkatarkāt śraiṣṭhyasyeti bhāvaḥ //MT_4,32.37//",
    "GSP27motik_4u:2446": "proktasāṃsārikavyavahārarahitasya śubhaprāptiṃ kathayati",
    "GSP27motik_4u:2447": "vetti nityam udārātmā trailokyam api yas tṛṇam / taṃ tyajanty āpadaḥ sarvā rasateva jarattṛṇam //MU_4,32.38//",
    "GSP27motik_4u:2448": "yaḥ udārātmā mamatākhyadāridryarahitaḥ / nityam na tu abhimatavastuprāptikāla eva / trailokyam api tṛṇaṃ vetti / tam puruṣam / sarvāḥ āpadaḥ tyajanti / atṛpter evāpacchabdapravṛttinimittatvāt / āpadaḥ kā iva / rasatā iva / pādapūraṇārtho bhāvapratyayaḥ / rasaḥ iva / yathā rasaḥ jarattṛṇaṃ tyajati / tathety arthaḥ //MT_4,32.38//",
    "GSP27motik_4u:2449": "nanu sarvaṃ tyajataḥ kathaṃ śarīrayātrā sidhyatīty / atrāha",
    "GSP27motik_4u:2450": "parisphurati yasyāntar nityaṃ sattvacamatkṛtiḥ / brāhmam aṇḍam ivākhaṇḍaṃ lokeśāḥ pālayanti tam //MU_4,32.39//",
    "GSP27motik_4u:2451": "yasya puruṣasya / sattvacamatkṛtiḥ / sattvasya sarvatyāgarūpasya dhairyasya / camatkṛtiḥ camatkāraḥ / antaḥ manasi / sphurati / na tu dambhālasyādinā vacanamātre eva sphurati / taṃ lokeśāḥ akhaṇḍam samyak / pālayanti / kim iva / brahmāṇḍam iva / atyantanirlobhasya kāryam brahmāṇḍakāryam iva svayam eva sampadyata iti bhāvaḥ //MT_4,32.39//",
    "GSP27motik_4u:2452": "nanu yadi kadācit tasya durantā vipat syāt tadā kiṃ kāryam ity / atrāha",
    "GSP27motik_4u:2453": "apy āpadi durantāyāṃ naiva rantavyam akrame / rāhur apy akrameṇaiva pibann apy amṛtam mṛtaḥ //MU_4,32.40//",
    "GSP27motik_4u:2454": "durantāyām api antarahitāyām / bahvyām apīti yāvat / āpadi vicārayuktena puruṣeṇa / akrame śāstrādiviruddhe krame / na rantavyam na laganīyam / arthāt svapravāhāgate krame rantavyam iti jñeyam [...] / ataḥ krama eva kārya iti bhāvaḥ //MT_4,32.40//",
    "GSP27motik_4u:2455": "kramapradarśakaṃ sacchāstrādikam praśaṃsati",
    "GSP27motik_4u:2456": "sacchāstrasādhusamparkam arkam ugraprakāśadam / ye śrayanti na te yānti mohāndhyasya punar vaśam //MU_4,32.41//",
    "GSP27motik_4u:2457": "mohāndhyasyākramarūpasyety arthaḥ //MT_4,32.41//",
    "GSP27motik_4u:2458": "sacchāstrādisevanād utpannān maitryādiguṇān praśaṃsati",
    "GSP27motik_4u:2459": "avaśyā vaśyam āyānti yānti sarvāpadaḥ kṣayam / avaśyam bhavati śreyaḥ kreyaṃ yasya guṇair yaśaḥ //MU_4,32.42//",
    "GSP27motik_4u:2460": "avaśyāḥ śatravaḥ / śreyaḥ mokṣākhyam paramakalyāṇam / kreyam grāhyam / utpādyam iti yāvat / guṇaiḥ sacchāstrādisevanotpāditaiḥ maitryādiguṇaiḥ / tasmāt yaśaütpādakān guṇān evāśrayed iti bhāvaḥ //MT_4,32.42//",
    "GSP27motik_4u:2461": "guṇalubdhatvam praśaṃsati",
    "GSP27motik_4u:2462": "yeṣāṃ guṇeṣv asantoṣo rāgo yeṣāṃ śrutam prati / satye vyasanino ye ca te narāḥ paśavo ḥpare //MU_4,32.43//",
    "GSP27motik_4u:2463": "asantoṣaḥ apūrṇatā / śrutam adhyātmaśāstram / apare etebhyaḥ vyatiriktāḥ //MT_4,32.43//",
    "GSP27motik_4u:2464": "guṇotpāditaṃ yaśaḥ praśaṃsati",
    "GSP27motik_4u:2465": "yaśaścandrikayā yeṣām bhāsitaṃ janahṛnnabhaḥ / teṣāṃ kṣīrasamudrāṇāṃ nūnam mūrtau sthito hariḥ //MU_4,32.44//",
    "GSP27motik_4u:2466": "yeṣām puruṣāṇām / sambandhinyā yaśaścandrikayā maitryādiguṇotpāditayā yaśaścandrikayā / janahṛnnabhaḥ janahṛdayaḥ ākāśaḥ / bhāsitam / teṣāṃ kṣīrasamudrāṇām candrikotpādakatvasāmyāt kṣīrasamudratulyānām / nūnam niścayena / mūrtau hariḥ śrīnārāyaṇaḥ / sthitaḥ bhavati / teṣām manasi bhagavān satatam eva sphuratīti bhāvaḥ / yuktaṃ ca kṣīrasamudramūrtau śrīharyavasthānam //MT_4,32.44//",
    "GSP27motik_4u:2467": "bhuktam bhoktavyam akhilaṃ dṛṣṭā draṣṭavyadṛṣṭayaḥ / kim anyad bhavabhaṅgāya bhūyo bhogeṣv alubdhatā //MU_4,32.45//",
    "GSP27motik_4u:2468": "yuṣmābhiḥ akhilam bhoktavyam bhuktam / kiñcidbhogadvāreṇa tatsamānayogakṣemāḥ sarve bhogā bhuktā ity arthaḥ / draṣṭavyāḥ darśanīyāḥ / dṛṣṭayaḥ dṛṣṭāḥ / atrāpi pūrvavat eva yojyam / bhūyaḥ punaḥ / anyat itarat bhoktavyaṃ draṣṭavyaṃ vā / kim asti / kiñcid api nāstīty arthaḥ / ataḥ bhavabhaṅgāya saṃsāranāśāya / alubdhatā lobharāhityam / dhāryatām iti śeṣaḥ //MT_4,32.45//",
    "GSP27motik_4u:2469": "yathākramaṃ yathāśāstraṃ yathācāraṃ yathāsthiti / sthīyatām mucyatām antar bhogagārdhyam avāstavam //MU_4,32.46//",
    "GSP27motik_4u:2470": "yathācāram svācārasadṛśam / na tv ācārāntaraniṣṭhatayā / tattve hi ayuktaṃ kāritvaṃ syāt / yathāsthiti / na tu gṛhasthaḥ san vanasthatayā vanastho vā san gṛhasthatayety arthaḥ / antaḥ manasi / bhogagārdhyam bhogeṣu gardhaḥ lobhaḥ yasya / saḥ bhogagardhaḥ / tasya bhāvaḥ / tat //MT_4,32.46//",
    "GSP27motik_4u:2471": "saṃstavaḥ kriyatāṃ kīrtyā guṇair gaganagāmibhiḥ / trāyante mṛtyunopetaṃ na kadācana bhogakāḥ //MU_4,32.47//",
    "GSP27motik_4u:2472": "yuṣmābhiḥ / gaganagāmibhiḥ guṇaiḥ maitryādiguṇaiḥ / utpannayā kīrtyā saha / saṃstavaḥ paricayaḥ / kriyatām / nanu bhogaiḥ saha saṃstavaṃ tyaktvā kīrtyā saha kimarthaṃ kurma ity / atrāha trāyanta iti / ye tādṛśyām maraṇāvasthāyāṃ nopayujyante kiṃ taiḥ saha saṃstaveneti bhāvaḥ //MT_4,32.47//",
    "GSP27motik_4u:2473": "guṇotpāditayaśoyuktān praśaṃsati",
    "GSP27motik_4u:2474": "gāyanti siddhasundaryo yeṣām indusitaṃ yaśaḥ / gītibhir gaganābhoge te jīvanti mṛtāḥ pare //MU_4,32.48//",
    "GSP27motik_4u:2475": "pare proktayaśorahitāḥ //MT_4,32.48//",
    "GSP27motik_4u:2476": "nanu yadi proktaguṇārjanenāpi na kiñcit setsyati tadā kiṃ kāryam ity / atrāha",
    "GSP27motik_4u:2477": "paramam pauruṣaṃ yatnam āsthāyādāya sūdyamam / yathāśāstram anudvegam ācārāt ko na siddhibhāk //MU_4,32.49//",
    "GSP27motik_4u:2478": "ācārāt guṇārjanarūpāt ācārāt //MT_4,32.49//",
    "GSP27motik_4u:2479": "nanu yadā kadācin mayā guṇārjane yatnaḥ kṛta eva kiṃ tena sampannam ity / atrāha",
    "GSP27motik_4u:2480": "yathāśāstraṃ viharatā tvarā kāryā na siddhiṣu / cirakālaparāpakvā siddhiḥ puṣṭaphalā bhavet //MU_4,32.50//",
    "GSP27motik_4u:2481": "spaṣṭam //MT_4,32.50//",
    "GSP27motik_4u:2482": "phalitaṃ kathayati",
    "GSP27motik_4u:2483": "vītaśokabhayāyāsam agardham apayantraṇam / vyavahāro yathāśāstraṃ kriyatām mā vinaśyatām //MU_4,32.51//",
    "GSP27motik_4u:2484": "agardham lobharahitam / apayantraṇam bandhanarahitam //MT_4,32.51//",
    "GSP27motik_4u:2485": "jīvo jīrṇāndhakūpeṣu bhaveṣv antardhim āgataḥ / bhavatām bhūribhaṅgānām adhunoddhriyatām ataḥ //MU_4,32.52//",
    "GSP27motik_4u:2486": "bhūribhaṅgānām bahunāśayuktānām / bhavatām / jīvaḥ jīrṇāndhakūpeṣu duḥkhadatvena jīrṇāndhakūparūpeṣu / bhaveṣu / antardhim gataḥ / kṣīṇa iti yāvat / bhavati / ataḥ yuṣmābhiḥ adhunā saḥ jīvaḥ uddhriyatām / andhakūpamagnasya hi uddharaṇam avaśyam eva kāryam iti bhāvaḥ //MT_4,32.52//",
    "GSP27motik_4u:2487": "itaḥ prabhṛti mā bhūyo gamyatām adharād adhaḥ / idaṃ nirdhāryatāṃ śāstram astram āpannivāraṇe //MU_4,32.53//",
    "GSP27motik_4u:2488": "yuṣmābhiḥ / itaḥ prabhṛti asmān madupadeśāt prabhṛti / bhūyaḥ punaḥ / adharād adhaḥsthānād / adhaḥ mā gamyatām / yuṣmābhiḥ / idam maduktam / etac chāstram / nirdhāryatām niścīyatām / idam kim / āpannivāraṇe astram astrabhūtam āpannivārakam ity arthaḥ //MT_4,32.53//",
    "GSP27motik_4u:2489": "raṇe rabhasanirlūnavāraṇe prāṇam ujjhatām / kim arthamātrayā kāryam āryāḥ śāstram avekṣyatām //MU_4,32.54//",
    "GSP27motik_4u:2490": "arthamātrayā dhanaleśena arthamātrārtham / raṇādikāryaṃ tyaktvā idam eva śāstram avekṣyatām iti piṇḍārthaḥ //MT_4,32.54//",
    "GSP27motik_4u:2491": "idam bimbam idaṃ nimbam iti matyā vicāryatām / svayā parapreraṇayā yāta mā paśavo yathā //MU_4,32.55//",
    "GSP27motik_4u:2492": "idam bimbam bimbaphalam bhavati / idaṃ nimbam nimbaphalam bhavati / iti evam / svayā matyā buddhyā / vicāryatām / parapreraṇayā mā yāta mā gacchata / ke yathā / paśavo yathā / yathā paśavaḥ parapreraṇayā yānti tathā yūyam mā yātety arthaḥ //MT_4,32.55//",
    "GSP27motik_4u:2493": "daurbhāgyadāyinī dīnā śubhahīnāvicāraṇā / ghanadīrghamahānidrā tyajyatāṃ samprabudhyatām //MU_4,32.56//",
    "GSP27motik_4u:2494": "yuṣmābhiḥ / avicāraṇā avicārākhyā ghanadīrghā cāsau mahānidrā / sā tyajyatām / kathambhūtā sā / daurbhāgyadāyinī āśārūpadāridryadāyinī / tāṃ tyaktvā samprabudhyatām / yuktaś ca nidrātyāgānantaram prabodhaḥ //MT_4,32.56//",
    "GSP27motik_4u:2495": "suptaiḥ mā sthīyatāṃ vṛddhamandakacchapavac chanaiḥ / utthānam aṅgīkriyatāṃ jarāmaraṇaśāntaye //MU_4,32.57//",
    "GSP27motik_4u:2496": "yuṣmābhiḥ / vṛddhamandakacchapavat suptaiḥ svātmavicāre vimukhaiḥ / mā sthīyatām / vṛddhamandakacchapo hi suptaḥ tiṣṭhati / śanaiḥ krameṇa / jarāmaraṇaśāntaye mokṣāya / utthānam udyogaḥ / aṅgīkriyatām nirvāṇamukhyopāyabhūtaṃ sacchāstravicārādi kriyatām ity arthaḥ //MT_4,32.57//",
    "GSP27motik_4u:2497": "nanu sukhasādhanadhanādyarjanam apahāya kimartham anyat kurma ity / atrāha",
    "GSP27motik_4u:2498": "anarthāyārthasampattir bhogaugho bhavarogadaḥ / āpade sampadaḥ sarvāḥ sarvatrānādaro jayaḥ //MU_4,32.58//",
    "GSP27motik_4u:2499": "arthasampattiḥ anarthāya duḥkhāya bhavati / arjanādau kleśahetutvāt / bhogaughaḥ bhavarogadaḥ bhavati / rāgādyutpādakatvāt / sampadaḥ śriyaḥ / āpade bhavanti / tāpakāridarpādidoṣotpādakatvāt / sarvatra samaste dhanādau bhāvajāte / anādaraḥ tyāgādānavyatiriktasvarūpā upekṣā / jayaḥ bhavati //MT_4,32.58//",
    "GSP27motik_4u:2500": "lokatantrānusāreṇa vicārād vyavahāriṇām / śāstrācārāviruddhena karmaṇā śarma sidhyati //MU_4,32.59//",
    "GSP27motik_4u:2501": "lokatantrānusāreṇa lokācārānusāreṇa / vicārāt iti lyaplope pañcamī / tena vicāraṃ kṛtvety arthaḥ //MT_4,32.59//",
    "GSP27motik_4u:2502": "sargāntaślokenāpy etad eva kathayati",
    "GSP27motik_4u:2503": "svācāracārucaritasya viviktavṛtteḥ saṃsāraduḥkhalavasaukhyadaśāsv agṛdhnoḥ / āyur yaśāṃsi ca guṇāś ca sahaiva lakṣmyā phullanti mādhavalatā iva satphalāya //MU_4,32.60//",
    "GSP27motik_4u:2504": "svācāreṇa śobhanācāreṇa / cārucaritam yasya / saḥ / tādṛśasya / viviktā viśiṣṭā / vṛttiḥ vyāpāro yasya / saḥ / tādṛśasya / tathā duḥkhalavarūpāḥ ca tāḥ saukhyadaśāḥ duḥkhalavasaukhyadaśāḥ / saṃsārasya yāḥ duḥkhalavasaukhyadaśāḥ / tāsu agṛdhnoḥ lobharahitasya puruṣasya / āyuḥ yaśāṃsi guṇāś cety etāni vastūni / lakṣmyā sahaiva satphalāya mokṣākhyāya śobhanāya phalāya / phullanti vikasanti / mokṣam utpādayantīty arthaḥ / etāni vastūni kā iva / mādhavalatāḥ iva / yathā mādhavalatāḥ vasantalatāḥ / satphalāya phullanti / tathety arthaḥ / iti śivam //MT_4,32.60//",
    "GSP27motik_4u:2505": "iti śrībhāskarakaṇṭhaviracitāyāṃ śrīmokṣopāyaṭīkāyāṃ sthitiprakaraṇe dvātriṃśaḥ sargaḥ //32//",
    "GSP27motik_4u:2506": "punar api pūrvoktam evārthaṃ kathayati",
    "GSP27motik_4u:2507": "sarvātiśayasāphalyāt sarvaṃ sarvatra sarvadā / sambhavaty eva tasmāt svaṃ śubhodyogaṃ na santyajet //MU_4,33.1//",
    "GSP27motik_4u:2508": "sarveṣām atiśayānām yat sāphalyam saphalatā / tato hetoḥ / sarvatra sarveṣu deśeṣu / sarvadā sarveṣu kāleṣu / sarvaṃ sambhavaty eva / yataḥ atiśayaprayuktānāṃ sarveṣāṃ yatnānāṃ sāphalyam asti / ataḥ sarvatra sarvadā sarvaṃ sambhavaty eveti yāvat / phalitaṃ kathayati tasmād iti / tasmāt tato hetoḥ / puruṣaḥ svaṃ śubhodyogaṃ na santyajet //MT_4,33.1//",
    "GSP27motik_4u:2509": "viśeṣeṇa udyogasya sāphalyaṃ kathayati",
    "GSP27motik_4u:2510": "mitrasvajanabandhūnāṃ nandinānandadāyinā / sarasīśvaram ārādhya mṛtyur apy upanirjitaḥ //MU_4,33.2//nandinā nandirudreṇa //MT_4,33.2//",
    "GSP27motik_4u:2511": "sarvotkarṣeṇa vartante devā api vimarditāḥ / dānavair dānavāryāḍhyair gajaiḥ padmākarā iva //MU_4,33.3//gajaiḥ kathambhūtaiḥ / dānavāriṇā madajalenāḍhyaiḥ yuktaiḥ //MT_4,33.3//",
    "GSP27motik_4u:2512": "maruttanṛpater yajñe saṃvartena maharṣiṇā / brahmaṇevāparaḥ sargo racitaḥ sasurāsuraḥ //MU_4,33.4//spaṣṭam //MT_4,33.4//",
    "GSP27motik_4u:2513": "mahātiśayayuktena viśvāmitreṇa vipratā / bhūyo bhūyaḥ prayuktena duṣprāpā tapasārjitā //MU_4,33.5//spaṣṭam //MT_4,33.5//",
    "GSP27motik_4u:2514": "piṣṭātakāmbu duṣprāpaṃ rasāyanam ivāśnatā / durbhagenedṛśenāptaḥ kṣīroda upamanyunā //MU_4,33.6//piṣṭātakāmbu / piṣṭamiśritaṃ jalam / īdṛśena durbhagena etādṛśena daridreṇa / āptaḥ / īśvarārādhanayeti śeṣaḥ //MT_4,33.6//",
    "GSP27motik_4u:2515": "trailokyamallāṃs tṛṇavan nighnan viṣṇvabjajādikān / yuktyātiśayadārḍhyena kālaḥ śvetena kālitaḥ //MU_4,33.7//yuktyā īśvarārādhanarūpeṇopāyena / śvetena rājaviśeṣeṇa / kathambhūtena / atiśaye yatnātiśaye / dārḍhyam dṛḍhatā yasya / tādṛśena //MT_4,33.7//",
    "GSP27motik_4u:2516": "praṇayena yamaṃ jitvā kṛtvā vacanasaṅgaram / paralokād upānītaḥ sāvitryā satyavān patiḥ //MU_4,33.8//praṇayena snehena / upānīta ity anena sambandhaḥ / vacanasaṅgaram vacanasaṅgrāmam //MT_4,33.8//",
    "GSP27motik_4u:2517": "viśeṣeṇoktvā sāmānyena kathayati",
    "GSP27motik_4u:2518": "na so ḥsty atiśayo loke yasyāsti na phalaṃ sphuṭam / bhavitavyaṃ vicāryātaḥ sarvātiśayaśālinā //MU_4,33.9//",
    "GSP27motik_4u:2519": "atiśayaḥ yatnātiśayaḥ / phalitaṃ kathayati bhavitavyam iti / ataḥ sarvebhyaḥ yaḥ atiśayaḥ udyogākhyaḥ / tena śālatīti tādṛśena puruṣeṇa / vicārya bhavitavyam / aśubhaphalasampādakatvād aśubho yatnaḥ na kārya iti bhāvaḥ //MT_4,33.9//",
    "GSP27motik_4u:2520": "nanu ko yatnaḥ śubho ḥsti / yatnātiśayavān bhavāmīty apekṣāyām āha",
    "GSP27motik_4u:2521": "ātmajñānam aśeṣāṇāṃ sukhaduḥkhadaśādṛśām / mūlaṃ kaṣakaraṃ tasmād bhāvyaṃ tatrātiśāyinā //MU_4,33.10//",
    "GSP27motik_4u:2522": "ātmajñānam ko ḥham ity evam ātmavicāraḥ / aśeṣāṇām samastānām / sukhaduḥkhadaśādṛśām / mūlaṃ kaṣakaraṃ mūlataḥ nāśakaram / bhavati / ātmavicāreṇa hi cidātmani ātmatvena prāpte śarīrānāsthāyāṃ ca jātāyāṃ śarīrānubaddhasukhaduḥkhādisparśo na bhavati / tasmāt tato hetoḥ / puruṣeṇa / tatra ātmajñāne / atiśayinā atiśayayuktena / bhāvyam //MT_4,33.10//",
    "GSP27motik_4u:2523": "nanu dṛśyakṛtaṃ sukhaṃ tyaktvā kimartham atyantabhogatyāgasādhye ātmajñāne puruṣo lagatīty / atrāha",
    "GSP27motik_4u:2524": "nānayopahatārthinyā dṛśyadṛṣṭyātiduṣṭayā / duḥkhād ṛte nirābādhaṃ sukhaṃ kiñcid avāpyate //MU_4,33.11//",
    "GSP27motik_4u:2525": "upahataḥ naṣṭaḥ / arthaḥ puruṣārthaḥ / asyām astīti tādṛśyā / ata evātiduṣṭayā dṛśyarūpayā dṛṣṭyā dṛśyadṛṣṭyā / dṛśyeneti yāvat / duḥkhād ṛte duḥkhāmiśram / ata eva nirābādham bādharahitam / kiñcit sukhaṃ na avāpyate / yadi kiñcit prāpyate ḥpi duḥkhamiśram evety arthaḥ //MT_4,33.11//",
    "GSP27motik_4u:2526": "nanu sarvasya brahmamayatvāt dṛśyadṛṣṭirūpasyāśamasya tannāśarūpasya śamasya ca ko bhedaḥ yenaivaṃ kathayasīty / atrāha",
    "GSP27motik_4u:2527": "aśamaḥ paramam brahma śamaś ca paramam padam / yady apy evaṃ tathāpy enam praśamaṃ viddhi śaṅkaram //MU_4,33.12//",
    "GSP27motik_4u:2528": "yady apy evam bhavati / evam katham / aśamaḥ dṛśyakṣobhaḥ / paramam brahma bhavati / śamaś ca dṛśyanāśaś ca / paramam padam bhavati / tatsāratvāt / tathāpi tvam enam praśamam dṛśyanāśam / śaṅkaram kalyāṇakāriṇam / viddhi / śamāśamarūpabrahmaprāptim praty upāyatvāt / nanv aśamasya brahmatvaṃ na sidhyati / satyam / brahmatvaṃ tvayā kiṃ jñātam / sukhakāritvam iti cen / na / sukhaduḥkhakāritvavyatiriktasya brahmatvayogāt / ataḥ sukhakārivat duḥkhakāriṇo ḥpi svarūpamātraprādhānyena brahmatvānapāyān na tvaccodyāvakāśaḥ / nanu tarhi ānandaikarūpatvaṃ katham brahmaṇaḥ kathayantīti cet / tatratya ānandaḥ na tvadanubhūta[ ]ttirūpānandarūpo bhavati / kiṃ tu apekṣārāhityamātrarūpa evāsau / sarvam brahmeti jñānena hi sarvatra heyopādeyatāvyatiriktā mahānandarūpā tṛptyaparaparyāyā upekṣā jāyate / sā ca sarvatra sambhavatīti alaṃ codyena //MT_4,33.12//",
    "GSP27motik_4u:2529": "kartavyam upadiśati",
    "GSP27motik_4u:2530": "abhimānam parityajya śamam āśritya śāśvatam / vicārya prajñayāryatvaṃ kuryāt sajjanasevanam //MU_4,33.13//",
    "GSP27motik_4u:2531": "abhimānam mayedṛśaḥ śamaḥ kṛta ity evaṃrūpaṃ darpam / śamam dṛśyakṣobharāhityam / āryatvam sādhutvam / vicārya kenedaṃ sidhyatīti vicāraviṣayaṃ kṛtvā //MT_4,33.13//",
    "GSP27motik_4u:2532": "nanu āryatvasādhanam prasiddhaṃ tapastīrthādikaṃ tyaktvā kim ity aprasiddhaṃ sajjanasevanaṃ kartavyatvenopadiśasīty / atrāha",
    "GSP27motik_4u:2533": "na tapāṃsi na tīrthāni na śāstrāṇi jayanti vaḥ / saṃsārasāgarottāre sajjanāsevanaṃ yathā //MU_4,33.14//",
    "GSP27motik_4u:2534": "saṃsārasāgarāt yaḥ āryatvakaraṇadvāreṇa uttāraḥ / tasmin na jayanti na prabhavanti //MT_4,33.14//",
    "GSP27motik_4u:2535": "nanu kiṃlakṣaṇo ḥsau sajjanaḥ yasya sevanaṃ kartavyatvenopadiśasīty / atrāha",
    "GSP27motik_4u:2536": "lobhamoharuṣāṃ yasya tanutānudinam bhavet / yathāśāstraṃ viharataḥ svakarmasu sa sajjanaḥ //MU_4,33.15//",
    "GSP27motik_4u:2537": "yathāśāstraṃ svakarmasu śarīrayātrānimitteṣu nijeṣu karmasu / viharataḥ krīḍayā yatnaṃ kurvataḥ / yasya puruṣasya / anudinam lobhamoharuṣāṃ tanutā bhavet / saḥ sajjanaḥ bhavati //MT_4,33.15//",
    "GSP27motik_4u:2538": "nanu mūrkhaśrotriyā api lobhāditānavayuktā dṛśyante / teṣāṃ saṅgenāpi kiñcit setsyaty atha vā nety / atrāha",
    "GSP27motik_4u:2539": "adhyātmaviduṣaḥ saṅgāt tasya sā dhīḥ pravartate / atyantābhāva evāsya yayā dṛśyasya dṛśyate //MU_4,33.16//",
    "GSP27motik_4u:2540": "adhyātmaviduṣaḥ adhyātmaśāstrajñasya / tasya lobhāditānavavataḥ sajjanasya / saṅgāt / puruṣasya sā dhīḥ pravartate / sā kā / yayā dhiyā kāraṇabhūtayā / puruṣeṇa / asya puraḥsphurataḥ / dṛśyasyātyantābhāvaḥ traikālikaḥ abhāvaḥ / dṛśyate / ata indriyāsāmarthyādinā lobhāditānavavato ḥpi mūrkhasya saṅgān na kiñcid api setsyatīti bhāvaḥ //MT_4,33.16//",
    "GSP27motik_4u:2541": "nanu dṛśyātyantābhāvadarśanena kiṃ setsyatīty / atrāha",
    "GSP27motik_4u:2542": "dṛśyātyantābhāvatas tu param evāvaśiṣyate / anyābhāvavaśād āśu jīvas tatraiva līyate //MU_4,33.17//",
    "GSP27motik_4u:2543": "tu niścaye / dṛśyātyantābhāvataḥ lakṣaṇayā dṛśyātyantābhāvadarśanād dhetoḥ / param dṛśyādhiṣṭhānatvān muktam uttīrṇaṃ cinmātrākhyaṃ vastu / eva / avaśiṣyate avaśeṣatvena dṛśyate / nanu tato ḥpi kiṃ syād ity / atrāhānyābhāveti / tataḥ anyasya paravastuvyatiriktasya / abhāvāt / jīvaḥ draṣṭṛtvena sthitaḥ jīvaḥ / tatraiva parasmin vastuny eva / līyate / so ḥpi tadrūpatvena dṛśyate iti yāvat / jīvanmuktābhiprāyeṇaivamarthaḥ kṛtaḥ / videhamuktābhiprāyeṇa tu dṛśyātyantābhāvaḥ jīvalayaḥ ca[ ]śenopādhimukta eva jñeyaḥ //MT_4,33.17//",
    "GSP27motik_4u:2544": "atyantābhāvasvarūpaṃ kathayati",
    "GSP27motik_4u:2545": "na cotpannaṃ na caivāsīd dṛśyaṃ na ca bhaviṣyati / vartamāne ḥpi naivāsti param evāsty aveditam //MU_4,33.18//",
    "GSP27motik_4u:2546": "vartamāne vartamānakāle / nanu yadi dṛśyaṃ nāsīt nāsti na bhaviṣyati tarhi kim asti / na hi abhāvasya etādṛk prapañcādhiṣṭhānatvaṃ yuktam ity / atrāha param eveti / param sākṣitvena sthitatvāt sarvottīrṇaṃ cinmātram / eva / asti / svapne tasyaiva prapañcādhiṣṭhānatvena dṛṣṭatvāt / tat kathambhūtam / aveditam vedyarahitam / aveditam iti karmaṇi ktaḥ //MT_4,33.18//",
    "GSP27motik_4u:2547": "nanu katham etad astīty / atrāha",
    "GSP27motik_4u:2548": "etad yuktisahasreṇa darśitaṃ darśyate ḥpi ca / sarvair evānubhūtaṃ hi darśayiṣyāmi cādhunā //MU_4,33.19//",
    "GSP27motik_4u:2549": "etat dṛśyaṃ nāsīt nāsti na bhaviṣyatīty etat / nanu katham aprasiddham etat darśitam darśyate darśayiṣyasi cety / atrāha sarvair iti / hi yasmāt / etat sarvair anubhūtam vartamāne ktaḥ / anubhūyate ity arthaḥ / suṣuptāv iti śeṣaḥ / suṣuptau hi sarve dṛśyātyantābhāvam anubhavanti //MT_4,33.19//",
    "GSP27motik_4u:2550": "abhyāsārtham punaḥ etad eva kathayati",
    "GSP27motik_4u:2551": "yathedam akhilaṃ śāntaṃ trijagat saṃvidambaram / idaṃ tattvaṃ tv asattvādi kuto ḥtra syāt kathañcana //MU_4,33.20//",
    "GSP27motik_4u:2552": "idam anubhūyamānam / akhilaṃ trijagat / śāntam saṃvedyākhyakṣobharahitam / saṃvidambaram cidākāśam bhavatīti yathā iti yat bhavati / idam tat / tattvam paramārthaḥ bhavati / tu vyatireke / atra saṃvidākāśarūpe jagati / asattvādi / asattvam acinmayatvaṃ cety evamādi / kathañcana kutaḥ syāt kathañcanāpi na syād ity arthaḥ / dṛṣṭaṃ ca svapnajagataḥ saṃvidākāśātmakatvam iti na virodhaḥ //MT_4,33.20//",
    "GSP27motik_4u:2553": "nanu tarhi jagad iti śabdapratyayau kathaṃ rūḍhiṃ gatāv ity / atrāha",
    "GSP27motik_4u:2554": "cic camatkurute cāru cañcalācañcalātmani / yat tayaiva tad evedaṃ jagad ity avabudhyate //MU_4,33.21//",
    "GSP27motik_4u:2555": "cañcalā bāhyonmukhatve spandānuviddhā / cit / acañcalātmani paramārthataḥ tathāsthitatvāt acañcale svasvarūpe / cāru samyak / yat camatkurute svarūpāmarśarūpam āsvādaṃ karoti / tayā eva na tv anyena / tad eva camatkaraṇam eva / jagad iti avabudhyate jñāyate / na jagannāma kiñcid aparaṃ vastu asti / cidāśrayaviṣayasya svātmaparāmarśasyaiva jagattvād iti bhāvaḥ //MT_4,33.21//",
    "GSP27motik_4u:2556": "nanu tathāpi katham bheda iva dṛśyata ity / atrāha",
    "GSP27motik_4u:2557": "trailokyarūpo ḥnubhavaś cidādityāṃśumaṇḍalam / kva vendvaṃśumator bhedo nirvikatthana kathyatām //MU_4,33.22//",
    "GSP27motik_4u:2558": "trailokyarūpaḥ trailokyākāraḥ / anubhavaḥ / trailokyam iti yāvat / cid evādityaḥ / tasyāṃśumaṇḍalam / bhavati / he nirvikatthana he amṛṣāvādin / tvayā kathyatām / kim ity apekṣāyām āha / kveti / indvaṃśumatoḥ jalamaṇḍalapratibimbitasūryāṃśumaṇḍalarūpasya indoḥ sūryasya ca / bhedaḥ kva bhavati / kasmin kāle deśe vā bhavati / yathā jalapratibimbitasūryāṃśumaṇḍalarūpasya candrasya sūryasya ca bhāsamāno ḥpi bhedaḥ paramārthataḥ nāsti / tathā bāhyāntaḥkaraṇapratibimbitacidādityāṃśumaṇḍalarūpasya jagataḥ cidādityasya ca bhāsamāno ḥpi bhedaḥ nāsty evety arthaḥ //MT_4,33.22//",
    "GSP27motik_4u:2559": "sarvathā bhedābhāvaṃ kathayati",
    "GSP27motik_4u:2560": "svabhāvato ḥsyāś ciddṛṣṭer ye unmeṣanimeṣaṇe / jagadrūpānubhūtes tāv etāv astamayodayau //MU_4,33.23//",
    "GSP27motik_4u:2561": "svabhāvataḥ yatnarahitam / asyāḥ ātmatvena puraḥsthāyāḥ / ciddṛṣṭeḥ cidākhyāyāḥ dṛṣṭeḥ / ye unmeṣaṇanimeṣaṇe svavyatiriktaparāmarśarūpam unmeṣaṇaṃ svamātraparāmarśarūpaṃ nimeṣaṇaṃ ca bhavataḥ / tau eva unmeṣanimeṣau eva / jagadrūpā yā anubhūtiḥ / jagad iti yāvat / tasyāḥ astamayodayau bhavataḥ / nimeṣaṇam astamayaḥ / unmeṣaṇam udayaḥ / atha vā unmeṣaṇam svarūpaprasāraḥ / nimeṣaṇam svarūpasaṅkocaḥ / iti kṛtvā unmeṣaṇam astamayaḥ / nimeṣaṇam udaya iti yojyam / tathā ca bhedagandho ḥpi nāsti / na hi unmeṣanimeṣavataḥ unmeṣanimeṣau bhinnau iti bhāvaḥ / etac ca svapne suṣuptau ca sarvapratītisākṣikam eveti nātrāyastam //MT_4,33.23//",
    "GSP27motik_4u:2562": "kāraṇatvena samastajagatpradhānabhūtāhaṅkāravarṇanam prastauti",
    "GSP27motik_4u:2563": "ahamartho ḥparijñātaḥ paramārthāmbare malaḥ / parijñāto ḥhamarthas tu paramārthāmbaram bhavet //MU_4,33.24//",
    "GSP27motik_4u:2564": "ahamarthaḥ aham iti śabdābhidheyaṃ vastu / aparijñātaḥ paramārthataḥ kiṃrūpo ḥyam ity ajñātaḥ san / paramārthāmbare cinmātrākāśe / malaḥ bhavati / deharūpatayāvasthānena tadācchādakatvāt / ācchādakatvam eva hi malasya svarūpam / tu vyatireke / parijñātaḥ paramārthataḥ evaṃrūpo ḥsāv iti jñātaḥ san / paramārthāmbaram cinmātrākāśa eva bhavati / tadrūpatāyām eva viśrāmāt //MT_4,33.24//",
    "GSP27motik_4u:2565": "abhyāsārtham punaḥ punaḥ etad eva kathayati",
    "GSP27motik_4u:2566": "ahambhāvaḥ parijñāto nāhambhāve bhavaty alam / ekatām ambunevāmbu yāti cinnabhasātmanā //MU_4,33.25//",
    "GSP27motik_4u:2567": "parijñātaḥ paramārthataḥ kiṃniṣṭho ḥyam iti jñātaḥ / ahambhāvaḥ ahaṅkāraḥ / ahambhāve nimittasaptamī / sthūlāhambhāvanimittaṃ na bhavati / kuta etad ity / atrāhaikatām iti / yataḥ saḥ ahambhāvaḥ cinnabhasā cidākāśarūpeṇa / ātmanā ekatāṃ yāti / kim iva / ambu iva / yathāmbu ambunā ekatāṃ yāti / tathety arthaḥ / paramārthataḥ kiṃniṣṭho ḥyam iti ahaṅkāraparamārthasvarūpe jñāte sati ahaṅkāraḥ paramātmaniṣṭho bhavati / tataḥ śarīraniṣṭhatārūpām parimitatāṃ nāyātīti bhāvaḥ //MT_4,33.25//",
    "GSP27motik_4u:2568": "nanu katham parijñātaḥ ahambhāvaḥ cidātmanā ekatvaṃ yāti ity / atrāha",
    "GSP27motik_4u:2569": "ahamādijagaddṛśyaṃ kila nāsty eva vastutaḥ / avaśyam eva tat kasmāc chiṣyate ḥhaṃvicāriṇaḥ //MU_4,33.26//",
    "GSP27motik_4u:2570": "kila niścaye / ahamādi"
}
