{
  "SA01abhsubhu:0": "Abhidharmasamuccayabhāṣyam",
  "SA01abhsubhu:1": "I [lakṣaṇasamuccayo nāma prathamaḥ samuccayaḥ]",
  "SA01abhsubhu:2": "oṃ namo ratnatrayāya /",
  "SA01abhsubhu:3": "kimarthamidaṃ śāstramārabdham /",
  "SA01abhsubhu:4": "skandhādīnārabhya kati kasmādityevamādiṣu cintāsthāneṣu kauśalyakaraṇārtham /",
  "SA01abhsubhu:5": "tathāhyanena kauśalyena dvividho 'nuśaṃso labhyate - manaskārānuśaṃsaṃḥ sāṃkathyaviniścayānuśaṃsaśca /",
  "SA01abhsubhu:6": "tatra manaskārānuśaṃsaḥ śamathānukūlyādvipaśyanāvṛddhayānukūlyācca veditavyaḥ /",
  "SA01abhsubhu:7": "śamathānukūlyaṃ punareṣu sthāneṣu kṛtakauśalasya niḥsaṃdehatayā yatheṣṭamālaṃbane aikāgrayayogena sukhaṃ cittasamādhānataḥ /",
  "SA01abhsubhu:8": "vipaśyanāvṛddhayānu kūlyaṃ bahubhiḥ prakāraiḥ jñeyaparīkṣayā prajñāprakarṣagamanataḥ /",
  "SA01abhsubhu:9": "sāṃkathyaviniścayānuśaṃsa eṣu sthāneṣu kuśalasya sarvapraśnavyākaraṇaśaktiyogādvaiśāradyapratilaṃbhato draṣṭavyaḥ //",
  "SA01abhsubhu:10": "pañcākārātmavastūdbhāvanatāmupādāyetyatracaturākāramātmano vastvityātmavastu /",
  "SA01abhsubhu:11": "pañcamaṃ tvātmalakṣaṇameva vastvityātmavastviti veditavyam /",
  "SA01abhsubhu:12": "saparigrahadehagrahaṇena bāhyasyādhyātmikasya ca rūpaskandhasya grahaṇaṃ veditavyam /",
  "SA01abhsubhu:13": "vedanādīnāmupabhogāditvaṃ tallakṣaṇanirdeśe jñāpayiṣyate /",
  "SA01abhsubhu:14": "tadāśrayātmasvavastu vijñānam, teṣāṃ saparigrahadehādīnāmāśrayamātmalakṣaṇaṃ vastvityarthaḥ /",
  "SA01abhsubhu:15": "tathāhi loke prāyeṇa vijñāne ātmagrāhaḥ, śeṣeṣvātmīyagrāha iti //",
  "SA01abhsubhu:16": "dehaparigrahābhyāmiti cakṣu[rādī] ndriyaṣaṭkena rūpādiviṣayaṣaṭkena ca /",
  "SA01abhsubhu:17": "ṣaḍākāro 'tīto vartamānaścopabhogo vijñānaṣaṭkam, tasya dhāraṇamāśrayālaṃbana bhāvataḥ /",
  "SA01abhsubhu:18": "ityevaṃ taddhā raṇatvena dvādaśānāmindriyaviṣayāṇāṃ dhātutvam /",
  "SA01abhsubhu:19": "[Abhidh-s-bh_2] vijñānānāṃ punarupabhogalakṣaṇa dhāraṇatvena dhātutvaṃ veditavyam /",
  "SA01abhsubhu:20": "yathātītapratyutpannāḥ cakṣurādaya upabhogalakṣaṇadhārakā naivamanāgatāḥ - 2 //",
  "SA01abhsubhu:21": "āyadvāramātratvādindriyārthamātragrahaṇena dvādaśaivāyatanāni vyavasthā pitāni,",
  "SA01abhsubhu:22": "na tūpabhogalakṣaṇaṃ vijñānaṣaṭkamiti //",
  "SA01abhsubhu:23": "upādānaṃ chando rāgaśca /",
  "SA01abhsubhu:24": "tatra chando 'bhilāṣaḥ, rāgo 'dhyavasānam /",
  "SA01abhsubhu:25": "chandenānāgatamātmabhāvamabhilāṣamukhenopādatte, yenānāgatān skandhānabhinirvarttayati /",
  "SA01abhsubhu:26": "rāgena vartamānamātmabhāvamadhyavasānamukhenopādatte, yena vartamānān skandhānna parityajati /",
  "SA01abhsubhu:27": "tasmādetadeva dvayamupādānamityucyate /",
  "SA01abhsubhu:28": "tatra skandhavannirdeśa iti /",
  "SA01abhsubhu:29": "upādānena yuktāstasmātsopādānadharmā iti veditavyam //",
  "SA01abhsubhu:30": "sparśena rūpāṇāmanyathībhāvo veditavyaḥ /",
  "SA01abhsubhu:31": "yā deśe ityabhi mukhapradeśe /",
  "SA01abhsubhu:32": "idaṃ cedaṃ cetyasthiśaṃkalādikaṃ jñeyavastusabhāgaṃ pratibimbam /",
  "SA01abhsubhu:33": "evaṃ caivaṃ ceti varṇasaṃsthānabhedaiḥ citrīkārateti tathāsaṃjñā /",
  "SA01abhsubhu:34": "śubhānāṃ karmaṇāṃ sukho 'nubhavaḥ phalavipākaḥ /",
  "SA01abhsubhu:35": "aśubhānāṃ duḥkhaḥ /",
  "SA01abhsubhu:36": "ubhayeṣāmaduḥkhāsukhaḥ /",
  "SA01abhsubhu:37": "tathāhi śubhānāmaśubhānāṃ vā vipāka ālayavijñānaṃ nityamupekṣayaiva saṃprayuktaṃ bhavati /",
  "SA01abhsubhu:38": "saiva cātropekṣā vipākaḥ /",
  "SA01abhsubhu:39": "sukhaduḥkhayostu vipākajatvādvipākopacāraḥ /",
  "SA01abhsubhu:40": "dṛṣṭaśrutatamavijñātānarthāniti dṛṣṭaṃ yacca kṣuṣānubhūtam,",
  "SA01abhsubhu:41": "śrutaṃ yacchrotreṇānubhūtam,",
  "SA01abhsubhu:42": "mataṃ yatsvayamabhyūhitamevaṃ caivaṃ ca bhavitavyamiti,",
  "SA01abhsubhu:43": "vijñātaṃ yatpratyātmamanubhūtamiti /",
  "SA01abhsubhu:44": "vyavaharatītyabhilāpaiḥ prāpa[ya]tītyarthaḥ //",
  "SA01abhsubhu:45": "nānāvasthāsu ceti sukhaduḥkhādyāsu //",
  "SA01abhsubhu:46": "yena cakṣuṣā rūpāṇi dṛṣṭavānityatītavijñānopabhogadhārakatvena dhātutva darśayati /",
  "SA01abhsubhu:47": "paśyatīti vartamānavijñānopabhogadhārakatvena /",
  "SA01abhsubhu:48": "yacca tasya cakṣuṣo bījamupacitamālayavijñānaṃ yata āyatyāṃ cakṣunirvartiṣyate,",
  "SA01abhsubhu:49": "vaipākyaṃ ca yato nirvṛttam,",
  "SA01abhsubhu:50": "tadapi dvividhaṃ bījaṃ cakṣurdhāturityucyate, cakṣuṣo hetutvāt /",
  "SA01abhsubhu:51": "yaccakṣurdhātoḥ rūpe ādhipatyamiti rūpīndriyādhipatyena bāhyaviṣayanirvartanāt /",
  "SA01abhsubhu:52": "[Abhidh-s-bh_3]",
  "SA01abhsubhu:53": "taddhātuvaddraṣṭavyaṃ tacca yathāyogamiti yena cakṣuṣā rūpāṇi drakṣyati yacca tadbījamityevamādi yojayitavyam //",
  "SA01abhsubhu:54": "catvāri ca mahābhūtānyupādāyeti /",
  "SA01abhsubhu:55": "kathamupādāyarūpam /",
  "SA01abhsubhu:56": "catvāri mahābhūtānyupādāya jananasaṃniśrayapratiṣṭhopastaṃbhopabṛṃhaṇahetutvena /",
  "SA01abhsubhu:57": "jananādi hetutvaṃ punarbhūtānāmupādāyarūpe pañcavidhaṃ hetutvamadhikṛtya /",
  "SA01abhsubhu:58": "utpattihetutvaṃ tairvinā tadanutpatteḥ /",
  "SA01abhsubhu:59": "vṛttihetutvaṃ bhūtāni pratyākhyāyopādāyarūpasya pṛthagdeśāvaṣṭambhasāmarthyābhāvāt /",
  "SA01abhsubhu:60": "anuvṛttihetutvaṃ bhūtavikāreṇa tatpratiṣṭhitopādāyarūpavikriyāgamanāt /",
  "SA01abhsubhu:61": "sthitihetutvaṃ sadṛśotpattikāle bhūtairupādāyarūpasaṃtānasyānupacchedayogena saṃdhāraṇāt /",
  "SA01abhsubhu:62": "upacayahetutvaṃ vṛttikāle bhūtairūpādāyarūpāpyāyanāditi /",
  "SA01abhsubhu:63": "nīlādīnāṃ pañcaviṃśatīnāṃ rūpāṇāṃ vyavasthānaṃ ṣaḍbhirākārairveditavyam /",
  "SA01abhsubhu:64": "lakṣaṇataḥ saṃniveśato 'nugrahopaghātataḥ kriyāsaṃniśrayataḥ kriyālakṣaṇataḥ maṇḍanataśca caturṇā daśānāmaṣṭānāmekaikasya ca yathākramam /",
  "SA01abhsubhu:65": "tatrābhyavakāśastadanyaprativārakaspraṣṭavyarahito yo deśaḥ /",
  "SA01abhsubhu:66": "nabho yadupariṣṭānnīlaṃ dṛśyate //",
  "SA01abhsubhu:67": "śabdavyavasthānaṃ lakṣaṇato 'nugrahopaghātataḥ hetuprabhedato deśanāprabhedato vyavahāraprabhedataśca /",
  "SA01abhsubhu:68": "lakṣaṇataḥ śrotrendriyagrāhyo yo 'rtha iti /",
  "SA01abhsubhu:69": "deśanāprabhedato lokaprasiddhādayastrayaḥ /",
  "SA01abhsubhu:70": "śeṣaṃ yathāyogaṃ veditavyam /",
  "SA01abhsubhu:71": "tatropāttamahābhūtahetukastadyathā vākchabdaḥ /",
  "SA01abhsubhu:72": "anupāttamahābhūtahetukastadyathā vṛkṣaśabdaḥ /",
  "SA01abhsubhu:73": "tadubhayastadyathā hastamṛdaṅgaśabdaḥ /",
  "SA01abhsubhu:74": "lokaprasiddho laukikabhāṣāsaṃgṛhītaḥ /",
  "SA01abhsubhu:75": "siddhopanīta āryerdeśitaḥ /",
  "SA01abhsubhu:76": "parikalpitastīrthyerdeśitaḥ /",
  "SA01abhsubhu:77": "āryānāryavyāvahārikau tudṛṣṭādīnaṣṭau vyavahārānadhikṛtya veditavyau //",
  "SA01abhsubhu:78": "gandhavyavasthānaṃ svalakṣaṇato 'nugrahopaghātataḥ prabhedataśca //",
  "SA01abhsubhu:79": "rasavyavasthānamapyevameva veditavyam //",
  "SA01abhsubhu:80": "tatra sahajo gandhaścandanādonām, sāṃyogiko dhūpayuktyadīnām, pāriṇāmikaḥ pakvaphalādīnāmiti /",
  "SA01abhsubhu:81": "spraṣṭavyaikadeśavyavasthānamāmarśanata ātulanataḥ sparśanata āpīḍanataḥ saṃsargato dhātuvaiṣamyasāmyataśca /",
  "SA01abhsubhu:82": "abvāyusaṃsargācchītam /",
  "SA01abhsubhu:83": "[Abhidh-s-bh_4] appṛthavīsaṃsargātpicchalam /",
  "SA01abhsubhu:84": "viśrāmo balamūrjā ca dhātusāmyāt /",
  "SA01abhsubhu:85": "ūrjā punarvaiśāradyaṃ veditavyam /",
  "SA01abhsubhu:86": "tṛptirubhayathā /",
  "SA01abhsubhu:87": "śeṣā jighatsādayo dhātuvaiṣamyādveditavyāḥ //",
  "SA01abhsubhu:88": "ābhisāṃkṣepikaṃ paramāṇurūpam /",
  "SA01abhsubhu:89": "ābhyavakāśikaṃ tadeva yathoktaṃ tadanyaprativārakaspraṣṭavyarahitam /",
  "SA01abhsubhu:90": "sāmādānikamavijñaptirūpam /",
  "SA01abhsubhu:91": "parikalpitaṃ pratibimbarūpam /",
  "SA01abhsubhu:92": "vaibhūtvikaṃ vimokṣadhyāyigocaraṃ yadrūpam /",
  "SA01abhsubhu:93": "vedanāskandhavyavasthānamāśrayataḥ svabhāvata āśrayasaṃkalanataḥ saṃkleśavyavadānataśca /",
  "SA01abhsubhu:94": "tatra rūpāśrayasaṃkalanataḥ kāyikīvedanāvyavasthānam /",
  "SA01abhsubhu:95": "arūpyāśrayasaṃkalanataścaitasikīvedanāvyavasthānam /",
  "SA01abhsubhu:96": "saṃkleśataḥ sāmiṣādīnām, vyavadānato nirāmiṣādīnāṃ vyavasthānaṃ veditavyam /",
  "SA01abhsubhu:97": "tattṛṣṇāviyukteti visaṃyuktā visaṃyogyānukūlā ca veditavyā //",
  "SA01abhsubhu:98": "avyavahārakuśalasyāśikṣitabhāṣatayā rūpe saṃjñā bhavati na tu rūpamiti /",
  "SA01abhsubhu:99": "tasmādanimittasaṃjñetyucyate /",
  "SA01abhsubhu:100": "animittadhātusamāpannasya rūpādisarvanimittāpagate 'nimitte nirvāṇe saṃjñānimittasaṃjñā /",
  "SA01abhsubhu:101": "bhavāgrasamāpannasyāpaṭutvenālaṃbanānimittīkaraṇādanimittasaṃjñā /",
  "SA01abhsubhu:102": "parīttaḥ kāmadhātuḥ nikṛṣṭa tvāt /",
  "SA01abhsubhu:103": "mahadgato rūpadhātustata utkṛṣṭatvāt /",
  "SA01abhsubhu:104": "apramāṇe ākāśa vijñānānantyāyatane 'paryantatvāt /",
  "SA01abhsubhu:105": "tasmāttadālaṃbanāḥ saṃjñāḥ parīttādisaṃjñā veditavyāḥ /",
  "SA01abhsubhu:106_0": "vedanāsaṃjñāvarjyānāṃ sarveṣāṃ caitasikānāṃ cittaviprayuktānāṃ ca saṃskāraskandhalakṣaṇatve",
  "SA01abhsubhu:106_1": "cetanāmātrasyaiva tannidaśe grahaṇaṃ tatpūrvakatvāditareṣāmiti kāraṇajñāpanārthamāha",
  "SA01abhsubhu:106_2": "- yayā kuśalatvāya cetayata ityevamādi /",
  "SA01abhsubhu:107": "tatra kuśalā vakṣyamāṇāḥ śraddhādayaḥ /",
  "SA01abhsubhu:108": "saṃkleśā rāgādayaḥ kleśopakleśāḥ /",
  "SA01abhsubhu:109": "avasthābhedataḥ cetanāpreritasaṃskārāvasyāsu prajñaptāḥ cittaviprayuktāḥ saṃskārāḥ //",
  "SA01abhsubhu:110": "cetanādīnāṃ caitasikānāṃ lakṣaṇataḥ karmataśca nirdeśo veditavyaḥ /",
  "SA01abhsubhu:111": "tatra cetanāyāḥ cittābhisaṃskāro manaskarmeti lakṣaṇanirdeśaḥ /",
  "SA01abhsubhu:112": "kuśalākuśalāvyākṛteṣu cittapreraṇakarmiketi karmanirdeśaḥ /",
  "SA01abhsubhu:113": "tathāhi [Abhidh-s-bh_5] yathābhisaṃskāraṃ kuśalādiṣu dharmeṣu cittasya pravṛttirbhavatīti /",
  "SA01abhsubhu:114": "ālaṃbane cittadhāraṇaṃ tatraiva punaḥ punarāvarjanaṃ veditavyam /",
  "SA01abhsubhu:115": "ata eva samādhilābhī mana(ḥ) saṃskāralābhītyucyate /",
  "SA01abhsubhu:116": "vijñānotpattāvindriyasya sukhādivedanotpattyanukūlo yo vikārastadākāraḥ sparśo veditavyaḥ /",
  "SA01abhsubhu:117": "tattadupasaṃhitā kartukāmateti darśanaśravaṇādisarvakriyecchāsaṃgrahārtham /",
  "SA01abhsubhu:118": "yathāniścayaṃ dhāraṇā evametannānyathetyadhimuktiḥ /",
  "SA01abhsubhu:119": "ata eva tatpradhāno 'nyaiḥ saṃhartu na śakyate saṃstutaṃ vastu pūrvānubhūtaṃ veditavyam /",
  "SA01abhsubhu:120": "avikṣepakarmikatvaṃ punaḥ smṛterālaṃbanābhilapane sati cittāvikṣepatāmupādāya /",
  "SA01abhsubhu:121": "cittasyaikāgratāvikṣepaḥ /",
  "SA01abhsubhu:122": "jñānasaṃniśrayadānaṃ samāhitacittasya yathābhūtajñānāt /",
  "SA01abhsubhu:123": "saṃśayavyāvartanaṃ prajñayā dharmān pravicinvato niścayalābhāt /",
  "SA01abhsubhu:124": "astitve 'bhisaṃpratyayākārā śraddhā /",
  "SA01abhsubhu:125": "guṇatve prasādākārā /",
  "SA01abhsubhu:126": "śakyatve 'bhilāṣākārā, śakyaṃ mayā prāptuṃ niṣpādayituṃ veti /",
  "SA01abhsubhu:127": "hryādayaḥ sugamatvānna vibhajyante /",
  "SA01abhsubhu:128": "upapattiprātilambhikaṃ śrutacintāmayaṃ bhāvanāmayaṃ ca yathākramaṃ vipākāgamādhigamarūpaṃ veditavyam /",
  "SA01abhsubhu:129": "pratisaṃkhyāprajñā dhairyasahitā /",
  "SA01abhsubhu:130": "sthāmavānvīryavānutsāhī dṛḍhaparākramo 'nikṣiptadhuraḥ kuśaleṣu dharmeṣvityevamādisūtrapadāni yathākramaṃ saṃnāhādiṣvabhyutsāhavastuṣu yojayitavyāni /",
  "SA01abhsubhu:131": "paripūraṇaṃ yathā maulaṃ praveśaḥ /",
  "SA01abhsubhu:132": "niṣpādanaṃ tasyaiva suparikarmakṛtatvam /",
  "SA01abhsubhu:133": "sarvāvaraṇaniṣkarṣaṇaṃ tadvaśenāśrayaparivṛttito draṣṭavyam /",
  "SA01abhsubhu:134": "sarvakuśalabhāvanāyā vīryādipūrvakatvātteṣvapramādaprajñapti /",
  "SA01abhsubhu:135": "sāsravā dharmā āsravā āsravasthānīyāśca viṣayā iha veditavyāḥ /",
  "SA01abhsubhu:136": "cittasamatādibhirupekṣāyā ādimadhyāvasānāvasthā vyākhyātāḥ /",
  "SA01abhsubhu:137": "tathāhyupekṣayā yuktaṃ cittaṃ layādiveṣamyābhāvādāditaḥ samam /",
  "SA01abhsubhu:138": "tato 'nabhisaṃskāreṇa vahanātpraśaṭham /",
  "SA01abhsubhu:139": "tataḥ saṃkleśāśaṅkābhāvādanābhogāvasthitamiti /",
  "SA01abhsubhu:140": "a vihiṃsā pyadveṣāvyatirekāt prajñaptisatī veditavyā /",
  "SA01abhsubhu:141": "duḥkhasaṃjananakarmaka iti tṛṣṇāvaśena pañcopādānaskandha nirvartanāt /",
  "SA01abhsubhu:142": "asparśavihāra āghātacittasya duḥkhavihārāt /",
  "SA01abhsubhu:143": "agauravaṃ guruṣu guṇavatsu ca stabdhatā /",
  "SA01abhsubhu:144": "duḥkhotpattiḥ [Abhidh-s-bh_6] punarbhavotpattirvedi tavyā /",
  "SA01abhsubhu:145": "mithyāniścayairviparītaṃ jñānam /",
  "SA01abhsubhu:146": "vicikitsā saṃśayaḥ /",
  "SA01abhsubhu:147": "saṃkleśotpattiḥ rāgādikleśasamudācāraḥ /",
  "SA01abhsubhu:148": "tatsaṃniśrayadānaṃ mūḍhasya sarvakleśapravṛtteriti /",
  "SA01abhsubhu:149": "ratneṣu vimatirmārgasatye nirodhasatye ca yathāyogam /",
  "SA01abhsubhu:150": "tayā kuśalapakṣe 'pravṛttiralabdhaniścayasyānārambhāt //",
  "SA01abhsubhu:151": "madhyamā pratipacchāśvatocchedagrāhavarjitaṃ pratītyasamutpādajñānam /",
  "SA01abhsubhu:152": "śīlavrataṃ kudṛṣṭipūrvakaṃ veditavyama /",
  "SA01abhsubhu:153": "śramavaiphalyaṃ tenāniryāṇāt /",
  "SA01abhsubhu:154": "nāsti dattaṃ nāstīṣṭaṃ nāsti kṛtaṃ nāsti sucaritaṃ nāsti duścaritamityayaṃ hetvapavādaḥ /",
  "SA01abhsubhu:155": "nāsti duścaritasucaritānāṃ karmaṇāṃ phalavipāka iti phalāpavādaḥ /",
  "SA01abhsubhu:156": "nāstyayaṃ loko nāsti paraloko nāsti mātā nāsti pitā nāsti sattva upapāduka iti kriyāpavādaḥ,",
  "SA01abhsubhu:157": "lokāntaragamanāgamanakriyāyā bījādhānakriyāyāḥ pratisaṃdhibandhakriyāyāścāpavādāt /",
  "SA01abhsubhu:158": "na santi loke 'rhanta ityevamādi sadvastunāśanam /",
  "SA01abhsubhu:159": "tadanyadyat kiṃcidviparītadarśanaṃ tanmithyāparikalpanaṃ veditavyam /",
  "SA01abhsubhu:160": "kuśalamūlasamucchedo viśiṣṭāyā eva mithyādṛṣṭerna sarvasyāḥ /",
  "SA01abhsubhu:161": "pañcaskandhātmake jñeye ātmātmīyasvabhāvasamāropikā satkāyadṛṣṭiḥ /",
  "SA01abhsubhu:162": "ātmanityānityaviśeṣasamāropikāntagrāhadṛṣṭiḥ /",
  "SA01abhsubhu:163": "kudṛṣṭāvagratā samāropako dṛṣṭiparāmarśaḥ /",
  "SA01abhsubhu:164": "tatraiva śuddhisamāropakaḥ śīlavrataparāmarśaḥ /",
  "SA01abhsubhu:165": "ekā yadbhūyaseti mithyāvikalpikā yā nāvaśyamapavādikatvāt /",
  "SA01abhsubhu:166": "lakṣaṇato dvābhyāmantagrāhamithyādṛṣṭibhyām, saparivārataḥ sarvābhyaḥ /",
  "SA01abhsubhu:167": "rūpādayo nātmā, tadvilakṣaṇatvāt na hi te ātmalakṣaṇā iti /",
  "SA01abhsubhu:168": "na teṣvātmā, anityatādoṣāt /",
  "SA01abhsubhu:169": "na hyāśrayābhāve āśritaṃ bhavatīti /",
  "SA01abhsubhu:170": "na rūpavānātmā, asvātantryadoṣaprasaṅgāt /",
  "SA01abhsubhu:171": "na tebhyo 'nyatrātmā, nirdehatādoṣāt /",
  "SA01abhsubhu:172": "na hi vinā dehenā tmaparikalpa upalabhyata iti /",
  "SA01abhsubhu:173": "asvātantryatādoṣaḥ teṣvavaśavartanāt /",
  "SA01abhsubhu:174": "athaivaṃvidhamātmānaṃ [Abhidh-s-bh_7] kaścitparikalpayet tathāpi nopapadyate 'rūpādika ātmā,",
  "SA01abhsubhu:175": "ayatnato mokṣadoṣāt /",
  "SA01abhsubhu:176": "dehādibandhanābhāve hi svarasenaiva mokṣaḥ syāditi //",
  "SA01abhsubhu:177": "rūpāmātmeti samanupaśyati vedanāṃ saṃjñāṃ saṃskārān vijñānamātmeti samanupaśyatītyetāḥ pañcātmadṛṣṭayaḥ /",
  "SA01abhsubhu:178": "śeṣāḥ pañcadaśātmīyadṛṣṭayaḥ //",
  "SA01abhsubhu:179": "rūpavān yāvadvijñānavāniti saṃbandhenātmīyatā, sā hi tatsaṃvandhāttadvān bhavatīti /",
  "SA01abhsubhu:180": "ātmīyaṃ rūpaṃ yāvadvijñānamiti vaśavarttyātmīyatāmupādāya,",
  "SA01abhsubhu:181": "yasya hi yadvaśena vartate dāne viniyoge vā tasya tadātmīyamityucyate /",
  "SA01abhsubhu:182": "rūpe yāvadvijñāne ātmetyavinirbhāgavṛttyātmīyatā,",
  "SA01abhsubhu:183": "ayamātmāeṣvanusṛto vistṛtaḥ prakṣipto 'ṅgāṅgānusārigata iti parikalpanāt //",
  "SA01abhsubhu:184": "anirūpitavastukatvaṃ punā rūpamityevamādilakṣaṇaṃ nirūpayata ātmadṛṣṭeranavakāśāt /",
  "SA01abhsubhu:185": "tadyathā rajjuṃ sarpato gṛhṇāti kaścit sahasā,",
  "SA01abhsubhu:186": "na punā rajjuriti nirūpayaṃstāṃ sarpato gṛhṇīyāditi //",
  "SA01abhsubhu:187": "krodhādayaḥ prajñaptisanto veditavyāḥ, pratighātādivyatirekeṇābhāvāt //",
  "SA01abhsubhu:188": "tadūrdhvamiti krodhādūrdhvam /",
  "SA01abhsubhu:189": "akṣāntirapakārāmarṣaṇam /",
  "SA01abhsubhu:190": "dharmataiṣā yadavadyaṃ praticchādayataḥ kaukṛtyam, ataścāsparśavihāra iti /",
  "SA01abhsubhu:191": "uccapragāḍhapāruṣyavacanaṃ paramarmaghaṭṭanayogena pratyakṣaravāditā /",
  "SA01abhsubhu:192": "asaṃlekho mātsaryeṇānupayujyamānānāmapyupakaraṇānāṃ saṃnicayādveditavyaḥ /",
  "SA01abhsubhu:193": "bhūtadoṣavimālanā anyenānyasya pratisaraṇaṃ veditavyam /",
  "SA01abhsubhu:194": "samyagavavādalābhaparipanthakarmakatvaṃ yathābhūtamātmānamanāviṣkṛtyāvavādāyogyatvāt /",
  "SA01abhsubhu:195": "dīrghāyuṣkalakṣaṇagrahaṇaṃ tadvikalpanādamaravitarkapūrvakaṃ jīvitamadotpatteḥ /",
  "SA01abhsubhu:196": "anyatamānyatamā sāsravā saṃpattiḥ kulavalarūpamedhābuddhibhogaiśvaryādikā veditavyā /",
  "SA01abhsubhu:197": "rāgāṃśikaṃ nāndīsaumanasyaṃ saṃkliṣṭo harṣaviśeṣaḥ /",
  "SA01abhsubhu:198_0": "śubhanimittamanusarato rāgānukūlaṃ pūrvahasitaramitakrīḍitānusmaraṇāt cittasyānupaśamo",
  "SA01abhsubhu:198_1": "veditavyaḥ kausīdyasaṃniśrayadānakarmakatvamaśraddadhānasya [Abhidh-s-bh_8] prayogacchandābhāvāt /",
  "SA01abhsubhu:199": "asaṃviditā kāyavākcittacaryābhikramapratikramādiṣu samyagapratyavekṣitatayā veditavyā /",
  "SA01abhsubhu:200": "evaṃ hyasya karaṇīyākaraṇīyājñānā dāpattayo bhavantīti //",
  "SA01abhsubhu:201": "svabhāvavikṣepaḥ pañcavijñānakāyāḥ, prakṛtyaivādhyātmaṃ samādhātumaśakyatvāt /",
  "SA01abhsubhu:202": "bahirdhāvikṣepaḥ śrutādikuśale prayuktasya tadālaṃbanādbahiḥ kāmaguṇeṣu cittagamanaṃ veditavyam /",
  "SA01abhsubhu:203": "adhyātmavikṣepaḥ samādhiprayuktasyaiva taccyutikarau layauddhatyamāsvādanā ca /",
  "SA01abhsubhu:204": "nimittavikṣepaḥ pare māṃ guṇavattayā saṃbhāvayiṣyantītyetannimittametadartha kuśalaprayuktasya śanaiḥ tatparihāṇito veditavyaḥ /",
  "SA01abhsubhu:205": "dauṣṭhulya vikṣepo 'haṃkārādidauṣṭhulyavaśādutpannotpanneṣu sukhādiṣu vediteṣvahaṃ mama asmīti vā karaṇāt kuśalapakṣāpariśuddhito veditavyaḥ /",
  "SA01abhsubhu:206": "āditastathodgrahaṇamudgrahaḥ /",
  "SA01abhsubhu:207": "vyavakiraṇā tadūrdhvaṃ tena cittasaṃtānasya miśrībhāvaḥ /",
  "SA01abhsubhu:208": "nimittīkāraḥ tasyaiva veditasya punaḥ punaścitrīkāro veditavyaḥ /",
  "SA01abhsubhu:209": "manaskāravikṣepaḥ samāpattyantaraṃ vā samāpadyamānasya dhyānāntaraṃ vā saṃśrayataḥ pūrvasmāddhyutthānato veditavyaḥ /",
  "SA01abhsubhu:210": "vairāgyaparipanthakarmaka ityupakleśātmakaṃ vikṣepamadhikṛtya //",
  "SA01abhsubhu:211": "middhanimittaṃ tadyathā daurbalyam,",
  "SA01abhsubhu:212": "śramaḥ,",
  "SA01abhsubhu:213": "kāyagauravaḥ,",
  "SA01abhsubhu:214": "andhakāranimittasya manasikaraṇam,",
  "SA01abhsubhu:215": "sarvārambhāṇāmadhyupekṣaṇam punaḥ punastatkālanidrābhyāsaḥ,",
  "SA01abhsubhu:216": "mantrabalena parainidropasaṃhārastathā saṃvāhanādibhirveti /",
  "SA01abhsubhu:217": "mohāṃśika iti samādhito viśeṣaṇārtham /",
  "SA01abhsubhu:218": "kuśalā(di)bhāvavacanaṃ na tvavaśyaṃ mohātmaka iti kṛtvā /",
  "SA01abhsubhu:219": "kāla iti rātryā madhyame yāme /",
  "SA01abhsubhu:220": "akālastato 'nyaḥ /",
  "SA01abhsubhu:221": "yuktaṃ kāle yathānujñam, akāle 'pi glānasya karmaṇyatārtha vā /",
  "SA01abhsubhu:222": "ayuktastato 'nyaḥ /",
  "SA01abhsubhu:223": "kṛtyātipattisaṃniśrayadānamupakleśātmakasya middhasya veditavyaḥ /",
  "SA01abhsubhu:224": "anabhipretaṃ karaṇamabhipretapūrvikā sucaritaduścaritakriyā,",
  "SA01abhsubhu:225": "anabhipretaṃ karaṇaṃ parairbalādavaṣṭabhya kāryamāṇasya kleśābhibhavādvā yathāyogaṃ veditavyam /",
  "SA01abhsubhu:226": "mohāṃśika ityupakleśasaṃgṛhītaḥ /",
  "SA01abhsubhu:227": "kāle yāvanna prativiramati, akāle tadūrdhvam /",
  "SA01abhsubhu:228": "yuktaṃ sthāne, ayuktamasthāne /",
  "SA01abhsubhu:229": "cetanāṃ vā niśritya prajñāṃ vetyanabhyūhābhyūhāvasthāyāṃ yathākramam /",
  "SA01abhsubhu:230": "[Abhidh-s-bh_9] paryeṣaṇākārā manaso 'bhijalpanā vitarkaḥ pratyavekṣaṇākārā manaso 'bhijalpanānuvicāra iti //",
  "SA01abhsubhu:231": "tāveva vitarkavicārau saṃvadhyete, audārikasūkṣmavyavasthānādanayoḥ //",
  "SA01abhsubhu:232": "tadyathālobhasya lobhaprahāṇam, śraddhāyā āśraddhayaprahāṇam /",
  "SA01abhsubhu:233": "rāgapratipakṣo vairāgyam, tasya paripanthakaraṇam, tasya tena tadutpattāvantarāyakaraṇāt /",
  "SA01abhsubhu:234": "evaṃ krodhādīnāmapyupakleśānāṃ maitryādyātmīyaratipakṣāntarāyakaraṇaṃ veditavyam //",
  "SA01abhsubhu:235": "cittaviprayuktānāṃ saṃskārāṇāmadhiṣṭhānataḥ svabhāvataḥ prajñaptitaśca nirdeśo veditavyaḥ /",
  "SA01abhsubhu:236": "asaṃjñisamāpattinirodhasamāpattī bhūmito 'pi niḥsaraṇavihārasaṃjñāpūrvakābhyāṃ manaskārābhyāmapi nirdiṣṭe /",
  "SA01abhsubhu:237": "āsaṃjñikaṃ manaskāravarjyairebhireva /",
  "SA01abhsubhu:238": "śeṣā adhiṣṭhānādibhistribhireva /",
  "SA01abhsubhu:239": "tatra kuśalākuśalānāṃ dharmāṇāmityadhiṣṭhānanirdeśaḥ /",
  "SA01abhsubhu:240": "ācayāpacaya iti svabhāvanirdeśaḥ /",
  "SA01abhsubhu:241": "tathāhyācaye 'dhimātraiḥ śraddhādibhiḥ samanvāgata ityucyate /",
  "SA01abhsubhu:242": "apacaye sati mṛdubhiriti /",
  "SA01abhsubhu:243": "prāptiḥ pratilambhaḥ samāgama iti prajñaptiriti prajñaptinirdeśaḥ /",
  "SA01abhsubhu:244": "evamanyeṣvapi yathāyogaṃ yojayitavyam //",
  "SA01abhsubhu:245": "śubhakṛtsnavītarāgasyeti tṛtīyadhyānavītarāgasya /",
  "SA01abhsubhu:246": "uparyavītarāgasyeti caturthadhyānāvītarāgasya /",
  "SA01abhsubhu:247": "niḥsaraṇasaṃjñāpūrvakeṇeti mokṣasaṃjñāpūrvakeṇa /",
  "SA01abhsubhu:248": "asthāvarāṇāmiti pravṛttivijñānasaṅgṛhītānām /",
  "SA01abhsubhu:249": "nirodha iti samāpatticittakṛtaḥ kālāntaramasthāvaracittacaittasamudācāranirodho āśrayasyāvasthāviśeṣo nirudhyate 'neneti kṛtvā /",
  "SA01abhsubhu:250": "nirodhasamāpattāvuparyavītarāgasyetyavacanai bhavāgravīta rāgasyārhato 'pi tatsaṃbhavāt /",
  "SA01abhsubhu:251": "tadekatyānāṃ ca sthāvarāṇāmiti kliṣṭamanaḥsaṃgṛhītānām /",
  "SA01abhsubhu:252": "ete ca samāpattī bhūmitaḥ manaskārato 'dhiṣṭhānataḥ svabhāvataḥ prajñaptitaśca nirdeṣṭe āsaṃjñikaṃ manaskāravarjairebhireva /",
  "SA01abhsubhu:253": "śeṣā adhiṣṭhānādibhistribhireva //",
  "SA01abhsubhu:254": "nikāyasabhāga ekajanmikaḥ skandhasaṃtānaḥ /",
  "SA01abhsubhu:255": "sthitikālaniyama iyantaṃ kālamanenāsmin nikāyasabhāge 'vasthātavyaṃ varṣaśataṃ varṣasahasraṃ veti karmakṛtaḥ sāmarthyaviśeṣaḥ /",
  "SA01abhsubhu:256": "[Abhidh-s-bh_10]",
  "SA01abhsubhu:257": "tasmistasmin sattvanikāya iti devamanuṣyādiṣu sattvajātiṣu /",
  "SA01abhsubhu:258": "ātmabhāvasadṛśatāyāmityekajātīyatāyām /",
  "SA01abhsubhu:259": "bāhyasyāpi rūpasya jātimattve nikāyasabhāgamātragrahaṇaṃ sattvasaṃtāne lakṣaṇaprajñaptijñāpanārtham /",
  "SA01abhsubhu:260": "bāhyaṃ hi rūpaṃ saṃvarttavivarttaprabhāvitamā dhyātmikāstu jātijarādiprabhāvitā iti /",
  "SA01abhsubhu:261": "prabandhavināśo maraṇaṃ veditavyam /",
  "SA01abhsubhu:262": "ete ca jātyādayo na pratikṣaṇaṃ veditavyāḥ kiṃtarhi prabandhāvasthāsviti /",
  "SA01abhsubhu:263": "svabhāvādhivacanaṃ cakṣuḥ śrotraṃ devo manuṣya ityevamādi /",
  "SA01abhsubhu:264": "viśeṣādhivacanaṃ sarvasaṃskārā anityāḥ sarvasattvā mariṣyantītyevamādi /",
  "SA01abhsubhu:265": "tadubhayāśrayeṣvi ti svabhāvaviśeṣādhivacanāśrayeṣvakṣareṣu a i u ityevamādiṣu /",
  "SA01abhsubhu:266": "etāvacca sarvaṃ yaduta svabhāvo viśeṣastadubhayavyavahāraśca, tatsarvamebhiranuvyavahriyata iti /",
  "SA01abhsubhu:267": "ata ete nāmapadavyañjanakāyā vyavasthāpitāḥ /",
  "SA01abhsubhu:268": "paryāyākṣaraṇatāmupādāyeti yathā cakṣuścakṣurityetasmātparyāyādanyeṣvapi netrākṣinayanalocanādiṣu paryāyāntareṣu kṣarati,",
  "SA01abhsubhu:269": "tairapi tatsaṃjñānāt /",
  "SA01abhsubhu:270": "naivaṃ a ityetadakṣaraṃ a ityetaṃ paryāyaṃ mukttvā paryāyāntareṇa śakyate jñāpayitum,",
  "SA01abhsubhu:271": "ataḥ paryāyākṣaraṇādakṣarāaṇi /",
  "SA01abhsubhu:272": "kṣaraṇaṃ punargamanaṃ veditavyam //",
  "SA01abhsubhu:273": "prabandhānupacchede pravṛttivyavasthānamekasmin kṣaṇe vyavacchinne vā tadupacārābhāvāt hetuphalanānātvamiṣṭasya phalasya sucaritamaniṣṭasya duścaritamityevamādi /",
  "SA01abhsubhu:274": "phalānāṃ pṛthak pṛthaganyonyahetukatvam /",
  "SA01abhsubhu:275": "hetuphalasārūpyamanyatve 'pi yadyasya phalaṃ yujyate /",
  "SA01abhsubhu:276": "tadyathā dānasya bhogasaṃpadityevamādi /",
  "SA01abhsubhu:277": "ekaikasyaiva pravṛttirayugapatpravṛttirveditavyā /",
  "SA01abhsubhu:278": "hetuphalasya prabandhena pravṛttau satyāṃ yattatra hetuphalamutpannaniruddhaṃ so 'tītaḥ kāla iti prajñapyate,",
  "SA01abhsubhu:279": "yadanutpannaṃ so 'nāgataḥ kālaḥ,",
  "SA01abhsubhu:280": "yadutpannāniruddhaṃ sa pratyutpannaḥ kāla iti /",
  "SA01abhsubhu:281": "hetuphalasya digvyāptau deśopacāraḥ /",
  "SA01abhsubhu:282": "rūpasaṃgṛhītaṃ cātra hetuphalaṃ veditavyamarūpiṇāṃ digvyāpanasāmarthyābhāvāt /",
  "SA01abhsubhu:283": "pratyekaśo bhede saṃkhyetyabhinnaikātmakatve dvitrisaṃkhyādyanupapatteḥ /",
  "SA01abhsubhu:284": "hetuphalapratyayānāṃ [Abhidh-s-bh_11] samavadhānaṃ tadyathā vijñānākhyasya hi hetuphalasyendriyāparibhedo vipayābhāsagamanaṃ tajjñānaṃ manaskārapratyupasthānaṃ ceti /",
  "SA01abhsubhu:285": "evamanyatrāpi yojitavyam //",
  "SA01abhsubhu:286": "ityevamete cittaviprayuktāḥ saṃskārāṇāṃ dharmāṇāmavasthāsu prajñapanātsarve prajñaptisanto veditavyāḥ /",
  "SA01abhsubhu:287": "tatra kuśalākuśalādyācayāpacayāvasthāyāmekaḥ /",
  "SA01abhsubhu:288": "cittacaitasikāpravṛttyavasthāyāṃ trayaḥ /",
  "SA01abhsubhu:289": "sthityavasthāyāmekaḥ /",
  "SA01abhsubhu:290": "sādṛśyāvasthāyāmekaḥ /",
  "SA01abhsubhu:291": "lakṣaṇāvasthāyāṃ catvāraḥ /",
  "SA01abhsubhu:292": "vyavahārāvasthāyāṃ trayaḥ /",
  "SA01abhsubhu:293": "alābhāvasthāyāmekaḥ /",
  "SA01abhsubhu:294": "hetuphalāvasthāyāṃ śeṣā iti /",
  "SA01abhsubhu:295": "hetuphalaṃ punaratra sarva saṃskṛtaṃ veditavyam /",
  "SA01abhsubhu:296": "tato 'nyasyotpādāddhetuḥ /",
  "SA01abhsubhu:297": "anyatastadutpādāt phalamiti //",
  "SA01abhsubhu:298": "skandhādīnāṃ samudācāre tadbījaparipuṣṭirvāsanetyucyate /",
  "SA01abhsubhu:299": "sarvabījakaṃ teṣāmeva skandhādīnāmutpattibījairyuktatvāt /",
  "SA01abhsubhu:300": "ālīyante tasmin dharmā bījataḥ, sattvā vātmagrāheṇetyālayavijñānam /",
  "SA01abhsubhu:301": "pūrvakarmanirmitatvāt vipākavijñānam /",
  "SA01abhsubhu:302": "punaḥ punaḥ pratisaṃdhibandhe ātmabhāvopādānā dādānavijñānam /",
  "SA01abhsubhu:303": "tatpunaretaccittamityucyate, sarvadharmavāsanācittatvāt //",
  "SA01abhsubhu:304": "tadetadālayavijñānamastīti kathaṃ vijñāyate / yasmāttena vinā",
  "SA01abhsubhu:305": "upāttamādi spaṣṭatvaṃ bījaṃ karma na yujyate /",
  "SA01abhsubhu:306": "kāyiko 'nubhavo 'citte samāpattī cyutistathā //",
  "SA01abhsubhu:307": "etasyāścoddānagāthāyā vibhāgastadyathā viniścayasaṃgrahaṇyāma ṣṭābhirākārairālayavijñānasyāstitā pratyetavyā /",
  "SA01abhsubhu:308_0": "tadyathāntareṇālayavijñānaṃ āśrayopādānāsaṃbhavataḥ ādipravṛtyasaṃbhavataḥ spaṣṭapravṛttyasaṃbhavato",
  "SA01abhsubhu:308_1": "bījatvāsaṃbhavataḥ karmāsaṃbhavataḥ kāyikānubhavāsaṃbhavatācittakasamāpattyasaṃbhavato",
  "SA01abhsubhu:308_2": "vijñānacyutyasaṃbhavataśca //",
  "SA01abhsubhu:309": "[Abhidh-s-bh_12]",
  "SA01abhsubhu:310": "kena kāraṇenāśrayopādānaṃ na yujyate /",
  "SA01abhsubhu:311": "āha pañcabhiḥ kāraṇaiḥ /",
  "SA01abhsubhu:312": "tathāhi ālayavijñānaṃ pūrvasaṃskārahetukam /",
  "SA01abhsubhu:313": "cakṣurādipravṛttivijñānaṃ punarvartamānapratyayahetukam /",
  "SA01abhsubhu:314": "yathoktam indriyaviṣayamanaskāravaśādvijñānānāṃ pravṛttirbhavatīti vistareṇa /",
  "SA01abhsubhu:315": "idaṃ prathamaṃ kāraṇam /",
  "SA01abhsubhu:316": "api ca kuśalākuśalāḥ ṣaḍvijñānakāyā upalabhyante /",
  "SA01abhsubhu:317": "idaṃ dvitīyaṃ kāraṇam /",
  "SA01abhsubhu:318": "api ca ṣaṇṇāṃ vijñānakāyānāṃ sā jātirnopalabhyate yāvyākṛtavipākasaṃgṛhītā syāt /",
  "SA01abhsubhu:319": "idaṃ tṛtīyaṃ kāraṇam /",
  "SA01abhsubhu:320": "api ca pratiniyatāśrayāḥ ṣaḍvijñānakāyāḥ pravartante,",
  "SA01abhsubhu:321": "tatra yena yenāśrayeṇa yadvijñānaṃ pravartate tadeva tenopāttaṃ syādavaśiṣṭasyānupāttateti na yujyate,",
  "SA01abhsubhu:322": "upāttatāpi na yujyate vijñānavirahitatayā /",
  "SA01abhsubhu:323": "idaṃ caturtha kāraṇam /",
  "SA01abhsubhu:324": "api ca punaḥ punarāśrayasyopādāna doṣaḥ prasajyate /",
  "SA01abhsubhu:325": "tathāhi cakṣurvijñānamekadā pravartate ekadā na pravarttate evamavaśiṣṭāni /",
  "SA01abhsubhu:326": "idaṃ pañcamaṃ kāraṇam /",
  "SA01abhsubhu:327": "iti pūrvakarmapravarttamānapratyahetuto 'pi kuśalākuśalato 'pi tajjātyanupalaṃbhato 'pi pratiniyatāśrayato 'pi punaḥ punarupādānadoṣato 'pi na yujyate //",
  "SA01abhsubhu:328": "kena kāraṇenādipravṛttisaṃbhavo na yujyate /",
  "SA01abhsubhu:329": "sa cetkaścidvadedyadyālaya vijñānamasti tena dvayoḥ vijñānayoḥ yugapatpravṛttirbhaviṣyati /",
  "SA01abhsubhu:330": "sa idaṃ syādvacanīyaḥ - adoṣa eva bhavāndoṣasaṃjñī /",
  "SA01abhsubhu:331": "tathāhi bhavatyeva dvayorvijñānayoryugapatpravṛttiḥ /",
  "SA01abhsubhu:332": "tatkasya hetoḥ /",
  "SA01abhsubhu:333": "tathāhyekatyasya yugapadradṣṭukāmasya yāvadvijñātukāmasyādita itaretaravijñānapravṛttirna yujyate /",
  "SA01abhsubhu:334": "tathāhi tatra manaskāro 'pi nirviśiṣṭa indriyamapi viṣayo 'pi //",
  "SA01abhsubhu:335": "kena kāraṇenāsatyāṃ yugapadvijñānapravṛttau manovijñānasya cakṣurādivijñānasahānucarasya spaṣṭatvaṃ na saṃbhavati /",
  "SA01abhsubhu:336": "tathāhi yasmin samaye 'tītamanubhūtaṃ viṣayaṃ samanusmarati tasmin samaye 'vispaṣṭo manovijñānapracāro bhavati na tu tathā vartamānaviṣayo manaḥpracāro 'vispaṣṭo bhavati /",
  "SA01abhsubhu:337": "ato 'pi yugapatpravṛttirvā yujyate 'vispaṣṭatvaṃ vā manovijñānasya //",
  "SA01abhsubhu:338": "kena kāraṇena bījatvaṃ na saṃbhavati ṣaṇṇāṃ vijñānakāyānāmanyonyam /",
  "SA01abhsubhu:339": "tathāhi kuśalānantaramakuśalamutpadyate,",
  "SA01abhsubhu:340": "akuśalānantaraṃ kuśalam,",
  "SA01abhsubhu:341": "tadubhayānantaramavyākṛtam,",
  "SA01abhsubhu:342": "hīnadhātukānantaraṃ madhyadhātukam,",
  "SA01abhsubhu:343": "madhyadhātukānantaraṃ praṇītadhātukam,",
  "SA01abhsubhu:344": "evaṃ praṇītadhātukānantaraṃ yāvaddhīnadhātukam,",
  "SA01abhsubhu:345": "sāsravānantaramanāsravam,",
  "SA01abhsubhu:346": "anāsravānantaraṃ [Abhidh-s-bh_13] sāsravam,",
  "SA01abhsubhu:347": "laukikānantaraṃ lokottaram,",
  "SA01abhsubhu:348": "lokottarānantaraṃ laukikam /",
  "SA01abhsubhu:349": "na ca teṣāṃ tathā bījatvaṃ yujyate /",
  "SA01abhsubhu:350": "dīrghakālasamucchinnāpi ca saṃtatiścireṇa kālena pravartate, tasmādapi na yujyate //",
  "SA01abhsubhu:351": "kena kāraṇenāsatyāṃ yugapadvijñānapravṛttau karma na saṃbhavati /",
  "SA01abhsubhu:352": "tathāhi samāsataścaturvidhaṃ karma - bhājanavijñaptirāśrayavijñaptirahamiti vijñaptirviṣayavijñaptiśceti /",
  "SA01abhsubhu:353": "etā vijñaptayaḥ kṣaṇe kṣaṇe yugapatpravartamānā upalabhyante /",
  "SA01abhsubhu:354": "na caikasya vijñānasyaikasmin kṣaṇe idamevaṃrūpaṃ vyatibhinnaṃ karma yujyate //",
  "SA01abhsubhu:355": "kena kāraṇenāsatyālayavijñāne kāyiko 'nubhavo na yujyate /",
  "SA01abhsubhu:356_0": "tathāhyekatyasya yoniśo vāyoniśo vā cintayato vānuvitarkayato vā samāhitacetaso vāsamāhitacetaso",
  "SA01abhsubhu:356_1": "vā ye kāye kāyānubhavā utpadyante 'nekavidhā bahunānāprakārāste na bhaveyurupalabhyante ca /",
  "SA01abhsubhu:357": "tasmādapyastyālayavijñānam //",
  "SA01abhsubhu:358": "kena kāraṇe nāsatyālayavijñāne 'cittā samāpattirna saṃbhavati /",
  "SA01abhsubhu:359": "tathāhya saṃjñisamāpannasya vā nirodhasamāpannasya vā vijñānameva kāyādapakrāntaṃ syāt /",
  "SA01abhsubhu:360": "nānapakrāntaṃ tataḥ kālakriyaiva bhavet /",
  "SA01abhsubhu:361": "yathoktam bhagavatā - \"vijñānaṃ cāsya kāyādanapakrāntaṃ bhavatī\"ti //",
  "SA01abhsubhu:362": "kena kāraṇenāsatyālayavijñāne cyutirapi na yujyate /",
  "SA01abhsubhu:363": "tathāhi cyavamānasya vijñāna mūrdhvadehaṃ vā śotikurvan vijahāti, adhodehaṃ vā /",
  "SA01abhsubhu:364": "na ca manovijñānaṃ kadācinna pravartate /",
  "SA01abhsubhu:365": "ato 'pyālayavijñānasyaiva dehopādāna kasya vigamāddehaśītatā upa[la]bhyate dehāpratisaṃvedanā ca /",
  "SA01abhsubhu:366": "na tu manovijñānasya /",
  "SA01abhsubhu:367": "ato 'pi na yujyate //",
  "SA01abhsubhu:368": "mano nirvacanata ālaṃbanataḥ saṃprayogataḥ pravṛttikālataśca nirdiṣṭaṃ veditavyam /",
  "SA01abhsubhu:369": "mārgasaṃmukhībhāve tadabhāvaḥ, paramārthajñānasyātmadṛṣṭisamudācāreṇātyantavirodhāt /",
  "SA01abhsubhu:370": "tadūrdhvamālayavijñānātpravṛttiḥ, śaikṣasyāprahīṇatvāt /",
  "SA01abhsubhu:371": "asaṃjñisamāpattito [Abhidh-s-bh_14] nirodhasamāpatteḥ śāntataratvaṃ tadasamudācārādeva veditavyam /",
  "SA01abhsubhu:372": "samanantaraniruddhaṃ mano 'numatamiti kṛtvānantaraṃ matamityarthaḥ //",
  "SA01abhsubhu:373": "vijñānasyāśrayata ālaṃbanataḥ svabhāvataśca vyavasthānaṃ veditavyam //",
  "SA01abhsubhu:374": "dhātvāyatanānāṃ nāsti pṛthaglakṣaṇavyavasthānam, skandhanirdeśa eva cakṣurādīnāmuktalakṣaṇatvāt /",
  "SA01abhsubhu:375": "tasmātskandhebhya eva niṣkṛṣya dhātavo vyavasthāpyante, dhātubhya āyatanāni //",
  "SA01abhsubhu:376": "yattu skandhairasaṃgṛhītamasaṃskṛtaṃ tadaṣṭadhāvyavasthāpya iti /",
  "SA01abhsubhu:377": "tathatāyāstraividhyamāśrayaprakārabhedānna svabhāvabhedāditi veditavyam /",
  "SA01abhsubhu:378": "ananyathīma vatā sadaiva bhāvanāṃ nirātmatayā draṣṭavyā /",
  "SA01abhsubhu:379": "saṃkleśāpracāratāmupādāyeti tenālabanena saṃkleśavastunaḥ saṃkleśaśūnyīkaraṇāt /",
  "SA01abhsubhu:380": "yadāpi saṃkliṣṭetyucyate tadāpyāgantukastatropakleśo veditavyaḥ /",
  "SA01abhsubhu:381": "katamaḥ punarāgantukastatropakleśaḥ /",
  "SA01abhsubhu:382": "anapoddhṛtagrāhyagrāhakabījasya paratantracittasya dvayākārā pravṛttiḥ /",
  "SA01abhsubhu:383": "na dharmatā cittasya /",
  "SA01abhsubhu:384": "prakṛtiprabhāsvarā hi sarvadharmāṇāṃ dharmateti /",
  "SA01abhsubhu:385": "nimittāni rūpaṃ vedanā yāvadbodhiriti prapañcitāni, teṣāṃ tatropaśamādanimittam /",
  "SA01abhsubhu:386": "bhūtaṃ yadaviparītam, tasya koṭiḥ paryantaḥ, nairātmyātpareṇa tattvāparyepaṇāt /",
  "SA01abhsubhu:387": "ākāśaṃ rūpābhāva iti rūpasyava viparyayeṇābhāvalakṣaṇo yo dharmo manovijñānaviṣayastadākāśam /",
  "SA01abhsubhu:388": "manovijñānaviṣayatva punaḥ dharmadhātvadhikāratvena veditavyam /",
  "SA01abhsubhu:389": "rūpasyaivetyavadhāraṇādvedanādisādhāraṇāstathatāpratisaṃkhyāpratisaṃkhyāni[ro]dhānityatāḥ paryudāsyante /",
  "SA01abhsubhu:390": "śaśavipāṇādīnāmatyantamabhāvo na teṣāṃ viparyayeṇa vijñāyate /",
  "SA01abhsubhu:391": "yasmātta evātyantaṃ na saṃbhavantīti /",
  "SA01abhsubhu:392": "te 'pi śaśaviṣāṇādayo nāsyaiva vidyamānasya rūpasya viparyayeṇa,",
  "SA01abhsubhu:393": "[Abhidh-s-bh_15] vedanādisādhāraṇatvāt /",
  "SA01abhsubhu:394": "tasmādrūpasyaiva viparyayeṇetyucyate /",
  "SA01abhsubhu:395": "abhāvalakṣaṇavacanena vedanādonāmarūpiṇāṃ paryudāsaḥ /",
  "SA01abhsubhu:396": "na hi te 'bhāvalakṣaṇā iti /",
  "SA01abhsubhu:397": "yo nirodho na ca visaṃyoga ityanuśayāsamuddhātāt /",
  "SA01abhsubhu:398": "viparyayādvisaṃyogaḥ //",
  "SA01abhsubhu:399": "dvayamidaṃ prahātavyam - kleśāśca tadāśrayabhūtaṃ ca vastu veditam /",
  "SA01abhsubhu:400": "tatpunarveditaṃ dvividham - vaikārikamavaikārikaṃ ca, sukhaduḥkhamaduḥkhāsukhaṃ ca yathākramam /",
  "SA01abhsubhu:401": "tatra kleśaprahāṇāt pratisaṃkhyānirodhavyavasthānam /",
  "SA01abhsubhu:402": "dvividhaveditaprahāṇādyathākramamāniñjyasya saṃjñāvedayitanirodhasya ca vyavasthānam /",
  "SA01abhsubhu:403": "tatra kleśaprahāṇaṃ tatpakṣadauṣṭhulyāpagamādāśrayaparivṛttiḥ,",
  "SA01abhsubhu:404": "veditaprahāṇaṃ tatpratipakṣabhūtāyāḥ samāpatterāvaraṇāpagamādāśrayaparivṛttiḥ /",
  "SA01abhsubhu:405": "ata eva dvitīye dhyāne duḥkhanirodhasyāsaṃskṛtā[vya]vasthānam,",
  "SA01abhsubhu:406": "vaikārikasya veditasyāśeṣamaprahāṇāt //",
  "SA01abhsubhu:407": "rūpaskandhena daśarūpiṇo dhātavaḥ saṃgṛhītāḥ,",
  "SA01abhsubhu:408": "dharmadhātunā sa eva,",
  "SA01abhsubhu:409": "mana āyatanena sapta vijñānadhātava ityevaṃ sarvadharmāstrayo bhavanti //",
  "SA01abhsubhu:410": "evaṃ vyavasthāpiteṣu skandhadhātvāyataneṣvānuṣaṃgikametadvayutpādyate //",
  "SA01abhsubhu:411": "cakṣuḥśrotraghrāṇānāṃ pratyekaṃ dvitve sati kathaṃ dhātūnāṃ naikaviṃśatitvam /",
  "SA01abhsubhu:412": "yadyapi caiṣāṃ dvitvaṃ na tu dhātvantaratvam,",
  "SA01abhsubhu:413": "lakṣaṇasādharmyeṇobhayoścakṣurlakṣaṇatvāt,",
  "SA01abhsubhu:414": "kṛtyasādharmyeṇobhayoścakṣurvijñānakṛtyatvāt /",
  "SA01abhsubhu:415": "evaṃ śrotraghrāṇayoryojyam /",
  "SA01abhsubhu:416": "dvayordvayostu nirvṛttirāśrayaśobhārtham /",
  "SA01abhsubhu:417": "evaṃ suvibhaktasamobhayapārśva āśrayaḥ śobhano nānyathā //",
  "SA01abhsubhu:418": "kimekaikameva cakṣurniśritya cakṣurvijñānamutpadyate nityamāhosviddva api /",
  "SA01abhsubhu:419": "dve apītyucyate, spaṣṭagrahaṇāt /",
  "SA01abhsubhu:420": "yathā dvayoścakṣuṣorunmiṣitayoḥ rūpagrahaṇaṃ spaṣṭaṃ bhavati na tathaikasminneveti /",
  "SA01abhsubhu:421": "tadyathā ekasminnapavarake dvayoḥ pradīpayorekaṃ prabhāpratānaṃ spaṣṭataraṃ dvau pradīpau niśritya varttate /",
  "SA01abhsubhu:422": "tadvadatrāpi nayo draṣṭavyaḥ //",
  "SA01abhsubhu:423": "ekaikenendriyadvāreṇa vicitraviṣayapratyupasthāne tatprakāreṣu kiṃ krameṇa vijñānānyutpadyante āhosyidyugapadekam /",
  "SA01abhsubhu:424": "yugapadekameva vicitrākāraṃ vijñānaṃ veditavyam /",
  "SA01abhsubhu:425": "jihvāsaṃprāpte kavaḍe jihvākāyavijñānayornityaṃ yugapadutpattirveditavyā //",
  "SA01abhsubhu:426": "[Abhidh-s-bh_16]",
  "SA01abhsubhu:427": "śabdasyoccheditvānna deśāntareṣvaparāparotpattisaṃtānena deśāntaragamanamasti kiṃtarhi sakṛt /",
  "SA01abhsubhu:428": "yathā svaprade śamavaṣṭabhya pradīpapratānavat śabdapratānasyotpādo draṣṭavyaḥ /",
  "SA01abhsubhu:429": "yattvāsannatiraskṛtasya śabdasyāspaṣṭaṃ śravaṇaṃ bhavati tacchabdasya pratighātitvādāvaraṇasauṣiryasvalpoktito veditavyam //",
  "SA01abhsubhu:430": "ṣaṇṇāṃ vijñānānāṃ kati vijñānāni savikalpakāni katyavikalpakāni /",
  "SA01abhsubhu:431": "tribhistāvadvikalpaiḥ manovijñānamekaṃ savikalpakam /",
  "SA01abhsubhu:432": "trayo vikalpāḥsvabhāvavikalpo 'nusmaraṇavikalpo 'bhinirūpaṇāvikalpaśca /",
  "SA01abhsubhu:433": "tatra svabhāvavikalpaḥ pratyutpanneṣu saṃskāreṣvanubhūyamāneṣu yaḥ svalakṣaṇākāro vikalpaḥ /",
  "SA01abhsubhu:434": "anusmaraṇavikalpo yo 'nubhūtapūrvasaṃskārākāraḥ /",
  "SA01abhsubhu:435": "abhinirūpaṇāvikalpo yo 'tītānāga tapratyutpanneṣu viparokṣeṣvabhyūhanākāro vikalpaḥ //",
  "SA01abhsubhu:436": "api khalu sapta vikalpāḥ ālaṃbane svarasavāho vikalpaḥ sanimitto 'nimittaḥ paryeṣakaḥ pratyavekṣakaḥ kliṣṭo 'kliṣṭaśca vikalpaḥ /",
  "SA01abhsubhu:437": "tatra ādyo vikalpaḥ pañca vijñānakāyāḥ,",
  "SA01abhsubhu:438": "acitrayitvālaṃbanaṃ yathāsvaṃ viṣayeṣu svarasenaiva vahanāt /",
  "SA01abhsubhu:439": "sanimittaḥ svabhāvānusmaraṇavikalpo vartamānātītaviṣayacitrīkaraṇāt /",
  "SA01abhsubhu:440": "animitto 'nāgataviṣayo manorathākāro vikalpaḥ śeṣā abhinirūpaṇāvikalpasvabhāvā veditavyāḥ /",
  "SA01abhsubhu:441": "tathāhyekadābhyūhamānaḥ paryeṣate, ekadā pratyavekṣate, ekadā kliṣṭo bhavati, ekadākliṣṭa iti //",
  "SA01abhsubhu:442": "yadā rūpādiprativijñaptikaṃ vijñānaṃ tatkena kāraṇena cakṣurādivijñānamityucyate na rūpādibhijñānamiti /",
  "SA01abhsubhu:443": "pañcavidhavigrahopapatteḥ rūpādivacanānupapattiḥ /",
  "SA01abhsubhu:444": "kathamiti /",
  "SA01abhsubhu:445": "cakṣuṣi vijñānaṃ cakṣurvijñānam, āśrayadeśe vijñānotpattitaḥ, sati ca tasmistadbhāvāt /",
  "SA01abhsubhu:446": "tathāhi sati cakṣuṣi cakṣurvijñānamavaśyamutpadyate anandhānāmanandhato 'ndhakārasyāpi darśanāt /",
  "SA01abhsubhu:447": "na rūpe satyavaśyam, andhānāmadarśanāditi /",
  "SA01abhsubhu:448": "cakṣuṣā vijñānaṃ cakṣuvijñānam, tadvaśenāvikṛte 'pi rūpe vijñānasya vikriyāgamanatvāt /",
  "SA01abhsubhu:449": "tadyathā kāmalavyādhyupahatena [Abhidh-s-bh_17] cakṣuṣā nīlādirūpeṣvapi pītadarśanameva bhavatīti /",
  "SA01abhsubhu:450": "cakṣuṣo vijñānaṃ cakṣurvijñānam, vijñānabījānubandhāccakṣuṣastannirvṛtteḥ /",
  "SA01abhsubhu:451": "cakṣuṣe vijñānam, tasmai hitāhi[ta]tvāt /",
  "SA01abhsubhu:452": "tathāhi vijñānasaṃprayuktenānubhavenendriyasyānugraha upaghāto vā bhavati, na viṣayasyeti /",
  "SA01abhsubhu:453": "cakṣurvijñānaṃ cakṣurvijñānam, ubhayoḥ sattvasaṃkhyātatvāt na tvavaśyaṃ rūpasyeti //",
  "SA01abhsubhu:454": "kiṃ tāvaccakṣū rūpāṇi paśyatīti veditavyamatha vijñānam /",
  "SA01abhsubhu:455": "naikaṃ nāparaṃ paśyatīti veditavyam, nirvyāpāratvāt dharmāṇām /",
  "SA01abhsubhu:456": "sāmagrayāṃ tu satyāṃ darśanaprajñaptiḥ /",
  "SA01abhsubhu:457": "api khalu ṣaḍbhirākāraiḥ cakṣuṣo rūpadarśane prādhānyaṃ veditavyaṃ na vijñānasya /",
  "SA01abhsubhu:458": "katamaiḥ ṣaḍbhiḥ /",
  "SA01abhsubhu:459": "utpattikāraṇa (ta)ḥ, cakṣuṣastadutpatteḥ /",
  "SA01abhsubhu:460": "tatpadasthānataḥ, darśanasya cakṣurāśrayaṇāt /",
  "SA01abhsubhu:461": "acalavṛttitaḥ, cakṣuṣo nityamekajātīyatvāt /",
  "SA01abhsubhu:462": "svatantravṛttitaḥ, pratikṣaṇamutpattipratyayasāmagryanapekṣatvāt /",
  "SA01abhsubhu:463": "śobhāvṛttitaḥ, tenāśrayaśobhanāt /",
  "SA01abhsubhu:464": "āgamataḥ, \"cakṣuṣā rūpāṇi dṛṣṭve\" ti vacanāt /",
  "SA01abhsubhu:465": "etacca yathoktaṃ sarva vijñānasya na saṃbhavatīti /",
  "SA01abhsubhu:466": "calavṛttitvaṃ tvasya bahuprakārotpattito veditavyam //",
  "SA01abhsubhu:467": "yathā dhātuṣvāyataneṣu cāsaṃskṛtaṃ vyavasthāpitamevaṃ kasmānna skandheṣvapi vyavasthāpitam /",
  "SA01abhsubhu:468": "skandhārthāsaṃbhavāt /",
  "SA01abhsubhu:469": "rūpādīnāmatītādiprakārābhisaṃkṣepeṇa rāśyarthaḥ skandhārtho nirdiṣṭaḥ /",
  "SA01abhsubhu:470": "sa ca nityasya na saṃbhavatīti na skandheṣvasaṃskṛtavyavasthānam //",
  "SA01abhsubhu:471": "kena kāraṇena ta eva dharmā skandhadhātvāyatanamukhaiḥ pṛthagdeśitāḥ /",
  "SA01abhsubhu:472": "vineyānāṃ samāsavyāsanirdeśakauśalyotpādanārtham /",
  "SA01abhsubhu:473": "tathāhi skandhanirdeśe ye rūpavijñāne samāsena nirdiṣṭe te dhātvāyataneṣvekādaśadhā /",
  "SA01abhsubhu:474": "saptadhā ca bhittvā vyāsena [Abhidh-s-bh_18] nirdiṣṭe yathāyogam /",
  "SA01abhsubhu:475": "ye tu tatra vedanādayo vyastāḥ te dhātvāyataneṣu dharmadhātvāyatanatvena samastā iti /",
  "SA01abhsubhu:476": "api khalu lakṣaṇamātravyavasthānataḥ skandhanirdeśaḥ,",
  "SA01abhsubhu:477": "grāhyagrāhakagrahaṇavyavasthānato dhātunirdeśaḥ,",
  "SA01abhsubhu:478": "grahaṇāya dvārabhūtasya grāhyagrāhakamātrasya vyavasthānata āyatananirdeśo veditavyaḥ /",
  "SA01abhsubhu:479": "samāptamānuṣaṃgikam //",
  "SA01abhsubhu:480": "ataḥ paraṃ mūlagranthasyaivārthanirdeśo draṣṭavyaḥ /",
  "SA01abhsubhu:481": "arhataścaramaṃ cakṣuḥ parinirvāṇakāle paścimam /",
  "SA01abhsubhu:482": "tatra dhātuḥ, cakṣurantarasyāhetutvāt /",
  "SA01abhsubhu:483": "ārūpyopapannasya pṛthagjanasya cakṣurheturiti tataḥ pracyutya rūpiṇi dhātāvupapadyamānasya yasmādālayavijñānasaṃniviṣṭāccakṣurbījācca kṣurnirvartiṣyate,",
  "SA01abhsubhu:484": "na tvāryasya punaranāgamanāditi //",
  "SA01abhsubhu:485": "kāyadhāturna kāya ārūpyopapannasya pṛthagjanasya yaḥ kāyadhāturityetadatra vaktavyam,",
  "SA01abhsubhu:486": "aṇḍagatādīnāṃ kāyasaṃbhavāt pranaṣṭakāyasya cājīvi[ta]svāditi //",
  "SA01abhsubhu:487": "syānmanodhāturna mana ityatrāsaṃjñisamāpanna syāgrahaṇam, kliṣṭamanaḥsadbhāvāt //",
  "SA01abhsubhu:488": "jāto bhūtaḥ nirvṛtti vṛddhi cādhikṛtya yathākramam //",
  "SA01abhsubhu:489": "ārūpyāvacareṇa manasārūpyāvacarān svabhūmikānanāsravāṃśca dharmān vijānātītyāryaśrāvakamadhikṛtya /",
  "SA01abhsubhu:490": "bāhyakaḥ pṛthagjanaḥ svabhūmikāneva vijānātīti /",
  "SA01abhsubhu:491": "iha dhārmikastu kaścitpūrvaśrutaparibhāvanāvaśādūrdhvabhūmikānapyālaṃbate tadutpādanārtham //",
  "SA01abhsubhu:492": "yathā rūpaṃ tathānubhava iti sukhādivedanīyādindriyārthadvayātsukhādivedanotpatteḥ /",
  "SA01abhsubhu:493": "yathā vedayate tathā saṃjānīta iti yathānubhavaṃ nimittodgrahaṇāt /",
  "SA01abhsubhu:494": "yathā saṃjānīte tathā cetayati yathāsaṃjñaṃ karmābhisaṃskaraṇāt /",
  "SA01abhsubhu:495": "yathā cetayate tathā vijñānaṃ tatra tatropagaṃ bhavatīti yathābhisaṃskāraṃ viṣayeṣu gatyantareṣu ca vijñānapariṇāmāt //",
  "SA01abhsubhu:496": "[Abhidh-s-bh_19]",
  "SA01abhsubhu:497": "yatra saṃkliśyate vyavadāyate ceti sendriye kāye /",
  "SA01abhsubhu:498": "yenānubhaveneti sāmiṣanirāmiṣādyena yathākramam /",
  "SA01abhsubhu:499": "yena nimittagrahaṇābhisaṃskāreṇetyayoniśo yoniśaśca pravṛttena /",
  "SA01abhsubhu:500": "yatsaṃkliśyate vyavadāyate ceti cittadauṣṭhulyādauṣṭhulyopapattitaḥ //",
  "SA01abhsubhu:501": "ekādaśavidhāttṛṣṇāprakārādrūpādīnāmatītādiprakāravyavasthāna veditavyam /",
  "SA01abhsubhu:502": "sā punaḥ apekṣātṛṣṇā abhinandanātṛṣṇā adhyavasānatṛṣṇā āmatṛṣṇā viṣayatṛṣṇā kāmatṛṣṇā samāpattitṛṣṇā duścaritaduḥkhatṛṣṇā sucaritasukhatṛṣṇā viprakṛṣṭatṛṣṇā sanikṛṣṭatṛṣṇā ca /",
  "SA01abhsubhu:503": "asyāḥ tṛṣṇāyā ālaṃbanatvena yathākramamatītādayaḥ prakārā yojitavyāḥ /",
  "SA01abhsubhu:504": "aparaḥ paryāyaḥ /",
  "SA01abhsubhu:505": "utpannānutpannabhedato grāhakagrāhyabhedato bahirmukhāntarmukhabhedataḥ kliṣṭākliṣṭabhedato viprakṛṣṭasaṃnikṛṣṭabhedataśvātītādīni yathāyogaṃ veditavyāni /",
  "SA01abhsubhu:506": "tatrotpannamatītaṃ pratyutpannaṃ ca /",
  "SA01abhsubhu:507": "anutpannamanāgatam /",
  "SA01abhsubhu:508": "vahirmukhamasamāhitabhūmikam /",
  "SA01abhsubhu:509": "antarmukhaṃ samāhitabhūmikam /",
  "SA01abhsubhu:510": "śiṣṭaḥ sugamatvānna vibhaktaḥ /",
  "SA01abhsubhu:511": "duḥkhavaipulyalakṣaṇatāmupādāyeti rūpādisaṃniśrayeṇa jātthādiduḥkhapratānāt /",
  "SA01abhsubhu:512": "saṃkleśabhārodvahanaṃ rūpādyāśritatvāt kleśādisaṃkleśasya /",
  "SA01abhsubhu:513": "tadyathā loke yena śarīrapradeśena bhāra uhyate tatra skandhopacāro dṛṣṭaḥ,",
  "SA01abhsubhu:514": "skandhena bhāramuddhahatīti //",
  "SA01abhsubhu:515": "sarvadharmabījārtha iti hetvarthamadhikṛtyālayavijñāne /",
  "SA01abhsubhu:516": "kāryakāraṇabhāvadhāraṇamaṣṭādaśasu dhātuṣu ṣaṇṇāṃ vijñānadhātūnāmindriyārthadhātūnāṃ, ca yathākramam /",
  "SA01abhsubhu:517": "sarvaprakāradharmasaṃgrahaṇena sūtrāntaranirdiṣṭānāṃ pṛthivīdhātvādīnāmanyeṣāmapi dhātūnāmeṣvevāṣṭādaśasu yathāyogaṃ saṃgrahaṇādveditavyam //",
  "SA01abhsubhu:518": "bījārthaḥ sarvaprakāradharmasaṃgrahārthaścāyatanārtho 'pi veditavyaḥ //",
  "SA01abhsubhu:519": "rūpādānāṃ phenapiṇḍo pamatvamasato riktataḥ tucchato 'sārataśca [Abhidh-s-bh_20] khyānādveditavyam /",
  "SA01abhsubhu:520": "eteṣāṃ punaḥ sūtrapadānāmartha ātmaśucisukhanityaviparyāsapratipakṣeṇa yathākramamanātmatāmupādāyetyevamādibhiḥ padarveditavyaḥ //",
  "SA01abhsubhu:521": "kathaṃ kati kimarthibhiriti praśnatrayavyavasthāpanaṃ lakṣaṇavastusaṃmohayoḥ samāropasya ca prahāṇārtham /",
  "SA01abhsubhu:522": "tatra kathaṃ dravyasaditi dravyasato lakṣaṇanirdeśena tatsaṃmohaḥ prahīyate /",
  "SA01abhsubhu:523": "sarvāṇi dravyasantītyanena vastusaṃmohaḥ prahīyate ātmadravyābhiniveśatyājanārthamityanena samāropaḥ prahīyate /",
  "SA01abhsubhu:524": "evamanyatrāpi yojyam /",
  "SA01abhsubhu:525": "abhilāpanirapekṣa indriyagocarastadyathā rūpaṃ vedanetyevamādikaṃ nāmnācitrayitvā yasyārthasya grahaṇaṃ bhavati /",
  "SA01abhsubhu:526": "tadanyanirapekṣastadyathārthāntaramanapekṣya yatra tadbuddhirbhavati /",
  "SA01abhsubhu:527": "na yathā ghaṭādiṣu rūpādīnapekṣya ghaṭādibuddhiriti //",
  "SA01abhsubhu:528": "saṃkleśālaṃbanaṃ saṃvṛtisat saṃkleśavṛttyarthena /",
  "SA01abhsubhu:529": "ātmā saṃkleśasya nimittamityabhiniveśatyājanārtham //",
  "SA01abhsubhu:530": "viśuddhaye ālaṃbanaṃ paramārthasat paramajñānagocarārthena /",
  "SA01abhsubhu:531": "sarvāṇi ṣaramārthasantītiti tathatāvyatirekātsarvadharmāṇām //",
  "SA01abhsubhu:532": "yena saṃkliśyate vyavadāyate ceti rāgādibhiścetasikaiḥ śraddhādibhiśceti veditavyam /",
  "SA01abhsubhu:533": "yā ca tatrāvastheti rūpacittacetasikāvasthāsu prajñaptāścittaviprayuktāḥ saṃskārāḥ /",
  "SA01abhsubhu:534": "yacca vyavadānamityasaṃskṛtaṃ vyavadānaṃ veditavyam /",
  "SA01abhsubhu:535": "tacca yathāyogam /",
  "SA01abhsubhu:536": "punastrayodaśavidhasya vijñānasya yo viṣayaḥ tajjñeyamanena pradarśitam /",
  "SA01abhsubhu:537_0": "tatpunaḥ śrutamayaṃ jñānaṃ cintāmayaṃ jñānaṃ laukikabhāvanāmayaṃ jñānaṃ paramārthajñānaṃ",
  "SA01abhsubhu:537_1": "paracittajñānaṃ dharmajñānam anvayajñānaṃ duḥkhajñānaṃ samudayajñānaṃ nirodhajñānaṃ",
  "SA01abhsubhu:537_2": "mārgajñānaṃ kṣayānutpādajñānaṃ mahāyānajñānaṃ ca /",
  "SA01abhsubhu:538": "ete 'nye ca yathākramamadhimuktijñānādīni veditavyāni /",
  "SA01abhsubhu:539": "tatra paracittajñānaṃ parātma jñānam, parātmacittaviṣayāt /",
  "SA01abhsubhu:540": "dharmajñānamadharajñānam, satyeṣvādita [Abhidh-s-bh_21] utpādāt /",
  "SA01abhsubhu:541": "anvayajñānamūrdhvajñānam, dharmajñānādūrdhvamutpādāt /",
  "SA01abhsubhu:542": "vidūṣaṇāyāsamutthāpanāyānutpāde jñāne niṣṭhāyāṃ mahārtheṣu jñānaṃ tadvidūṣaṇajñānaṃ yāvanmahārthajñānamiti yojayitavyam /",
  "SA01abhsubhu:543": "mahārthatvaṃ punaḥ svaparārthatvāt //",
  "SA01abhsubhu:544": "tatra avikalpanataḥ pañcabhirvijñānakāyaiḥ /",
  "SA01abhsubhu:545": "vikalpanataḥ manovijñānena /",
  "SA01abhsubhu:546": "hetuta ālayavijñānam /",
  "SA01abhsubhu:547": "pravṛttitastadanyadvijñānam nimittata indriyārthāḥ /",
  "SA01abhsubhu:548": "naimittikato vijñānāni /",
  "SA01abhsubhu:549": "vipakṣapratipakṣataḥ sarāgaṃ vigatarāgaṃ sadveṣaṃ vigatadveṣamityevamādi /",
  "SA01abhsubhu:550": "sūkṣmaprabhedataḥ saptavidhadurvijñānavijñaptibhedāt /",
  "SA01abhsubhu:551": "saptavidhādurvijñānā vijñāptistadyathā asaṃviditavijñaptiḥ bhājanavijñaptiḥ,",
  "SA01abhsubhu:552": "sarvakālamaparicchinnākāratvāt citrākāravijñaptirekasyāneka ākāro vicitraśceti durvyavasthāpanādasyāḥ sūkṣmatvam /",
  "SA01abhsubhu:553": "sahabhāvavijñaptirekakālotpannāti vijñānāni kathaṃ pṛthagyathāsvaṃ viṣayaṃ paricchindantīti durvyavasthāpanātsūkṣmatvam /",
  "SA01abhsubhu:554": "sūkṣmatvamiti sarvatrādhikṛtaṃ veditavyam /",
  "SA01abhsubhu:555": "vipakṣapratipakṣalaghuparivṛttivijñaptiḥ kathaṃ rāgādisamastabandhanaṃ cittaṃ tanmuhureva sakṛdvītarāgādikaṃ bhavatīti /",
  "SA01abhsubhu:556": "vāsanāvijñaptiḥ kathaṃ karmabhiḥ samudācaradbhiḥ cittaṃ vāsyate,",
  "SA01abhsubhu:557": "na ca tasmādanyā sā vāsanā,",
  "SA01abhsubhu:558": "nāpi tanmātrameva,",
  "SA01abhsubhu:559": "phaladānaṃ ca prati krameṇa vṛttilābha iti /",
  "SA01abhsubhu:560_0": "pratisaṃdhivijñaptiḥ kathamanekaprakārātmabhāvanirvartakakarmaparibhāvitaṃ sadvijñānaṃ",
  "SA01abhsubhu:560_1": "tathāpyaparisphuṭāyāṃ maraṇāvasthāyāṃ sahasā prabuddhayānyatarakarmavāsanāmanyatarasyāṃ",
  "SA01abhsubhu:560_2": "gatau pratisaṃdhi vadhnānīti /",
  "SA01abhsubhu:561_0": "muktavijñaptiḥ kathamarhataścittaṃ paramaṃ niṣprapañcaṃ dharmatāprāptaṃ saṃsārocitasarvaprakārasāśravacaryā",
  "SA01abhsubhu:561_1": "samatikrāntamanenākāreṇa vartata iti durvyavasthāpanādasyāḥ sūkṣmatvaṃ veditavyam /",
  "SA01abhsubhu:562": "draṣṭādigrahaṇena draṣṭā śrotā ghrātā svādayitā spraṣṭā vijñātā cetyeṣāṃ grahaṇaṃ veditavyam //",
  "SA01abhsubhu:563": "abhijñeyaṃ ṣaṇṇāmabhijñānāṃ viṣaya /",
  "SA01abhsubhu:564": "gamanaviśeṣaprabhāvitatvādṛddhayabhijñāyāstadviṣayasya saṃkrāntito 'bhijñeyatvam /",
  "SA01abhsubhu:565": "[Abhidh-s-bh_22] sarāgādinimittajñānāccaritapraveśāt /",
  "SA01abhsubhu:566": "atītajanmaparaṃparāgamanajñānādāgatitaḥ /",
  "SA01abhsubhu:567": "anāgatotpattigamanajñānāt gatitaḥ /",
  "SA01abhsubhu:568": "traidhātukanirmokṣopāyajñānānnisaraṇataḥ /",
  "SA01abhsubhu:569": "sarvāṇyabhijñeyānyantyānāṃ tisṛṇāṃ savaṃviṣayatvāt /",
  "SA01abhsubhu:570": "tatra rūpīti rūpaṃ tasya dharmasyātmasvabhāvastasmādasau rūpī, na tu rūpāntareṇa yuktatvāt /",
  "SA01abhsubhu:571": "yāvaduktaṃ syādrūpasvabhāva iti /",
  "SA01abhsubhu:572": "bhūtāśrayato 'pīti rūpāntarayogādapi rūpitvamiti darśayati,",
  "SA01abhsubhu:573": "upādāyarūpasya bhūtarūpeṇa yogādbhatarūpāṇāṃ ca parasparamiti /",
  "SA01abhsubhu:574": "nāndīsamudaya iti nāndyeva yasya samudayastadrūpi,",
  "SA01abhsubhu:575": "na tu yathā vedanādīnāṃ pūrvikā ca nāndo samudayaḥ,",
  "SA01abhsubhu:576": "pratyutpannaśca sparśādiriti /",
  "SA01abhsubhu:577": "sapradeśataḥ sāvayavatvāt /",
  "SA01abhsubhu:578": "deśavyāptito dikṣu pratyāsparaṇāt /",
  "SA01abhsubhu:579": "deśopadeśato 'muṣyāṃ diśīti vyavadeṣṭuṃ śakyatvāt deśagocarataḥ kasmiścitpradeśe sthitasyālaṃbanībhāvāt /",
  "SA01abhsubhu:580": "dvayasamagocarataḥ sattvadvayasya kasmiścitpradeśe sthitasyālaṃ vanobhāvāt /",
  "SA01abhsubhu:581": "dvayasamagocarataḥ sattvadvayasya samamālaṃ vanībhāvānna tvevamarūpiṇo yathātmānubhavaṃ paraiḥ parigrahītumaśakyatvāditi /",
  "SA01abhsubhu:582": "saṃbandhataścakṣurvijñānā dīnāmapi paryāyeṇa rūpitvam, rūpīndriyasaṃbandhāt /",
  "SA01abhsubhu:583": "anubandhata ārūpyāṇāṃ pṛthagjanānāṃ rūpabījānubandhāt /",
  "SA01abhsubhu:584": "prarūpaṇato vitarkavicārāṇāmālaṃbanaprarūpaṇāt /",
  "SA01abhsubhu:585": "vyābādhanataḥ pañcānāṃ skandhānāṃ pāṇyādisaṃsparśaiḥ śokādibhiśca yathāyogaṃ rūpaṇāt bādhanādityarthaḥ /",
  "SA01abhsubhu:586": "saṃprāpaṇato deśanāyā arthanirūpaṇāt /",
  "SA01abhsubhu:587": "saṃcayavyavasthānataḥ paramāṇorūrdhvarūpasya sāvayavavyavasthānāt /",
  "SA01abhsubhu:588": "bahirmukhataḥ kāmāvacarasya rūpasya kāmaguṇatṛṣṇāsaṃbhūtatvāt /",
  "SA01abhsubhu:589": "antarmukhato rūpāvacarasya rūpasya samāpatticittatṛṣṇāsaṃbhūtatvādata evāsya manomayatvaṃ veditavyam /",
  "SA01abhsubhu:590": "āyatataḥ pṛthagjanasya pūrvāntāparāntayoḥ paryantavyavasthānābhāvāt /",
  "SA01abhsubhu:591": "paricchinnataḥ śaikṣasya rūpasya paryantīkṛtasaṃsāratvāt /",
  "SA01abhsubhu:592": "tatkālato 'śaikṣarūpasya pratyutatpannabhavamātrāvaśeṣāt /",
  "SA01abhsubhu:593": "[Abhidh-s-bh_23] nidarśanato buddhādirūpasya saṃdarśanamātratvādaniṣpannatāmupādāya //",
  "SA01abhsubhu:594": "tatra sarvāṇi rūpīṇi vyāvādhanarūpitvena /",
  "SA01abhsubhu:595": "yathāyogaṃ śeṣairveditavyam /",
  "SA01abhsubhu:596": "bahirmukhatādayastu ṣaḍ rūpibhedā vedanādisādhāraṇā veditavyāḥ /",
  "SA01abhsubhu:597": "śiṣṭasya rūpivat prabheda iti /",
  "SA01abhsubhu:598": "iti katham /",
  "SA01abhsubhu:599": "yathā rūvitadātmato 'pīti vistareṇa rūpītyuktaṃ tathā sanidarśanatadātmato 'pi sanidarśanaṃ vistareṇa yojayitavyam /",
  "SA01abhsubhu:600": "tatra sarvāṇi sanidarśanāni sarvanidarśanasaṃbandhādinārūpiṇāmapi sanidarśanatvāt //",
  "SA01abhsubhu:601": "āvṛṇotyāvri yata iti gamanapratibandhārthena /",
  "SA01abhsubhu:602": "āvṛṇotītyetāvati vaktavye āvriyate ceti vacanaṃ prabhādirūpasya sapratighatvavyavasthāpanārtham /",
  "SA01abhsubhu:603": "taddhyāvriyata eva nāvṛṇotītyeṣā tasya jātireṣa svabhāva ityarthaḥ /",
  "SA01abhsubhu:604": "paramāṇorūrdhvamityekasya paramāṇorapratighatvāt /",
  "SA01abhsubhu:605": "yanna samādhivaśavarti rūpamiti samādhivaśena vartamānasyāpratighatvāt samacittakadevatāvata /",
  "SA01abhsubhu:606": "prakopapadasthānaṃ yatrāśraya ālaṃbane vā dveṣa utpadyate /",
  "SA01abhsubhu:607": "anena ca sapratighārthena sarvāṇisapratighāni /",
  "SA01abhsubhu:608": "yathāyogaṃ veti śeṣaiḥ //",
  "SA01abhsubhu:609": "āsravatadātmata āsravāṇāṃ sāsravatvamāsravasvabhāvena yuktatvāt /",
  "SA01abhsubhu:610": "āsravasaṃbandhatastatsahabhuvāṃ citacaittānāṃ cakṣurādīnāṃ cāsravasaṃprayuktatvādāsrava [śraya]tvācca yathākramam /",
  "SA01abhsubhu:611": "āsravabandhataḥ kuśalasāsravāṇāṃ tadvaśena punarbhavanirvartanāt /",
  "SA01abhsubhu:612": "āsravānubandhato 'nyabhūmikānāmapyanyabhūmikāsravadauṣṭhulyāśrayatvāt /",
  "SA01abhsubhu:613": "āsravānukūlyata iti kleśadauṣṭhulyānugatatve 'pi nirvedyabhāgīyānāmanāsravatvavyavasthāpanārtham,",
  "SA01abhsubhu:614": "sarvabhavavaimukhyena [Abhidh-s-bh_24] tatpratipakṣatvāt /",
  "SA01abhsubhu:615": "āsravānvayato 'rhatāṃ skandhānāṃ paurvajānmikakleśasaṃbhūtatvāt //",
  "SA01abhsubhu:616": "pañcaskandhāḥ sāsravāḥ /",
  "SA01abhsubhu:617": "pañcadaśa ghātavo 'ntyāṃstrīn hitvā /",
  "SA01abhsubhu:618": "daśāyatanānyantye dve hitvāḥ /",
  "SA01abhsubhu:619": "trayāṇāṃ dhātūnāṃ dvayoścāyatanayoḥ pradeśaḥ saparivāramāryamārgamasaṃskṛtaṃ ca hitvā //",
  "SA01abhsubhu:620": "śastrādānādiraṇahetavo rāgādayo raṇāḥ /",
  "SA01abhsubhu:621": "yāvanti sāsravāṇi tāvanti saraṇāṇītyevamādi tadānubaṃdhyārthena veditavyam //",
  "SA01abhsubhu:622": "punarbhavādhyavasānahetavo rāgādaya āmiṣam /",
  "SA01abhsubhu:623": "kathaṃ dveṣasya - punarbhavādhyavasānahetutvam /",
  "SA01abhsubhu:624": "vyāvadānikadharmadveṣeṇa punarbhavādhyavasānāt //",
  "SA01abhsubhu:625": "kāmaguṇādhyavasānahetavo rāgādayo gredhaḥ / kīdṛśena dveṣeṇa tadadhyavasānam / naiṣkramyadveṣeṇa //",
  "SA01abhsubhu:626": "kāmakāreṇa saṃmukhībhāvo vimukhībhāvaśca nāsaṃskṛtasya saṃbhavati nityatvāt /",
  "SA01abhsubhu:627": "naivasaṃskṛtanāsaṃskṛtasya dvayāvyatirekādyaduktam - dvayamidaṃ saṃskṛtaṃ cāsaṃskṛtaṃ ceti /",
  "SA01abhsubhu:628": "tatkathaṃ dvayamevameva bhavatīti /",
  "SA01abhsubhu:629": "kāmakārasaṃmukhībhāvārthena saṃskṛtameveti vaktavyam /",
  "SA01abhsubhu:630": "karmakleśānabhisaṃskṛtatārthenāsaṃskṛtameveti /",
  "SA01abhsubhu:631": "na dvayādvayatiricyate //",
  "SA01abhsubhu:632": "tatpratibhāsamiti traidhātukaparyāpannākāram,",
  "SA01abhsubhu:633": "tathatādipratibhāsasyaikāntenānucitatvena lokottaratvāt /",
  "SA01abhsubhu:634": "skandhānāmekadeśaṃ samyagjñānasaṃgṛhītaṃ lokottarapratibhāsāṃśca pṛṣṭhalabdhān sthāpayitvā /",
  "SA01abhsubhu:635": "taccāsaṃskṛtaṃ ca sthāpayitvā trayāṇāṃ dhātūnāṃ dvayoścāyatanayoḥ pradeśo draṣṭavyaḥ //",
  "SA01abhsubhu:636": "[Abhidh-s-bh_25]",
  "SA01abhsubhu:637": "traidhātukapratipakṣa āryamārgaḥ /",
  "SA01abhsubhu:638": "sa punaḥ śrāvakapratyekabuddhānāṃ nityādicaturvidhaviparyāsapratipakṣatvādaviparyāsanirvikalpatayā nirvikalpaḥ /",
  "SA01abhsubhu:639": "bodhisattvānāṃ rūpādisarvadharmaprapañcapratipakṣatvānniṣprapañcanirvikalpatayā nirvikalpaḥ /",
  "SA01abhsubhu:640": "asaṃskṛtaṃ tu sarvavikalpāpasthānānnirvikalpaḥ /",
  "SA01abhsubhu:641": "ādyutpannaṃ pratisaṃdhikāle /",
  "SA01abhsubhu:642": "prabandhotpannaṃ tata ūrdhvam /",
  "SA01abhsubhu:643": "upacayotpannaṃ caturvidhenopacayena svapnāhārabrahmacaryasamāpattihetukena /",
  "SA01abhsubhu:644": "āśrayatvotpannamadhyātmakamindriyam /",
  "SA01abhsubhu:645": "vikārotpannaṃ sukhā divedanotpattau tadanukūla indriyapariṇāmaḥ /",
  "SA01abhsubhu:646": "paripākotpannaṃ jīrṇāvastham /",
  "SA01abhsubhu:647": "hānyutpannaṃ sugateścyutvādurgatāvutpadyamānasya /",
  "SA01abhsubhu:648": "viśeṣotpannaṃ viparyayāt /",
  "SA01abhsubhu:649_0": "prabhāsvarotpannaṃ krīḍāpramoṣakāṇāṃ manaḥpradūṣakāṇāṃ nirmāṇaratīnāṃ paranirmitavaśavartināṃ",
  "SA01abhsubhu:649_1": "rūpārūpyāvacarāṇāṃ ca devānāṃ pramodabāhulyādbhogeṣu vihāre ca svavaśavarttanādyathāyogam /",
  "SA01abhsubhu:650": "aprabhāsvarotpannaṃ tadanyat /",
  "SA01abhsubhu:651": "saṃkrāntyutpannaṃ gamanāvasthāyām /",
  "SA01abhsubhu:652": "sabījotpannamarhataścaramān skandhān varjayitvā /",
  "SA01abhsubhu:653": "abījotpannaṃ caramāḥ skandhāḥ /",
  "SA01abhsubhu:654": "pratibimbavibhutvanidarśanotpannaṃ jñeyaṃ vastu sabhāgaṃ vaimokṣikaṃ tāthāgataṃ ca rūpaṃ yathākramam /",
  "SA01abhsubhu:655": "paraṃparotpannaṃ janmaprabandhe /",
  "SA01abhsubhu:656": "kṣaṇabhaṅgotpannaṃ pratikṣaṇaṃ saṃskārāṇāṃ lakṣaṇam /",
  "SA01abhsubhu:657": "saṃyogaviyogotpannaṃ priyāpriyasaṃyogaviyogāvasthāyāṃ cittasya ca sarāgavigatarāgādyavasthāyām /",
  "SA01abhsubhu:658": "avasthāntarotpannaṃ kalalādyavasthāsu vyādhyādyavasthāsu ca /",
  "SA01abhsubhu:659": "cyutopapādotpannaṃ sattvalokaḥ /",
  "SA01abhsubhu:660": "saṃvartavivartotpannaṃ bhājanalokaḥ /",
  "SA01abhsubhu:661": "pūrvakālotpannaṃ pūrvakālabhavaḥ /",
  "SA01abhsubhu:662": "maraṇakālotpannaṃ maraṇakālabhavaḥ /",
  "SA01abhsubhu:663": "antarotpanamantarābhavaḥ /",
  "SA01abhsubhu:664": "pratisaṃdhikālotpannamupapattibhavaḥ //",
  "SA01abhsubhu:665": "rūpasaṃskāraskandhaikadeśa itīndriyalakṣaṇaḥ saṃprayuktalakṣaṇaśca yathākramam /",
  "SA01abhsubhu:666": "dharmadhātvāyatanaikadeśaḥ saṃprayuktasvabhāvaḥ /",
  "SA01abhsubhu:667": "bhoktātmā iṣṭāniṣṭānāṃ viṣayāṇāmupalaṃbhārthena veditavyaḥ /",
  "SA01abhsubhu:668": "aprāptagrāhakaṃ cakṣuḥ śrotraṃ manaśca /",
  "SA01abhsubhu:669": "prāptagrāhakaṃ tadanyadindriyam /",
  "SA01abhsubhu:670": "svalakṣaṇasya vartamānasya pratyekaṃ pratiniyatasya viṣayasya grāhakaṃ pañcendriyajam /",
  "SA01abhsubhu:671": "svasāmānyalakṣaṇasya [Abhidh-s-bh_26] sarvakālasya sarvasya viṣayasya grāhakaṃ ṣaṣṭhendriyajam //",
  "SA01abhsubhu:672": "pratyayasāmagrayā vijñānasyotpattimadhikṛtya prajñaptyāṃ grāhakopacāro veditavyaḥ,",
  "SA01abhsubhu:673": "na tu bhūtārthena vyāpāratvād dharmāṇāmiti /",
  "SA01abhsubhu:674": "yattāvadgrāhakaṃ grāhyamapi tat cakṣurādīnāmapi manovijñānena grāhyatvāt /",
  "SA01abhsubhu:675": "grāhakagocara evetyavadhāraṇaṃ caitasikavyudāsārtham //",
  "SA01abhsubhu:676": "śrutacintāmayatadanudharmapratipattisaṃgṛhītasyābahirmukhatvam,",
  "SA01abhsubhu:677": "niṣyandadharmahetukatvāt,",
  "SA01abhsubhu:678": "tadvaśena nirvāṇādyālaṃbanato draṣṭavyam /",
  "SA01abhsubhu:679": "niṣyandadharmaḥ punarbuddhādīnāmadhigamānvayā deśanā veditavyā /",
  "SA01abhsubhu:680": "catvāro dhātavo ghrāṇavijñānadhāturgandhadhāturjihvāvijñānadhātuḥ rasadhātuśca /",
  "SA01abhsubhu:681": "dve āyatane gandharasāyatane tadanyeṣāmekadeśaḥ kāmadhātusaṃgṛhītaḥ //",
  "SA01abhsubhu:682": "daśānāṃ dhātūnāmiti saptānāṃ vijñānadhātūnāṃ rūpaśabdadharmadhātūnāṃ ca /",
  "SA01abhsubhu:683": "caturṇāmāyatanānāmiti rūpaśabdamanodharmāyatanānām //",
  "SA01abhsubhu:684": "hetuphalopayogata ityutpannatvānniruddhatvācca yathākramam /",
  "SA01abhsubhu:685": "saṃkleśavyavadānakāritrasamatikrāntata iti pratyutpannarāgādiśraddhādivaccittasaṃkleśavyavadānasāmarthyābhāvāt /",
  "SA01abhsubhu:686": "hetuparigrahavināśato vāsanāṃ sthāpayitvā vinaṣṭatvāt /",
  "SA01abhsubhu:687": "phalasvalakṣaṇabhāvābhāvato vartamāne kāle tadāhitavāsanāsadbhāvāttadādhāyakadravyābhāvācca /",
  "SA01abhsubhu:688": "smarasaṃkalpādīnāṃ nimittatvamālaṃbanamātra bhāvādaveditavyam /",
  "SA01abhsubhu:689": "sarveṣāmekadeśo 'nāgatapratyutpannāsaṃskṛtavarjaḥ //",
  "SA01abhsubhu:690": "hetau satyanutpannata ityasaṃskṛtādviśeṣaṇārtham, taddhayanutpannamapi sanna hetumaditi /",
  "SA01abhsubhu:691": "labdhasvalakṣaṇato 'nirvṛttasvabhāvatvāt /",
  "SA01abhsubhu:692": "hetuphalānupayogatastadbījasyākṛtakṛtyatvāt tasya cānutpannatvāt //",
  "SA01abhsubhu:693": "hetuphalopayogānupayogataḥ punaranivartyatvādasthitatvācca /",
  "SA01abhsubhu:694": "atītānāgataprabhāvananimittataḥ pratyutpannamadhiṣṭhāyātītānāgataprajñapteḥ /",
  "SA01abhsubhu:695": "yattāmavasthāṃ [Abhidh-s-bh_27] prāpsyati tadanāgatam /",
  "SA01abhsubhu:696": "yatprāptaṃ tadatītamiti /",
  "SA01abhsubhu:697": "kāritrapratyupasthānataścakṣurādīnāṃ vijñānāśrayādibhāvāt //",
  "SA01abhsubhu:698": "atītanirdeśādhikāreṇedamapi jñāpyate - kimartha bhagavatātītādīnyeva trīṇi kathāvastūni vyavasthāpitāni na nirvāṇamiti /",
  "SA01abhsubhu:699": "nirvāṇasya pratyātmavedanīyatayā nirabhilāpyatāmupādāya kathayitumaśakyatvādityarthaḥ,",
  "SA01abhsubhu:700": "dṛṣṭaśrutamatavijñātavyavahārāṇāṃ bhūtabhavyavartamānādhiṣṭhānatvāt /",
  "SA01abhsubhu:701": "daśānāṃ dhātūnāṃ vijñānadhātūnāṃ rūpaśabdadharmadhātūnāṃ ca /",
  "SA01abhsubhu:702": "caturṇāmāyatanānāṃ rūpaśabdamanodharmāyatanānām /",
  "SA01abhsubhu:703": "teṣveveti śraddhādiṣu /",
  "SA01abhsubhu:704": "prakṛtyāpratisaṃkhyāyeti svarasena, vinā kalyāṇamitrādibalenetyarthaḥ /",
  "SA01abhsubhu:705": "ruciḥ saṃtiṣṭhata iti na kevalaṃ rucirevopapattiprātilambhikā kiṃ tarhi saha taiḥ śraddhādibhiriti /",
  "SA01abhsubhu:706": "kuśalasya bhāvanā sarve śrutamayādayaḥ kuśalā dharmāveditavyāḥ /",
  "SA01abhsubhu:707": "svargāḍhyakulopapattiparigrahābhyāmabhyudayahetuṃ darśyati /",
  "SA01abhsubhu:708": "vyavadānānukalyaparigraheṇa prāptihetumiti /",
  "SA01abhsubhu:709": "vidūṣaṇāpratipakṣādayaḥ parastānnirdekṣyante /",
  "SA01abhsubhu:710": "tadanyaḥ kleśopakleśo duścaritasamutthāpaka iti sa punaryaḥ kāmā[va]caro 'naiḥsargikaḥ,",
  "SA01abhsubhu:711": "naiḥsargikastu yo duścaritasamutthāpakaḥ so 'ku[śa]laḥ /",
  "SA01abhsubhu:712": "tadanyo nivṛtāvyākṛto veditavyaḥ /",
  "SA01abhsubhu:713": "hiṃsāpūrvakaṃ caityaṃ pratiṣṭhāpayati yatrorabhramahiṣādayo hanyante /",
  "SA01abhsubhu:714": "kudṛṣṭipūrvakaṃ yatrānaśanādibhiḥ puṇyārthino varārthinaśca kliśyanta iti /",
  "SA01abhsubhu:715": "ākṣepakaṃ vā paripūrakaṃ veti durgatimadhikṛtya /",
  "SA01abhsubhu:716": "sugatau tu paripūrakameva, yenātropapanno dāridrayādikaṃ vyasanaṃ pratyanubhavati /",
  "SA01abhsubhu:717": "kuśalāntarāyikā dharmā abhīkṣṇaṃ gaṇasaṃnipātādayaḥ //",
  "SA01abhsubhu:718": "aṣṭau dhātavaścakṣuḥ śrotraghrāṇājihvākāyagandharasaspraṣṭavyadhātavaḥ /",
  "SA01abhsubhu:719": "aṣṭāvāyatanāni tānyeva /",
  "SA01abhsubhu:720": "aduṣṭāprasannacitasyeti kuśalākuśalaviparyayaṃ darśa[ya]ti /",
  "SA01abhsubhu:721": "taireva parigṛhītā iti tadākāratvena manojalpasukhavṛttatvāt /",
  "SA01abhsubhu:722": "teṣāmevābhilāpavāsaneti nāma kāyādibhiścitavāsanāyatyāmabhilāpapravṛttaye /",
  "SA01abhsubhu:723": "tatparigṛhīteścittacaitasikairdharmairyatsamutthāpitamityapraduṣṭāprasannacittasya nāmādyabhilāpākārai[ḥ] /",
  "SA01abhsubhu:724": "akliṣṭākuśalacetaso yadyasya [Abhidh-s-bh_28] na kliṣṭaṃ nāpi kuśalaṃ ceto bhavati,",
  "SA01abhsubhu:725": "tata airyāpathikādyavyākṛtaṃ bhavatyanyathā kuśalākuśalaṃ yathāyogamiti /",
  "SA01abhsubhu:726": "yathāpi tadapratisaṃkhyāyeti kuśalatvādviśepayati, akliṣṭacitta ityakuśalatvāt /",
  "SA01abhsubhu:727": "pratisaṃkhyāya bhaiṣajyaṃ niṣevate sarvavyādhipratipakṣeṇārogyārtham /",
  "SA01abhsubhu:728": "adhigamaniṣyandato 'vyākṛtaṃ nirmāṇacittaṃ sahajāmiti yaiścittacaitasikaiḥ vikrīḍanārthaṃ nirmāṇaṃ nirmemīyate /",
  "SA01abhsubhu:729": "sattvahitārtha tu kuśalaṃ veditavyamiti //",
  "SA01abhsubhu:730": "nidarśanataḥ kuśalādikaṃ yadbuddhādayo vineyārthavaśātsaṃdarśayanti /",
  "SA01abhsubhu:731": "aku[śa]lasya kathaṃ saṃdarśanam /",
  "SA01abhsubhu:732": "corādi nirmāya tadanyasattvabhīṣaṇārtha karacaraṇaśiraśchedādisaṃdarśanāt //",
  "SA01abhsubhu:733": "avītarāgasyeti pradeśavairāgyeṇāpyayuktasyāsamādhilābhina ityarthaḥ /",
  "SA01abhsubhu:734": "itarathā hyanāgamyaṃ kāmapratisaṃyuktaṃ prāpnuyāt /",
  "SA01abhsubhu:735": "saha samādhilābhāt prahāṇābhirativipakṣabhūtasya dauṣṭhu[lya]sya prahāṇāt pradeśavairāgyamastīti veditavyam /",
  "SA01abhsubhu:736": "bāhyaṃ tviha rūpādikamavītarāgakarmādhipatyanirvṛttatvāt kāmapratisaṃyuktam /",
  "SA01abhsubhu:737": "sarvasattvasādhāraṇakarmādhipatyasaṃbhūtavacanamavītarāgakarmaṇā rūpārūpyāvacareṣvapi vījino 'stitvāt /",
  "SA01abhsubhu:738": "catvāro dhātavo gandharasaghrāṇajihvāvijñānadhātavaḥ /",
  "SA01abhsubhu:739": "dve āyatane gandharasāyatane /",
  "SA01abhsubhu:740": "tadanyeṣāmekadeśaḥ rūpārūpyāvacarānāsravavarjaḥ /",
  "SA01abhsubhu:741": "caturo dhātūn dve cāyatane sthāpayitvānantaroktāni /",
  "SA01abhsubhu:742": "tadanyeṣāṃ skandhadhātvāyatanānāmekadeśaḥ kāmarūpyāvacarānāsravavarjyaḥ /",
  "SA01abhsubhu:743": "[Abhidh-s-bh_29]",
  "SA01abhsubhu:744": "caturṇā skandhānāṃ vedanādīnām /",
  "SA01abhsubhu:745": "trayāṇāṃ dhātūnāṃ manodharmamanovijñānadhātūnām /",
  "SA01abhsubhu:746": "dvayorāyatanayormanodharmāyatanayoḥ /",
  "SA01abhsubhu:747": "pradeśaḥ kāmarūpāvacarānāsravavarjyaḥ /",
  "SA01abhsubhu:748": "ekadeśavairāgyaṃ bhūmimadhikṛtya yāvadaṣṭamasya kleśaprakārasya prahāṇāt /",
  "SA01abhsubhu:749": "sakalavairāgyaṃ nava [ma]sya prahāṇāt /",
  "SA01abhsubhu:750": "satkāyavairāgyaṃ vā punaradhikṛtya śaikṣasyaikadeśavairāgyamaśaikṣasya sakalavairāgyaṃ veditavyam /",
  "SA01abhsubhu:751": "prativedhavairāgyaṃ darśanamārgeṇa /",
  "SA01abhsubhu:752": "upaghātavairāgyaṃ laukikena mārgeṇa /",
  "SA01abhsubhu:753": "samuddhātavairāgyaṃ lokottareṇeti veditavyam /",
  "SA01abhsubhu:754": "daśavairāgyāṇītyatra prātikūlyārtho vairāgyārtho veditavyo nāvaśyaṃ prahāṇārthaḥ /",
  "SA01abhsubhu:755": "uccataraṃ sthānaṃ prāptavato nihīnesthāne ityuccataraṃ nagaraśraiṣṭhayādisthānaṃ prāptavato grāmamahattarādisthāne nihīne /",
  "SA01abhsubhu:756": "bālānāṃ nirvāṇa iti tasya śāntatvājñānāt satkāyābhiṣvaṅgācca /",
  "SA01abhsubhu:757": "pratilabdhadarśanamārgasya traidhātuka iti saṃskāraduḥkhatāṃ parijñātavataḥ sarvasāsrava[va]stunirvedāt /",
  "SA01abhsubhu:758": "prakṛtyā vairāgyaṃ prakṛtivairāgyaṃ yāvatprahāṇena vairāgyaṃ prahāṇavairāgyamiti padavigrahajātirveditavyā //",
  "SA01abhsubhu:759": "mokṣaprayuktasya kuśalaṃ śaikṣamiti saṃbhṛtasaṃbhārāvasthāyāḥ prabhṛtimokṣārtha prayuktasya veditavyam /",
  "SA01abhsubhu:760": "saṃbhṛtasaṃbhārāvasthā punarādhigāmikamokṣabhāgīyāvasthā veditavyā /",
  "SA01abhsubhu:761": "daśānāṃ dhātūnāṃ vijñānarūpaśabdadharmadhātūnām /",
  "SA01abhsubhu:762": "caturṇāmāyatanānāṃ rūpaśabdamanodharmāyatanānām /",
  "SA01abhsubhu:763": "[Abhidh-s-bh_30]",
  "SA01abhsubhu:764": "śikṣāyāṃ niṣṭhāgatasyetyadhiśīlamadhicittamadhiprajñaṃ ca śikṣāyāṃ niṣṭhāgatasyārhata ityarthaḥ //",
  "SA01abhsubhu:765": "pṛthagjanasya kuśalādikamiti mokṣaprayuktavarjasya /",
  "SA01abhsubhu:766": "sa hi śikṣāyā[ma]bhiśikṣaṇācchaikṣa ucyata iti /",
  "SA01abhsubhu:767": "śaikṣasya kliṣṭāvyākṛtamityatra kliṣṭamakuśalaṃ nivṛtāvyākṛtaṃ ca yathāsaṃbhavam /",
  "SA01abhsubhu:768": "avyākṛtaṃ punaranivṛtāvyākṛtaṃ veditavyam //",
  "SA01abhsubhu:769": "parikalpitā kliṣṭā dṛṣṭirasaddharmaśravaṇapūrvikā pañca daṣṭayaḥ /",
  "SA01abhsubhu:770": "parikalpitagrahaṇaṃ sahajasatkāyāntagrāhadṛṣṭivyudāsārtham /",
  "SA01abhsubhu:771": "antagrāhadṛṣṭiḥ kīdṛśī sahajā /",
  "SA01abhsubhu:772": "ucchedadṛṣṭiryato 'bhisamayaprayuktasyottrāso bhavatyatha kastarhi me ātmeti /",
  "SA01abhsubhu:773": "dṛṣṭisthānaṃ dṛṣṭisahabhuvo dharmāstadvījaṃ ca tathaiva vicikitsāsthānamapi veditavyam /",
  "SA01abhsubhu:774": "ye ca dṛṣṭau vipratipannāḥ kleśopakleśā iti ye dṛṣṭimukhena pravṛttā tadālaṃbanāśca rāgādayaḥ /",
  "SA01abhsubhu:775": "sarveṣāmekadeśo bhāvanāprahātavyānāsravavarjaḥ //",
  "SA01abhsubhu:776": "darśanaprahātavyāviparyayeṇa sāsravā iti parikalpitakliṣṭadṛṣṭayādikādanye sāsravā ityarthaḥ /",
  "SA01abhsubhu:777": "atra punaḥ sāsravagrahaṇena nirvedhabhāgīyānāmapi grahaṇaṃ veditavyaṃ dauṣṭhulyānubandhārthena /",
  "SA01abhsubhu:778": "sarveṣāmekadeśaḥ darśanaprahātavyānāsravavarjaḥ //",
  "SA01abhsubhu:779": "skandhānāmekadeśo 'prahātavyaḥ, lokottaro mārgastatpṛṣṭalabdhaśca /",
  "SA01abhsubhu:780": "daśānāṃ [dhātūnāṃ caturṇā cāyatanānām (ekadeśa) iti] sa cā saṃskṛtaṃ ca /",
  "SA01abhsubhu:781": "kīdṛśo rūpaśabdadhātū na prahātavyau /",
  "SA01abhsubhu:782": "aśaikṣasya kuśala kāyavākkarmasvabhāvau /",
  "SA01abhsubhu:783": "[Abhidh-s-bh_31]",
  "SA01abhsubhu:784": "avidyāpratyayāḥ saṃskārā ityevamādi /",
  "SA01abhsubhu:785": "tatra asmin satīdaṃ bhavati nirīhapratyayotpattitāmupādāya /",
  "SA01abhsubhu:786": "sati kevalaṃ pratyaye phalaṃ bhavati, na tu phalotpādanaṃ prati pratyayasya kācidīhetyarthaḥ /",
  "SA01abhsubhu:787": "asyotpādādidamutpadyate anityapratyayotpattitāmupādāya,",
  "SA01abhsubhu:788": "na hyanutpādikāraṇāt kiṃcidutpadyamānaṃ kārya siddhamiti kṛtvā /",
  "SA01abhsubhu:789": "avidyāpratyayāḥ saṃskārā ityevamādi samarthapratyayotpattitāmupādāya nirīhakatvānityatve 'pi sati na yataḥ kutaścit pratyayāt sarvameva phalamutpadyate,",
  "SA01abhsubhu:790": "kiṃtarhi samarthāt /",
  "SA01abhsubhu:791": "tadyathāvidyātaḥ saṃskārā yāvajjātito jarāmaraṇamiti //",
  "SA01abhsubhu:792": "yānyavidyādīni dvādaśāṅgāni vibhaktāni tānyeva punaḥ samasya catvāryaṅgāni bhavantyākṣepā ṅgādīni /",
  "SA01abhsubhu:793": "etāvacca pravṛttinirdeśe nirdeṣṭavyam yaduta hetukāle yenākṣipyate yaccākṣipyate phalakāle yenābhinirvartyate yaccābhinirvatyate tadetatsarvamebhiraṅgainirdiṣṭaṃ veditavyam /",
  "SA01abhsubhu:794": "tatra ākṣepakāṅgamavidyāsaṃskārā vijñānaṃ ca,",
  "SA01abhsubhu:795": "anāgatajanmābhinirvṛttaye satyeṣvajñānapūrvakeṇa karmaṇā cittavāsanārthena /",
  "SA01abhsubhu:796": "ākṣiptāṅgaṃ nāmarūpaṃ ṣaḍāyatanaṃ sparśo vedanā ca,",
  "SA01abhsubhu:797": "tayā cittavāsanayā nāmarūpādīnā māyatyāṃ pūrvotarasaṃniśrayakrameṇābhinirvṛtaye bījapuṣṭitaḥ /",
  "SA01abhsubhu:798": "abhinirvartakāṅgaṃ tṛṣṇā upādānaṃ bhavaśca,",
  "SA01abhsubhu:799_0": "aprahīṇakāmādi tṛṣṇādivasena kāmādiṣu sucaritaduścaritaprakāraratipūrvakeṇa chandarāgeṇa",
  "SA01abhsubhu:799_1": "sopādāne vijñāne sati maraṇāvasthāyāṃ phaladānaṃ prati chandarāgānurūpyāntarakarmavāsanābhimukhībhāvāt /",
  "SA01abhsubhu:800": "abhinirvṛttyaṅgaṃ jātirjarāmaṇaṃ ca,",
  "SA01abhsubhu:801": "tena prakāreṇa karmāntaravāsanābhimukhye satyanyatarasmin gatiyonyādibhedabhinne nikāyasabhāge yathākṣipte nāmarūpādinirvṛtteḥ /",
  "SA01abhsubhu:802": "jātijarāmaraṇavacanaṃ saṃskṛtalakṣaṇatrayādhikāreṇodvejanārtham /",
  "SA01abhsubhu:803": "[Abhidh-s-bh_32] jarāmaraṇasyaikāṅgakaraṇaṃ vināpi jarāṃ maraṇasaṃbhavāt /",
  "SA01abhsubhu:804": "na tvevaṃ jarāyujāyāṃ yonau vinā nāmarūpādibhiḥ ṣaḍāyatanādīnāṃ saṃbhava ityeṣāṃ pṛthagaṅgīkaraṇaṃ veditavyam //",
  "SA01abhsubhu:805": "aṅgapratya[yatvavya]vasthānaṃ caturaḥ pratyayānadhikṛtya /",
  "SA01abhsubhu:806": "tatra tāvadavidyā saṃskārāṇāṃ pūrvotpannāvāsanato hetupratyayaḥ,",
  "SA01abhsubhu:807": "tatparibhāvitasaṃtānotpannānāṃ karmaṇāṃ punarbhavābhisaṃskaraṇasāmarthyāt tatkālasamudācāriṇī /",
  "SA01abhsubhu:808": "āvedhataḥ samanantarapratyayaḥ, tadākṣepakaviśeṣeṇa saṃskārasrotānupravṛtteḥ /",
  "SA01abhsubhu:809": "manaskārata ālaṃbanapratyayaḥ, mūḍhāvasthāyā agratādibhirayoniśomanaskārālaṃbanībhāvāt /",
  "SA01abhsubhu:810": "sahabhāvato 'dhipatipratyayaḥ,",
  "SA01abhsubhu:811": "tadādhipatyena tatsaṃprayuktāyāścetanāyā viparītālaṃbanābhisaṃskaraṇāt /",
  "SA01abhsubhu:812": "avidyā bhave sattvān saṃmohayati, tadāvṛtteḥ pūrvāntāparāntamadhyāntānāṃ yathābhūtāparijñānāt /",
  "SA01abhsubhu:813": "yata evaṃ vicikitsati - kiṃ nvahamabhūvamati[te] 'dhvanyāhosvinnābhūvamityevamādi /",
  "SA01abhsubhu:814": "pratyayaśca bhavati saṃskārāṇām tadvaśena punarbhavikakarmopacayāt /",
  "SA01abhsubhu:815": "saṃskārā gatiṣu sattvāna vibhajanti, karmavaśena sattvānāṃ gatyantaragamanavaicitryāt /",
  "SA01abhsubhu:816": "pratyayāśca bhavanti vijñānasya vāsanāyāḥ, āyatyā nāmarūpābhinirvṛttaye bījapoṣaṇāt /",
  "SA01abhsubhu:817": "vijñānaṃ karmabandhaṃ dhārayati, saskārā hitavāsanāsahotpatteḥ /",
  "SA01abhsubhu:818": "pratyayaśca bhavati nāmarūpasya, mātuḥ kukṣau vijñānāvakrāntyā nāmarūpavivṛddhigamanāt /",
  "SA01abhsubhu:819": "nāmarūpamātmabhāvaṃ sattvān grāhayati tannivṛttyā sattvānāṃ nikāyasabhāgāntarabha janāt /",
  "SA01abhsubhu:820": "nāmarūpādīnāṃ ṣaḍāyatanādipratyayabhāvaḥ pūrvāṅgasaṃniśrayeṇottarāṅganirvṛttito draṣṭavyaḥ /",
  "SA01abhsubhu:821": "ṣaḍāyatanamātmabhāvaparipūriṃ [Abhidh-s-bh_33] ca sattvān grāhayati,",
  "SA01abhsubhu:822": "tannivṛttāvindriyāntarāvaikalyāt /",
  "SA01abhsubhu:823": "pratyayaśca bhavati sparśasya /",
  "SA01abhsubhu:824": "sparśo viṣayopabhoge sattvān pravartayati, tanmukhena sukhavedanīyāditrividhaviṣayopabhogāt /",
  "SA01abhsubhu:825": "pratyayaśca bhavati vedanāyāḥ /",
  "SA01abhsubhu:826": "vedanā janmopabhoge ca sattvān pravartayati, tadadhiṣṭhāneneṣṭādikarmavipākopabhogāt /",
  "SA01abhsubhu:827": "pratyayaśca bhavati tṛṣṇāyāḥ, tatsaṃprayogādyabhilāṣamukhena tṛṣṇotpatteḥ /",
  "SA01abhsubhu:828": "tṛṣṇā janmani sattvānākarṣati, tadvaśena janmāntarasroto 'nupacchedāt /",
  "SA01abhsubhu:829": "pratyayaśca bhavatyupādānasya, āsvādaprārthanāmukhena kāmādiṣu chandarāgapravṛtteḥ /",
  "SA01abhsubhu:830": "upādānaṃ punarbhavādānāya sopādānaṃ ca sattvānāṃ vijñānaṃ karoti,",
  "SA01abhsubhu:831": "narakādigativiśiṣṭapunarbhavapratisaṃdhaye karmavāsanāniyamāt /",
  "SA01abhsubhu:832": "pratyayaśca bhavati bhavasya, tadvaśena saṃskāravāsanayovṛttilābhāt /",
  "SA01abhsubhu:833": "bhavaḥ punarbhave sattvānabhimukhīkaroti,",
  "SA01abhsubhu:834": "anantaragatyantarāvāhanāt pratyayaśca bhavati jāteḥ,",
  "SA01abhsubhu:835": "tato nikāyasabhāgāntaranirvṛtteḥ /",
  "SA01abhsubhu:836": "jātirnāmarūpādyānupūrvyā sattvānabhinirvartayati, uttarottarāvasthāntarāvāhanāt /",
  "SA01abhsubhu:837": "pratyayaśca bhavati jarāmaraṇasya, jātau satyāṃ tatprabandhasyānyathātvavināśasaṃbhavāt /",
  "SA01abhsubhu:838": "jarāmaraṇaṃ punaḥpunarvayaḥ pariṇāmena jīvitapariṇāmena ca sattvān yojayati,",
  "SA01abhsubhu:839": "yauvanāyuṣovināśena yojanāt //",
  "SA01abhsubhu:840": "vijñānasya karma[saṃ]kleśasaṃgrahaṇaṃ saṃskāravāsanāprabhāvitatvādvijñānāṅgasyaḥ",
  "SA01abhsubhu:841": "niṣkartṛkārtha īśvarādikartṛrahitatvāt /",
  "SA01abhsubhu:842": "sahetukārtho 'vidyādihetukatvāt /",
  "SA01abhsubhu:843": "niḥsatvārthaḥ svayamanātmatvāt /",
  "SA01abhsubhu:844": "paratantrārthaḥ pratyayādhīnatvāt /",
  "SA01abhsubhu:845": "nirīhakārthaḥ pratyayānāṃ nirvyāpāratvāt /",
  "SA01abhsubhu:846": "anityārtho 'śāśvatatvāt /",
  "SA01abhsubhu:847": "kṣaṇikārtha utpattikālāt pareṇānavasthānāt /",
  "SA01abhsubhu:848": "hetuphalaprabandhānupacchedārthaḥ kāraṇakṣaṇa nirodhasamakālaṃ kāryakṣaṇotpādāt /",
  "SA01abhsubhu:849": "[Abhidh-s-bh_34] anurūpahetuphalaparigrahārthaḥ sarvataḥ sarvasyāsaṃbhavāt /",
  "SA01abhsubhu:850": "vicitrahetuphalārtho 'nekaikajātīyātkāraṇādekānekajātīyakāryotpatteḥ /",
  "SA01abhsubhu:851": "pratiniyatahetuphalārthaḥ saṃtānāntarāphalanāt //",
  "SA01abhsubhu:852": "punarebhirevārthaḥ pratītyasamutpādasya pañcavidhaṃ gāmbhīrya veditavyam /",
  "SA01abhsubhu:853": "hetugāmbhīrya viṣamahetvahetuvādapratipakṣena dvābhyāmarthābhyām /",
  "SA01abhsubhu:854": "lakṣaṇagāmbhīrya nirātmakatayaikārthena /",
  "SA01abhsubhu:855": "utpattigāmbhīrya pratyayebhyaḥ phalotpattāvapyatatkṛtatayā dvābhyāmarthābhyām /",
  "SA01abhsubhu:856": "sthitigāmbhīryamavyavasthitānāṃ sthityābhāsanāddvābhyāmarthābhyām /",
  "SA01abhsubhu:857": "pravṛttigāmbhīryaṃ hetuphalapravṛttidurvijñānatvāccaturbhirarthairiti //",
  "SA01abhsubhu:858": "antareṇa eva kartāraṃ karma kriyā cāsti tatphalopabhogaścetyayamatra karmaphalāvipraṇāśo veditavyaḥ //",
  "SA01abhsubhu:859": "na svayaṃkṛto dharmo 'nutpannasyābhāvādyenāsau kriyeta /",
  "SA01abhsubhu:860": "na parakṛtaḥ pratyayānāmakartṛkatvāt /",
  "SA01abhsubhu:861": "nobhayakṛta etenaiva kāraṇadvayena /",
  "SA01abhsubhu:862": "nāsvayaṃkārāpa[ra]kārahetusamutpannaḥ hetupratyayānāṃ phalotpattau sāmarthyāt //",
  "SA01abhsubhu:863": "aparaḥ paryāyaḥ /",
  "SA01abhsubhu:864": "na svayaṃkṛtaḥ pratyayāpekṣaṇāt /",
  "SA01abhsubhu:865": "na parakṛtaḥ satsvapi pratyayeṣu nirvījasyānutpādāt /",
  "SA01abhsubhu:866": "nobhayakṛtastadubhayonirīhakatvāt /",
  "SA01abhsubhu:867": "nāhetusamutpanno bījapratyayānāṃ śaktisadbhā[vā]diti / bhavati hyapi-",
  "SA01abhsubhu:868": "svabījatvānna parataḥ na svayaṃ tadapekṣaṇāt /",
  "SA01abhsubhu:869": "niśceṣṭatvānna ca dvābhyāṃ tacchakternāpyahetutaḥ // iti /",
  "SA01abhsubhu:870": "na svayaṃ na parato dvividhakoṭipratikṣepe 'pi gambhīraḥ pratītyasamutpādaḥ syāt prāgeva yatra catasro 'pi koṭayaḥ pratikṣipyante,",
  "SA01abhsubhu:871": "tasmādetasya paramagāmbhīrya veditavyam //",
  "SA01abhsubhu:872": "[Abhidh-s-bh_35]",
  "SA01abhsubhu:873": "vijñānotpattiprabhedataścakṣuḥpratītyarūpāṇi cotpadyate cakṣurvijñānamityevamādi /",
  "SA01abhsubhu:874": "vyutpattiprabhedataḥ satvalokamadhikṛtya, avidyāpratyayāḥ saṃskārā ityevamādi /",
  "SA01abhsubhu:875": "bāhyavasyotpattiprabhedato bījaṃ pratītyāṅkuraḥ, aṅkuraṃ pratītya kāṇḍaḥ /",
  "SA01abhsubhu:876": "tathā nāpatrapuṣpaphalāni yojyāni /",
  "SA01abhsubhu:877": "saṃvartavivartaprabhedataḥ sarvasattvasādhāraṇakarmādhipatyaṃ pratītya mahāpṛthivyādīnāmutpādāt /",
  "SA01abhsubhu:878": "āhāropastambhaprabhedataścatura āhārān pratītya traidhātuke satvānāmavasthānāt /",
  "SA01abhsubhu:879": "iṣṭāniṣṭagativibhāgaprabhedataḥ sucaritaduścarite pratītya sugatidurgatigamanāt /",
  "SA01abhsubhu:880": "viśuddhiprabhedato mokṣabhāgīyāni pratītya nirvedhabhāgīyotpattito yāvaddarśanabhāvanāmārgānupūrvyārhattvaprāptitaḥ,",
  "SA01abhsubhu:881": "parato vā ghoṣaṃ pratītyādhyātmaṃ ca yoniśo manaskāraṃ samyagdṛṣṭistato yāvatsarvāsravakṣaya iti /",
  "SA01abhsubhu:882": "prabhāvaprabhedato 'dhigamaṃ pratītyābhijñādayo vaiśeṣikā guṇā iti /",
  "SA01abhsubhu:883": "ebhiḥ prabhedaivistareṇa saṃskārāṇāṃ pratītyasamutpādo 'nusartavyaḥ //",
  "SA01abhsubhu:884": "[saṃ]kleśānulomapratiloma iti pravṛtyānupūrvīmadhikṛtya,",
  "SA01abhsubhu:885": "avidyāpratyayāḥ saṃskārā ityevamādyanulomanirdeśaḥ /",
  "SA01abhsubhu:886": "jarāmaraṇaṃjarāmara[ṇa]samudayo [jarāmaraṇanirodho] jarāmaraṇanirodhagāminī pratipaditi satyavyavasthānamadhikṛtya pratilomanirdeśo veditavyaḥ /",
  "SA01abhsubhu:887": "[vyavadānānulomapratilomata iti] tadyathāvidyānirodhāt saṃskāranirodha ityevamādi vyavadānānulomanirdeśaḥ /",
  "SA01abhsubhu:888": "kasminnasati na jarāmaraṇaṃ bhavati kasya nirodhājjarāmaraṇanirodha iti pratilomanirdeśataḥ //",
  "SA01abhsubhu:889": "hetupratyaya ālayavijñānaṃ kuśalavāsanā ca sāsravānāsravāṇāṃ ca saṃskārāṇāṃ yathākramam /",
  "SA01abhsubhu:890": "ālayavijñānaṃ punardvividham - vaipākikamābhisaṃskārikaṃ ca /",
  "SA01abhsubhu:891": "tatra vaipākikamupapattiprātilambhikānāṃ hetupratyayaḥ /",
  "SA01abhsubhu:892": "ābhisaṃskārikaṃ prāyogikānāmāyatyāṃ cālayavijñānāntarasya hetupratyayo draṣṭavyaḥ /",
  "SA01abhsubhu:893": "ābhisaṃskārikaṃ punarālayavijñānaṃ tajjānmikapravṛttivijñānasamudācāravāsitaṃ veditavyam /",
  "SA01abhsubhu:894": "kuśalavāsanā mokṣabhāgīyānāṃ vāsanā [Abhidh-s-bh_36] draṣṭavyā /",
  "SA01abhsubhu:895": "teṣāṃ lokottarābhyupagamaniṣyandadharmanaimittikatastadvāsanāyā lokottaradharmahetutvaṃ veditavyam //",
  "SA01abhsubhu:896": "api khalu svabhāvato 'pītyevamādinā ṣaḍḍhetavo hetupratyaya iti darśayati /",
  "SA01abhsubhu:897": "tatra svabhāvataḥ prabhedataśca kāraṇahetorvyavasthānam /",
  "SA01abhsubhu:898": "śeṣaiḥ padaiḥ yathākramaṃ sahabhūsaṃprayuktasabhāgasarvatragavipākahetūnāṃ vyavasthānaṃ veditavyam /",
  "SA01abhsubhu:899": "hetusvabhāvamadhikṛtya kāraṇahetuvyavasthānātsarvahetavaḥ kāraṇahetāvantarbhūtā veditavyāḥ /",
  "SA01abhsubhu:900": "sahāyādiviśeṣaprabhāvanārtha tu pṛthagvyavasthānam /",
  "SA01abhsubhu:901": "kāraṇahetuprabhede vijñānasāmagrayādikaṃ yannirdiṣṭamudāharaṇamātraṃ taddraṣṭavyam,",
  "SA01abhsubhu:902": "tayā diśānyasyāpi tajjātīyasyābhyūhanārtham /",
  "SA01abhsubhu:903": "tatra utpattikāraṇaṃ tataḥ kāryasyābhūtvā prādurbhāvāt /",
  "SA01abhsubhu:904": "sthitikāraṇamutpannasya prabandhānupacchedāt /",
  "SA01abhsubhu:905": "dhṛtikāraṇaṃ pātapratibandhāt /",
  "SA01abhsubhu:906": "prakāśanakāraṇamāvṛtasyābhivyañjanāt /",
  "SA01abhsubhu:907": "vikārakāraṇaṃ tatsaṃtānasyānyathātvāpādanāt /",
  "SA01abhsubhu:908": "viyogakāraṇaṃ saṃbandhasya dvaidhīkaraṇāt /",
  "SA01abhsubhu:909": "pariṇatikāraṇaṃ tadavayavānāṃ deśāntarasaṃcaraṇāt /",
  "SA01abhsubhu:910": "saṃpratyayakāraṇaṃ tena viparokṣānumānāt /",
  "SA01abhsubhu:911": "saṃpratyāyanakāraṇaṃ tena samyaṅniścayāt /",
  "SA01abhsubhu:912": "prāpaṇakāraṇaṃ tenādhigamāt /",
  "SA01abhsubhu:913": "vyavahārakāraṇaṃ yathānāmadheyaṃ nimittodgrahaṇenābhiniviśyānuvyavaharaṇāt /",
  "SA01abhsubhu:914": "apekṣākāraṇamanyatrecchotpattinimittatvāt /",
  "SA01abhsubhu:915": "ākṣepakāraṇaṃ tadanvayāvasthāntaraparāparabhāvina āvedhakatvāt /",
  "SA01abhsubhu:916": "ābhinirvṛttikāraṇamanantarabhāvino janakatvāt /",
  "SA01abhsubhu:917": "parigrahakāraṇaṃ svabījotpādina upodvalatvāt /",
  "SA01abhsubhu:918": "āvāhanakāraṇaṃ tadānukūlyenākarṣaṇāt /",
  "SA01abhsubhu:919": "pratiniyamakāraṇaṃ bhinnasvabhāvatayānyonyaphalatvāt /",
  "SA01abhsubhu:920": "sahakārikāraṇaṃ svakāryanirvartane [Abhidh-s-bh_37] kāraṇāntarāpekṣaṇāt /",
  "SA01abhsubhu:921": "virodhikāraṇaṃ vidhnakaraṇāt /",
  "SA01abhsubhu:922": "avirodhikāraṇaṃ tadviparyayeṇa veditavyam //",
  "SA01abhsubhu:923": "tadyathā bhūtāni bhautikaṃ ceti yathāsaṃbhavaṃ na tvavaśyaṃ sarvatra saṃghāte catvāri mahābhūtāni bhavanti rūpādikaṃ vā bhautikam /",
  "SA01abhsubhu:924": "ityato yadyatrāsti tattena sahotpadyate nānyonyaṃ vineti //",
  "SA01abhsubhu:925": "sahāyanaiyamyena sahabhūheturvyavasthāpitaḥ /",
  "SA01abhsubhu:926": "bhūtāni bhautikaṃ cetyudāharaṇamātrametadveditavyam, cittacaitasikānāmanyonyamavinābhāvaniyamāt /",
  "SA01abhsubhu:927": "yadyevaṃ saṃprayuktahetoḥ pṛthagvyavasthānaṃ na prāpnoti,",
  "SA01abhsubhu:928": "cittacaitasikānāṃ sahabhūhetāvantarbhāvāt /",
  "SA01abhsubhu:929": "yadyapyetadevaṃ tathāpyanyenārthena /",
  "SA01abhsubhu:930": "ye dharmāḥ sahabhāvenālaṃbanaṃ pratipadyante nānyatama vaikalyena te saṃpratipattitaḥ saṃprayuktakaheturvyavasthāpyate,",
  "SA01abhsubhu:931": "na sahabhāvamātreṇa,",
  "SA01abhsubhu:932": "tadyathā cittai caitasikāśca //",
  "SA01abhsubhu:933": "pūrvabhāvitānāmiti pūrvābhyastānāṃ pūrvaṃ samudācaritānāmityarthaḥ /",
  "SA01abhsubhu:934": "yā aparānte uttarottarā puṣṭataratamā pravṛttiriti taiḥ paripoṣitabījānāṃ tadanvayānāmanāgate kāle viśiṣṭotpattito draṣṭavyā /",
  "SA01abhsubhu:935": "evamayaṃ sabhāgahetuḥ sadṛśānāṃ puṣṭinimittatvena vyavasthāpitaḥ //",
  "SA01abhsubhu:936_0": "sarvatragaheturna kevalaṃ sadṛśasyaiva puṣṭaye kiṃ tarhi yasya kasyacidrāgādeḥ kleśasyābhyāsena",
  "SA01abhsubhu:936_1": "sarveṣāṃ dveṣādīnāṃ prabandhapuṣṭayā dṛḍhīkāro bhavatyato vandhanagāḍhīkaraṇānmokṣaprāptiparipanthārthenāsya",
  "SA01abhsubhu:936_2": "vyavasthānaṃ veditavyam //",
  "SA01abhsubhu:937": "vipākahetuḥ punarāyatyāmekāntavisadṛśasyaivānivṛttāvyākṛtasyātmabhāvasaṃgra hītavyavipākasyākṣepakatvāt parigrahārthena vyavasthāpitaḥ /",
  "SA01abhsubhu:938": "kuśalasāsravagrahaṇamanāsravāṇāṃ janmavirodhitvenānākṣepakatvāt //",
  "SA01abhsubhu:939": "nairantaryasamanantarato 'pīti nāvaśyaṃ kṣaṇanairantarya kiṃtarhi cittāntaranairantaryamapyatra nairantarya draṣṭavyam /",
  "SA01abhsubhu:940": "itarathā hyacittikasamāpattau vyutthānacittasya samāpatticittaṃ na samanantarapratyayaḥ syāt /",
  "SA01abhsubhu:941": "bhavati ca /",
  "SA01abhsubhu:942": "tasmādekasmin saṃtāne paścimasya cittasya pūrvakaṃ cittaṃ cittāntareṇānantaritaṃ [Abhidh-s-bh_38] samanantarapratyayaḥ /",
  "SA01abhsubhu:943": "yathā cittamevaṃ caitasikā api veditavyāḥ /",
  "SA01abhsubhu:944": "sabhāgavisabhāgacittacaittotpattisama[na]ntarato 'pīti kuśalāḥ cittacettāḥ kuśalānāṃ sabhāgānāmakuśalāvyākṛtānāṃ ca visabhāgānāmanantarotpannānāṃ samanantarapratyayaḥ /",
  "SA01abhsubhu:945": "evaṃ kuśalāvyākṛtāḥ svānyaprakārāṇāṃ yojayitavyāḥ /",
  "SA01abhsubhu:946": "tadyathā kāmāvacarā kāmāvacarāṇāṃ rūpārūpyāvacarānāsravāṇāṃ cānantarotpannānāṃ samanantarapratyayaḥ /",
  "SA01abhsubhu:947": "evaṃ rūpāvacarādayo 'pi pṛthagpṛthagrūpāvacarādonāṃ kāmāvacarādīnāṃ cā[na]ntarotpannānāmiti yojayitavyam //",
  "SA01abhsubhu:948": "kiṃ khalu sarvasya cintasyānantaraṃ sarva cittamutpadyate, ahosvidasti pratiniyamaḥ /",
  "SA01abhsubhu:949": "astītyucyate /",
  "SA01abhsubhu:950": "avaitasya cittasyānantaramidaṃ cedaṃ ca cittamutpadyata ityucyamāne bahuvaktavyaṃ jāyate /",
  "SA01abhsubhu:951": "tasmātsāmānyena cittotpattau lakṣaṇamātraṃ vyavasthāpyate /",
  "SA01abhsubhu:952_0": "tadyathā daśabhirbalaiścittasyotpādo veditavyaḥ - paricayabalena chandabalena prayogabalena",
  "SA01abhsubhu:952_1": "samāpattibalena ''vedhabalena hetubalena viṣayabalena smṛtibalena manaskārabalena",
  "SA01abhsubhu:952_2": "pratisaṃdhibalena ca /",
  "SA01abhsubhu:953": "paricayabalaṃ punastrividham - mṛdu madhyamadhimātraṃ ca /",
  "SA01abhsubhu:954": "samāpattisthitivyutthānanimittānāmanupalakṣitatvānmṛdu /",
  "SA01abhsubhu:955": "upalakṣitānāṃ svaparicitta tvānmadhyam /",
  "SA01abhsubhu:956": "suparicitatopalakṣitatvādadhimātram /",
  "SA01abhsubhu:957": "tatra mṛdunā paricayabalena dhyānārūpyāṇāma[nu]pūrvyasamāpattirveditavyā /",
  "SA01abhsubhu:958": "madhyena vyutkrāntakasamāpattirekāntarikayogena /",
  "SA01abhsubhu:959": "adhimātreṇa yatheṣṭaṃ sarvāṇi vā vyutkrāmyānulomaṃ pratilomaṃ ca samāpattirveditavyā /",
  "SA01abhsubhu:960": "chandabalena dvitīyadhyānalābhī prathamaṃ dhyānaṃ samāpanno yadyākāṃkṣati dvitīyadhyānabhūmikaṃ vyutthānacittamāmukhīkarotyatha nā kāṃkṣati kāmāvacaraṃ kuśalamanivṛtāvyākṛtaṃ vā /",
  "SA01abhsubhu:961": "evamanyatrāpi vistareṇa yojyam /",
  "SA01abhsubhu:962": "prayogabalena kāmāvacarasya kuśalasyavānantaraṃ tatprathamato rūpāvacaraṃ cittamutpadyate /",
  "SA01abhsubhu:963": "anāgamyasya kuśalasyānantaraṃ maulam /",
  "SA01abhsubhu:964": "maulasya kuśalasyānantaraṃ dvitīyadhyānasamāpannakamityevamādi vistareṇa yāvadbhavāgrāt veditavyam /",
  "SA01abhsubhu:965": "samāpattibalena śuddhakaṃ samāpannasya kadācicchuddhakamevotpadyate [Abhidh-s-bh_39] kadācitkliṣṭam /",
  "SA01abhsubhu:966": "āvedhavalena samādhervyutthāya caratastāvatsamāhitabhūmikaṃ cittam[a]samāhitakṣaṇānantaravyatibhinnamanuvartate yāvattadvirodhikleśasamudācārātparihīṇa iti /",
  "SA01abhsubhu:967_0": "tadvirodhi kleśasaṃprayuktasya punaścittasya hetvādibhiśca turbhirbalaiḥ samudācāro",
  "SA01abhsubhu:967_1": "veditavyaḥ - tatra tāvaddhetubalena yadyavaśyaṃ bhūmiparihāṇisaṃvartanīyamāvaraṇaṃ",
  "SA01abhsubhu:967_2": "pūrvamupacitaṃ bhavati,",
  "SA01abhsubhu:968": "viṣayabalena yadi rāgādyutpatyanukūlaḥ śubhādinimittaḥ prabhāvotkaṭaviṣaya ābhāsasamāgato bhavati,",
  "SA01abhsubhu:969": "smṛtivalena yadi smaraṇasaṃkalpairatītānviṣayān prapañcayati,",
  "SA01abhsubhu:970": "manaskārabalena yadi mīmāṃsāmanaskāreṇānyatarānyataracchubhanimittaṃ manasikarotīti /",
  "SA01abhsubhu:971": "pratisaṃdhibalena nava maraṇacittānyātmabhāvatṛṣṇāsaṃprayuktāni triṣu dhātuṣupratyekaṃ kāmarūpārūpyāvacarāṇi /",
  "SA01abhsubhu:972": "tatra kāmadhātoścyutvā kāmadhātāveva pratisaṃdhi vadhnataḥ kāmāvacaramātmabhāvatṛṣṇāsaṃprayuktaṃ maraṇacittaṃ veditavyam /",
  "SA01abhsubhu:973": "rūpārūpyadhātvoḥ pratisaṃdhi badhnato rūpārūpyāvacaram /",
  "SA01abhsubhu:974": "tathā rūpārūpyadhātubhyāṃ cyutvā tatra vānyatra votpadyamānasya ṣaṭcittāni yojayitavyāni /",
  "SA01abhsubhu:975": "sā punarātmabhāvatṛṣṇā sahajānirūpitālaṃbanānivṛtāvyākṛtā ca /",
  "SA01abhsubhu:976": "ātmabhāvajātiścāsyāḥ prakārāparicchedenālaṃbanaṃ veditavyam /",
  "SA01abhsubhu:977": "tadvaśenā[na]ntaraṃ pṛthagjanānāmantarābhavapratisaṃdhiḥ /",
  "SA01abhsubhu:978": "āryāṇāmapyavītarāgāṇāṃ maraṇakāle yāvadaspaṣṭasaṃjñāvasthāṃ na gacchati tāvadasau tṛṣṇā samudācarati /",
  "SA01abhsubhu:979": "te tvenāṃ paricchidya pratipakṣeṇābhinigṛhṇanti /",
  "SA01abhsubhu:980": "vītarāgāṇāṃ tvāryāṇāṃ pratipakṣasya valīyastvānnaivāsau samudācaratyaprahīṇāpi satī /",
  "SA01abhsubhu:981": "tadanuśayavaśena tu teṣāṃ pratisaṃdhiḥ /",
  "SA01abhsubhu:982": "antarābhavapratisaṃdhikṣaṇaḥ punarnityamanivṛtāvyākṛta eva vipākatvāt /",
  "SA01abhsubhu:983": "tata ūrdhva kuśalo 'pyakuśalo [Abhidh-s-bh_40] 'pyavyākṛto 'pi yathāsaṃbhavam,",
  "SA01abhsubhu:984": "cyuticittaṃ sthāpayitvā /",
  "SA01abhsubhu:985": "antarābhavacyuticittaṃ tu nityaṃ kliṣṭaṃ maraṇabhavavat /",
  "SA01abhsubhu:986": "upapattipratisaṃdhiḥ punarnityamanivṛtāvyākṛta eveti veditavyam /",
  "SA01abhsubhu:987": "bodhisattvānāṃ tu praṇidhānabalenopapadyamānānāṃ maraṇacittādikamekāntena sarva kuśalaṃ veditavyam /",
  "SA01abhsubhu:988": "samāptaḥ samanantara pratyayaprasaṅgaḥ //",
  "SA01abhsubhu:989": "paricchinnaviṣayālaṃbanataḥ pañcānāṃ vijñānakāyānāmālaṃbanam,",
  "SA01abhsubhu:990": "pratiniyataviṣayatvāt pañcānāṃ vijñānakāyānām /",
  "SA01abhsubhu:991": "aparicchinnaviṣayālaṃbanataḥ manovijñānasyālaṃbanam, sarvadharmaviṣayatvānmanovijñānasya /",
  "SA01abhsubhu:992": "acitrīkāraviṣayālaṃbanato 'vyutpannasaṃjñānāṃ manovijñānasyālaṃbanam,",
  "SA01abhsubhu:993": "nāmato 'kṣarīkartumaśakyatvāt /",
  "SA01abhsubhu:994": "citrīkāraviṣayālaṃbanatastadviparya[yā]dveditavyam /",
  "SA01abhsubhu:995": "savastukaviṣayālaṃbanato dṛṣṭimasmimānaṃ tatsaṃprayuktāṃśca dharmān sthāpayitvā tadanyeṣāmālaṃbanam /",
  "SA01abhsubhu:996": "avastukaviṣayālaṃbanataḥ sthāpitānāmālaṃbanam, ātmādhiṣṭhānatvāt /",
  "SA01abhsubhu:997": "vastvālaṃbanato 'nāsravālaṃbanān visabhāgadhātubhūmisarvatragānanivāritavastukāṃścātītānāgatālaṃbanān sthāpayitvā tadanyeṣāmālaṃbanam /",
  "SA01abhsubhu:998": "parikalpālaṃbanataḥ sthāpitānāmālaṃbanam, svaparikalpamātrālaṃbanāt /",
  "SA01abhsubhu:999": "viparyastālaṃbanaṃ nityādyākārāṇām /",
  "SA01abhsubhu:1000": "aviparyastālaṃbanamanityādyākārāṇām /",
  "SA01abhsubhu:1001": "savyāghātālaṃbanamaprahīṇajñeyāvaraṇānām /",
  "SA01abhsubhu:1002": "avyāghātālaṃbanaṃ prahīṇajñeyāvaraṇānāmiti //",
  "SA01abhsubhu:1003": "ālaṃbanapratyaye viniścayaḥ - lakṣaṇato 'pi prabhedato 'pi sthitito 'pi parijñānato 'pi prahāṇato 'pyālavanavyavasthānaṃ veditavyam //",
  "SA01abhsubhu:1004": "kathaṃ lakṣaṇataḥ /",
  "SA01abhsubhu:1005": "yo 'rthastatpratibhāsānāṃ cittacaitasikānāṃ dharmāṇāmutpattinimittama,",
  "SA01abhsubhu:1006": "te cotpannāstadarthābhiniveśavyavahārapratyātmāvagamāya bhavanti tadālaṃbanalakṣaṇam //",
  "SA01abhsubhu:1007": "kathaṃ prabhedataḥ /",
  "SA01abhsubhu:1008": "asadālaṃbanaṃ tadyathā viparyastānāṃ cittacaitasikānāmatītānāgatasvapnapratirbibamāyādyālaṃbanaṃ ca /",
  "SA01abhsubhu:1009": "sadālaṃbanaṃ tadanyeṣām /",
  "SA01abhsubhu:1010": "anālaṃbanamālaṃbanaṃ rūpaṃ cittaviprayuktā asaṃskṛtaṃ ca /",
  "SA01abhsubhu:1011": "sālaṃbanamālaṃbanaṃ cittacaitasikā dharmāḥ /",
  "SA01abhsubhu:1012": "samyaktvālaṃbanaṃ tadyathā kuśalam /",
  "SA01abhsubhu:1013": "[Abhidh-s-bh_41] mithyātvālaṃbanaṃ tadyathā kliṣṭam /",
  "SA01abhsubhu:1014": "naivasamyakratvanamithyātvālaṃbanaṃ tadyathānivṛtāvyākṛtam /",
  "SA01abhsubhu:1015": "yoniśa ālaṃbanaṃ tadyathā kuśalānāṃ cittacaitasikānām /",
  "SA01abhsubhu:1016": "ayoniśa ālaṃbanaṃ tadyathā kliṣṭānām /",
  "SA01abhsubhu:1017": "naivayoniśonāyoniśastadvinirmuktānām /",
  "SA01abhsubhu:1018": "sabhāgamālaṃbanaṃ tadyathā kuśalādīnāṃ kuśalādīni svabhūmikānāṃ ca svabhūmikaṃ sāsravāṇāṃ ca sāsravamanāsravāṇāṃ cānāsravam /",
  "SA01abhsubhu:1019": "visabhāgamālaṃbanaṃ tadyathā kuśalādīnāmakuśalādīnyanyabhūmikānāṃ cānyabhūmikaṃ sāsravānāsravayoścānāsravasāsravam /",
  "SA01abhsubhu:1020": "nānātvamālaṃbanaṃ tadyathā savitarkavicārāṇāṃ cittacaitasikānām /",
  "SA01abhsubhu:1021": "ekatvamālaṃbanaṃ tadyathāvitarkāvicārāṇām /",
  "SA01abhsubhu:1022": "vibhūtyālaṃbanaṃ tadyathāsaṃjñikaprāyogikānāṃ cittacaitasikānāmākāśavijñānānantyāyatanikānāṃ ca /",
  "SA01abhsubhu:1023": "abhisaṃkṣiptaṃ sūkṣmamālaṃbanaṃ tadyathākiṃcanyāyatanikānām /",
  "SA01abhsubhu:1024": "paryantikaṃ sūkṣmamālaṃbanaṃ tadyathā naivasaṃjñānāsaṃjñāyatanikānām /",
  "SA01abhsubhu:1025": "kleśa ālaṃbanaṃ tenālaṃbyata iti kṛtvā /",
  "SA01abhsubhu:1026": "dharma ālaṃbanaṃ tadyathāryāṇāṃ nāmakāyapadakāyavyañjanakāyāḥ /",
  "SA01abhsubhu:1027": "artha ālaṃbanaṃ tadāśrito 'rthaḥ /",
  "SA01abhsubhu:1028": "parīttamālaṃbanaṃ tadyathā śrāvakayānam /",
  "SA01abhsubhu:1029": "vipulamālaṃbanaṃ tadyathā mahāyānam /",
  "SA01abhsubhu:1030": "nimittamālavanaṃ tadyathā śamathapragrahopekṣānimittāni /",
  "SA01abhsubhu:1031": "animittamālaṃbanaṃ tadyathā nirvāṇaṃ bhavāgrayaṃ ca /",
  "SA01abhsubhu:1032": "tattvamālaṃbanaṃ tadyathā tathatā ṣoḍaśānāṃ cākārāṇāṃ satyāni /",
  "SA01abhsubhu:1033": "vaihārikamālaṃbanaṃ tadyathā nirodhasamāpattiḥ /",
  "SA01abhsubhu:1034": "vaśavartyālaṃbanaṃ tadyathā vimokṣādīnāṃ sarvākārajñatāvasānānāṃ guṇānām /",
  "SA01abhsubhu:1035": "kṣaṇikamālaṃbanaṃ tadyathāśaikṣāṇāṃ tajjanmikameva /",
  "SA01abhsubhu:1036": "anuvartyālaṃbanaṃ tadyathā buddhabodhisattvānām //",
  "SA01abhsubhu:1037": "kathaṃ sthititaḥ /",
  "SA01abhsubhu:1038": "ālaṃbanasyāpariniṣpattitastathā vyavasthāpanāt /",
  "SA01abhsubhu:1039": "caturbhiśca kāraṇairapariniṣpannamālaṃbanaṃ veditavyam - viruddhavijñānanimittatayā,",
  "SA01abhsubhu:1040": "[Abhidh-s-bh_42] a[n]ālaṃbanavijñānopalabdhyā,",
  "SA01abhsubhu:1041": "yatnamantareṇāviparyāsaprasaṅgatayā,",
  "SA01abhsubhu:1042": "trividhajñānānuvartanatayā ca /",
  "SA01abhsubhu:1043": "tataśca grāhakasyāpyapariniṣpattiḥ /",
  "SA01abhsubhu:1044": "trividhaṃ jñānaṃ vaśitājñānaṃ vipaśyanājñāna nirvikalpajñānaṃ ca /",
  "SA01abhsubhu:1045": "tatra caturṇā kāraṇānāmudāharaṇāni /",
  "SA01abhsubhu:1046": "pretatiryagmanuṣyāṇāṃ devānāṃ ca yathārha taḥ /",
  "SA01abhsubhu:1047": "tulyavastumanobhedādarthāniṣpattiriṣyate // 1 //",
  "SA01abhsubhu:1048": "atītādau tathā svapne pratibiṃbadvaye 'pi ca /",
  "SA01abhsubhu:1049": "asannālaṃbanatvācca tadālaṃbanayogataḥ // 2 //",
  "SA01abhsubhu:1050": "arthasyārthatvaniṣpattau jñānaṃ na syādakalpakam /",
  "SA01abhsubhu:1051": "tadabhāvācca buddhatvaprāptirnaivopapadyate // 3 //",
  "SA01abhsubhu:1052": "bodhisattve vaśiprāpte 'dhimuktivaśādyataḥ /",
  "SA01abhsubhu:1053": "tathābhāvaḥ pṛthivyādau dhyāyināṃ copalabhyate // 4 //",
  "SA01abhsubhu:1054": "niṣpannavicayasyeha dhīmataḥ samādhilābhinaḥ /",
  "SA01abhsubhu:1055": "sarvadharmamanaskāre tathārthakhyānato 'pi ca // 5 //",
  "SA01abhsubhu:1056": "jñānacāre 'vikalpe hi sarvārthākhyānato 'pi ca /",
  "SA01abhsubhu:1057": "arthābhāvopagantavyo vijñaptestadabhāvataḥ // 6 //",
  "SA01abhsubhu:1058": "kathaṃ parijñānataḥ / lakṣaṇaprabhedasthitīnāṃ yathābhūtajñānataḥ //",
  "SA01abhsubhu:1059": "kathaṃ prahāṇataḥ /",
  "SA01abhsubhu:1060": "śrāvakayānamahāyānābhyāmāśrayaparivṛttitaḥ /",
  "SA01abhsubhu:1061": "śrāvakayānāśrayaparivṛttyā skandhadhātvāyatanālaṃbanebhyo vimokṣo na tu teṣu vibhutvalābhaḥ /",
  "SA01abhsubhu:1062": "mahāyānāśrayaparivṛttyā tūbhayamiti /",
  "SA01abhsubhu:1063": "samāpta ālaṃbanapratyaye yathāgranthaṃ viniścayaḥ /",
  "SA01abhsubhu:1064": "pratiṣṭhādhipatitaḥ vāyumaṇḍalādīnyammaṇḍalādīnām,",
  "SA01abhsubhu:1065": "bhājanalokaḥ sattvalokasya,",
  "SA01abhsubhu:1066": "bhūtāni bhautikānām,",
  "SA01abhsubhu:1067": "indriyāṇi vijñānānāmityevamādi /",
  "SA01abhsubhu:1068": "āvedhādhipatitaḥ sarvasattvasādhāraṇaṃ karma bhājanalokasya,",
  "SA01abhsubhu:1069": "paurāṇaṃ sāsravakarma vipākasyetyevamādi sahabhāvādhipatitaḥ cittaṃ caitasānām,",
  "SA01abhsubhu:1070": "manaskāraḥ cittasya,",
  "SA01abhsubhu:1071": "sparśī vedanāyā ityevamādi /",
  "SA01abhsubhu:1072": "ataḥ paraṃ dvāviśati mindriyāṇyadhikṛtyādhipativyavasthānaṃ veditavyam /",
  "SA01abhsubhu:1073": "tatra viṣayādhipatitaḥ cakṣuḥśrotraghrāṇajihvākāyamanaindriyānām,",
  "SA01abhsubhu:1074": "tadādhipatyena rūpādyabhinirvṛtteḥ /",
  "SA01abhsubhu:1075": "[Abhidh-s-bh_43] prasavādhipatitaḥ strīpuruṣendriyayoḥ, tadādhipatyena garbhāvakramaṇāt /",
  "SA01abhsubhu:1076": "sthānādhipatito jīvitendriyasya, tadvaśena nikāyasabhāgasthānāt /",
  "SA01abhsubhu:1077": "phalopabhogādhipatitaḥ sukhaduḥkhasaumanasyopekṣendriyāṇām,",
  "SA01abhsubhu:1078": "tadadhiṣṭhāneneṣṭāniṣṭavipākapratisaṃvedanāt /",
  "SA01abhsubhu:1079": "laukikaviśudhyadhipatitaḥ śraddhāvīryasmṛtisamādhiprajñendriyāṇām, taiḥ kleśaviṣkambhaṇāt /",
  "SA01abhsubhu:1080": "lokottaraviśudhyadhipatito 'nājñātamājñāsyāmīndriyasyājñendriyasyājñātāvīndriyasya ca vyavasthānaṃ veditavyam,",
  "SA01abhsubhu:1081": "tairanuśayasamudghātāditi //",
  "SA01abhsubhu:1082": "vijñānāvirahitatatsādṛśyendriyaviṣayaprabandhotpattitaḥ sabhāgaṃ veditavyam,",
  "SA01abhsubhu:1083": "vijñānasahitasya vijñānasādṛśyenendriyasya viṣayeṣu prabandhenotpatteḥ vijñānavṛttisādṛśyārthena tadindriyaṃ sabhāgamityucyate /",
  "SA01abhsubhu:1084": "vijñānavirahitasvasādṛśyaprabandhotpattitastatsabhāgam,",
  "SA01abhsubhu:1085": "vijñānena viprayuktasyendriyasya svātmasādṛśyena prabandhotpattirindriyalakṣaṇasādṛśyārthena tatsabhāgaṃ veditavyam /",
  "SA01abhsubhu:1086": "rūpaskandhaikadeśaścakṣurādipañcendriyalakṣaṇaḥ /",
  "SA01abhsubhu:1087": "pañca rūpīṇi dhātvāyatanāni cakṣurādīnītyeva /",
  "SA01abhsubhu:1088": "vedanotpattyāśrayarūpata iti yadrūpamāśritya vedanotpadyate tadupāttamityucyate /",
  "SA01abhsubhu:1089": "rūpaskandhaikadeśaḥ sādhiṣṭhānendriyasaṃgahītaḥ /",
  "SA01abhsubhu:1090": "pañca rūpīṇi dhātvāyatanāni cakṣurādīni /",
  "SA01abhsubhu:1091": "caturṇāṃ caikadeśaḥ rūpagandharasaspraṣṭavyānāmindriyāvinirbhāgī //",
  "SA01abhsubhu:1092": "viṣayagrahaṇādhipatitaścakṣurādīnāṃ ṣaṇṇām, tadādhipatyena rūpādyālaṃbane cittacaitapravṛteḥ /",
  "SA01abhsubhu:1093": "kulaprabandhādhipatitaḥ strīpuruṣendriyayoḥ, tataḥ putrapautrādyanvayapravṛtteḥ /",
  "SA01abhsubhu:1094": "śeṣaṃ yathādhipatipratyaye nirdiṣṭaṃ tathānugantavyam /",
  "SA01abhsubhu:1095": "rūpaskandhaikadeśaścakṣuḥ śrotraghrāṇajihvākāyastrīpuruṣendriyalakṣaṇaḥ /",
  "SA01abhsubhu:1096": "saṃskāraskandhaikadeśo jīvitaśraddhāvīryasmṛtisamādhiprajñendriyalakṣaṇaḥ /",
  "SA01abhsubhu:1097": "dvādaśa dhātava indriyavijñānadhātavaḥ /",
  "SA01abhsubhu:1098": "ṣaḍāyatanānyādhyātmikāni /",
  "SA01abhsubhu:1099": "dharmadhātvāyatanaikadeśaśca jīvitendriyaṃ sukhādīni śraddhādāni pañca //",
  "SA01abhsubhu:1100": "[Abhidh-s-bh_44]",
  "SA01abhsubhu:1101": "duḥkhā vedanā duḥkhātmikā satī svenaiva lakṣaṇena duḥkhaduḥkhatāḥ /",
  "SA01abhsubhu:1102": "tadutpattinimittabhūtāstvindriyārthāstatsaṃprayuktāśca duḥkhavedanīyatvādduḥkhaduḥkhatā draṣṭavyā //",
  "SA01abhsubhu:1103": "sukhāyā vedanāyāstadvedanīyānāṃ ca dharmāṇāṃ vipariṇāmena daurmanasyotpādāt tadvipariṇatirvipariṇāmaduḥkhatā /",
  "SA01abhsubhu:1104": "tatra cānunayena cittasya vipariṇamanaṃ vipariṇāmaduḥkhatā veditavyā /",
  "SA01abhsubhu:1105": "yathoktamavadīrṇo vipariṇatena citteneti //",
  "SA01abhsubhu:1106_0": "aduḥkhāsukhā vedanālayavijñānasaṃprayuktā tadvedanīyāśca saṃskārā duḥkhavipariṇāmaduḥkhatayodauṣṭhulyenānugatatvāttena",
  "SA01abhsubhu:1106_1": "duḥkhatādvayenāvinirmuktatvādekadā duḥkhāvasthāṃ bhajante ekadā sukhāvasthāṃ,",
  "SA01abhsubhu:1107": "na nityakālamaduḥkhāsukhāvasthā eva bhavanti /",
  "SA01abhsubhu:1108": "tasmādanityatānubandhārthenāyogakṣematvātsaṃskāraduḥkhatā veditavyā /",
  "SA01abhsubhu:1109": "skandhānām /",
  "SA01abhsubhu:1110": "trayāṇāṃ dhātūnāṃ manodharmamanovijñānadhātūnām /",
  "SA01abhsubhu:1111": "dvayoścāyatanayormanodharmāyatanayoḥ /",
  "SA01abhsubhu:1112": "ekadeśaṃ sthāpayitvānāsravalakṣaṇam, tadanyāni sarvāṇīti //",
  "SA01abhsubhu:1113": "akuśalasya kuśalasāsravasya cāyatyā sasaṃprayogamālayavijñānaṃ vipākaḥ /",
  "SA01abhsubhu:1114": "atastena vipākena tadubhayaṃ savipākamityucyate /",
  "SA01abhsubhu:1115": "skandhānām /",
  "SA01abhsubhu:1116": "daśānāṃ dhātūnāṃ vijñānarūpaśabdadharma dhātūnām /",
  "SA01abhsubhu:1117": "caturṇā cāyatanānāṃ rūpaśabdamanodharmāyatanānām /",
  "SA01abhsubhu:1118": "ekadeśo 'vyākṛtānāsravavarjaḥ /",
  "SA01abhsubhu:1119": "ālayavijñānāttadanyattu cakṣurādikaṃ ca sukhaduḥkhādikaṃ ca tadvipākrajamityākhyāṃ labhate tato jātamiti kṛtvā /",
  "SA01abhsubhu:1120": "[Abhidh-s-bh_45]",
  "SA01abhsubhu:1121": "pariṇatitaḥ pāriṇāmikaḥ kavaḍīkāra āhāraḥ, pariṇāmakāle indriyamahābhūtapoṣaṇāt /",
  "SA01abhsubhu:1122": "viṣayato vaiṣayikaḥ sparśāhāraḥ, iṣṭaviṣayā dhiṣṭhānena sparśenāśrayānugrahaṇāt /",
  "SA01abhsubhu:1123": "āśāta āśikaḥ manaḥ saṃcetanāhāraḥ, abhipretavastuprativaddhāśāvaśenāśrayānugrahaṇāt /",
  "SA01abhsubhu:1124": "upādānata aupādānikaḥ vijñānamāhāraḥ, ālayavijñānopādānavaśenātmabhā vopasthānāt /",
  "SA01abhsubhu:1125": "tathāhi tadviyukta āśrayaḥ pūtībhavatīti /",
  "SA01abhsubhu:1126": "punaścatvāro 'pyāhārāḥ samasya caturbhiḥ prabhedairvyavasthāpyante /",
  "SA01abhsubhu:1127": "tadyathā aśuddhāśrayasthitikaḥ kāmāvacarāṇāṃ pṛthagjanānām, sakalabandhanatvāt /",
  "SA01abhsubhu:1128": "śuddhāśuddhāśrayasthitikaḥ śaikṣāṇāṃ rūpārūpyāvacarāṇāṃ ca pṛthagjanānām, sāvaśeṣavandhanatvāt /",
  "SA01abhsubhu:1129": "śuddhāśrayasthitiko 'rhatām, sarvabandhanavinirmuktatvāt /",
  "SA01abhsubhu:1130": "sthitisāṃdarśiko buddhānāṃ bodhisattvānāṃ ca mahāprabhāvaprāptānām,",
  "SA01abhsubhu:1131": "āhāravaśena sthitiriti saṃdarśanamātratvāt //",
  "SA01abhsubhu:1132": "asaṃskṛtaikadeśaḥ niṣpannasvabhāvaḥ sottaramiti nirvāṇaṃ muktvā,",
  "SA01abhsubhu:1133": "tasya sarvadharmāgratvādiśuddhāyāśca tathatāyāstallakṣaṇatvāt //",
  "SA01abhsubhu:1134": "samāsataḥ prabhedastrividhaḥ, trividhaṃ svabhāvamadhikṛtya pudgalanairātmyanayena veditavyaḥ /",
  "SA01abhsubhu:1135": "tatra parikalpitaḥ svabhāvaḥ skandhādīnyadhiṣṭhāyāvidyamāna ātmādisvabhāvo yaḥ parikalpitaḥ /",
  "SA01abhsubhu:1136": "paratantraḥ svabhāvastānyeva skandhādīni yatrāsāvātmadyabhūtavikalpaḥ pravṛttaḥ /",
  "SA01abhsubhu:1137": "pariniṣpannaḥ svabhāvo bhāvābhāvaviyuktalakṣaṇā hi tathatā,",
  "SA01abhsubhu:1138": "skandhādiṣvātmādyabhāvanairātmyāstitālakṣaṇatvāt //",
  "SA01abhsubhu:1139": "lakṣaṇaprabhedo dharmāṇāṃ svabhāvamadhikṛtya, rūpaṃ vedanetyevamādi /",
  "SA01abhsubhu:1140": "prakāra[pra]bhedo viśeṣamadhikṛtya, dravyasantaḥ prajñaptisanta ityevamādi /",
  "SA01abhsubhu:1141": "āśrayaprabhedaḥ pratyātmabhāvaṃ skandhādīnāṃ nānātvamadhikṛtya /",
  "SA01abhsubhu:1142": "[Abhidh-s-bh_46]",
  "SA01abhsubhu:1143": "saṃtatiprabheda ekasminapyātmabhāve skandhādīnāṃ pratilakṣaṇamanyathātvamadhikṛtya //",
  "SA01abhsubhu:1144": "bahirmukhaprabhedo yadbhūyasā kāmāvacara iti bhūyograhaṇaṃ niṣpandadharmahetukaśrutacintāmayavyudāsārtham //",
  "SA01abhsubhu:1145": "samāptaḥ prabhedaḥ //",
  "SA01abhsubhu:1146": "lakṣaṇasaṃgraheṇa rūpaskandho rūpaskandhenaiva saṃgṛhīto vistareṇa yāvaddharmāyatanaṃ dharmāyata[ne]naiva /",
  "SA01abhsubhu:1147": "dhātusaṃgraheṇa sarvāṇi skandhadhātvāyatanānyālayavijñānena saṃgṛhītāni,",
  "SA01abhsubhu:1148": "sarveṣāṃ tatra bījato 'stitvāt /",
  "SA01abhsubhu:1149": "jātisaṃgraheṇa skandhaiḥ rāśyādyarthayuktā rūpādayaḥ sarve saṃgṛhītā vilakṣaṇā apyanyonyaṃ svalakṣaṇenaikajātīyatvāt /",
  "SA01abhsubhu:1150": "evaṃ dhātubhiścāyatanaiścopabhogadhāraṇārthayuktā āyadvārārthayuktāścakṣurādayaḥ saṃgṛhītā veditavyāḥ /",
  "SA01abhsubhu:1151": "avasthāsaṃgraheṇa skandhā ekajātīyā api sukhādyavasthāṃ niyamayya sukhāvasthāḥ sukhāvasthaireva saṃgṛhītā na duḥkhādyavasthaiḥ /",
  "SA01abhsubhu:1152": "evaṃ duḥkhāvasthāduḥkhāsukhāvasthāśca tadavasthai[re]va saṃgṛhītāḥ /",
  "SA01abhsubhu:1153": "yathā skandhā evaṃ dhātava āyatanāni ca /",
  "SA01abhsubhu:1154": "sahāyasaṃgraheṇa rūpaskandhaḥ saha tadāśritairvedanādibhiḥ sahāyairgṛhyamāṇaḥ pañcabhiḥ skandhaiḥ saṃgṛhītaḥ /",
  "SA01abhsubhu:1155": "evaṃ vedanādayāpi pratyekaṃ saparivārā gṛhyamāṇāḥ pañcabhiḥ skandhaiḥ saṃgṛhītā bhavanti /",
  "SA01abhsubhu:1156": "tathā dhātava āyatanāni ca saparivārāṇi pratyekaṃ sarvardhātubhirāyataneśca saṃgṛhītāni veditavyāni /",
  "SA01abhsubhu:1157": "ekadeśasaṃgraheṇa śīlaskandho rūpaskandhaikadeśena saṃgṛhītaḥ /",
  "SA01abhsubhu:1158": "samādhiprajñāskandhau saṃskāraskandhaikadeśena /",
  "SA01abhsubhu:1159": "kāmavyāpādahiṃsādhātavo dharmadhātvekadeśena saṃgṛhītāḥ /",
  "SA01abhsubhu:1160": "ākāśānantyāyatanādīni manodharmāyatanaikadeśena saṃgṛhītāni /",
  "SA01abhsubhu:1161": "evaṃ kṛtvā yāvanto dharmāḥ skandhadhātvāyatanaiḥ saṃgṛhītāḥ sūtrāntareṣu teṣāmanyatamasaṃgraha ekadeśasaṃgraho veditavyaḥ /",
  "SA01abhsubhu:1162": "sakalasaṃgraheṇa duḥkhaskandhaḥ pañcabhirupādānaskandhaiḥ saṃgṛhītaḥ,",
  "SA01abhsubhu:1163": "kāmadhāturaṣṭādaśabhirdhātubhiḥ,",
  "SA01abhsubhu:1164": "asaṃjñi sattvāyatanaṃ daśabhirāyatanaṃgandharasāyatanavarjaiḥ saṃgṛhītam /",
  "SA01abhsubhu:1165": "evaṃ kṛtvā yāvanto dharmāḥ skandhadhātvāyatanaṃḥ saṃgṛhītāḥ sūtrāntareṣu teṣāmaśeṣataḥ saṃgrahaḥ sakalasaṃgraho veditavyaḥ /",
  "SA01abhsubhu:1166": "itaretarasaṃgraheṇa skandhāḥ pratyekaṃ dhātubhirāyatanaiśca saṃgṛhītāḥ,",
  "SA01abhsubhu:1167": "yathāyogamevaṃ dhātavaḥ skandhāyatanarāyatanāni skandhadhātubhiḥ saṃgṛhītāni [iti] vistareṇāvagantavyam //",
  "SA01abhsubhu:1168": "[Abhidh-s-bh_47]",
  "SA01abhsubhu:1169": "saṃgrahalakṣaṇaṃ punarlokaprasiddhasaṃgrahānusāreṇa ṣaḍidvadhaṃ draṣṭavyam /",
  "SA01abhsubhu:1170": "tatpunaḥ katamat /",
  "SA01abhsubhu:1171": "padasthānasaṃgraho yathā jambūdvīpasaṃgṛhītā manuṣyāḥ,",
  "SA01abhsubhu:1172": "araṇyasaṃgṛhītā mṛgā iti loke ucyate tathehāpi cakṣurādibhiḥ cakṣurvijñānādīnāṃ saṃgraho veditavyaḥ /",
  "SA01abhsubhu:1173": "nibandhasaṃgraho yathā rajjvādinā kāṣṭhabhārādikasya tathā kāyena cakṣurādonāmindriyāṇām /",
  "SA01abhsubhu:1174": "tulyārthasaṃgraho yathā samānasarvaprayojanānāṃ visrambhiṇāṃ manuṣyāṇāṃ parasparaṃ tarthakālaṃbanapravṛttānāṃ saṃprayuktānāmānyonyam /",
  "SA01abhsubhu:1175": "upādānasaṃgraho yathā svāminā ātmīyataḥ parigrahītādīnā dāsādīnāṃ tathālayavijñānenātmabhāvasya /",
  "SA01abhsubhu:1176": "avisārasaṃgraho yathā ghaṭenodakasya tathā samādhinā tadanyeṣāṃ cittacaitasikānām /",
  "SA01abhsubhu:1177": "abhisaṃkṣepa[saṃ]graho yathā samudreṇa nadīnāṃ tathā rūpaskandhena cakṣurādonāmiti /",
  "SA01abhsubhu:1178": "tadatrābhisakṣapasaṃgrahamadhikṛtyakādaśavidhaḥ saṃgraho veditavyaḥ //",
  "SA01abhsubhu:1179": "paramāṇudeśe sarveṣāṃ deśināmityekaparamāṇuparyāpannānāṃ rūpādīnāmavinirbhāgaḥ samānadeśatvena veditavyaḥ /",
  "SA01abhsubhu:1180": "paramāṇorūrdhva sarveṣāṃ deśināṃ miśrībhāvaḥ tadyathā kaluṣe pānīye appṛthivīparamāṇūnāṃ paramparam /",
  "SA01abhsubhu:1181": "deśināmeva samudāyināmanyonyaṃ samavadhānaṃ tadyathā bhittau mṛtpiṇḍena mṛtpiṇḍāntarasya /",
  "SA01abhsubhu:1182": "sahabhāvasaṃ[pra]yoga ekātmabhāve kṣaṇikānāṃ skandhādīnām /",
  "SA01abhsubhu:1183": "kṛtyānuṣṭhānasaṃprayoga ekasmin prayojane prayuktānāmanyonyam /",
  "SA01abhsubhu:1184": "saṃpratipattisaṃprayogaḥ parabhāvena na svabhāvena tadyathā cittaṃ cittāntareṇa na saṃprayujyate,",
  "SA01abhsubhu:1185": "vedanā vedanāntareṇetyavamādi /",
  "SA01abhsubhu:1186": "na viruddhayostadyathā rāgadveṣayoḥ kuśalākuśalayorvetyevamādi /",
  "SA01abhsubhu:1187": "na visadṛśakālayostadyathā vartamānānāgatayoratītavartamānayorvā /",
  "SA01abhsubhu:1188": "na visabhāgadhātubhūmikayostadyathā kāmāvacararūpāvacarayoḥ prathamadvitīyadhyānabhūmikayorvetyevamādi /",
  "SA01abhsubhu:1189": "sarvatragaḥ saṃpratipattisaṃprayoga vedanādīnāṃ ṣaṇṇāṃ sarvāsvavasthāsveṣāṃ vinānyonyamabhāvāt /",
  "SA01abhsubhu:1190": "ucitastadekatyānāṃ ca śaikṣāśaikṣāṇāmityekāntalaukikānāṃ kuśalānāmakuśalāvyākṛtānāṃ ca yathāsaṃbhavam /",
  "SA01abhsubhu:1191": "ādyataduttarāṇāmityapūrvajātīyatvena prathamakṣaṇotpannānāṃ dvitīyādikṣaṇotpannānāṃ ca lokottarāṇāmanucitatvajñāpanārtham //",
  "SA01abhsubhu:1192": "[Abhidh-s-bh_48]",
  "SA01abhsubhu:1193": "samanvāgamo lakṣaṇataḥ pūrvavattadyathā kuśalādīnāṃ dharmāṇāmācayāpacaye prāptiḥ pratilambhaḥ samanvāgama iti prajñaptiḥ /",
  "SA01abhsubhu:1194": "bījasamanvāgama iti kāmadhātau jātau bhūtastraidhātukaiḥ kleśopakleśaiḥ samanvāgata ityavītarāgaṃ pṛthagjanamadhikṛtyaitadvaiditavyam /",
  "SA01abhsubhu:1195": "vītarāgastu tatrordhvaṃ vā jāto yato bhūmervītarāgastadbhūmikairasamanvāgataḥ samanvāgataśca,",
  "SA01abhsubhu:1196": "pratipakṣeṇopahatatvādasamuddhātitatvāccānuśayato yathākramam /",
  "SA01abhsubhu:1197": "upapattiprātilambhikaṃśca kuśalariti yatra jātastadbhūmikaireva /",
  "SA01abhsubhu:1198": "traidhātukapratipakṣalābhīti lokottaramārgalābhī /",
  "SA01abhsubhu:1199": "yasya yasya prakārasya pratipakṣa utpanna iti bhāvanāprahātavyasyādhimātrādeḥ kleśasya /",
  "SA01abhsubhu:1200": "tasya tasya bījasamanvāgamenāsamanvāgato 'nuśayataḥ samuddhātitatvāt /",
  "SA01abhsubhu:1201": "vaśitāsamanvāgamaḥ prāyogikānāṃ kuśalānāmiti śrutamayādīnāṃ satyapi bīje tadabhyāsakṛtāṃ tajjanmikīṃ bījapuṣṭimantareṇa saṃmukhīkartumaśakyatvāt /",
  "SA01abhsubhu:1202": "tadekatyānāṃ cāvyākṛtānāṃ śaṃlpasthānikanairmāṇikacittaprabhṛtīnām //",
  "SA01abhsubhu:1203": "mokṣahetuvaikalyādātyantika eṣāṃ hetvasamanvāgama iti /",
  "SA01abhsubhu:1204": "mokṣaprāptihetvasamanvāgama ityarthaḥ /",
  "SA01abhsubhu:1205": "kaḥ punarmokṣaprāptihetuḥ /",
  "SA01abhsubhu:1206": "yasyaivaṃ tathatāyāṃ kleśadauṣṭhulyaṃ saṃniviṣṭaṃ bhavati tatsati pratipakṣānukūlapratyayalābhe śakyate samuddhātayitum,",
  "SA01abhsubhu:1207": "sa bhavyatā rthena heturityucyate /",
  "SA01abhsubhu:1208": "viparyayāddhetuvaikalyaṃ veditavyam //",
  "SA01abhsubhu:1209": "[Abhidh-s-bh_49]",
  "SA01abhsubhu:1210": "II satyaviniścayo nāma dvitīyaḥ samuccayaḥ",
  "SA01abhsubhu:1211": "tatsattvajanmato janmādhiṣṭhānataśceti yaśca jāyate sattvalokaḥ,",
  "SA01abhsubhu:1212": "yatra ca jāyate bhājanaloke,",
  "SA01abhsubhu:1213": "tadubhayaṃ duḥkha mityuktaṃ bhavati /",
  "SA01abhsubhu:1214": "yaśca sattvaloko yaśca bhājanalokaḥ karmakleśajanitaḥ karmakleśādhipateya ityābhyāṃ tayoḥ sattvabhājanalokayorduḥkhatvakāraṇaṃ jñāpayati //",
  "SA01abhsubhu:1215": "api khalu jātirduḥkhamityevamādi pūrvaṃ samasya duḥkhasatyalakṣaṇaṃ vyutpādyādhunā duḥkhasatyamārabhya sūtroktasya nirdeśasyārtha vibhaktumārabhate //",
  "SA01abhsubhu:1216_0": "jātirduḥkhaṃ saṃvādaduḥkhatāṃ tadanyadukhasvāśrayatāṃ copādāyeti mātuḥ kukṣāvāmapakvāśayayorantarāle",
  "SA01abhsubhu:1216_1": "āsīnasya niṣkrāmato vā kukṣervividhāśucidravyāsaṃpīḍāṅgasaṃmardaduḥkhānubhavanārthena,",
  "SA01abhsubhu:1217": "jātau satyāṃ jarādiduḥkhābhyanuṣaṅgārthena ca yathākramam //",
  "SA01abhsubhu:1218": "ṣaṭ samānānyaṣṭau bhavanti vipariṇatidukhaṃ tridhā kṛtvā //",
  "SA01abhsubhu:1219": "jātyādibhirduḥkhaduḥkhatāparidīpanavacanaṃ duḥkhavedanīyadharmasvalakṣaṇārthena /",
  "SA01abhsubhu:1220": "priyavināmāvādinā vipariṇāmaduḥkhatāparidīpanavacanaṃ prāptāprāptasukhavedanīyadharmavipariṇatisvalakṣaṇārthena /",
  "SA01abhsubhu:1221": "pañcopādānaskandhā duḥkhamityanena [Abhidh-s-bh_50] saṃskāraduḥkhatāparidīpanavacanaṃ dvayāvinirmokṣānityetā nubandhayogakṣemārthena //",
  "SA01abhsubhu:1222": "jātirdukhamityevamādi saṃvṛtisatyena dukham, laukikajñānaviṣayatvāt /",
  "SA01abhsubhu:1223": "pañcopādānaskandhā duḥkhamiti paramārthasatyena dukham,",
  "SA01abhsubhu:1224": "saṃniveśatathatāmukhena lokottarajñānaviṣayatvāt //",
  "SA01abhsubhu:1225": "duḥkhasāmānyalakṣaṇe yairākārairyogine duḥkhasatyaṃ vyavacārayanti,",
  "SA01abhsubhu:1226": "tadyathānityato duḥkhataḥ śūnyato 'nātmataśca //",
  "SA01abhsubhu:1227": "tatra dvādaśavidhena lakṣaṇenānityaṃ duḥkhasatyaṃ veditavyam /",
  "SA01abhsubhu:1228": "tatpuna rasallakṣaṇaṃ yathā nāsti sarvadā duḥkhasatyamā[tmā]tmoyasvabhāvamiti yo 'rthaḥ so 'rtho 'nityaṃ duḥkhasatyamiti /",
  "SA01abhsubhu:1229": "akārasya pratiṣedhārthatvāt nityaśabdasya ca sarvakālārthatvāditi /",
  "SA01abhsubhu:1230": "vināśalakṣaṇaṃ saṃskārāṇāṃ bhūtvābhāvaḥ /",
  "SA01abhsubhu:1231": "vipariṇatilakṣaṇaṃ prabandhāsādṛśyena pravṛttiḥ /",
  "SA01abhsubhu:1232": "viyogalakṣaṇaṃ tadavastheṣveva vastuṣu svabhāvavaśitvabhraṃśaḥ kvacitparaiḥ svīkaraṇamapi veditavyam /",
  "SA01abhsubhu:1233": "saṃnihitalakṣaṇaṃ yattadānīmevānubhūyamānānityatā /",
  "SA01abhsubhu:1234": "dharmatālakṣaṇaṃ yāmavaśyamanubhaviṣyati /",
  "SA01abhsubhu:1235": "kṣaṇalakṣaṇamātmalābhānantaramavaśyavināśitā /",
  "SA01abhsubhu:1236": "prabandhalakṣaṇamanādimati saṃsāre ājavaṃjavībhāvena vṛttiḥ /",
  "SA01abhsubhu:1237": "vyādhijarāmaraṇalakṣaṇaṃ dhātuvaiṣamyaṃ khalityādikaṃ sthitikālāvedhopayogaśca /",
  "SA01abhsubhu:1238": "cittacittākāravṛttilakṣaṇaṃ vipakṣapratipakṣāvasthānāvasthitatvam /",
  "SA01abhsubhu:1239": "bhogasaṃpattilakṣaṇaṃ sarvalaukikasamṛddho nāmanātyantikatayā durantatvam /",
  "SA01abhsubhu:1240": "bhājanasaṃvartavivartalakṣaṇaṃ mahāpṛthivyādināmagnyādibhiḥ punaḥ punarvināśa[ta] utpādataśca,",
  "SA01abhsubhu:1241": "agnyambuvāyusaṃvartanībhirdahanakledanaśoṣaṇātmikābhiryathākramam /",
  "SA01abhsubhu:1242": "prathamadvitīyatṛtīyadhyānasthānāvasāne lokasaṃniveśe saṃvṛtte tadūrdhvaṃ yānyavaśiṣyante dvitīyatṛtīyacaturthadhyānasyānāntarāṇi tāni tāsāṃ śīrṣāṇi veditavyāni /",
  "SA01abhsubhu:1243": "caturthadhyānabhūmikānāṃ tarhi vimānānāṃ kena saṃvartavivartaḥ /",
  "SA01abhsubhu:1244": "na kena cidbāhyena,",
  "SA01abhsubhu:1245": "taireva tu sarvairjāyamānaiḥ saha tāni vimānāni nirvartante cyavamānaiḥ saha [Abhidh-s-bh_51] tāni nirudhyanta iti /",
  "SA01abhsubhu:1246": "sa eva teṣāṃ saṃvartavivarto veditavyaḥ /",
  "SA01abhsubhu:1247": "yaiḥ kalpasya niryāṇaṃ bhavatīti parisamāptirbhavatītyarthaḥ /",
  "SA01abhsubhu:1248": "eko 'ntarakalpo 'pakarṣaḥ vivartakāle ekānnaviṃśati[ta]maḥ /",
  "SA01abhsubhu:1249": "aṣṭādaśa utkarṣāpakarṣāḥ /",
  "SA01abhsubhu:1250": "tata ūrdhvameka utkarṣaḥ paścimaḥ /",
  "SA01abhsubhu:1251": "āyukṣayānmaraṇaṃ kālacyutimadhikṛtya yāvadākṣepamāyuṣaḥ parisamāptatvāt /",
  "SA01abhsubhu:1252": "puṇyakṣayādakālacyuti[madhikṛtya] samāpattyāsvādanatayā tadāyurākṣepakakarmabhāvanopadhātāt /",
  "SA01abhsubhu:1253": "karmakṣayātprabandhacyutimadhikṛtya,",
  "SA01abhsubhu:1254": "tasminnāyatane upapadyāparaparyāyavedanīyakarmaṇa upayuktatvādabhāvādvā tatra bhūyo 'nutpattito veditavyam //",
  "SA01abhsubhu:1255": "aṣṭākāraṃ vā duḥkhamiti saṃbādhaduḥkhatādi /",
  "SA01abhsubhu:1256": "utpādāṃśikī anityatā abhūtvā bhāvaḥ, sa ca duḥkhapakṣyāṇāṃ saṃskārāṇāṃ bādhanātmakaḥ /",
  "SA01abhsubhu:1257": "iti tāmanityatāṃ pratītya duḥkhaduḥkhatā prajñāyate /",
  "SA01abhsubhu:1258": "vyayāṃśikī bhūtvābhāvaḥ, sa ca sukhapakṣyāṇāṃ saṃskārāṇāmanabhipretaḥ /",
  "SA01abhsubhu:1259": "iti tāṃ pratītya vipariṇāmaduḥkhatā prajñāyate /",
  "SA01abhsubhu:1260": "sadauṣṭhulyānāṃ saṃskārāṇāṃ prabandhenodayo 'pyanabhipretaḥ,",
  "SA01abhsubhu:1261": "vyayo 'pīti tadubhayāṃśikīmanityatāṃ pratītya saṃskāraduḥkhatā prajñāyate /",
  "SA01abhsubhu:1262": "saṃskārānityatāṃ saṃskāravipariṇāmatāṃ ca saṃdhāyoktam - mayā yatkiṃcidveditamidamatra duḥkhasyetyayamaduḥkhāsukhasya sukhasya ca veditasya duḥkha vacane 'bhisaṃdhirveditavyaḥ /",
  "SA01abhsubhu:1263": "duḥkhasya tu veditasya duḥkhatvena prasiddhatvālloke na tatra punarabhisaṃdhirucyata iti /",
  "SA01abhsubhu:1264": "yeṣu cānityeṣu saṃskāreṣu jātyādikaṃ prajñāyate [teṣām] anityatvāt duḥkhamityabhisaṃdhirveditavyaḥ /",
  "SA01abhsubhu:1265": "anyathā mārgo 'pyanityatvādduḥkhaṃ syāditi //",
  "SA01abhsubhu:1266": "śūnyatālakṣaṇaṃ nityādilakṣaṇasyātmanaḥ saṃskārebhyo 'rthāntarabhūtasya teṣvabhāvaḥ /",
  "SA01abhsubhu:1267": "teṣāṃ ca saṃskārāṇāṃ nityakālaṃ tadrahitaprakṛtikalakṣaṇasya [Abhidh-s-bh_52] nairātmyasya bhāvastadubhayaṃ śūnyatetyucyate /",
  "SA01abhsubhu:1268": "svabhāvaśūnyatā parikalpitaṃ svabhāvamu[pā]dāya, tasya svalakṣaṇenaivābhāvāt /",
  "SA01abhsubhu:1269": "tathābhāvaśūnyatā paratantraṃ svabhāvamupādāya,",
  "SA01abhsubhu:1270": "tasya yena yena prakāreṇa parikalpyate tena tena prakāreṇābhāvāt /",
  "SA01abhsubhu:1271": "prakṛtiśūnyatā pariniṣpannaṃ svabhāvamupādāya tasya śūnyatāprakṛtikatvāt //",
  "SA01abhsubhu:1272": "anātmalakṣaṇaṃ punasteṣāmeva saṃskārāṇāmātmavādibhiḥ parikalpitenātmalakṣaṇenānātmalakṣaṇatā //",
  "SA01abhsubhu:1273": "vināśādilakṣaṇānityatā prasiddhā,",
  "SA01abhsubhu:1274": "kṣaṇikalakṣaṇā tu na prasiddhā sarvasaṃskārāṇāmataḥ sā prasādhayitavyā /",
  "SA01abhsubhu:1275": "tatra cittacaitasikānāṃ kṣaṇikatvaṃ loke prasiddhamataḥ tenāprasiddhaṃ rūpasya kṣaṇikatvaṃ prasādhyate /",
  "SA01abhsubhu:1276": "kathamiti /",
  "SA01abhsubhu:1277": "cittopāttatāmupādāya, kṣaṇikena hi cittena kāya upātta /",
  "SA01abhsubhu:1278": "kenārthena /",
  "SA01abhsubhu:1279": "cittaikayogakṣematāmupādāya,",
  "SA01abhsubhu:1280": "tathāhi kāyaḥ savijñānaka eva samudāgacchati vijñānāpakrāntyā ca pūtībhavati /",
  "SA01abhsubhu:1281": "tasmāccittenaikayogakṣematvāttadivāsya kṣaṇikatvaṃ veditavyam /",
  "SA01abhsubhu:1282": "kiṃ ca cittāśrayatāmupādāya,",
  "SA01abhsubhu:1283": "cittasya hi [vi]kāreṇa kāyasya vikāro dṛśyate sukhaduḥkharāgadveṣādyavasthāsu /",
  "SA01abhsubhu:1284": "ataḥ pratikṣaṇaṃ vikāriṇaścetaso 'nuvidhānāt kāyasya kṣaṇikatvaṃ siddham /",
  "SA01abhsubhu:1285": "cittādhipatyasaṃbhūtatāmupādāya,",
  "SA01abhsubhu:1286": "cittasya hi sendriyaḥ kāya āśrayaḥ prasiddhaḥ,",
  "SA01abhsubhu:1287": "yasya ca ya utpatyāśrayo nāsau svavināśamantareṇa tasyāśrayībhavandṛṣṭaḥ /",
  "SA01abhsubhu:1288": "tadyathāgnyaṃkurādīnāmindhanabījādikaḥ /",
  "SA01abhsubhu:1289": "tasmātpratikṣaṇaṃ cittasyāśrayabhāvātpratikṣaṇameva vinaśyatīti siddham /",
  "SA01abhsubhu:1290": "cittasyādhipatyasaṃbhūtatāmupādāya, sarvaṃ hyādhyātmikabāhyaṃ rūpaṃ cittasyādhipatyena saṃbhavati /",
  "SA01abhsubhu:1291": "ataḥ kāraṇasya kṣaṇikatvātkāryasya kṣaṇikatvaṃ veditavyam,",
  "SA01abhsubhu:1292": "ye hetavo ye pratyayāḥ rūpasyātpādāya te 'pyanityāḥ,",
  "SA01abhsubhu:1293": "anityān khalu hetupratyayān pratītyotpannaṃ rūpaṃ kuto nityaṃ bhaviṣyatīti sūtrapadānusāreṇa /",
  "SA01abhsubhu:1294": "cittavaśavarttitāṃ copādāya,",
  "SA01abhsubhu:1295": "prabhāvaviśiṣṭasya ca cittasya [Abhidh-s-bh_53] rūpaṃ vaśe vartate,",
  "SA01abhsubhu:1296": "tena yatheṣṭaṃ pariṇāmāt /",
  "SA01abhsubhu:1297": "ataḥ pratikṣaṇamanyathādhimokṣe satyanyathotpādātkṣaṇikatvasiddhiḥ /",
  "SA01abhsubhu:1298": "api khalu ante vikāropalabdhitāmupādāya,",
  "SA01abhsubhu:1299": "na hi pratikṣaṇaprakṛtivikāritāmantareṇākasmiko rūpasyānte vikāro yuktaḥ, sa copalabhyate /",
  "SA01abhsubhu:1300": "tasmātsvāsāṃtānikapratikṣaṇavikārābhivṛddhihetukatvādantyasya rūpavikārasya kṣaṇikaṃ rūpamiti siddham /",
  "SA01abhsubhu:1301": "utpannasya cānapekṣya pratyayaṃ svarasavināśitāmupādāya,",
  "SA01abhsubhu:1302": "sarvasyotpannasya vināśaḥ pratyayamanapekṣya svarasenaiva bhavati /",
  "SA01abhsubhu:1303": "ataḥ pratyayāntaranirapekṣo 'vaśyaṃbhāvī vināśa utpannamātrasyaiva bhāvasya na bhavati paścādbhatīti [na] kiṃcidviśeṣaṇamasti /",
  "SA01abhsubhu:1304": "tasmātsarveṇa vināśinotpannamātreṇa vinaṣṭamiti siddhaṃ kṣaṇikatvam //",
  "SA01abhsubhu:1305": "ekapradeśāśrayibhāvārtha upādāyārthaḥ,",
  "SA01abhsubhu:1306": "bhūtadeśanirapekṣasya pṛthak svatantravṛttitāsāmārthyābhāvāt /",
  "SA01abhsubhu:1307": "asti samudāya ekabhautikastadyathā śuṣko mṛtpiṇḍaḥ /",
  "SA01abhsubhu:1308": "asti dvibhūtikaḥ sa evārdraḥ /",
  "SA01abhsubhu:1309": "asti tribhūtikaḥ sa evoṣṇaḥ /",
  "SA01abhsubhu:1310": "asti sarvabhūtikaḥ sa evārdra uṣṇaśca mṛtpiṇḍo gamanāvasthāyāmiti /",
  "SA01abhsubhu:1311": "asti samudāya ekopādāyarūpikastadyathā prabhā /",
  "SA01abhsubhu:1312": "dvyupādāyarūpikastadyathā śabdagandho vāyuḥ /",
  "SA01abhsubhu:1313": "tryupādāyarūpikastadyathā dhūmaḥ, tasya rūpagandhaspraṣṭavyaviśeṣaprabhāvitatvāt /",
  "SA01abhsubhu:1314": "spraṣṭavyaviśeṣaḥ punaratra laghutvaṃ veditavyam /",
  "SA01abhsubhu:1315": "caturupādāyarūpikastadyathā guḍapiṇḍaḥ /",
  "SA01abhsubhu:1316": "pañcopādāyarūpikastadyathā sa eva saśabdaḥ /",
  "SA01abhsubhu:1317": "itya[nya]trāpi yadyatropalabhyate bhūtaṃ bhautikaṃ vā tatra tadastīti veditavyaṃ nānyatra /",
  "SA01abhsubhu:1318": "niḥśarīraḥ paramāṇuriti niḥsvabhāvo vyavasthānamātramityarthaḥ, apakarṣamaryādābhāvāt /",
  "SA01abhsubhu:1319": "buddhyā paryantabhedatastu paramāṇuvyavasthānaṃ buddhyā yāvānavayapāpakarṣaparyantaḥ śakyate prabhettuṃ tāvatā paramāṇuvyavasthānaṃ kriyate /",
  "SA01abhsubhu:1320": "kiṃ punaḥ kāraṇaṃ yadevaṃ niḥśarīro 'pi paramāṇurvyavasthāpyate /",
  "SA01abhsubhu:1321": "piṇḍasaṃjñāvibhā[va]natāmupādāya,",
  "SA01abhsubhu:1322": "avayavaśo hi buddhyā bhidyamāne rūpe sarvametadekaṃ rūpamiti piṇḍasaṃjñā vigacchati,",
  "SA01abhsubhu:1323": "yataḥ pudgalanairātmyapraveśasyānukūlyaṃ bhavatīti /",
  "SA01abhsubhu:1324": "[Abhidh-s-bh_54] rūpadravyāpariniṣpattipraveśatāṃ copādāya,",
  "SA01abhsubhu:1325": "evaṃ hi buddhyā bhidyamānaṃ rūpaṃ na kiṃcidbhavatīti matvā rūpadravyasyāpariniṣpattiṃ praviśati,",
  "SA01abhsubhu:1326": "yato vijñaptimātrāvatāreṇa dharmanairātmyapraveśasyānukūlyaṃ bhavatīti //",
  "SA01abhsubhu:1327": "vipuladuḥkhamasaṃlikhitaṃ kāmāvacaramanupacitakuśalamūlānām,",
  "SA01abhsubhu:1328_0": "sarvaduḥkhatāgatiyoniprabhāvitatvāt kāmadhātoranupacittakuśalamūlatvenānāvṛtaṃ sarvagatigamanatvācca",
  "SA01abhsubhu:1328_1": "yathākramaṃ tadvipulamasaṃlikhitaṃ ca veditavyam saṃlikhitaṃ tadevotpannamokṣabhāgīyānām,",
  "SA01abhsubhu:1329": "avaśyaṃ parinirvāṇaniyamāt /",
  "SA01abhsubhu:1330": "saṃlikhitāsaṃlikhitaṃ tadeva kāmāvacaraṃ duḥkhaṃ laukikavairāgyāvaropitakuśalamūlānām,",
  "SA01abhsubhu:1331": "duḥkhaduḥkhatādisamatikramaniyamitatvādanātyantikatvācca yathākramam /",
  "SA01abhsubhu:1332": "evaṃ madhyāsaṃlikhitādīni yathāyogaṃ yojayitavyāni /",
  "SA01abhsubhu:1333": "mahāsaṃlekhapratyupasthānamanekasattvasaṃtānikaduḥkhāpanayanapratyupasthānāt //",
  "SA01abhsubhu:1334": "kuśalādicittasya maraṇamityātmasnehasaṃprayuktāccyuticittāpavargāvasthāmadhikṛtya veditavyam /",
  "SA01abhsubhu:1335": "manomaya upapādukatvena, cittamātrahetukatvāt /",
  "SA01abhsubhu:1336": "gandharvo gandhenārvaṇāt gandhānusāreṇo papattideśa[ga]manādityarthaḥ /",
  "SA01abhsubhu:1337": "paraṃ saptāhaṃ tiṣṭhatyantareṇa ca cyavate yadyupapattipratyayān labhate /",
  "SA01abhsubhu:1338": "atha na labhate saptāhātpareṇa cyutvā punarantarābhava eva nivartate /",
  "SA01abhsubhu:1339": "evaṃ yāva[t] saptakṛtvaḥ tataḥ pareṇa ekadā ca vyāvartate yadi tadavasthā syādyatropapattipratya[ya] /",
  "SA01abhsubhu:1340": "balavanta āmukhībhūtā bhavanti caturthadhyānalābhino 'rhattvābhimānino bhikṣostadbhūmikāntarābhavābhinirvṛttau mokṣāpavādi kamithyādṛṣṭipratilambhānnārakāntarābhavābhinirvṛttivat /",
  "SA01abhsubhu:1341": "tatrasthaśca karmopacinoti, pūrvāvedhavaśena kuśalādicetanāsamudācārāt /",
  "SA01abhsubhu:1342": "sabhāgāṃśca sattvānpaśyati yaiḥ saha pūrva tatkuśalamakuśalaṃ vā caritaṃ bhavati taiḥ saha vartamānamātmānaṃ svapna iva saṃjānīte /",
  "SA01abhsubhu:1343": "yatra cāsāvupapanno tatpūrvakālabhavākṛtirnirvartate /",
  "SA01abhsubhu:1344": "tata ūrdhvamindriyābhinirvṛttiryathā pratītyasamutpāda iti nāmarūpādyānupūrvyā / yathoktam -",
  "SA01abhsubhu:1345": "[Abhidh-s-bh_55]",
  "SA01abhsubhu:1346": "kalalaṃ prathamaṃ bhavati kalalājjāyate 'rbudam /",
  "SA01abhsubhu:1347": "arbudājjāyate peśī peśīto jāyate dhanam //",
  "SA01abhsubhu:1348": "ghanātpraśākhā jāyante keśalomanakhādayaḥ /",
  "SA01abhsubhu:1349": "indriyāṇi ca rūpīṇi vyañjanādyanupūrvaśaḥ //",
  "SA01abhsubhu:1350": "samudayasatyaṃ yato duḥkhaṃ samudeti /",
  "SA01abhsubhu:1351": "tatpunaḥ katamat /",
  "SA01abhsubhu:1352": "kleśāḥ kleśādhipateyaṃ ca karma iti sāsravamityarthaḥ /",
  "SA01abhsubhu:1353": "yadyevaṃ kimartha bhagavatā tṛṣṇaiva samudayanirdeśe nirdiṣṭā /",
  "SA01abhsubhu:1354": "sarvatragatvena prādhānyāt /",
  "SA01abhsubhu:1355": "tṛṣṇā vastusarvatragā prāptāprāptasarvātmabhāvaviṣayavastuvyāpanāt /",
  "SA01abhsubhu:1356": "prāpte ātmabhāve tṛṣṇā, aprāpte paunarbhavikī /",
  "SA01abhsubhu:1357": "prāpteṣu viṣayeṣu [nandīrāgasahagatā /",
  "SA01abhsubhu:1358": "aprāpteṣu viṣayeṣu] tatratatrābhinandinī veditavyā /",
  "SA01abhsubhu:1359": "avasthāsarvatragā duḥkhaduḥkhatāditryavastheṣu saṃskāreṣvanuga[ta]tvāt /",
  "SA01abhsubhu:1360": "tatra duḥkhaduḥkhatāvastheṣu prāpteṣu viyogatṛṣṇā, aprāpteṣvasaṃyogatṛṣṇā /",
  "SA01abhsubhu:1361": "vipariṇāmaduḥkhatāvastheṣu aviyogatṛṣṇā saṃyogatṛṣṇā ca, prāptāprāptabhedāt /",
  "SA01abhsubhu:1362": "saṃskāraduḥkhatāvastheṣu saṃmohatṛṣṇā,",
  "SA01abhsubhu:1363": "kleśadauṣṭhulyaprabhāvitatvādaduḥkhāsukhavedanāprabhāvitatvācca /",
  "SA01abhsubhu:1364": "ālayavijñānaṃ viśeṣeṇa saṃskāraduḥkhatāvasthaṃ tatra cātmasaṃmohasukhena tṛṣṇā pravṛttā veditavyā /",
  "SA01abhsubhu:1365": "adhvasarvatragā triṣvapyadhvasvanugatatvāt /",
  "SA01abhsubhu:1366": "atīte tāvadadhvanyapekṣākāreṇānugatā, anāgate abhinandanākāreṇa, pratyutpanne adhyavasānākāreṇa /",
  "SA01abhsubhu:1367": "dhātusarvatrikā traidhātukaspharaṇātkāmarūpārūpyatṛṣṇābhiḥ /",
  "SA01abhsubhu:1368": "eṣaṇāsarvatrikā tayā kāmabhavamithyābrahmacaryaiṣaṇāt /",
  "SA01abhsubhu:1369": "kāmaiṣaṇayā kāmadhātoraparimucyamānastatraiva duḥkhaṃ nirvartayati /",
  "SA01abhsubhu:1370": "tathā bhavaiṣaṇayā rūpārūpyadhātvoḥ dukhaṃ nirvartayati /",
  "SA01abhsubhu:1371": "mithyābrahmacaryaiṣaṇayā saṃsārādaparimucyamānastatra saṃsaratīti /",
  "SA01abhsubhu:1372": "prakārasarvatrikā śāśvatocchedaprakārānugatatvādbhavavibhava tṛṣṇābhyām //",
  "SA01abhsubhu:1373": "dṛṣṭeḥ prañcākāro bhedaḥ - satkāyadṛṣṭirantagrāhadṛṣṭimithyādṛṣṭiḥ dṛṣṭiparāmarśaḥ śīlavrataparāmarśa iti //",
  "SA01abhsubhu:1374": "[Abhidh-s-bh_56]",
  "SA01abhsubhu:1375": "apraśāntalakṣaṇatā kleśānāṃ sāmānyalakṣaṇaṃ veditavyam /",
  "SA01abhsubhu:1376": "sā punaḥ ṣaḍākārā tadyathā vikṣepāpraśāntatā viparyāsāpraśāntatā auddhatyāpraśāntatā styānamiddhāpraśāntatā pramādāpraśāntatālajjāpraśāntatā ca //",
  "SA01abhsubhu:1377": "kleśānuśayaścāprahīṇo bhavatīti tatpakṣasya dauṣṭhulyasyāsamudghāti tatvāt /",
  "SA01abhsubhu:1378": "kleśasthānīyaśca dharma ābhāsagato bhavati raṃjanīyādiḥ /",
  "SA01abhsubhu:1379": "tatra cāyo niśomanaskāraḥ pratyavasthito bhavatīti tasminviṣaye śubhanimittādyudgrāhako rāgādyutpattyanukūlaḥ //",
  "SA01abhsubhu:1380": "avidyā dṛṣṭivicikitsā ūrdhvabhūmyālaṃbanā api santi na punarāsāṃ sā bhūmiḥ sākṣādālaṃbanaṃ veditavyaṃ yathā svabhūmiḥ,",
  "SA01abhsubhu:1381": "tatparikalpamukhapravṛttatvāt tu tadālaṃbanavyavasthānaṃ veditavyam /",
  "SA01abhsubhu:1382": "tatrāvidyā ūrdhvabhūmyālaṃbanā yā dṛṣṭisaṃprayuktā /",
  "SA01abhsubhu:1383": "dṛṣṭiḥ satkāyadṛṣṭi sthāpayitvā, na hi parabhūmikān saṃskārānahamityabhiniviśamāno dṛṣṭa iti /",
  "SA01abhsubhu:1384": "ūrdhvabhūmikasya tu kleśasyādhobhūmirālaṃbanaṃ na bhavati, tato vītarāgatvāt /",
  "SA01abhsubhu:1385": "nirodhamārgālaṃbanasya tau nālaṃbanam,",
  "SA01abhsubhu:1386": "lokottareṇa jñānena tatpṛṣṭhalabdhena vā pratyātmavedanīyatvāt /",
  "SA01abhsubhu:1387": "tat parikalpitaṃ tvasyālaṃbanamiti vaktavye tatparikalpastvasyālaṃbanamiti vacanam,",
  "SA01abhsubhu:1388": "tadavyatirekātparikalpitasya //",
  "SA01abhsubhu:1389": "rāgaḥ pratidhena na saṃ[pra]yujyate, ekāntaviruddhayorekatra vṛttyayogāt /",
  "SA01abhsubhu:1390": "vicikitsayāpi na saṃ[pra]yujyate, na hi vicikitsāvyavasthitabuddhiradhyavasyatīti /",
  "SA01abhsubhu:1391": "śiṣṭaistvasya mānādibhiraviruddhatvātsaṃprayogo veditavyaḥ /",
  "SA01abhsubhu:1392": "pratigho mānena dṛṣṭyā ca na saṃprayujyate,",
  "SA01abhsubhu:1393": "na hi yo yatra vastuni pratihatastena sa unnatiṃ gacchati tadvā saṃtīrayituṃ śaknotīti,",
  "SA01abhsubhu:1394": "evamanyadapi yojayitavyam //",
  "SA01abhsubhu:1395": "krodhādaya anyonyaṃ na saṃprayujyanta iti viruddhā viruddhairna saṃ[pra]yujyante /",
  "SA01abhsubhu:1396": "tadyathā rāgāṃśikāḥ pratighāṃsikaiḥ /",
  "SA01abhsubhu:1397": "aviruddhāstu kleśavadeva saṃprayujyanta iti [Abhidh-s-bh_57] veditavyam /",
  "SA01abhsubhu:1398": "āhrīkyānapatrāpyaṃ sarvatrākuśale saṃprayujyate,",
  "SA01abhsubhu:1399": "svaparanirapekṣatāmantareṇākuśalasatsamudācārā saṃbhavāt /",
  "SA01abhsubhu:1400": "evaṃ styānādayaḥ sarvatra kliṣṭe yojayitavyāḥ, akarmaṇyādikamantareṇa kliṣṭatvā saṃbhavāditi //",
  "SA01abhsubhu:1401": "yadyena prakāreṇa yasmin vastuni saṃprayojayati tannirdeśena saṃyojananirdeśo veditavyaḥ /",
  "SA01abhsubhu:1402": "kiṃ saṃyojayati /",
  "SA01abhsubhu:1403": "anunayasaṃyojanaṃ tāvattraidhātukarāgasvabhāvaṃ saṃyojayati /",
  "SA01abhsubhu:1404": "kena prakāreṇa saṃyojayati /",
  "SA01abhsubhu:1405": "tadvataḥ traidhātukānudvege satyakuśalasamudācarataḥ kuśalāsamudācarataśca /",
  "SA01abhsubhu:1406": "kasmin saṃyojayati /",
  "SA01abhsubhu:1407": "āyatyāṃ duḥkhābhinirvṛttau /",
  "SA01abhsubhu:1408": "evaṃ pratighasaṃyojanādiṣu yojayitavyaḥ /",
  "SA01abhsubhu:1409": "avidyāsaṃyojanena saṃprayukto duḥkhadharmān samudayadharmānnādhyavasyati,",
  "SA01abhsubhu:1410": "phalahetubhūtānsāsravānsaṃskārāstadādīnavāparijñānāt /",
  "SA01abhsubhu:1411": "dṛṣṭisaṃyojanena saṃprayukto mithyāni saraṇaṃ paryeṣata ityaha mokṣo mama mokṣo muktaśca nityo bhaviṣyāsyucchetsyāmi veti,",
  "SA01abhsubhu:1412": "na ca bauddhānāmasti mokṣa iti /",
  "SA01abhsubhu:1413": "parāmarśasaṃyojanena saṃ[pra]yukto mithyāniḥsaraṇopāyaṃ kalpayatyabhiniviśate,",
  "SA01abhsubhu:1414": "āryāṣṭāṅgaṃ mārgaṃ hitvā satkāyadṛṣṭayā tatpūrvakeṇa ca śīlavratena śuddhipratyayanāt //",
  "SA01abhsubhu:1415": "rāgādibandhanaivipariṇāmaduḥkhatādibandhanavacanaṃ sukhādivedanānuśayitatvāt /",
  "SA01abhsubhu:1416": "bāhyena hi bandhanena baddho dvayaṃ na labhate - gantuṃ ca na labhate,",
  "SA01abhsubhu:1417": "āsīno 'pi yatheṣṭamabhipretaceṣṭāyāṃ kāmakāraṃ na labhate /",
  "SA01abhsubhu:1418": "tatsādharmyeṇādhyātmikaṃ rāgādibandhanaṃ veditavyam //",
  "SA01abhsubhu:1419": "kāmaiṣaṇāyā aviratasya kāmarāgapratighānuśayāvanuśayā te, tanmukhena tayoḥ puṣṭigamanāt /",
  "SA01abhsubhu:1420": "mithyā mokṣaṃ mokṣopāyaṃ ca santīrayantīti yathākramaṃ tisṛbhirdṛṣṭibhirdvābhyāṃ ca parāmarśābhyāṃ yathā saṃyojaneṣūktamiti //",
  "SA01abhsubhu:1421": "[Abhidh-s-bh_58]",
  "SA01abhsubhu:1422": "ṣaḍ rāgādīn kleśān sthāpayitvā tadanyaḥ kliṣṭaścaitasikaḥ saṃskāraskandhaḥ krodhādiko veditavyaḥ /",
  "SA01abhsubhu:1423": "kuśalapakṣāntarāyāya yogināṃ punaḥpunarudvegena cittaṃ paryavanahyantīti paryavasthānāni /",
  "SA01abhsubhu:1424": "kuśalapakṣaḥ punaryathākālaṃ śamathapragrahopekṣānimittabhāvanā tatsaṃniśrayaśca brahmacaryādiśuddhisaṃgṛhītaṃ śīlam /",
  "SA01abhsubhu:1425": "tatra śamathakāle styānamiddhamantarāyaṃ karoti, ādhyātmaṃ saṃkṣepāvāhanāt /",
  "SA01abhsubhu:1426": "pragrahakāle auddhatyakaukṛtyam, bahirdhā vikṣepāvāhanāt /",
  "SA01abhsubhu:1427": "upekṣākāle īrṣyāmātsaryam, tadvataḥ parātmasaṃpattyamarśagrahamukhena muhurmuhuścittakaṃpanāt /",
  "SA01abhsubhu:1428": "śīlaviśuddhikāle āhvīkyānapatrāpyam, tadubhayavataḥ sarvathāpattisthāneṣvalajjanāditi //",
  "SA01abhsubhu:1429": "saṃkleśavyavadānaguṇavaiguṇyārthena yathākramamoghayogavyavasthānaṃ veditavyam /",
  "SA01abhsubhu:1430": "āśritāśrayasaṃbandhayogeneti dṛṣṭayaugha āśritaḥ,",
  "SA01abhsubhu:1431": "avidyaugha āśrayaḥ,",
  "SA01abhsubhu:1432": "saṃmohe sati mokṣatadupāyaviparītaṃ saṃtīraṇāt //",
  "SA01abhsubhu:1433": "dṛṣṭiśīlavratopādānābhyāṃ tīrthyā anyonyaṃ vivadanti, tatrānekamatyāt /",
  "SA01abhsubhu:1434": "ātmavādopādāne[na] tvanyonyaṃ na vivadanti, ātmano 'stitvaṃ prati sarveṣāṃ matasāmyāt /",
  "SA01abhsubhu:1435": "ātmavādopādānena tīrthyāihadhārmikaiḥ sārddhaṃ vivadanti, eṣāṃ nairātmyavāditvāt //",
  "SA01abhsubhu:1436": "abhidhyādayaḥ kāyagranthā iti na rūpakāyasyaite granthā veditavyāḥ kiṃtarhi samāhitacittasvabhāvasya kāyasya parigranthārthena granthāḥ /",
  "SA01abhsubhu:1437": "pṛthagdṛṣṭisaṃniśrayeṇedameva satyaṃ moghamanyadityabhiniviśya jñeyaṃ saṃtīrayatāmayoniśo jñeyasaṃtīraṇahetoḥ cittaṃ vikṣipyate /",
  "SA01abhsubhu:1438": "kuto vikṣipyate /",
  "SA01abhsubhu:1439": "samāhitacittasya yathābhūtajñānadarśanataḥ //",
  "SA01abhsubhu:1440": "kuśalapakṣasyāsaṃprakhyānāya cittaṃ nivṛṇvantīti nivaraṇāni kuśalapravṛtterantarāyaṃ kurvantītyarthaḥ /",
  "SA01abhsubhu:1441": "kāmacchandaṃ pravrajyābhiraterantarāyaṃ karoti, viṣayopabhogābhilāṣamukhena tatra tatrābhiramaṇāt /",
  "SA01abhsubhu:1442": "vyāpādaścodanāyāṃ samyakpratipatteḥ,",
  "SA01abhsubhu:1443": "sabrahmacāribhiḥ śikṣāsthāneṣu codyamānasya [Abhidh-s-bh_59] vyāpannacittatayāsamyakśaikṣaṇāt /",
  "SA01abhsubhu:1444": "styānamiddhamoddhatyakaukṛtyaṃ ca śamathapragrahayoḥ, pūrvavatsaṃkṣepavikṣepāvāhanādibhiḥ /",
  "SA01abhsubhu:1445": "vicikitsā upekṣāyām, niścaya mantareṇābhyupekṣitumaśakyatvāt //",
  "SA01abhsubhu:1446": "pratipakṣalāṃgarlaidurbhedārthena khilavyavasthānaṃ veditavyam, janmāntarābhyāsena khilībhūtatvāt //",
  "SA01abhsubhu:1447": "dauḥśīlyāśucisaṃbhāvanānimittatvānmalāḥ //",
  "SA01abhsubhu:1448": "punaḥ punaḥ saṃsāre jātijarāmaraṇayogena nidhnantīti nighāḥ //",
  "SA01abhsubhu:1449": "bhavabhogeṣu ratneṣu ca tṛṣṇāvicikatsāmukhenānupraviśya todanācchalyāḥ //",
  "SA01abhsubhu:1450": "bahūpakaraṇaparigraheṇa sakiṃcanaṃ kṛtvā bhayādibhiryojanāt kiṃcanāḥ //",
  "SA01abhsubhu:1451": "prāṇātipātādyakuśalacaryāvāhanādduścaritāni /",
  "SA01abhsubhu:1452": "lobhadveṣamohānāmevākuśalamūlatvena vyavasthānam, ebhirmukhaiḥ sattvānāṃ duścaritacaraṇāt /",
  "SA01abhsubhu:1453": "tatrāmiṣakiṃcitkahetoḥ bhogārthino lobhena duścaritaṃ caranti /",
  "SA01abhsubhu:1454": "apakāranimittaparikalpahetoḥ parāparādhāmarṣiṇo dveṣeṇa,",
  "SA01abhsubhu:1455": "mithyādharmābhiniveśahetoḥ viparītadarśino mohena duścaritaṃ caranti yājñikādaya iti //",
  "SA01abhsubhu:1456": "cittavisāraṃ srutaṃ kurvantītyāsravāḥ //",
  "SA01abhsubhu:1457": "kāyikacaitasikavighātakaratvādvighātāḥ //",
  "SA01abhsubhu:1458": "ayoniśonimittamanuvyañjanaṃ ca grāhayitvā kāyaṃ cittaṃ ca paridahantīti paridāhāḥ //",
  "SA01abhsubhu:1459": "rūpādike vastuni ratyadhyavasānaṃ kārayitvā tadvipariṇāme śokādibhiḥ sattvānāyāsantītyu pāyāsāḥ //",
  "SA01abhsubhu:1460": "raṇayanti śastrādānādibhiriti raṇāḥ //",
  "SA01abhsubhu:1461": "[Abhidh-s-bh_60]",
  "SA01abhsubhu:1462": "adharmarāgādimahāparidāhakaratvāt jvarā iva jvarā veditavyāḥ //",
  "SA01abhsubhu:1463": "tatrādharmarāgaḥ yo 'kuśaleṣu karmapatheṇānurāgaḥ /",
  "SA01abhsubhu:1464": "viṣamalobho 'nyāyenādharmeṇa viṣayaparyaṣṭiḥ /",
  "SA01abhsubhu:1465": "mithyādharmo durākhyāto dharmavinayo veditavyaḥ //",
  "SA01abhsubhu:1466": "jātimūlaka saṃskārataruvanaṃ saṃjānayantīti vanasāḥ //",
  "SA01abhsubhu:1467": "kāyasāpekṣāditayā kuśalaprayogavibandhanādvibandhāḥ /",
  "SA01abhsubhu:1468": "kāyasāpekṣatādīni punaḥ pañca cetovinibandhānadhikṛtya //",
  "SA01abhsubhu:1469": "rāgo viṣaye dṛṣṭau ca vipratipanna iti bhāvanāprahātavyo darśanaprahātavyaśca yathākramam /",
  "SA01abhsubhu:1470": "śubhatāmātrālaṃbanatvādrāgasya yo 'pi sattveṣu rāgaḥ so 'pi viṣayamukhenaiva vipratipanno veditavyaḥ /",
  "SA01abhsubhu:1471": "evaṃ pratikūlamātrālaṃbanatvāt pratighasya sattveṣvapi pravartamāno viṣayamukhenaiva vipratipanno veditavyaḥ //",
  "SA01abhsubhu:1472": "mānaḥ sattveṣu dṛṣṭau ca [vi]pratipannaḥ hīnādasmi śreyānityevamādyākārapravṛttatvātsatveṣu vipratipanno veditavyaḥ /",
  "SA01abhsubhu:1473": "satkāyāntagrāhamithyādṛṣṭayo jñeye vipratipannāḥ samāropāpavādamukhena yathāyogam /",
  "SA01abhsubhu:1474": "śīlavrataparāmarśādiḥ dṛṣṭau vipratipannaḥ dṛṣṭidoṣeṇaiva śīlavratasya śuddhitaḥ parāmarśanāt /",
  "SA01abhsubhu:1475": "vicikitsā pratipakṣe vipratipannā satyeṣu buddhirdvaghāpādanāt /",
  "SA01abhsubhu:1476": "te duḥkhasamudayayordaśāpi kleśā nidānaṃ bhavanti /",
  "SA01abhsubhu:1477": "tau ca teṣāṃ padasthānam /",
  "SA01abhsubhu:1478": "ataste tannidānapadasthānato vipratipannā ityucyante /",
  "SA01abhsubhu:1479": "nirodhe mārge cottrāsasaṃjananato vipratipannāḥ kleśavaśātsaṃsāre 'bhiratasya vyavadānataḥ prapātasaṃjñātrāsāt /",
  "SA01abhsubhu:1480": "viparītakalpanataśca nirodhe mārge ca vipratipannā draṣṭavyāḥ,",
  "SA01abhsubhu:1481": "tīrthyairanyathā parikalpya tatra [vi]pratipatteḥ //",
  "SA01abhsubhu:1482": "kāmāvacaro rāgaḥ pañcavijñānakāyikaḥ sukhena saṃprayujyate /",
  "SA01abhsubhu:1483": "manovijñānakāyikaḥ saumanasyena /",
  "SA01abhsubhu:1484": "sarva upekṣayāprabandhoparatikāle /",
  "SA01abhsubhu:1485": "duḥkhadaurmanasyābhyāṃ tu na saṃprayujyate, harṣākārapravṛttatvāt //",
  "SA01abhsubhu:1486": "pratigho duḥkhena saṃprayujyate pañcavijñānakāyikaḥ,",
  "SA01abhsubhu:1487": "ṣaṣṭho daurmanasyena,",
  "SA01abhsubhu:1488": "sarva upekṣayā pūrvavat sukhasaumanasyābhyāṃ na saṃprayujyate,",
  "SA01abhsubhu:1489": "dainyākārapravṛttatvāt //",
  "SA01abhsubhu:1490": "mānaḥ kāmadhatau sukhena na saṃprayujyate, pañcavijñānakāyikābhāvāt /",
  "SA01abhsubhu:1491": "prathamadvitīyayostarhi dhyānayoḥ kathaṃ sukhena saṃprayujyate /",
  "SA01abhsubhu:1492": "manobhūmikena sukhena /",
  "SA01abhsubhu:1493": "[Abhidh-s-bh_61] kathaṃ tatra manobhūmikaṃ sukham /",
  "SA01abhsubhu:1494": "yattaducyate prītisukhamiti, yathoktam - \"prītiḥ katamā /",
  "SA01abhsubhu:1495": "yā parivṛttāśrayasya parivṛttivijñānāśritā cittatuṣṭiḥ cittaudvilyaṃ cittaharṣaḥ cittakalpatā sātaṃ veditaṃ vedanāgatam /",
  "SA01abhsubhu:1496": "sukhaṃ katamat /",
  "SA01abhsubhu:1497": "yatparivṛttāśrayasyālayavijñānāśrita āśrayānugrahata āśrayahlādaḥ sātaṃ veditaṃ vedanāgatamiti /",
  "SA01abhsubhu:1498": "\" tadetaduktaṃ bhavati /",
  "SA01abhsubhu:1499": "sukhā vedanā prathamadvitīyayordhyānayorutpadyamānā yena cittacaitakalāpena saṃprayujyate taṃ ca harṣākāreṇa prīṇayati,",
  "SA01abhsubhu:1500": "āśrayaṃ cālayavijñānasvabhāvaṃ prasrabdhisukhena hlādayati /",
  "SA01abhsubhu:1501": "atastadubhayakṛtyakaratvādubhayathaivāsyā vyavasthānaṃ veditavyaṃ prītiḥ sukhaṃ ceti /",
  "SA01abhsubhu:1502": "tasmāttayā saṃprayujyamāno mānaḥ sukhena saumanasyena ca saṃprayujyata ityucyate /",
  "SA01abhsubhu:1503": "mithyādṛṣṭiḥ kāmadhātau daurmanasyena saumanasyena ca saṃprayujyate,",
  "SA01abhsubhu:1504": "sukṛtaduṣkṛtakāriṇāṃ tadvaiphalyadarśanenādhṛtiharṣotpādāt /",
  "SA01abhsubhu:1505": "sukhaduḥkhābhyāṃ na saṃprayujyate, manobhūmikatvāt sarvasyā dṛṣṭeḥ //",
  "SA01abhsubhu:1506": "vicikitsā kāmadhātau saumanasyena na saṃprayujyate,",
  "SA01abhsubhu:1507": "aniścitacittasya nairvṛttyamantareṇa saumanasyābhāvāt /",
  "SA01abhsubhu:1508": "rūpadhātau vicikitsottaradhyāyināmapi prītisukhaṃ samādhivalādhānenānuvartata eveti tatra sukhasaumanasyābhyāmapi saṃprayujyate //",
  "SA01abhsubhu:1509": "āveṇikāyā apyavidyāyā eṣa eva nayo draṣṭavyaḥ sukhasaumanasyābhyāṃ saṃprayogāsaṃprayogamārabhya //",
  "SA01abhsubhu:1510_0": "sarvakleśā upekṣayā saṃprayujyante audāsīnyamāgamyāstagamanatāmupādāyeti kleśapravandhasya",
  "SA01abhsubhu:1510_1": "mandataratamatāgamanenoparatavegasyoparamaṇādante 'vaśyamaudāsīnyamukhenopekṣāyāḥ",
  "SA01abhsubhu:1510_2": "saṃprayogo veditavyaḥ //",
  "SA01abhsubhu:1511": "rūpadhātau caturvijñānakāyikastatra ghrāṇajihvāvijñānābhāvāt /",
  "SA01abhsubhu:1512": "mānādayo manovijñānakāyikā eva, paritulanatāmukhapravṛttitvāt /",
  "SA01abhsubhu:1513": "mānasyaikadeśapravṛttitvaṃ kenacidevāṃśenonnatigamanāt //",
  "SA01abhsubhu:1514": "kāmadhatau daśa dukhadarśanaprahātavyā iti ye tatra tannidānapadasthānato vipratipannāḥ /",
  "SA01abhsubhu:1515": "evaṃ samudayādiṣu yathāyogaṃ vipratipannāstaddarśanaprahātavyā iti veditavyāḥ /",
  "SA01abhsubhu:1516": "kiṃ khalu ye yadālaṃbanāste tatra [Abhidh-s-bh_62] vipratipannā iti veditavyāḥ /",
  "SA01abhsubhu:1517": "nāvaśyam, anāsravālaṃbanānāṃ sāsrave vastunyanuśayāditi /",
  "SA01abhsubhu:1518": "rūpadhātau pratidhābhāvānnava eva duḥkhādidarśanaprahātavyā veditavyāḥ /",
  "SA01abhsubhu:1519": "evamārūpyadhātau /",
  "SA01abhsubhu:1520": "sahajā satkāyadṛṣṭiḥ kā bhāvanāprahātavyā /",
  "SA01abhsubhu:1521": "yāmadhiṣṭhāyotpannadarśanamārgasyāpyāryaśrāvakasyāsmimānaḥ samudācarati /",
  "SA01abhsubhu:1522_0": "yathoktam - \"nāhamāyuṣmandāsakemān pañcopādānaskandhānātmata [ā]tmīyato vā samanupaśyāmyapi",
  "SA01abhsubhu:1522_1": "tvasti me eṣu pañcasūpādānaskandheṣvasmīti māno 'smīti chando 'smītyanuśayo 'prahīṇo",
  "SA01abhsubhu:1522_2": "'parijñāto 'nirodhito 'vāntīkṛta iti /",
  "SA01abhsubhu:1523_0": "\" yathā kliṣṭasya dhātrīcailasyoṣādibhiḥ sudhautasya nirmalasyāpi satastadadhivāsanākṛtaṃ",
  "SA01abhsubhu:1523_1": "gandhamātramanuvartate yattatsugandhadravyaparibhāvanayā bhūyo 'pyapanetavyaṃ bhavatyevameva",
  "SA01abhsubhu:1523_2": "darśanamārgeṇa prahīṇaparikalpitasatkāyadṛṣṭimalasyāpyāryaśrāvakasya pūrvābhiniveśābhyāsakṛtamaparicchinnavastukamātmadarśanamanuvartate",
  "SA01abhsubhu:1523_3": "yattatpunarmārgabhāvanayā prahātavyaṃ bhavatīti /",
  "SA01abhsubhu:1524": "antagrāhadṛṣṭiḥ sahajocchedadṛṣṭisaṃgṛhītā veditavyā,",
  "SA01abhsubhu:1525": "yayā nirvāṇāt pratyudāvartate mānasaṃ paritrasanamupādāyātha kastarhi me ātmeti /",
  "SA01abhsubhu:1526": "rāgādayo bhāvanāprahātavyā dṛṣṭipakṣān muktvā //",
  "SA01abhsubhu:1527": "tannidānavastuparijñānaṃ kleśānuśayaścāprahīṇo bhavatyevamādi pūrvavat /",
  "SA01abhsubhu:1528": "svabhāvaparijñānaṃ kleśa eṣa utpannaḥ cittasaṃkleśātmaka iti /",
  "SA01abhsubhu:1529": "ādīnavaparijñānamātmāvyāvādhāya saṃvartate paravyābādhāyobhayavyā[bā]dhāya,",
  "SA01abhsubhu:1530_0": "dṛṣṭadhāmikamavadyaṃ prasavati sāṃparāyikaṃ dṛṣṭadharmasāṃparāyikamavadyaṃ prasavati",
  "SA01abhsubhu:1530_1": "tajjaṃ caitasikaṃ duḥkhadaurmanasyaṃ pratisaṃvedayata ityevaṃ tribhiḥ prakāraiḥ parijñāyotpannaḥ",
  "SA01abhsubhu:1530_2": "kleśo 'nadhivāsanayogena parivarjyate /",
  "SA01abhsubhu:1531": "anutpannasya tvanutpādāya mārgo bhāvyate //",
  "SA01abhsubhu:1532": "asaṃbhinnālaṃbanena manaskāreṇeti miśrālaṃbanena sarvadharmasāmānya lakṣaṇākāreṇetyarthaḥ /",
  "SA01abhsubhu:1533": "yadi sarvadharmā anātmana iti nairātmyajñānenaiva kleśaprahāṇaṃ bhavatyanityādyākārāḥ kimarthamupadiśyante /",
  "SA01abhsubhu:1534": "na te kleśaprahāṇārthaṃ kiṃtarhyanātmākāraparikarmārtham /",
  "SA01abhsubhu:1535": "anityākāraṃ hi niḥsṛtyānātmākāraḥ /",
  "SA01abhsubhu:1536": "yathoktam - \"yadanityaṃ taddukhaṃ yaddukhaṃ tadanātmeti\" /",
  "SA01abhsubhu:1537": "ata evānātmākārasyānuttaryavyavasthānam /",
  "SA01abhsubhu:1538": "ānuttaryāṇyārabhya trīṇyānuttaryāṇi - jñānānuttaryaṃ [Abhidh-s-bh_63] pratipadānuttaryaṃ vimuktyānuttaryaṃ ca /",
  "SA01abhsubhu:1539": "tatra jñānānuttaryaṃ nairātmyajñānam, tataḥ pareṇa jñānāntarāparyeṣaṇā[t] /",
  "SA01abhsubhu:1540": "pratipadānuttarya sukhā kṣiprābhijñā, tasyāḥ sarvapratipadagratvāt /",
  "SA01abhsubhu:1541": "vimuktyānuttarya maśaikṣākopyā ca vimuktiḥ, sarvavimuktiprativiśiṣṭatvāt /",
  "SA01abhsubhu:1542": "etāni ca trīṇyānuttaryāṇi yathākramaṃ darśanabhāvanāniṣṭhāmārgānadhikṛtya veditavyāni //",
  "SA01abhsubhu:1543": "upalabdhikarma cakṣurādīnāṃ rūpadarśanādi /",
  "SA01abhsubhu:1544": "kāritrakarma pṛthivyādīnāṃ dhāraṇādi yadvā yasya svalakṣaṇakṛtyam /",
  "SA01abhsubhu:1545": "tadyathā rūpaṇā rūpasyetyevamādi /",
  "SA01abhsubhu:1546": "vyavasāyakarmābhisaṃdhipūrvakaṃ kāyādikarma /",
  "SA01abhsubhu:1547": "pariṇatikarma suvarṇakārādīnāmalaṃkārādi /",
  "SA01abhsubhu:1548": "prāptikarmāryamārgādīnāṃ nirvāṇādhigamādi //",
  "SA01abhsubhu:1549": "asmiṃstvarthe yadbhūyasyā vyavasā karmābhipretamiti prāptikāritrakarmaṇorapi saṃbhavāt //",
  "SA01abhsubhu:1550": "kāyādikarma karmapathā iti sūtrānusāreṇa yathāpradhānaṃ nirdeśo veditavyaḥ,",
  "SA01abhsubhu:1551": "tatprayogādīnāpi kāyādikarmāntarbhāvāt /",
  "SA01abhsubhu:1552": "trayaścatvārastrayaśca karmapathā yathākramaṃ kāyavāṅmanaḥkarmalakṣaṇā veditavyāḥ //",
  "SA01abhsubhu:1553": "prāṇātipātādīnāṃ vastu sattvasaṃkhyātamasattvasaṃkhyātaṃ vā yathāyogaṃ yadadhiṣṭhāya prāṇātipātādayaḥ pravartante /",
  "SA01abhsubhu:1554": "āśayastatra vastuni tatsaṃjñāśayastatkarmapathakriyecchāśayaśca /",
  "SA01abhsubhu:1555": "prayogastatkriyāyai svayaṃ parairvā kāyavāṅmanobhirārambhaḥ /",
  "SA01abhsubhu:1556": "kleśaḥ lobhadveṣamohā yathāyogaṃ samastavyastāḥ /",
  "SA01abhsubhu:1557": "niṣṭhāgamanaṃ tena tena prayogeṇa tasya tasya karmaṇaḥ paripūraṇaṃ tatkālamūrdhvakālaṃ vā //",
  "SA01abhsubhu:1558": "tatra prāṇātipātasya vastu sattvaḥ /",
  "SA01abhsubhu:1559": "āśayastatra tatsaṃjñino vadhābhiprāyaḥ /",
  "SA01abhsubhu:1560": "prayogo vadho yatpraharaṇādibhiḥ /",
  "SA01abhsubhu:1561": "kleśo lobhādikaḥ /",
  "SA01abhsubhu:1562": "niṣṭhāgamanaṃ tasya prāṇinastena prayogeṇānantaraṃ praścādvā maraṇam //",
  "SA01abhsubhu:1563": "adattādānādonāṃ vastu ca niṣṭhāgamanaṃ ca nirdhekṣyāmaḥ /",
  "SA01abhsubhu:1564": "śeṣaṃ yathāyogaṃ yojayitavyam /",
  "SA01abhsubhu:1565": "adattādānasya vastu paraparigṛhītaṃ sattvasaṃkhyātamasattvasaṃkhyātaṃ vā /",
  "SA01abhsubhu:1566": "niṣṭhāgamanaṃ tatsvīkaraṇam /",
  "SA01abhsubhu:1567": "kāmamithyācārasya vastvagamyā strī gamyā vānaṅgādeśākāle vamātrāyuktābhyāṃ ca sarvaśca pumānnapuṃsakaṃ ca /",
  "SA01abhsubhu:1568": "niṣṭhāgamanaṃ dvayadvayasamāpattiḥ /",
  "SA01abhsubhu:1569": "mṛṣāvādasya vastu dṛṣṭaṃ śrutaṃ mataṃ vijñātamadṛṣṭamaśrutamamatamavijñātaṃ ca /",
  "SA01abhsubhu:1570": "[Abhidh-s-bh_64] āśayo 'nyathāvatkukāmatā /",
  "SA01abhsubhu:1571": "niṣṭhāgamanaṃ parṣatprativādivijñāpanam /",
  "SA01abhsubhu:1572": "paiśunyasya vastu samagravyagrāḥ sattvāḥ /",
  "SA01abhsubhu:1573": "āśayasteṣāmeva bhedāpratisaṃdhānābhiprāyaḥ /",
  "SA01abhsubhu:1574": "niṣṭhāgamanaṃ bhedyavijñāpanam /",
  "SA01abhsubhu:1575": "pāruṣyasya vastvāghātanimittabhūtāḥ sattvāḥ /",
  "SA01abhsubhu:1576": "niṣṭhāgamanaṃ pārūṣāṇām /",
  "SA01abhsubhu:1577": "saṃbhinnapralāpasya vastvanarthopasaṃgṛhītārthaḥ /",
  "SA01abhsubhu:1578": "niṣṭhāgamanaṃ tasya bhāṣaṇam /",
  "SA01abhsubhu:1579": "abhidhyāyā vastu parakīyaṃ vittopakaraṇam /",
  "SA01abhsubhu:1580": "āśayastatra tatsaṃjñinastathāruciḥ /",
  "SA01abhsubhu:1581": "prayogastatsvīkaraṇasaṃpradhāraṇam /",
  "SA01abhsubhu:1582": "niṣṭhāgamanaṃ tatsvīkaraṇaniścayaḥ /",
  "SA01abhsubhu:1583": "vyāpādasya vastvāghātanimittabhūtāḥ sattvāḥ /",
  "SA01abhsubhu:1584": "niṣṭhāgamanaṃ prahanananiścayaḥ /",
  "SA01abhsubhu:1585": "mithyādṛṣṭervastu sannarthaḥ /",
  "SA01abhsubhu:1586": "āśayaḥ satyatatsaṃjñinastathāruciḥ /",
  "SA01abhsubhu:1587": "niṣṭhāgamanamapavādaniścayaḥ //",
  "SA01abhsubhu:1588": "parājñaptisaṃcetanīyatā yathā kaścidanicchannapi parairbalādājñāpyamano 'bhisaṃghāyākuśalamācarati /",
  "SA01abhsubhu:1589": "parasaṃjñaptisaṃcetanīyatā yathā kaścidanicchanniva paraiḥ saṃjñāpyamānaḥ samādāpyamāno hitametaditi grāhyamāṇo 'bhisaṃghāyā kuśalamācarati /",
  "SA01abhsubhu:1590": "avijñāya saṃcetanīyatā yathā kaścidguṇadoṣānabhijño 'nabhiniviṣṭaḥ yadṛcchayābhisaṃdhāyākuśalamācarati /",
  "SA01abhsubhu:1591": "mūlābhiniveśasaṃceta nīyatā yathā kaścidkuśalamūlaiḥ lobhādibhirabhibhūta āviṣṭacittastīvreṇābhiniveśenābhisaṃghāyākuśalamācarati /",
  "SA01abhsubhu:1592": "viparyāsasaṃcetanīyatā yathā kaściddharmakāmo viṣamahetudṛṣṭirāyatyāmiṣṭaphalārthamabhisaṃdhāyākuśalamācarati /",
  "SA01abhsubhu:1593": "tatra pūrvikābhistisṛbhiḥ saṃcetanīyatābhiḥ kṛtamapi karma naivopacīyate yato 'sya nāvaśyaṃ vipākaḥ pratisaṃvedanīyaḥ /",
  "SA01abhsubhu:1594": "paścimābhyāṃ tu saṃcetanīyābhyāṃ yadi kṛtaṃ bhavatyupacitaṃ cāvaśyamevāsya vipākaḥ pratisaṃvedyate /",
  "SA01abhsubhu:1595": "upacayo vāsanāvṛddhirityālayavijñāne vipākabīja paripoṣaṇaṃ veditavyam //",
  "SA01abhsubhu:1596": "karmakriyāniyamaḥ pūrvakarmabhireva niyamya vipākasaṃtatirāviddhā bhavati /",
  "SA01abhsubhu:1597": "yadasmin janmanyanenedaṃ karma karaṇīyamiti sa tamavadhimalaṃghayitvā tatkarma karoti,",
  "SA01abhsubhu:1598": "yasyākaraṇāya pratibandhaṃ buddhā api bhagavanto na samarthāḥ kartum yathāhetuniyamanaṃ phalasaṃtānapariṇāmāditi /",
  "SA01abhsubhu:1599": "vipākapratisaṃvedanāniyamaḥ saṃcetanīyasya karmaṇaḥ pūrvavat /",
  "SA01abhsubhu:1600": "avasthāniyame dṛṣṭadharmavedanīyādibhiravasthāpi niyamitā bhavatīti /",
  "SA01abhsubhu:1601": "yathānena vipākena dṛṣṭe dharme bhavitavyamanenopapadyānenāparasmin paryāya iti //",
  "SA01abhsubhu:1602": "[Abhidh-s-bh_65]",
  "SA01abhsubhu:1603": "akuśalānāṃ karmapathānāṃ mṛdumadhyādhi mātrāṇāṃ vipākaphalaṃ tiryakpretanarakeṣu veditavyam /",
  "SA01abhsubhu:1604": "niṣyandaphalamapāyebhyaścyutvā manuṣyeṣūpapannānaṃ pratyekaṃ prāṇātipātādattādānādyānurūpyeṇātmabhāvaparigrahayorvipattiḥ /",
  "SA01abhsubhu:1605": "tadyathālpāyuṣkatā dāridrayamityevamādi yathāyogam /",
  "SA01abhsubhu:1606": "adhipatiphalaṃ pratyekaṃ tadānurūpyeṇaiva bāhyānāṃ bhāvānāṃ [sa]syādīnāṃ vipattiḥ /",
  "SA01abhsubhu:1607": "tadyathā prāṇātipātasyādhipatyenālpaujaso bhavantyevamādi //",
  "SA01abhsubhu:1608": "yathāsūtram - \"sarvairdaśabhirakuśalaiḥ karmapathairāsevitairbhāvitairbahulīkṛtairnarakeṣūpapadyate /",
  "SA01abhsubhu:1609": "tadeṣāṃ vipākaphalam /",
  "SA01abhsubhu:1610": "sa cedicchatvamāgacchati manuṣyāṇāṃ sabhāgatām,",
  "SA01abhsubhu:1611": "prāṇātipātenālpāyurbhavati adattādānena bhogavyasanī bhavati /",
  "SA01abhsubhu:1612": "kāmamithyācāreṇa sasapatnadāraḥ /",
  "SA01abhsubhu:1613": "mṛṣāvādenābhyākhyānabahulaḥ /",
  "SA01abhsubhu:1614": "paiśūnyena mitrabhedo 'sya bhavati /",
  "SA01abhsubhu:1615": "pāruṣyeṇāmanojñaśabdaśravaṇaṃ bhavati /",
  "SA01abhsubhu:1616": "saṃbhinnapralāpenānādeyavākyaḥ /",
  "SA01abhsubhu:1617": "abhidhyayā tīvrarāgaḥ /",
  "SA01abhsubhu:1618": "vyāpādena tīvradveṣaḥ /",
  "SA01abhsubhu:1619": "mithyādṛṣṭyā tīvramohaḥ, tasyā mohabhūyastvāt /",
  "SA01abhsubhu:1620": "idameṣāṃ niṣyandaphalam /",
  "SA01abhsubhu:1621": "prāṇātipātenātyāsevitena bāhyābhāvā alpaujaso bhavanti /",
  "SA01abhsubhu:1622": "adattādānenāśanirajobahulāḥ /",
  "SA01abhsubhu:1623": "kāmamithyācāreṇa rajo 'vakīrṇāḥ /",
  "SA01abhsubhu:1624": "mṛṣāvādena dugandhāḥ /",
  "SA01abhsubhu:1625": "paśūnyenotkūlanikūlāḥ /",
  "SA01abhsubhu:1626": "pārūṣyeṇoṣarajaṅgalāḥ pratikrusṭāḥ pāpabhūmayaḥ /",
  "SA01abhsubhu:1627": "saṃbhinnapralāpena viṣamartupariṇāmāḥ /",
  "SA01abhsubhu:1628": "abhidhyayā sūkṣmaphalāḥ /",
  "SA01abhsubhu:1629": "vyāpādena kaṭukaphalāḥ /",
  "SA01abhsubhu:1630": "mithyādṛṣṭayālpaphalā aphalā vā /",
  "SA01abhsubhu:1631": "idameṣāmadhipatiphalam //\"",
  "SA01abhsubhu:1632": "[Abhidh-s-bh_66]",
  "SA01abhsubhu:1633": "daśānāṃ kuśalānāṃ karmapathānāṃ vipākaphalaṃ devamanuṣyeṣu /",
  "SA01abhsubhu:1634": "niṣyandaphalaṃ teṣveva pratyekamānurūpyeṇātmabhāvaparigrahasaṃpattiḥ /",
  "SA01abhsubhu:1635": "yathākuśalānāṃ karmapathānāṃ vipākaphalādi triphalā vasthānaṃ kṛtam,",
  "SA01abhsubhu:1636": "evaṃ kuśalādīnāṃ karmapathānāṃ sāsravāṇāṃ devamanuṣyeṣu trīṇi phalāni yathāyogaṃ yojayitavyāni //",
  "SA01abhsubhu:1637": "ekena karmaṇā ekamātmabhāvamākṣipati, ekena karma[kṣa]ṇenaikajanmikasyaiva vipākasya bījapoṣaṇāt /",
  "SA01abhsubhu:1638": "ekenānekamākṣipati, tenaivānekajanmikavipākabījapoṣaṇāt /",
  "SA01abhsubhu:1639": "anekenaikamākṣipati, bahubhiḥ karmakṣaṇaiḥ tasyaivaikasya punaḥ punaḥ bījapoṣaṇāt /",
  "SA01abhsubhu:1640": "anekenānekamākṣipati, bahubhiranyonyāpekṣayā janmaparaṃparābījapoṣaṇāditi //",
  "SA01abhsubhu:1641": "kena kāraṇena rūpārūpyapratisaṃyuktaṃ kuśalamānijyamityucyate /",
  "SA01abhsubhu:1642": "yathā kāmāvacaramanyagatikamapi paripūrakaṃ kuśalamūlamanyatra vipākaṃ prayacchati,",
  "SA01abhsubhu:1643": "naivaṃ rūpyārūpyāvacaram,",
  "SA01abhsubhu:1644": "bhūminaiyamyena phaladānāt /",
  "SA01abhsubhu:1645": "ato vipākadānaṃ pratyakampanārthenānijyamuktaṃ samāhitabhūmikatvāccākampanārthe[ne]ti //",
  "SA01abhsubhu:1646": "phalavipākasaṃmūḍhasyāpuṇyāḥ saṃskārāḥ saṃbhavanti,",
  "SA01abhsubhu:1647": "teṣāmekāntakliṣṭatvenāvidyāsāṃnidhye sati phalavipākābhisaṃpratyayākārāyāḥ samyagdṛṣṭeranavakāśāt /",
  "SA01abhsubhu:1648": "tattvārthasaṃmūḍhasya puṇyāniṃjyāstattvārtha ucyate catvāryāryasatyāni /",
  "SA01abhsubhu:1649_0": "tatra saṃmohaḥ kuśalacittānāmapyadṛṣṭasatyānāmanuśayato 'nubuddho bhavati yadvaśena",
  "SA01abhsubhu:1649_1": "te duḥkhatastraidhātukasya yathābhūtamaparijñānāt punarbhavahetubhūtān puṇyānijyasaṃskārānutthāpayanti /",
  "SA01abhsubhu:1650": "na tvevaṃ dṛṣṭasatyāstattvārthasaṃmohābhāvāt /",
  "SA01abhsubhu:1651": "ataste taddhetukā ityucyante //",
  "SA01abhsubhu:1652": "prāṇātipātasya lobhena prayogo māṃsikādīnām /",
  "SA01abhsubhu:1653": "dveṣeṇaiva vairaniryātanakāmānām /",
  "SA01abhsubhu:1654": "mohena yājñikādīnām /",
  "SA01abhsubhu:1655": "dveṣeṇaiva niṣṭhā nirghṛṇatāmantareṇa parasattvavipādanāsaṃbhavāt /",
  "SA01abhsubhu:1656": "evaṃ pāruṣyādīnāṃ yathāyogaṃ yojayitavyam /",
  "SA01abhsubhu:1657": "[Abhidh-s-bh_67] abhidhyādīnāṃ kathaṃ lobhādibhiḥ prayogaḥ /",
  "SA01abhsubhu:1658": "tatrābhidhyākarmapathaḥ paravittopakaraṇasvīkaraṇaniścaya ityuktam /",
  "SA01abhsubhu:1659": "tadyadi tenaiva vittopakaraṇenārthī bhava[ti] tatsvīkaraṇāyābhisaṃskarotyato 'sya lobhena prayogo vyavasthāpyate /",
  "SA01abhsubhu:1660": "atha maivāsya bhūdityevaṃ dveṣeṇa /",
  "SA01abhsubhu:1661": "atha parasvīkaraṇe na kaściddoṣa iti mohena prayogo veditavyaḥ /",
  "SA01abhsubhu:1662": "evamanyadapi yojayitavyam //",
  "SA01abhsubhu:1663": "anyonyādhipateyamapi karma sādhāraṇaṃ veditavyaṃ yadvaśātsattvā anyonyaṃ citacaittapariṇāmanimittaṃ bhavantīti //",
  "SA01abhsubhu:1664": "vaipakṣikāt karmaṇaḥ prātipakṣikai karma bala[va]ddraṣṭavyam,",
  "SA01abhsubhu:1665": "pratipakṣabalenākṣiptasyāpi vipakṣaphalasyānyathātvāpādanāt /",
  "SA01abhsubhu:1666": "sarvaṃ ca kuśalaṃ karma saṃcetanīyaṃ pratipakṣabalikasyākuśalād balavaddraṣṭavyam /",
  "SA01abhsubhu:1667": "pratipakṣabaladurbalasya tvakuśalaṃ kuśalādbalavat /",
  "SA01abhsubhu:1668": "sarvaṃ cāviśeṣeṇa kuśalākuśalaṃ niyatavipākamārya mārgeṇāprahīṇaṃ balavadityucyate /",
  "SA01abhsubhu:1669": "kāmapratisaṃyuktamakuśalaṃ prakṛtyā balavat, kleśopakleśādibahuparivāratvāt /",
  "SA01abhsubhu:1670": "yadyapi pūrvābhyastaṃ tadapi balavat, saṃtatestena bhāvitatvāt /",
  "SA01abhsubhu:1671": "yadapi padasthaṃ paripūrṇavayasām, tīvrābhiniveśaprasādakaraṇāt /",
  "SA01abhsubhu:1672": "yadapyasādhyamaparinirvāṇadharmakāṇām, pratipakṣeṇānuddhāryatvāt /",
  "SA01abhsubhu:1673": "kṣetrato 'pi mātṛbadhādikam /",
  "SA01abhsubhu:1674": "cittābhisaṃskārato 'pi mahābodhipraṇidhānādikaṃ balavatkarma veditavyam /",
  "SA01abhsubhu:1675": "punarnavabhirākārairbalavatkarma veditavyam /",
  "SA01abhsubhu:1676": "tadyathā kṣetrato yadi guṇavaddakṣiṇīyaṃ kṣetraṃ bhavati /",
  "SA01abhsubhu:1677": "vastuno yadi praṇītaṃ prabhūtaṃ deyavastu bhavati /",
  "SA01abhsubhu:1678": "svabhāvato dānācchīlaṃ śīlādbhāvanetyevamādiḥ /",
  "SA01abhsubhu:1679": "āśrayataḥ puṇyānāṃ kartā yadi vītarāgo bhavati /",
  "SA01abhsubhu:1680": "manaskārato yadi tīvraprasādasahagato manaskāro bhavati /",
  "SA01abhsubhu:1681": "āśayato yadi nirvāṇāśayo bhavati /",
  "SA01abhsubhu:1682": "sahāyato yadi tadanyapuṇyakriyāvastuparigṛhītaṃ bhavati /",
  "SA01abhsubhu:1683": "bahulīkārataḥ yadi paunaḥ punyena kṛtaṃ bhavatyanuvitarkitaṃ vā /",
  "SA01abhsubhu:1684": "bāhujanyato yadi svayaṃ ca kṛtaṃ bhavatyanyaiśca kāritamiti //",
  "SA01abhsubhu:1685_0": "ya evaṃ vadet - yathā yathāyaṃ puruṣapudgalaḥ karma karotyupacinoti tathā tathā vipākaṃ",
  "SA01abhsubhu:1685_1": "pratisaṃvedayata ityevaṃ sati brahmacaryavāso na bhavatyavakāśaśca [Abhidh-s-bh_68]",
  "SA01abhsubhu:1685_2": "na prajñāyate samyagduḥkhakṣayāya duḥkhasyāntakriyāyai /",
  "SA01abhsubhu:1686": "kathaṃ kṛtvā brahmacaryavāso na bhavati /",
  "SA01abhsubhu:1687": "tīvrakleśasya pratisaṃkhyāya sahaduḥkhena sahadaurmanasyena śīlaparipālanāt /",
  "SA01abhsubhu:1688": "yadi tadvipākastathaiva sahaduḥkhena sahadaurmanasyenānubhūyeta vṛthā tatparipālanaṃ syāt /",
  "SA01abhsubhu:1689": "pāradārikaprabhṛtīnāṃ ca sahasukhena sahasaumanasyena dauḥśīlyakaraṇādyadi tadvipākastathaivānubhūyeta vṛthā tadviratiḥ syādityevaṃ kṛtvā brahmacaryavāso na bhavati //",
  "SA01abhsubhu:1690": "kathamavakāśaśca na prajñāyate samyagduḥkhakṣayāya duḥkhasyāntakriyāyai /",
  "SA01abhsubhu:1691": "ata eva tadupaniṣadbhatasya brahmacaryavāsasya duḥkhavipākatvāditi /",
  "SA01abhsubhu:1692": "evaṃ ca kṛtvā sukhasahagatasya karmaṇaḥ sukhasahagata eva vipāko duḥkhasahagatasya duḥkhasahagato 'duḥkhāsukhasahagatasya tatsahagata eveti niyamaḥ pratiṣiddhaḥ //",
  "SA01abhsubhu:1693": "atra yastvevaṃ yathāvedanīyaṃ yathāvedanīyamityevamādinā sukhasahagatasya kuśalākuśalasya yathāyogamāyatyāṃ sukhaduḥkhāduḥkhāsukhavedanīyasya sukhādiko vipāko 'nujñātaḥ /",
  "SA01abhsubhu:1694": "evaṃ duḥkhāduḥkhāsukhasahagatasya sukhādivedanīyasya sukhādiko vipāko 'nujñāyata iti //",
  "SA01abhsubhu:1695": "pravrajitasya saṃvaraḥ pañcavidho bhikṣusaṃvaro yāvacchāmaṇerīsaṃvara iti /",
  "SA01abhsubhu:1696": "sa duścaritavivekacaritaṃ kāmavivekacaritaṃ ca pudgalamadhikṛtya vyavasthāpitaḥ /",
  "SA01abhsubhu:1697": "tathāhi sa tādṛśaḥ śaknoti yāvajjīvaṃ prāṇātipātāda brahmacaryācca virantumiti /",
  "SA01abhsubhu:1698": "upāsakopāsikāsaṃvaro duścaritaviveka caritamadhikṛtya no tu kāmavivekacaritam /",
  "SA01abhsubhu:1699": "ataḥ evāsya yāvajjīvaṃ kāmamithyā cāraviratirvyavasthāpyate nābrahmacaryaviratiriti /",
  "SA01abhsubhu:1700": "upavāsasaṃvaro naiva duścaritavivekacaritaṃ na kāmavivekacaritam /",
  "SA01abhsubhu:1701": "ata evāsyāhorātrika upavāsasaṃvaraḥ prajñaptaḥ, śanaistadubhayābhyasanārthamiti /",
  "SA01abhsubhu:1702": "yathā paṇḍapaṇḍakānāṃ bhikṣubhikṣuṇī pakṣopāsanāyogyatvādupāsakatvapratiṣedhaḥ,",
  "SA01abhsubhu:1703": "evamubhayavyañjanānāmapi strīpuruṣakleśasamudācāreṇobhayapakṣopāsanāyogyateti na te pṛthaguktāḥ /",
  "SA01abhsubhu:1704_0": "dhyānasaṃvaro dauḥśīlyasamutthāpakānāṃ lobhādīnāṃ kāmāvacarāṇāṃ kleśopakleśānāṃ viṣkambhaṇapratipakṣeṇa",
  "SA01abhsubhu:1704_1": "bījopaghāte sati pradeśavairāgyeṇāpi kāmebhyo vītarāgasya yā tasmādauḥśīlyādviratiḥ /",
  "SA01abhsubhu:1705": "yāvattṛtīyadhyānavītarāgasya dūrībhāvapratipakṣeṇa teṣāmeva dauḥśīlyasamutthāpakānāṃ sutarāṃ bījopaghāto veditavyaḥ /",
  "SA01abhsubhu:1706": "caturthadhyānavītarāgasya tvārūpyeṣu rūpābhāvāccholasaṃvarāvyavasthānaṃ veditavyam //",
  "SA01abhsubhu:1707": "[Abhidh-s-bh_69]",
  "SA01abhsubhu:1708": "aurabhrikā ye paśūn hatvā tadvikrayeṇa jīvikāṃ kalpayanti /",
  "SA01abhsubhu:1709": "evaṃ kaukkuṭikādayo yathāsaṃbhavaṃ yojayitavyāḥ /",
  "SA01abhsubhu:1710": "nāgabandhakā araṇyāt hastino vaddhvā da[ma]yanti /",
  "SA01abhsubhu:1711": "nāgamaṇḍalikā ye sarpānādāya tatkrīḍanairjīvanti /",
  "SA01abhsubhu:1712": "mūtrakā ye parān paiśunyenopahatva jīvanti /",
  "SA01abhsubhu:1713": "abhijanmato vā tatkarmasamādānato veti tatkulīnasyānyakulīnasya ca yathākramam /",
  "SA01abhsubhu:1714": "kāyavākprayogapūrvakaḥ tatkarmādhyācāraniścayo 'saṃvara ityucyate /",
  "SA01abhsubhu:1715": "yathoktasaṃvarāsaṃvaravinirmuktasya dānapriyavacanādikaṃ khaṭacapeṭādikaṃ ca karma navasaṃvaronāsaṃvara ityucyate //",
  "SA01abhsubhu:1716": "dṛṣṭadharmavedanīyaṃ karma yatra janmani kṛtaṃ tatraiva yadvipacyate /",
  "SA01abhsubhu:1717": "upapadyavedanīyaṃ yadanantare janmani, tadyathā pañcānantaryāṇi karmāṇi /",
  "SA01abhsubhu:1718": "yasya tāvadekamevānantarya tasya tadvipāko 'nantaraṃ yuktaḥ,",
  "SA01abhsubhu:1719": "yasyedānīṃ saṃbahulāni tasya kathaṃ tadvipākapratisaṃvedanā /",
  "SA01abhsubhu:1720": "sarveṣāṃ yugapadvipākaḥ pratisaṃvidyate,",
  "SA01abhsubhu:1721": "tathāhyanekānantaryakāriṇa āśrayaḥ sukumārataro nirvartate,",
  "SA01abhsubhu:1722": "kāraṇāśca bahutīvravicitrā yadvaśādbhūyasīṃ vedanāṃ pratyanubhavati //",
  "SA01abhsubhu:1723": "ārambhaṃ ca pratyetāni dṛṣṭadharmavedanīyādīni vyavasthāpyante, na tanmātravedanīyatāmadhikṛtya /",
  "SA01abhsubhu:1724": "yasya tatraiva janmani vipāko vipaktumārabhate taddṛṣṭadharmavedanīyam /",
  "SA01abhsubhu:1725": "yasyānantare janmanyārabhate tadupapadyavedanīyam /",
  "SA01abhsubhu:1726_0": "yasyānantaraṃ janma laghayitvārabhate tadaparaparyāyavedanīyamityevaṃ ca kṛtvā hācittāvadāne",
  "SA01abhsubhu:1726_1": "- \"ānantaryasya karmaṇo narake punaḥpunaścyutyupapādena vipākapratisaṃvedanam\" -",
  "SA01abhsubhu:1726_2": "anulomitaṃ bhavatīti //",
  "SA01abhsubhu:1727": "kṛṣṇaṃ kṛṣṇavipākaṃ karmākuśalam, kliṣṭatvādaniṣṭavipākatvācca //",
  "SA01abhsubhu:1728": "viparyayācchuklaṃ śuklavipākaṃ traidhātukaṃ kuśalam //",
  "SA01abhsubhu:1729": "kṛṣṇaśuklaṃ kṛṣṇaśuklavipākaṃ yatkāmapratisaṃyuktaṃ vipākaṃ vyāmiśraṃ kuśalākuśalamityarthaḥ /",
  "SA01abhsubhu:1730": "kathamekaṃ kuśalaṃ bhavatyakuśalaṃ ca /",
  "SA01abhsubhu:1731": "nātra [Abhidh-s-bh_70] pravṛttikṣaṇanaiyamyenocyate tadevobhayamityapi tu sahāśayaprayogeṇaikaṃ karmetyayamatrābhi saṃdhirvedivyaḥ /",
  "SA01abhsubhu:1732": "tayośca kṛṣṇaśuklatāṃ pratyanyonyāsādṛśye satyekaṃ karma kṛṣṇaśuklaṃ vyavasthāpyate /",
  "SA01abhsubhu:1733": "tatrāśayataḥ kṛṣṇaṃ prayogataḥ śuklaṃ yathāpi kaścitparān vañcayitukāmasteṣāṃ saṃpratyayananimittaṃ bhāvena dānāni dadāti yāvatpravrajatyapi /",
  "SA01abhsubhu:1734": "prayogataḥ kṛṣṇamāśayataḥ śuklaṃ yathāpi kaścitputraṃ vā śiṣyaṃ vāhitānnivārayitukāmo hite ca niyojayitukāmo 'nukampācittaḥ kāyena vācā vā paruṣayā tasminkāle saṃkliśyate //",
  "SA01abhsubhu:1735": "akṛṣṇaśuklāvipākaṃ karma karmakṣayāya saṃvartate prayogānantaryamārgeṣvanāsravaṃ karmaprayogamārgānantaryamārgāṇāṃ prahāṇapratipakṣatvāt /",
  "SA01abhsubhu:1736": "tatrākṛṣṇaṃ kleśamalābhāvāt /",
  "SA01abhsubhu:1737": "śuklamekāntavyavadānatvāt /",
  "SA01abhsubhu:1738": "avipākaṃ saṃsāravirodhitvāt /",
  "SA01abhsubhu:1739": "karmakṣayāya saṃvartate 'syaiva kṛṣṇādikasya trividhasya sāsravasya karmaṇastenānāsraveṇa karmaṇā vipākadānavāsanāsamudghātāt //",
  "SA01abhsubhu:1740": "aviśeṣeṇa ca sarvasyānāsravasya karmaṇaḥ paripanthamānukūlyaṃ svabhāvamadhikṛtya vaṃkadoṣakaṣāyāṇāṃ śauceyānāṃ mauneyānāṃ ca yathākramaṃ vyavasthānaṃ veditavyam //",
  "SA01abhsubhu:1741": "tatra vaṃkamṛjukamārgasyāṣṭāṅgasyotpattyāvaraṇabhūtaṃ kāyavāṅmanaḥkarma /",
  "SA01abhsubhu:1742": "doṣo yena kāyādikarmaṇā dūṣite saṃtāne tattādṛśamāvaraṇabhūtaṃ karmotpadyate /",
  "SA01abhsubhu:1743": "kaṣāyāḥ tīrthikadṛṣṭisaṃniśritaṃ kāyādi karma,",
  "SA01abhsubhu:1744": "buddhaśāsanaprasādavipakṣeṇāśraddhyakāluṣyaparigṛhītatvāt /",
  "SA01abhsubhu:1745": "aparaḥ paryāyaḥ - śāśvatocchedānupatitaṃ madhyamāpratipadvirodhārthena vaṃkam /",
  "SA01abhsubhu:1746": "apavādadṛṣṭiparigṛhītaṃ vyavadānavyavasthānapradveṣārthena doṣaḥ /",
  "SA01abhsubhu:1747": "satkāyadṛṣṭiparigṛhītaṃ nairātmyatattvadarśanaprativaddhārthena kaṣāya iti //",
  "SA01abhsubhu:1748": "śauceyāni suviśuddhaśīlasaṃgṛhītamṛjudṛṣṭisaṃgṛhītaṃ ca yatkāyavāṅmanaḥkarma,",
  "SA01abhsubhu:1749": "śīladṛṣṭivipattimalavarjitatvāt /",
  "SA01abhsubhu:1750": "mauneyāni śaikṣāśaikṣāṇāṃ yadanāsravaṃ kāyavāṅmanaḥkarma munīnāṃ tatkarmeti kṛtvā /",
  "SA01abhsubhu:1751": "dānasaṃpadamadhikṛtya dānaṃ dātā bhaviṣyatītyanenābhīkṣṇadānatāṃ darśayati,",
  "SA01abhsubhu:1752": "tacchīlatayā punaḥ punardānāt /",
  "SA01abhsubhu:1753": "śramaṇebhyo brāhmaṇebhya ityevamādināpakṣapātadānatām, aviśeṣeṇa sarvārthibhyo dānāta /",
  "SA01abhsubhu:1754": "[Abhidh-s-bh_71] annapānamityevamādinecchāparipūraṇadānatām,",
  "SA01abhsubhu:1755": "yathābhiprāyaṃ sarvopakaraṇavastuparityāgāt /",
  "SA01abhsubhu:1756": "muktatyāgaḥ pratatapāṇirvyavasargarato yāyajūkastyāgasaṃpanno dānasaṃvibhāgarata ityebhiḥ padairyathākramamaniśritadānatādayo veditavyāḥ /",
  "SA01abhsubhu:1757": "aniśritadānatā punarbhavabhogāpariṇāmitatvena veditavyā //",
  "SA01abhsubhu:1758": "deyasaṃpadamadhikṛtyotthānavīryādhigatairityanenānabhidrugdhadeyavastutāṃ darśayati /",
  "SA01abhsubhu:1759": "abhidrugdhaṃ hyanutthānabīryādhigataṃ bhavati,",
  "SA01abhsubhu:1760": "svasthāne sthitvā paranikṣepā[pa]lapanena pratilabdhatvāt /",
  "SA01abhsubhu:1761": "bāhubalopārjitairityanenāparāpahṛtadeyavastutām /",
  "SA01abhsubhu:1762": "parebhyo hyapahṛtaṃ na bāhubalopārjitaṃ bhavati, taiḥ kṛcchreṇa vividhairūpāyairarjitasyāpaharaṇāt /",
  "SA01abhsubhu:1763": "svedamalāpakṣiptairityanenākuthitavimaladeyavastutām,",
  "SA01abhsubhu:1764": "svedamalābhyāmapakṣiptatvādujjhitatvādityarthaḥ /",
  "SA01abhsubhu:1765": "dhārmikairityanena kalpikadeyavastutām, śastraviṣamadyādyakalpikavastuvivarjitatvāt /",
  "SA01abhsubhu:1766": "dharmalabdhairityanena dharmārjitadeyavastutāṃ darśayati,",
  "SA01abhsubhu:1767": "tulākūlādimithyājīva parivarjanenopārjitatvāt //",
  "SA01abhsubhu:1768": "śīlaṃ samādāyākhaṇḍanena tadyogācchīlavān bhavati /",
  "SA01abhsubhu:1769": "mokṣaṃ prati yaḥ saṃvaraḥ sa prātimokṣasaṃvaraḥ /",
  "SA01abhsubhu:1770": "sa hi saṃsārānniryāṇāya bhavati /",
  "SA01abhsubhu:1771": "ācārasaṃpannaḥ sadbhiragarhiteryāpathāditvāt /",
  "SA01abhsubhu:1772": "gocarasaṃpannaḥ pañcāgocaraparivarjanāt /",
  "SA01abhsubhu:1773": "pañca bhikṣoragocarāḥ - ghoṣo veśaḥ pānāgāraṃ rājakulaṃ caṇḍālakaṭhinameva pañcamam /",
  "SA01abhsubhu:1774": "prajñaptisāvadyeṣvapi prakṛtisāvadyeṣviva tīvreṇa gauraveṇa śikṣaṇādaṇumātreṣvavadyeṣu bhayadarśī bhavati /",
  "SA01abhsubhu:1775": "samantāt paripūrṇa śikṣāmādāya śikṣate śikṣāpadeṣvityucyate //",
  "SA01abhsubhu:1776": "ataḥ paraṃ śīlamārabhya yadbhagavatā sūtrāntareṣu nirdiṣṭaṃ kāyena saṃvṛto bhavatītyevamādi tasyārtha ucyate /",
  "SA01abhsubhu:1777": "tatra kāyena vācā saṃvṛto bhavati saṃprajanyaparigṛhītatayā yathanujñātamabhikramapratikramādiṣu buddhipūrvaṃ samyagvartanāt /",
  "SA01abhsubhu:1778": "[Abhidh-s-bh_72] kāyavāksaṃpattyā saṃpannaḥ āpattyanadhyāpannatayā śīlāvipādanāt /",
  "SA01abhsubhu:1779": "pariśuddhakāyavākasamudācāraḥ samādhisaṃniśrayatayā samādhibalena dauḥśīlyamaladūrīkaraṇāt /",
  "SA01abhsubhu:1780": "kuśala[kāya]vāksamudācāraḥ kliṣṭavitarkāvyavakīrṇatayaikāntaśubhatvāt /",
  "SA01abhsubhu:1781": "anavadyakāyavāksamudācāro bhavabhogāpariṇāmitatvena sadbhiḥ praśastatvāt /",
  "SA01abhsubhu:1782": "avyābadhyakāyavāksamudācāra ātmotkarṣaṇādibhiḥ pareṣāmavajñāduḥkhasaṃvāsenāghaṭṭanāt /",
  "SA01abhsubhu:1783": "ānulomikakāyavāksamudācāro nirvāṇānuprāptyanukūlatayāryamārgāvāhanāt /",
  "SA01abhsubhu:1784": "anucchavikakāyavāksamudācāraḥ svadoṣaguṇāviṣkambhaṇachādanārtham /",
  "SA01abhsubhu:1785": "aupayikakāyavāksamudācāraḥ sabrahmacāryupagrahaṇaśīlatayopagamanārhatvāt /",
  "SA01abhsubhu:1786": "pratirūpakāyavāksamudācāro guruṣu gurusthānīyeṣu ca nihitamānatayā yathārhamupacaraṇāt /",
  "SA01abhsubhu:1787": "pradakṣiṇakāyavāksamudācāro 'vavāde pradakṣiṇagrāhitayāsvayaṃdṛṣṭiparāmarśatvāt /",
  "SA01abhsubhu:1788": "ataptakāyavāksamudācāraḥ kaṣṭatapolūhādhimuktivivarjitatayānātmatapatvāt /",
  "SA01abhsubhu:1789": "ananutāpyakāyavāksamudācāraḥ samutsṛṣṭān bhogān karmāntāṃścārabhyāvipratisāritayā paścāttāpābhāvāt /",
  "SA01abhsubhu:1790": "avipratisārakāyavāksamudācāraḥ kuśalapakṣamārabhyālpamātreṇāsaṃtuṣṭasyā vipratisāritayā yāvacchakyaṃ saṃpādanāt //",
  "SA01abhsubhu:1791": "karma svakameṣāṃ ta ime karmasvakāḥ /",
  "SA01abhsubhu:1792": "kathaṃ punasteṣāṃ karma svakaṃ bhavati /",
  "SA01abhsubhu:1793": "svayaṃkṛtakarmavipākapratisaṃvedanatāmupādāya, taddhi nāma svakamityucyate yatparairasādhāraṇamiti /",
  "SA01abhsubhu:1794": "karmāṇi dāyāya eṣāṃ ta ime karmadāyādāḥ /",
  "SA01abhsubhu:1795": "kathaṃ karmaṇāṃ dāyādatvam /",
  "SA01abhsubhu:1796": "tasyāṃ svayaṃkṛtavipākapratisaṃvedanāyāṃ kuśalākuśalānāṃ karmaṇāmanyonyadāyādatāmupādāya yathāsvamiṣṭāniṣṭaphalasaṃvibhajanāt /",
  "SA01abhsubhu:1797": "te punaḥ svakṛtakarmeṣṭāniṣṭavipākapratisaṃvedinaḥ sattvāḥ kuta āditaḥ saṃbhūtāḥ kimahetukā āhosvit prakṛtīśvarādihetukā ityāha karmayonīyāḥ /",
  "SA01abhsubhu:1798": "karmeveṣāmahetuviṣamahetuvarjito yoniḥ sattvānāṃ saṃbhavāyetyarthaḥ /",
  "SA01abhsubhu:1799": "evaṃ tāvatpravṛttimārabhya nivṛttimapyārabhya karmapratisaraṇāḥ,",
  "SA01abhsubhu:1800": "sāsravakarmaprahāṇāyānāsravakarmasaṃśrayaṇāt karmaivaiṣāṃ pratisaraṇaṃ bhavatīti //",
  "SA01abhsubhu:1801": "yaduktamacintyaḥ sattvānāṃ karmavipāka iti na sarvaiḥ prakāraiḥ [a] sāvacintyo veditavyaḥ /",
  "SA01abhsubhu:1802": "kathaṃ tarhi cintyaḥ kathamacintyaḥ /",
  "SA01abhsubhu:1803": "[Abhidh-s-bh_73] kuśalākuśalasyeṣṭāniṣṭo vipākaḥ sugatidurgatyoriti cintyaḥ,",
  "SA01abhsubhu:1804": "śakyatvāt samyagdṛṣṭyādiguṇāvāhanācca /",
  "SA01abhsubhu:1805": "anena karmaṇā sattvānāmātmabhāvasya varṇasaṃsthānādiprakārabhedavaicitryamityacintyaḥ,",
  "SA01abhsubhu:1806": "aśakyatvāt sarvajñādanyasyonmādādidoṣābāhanācca /",
  "SA01abhsubhu:1807": "tadeva karmasthānādibhiracintyam /",
  "SA01abhsubhu:1808": "[tatra sthānaṃ] yatra pradeśe sthitvā yatkarma kṛtvā grāme vā nagare vetyādi /",
  "SA01abhsubhu:1809": "vastu yadadhiṣṭhānaṃ sattvasaṃkhyātamasattvasaṃkhyātaṃ vā /",
  "SA01abhsubhu:1810": "hetuḥ kuśalākuśalādeḥ kuśalākuśalamūlāniyathāyogam /",
  "SA01abhsubhu:1811": "vipākastadevātmabhāvavaicitryam /",
  "SA01abhsubhu:1812": "bāhyabhāvavaicitryābhinirvartakaṃ karmācintyam,",
  "SA01abhsubhu:1813": "kīdṛśena khalu karmaṇā kaṇṭakādīnāṃ taikṣṇādikaṃ kṛtamiti lokacintā nantarbhūtatvāt /",
  "SA01abhsubhu:1814": "maṇimantrauṣadhimuṣṭiyogapratisaṃyuktaṃ karmācintyam /",
  "SA01abhsubhu:1815": "tatra maṇi[prati]saṃyuktaṃ candrakāntādīnāmudakakṣaraṇādi /",
  "SA01abhsubhu:1816": "mantrapratisaṃyuktaṃ tadabhimantritānāmadāhādi /",
  "SA01abhsubhu:1817": "auṣadhipratisaṃyuktaṃ tayā gṛhītayānturdhātādi /",
  "SA01abhsubhu:1818": "muṣṭiyogapratisaṃyuktaṃ tena tena muṣṭiyogena jvarāpagamādi /",
  "SA01abhsubhu:1819": "sarva ca yogināṃ prabhāvakarmācintyam /",
  "SA01abhsubhu:1820": "katham /",
  "SA01abhsubhu:1821": "te cittaprabhāvena mahāpṛthivī kampayantyākāśena votpatantītyevamādi /",
  "SA01abhsubhu:1822": "bodhisattvānāṃ vaśitābhiryat kriyate karma tadacintyam /",
  "SA01abhsubhu:1823": "tadyathā āyurvaśitayā bodhisattvā āyuḥsaṃskārānadhiṣṭhā ya yāvadicchanti tiṣṭhanti /",
  "SA01abhsubhu:1824": "cittavaśitayā yathecchaṃ samādhīn samāpadyante pariṣkāravaśitayāprameyamanardheyamupakaraṇavarṣa sattvānāṃ varṣanti /",
  "SA01abhsubhu:1825": "karmavaśitayānyadhātu bhūmigatiyonyavasthāvedanīyāni karmāṇyanyathā pariṇāmayanti /",
  "SA01abhsubhu:1826": "upapattivaśitayā dhyānairapi vihṛtyāparihīṇā eva kāmadhātāvupapadyante /",
  "SA01abhsubhu:1827": "adhimuktivaśitayā pṛthavyādīnavāditvenādhimucyante /",
  "SA01abhsubhu:1828": "praṇidhānavaśitayā yatheṣṭaṃ svaparārthasaṃpattikarāṇyasaṃkhyeyāni mahāpraṇidhānānyabhinirha[ra]nti /",
  "SA01abhsubhu:1829": "ṛddhivaśitayā sattvānāmāvaja nārthamaprameyamṛddhipratihārya saṃdarśa[ya]nti /",
  "SA01abhsubhu:1830": "jñānavaśitayā dharmārthaniruktipratibhānānāṃ prakarṣaparyantaṃ gacchanti /",
  "SA01abhsubhu:1831": "dharmavaśitayā yathārhaṃ yāvat sarvasatvānāmanyānyairnāmapadavyaṃjanakāryaḥ sūtrādīn dharmān vyavasthāpya yugapaccittaparitoṣaṇe samarthā bhavantīti //",
  "SA01abhsubhu:1832": "[Abhidh-s-bh_74]",
  "SA01abhsubhu:1833": "buddhānāṃ buddhakṛtyānuṣṭhānakarmācintyam /",
  "SA01abhsubhu:1834": "katham /",
  "SA01abhsubhu:1835": "anābhogapratigatā dharmadhātvekarasatāprāptā sarve buddhā bhagavantaḥ sattvānāṃ yathā yadā yāvatkṛtyamanuṣṭhātavyaṃ tatsarvamanutiṣṭhanti evaṃ buddhānāṃ buddhaviṣayo 'cintyaḥ //",
  "SA01abhsubhu:1836": "punarbhavasya vāsanāyā āhārakaṃ kāraṇamiti hetuḥ /",
  "SA01abhsubhu:1837": "upacitavāsanānāṃ sattvanāṃ devādisatvanikāye tadākṛtiprakṛtisādṛśyena samasyodayasya kāraṇamiti samudayam /",
  "SA01abhsubhu:1838": "pratyātmaṃsaṃtānanaiyabhyena gatiyonyādisarvaprakāraiḥ prakarṣeṇa yāvadbhavāgragatasyodbhavasya kāraṇamiti prabhavaḥ /",
  "SA01abhsubhu:1839": "apūrvasyānyasyātmabhāvasya prāptau pūrvātmabhāvātyayena kāraṇamiti pratyayaḥ //",
  "SA01abhsubhu:1840": "saṃskārāṇāmuparamātsa nirodho 'nyaḥ syāttadasaṃvadhyamāno 'rthāntarabhūtaḥ syāt /",
  "SA01abhsubhu:1841": "athānanyaḥ syātsaṃkleśalakṣaṇaḥ syāt /",
  "SA01abhsubhu:1842": "ata eva nobhayo nānubhayaśca /",
  "SA01abhsubhu:1843": "prapañcaḥ punarasminnarthe 'yoniśaścintyetyamārgeṇānyāyenānayena cintyetyarthaḥ,",
  "SA01abhsubhu:1844": "anyathā cintayitavye 'nyathācintanā[t] /",
  "SA01abhsubhu:1845": "kathaṃ punaścintyaḥ /",
  "SA01abhsubhu:1846": "śāntaḥ praṇīta ityevamādibhiḥ prakāraiḥ //",
  "SA01abhsubhu:1847": "niralaṃkāraḥ prajñāviktānāṃ vidyādivaiśeṣikaguṇālaṃkārābhāvāt //",
  "SA01abhsubhu:1848": "paryāyato 'śeṣaprahāṇamityuddeśaḥ, śeṣo nirdeśaḥ /",
  "SA01abhsubhu:1849": "ata eva tatpariśiṣṭāni padānyupādāyetyucyate, taistasya nirdeśāt /",
  "SA01abhsubhu:1850": "kathaṃ kṛtvāśeṣa prahāṇam /",
  "SA01abhsubhu:1851": "paryavasthānānuśayaprahāṇāt /",
  "SA01abhsubhu:1852": "tatra pratiniḥsargaḥ paryavasthānaprahāṇamadhikṛtya, utpannasya parivarjanāt /",
  "SA01abhsubhu:1853": "vyantībhāvo 'nuśayaprahāṇam, mūlābhāve 'tyantamanutpādāt /",
  "SA01abhsubhu:1854": "tatpunardarśanabhāvanāmārgapratipakṣabhedāddvidhā vyavasthāpyate - kṣayo virāga iti /",
  "SA01abhsubhu:1855": "tatra darśanamārgeṇa virāgatāmadhikṛtya kṣayaḥ, alpamātrāvaśiṣṭatvāt kleśarāśeḥ /",
  "SA01abhsubhu:1856": "bhāvanāmārgeṇa virāgaḥ, tasya bhūmivairāgyagamanapravibhāvitatvāt /",
  "SA01abhsubhu:1857": "tadubhayavisaṃyoge punaḥ satyāyatyāṃ ca duḥkhaṃ nirudhyate, anutpattidharmatāpādanāt /",
  "SA01abhsubhu:1858": "dṛṣṭe ca dharme daurmanasyaṃ vyupaśāmyati, asamudācārāt /",
  "SA01abhsubhu:1859": "atastatphalabhūtasya duḥkhasya prahāṇamadhikṛtyāha - nirodho vyupaśama iti /",
  "SA01abhsubhu:1860": "pūrvakarma kleśasamudāgatānāṃ tu sattvānāṃ svarasenaivoparama[ma]dhikṛtyāha - astaṃgama iti /",
  "SA01abhsubhu:1861": "evaṃ kṛtvāśeṣaprahāṇaṃ nirdiṣṭaṃ veditavyam //",
  "SA01abhsubhu:1862": "[Abhidh-s-bh_75]",
  "SA01abhsubhu:1863": "asaṃskṛtamutpādavyayasthityanyathātvābhāvātsaṃskṛtaviparyayeṇa /",
  "SA01abhsubhu:1864": "durdṛśamāryasyaivaikasya prajñā cakṣuṣo gocaratvāt /",
  "SA01abhsubhu:1865": "acalaṃ narakādigatyasaṃcāreṇa sthiratvāt /",
  "SA01abhsubhu:1866": "anataṃ kāmarūpārūpyatṛṣṇābhāvena bhaveṣvanamanāt /",
  "SA01abhsubhu:1867": "amṛtaṃ maraṇāśrayaskandhābhāvāt /",
  "SA01abhsubhu:1868": "anāsravamāsravābhāvāt /",
  "SA01abhsubhu:1869": "layanaṃ vimukti prītisukhasaṃniśrayatvāt /",
  "SA01abhsubhu:1870": "dvīpaṃ saṃsāramahārṇave sthalabhūtatvāt /",
  "SA01abhsubhu:1871": "trāṇaṃ tatprāptau jātyādisarvopadravāpagamanāt /",
  "SA01abhsubhu:1872": "śaraṇaṃ tatkṛtāśayaprayogayoravandhatvasya padasthānatayāśrayaṇī[ya]tvāt /",
  "SA01abhsubhu:1873": "parāyaṇaṃ paramasyāryatvasyāgamanāya padasthānatvādārhatyatvaprāptyupāyālaṃbanatvādityarthaḥ /",
  "SA01abhsubhu:1874": "acyutam[a]jātatvena bhraṃsāsaṃbhavāt /",
  "SA01abhsubhu:1875": "nirjvaraṃ sarvecchāvighātasaṃtāpābhāvāt /",
  "SA01abhsubhu:1876": "niṣparidāhaṃ śokādisarvaparidāhapratiprasrabdhyā śītalatvāt /",
  "SA01abhsubhu:1877": "kṣemaṃ vyādhijarāmaraṇabhayarahitārya vihārāśrayatvāt /",
  "SA01abhsubhu:1878": "śivaṃ sarvakuśaladharmāśrayatvāt /",
  "SA01abhsubhu:1879": "sauvarṇakaṃ lokottarasukhavastutvā[t] /",
  "SA01abhsubhu:1880": "svastyayanaṃ sukhena prayogeṇa tatpprāptaye ālaṃbanabhavāt /",
  "SA01abhsubhu:1881": "ārogyaṃ kleśādyāvaraṇarogarahitatvāt /",
  "SA01abhsubhu:1882": "āniñjyaṃ sarvaviṣayaprapañcavikṣeparahitatvāt /",
  "SA01abhsubhu:1883": "nirvāṇaṃ rūpādisaṃjñāpaga[ma]sya śāntasukhavihārasyālaṃbanatvāt //",
  "SA01abhsubhu:1884": "punarnirodhasatyamārabhyājātādayaḥ paryāyāḥ duḥkhalakṣaṇaviparyayārthena veditavyāḥ /",
  "SA01abhsubhu:1885": "dukhaṃ hi tatra tatra sattvanikāye pratisaṃdhibandhena jāyate /",
  "SA01abhsubhu:1886": "tata uttarakālamātmabhāvaparipūryā vardhate /",
  "SA01abhsubhu:1887": "tacca duḥkhaṃ pūrvakarmakleśāvedhena kṛtam /",
  "SA01abhsubhu:1888": "tacca vartamānaṃ duḥkhaṃ karmakleśānāṃ cānyabhavasaṃskaraṇe padasthānaṃ bhavati /",
  "SA01abhsubhu:1889": "tato 'vyucchedayogena punarbhavasya saṃtatyutpādo bhavati /",
  "SA01abhsubhu:1890": "atastadviparyayeṇa duḥkhanirodha āryasatyaṃ yathākramamajātamabhūtamakṛtamasamutpannaṃ veditavyam /",
  "SA01abhsubhu:1891": "api khalu nirodhasatyamadhikṛtya /",
  "SA01abhsubhu:1892": "śāntalakṣaṇaṃ [Abhidh-s-bh_76] saṃskāraduḥkhatayāpraśāntalakṣaṇānāmupādānaskandhānāṃ visaṃyogamadhikṛtya /",
  "SA01abhsubhu:1893": "praṇītalakṣaṇaṃ kleśaduḥkhavisaṃyogāt svayaṃ śucisukhasvabhāvatāmadhikṛtya /",
  "SA01abhsubhu:1894": "niḥsaraṇalakṣaṇaṃ nityahitasvabhāvatāmadhikṛtya,",
  "SA01abhsubhu:1895": "apunarāvartanāt kṣematvācca yathākramaṃ hitaṃ kuśalamiti śakyatvāt //",
  "SA01abhsubhu:1896": "mārgasatyaṃ yena dukhaṃ parijānīta ityevamādi,",
  "SA01abhsubhu:1897": "satyeṣvasya kṛtyādhikāreṇa lakṣaṇanirdeśo veditavyaḥ /",
  "SA01abhsubhu:1898": "pañcavidho mārga iti prabhedādhikāreṇa /",
  "SA01abhsubhu:1899": "pañcaprabhedaḥ saparivāramārgasatyādhikārādveditavyam //",
  "SA01abhsubhu:1900": "tatra saṃbhāramārgaḥ śīlādiko yasya paripūrṇatvāduṣmagatādyānupūrvyā satyadarśanāya tadāvaraṇaprahāṇāya ca saṃtānasya yogyatāṃ pratilabhata iti /",
  "SA01abhsubhu:1901": "yadvā punaranyadaupaniṣadaṃ kuśalamityavipratisārādikaṃ veditavyam //",
  "SA01abhsubhu:1902_0": "uṣmagataṃ pratyātmaṃ satyeṣvālokalabdhaḥ samādhiḥ prajñā sasaṃyoga iti samāhitena",
  "SA01abhsubhu:1902_1": "cittena satyādhipateyasya sūtrādikasya dharmasya manojalpasya mukhairarthasaṃprakhyāne",
  "SA01abhsubhu:1902_2": "sati śamathaśca vipaśyanā coṣmagatamiti veditavyam //",
  "SA01abhsubhu:1903": "tadvṛddhirmūrdhānastadupari vyavasthāpanārthena /",
  "SA01abhsubhu:1904": "kṣāntirekadeśapraviṣṭānusṛtaḥ samādhiriti /",
  "SA01abhsubhu:1905": "kathamekadeśapraviṣṭo bhavati /",
  "SA01abhsubhu:1906": "ekāntena grāhyabhāvalakṣaṇāt /",
  "SA01abhsubhu:1907": "kathamekadeśānumṛtaḥ grāhakābhāvaprativedhānukūlyāvasthānāt /",
  "SA01abhsubhu:1908": "laukiko 'gradharmo yadantaramādito lokottaro mārgaḥ //",
  "SA01abhsubhu:1909": "darśanamārgo laukikāgradharmānantaraṃ nirvikalpaśamathavipaśyanālakṣaṇo veditavyaḥ /",
  "SA01abhsubhu:1910": "samasamālaṃbyālaṃbanajñānamapi taditi tena grāhya grāhakābhāvatathatāprativeghāt /",
  "SA01abhsubhu:1911": "pratyātmamapanīta sattvasaṃketadharmasaṃketa sarvato 'panītobhayasaṃketālaṃbanadharmajñānamapi taditi /",
  "SA01abhsubhu:1912": "kathaṃ pratyātmamapanītasattvasaṃketālaṃbanadharmajñānam /",
  "SA01abhsubhu:1913": "tena sva[sa]ntāne ātmanimittāvikalpanāt /",
  "SA01abhsubhu:1914": "kathaṃ pratyātmamapanītadharmasaṃketālaṃbanadharmajñānam /",
  "SA01abhsubhu:1915": "tena svasaṃtāna eva rūpādidharmanimittāvikalpanāt /",
  "SA01abhsubhu:1916": "kathaṃ sarvato 'panītobhayasaṃketālaṃbanadharmajñānam /",
  "SA01abhsubhu:1917": "sarvatrāviśeṣeṇātma dharmanimittāvikalpa[nā]diti //",
  "SA01abhsubhu:1918": "[Abhidh-s-bh_77]",
  "SA01abhsubhu:1919": "prabhedaśaḥ punardarśanamārgaḥ satyeṣu ṣoḍaśadharmānvayakṣāntijñānāni /",
  "SA01abhsubhu:1920_0": "tatra duḥkhe dharmajñānakṣāntiḥ prayogamārge duḥkhasatyādhikārikasūtrādidharmavicāraṇājñānaṃ",
  "SA01abhsubhu:1920_1": "yoniśo manaskārasaṃgṛhītamadhipati kṛtvā svasaṃtānikaduḥkhasatye tattathatāpratyakṣānubhāvino",
  "SA01abhsubhu:1920_2": "lokottarā prajñā samyagdṛṣṭisvabhāvotpadyate yayā duḥkhadarśanaprahātavyāṃstraidhātukānaṣṭāviṃśatimanuśayān prajahāti /",
  "SA01abhsubhu:1921": "tasmāducyate duḥkhe dharmajñānakṣāntiriti /",
  "SA01abhsubhu:1922": "tayā kṣāntyā duḥkhadarśanaprahātavyakleśaprahāṇāt parivartita āśraye tadanantaraṃ yena jñānena tāmāśrayaparivṛtti pratyanubhavati tadduḥkhe dharmajñānamityucyate /",
  "SA01abhsubhu:1923": "etaccobhayamādyaṃ kṣāntijñānamanvayaḥ sarveṣāṃ śaikṣāśaikṣāṇāmāryadharmāṇām,",
  "SA01abhsubhu:1924": "tatasteṣāṃ samudāgamāt /",
  "SA01abhsubhu:1925": "atastadālaṃbyānvaya eṣa āryadharmāṇāmiti pratyātmaṃ pratyakṣānubhāvinyanāsravā prajñā duḥkhe anvayajñānakṣānti /",
  "SA01abhsubhu:1926": "tāmanvayajñānakṣāntiṃ yena jñānena pratyanubhavati tadanvayajñānamityucyate /",
  "SA01abhsubhu:1927": "lokottarasya hi mārgasya dvayaṃ viṣayaḥ - tathatā samyagjñānaṃ ca /",
  "SA01abhsubhu:1928": "tatra dharmajñānapakṣasya mārgasya tathatā viṣayaḥ /",
  "SA01abhsubhu:1929": "anvayajñānapakṣasya samyagjñānam /",
  "SA01abhsubhu:1930": "ata idamucyate - dharmajñānakṣāntijñānairgrāhyāvabodhaḥ, anvayakṣāntijñānairgrāhakāvabodha iti /",
  "SA01abhsubhu:1931": "yo bhagavatā ṣaṣṭho '[ni]mittavihārī pudgala ākhyātaḥ sa eteṣu kṣāntijñāneṣu vartamāno veditavyaḥ,",
  "SA01abhsubhu:1932": "sarvanimittānupalaṃbhāt /",
  "SA01abhsubhu:1933": "ta ete kṣānti[jñāna]saṃgṛhītāḥ ṣoḍaśa cittakṣaṇā darśanamārgaḥ,",
  "SA01abhsubhu:1934": "tairadṛṣṭapūrvāṇāmāryasa tyānāṃ pratyekaṃ caturbhirdarśanāt /",
  "SA01abhsubhu:1935": "na cātra bhāvasyābhatvā prādurbhāvamātraṃ cittakṣaṇo veditavyaḥ /",
  "SA01abhsubhu:1936": "kiṃ tarhi yāvatā jñeye jñānātpatteḥ parisamāptirbhavati /",
  "SA01abhsubhu:1937": "tadyathā duḥkhaṃ parijñeyamityekaścittalakṣaṇaḥ /",
  "SA01abhsubhu:1938": "evaṃ samudayaḥ prahātavya ityevamādiḥ /",
  "SA01abhsubhu:1939": "yaccaitaddarśanamārgamārabhya vistareṇa vipaṃcittaṃ vyavasthānamātraṃ tatsarvaṃ veditavyam,",
  "SA01abhsubhu:1940": "pratyātmameva vedanīyatvāt lokottarāyā avasthāyāḥ //",
  "SA01abhsubhu:1941": "sarvaṃ hi mārgasatyaṃ caturbhiḥ prakārairanugantavyam - vyavasthānato vikalpanato 'nubhavataḥ paripūritaśca /",
  "SA01abhsubhu:1942": "tatra vyavasthānata,",
  "SA01abhsubhu:1943": "yathāsvamadhigamaniṣṭhāprāptā śrāvakādayastatpṛṣṭhalabdhena jñānena pareṣāṃ prāpaṇanimittaṃ nāmapadavyañjanakāyaiḥ mārgasatyaṃ vyavasthāpayanti,",
  "SA01abhsubhu:1944": "ityapi satyeṣu kṣāntayo jñānānī tyevamādi /",
  "SA01abhsubhu:1945": "vikalpanataḥ, abhisamayaprayuktā laukikena yathāvyavasthānaṃ vikalpayato yadabhyasya nti /",
  "SA01abhsubhu:1946": "anubhavataḥ,",
  "SA01abhsubhu:1947_0": "tathābhyasyanto yāmādito [Abhidh-s-bh_78] darśanamārgākhyāṃ lokottarāṃ niṣprapañcāvasthāṃ",
  "SA01abhsubhu:1947_1": "pratyātmamanubhavanti paripūritaḥ tadūrdhva yāmāśrayaparivṛttiṃ paripūrya [yā]vadadhigamaniṣṭhāṃ prāpnuvanti /",
  "SA01abhsubhu:1948": "te punaradhigamaniṣṭhāprāptāstatpṛṣṭhalabdhena jñānena mārgasatyaṃ vyavasthāpayanti /",
  "SA01abhsubhu:1949": "ityevamādi tacca[tu]rākāraṃ mārgacakraṃ punaḥ punaranyonyāśrayeṇa pravartata iti veditavyam //",
  "SA01abhsubhu:1950": "yaduktaṃ virajo vigatamalaṃ dharmeṣu dharmacakṣurutpadyata iti taddarśanamārgamadhikṛtyoktam,",
  "SA01abhsubhu:1951": "tatprathamataḥ satyeṣvāryaprajñācakṣuḥsvabhāvatvāt /",
  "SA01abhsubhu:1952": "tatra dharmakṣāntibhirvirajaḥ, tābhiḥ kleśarajaḥprahāṇāt /",
  "SA01abhsubhu:1953": "dharmajñānairvigatamalam, teṣāṃ prahāṇatadāvaraṇamalāśrayotpādāt /",
  "SA01abhsubhu:1954": "punaranayoreva kṣāntijñānāvasthayoryathākramaṃ parijñayā prahāṇena ca mārgasya viśuddhatāmadhikṛtya virajo vigatamalaṃ veditavyam //",
  "SA01abhsubhu:1955": "dṛṣṭetyevamādyāpi darśanamārgamevādhikṛtya veditavyam, vineyānāṃ satyābhisamayānantaraṃ vacanāt /",
  "SA01abhsubhu:1956": "tatra dharmakṣāntibhirdṛṣṭadharmāḥ, tābhistattvaprativedhāt /",
  "SA01abhsubhu:1957": "dharmajñānaiḥ prāptadharmāḥ, tairāśrayaparivṛttisākṣātkaraṇāt /",
  "SA01abhsubhu:1958": "anvayakṣāntibhirviditadharmāḥ, tābhirāryadharmānvaya eṣa iti tadubhayasaṃvedanāt /",
  "SA01abhsubhu:1959": "anvayajñānaiḥ paryavagāḍhadharmāḥ, tairyāvajjñeyaṃ parisamāpanāt /",
  "SA01abhsubhu:1960": "sarvaistīrṇakāṃkṣaḥ sarvaiḥ kṣāntijñānaiḥ,",
  "SA01abhsubhu:1961": "lokottareṇa mārgeṇa phalādhigame sati dīrgharātramabhikāṃkṣite svādhigame 'saṃdehāt /",
  "SA01abhsubhu:1962": "tīrṇavicikitsaḥ paridhigame sarvairiti vartate,",
  "SA01abhsubhu:1963": "parādhigame tadavasthasyānyeṣāmapi viśeṣādhigamaṃ prati vimatyabhāvāt /",
  "SA01abhsubhu:1964": "aparapratyayo mārgabhāvanāyāṃ paropadeśamantareṇāpi svayaṃkuśalatvāt /",
  "SA01abhsubhu:1965": "ananyaneyo 'vetya prasādapratilabhena śāstuḥ śāsane 'nyatīrthyairjanmāntare 'pyahāryatvāt /",
  "SA01abhsubhu:1966": "dharmeṣu vaiśāradyaprāpto 'dhigamamārabhya paripraśnadharmeṣu pāpecchābhimānikavadavalīnacittatābhāvāt //",
  "SA01abhsubhu:1967": "bhāvanāmārgo laukiko mārgaḥ /",
  "SA01abhsubhu:1968": "tatra laukiko mārgo dhyānā[nyā]rūpyāśca /",
  "SA01abhsubhu:1969": "[Abhidh-s-bh_79] te punardhyānārūpyāḥ saṃkleśato vyavadānato vyavasthānato viśuddhitaśca veditavyāḥ //",
  "SA01abhsubhu:1970": "kathaṃ saṃkleśataḥ /",
  "SA01abhsubhu:1971": "catvāryavyākṛtamūlāni tṛṣṇā dṛṣṭirmāno 'vidyā ca,",
  "SA01abhsubhu:1972": "taiḥ saṃkliṣṭacittānāṃ kliṣṭadhyānamukhena rūpārūpyāvacarasarvanivṛtāvyākṛtakleśopakleśāvartanāt /",
  "SA01abhsubhu:1973": "tatra tṛṣṇayāsvādasaṃkleśena saṃkliśyate, prasrabdhisukhāsvādāt /",
  "SA01abhsubhu:1974": "dṛṣṭyā dṛṣṭyuttaradhyāyitayā saṃkliśyate, dhyānaṃ niścitya pūrvāntakalpādidṛṣṭisamutthāpanāt /",
  "SA01abhsubhu:1975": "mānena mānottara dhyāyitayā saṃkliśyate, tena viśeṣādhigamenonnatigamanāt /",
  "SA01abhsubhu:1976": "avidyayā vicikitsottaradhyāyitayā saṃkliśyate,",
  "SA01abhsubhu:1977": "tattvā prativedhena mokṣakāmasya tasminviśeṣādhigame mokṣo na mokṣa iti vicikitsotpādanāt //",
  "SA01abhsubhu:1978": "kathaṃ vyavadānataḥ /",
  "SA01abhsubhu:1979": "śuddhakā dhyānārūpyā laukikā api kuśalatvātparyavasthānamalāpagatatvena vyavadātā ityucyante //",
  "SA01abhsubhu:1980": "kathaṃ vyavasthānataḥ /",
  "SA01abhsubhu:1981": "dhyānānāṃ tāvaccaturdhā vyavasthānam, aṅgasamāpattimātrāsaṃjñākaraṇabhedāt /",
  "SA01abhsubhu:1982": "ārūpyāṇāṃ tridhāṅgavarjaiḥ //",
  "SA01abhsubhu:1983": "kiṃ punaradhikṛtya dhyāneṣu /",
  "SA01abhsubhu:1984": "vitarkādaya evāṅgatvena vyavasthāpitāḥ satsvanyeṣu dharmeṣu /",
  "SA01abhsubhu:1985": "tāvadbhiḥ pratipakṣānuśaṃsatadubhayāśrayāṅgaparisamāpteḥ /",
  "SA01abhsubhu:1986": "prathame tāvaddhyāne vitarko vicāraśca pratipakṣāṅgam, tābhyāṃ kāmavyāpādavihiṃsāvitarkādiprahāṇāt /",
  "SA01abhsubhu:1987": "prītiḥ sukhaṃ cānuśaṃsāṅgam, vitarkavicārābhyāṃ pratipakṣite vipakṣe tadvivekajaprītisukhalābhāt /",
  "SA01abhsubhu:1988": "cittaikāgratā tadubhayaniśrayāṅgam, samādhisaṃniśrayabalena vitarkādipravṛtteriti /",
  "SA01abhsubhu:1989": "tathā dvitīye dhyāne 'dhyātmasaṃprasādaḥ pratipakṣāṅgam, tena vitarkavicārapratipakṣaṇāt /",
  "SA01abhsubhu:1990": "prītisukhe cittaikāgratā ca śeṣe aṅge pūrvavat /",
  "SA01abhsubhu:1991": "tṛtīye dhyāne upekṣā smṛtiḥ saṃprajanyaśca pratipakṣāṅgam, taiḥ prītipratipakṣaṇāt /",
  "SA01abhsubhu:1992": "sukhaṃ cittaikāgratā ca śeṣe aṅge [Abhidh-s-bh_80] yathākramam /",
  "SA01abhsubhu:1993": "caturthe dhyāne upekṣāpariśuddhiḥ smṛtipariśuddhiśca pratipakṣāṅgam, tābhyāṃ sukhapratipakṣaṇāt /",
  "SA01abhsubhu:1994": "aduḥkhāsukhā vedanānuśaṃsāṅgam /",
  "SA01abhsubhu:1995": "cittaikāgratā tadubhayāṅgamiti //",
  "SA01abhsubhu:1996": "kathaṃ punaḥ prathamaṃ dhyānaṃ samāpadyamānasya sapta manaskārā bhavanti /",
  "SA01abhsubhu:1997": "yena samāhitabhūmikena manaskāreṇa kameṣvādīnavādidarśanenaudārikalakṣaṇaṃ pratisavedayate /",
  "SA01abhsubhu:1998": "tadabhāvācca prathamadhyāne śāntalakṣaṇam /",
  "SA01abhsubhu:1999": "ayamucyate lakṣaṇapratisaṃvedanīya manaskāraḥ, sa ca śrutacintāvyavakīrṇo veditavyaḥ /",
  "SA01abhsubhu:2000_0": "tadūrdhva śrutaṃ cintāṃ cātikramyaikāntena bhāvanākāreṇa tadaudārikaśāntalakṣaṇanimittālaṃbanāṃ",
  "SA01abhsubhu:2000_1": "śamathavipaśyanāṃ bhāvayan punaḥ punaryathāparyeṣitāmaudārikaśāntatāmadhimucyate",
  "SA01abhsubhu:2000_2": "ityayamadhimokṣikaḥ /",
  "SA01abhsubhu:2001": "tadabhyāsāttatprathamataḥ prahāṇamārgasahagato manaskāraḥ prāvivekyaḥ,",
  "SA01abhsubhu:2002": "tenādhimātrakleśaprakāraprahāṇāttatpakṣadauṣṭhulyāpagamācca /",
  "SA01abhsubhu:2003_0": "sa yogī tadūrdhva prahāṇārāmo bhavati prahāṇe 'nuśaṃsadarśī parīttapravivekaprītisukhasaṃspṛṣṭaḥ",
  "SA01abhsubhu:2003_1": "kālena kālaṃ prasadanīyena manaskāreṇa saṃpraharṣayati yāvadeva styānamiddhauddhatyopaśamāya /",
  "SA01abhsubhu:2004": "ayaṃ ratisaṃgrāhakaḥ /",
  "SA01abhsubhu:2005_0": "tasyaivaṃ samyakprayuktasya kuśalapakṣaprayogopastabdhatvāt kāmāvacarakleśaparyavasthānāsamudācāre",
  "SA01abhsubhu:2005_1": "sati tatprahīṇāprahīṇatāvagamārtha tadutpattyanukūlaśubhanimittamanaskāreṇa pratyavekṣaṇaṃ mīmāṃsāmanaskāraḥ /",
  "SA01abhsubhu:2006": "tasyaivaṃ mīmāṃsāpratipakṣaṃ bhāvayataḥ tāvatkālikayogena sarvakāmāvacarakleśavisaṃyogāya prathamadhyānaprayogaparyavasānagataḥ pratipakṣamanaskāraḥ prayoganiṣṭhaḥ /",
  "SA01abhsubhu:2007": "tadanantaraṃ maulaprathamadhyānasahagataḥ prayoganiṣṭhāphala iti /",
  "SA01abhsubhu:2008": "tatra lakṣaṇapratisavedinā prahātavyaṃ prāptavyaṃ ca samyakparijñāya prahāṇāya prāptaye ca cittaṃ praṇighatte /",
  "SA01abhsubhu:2009": "ādhimokṣikena tadartha samyakprayogamārabhate /",
  "SA01abhsubhu:2010": "prāvivekyenādhimātrān kleśān jahāti /",
  "SA01abhsubhu:2011": "ratisaṃgrāhakeṇa madhyaṃ kleśaprakāraṃ jahāti /",
  "SA01abhsubhu:2012": "mīmāṃsakena prāptinirabhimānatāyāṃ cittamavasthāpayati /",
  "SA01abhsubhu:2013": "prayoganiṣṭhena mṛduṃ kleśaprakāraṃ jahāti /",
  "SA01abhsubhu:2014": "prayoganiṣṭhāphalena eṣāṃ manaskārāṇāṃ subhāvitānāṃ bhāvanāphalaṃ pratyanubhavati /",
  "SA01abhsubhu:2015": "yathā prathamadhyānasamāpattaye sapta manaskārā evaṃ yāvannaivasaṃjñānāsaṃjñāyatanasamāpattaye yathāyogaṃ yojayitavyāḥ /",
  "SA01abhsubhu:2016": "audārikalakṣaṇaṃ punaḥ sarvāsvadhobhūmiṣu yāvadākiṃcanyāyatanāt samāsena dvividhaṃ veditavyam - duḥkhataravihāritāpraśāntavihāritayā,",
  "SA01abhsubhu:2017": "alpāyuskataratā ca tadviparyayeṇordhvabhūmeḥ śāntalakṣaṇaṃ veditavyam //",
  "SA01abhsubhu:2018": "[Abhidh-s-bh_81]",
  "SA01abhsubhu:2019": "mātrāvyavasthānaṃ dhyānānāṃ tāvanmṛdumadhyādhimātraparibhāvitatvāt /",
  "SA01abhsubhu:2020": "pratyekaṃ tridhā dhyānopapattiḥ phalaṃ bhavati /",
  "SA01abhsubhu:2021": "tadyathā brahmakāyikā brahmapurohitā mahābrahmāṇaṃ ityevamādi yathāpūrvamuktam /",
  "SA01abhsubhu:2022": "ārūpyeṣu tu vimānasthānāntarasaṃniveśāsaṃbhavādevamupapatti bhedo na vyavasthāpyate /",
  "SA01abhsubhu:2023": "api tu teṣāmapyasti mṛdvādiparibhāvitānāmupapattāvuccanīcatā āyurādiviśeṣeṇa,",
  "SA01abhsubhu:2024": "hīnapraṇītatā ca kliṣṭākliṣṭatābāhulyaviśeṣeṇeti //",
  "SA01abhsubhu:2025": "saṃjñākaraṇavyavasthānaṃ caturthadhyānaprabhedānāṃ samādhīnāmasaṃkhyeyānyacintyāni ca nāmāni /",
  "SA01abhsubhu:2026": "tathāhi yāvataḥ prathamadhyānasaṃgṛhītān samādhīn buddhā bhagavanto bodhisattvāśca mahāprabhāvaprāptāḥ samāpadyante,",
  "SA01abhsubhu:2027": "teṣāṃ samādhīnāṃ śrāvakāḥ pratyekabuddhāśca nāmānyapi na jānanti /",
  "SA01abhsubhu:2028": "kutaścaiṣāṃ saṃkhyāṃ jñāsyanti samāpatsyante vā /",
  "SA01abhsubhu:2029": "yathā nirdiṣṭaṃ prajñāpāramitāyām - \"sādhitaṃ samādhiśatam\" /",
  "SA01abhsubhu:2030": "evamanyeṣvapi teṣu teṣu mahāyānasūtreṣviti //",
  "SA01abhsubhu:2031": "kathaṃ viśuddhitaḥ /",
  "SA01abhsubhu:2032": "prāntakoṭikā dhyānārūpyā viśuddhirityucyate,",
  "SA01abhsubhu:2033": "vaiśeṣikaguṇābhinirhārāya nikāmalā[bhā]dibhiḥ karmaṇyatāprakarṣanayanāt //",
  "SA01abhsubhu:2034": "lokottaramārgo bhāvanāmārge 'ṣṭau duḥkhā[didharmā]nvayajñānāni yathā darśanamārge nirdiṣṭāni /",
  "SA01abhsubhu:2035": "tatsaṃprayuktaśca samādhiranāgamyasaṃgṛhītaḥ prathamaṃ dhyānaṃ yāvadākiṃcanyāyatanam /",
  "SA01abhsubhu:2036": "naivasaṃjñānāsaṃjñāyatanamaparisphuṭaṃ saṃjñāpracāratayā paramapaṭupracārasyāryamārgasyāsaṃniḥśrayatvādekāntena laukikaṃ veditavyam /",
  "SA01abhsubhu:2037": "ata eva ca tatsaṃjñāmāndyādālambanānimittīkaraṇārthenānimittamityucyate /",
  "SA01abhsubhu:2038": "kutaḥ punaretat jñāyate naivasaṃjñānāsaṃjñāyatane āryamārgo nāstīti /",
  "SA01abhsubhu:2039": "yasmāduktaṃ bhagavatā \"yāvadeva saṃjñāsamāpattistāvadājñāprativedha\" iti /",
  "SA01abhsubhu:2040": "nirodhasamāpattirlokottarā, āryamārgapṛṣṭhalabhyatvāt /",
  "SA01abhsubhu:2041": "manuṣyeṣvabhi[ni]rhriyate utpādyata ādita ityarthaḥ,",
  "SA01abhsubhu:2042": "pūrvotpāditāyāḥ paścātsaṃmukhobhāvo manuṣyeṣu vā tasminneva janmani rūpadhātau vā upapadya /",
  "SA01abhsubhu:2043": "kathamārūpyalābhino rūpadhātuvītarāgasyāryaśrāvakasya rūpadhātāvupapatiḥ /",
  "SA01abhsubhu:2044": "nāvaśyaṃ rūpadhātuvītarāga evārūpyaṃ samāpadyate /",
  "SA01abhsubhu:2045": "ata evātra catuṣkoṭikaṃ bhavati - yo rūpavītarāgaḥ sarvaḥ sa ārūpyaśāntavimokṣasamāpattā,",
  "SA01abhsubhu:2046": "yo [Abhidh-s-bh_82] vā ārūpyaśāntavimokṣasamāpattā sarvaḥ sa rūpavītarāga iti /",
  "SA01abhsubhu:2047": "prathamā koṭiḥ - anāgamyaṃ niśritya rūpavītarāgaḥ /",
  "SA01abhsubhu:2048": "dvitīyā koṭiḥ - caturthadhyānalābhī ārya āryopapattyānarthī prahāṇamārgaṃ nirākṛtya viśeṣamārgaṃ niśrityārūpyaśāntavimokṣasamāpattā /",
  "SA01abhsubhu:2049": "tṛtīyā koṭiḥ - sa eva vairāgyārthī prahāṇamārgaṃ niśrityārūpyaśāntavimokṣasamāpattā /",
  "SA01abhsubhu:2050": "caturthī - etānākārān sthāpayitvā /",
  "SA01abhsubhu:2051": "ārūpye ṣūpapannānāṃ kasmānna saṃmukhībhavati /",
  "SA01abhsubhu:2052": "śāntena vihāreṇa vihartukāmā āryā manuṣyeṣvenāmabhinirhṛtya saṃmukhīkurvanti /",
  "SA01abhsubhu:2053": "ārūpyeṣu tūpapannāste 'prayatnenaiva vaipākikaiḥ paramaśāntaiḥ vimokṣavihārairviharantītyatastatsaṃmukhīkaraṇārthaṃ na punaḥ prayatnamārabhanta iti //",
  "SA01abhsubhu:2054": "mṛdumadhyādhimātro mārgaḥ pratyekaṃ punaḥ mṛdvādibhistribhiḥ prakārairbhittvā navaprakāro vyavasthāpyate,",
  "SA01abhsubhu:2055": "bhāvanā heyānāṃ krameṇa prahāṇajñāpanārtham /",
  "SA01abhsubhu:2056": "kiṃ punaḥ kāraṇaṃ mṛdumṛdunā mārgeṇādhimātraḥ kleśaḥ prahīyate /",
  "SA01abhsubhu:2057": "sa hyatyarthaḥ vipannahrīvyapannāpyālajjinaḥ saṃtāne samudācarati sūpalakṣaścāsau suparicchedastasmādasau sthūlamalavadalpenāpi pratipakṣeṇāpanīyate /",
  "SA01abhsubhu:2058_0": "yastvayaṃ duṣparicchedasamudācāraḥ sūkṣmalīnaḥ saṃtāne mṛdumṛdukleśaḥ sūkṣmamalavanmahatā",
  "SA01abhsubhu:2058_1": "pratipakṣabalenāpanīyata ityado vipakṣaprakāraviparyayeṇa pratipakṣaprakāravyavasthānaṃ veditavyam //",
  "SA01abhsubhu:2059_0": "prayogamārgo yena mārgeṇa bhāvyamānena pratyekamadhimātrādhimātrādikleśaprakārādijātipakṣasya",
  "SA01abhsubhu:2059_1": "dauṣṭhulyāṅgasyāpagamātkrameṇāśrayaḥ parivartate sa bhāvanāmārge prayogamārge ityucyate //",
  "SA01abhsubhu:2060": "yasya tvanantaraṃ tatprakārakleśajātitatpakṣadauṣṭhulyāvaśeṣāpagamāttena dauṣṭhulyena nirdauṭhulya āśrayaḥ parivartate sa ānantaryamārgaḥ //",
  "SA01abhsubhu:2061": "[Abhidh-s-bh_83]",
  "SA01abhsubhu:2062": "vimuktimārgo yena nāmāśrayaparivṛtti pratyātma[ma]nubhavati /",
  "SA01abhsubhu:2063": "viśeṣamārgastadūrdhvāvaśeṣakleśaprahāṇaṃ kurvato ye prayogānantaryavimuktimārgāḥ /",
  "SA01abhsubhu:2064": "aparaḥ paryāya 'viśeṣamārgastasya kleśaprahāṇaprayogamadhyupekṣya sūtrādīn dharmāścintayataḥ,",
  "SA01abhsubhu:2065": "pūrvacintitādhigatadharmapratyavekṣaṇāvihāreṇa vā viharataḥ samāpattyantaraṃ vā samāpadyamānasya yo mārgaḥ /",
  "SA01abhsubhu:2066": "punarabhijñādīn vaiśeṣikān guṇānabhinirharatastairvā viharato yo mārgaḥ //",
  "SA01abhsubhu:2067": "ityevaṃ bhāvanāmārga vistareṇa nirdiśya tadanuṣaṃgeṇa mārgabhāvanā varṇyate /",
  "SA01abhsubhu:2068": "caturvidhā mārgabhāvanā samyak prahāṇānadhikṛtya yathāyogam /",
  "SA01abhsubhu:2069": "tatra pratilambhāya bhāvanā pratilambhabhāvanā, tayālabdhakuśaladharmapratilambhāt /",
  "SA01abhsubhu:2070": "niṣevaṇameva bhāvanā niṣevaṇabhāvanā, labdhakuśaladharmābhyasanāt /",
  "SA01abhsubhu:2071": "nirdhāvanāya bhāvanā nirdhāvanabhāvanā, samudācārāvasthākuśaladharmanirvāsanāt /",
  "SA01abhsubhu:2072": "pratipakṣasya bhāvanā pratipakṣabhāvanā, anāgatākuśaladharmānutpattidharmatāpādanāt //",
  "SA01abhsubhu:2073": "aparaḥ paryāyaḥ - mārga utpadyamānaḥ svāṃ vāsanāṃ sthāpayati[sā]dhāsanā pratilambhabhāvanā,",
  "SA01abhsubhu:2074": "tatastadanvayānāmuttaptatarāpatteḥ /",
  "SA01abhsubhu:2075": "asyaiva mārgasya saṃmukhībhāvo 'bhiniṣevaṇabhāvanā /",
  "SA01abhsubhu:2076": "tena svavipakṣadauṣṭhulyanirodhanānnirdhāvanabhāvanā /",
  "SA01abhsubhu:2077": "āśrayasya parivṛttatvādāyatyāmanutpattidharmatāyāmavasthāpanaṃ pratipakṣabhāvanā /",
  "SA01abhsubhu:2078": "punaḥ pratipakṣasya vidūṣaṇādikaḥ caturvidhaḥ prabhedo veditavyaḥ /",
  "SA01abhsubhu:2079": "tatra vidūṣaṇāpratipakṣaḥ sāsraveṣu saṃskāreṣvādīnavadarśanam,",
  "SA01abhsubhu:2080": "tena rogagaṇḍādibhirākārairupādānaskandhadūṣaṇāt /",
  "SA01abhsubhu:2081": "prahāṇapratipakṣaḥ prayogānantaryamārgāḥ, taiḥ kleśaprahāṇāt /",
  "SA01abhsubhu:2082": "ādhārapratipakṣo vimuktimārgāḥ, taiḥ prahāṇaprāptisaṃdhāraṇāt /",
  "SA01abhsubhu:2083": "dūrībhāvapratipakṣastaduparimo mārgaḥ, tena pūrvaprahīṇakleśadūrīkaraṇāt //",
  "SA01abhsubhu:2084": "punarbodhipakṣyādibhedenaikādaśavidho mārgo vyavasthāpyate /",
  "SA01abhsubhu:2085": "tadyathā vastuparīkṣāmārgaḥ smṛtyupasthānāni,",
  "SA01abhsubhu:2086": "āditastenāśubhādibhirākāraiḥ kāyavedanācittadharmavastuparīkṣaṇāt /",
  "SA01abhsubhu:2087": "[Abhidh-s-bh_84] vyāvasāyiko mārgaḥ samyakprahāṇāni,",
  "SA01abhsubhu:2088": "tathā sarvāṇi vastūni parīkṣyānenāvaraṇaprahāṇāya vīryārambhāt /",
  "SA01abhsubhu:2089": "samādhiparikarmamārga ṛddhipādāḥ,",
  "SA01abhsubhu:2090": "tathāpariśodhitāvaraṇasyānena chandavīryacittamīmāṃsāmukhaiḥ samādheḥ karmaṇyatāpādanāt /",
  "SA01abhsubhu:2091": "abhisamayaprayogiko mārga indriyāṇi,",
  "SA01abhsubhu:2092": "tathākṛtasamādhiparikarmaṇo 'nenāryamārgasamudāgamāyādhipatibhūtoṣmagatordhvaprayogāt /",
  "SA01abhsubhu:2093": "abhisamayaśliṣṭo mārgo balāni,",
  "SA01abhsubhu:2094": "tathādhipatyaprāptasyānenā[na]ntaraṃ satyaprativedhāyāśraddhādivipakṣānabhibhūtakṣāntyagradharmaprayogāt /",
  "SA01abhsubhu:2095": "abhisamayamārgo bodhyaṅgāni, tenāditaḥ pratyātmaṃ tattvābhisaṃbodhāt /",
  "SA01abhsubhu:2096": "viśuddhinairyāṇiko mārga āryāṣṭāṅgo mārgaḥ,",
  "SA01abhsubhu:2097": "tadūrdhvaṃ tena bhāvanāprahātavyakleśaprahāṇāya viśuddhaye niryāṇāditi /",
  "SA01abhsubhu:2098": "ata evaiṣāṃ bodhipakṣāṇāmevānupūrvī veditavyā /",
  "SA01abhsubhu:2099": "niśrayendriyabhinno mārgaḥ catasraḥ pratipadaḥ /",
  "SA01abhsubhu:2100": "tatra duḥkhā pratipadanāgamyārūpyaniśritā yathākramaṃ śamathavipaśyanāmāndyāt /",
  "SA01abhsubhu:2101": "sukhā dhyānaniśritā yuganaddhavāhitvāt /",
  "SA01abhsubhu:2102": "dhandhābhijñā dvayorapyanayorduḥkhasukhaniśrayayormṛdvindriyāṇām /",
  "SA01abhsubhu:2103": "kṣiprābhijñā tayoreva tīkṣṇendriyāṇāmiti /",
  "SA01abhsubhu:2104": "śikṣā trayapariśodhano mārgaḥ catvāri dharmapadāni /",
  "SA01abhsubhu:2105": "tatrānabhidhyāvyāpādamadhiśīlaṃ śikṣāyāḥ pariśodhanam, ananunayāpratighamukhena śikṣāpadākhaṇḍanāt /",
  "SA01abhsubhu:2106": "samyaksmṛtyādhicittaṃ śikṣāyāḥ pariśodhanam, ālaṃbanāsaṃmoṣe sati cittasamādhānāt /",
  "SA01abhsubhu:2107": "samyaksamādhinādhiprajñaṃ śikṣāyāḥ pariśodhanam, samāhitacittasya yathābhūtajñānāditi //",
  "SA01abhsubhu:2108": "sarvaguṇābhinirhārako yo mārgaḥ śamathavipaśyanā, tataḥ sarvalaukikalokottaraguṇābhiniṣpatteḥ /",
  "SA01abhsubhu:2109": "mārgasaṃgrahamārgastrīṇīndriyāṇī,",
  "SA01abhsubhu:2110": "tatrānājñātamājñāsyāmīndriyeṇa prayogadarśanamārgayoḥ saṃgrahaḥ,",
  "SA01abhsubhu:2111": "ājñendriyeṇa bhāvanāmārgasya,",
  "SA01abhsubhu:2112": "ājñātāvīndriyeṇa niṣṭhāmārgasyeti //",
  "SA01abhsubhu:2113": "punarbodhipakṣyāṇāṃ dharmāṇāṃ pañcabhiḥ prakāraiḥ vyavasthānaṃ veditavyam - ālambanataḥ svabhāvataḥ sahāyato bhāvanāto bhāvanāphalataśca //",
  "SA01abhsubhu:2114": "tatra smṛtyupasthānānāmālaṃbanaṃ yathākramaṃ kāyo vedanā cittaṃ dharmāḥ /",
  "SA01abhsubhu:2115": "kimartha punaretadevamālaṃbanaṃ vyavasthāpyate /",
  "SA01abhsubhu:2116_0": "yasmādviparyastabuddhayo [Abhidh-s-bh_85] bālāḥ prāyeṇa sendriyaṃ kāyamāśritya sukhādimupabhuñjānā",
  "SA01abhsubhu:2116_1": "upalabdhalakṣaṇā ātmarāgādibhiḥ śraddhādibhiśca saṃkliśyante vyavadāyante ceti vikalpayantyata",
  "SA01abhsubhu:2116_2": "āditaḥ samyaktadvastulakṣaṇaparīkṣārthamevaṃ caturdhālambanavyavasthānaṃ veditavyam //",
  "SA01abhsubhu:2117": "svabhāvataḥ prajñā smṛtiśca, kāyādyanupaśyanāvacanāt smṛtyupasthānavacanācca yathākramam //",
  "SA01abhsubhu:2118": "sahāyatastābhyāṃ saṃprayuktāścitacaitasikāḥ //",
  "SA01abhsubhu:2119": "bhāvanādhyātmaṃ bahirdhādhyātmabahirdhā ca kāyādiṣu kāyādyanupaśyanā //",
  "SA01abhsubhu:2120": "tatrādhyātmaṃ kāyaścakṣuśrotraghrāṇajihvākāyendriyāṇi,",
  "SA01abhsubhu:2121": "ādhyātmikāyatanasaṃgṛhītatvātsattvasaṃkhyātatvācca /",
  "SA01abhsubhu:2122": "bahirdhā kāyo bahirdhārūpaśabdagandharasaspraṣṭavyāni,",
  "SA01abhsubhu:2123": "bāhyāyatanasaṃgṛhītatvādasattvasaṃkhyātatvācca /",
  "SA01abhsubhu:2124": "adhyātmabahirdhā kāyaścakṣurādyāyatanasaṃbaddhāni rūpādīnyāyatanānīndriyādhiṣṭhānabhūtāni,",
  "SA01abhsubhu:2125": "sattvasaṃkhyātatvādvāhyāyatanasaṃgṛhītatvācca /",
  "SA01abhsubhu:2126": "pārasaṃtānikāni cādhyātmikāni rūpīṇyāyatanānyadhyātmabahirdhā kāyaḥ,",
  "SA01abhsubhu:2127": "āyatanavyavasthāṃ saṃtānavyavasthāṃ ca pramāṇayitvā //",
  "SA01abhsubhu:2128": "kāye kāyasya sādṛśyena paśyanā kāye kāyānupaśyanā,",
  "SA01abhsubhu:2129": "vikalpapratibimbakāyadarśanānusāreṇa prakṛtibimbakāyāvadhāraṇāt //",
  "SA01abhsubhu:2130": "adhyātmaṃ vedanādayo 'dhyātmaṃ kāyamupādāyotpannāḥ cakṣurādyālaṃbanatayā svāśrayotpannanatayā vā /",
  "SA01abhsubhu:2131": "bahirdhā vedanādayo bahirdhā kāyamupādāyotpannāḥ, rūpādyālambanatayā parāśrayotpannatayā vā /",
  "SA01abhsubhu:2132": "adhyātmabahirdhā vedanādayo dhyātmabahirdhākāyamupādāyotpannāḥ,",
  "SA01abhsubhu:2133": "svasantānikabāhyā[yatanā]lambanatayā pārasaṃtānikādhyātmikāyatanālaṃbanatayā vā //",
  "SA01abhsubhu:2134": "cetaso līnatvaṃ viśeṣādhigamapratyātmaparibhavamukhaiḥ viṣādaḥ /",
  "SA01abhsubhu:2135": "parisravaparikhedo daṃśamaśakādyupadravotpīḍanāsahanam /",
  "SA01abhsubhu:2136": "alpamātrasaṃtuṣṭiḥ alaṃ me tāvatā kuśalapakṣeṇeti prativāraṇam /",
  "SA01abhsubhu:2137": "āpattivipratisāro [Abhidh-s-bh_86] 'bhikramapratikramādiṣvasaṃprajñānacāriṇaḥ śikṣāvyatikramapūrvaḥ paścāttāpaḥ /",
  "SA01abhsubhu:2138": "nikṣiptadhuratā pramādadoṣeṇa yathārambhaṃ kuśalapakṣaprayogāntānirvāha iti //",
  "SA01abhsubhu:2139": "phalaṃ yathākramaṃ smṛtyupasthānānāṃ śucisukhanityātmaviparyāsapraharaṇam,",
  "SA01abhsubhu:2140": "aśu[bha]bhāvanā[taḥ],",
  "SA01abhsubhu:2141": "yatkiṃcit veditamidamatra duḥkhasyeti jñānāt,",
  "SA01abhsubhu:2142": "āśrayālaṃbanādibhedaiḥ pratikṣaṇaṃ vijñānasyānyathāvagamāt,",
  "SA01abhsubhu:2143": "nirvyāpārasaṃkleśabyavadānadharmamātraparīkṣaṇācceti //",
  "SA01abhsubhu:2144": "punareṣāṃ yathākramaṃ catuḥsatyāvatāraḥ phalam /",
  "SA01abhsubhu:2145": "kāyasmṛtyupasthānena duḥkhasatyamavatarati,",
  "SA01abhsubhu:2146": "saṃskāraduḥkhatālakṣaṇena dauṣṭhulyena prabhāvitatvāt kāyasya /",
  "SA01abhsubhu:2147": "tathāhi tatpratipakṣabhūtā prasrabdhiḥ kāya eva viśeṣeṇotpadyata iti /",
  "SA01abhsubhu:2148": "vedanāsmṛtyupasthānena samudayasatyamavatarati, sukhādivedanādhiṣṭhānatvāt saṃyogāditṛṣṇāyāḥ /",
  "SA01abhsubhu:2149": "cittasmṛtyupasthānena nirodhasatyamavatarati,",
  "SA01abhsubhu:2150": "nirātmakaṃ vijñānamātraṃ na bhaviṣyatīti paśyata ātmocchedāśaṅkāmukhena nirvāṇottrāsābhāvāt /",
  "SA01abhsubhu:2151": "dharmasmṛtyupasthānena mārgasatyamavatarati, vipakṣadharmaprahāṇāya pratipakṣadharmabhāvanāditi /",
  "SA01abhsubhu:2152": "punareṣāṃ kāyavedanācittadharmavisaṃyogaḥ phalaṃ yathākramaṃ veditavyam,",
  "SA01abhsubhu:2153": "tadbhāvanayā kāyādipakṣadauṣṭhulyāpagamāditi //",
  "SA01abhsubhu:2154": "samyakprahāṇānāṃ prathamasyānutpanno vipakṣa ālaṃbanam,",
  "SA01abhsubhu:2155": "tenānutpannapāpakākuśaladharmānutpādāya chandajananāt /",
  "SA01abhsubhu:2156": "dvitīyasyotpanno vipakṣaḥ /",
  "SA01abhsubhu:2157": "tṛtīyasyānutpannaḥ pratipakṣaḥ /",
  "SA01abhsubhu:2158": "caturthasyotpanna ālaṃbanamiti yathāsūtraṃ yojayitavyam /",
  "SA01abhsubhu:2159": "chandaṃ janayatītyevamādibhiḥ sāśrayā vīryabhāvanā paridīpitā /",
  "SA01abhsubhu:2160": "atrāśrayaśchandaḥ, tatpūrvakatvādudyogasya /",
  "SA01abhsubhu:2161": "yadā śamathādinimittamanaskāreṇa nirapekṣālaṃbanaṃ kevalaṃ pratipakṣaṃ bhāvayati tadā vyāyaccjhata ityucyate /",
  "SA01abhsubhu:2162": "yadā tulayopakleśe utpanne tadapakarṣaṇārtha prasadanīyādimanaskāraiḥ cittamunnāmayati,",
  "SA01abhsubhu:2163": "[Abhidh-s-bh_87] auddhatyopakleśe cotpanne pratyāsaṃkṣepamukhena cittaṃ dhārayati tadā vīryamārabhata ityucyate /",
  "SA01abhsubhu:2164": "ata eva layauddhatyāpakarṣaṇopāyasaṃdarśanārthamanantaramāha cittaṃ pragṛhṇāti pradadhātīti /",
  "SA01abhsubhu:2165": "phalaṃ prathamadvitīyayoḥ samyakprahāṇayoraśeṣavipakṣahāniḥ,",
  "SA01abhsubhu:2166": "tābhyāṃ yathāyogamutpannānutpannapāpakākuśaladharmaprahāṇāt /",
  "SA01abhsubhu:2167": "tṛtīyasya pratipakṣapratilambhaḥ, tenānutpannakuśaladharmotpādanāt /",
  "SA01abhsubhu:2168": "caturthasya pratipakṣavṛddhiḥ, tenotpannakuśaladharmavipulatāpādanāditi //",
  "SA01abhsubhu:2169": "ṛddhipādālaṃbanaṃ niṣpannena samādhinā yatkaraṇīyamṛddhayādikaṃ kṛtyam //",
  "SA01abhsubhu:2170": "chandasamādhiryat satkṛtyaprayogamāgamya spṛśati cittasyaikāgratāṃ tīvreṇa chandena tīvreṇādareṇa prayogaḥ satkṛtyaprayoga iti kṛtvā /",
  "SA01abhsubhu:2171": "vīryasamādhiryatsātatyaprayogamāgamya spṛśati cittasyaikāgratām /",
  "SA01abhsubhu:2172": "tadvīryamityucyate yannityaṃ prayujyata eva na kadācinna prayujyate /",
  "SA01abhsubhu:2173": "cittasamādhiryatpūrvajanmāntare samādhibhāvanāmāgamyatatparipuṣṭabījatvāccittasya svarasena samādhyanukūlapariṇāme sati spṛśati cittasyaikāgratām /",
  "SA01abhsubhu:2174": "api khalu ṛddhipādābhinirhārayornidarśanārthameva samyakprahāṇabhāvanāyāṃ chandaṃ janayatītyevamādinirdeśo veditavyaḥ /",
  "SA01abhsubhu:2175": "cittaṃ pradadhāti pragṛhṇātītyeṣā cātra pāṭhānupūrvī veditavyā /",
  "SA01abhsubhu:2176": "tatra cittasamādhiryaccitaṃ pradadhat spṛśatīti pratyātmaṃ cittameva cittaṃ dhārayan śamayannabhisaṃkṣipannadhigacchatītyarthaḥ /",
  "SA01abhsubhu:2177": "mīmāṃsāsamādhiryaccitaṃ pragṛhṇanniti dharmavipaśyanāmukhena cittamuttāpayatītyarthaḥ //",
  "SA01abhsubhu:2178": "bhāvanā chandādīnāmaṣṭānāṃ prahāṇasaṃskārāṇāmabhyāsaḥ /",
  "SA01abhsubhu:2179": "te punaraṣṭau prahāṇasaṃskārāścaturdhā kriyante /",
  "SA01abhsubhu:2180": "tadyathā vyāvasāyikaśchandavyāyāmaśraddhāḥ //",
  "SA01abhsubhu:2181": "tatra chando vyāyāmasyāśrayaḥ /",
  "SA01abhsubhu:2182": "chandasya punaḥ śraddhā nimittam /",
  "SA01abhsubhu:2183": "tathāhi yo yenārthī bhavati tatprāptyartha vyāyacchate /",
  "SA01abhsubhu:2184": "arthitvaṃ ca nāntareṇa tadasti tvādyabhisaṃpratyamiti /",
  "SA01abhsubhu:2185": "anugrāhikaḥ prasrabdhiḥ, tayā kāyacittānugrahakaraṇāt /",
  "SA01abhsubhu:2186": "aupanibandhikaḥ smṛtisaṃprajanye,",
  "SA01abhsubhu:2187": "ālaṃbanāsaṃpramoṣeṇa cittasyaikāgrāvasthānāt,",
  "SA01abhsubhu:2188": "tatpramāde ca sati paricchedāt yathākramam /",
  "SA01abhsubhu:2189": "prātipakṣikaścetanopekṣe,",
  "SA01abhsubhu:2190": "cittapragrahapradhānābhisaṃskārābhyāmutpannalayauddhatyaparivarjanānnirupakleśaśamathādinimittānukaraṇācceti // [Abhidh-s-bh_88]",
  "SA01abhsubhu:2191": "saṃkṣepanidānaṃ vipaśyanārahitasya kausīdyamukhena layaḥ /",
  "SA01abhsubhu:2192": "vikṣepanidānamaśubhasaṃjñārahitasyauddhatyamukhena saṃpragrahaḥ /",
  "SA01abhsubhu:2193": "saṃkṣepaḥ styānanimittamukhe nāntaḥsaṃkocaḥ /",
  "SA01abhsubhu:2194": "vikṣepaḥ śubhanimittānusāramukhena viṣayeṣu visāraḥ /",
  "SA01abhsubhu:2195": "ālīnatvānukūlā bhāvanā pratyavekṣaṇānimittaṃ niśritya dharmavipaśyanā /",
  "SA01abhsubhu:2196": "avikṣepānukūlāśubhataḥ keśādidravyapratyavekṣā /",
  "SA01abhsubhu:2197": "tadubhayānukūlālokasaṃjñā /",
  "SA01abhsubhu:2198": "etacca yathā kramamadhikṛtyoktaṃ bhagavatā - naca me chando 'tilīno bhaviṣyati,",
  "SA01abhsubhu:2199": "nātipragṛhītaḥ,",
  "SA01abhsubhu:2200": "nādhyātmaṃ saṃkṣiptaḥ na bahirdhā vikṣiptaḥ,",
  "SA01abhsubhu:2201": "paścātpūrvasaṃjñī bhaviṣyati ūrdhvamadhaḥsaṃjñī ca,",
  "SA01abhsubhu:2202": "vivṛtena cetasāparyavanaddhena saprabhāsasahagataṃ cittaṃ bhāvayiṣyāmi na ca me 'ndhakārāyattatvaṃ bhaviṣyati cetasa iti /",
  "SA01abhsubhu:2203": "phalaṃ yatheṣṭamṛddhayādiguṇaniṣpādanāt //",
  "SA01abhsubhu:2204": "indriyāṇāṃ catvāryāryasatyānyālaṃbanam, satyābhisamayaprayogasaṃgṛhītatvena tadākāratvāt //",
  "SA01abhsubhu:2205": "phalaṃ tadādhipatyādacireṇa kālena darśanamārgasyotpādaḥ tasminneva ca kāle nirvedhabhāgīyabhajanaṃ ca saṃtānasya //",
  "SA01abhsubhu:2206": "balānāmālaṃbanādikamindriyaiḥ samānam //",
  "SA01abhsubhu:2207": "phale tu viśeṣaḥ /",
  "SA01abhsubhu:2208": "tathāhyeṣāṃ tacca yathoktam - āśradvyādivipakṣanirlekhaścādhika ityata evaiṣāṃ tulyānāmālaṃbanasvabhāvādikānāmapyanavamṛdyatārthaviśeṣeṇa bodhipakṣāntaratvam //",
  "SA01abhsubhu:2209": "bodhyaṅgānāmālaṃbanaṃ caturṇāmāryasatyānāṃ yathābhūtateti paramārtho viśuddhayālaṃbanamityarthaḥ /",
  "SA01abhsubhu:2210": "svabhāvaḥ smṛtyādayaḥ sapta dharmāḥ /",
  "SA01abhsubhu:2211": "tatra smṛtiḥ [Abhidh-s-bh_89] saṃniśrayāṅgam, upasthitasmṛteḥ sarvakuśaladharmābhilapanāt /",
  "SA01abhsubhu:2212": "dharmavicayaḥ svabhāvāṅgam, saṃbodhilakṣaṇatvāt /",
  "SA01abhsubhu:2213": "vīryaṃ niryāṇāṅgam, tena yāvadgamyaṃ gamanāt /",
  "SA01abhsubhu:2214": "prītiranuśaṃsāṅgam, tayā saṃtānaprīṇanāt /",
  "SA01abhsubhu:2215": "prasrabdhiḥ samādhirupekṣā cāsaṃkleśāṅgam /",
  "SA01abhsubhu:2216": "tatra prasrabdhyā na saṃkliśyate, tayā dauṣṭhulyasrāvaṇāt /",
  "SA01abhsubhu:2217": "samādhau na saṃkliśyate, tatra sthitasyāśrayaparivartanāt /",
  "SA01abhsubhu:2218": "upekṣāsaṃkleśaḥ, abhidhyādaurmanasyāpagatākliṣṭāvasthāsvabhāvatvāt /",
  "SA01abhsubhu:2219": "bhāvanā smṛtisaṃbodhyaṅgaṃ bhāvayati vivekaniśritamityevamādirebhiḥ caturbhiḥ padairyathākramaṃ catuḥsatyālaṃbanā bodhyaṅgabhāvanā paridīpitā /",
  "SA01abhsubhu:2220": "tathāhi duḥkhaṃ duḥkhata ālaṃbamānasya tadvivekānveṣaṇādduḥkhālaṃbanaṃ vivekaniśritamityucyate /",
  "SA01abhsubhu:2221": "tṛṣṇālakṣaṇaṃ duḥkhasamudayaṃ duḥkhasamudayata ālaṃbamānasya tadvirāgānveṣaṇāttadālaṃbanaṃ virāganiśritam /",
  "SA01abhsubhu:2222": "duḥkhanirodhaṃ duḥkhanirodhata ālaṃbamānasya tatsākṣātkaraṇānveṣaṇāttadālaṃbanaṃ nirodhaniśritam /",
  "SA01abhsubhu:2223": "duḥkhanirodhagāminī pratipad vyavasarga ityucyate, tayā duḥkhavisarjanāt /",
  "SA01abhsubhu:2224": "tāṃ tathālaṃbamānasya tadbhāvanānveṣaṇāttadālaṃbanaṃ vyavasargapariṇatamityucyate /",
  "SA01abhsubhu:2225": "phalaṃ darśanaheyānāṃ kleśānāṃ prahāṇam, bodhyaṅgānāṃ darśanamārgasvabhāvatvāt //",
  "SA01abhsubhu:2226": "mārgāṅgānāmālaṃbanaṃ darśanamārgāduttarakālaṃ saiva yathādṛṣṭānāṃ satyānāṃ yathābhūtatā /",
  "SA01abhsubhu:2227": "svabhāvaḥ samyagdṛṣṭayādayo 'ṣṭau dharmāḥ /",
  "SA01abhsubhu:2228": "tatra samyagdṛṣṭiḥ paricchedāṅgam, tayā yathānubhavaṃ tattvāvadhāraṇāt /",
  "SA01abhsubhu:2229": "samyaksaṃkalpaḥ parasaṃprāpaṇāṅgam, tena yathādhigamaṃ vyavasthāpya vāksamutthāpanāt /",
  "SA01abhsubhu:2230": "samyagvākkarmāntājīvāḥ parasaṃpratyayāṅgam,",
  "SA01abhsubhu:2231": "tairyathākramamadhigantuḥ paraidṛṣṭayādiviśuddhiniścayanāt /",
  "SA01abhsubhu:2232": "tatra samyagvācādhigamānurūpapraśnavyākaraṇasāṃkathyaviniścayenāsya darśanaviśuddhirvijñāyate /",
  "SA01abhsubhu:2233": "samyakkarmāntenābhikramapratikramādiṣu saṃpannacāritratayā śīlaviśuddhiḥ samyagājīvena yathānujñaṃ dharmeṇa cīvarādiparyeṣaṇādājīvaviśuddhiriti /",
  "SA01abhsubhu:2234": "samyagvyāyāmaḥ kleśāvaraṇaviśodhanāṅgam, tenāśeṣa saṃyojanaprahāṇāt /",
  "SA01abhsubhu:2235": "samyaksmṛtirupakleśāvaraṇaviśodhanāṅgam,",
  "SA01abhsubhu:2236": "[Abhidh-s-bh_90] tayā samyakśamathādinimittāsaṃpramoṣeṇa layādyupakleśānavakāśāt /",
  "SA01abhsubhu:2237": "samyaksamādhirvaiśeṣikaguṇāvaraṇaviśodhanāṅgam, tenābhijñādiguṇābhinirharaṇāt /",
  "SA01abhsubhu:2238": "bhāvanā bodhyaṅgavat, tadyathā samyagdṛṣṭiṃ bhāvayati vivekaniśritāmiti vistaraḥ /",
  "SA01abhsubhu:2239": "teṣāṃ ca padānāmarthaḥ yathānirdiṣṭaṃ purastāttathānugantavyaḥ //",
  "SA01abhsubhu:2240": "pratipadāṃ dharmapadānāṃ ca pūrvavadarthanirdeśo veditavyaḥ dukhā pratipadanāgamyārūpyaniśritā yathākramaṃ śamathavipaśyanāmāndhāt /",
  "SA01abhsubhu:2241": "sukhā dhyānaniśritā yuganaddhavāhitvāt dhandhābhijñā dvayorapyanayorduḥkhasukhaniśrayayormṛdvindriyāṇām /",
  "SA01abhsubhu:2242": "kṣiprābhijñā tayoreva tīkṣṇendriyāṇāmiti //",
  "SA01abhsubhu:2243": "śamathaḥ navakāracittasthitiḥ /",
  "SA01abhsubhu:2244": "tatra bāhyālaṃbanebhyaḥ pratisaṃhṛtyā dhyātmamavikṣepāpāditaścittasyopanibandhaḥ sthāpanā /",
  "SA01abhsubhu:2245": "tasya cittasyaivamādita upanibaddhasya calasyaudārikasya tasminnevālaṃbane saṃtatiyogena sūkṣmīkaraṇena cābhisaṃkṣepaḥ saṃsthāpanā /",
  "SA01abhsubhu:2246": "tasya smṛtisaṃpramoṣādvahirdhā vikṣiptasya punaḥ pratisaṃharaṇamavasthāpanā /",
  "SA01abhsubhu:2247": "ādita eva tasya cittasya bahiravisārāyopasthitasmṛtitopasthāpanā /",
  "SA01abhsubhu:2248": "pūrvameva vikṣepanimitteṣu rūpādiṣvādīnavasaṃjñāmadhipati kṛtvā cittasya prasarādānaṃ damanam /",
  "SA01abhsubhu:2249": "cetaḥsaṃkṣobhakareṣu vitarkopakleśeṣvādīnavadarśanena prasarādānaṃ śamanam /",
  "SA01abhsubhu:2250": "smṛtisaṃpramoṣādvitarkādisamudācāre sati tadanadhivāsanā vyupaśamanam /",
  "SA01abhsubhu:2251": "abhisaṃskāreṇa niśchidranirantarasamādhipravāhāvasthāpanā ekotīkaraṇam /",
  "SA01abhsubhu:2252": "svabhyastatvādanabhisaṃskāreṇānābhogena cittasamādhipravāhasyāvikṣepeṇa pravṛttiḥ samādhānamiti //",
  "SA01abhsubhu:2253": "vipaśyanā yathāpi taddharmānvicinotītyevamādiḥ /",
  "SA01abhsubhu:2254": "tatra caritaviśodhanamālaṃbanaṃ kauśalyālaṃbanaṃ vā kleśaviśodhanaṃ vā yāvadbhāvikatayā [Abhidh-s-bh_91] vicinoti,",
  "SA01abhsubhu:2255": "yathāvadbhāvikatayā pravicinoti,",
  "SA01abhsubhu:2256": "savikalpenamanaskāreṇa prajñāsahagatena nimittīkurvan parivitarkayati,",
  "SA01abhsubhu:2257": "saṃntīrayan parimīmāṃsāmāpadyata iti //",
  "SA01abhsubhu:2258": "api khalu [śamatha]vipaśyanāmāgamya catvāro mārgā iti catvāro mārgopadeśanāmadhikṛtya /",
  "SA01abhsubhu:2259": "tatra prathamaḥ śamathasya lābhitvādabhiniṣīdanneva cittaṃ sthāpayati yāvatsamādhatte,",
  "SA01abhsubhu:2260": "vipaśyānāyā alābhitvāttu samādhiṃ niśritya paścāttathāniṣaṇṇastān dharmānvicinoti yāvatparimīmāṃsāmāpadyate /",
  "SA01abhsubhu:2261": "dvitīyo viparyayeṇa veditavyaḥ /",
  "SA01abhsubhu:2262": "tṛtīyā ubhayasyālābhyubhayatra yogaṃ karoti /",
  "SA01abhsubhu:2263": "kathaṃ kṛtvā, śrutodgrahaṇamukhena vivaśyanāyāṃ yogaṃ karoti tatpūrvakaṃ ca śamathe /",
  "SA01abhsubhu:2264": "caturtha ubhayasya lābhāt //",
  "SA01abhsubhu:2265": "ajñātamājñāsyāmīndriyaṃ prayogamārge nirvedhabhāgīyasaṃgṛhīte pañcadaśasu ca darśanamārgacittakṣaṇeṣu yadindriyam,",
  "SA01abhsubhu:2266": "tadyathā manaindriyam,",
  "SA01abhsubhu:2267": "pañca śraddhādīni,",
  "SA01abhsubhu:2268": "anāgamyādiniśrayabhedena yathāsaṃbhavaṃ sukhasaumanasya daurmanasyopekṣendriyāṇāṃ cānyatamam /",
  "SA01abhsubhu:2269": "daurmanasyendriyaṃ punaḥ prayogakāle nirvedhabhāgīyapṛṣṭhenottaravimokṣaspṛhāsaṃgṛhītaṃ veditavyam /",
  "SA01abhsubhu:2270": "tadetatsaṃbhavato daśavidhamindriyamanājñātapūrvasya tattvasyājñāyai pravṛttatvādanājñātamājñāsyāmīndriyamityucyate /",
  "SA01abhsubhu:2271": "etadeva daśavidhamindriyaṃ ṣoḍaśāddarśanamārgacittakṣaṇādyāvadvajropamaḥ samādhirityetasminśaikṣamārge ājñendriyamityucyate,",
  "SA01abhsubhu:2272": "apūrvajñeyābhāvāt /",
  "SA01abhsubhu:2273": "etadeva punarnavavidhamindriyaṃ daurmanasyendriyavarjamaśaikṣamārge ājñātāvīndriyamityucyate,",
  "SA01abhsubhu:2274": "ājñātāvino 'rhat indriyamiti kṛtvā //",
  "SA01abhsubhu:2275": "bhāvanā mārgādhikāreṇedamapi vakṣyate /",
  "SA01abhsubhu:2276": "ūrdhvabhūmike mārge saṃmukhībhāvena bhāvyamāne 'saṃmukhībhūtānyapyadhobhūmikāni kuśalamūlakāni [Abhidh-s-bh_92] bhāvanāṃ gacchanti,",
  "SA01abhsubhu:2277": "teṣu vibhutvalābhāt /",
  "SA01abhsubhu:2278": "vibhutvaṃ punaruttaptasaṃmukhībhāvena taśitā veditavyā //",
  "SA01abhsubhu:2279": "niṣṭhāmārgaḥ sarvadauṣṭhulyānāṃ pratiprasrabdheriti vistaraḥ //",
  "SA01abhsubhu:2280": "tatra sarvadauṣṭhulyāni caturvitirbhavanti /",
  "SA01abhsubhu:2281": "tadyathā sarvatragamabhilāpadauṣṭhulyaṃ yā cakṣurādisarvadharmanāmābhiniveśavāsanālayavijñāne saṃniviṣṭānādikālānusṛtā,",
  "SA01abhsubhu:2282": "yāsāvucyate prapañcavāsaneti,",
  "SA01abhsubhu:2283": "yataścakṣurādayo dharmāḥ sanāmābhiniveśāḥ punaḥ punaḥ pravartanta iti /",
  "SA01abhsubhu:2284": "veditadauṣṭhulyaṃ sāsravāṇāṃ vedanānāṃ vāsanā /",
  "SA01abhsubhu:2285": "kleśadauṣṭhulyaṃ kleśānāmanuśayaḥ /",
  "SA01abhsubhu:2286": "karmadauṣṭhulyaṃ sāsravāṇāṃ karmaṇāṃ vāsanā /",
  "SA01abhsubhu:2287": "vipākadauṣṭhulyaṃ vipākasyā karmaṇyatā /",
  "SA01abhsubhu:2288": "kleśāvaraṇadauṣṭhulyaṃ tīvrāyatakleśatā /",
  "SA01abhsubhu:2289": "karmāvaraṇadauṣṭhalyaṃ mārgāntarāyikānantaryādikakarmāvṛtatā /",
  "SA01abhsubhu:2290": "vipākāvaraṇadauṣṭhulyaṃ satyābhisamayavidhuranārakādyātma bhāvapratilambhaḥ /",
  "SA01abhsubhu:2291": "nivaraṇadauṣṭhulyaṃ kuśalapakṣaprayogāntarāyikakāmachandādyabhibhūtatā /",
  "SA01abhsubhu:2292": "vitarkadauṣṭhulyaṃ pravrajyābhirati vibandhakāmavitarkādyabhibhūtatā /",
  "SA01abhsubhu:2293": "āhāradauṣṭhulyamatyalpabahubhojananena prayogāyogyatā /",
  "SA01abhsubhu:2294": "maithunadauṣṭhulyaṃ dvayadvayasamāpattikṛtā kāyacittavyathā /",
  "SA01abhsubhu:2295": "svapnadauṣṭhulyaṃ middhakṛtamāśrayajāḍyam /",
  "SA01abhsubhu:2296": "vyādhidauṣṭhulyaṃ dhātuvaiṣamyakṛtāsvasthatā /",
  "SA01abhsubhu:2297": "jarādauṣṭhulyaṃ bhūtavipariṇāmakṛtāvidheyatā /",
  "SA01abhsubhu:2298": "maraṇadauṣṭhulyaṃ mriyamāṇasya sarvendriyākulatā /",
  "SA01abhsubhu:2299": "pariśramadauṣṭhulyamatigamanādikṛto 'ṅgamardaḥ /",
  "SA01abhsubhu:2300": "dṛḍhadauṣṭhulyaṃ yathāsaṃbhavameta devābhilāpadauṣṭhulyādikamaparinirvāṇavatām /",
  "SA01abhsubhu:2301": "audārikamadhyasūkṣmadauṣṭhulyāni [Abhidh-s-bh_93] yathākramaṃ kāmarūpārūpyāvacarāṇi veditavyāni /",
  "SA01abhsubhu:2302": "kleśāvaraṇadauṣṭhulyaṃ śrāvakapratyekabuddhabodhi[vi]pakṣaḥ /",
  "SA01abhsubhu:2303": "samāpattyāvaraṇadauṣṭhulyaṃ navā[nu]pūrvasamāpattyabhinirhāra[vi]pakṣaḥ /",
  "SA01abhsubhu:2304": "jñeyāvaraṇadauṣṭhulyaṃ sarvajñatāvipakṣaḥ /",
  "SA01abhsubhu:2305": "ityevameṣāṃ yathāyogaṃ sarvadauṣṭhulyānāṃ pratiprasravdheniṣṭhāmārgaḥ /",
  "SA01abhsubhu:2306": "yathoktaṃ - \"tasya cetovimukteḥ pāripūryā prajñāvimukteḥ pāripūryā kāyadauṣṭhulyānāṃ pratiprasrabdheḥ /",
  "SA01abhsubhu:2307": "smṛtyā samanvāgamahetorevamasya prathamaṃ dvāraṃ sudāntaṃ bhavati suguptaṃ surakṣitaṃ susaṃvṛtaṃ subhāṣitam,",
  "SA01abhsubhu:2308": "yaduta cakṣurvijñeyeṣu rūpeṣvevaṃ yāvanmano vijñeyeṣu dharmeṣvi\"ti //",
  "SA01abhsubhu:2309": "vajropamaḥ samādhirbhāvanāmārgasyāntyā prahāṇamārgāvasthā veditavyā /",
  "SA01abhsubhu:2310": "sa ca samādhirnirantarastatpravāharaya laukikena mārge ṇāntarākhaṇḍanāt /",
  "SA01abhsubhu:2311": "dṛḍhaḥ sarvāvaraṇairacchidraṇāt sarvāvaraṇabheditayā ca sāratvāt /",
  "SA01abhsubhu:2312": "ekarasa iti nirvikalpaikarasatvāt /",
  "SA01abhsubhu:2313": "vyāpī sarvajñeyasāmānyatathatālaṃbanatvāt /",
  "SA01abhsubhu:2314": "etadarthapratibimbanārtha bhagavatoktam - tadyathā mahāśailaḥ parvato 'khaṇḍo 'cchidro 'śuṣira ekadhanaḥ susaṃvṛta iti //",
  "SA01abhsubhu:2315": "nirantarāśrayaparivṛttividhārśakṣamārgalābhinaḥ /",
  "SA01abhsubhu:2316": "cittāśrayaparivṛttirdharmatā,",
  "SA01abhsubhu:2317": "cittasya prakṛtiprabhāsvarasyāśeṣāgantukopakleśāpagamādyā parivṛttiḥ,",
  "SA01abhsubhu:2318": "tathatāparivṛttirityarthaḥ /",
  "SA01abhsubhu:2319": "mārgāśrayaparivṛtiḥ pūrvaṃ laukiko mārgo 'bhisamayakāle lokottaratvena parivṛtaḥ śaikṣaścocyate sāvaśeṣakaraṇīyatvāt /",
  "SA01abhsubhu:2320": "yadā tu nirhatāśeṣavipakṣo bhavati traidhātukavairāgyāttadāsya mārgasvabhāvasyāśrayasya paripūrṇā parivṛttirvyavasthāpyate /",
  "SA01abhsubhu:2321": "dauṣṭhulyāśrayaparivṛttirālayavijñānasya sarvakleśānuśayāpagamena parivṛttirveditavyā //",
  "SA01abhsubhu:2322": "kṣaye sati, viṣaye vā tasmin yajjñānaṃ kṣayajñānametaduktaṃ bhavati /",
  "SA01abhsubhu:2323": "niravaśeṣaṃ prakṣīṇe samudaye yajjñānaṃ tadavasthasya hetunirodhālaṃbanaṃ vā kṣayajñānamiti //",
  "SA01abhsubhu:2324": "tathānutpāde sati viṣaye vā tasmin yajjñānamanutpādajñānam āyatyāṃ sarvasya duḥkhasyātyantamanutpattidharmatāyāṃ satyāṃ yajjñānamanyasatyālaṃbanamiti /",
  "SA01abhsubhu:2325": "yadvā duḥkhasatyānutpādālaṃbanaṃ tadanutpādajñānamityarthaḥ //",
  "SA01abhsubhu:2326": "daśāśaikṣā dharmā aśaikṣāñchīlādīn pañca skandhānadhikṛtya /",
  "SA01abhsubhu:2327": "tatra aśaikṣā samyagvākkarmāntājīvā aśaikṣaśīlaskandhaḥ /",
  "SA01abhsubhu:2328": "[Abhidh-s-bh_94] samyaksmṛtisamādhiḥ samādhiskandhaḥ /",
  "SA01abhsubhu:2329": "samyagdṛṣṭisaṃkalpavyāyāmāḥ prajñāskandhaḥ /",
  "SA01abhsubhu:2330": "samyagvimuktirvimuktiskandhaḥ /",
  "SA01abhsubhu:2331": "samyagjñānaṃ vimuktirjñānadarśanaskandha iti //",
  "SA01abhsubhu:2332": "punarmārgasatyasya catvāra ākārāścatvāri lakṣaṇāni /",
  "SA01abhsubhu:2333": "tatra tattvārtha mārgayatyaneti mārgaḥ /",
  "SA01abhsubhu:2334": "aya[thā]bhūtānāṃ kleśānāṃ pratipakṣatvāt nyāyaḥ /",
  "SA01abhsubhu:2335": "tattvānavabodhadoṣeṇānityādiviparyāsairviparyastasya cittasyāviparyāse tattvāvabodhe pratipādanātpratipat /",
  "SA01abhsubhu:2336": "nitya ātyantike niḥsaraṇapade yānānnairyāṇika iti //",
  "SA01abhsubhu:2337": "duḥkhādisatyeṣvanityādayaḥ ṣoḍaśākārā laukikā lokottarāśca santi /",
  "SA01abhsubhu:2338": "tatra laukikā jñeye 'praviṣṭāḥ sāvaraṇāḥ savikalpāśca,",
  "SA01abhsubhu:2339": "tathatāyā aprativedhāt kleśānuśayitvādabhilāpamukhena prapañcanācca yathākramam /",
  "SA01abhsubhu:2340": "viparyayeṇa lokottarāḥ supraviṣṭā nirāvaraṇāśca santo nirvikalpatayā laukikebhyo viśiṣyante /",
  "SA01abhsubhu:2341": "kathaṃ punarete 'vikalpayanto jñeyeṣu praviṣṭā bhavanti /",
  "SA01abhsubhu:2342": "yasmādeteṣu vartamāno 'nityārtha paśyati sākṣādanubhavati,",
  "SA01abhsubhu:2343": "na tvanityamiti paśyatyabhilāpaprapañcamukheneti /",
  "SA01abhsubhu:2344": "evaṃ duḥkhādiṣvākāreṣu yojayitavyam //",
  "SA01abhsubhu:2345": "[Abhidh-s-bh_95]",
  "SA01abhsubhu:2346": "(dharmaviniścayo nāma tṛtīyaḥ samuccayaḥ)",
  "SA01abhsubhu:2347": "dharmaviniścaye dharmo dvādaśāṅgaṃ vacogatam //",
  "SA01abhsubhu:2348": "tatra sūtraṃ yadabhipretārthasūcanākāreṇa gadyabhāṣitam /",
  "SA01abhsubhu:2349": "kiṃ punaḥ kāraṇaṃ tathāgatastamabhipretamartha vivṛtyaiva na deśayatītyāha daśānuśaṃsān saṃpaśyaṃstathāgataḥ sūcanākāreṇa dharmaṃ deśayati /",
  "SA01abhsubhu:2350": "sukhaṃ vyavasthāpayati,",
  "SA01abhsubhu:2351": "daiśikairhi,",
  "SA01abhsubhu:2352": "bahudhā vyavasthāpya prāpaṇīyasyārthasya,",
  "SA01abhsubhu:2353": "saṃkṣipyākṛcchreṇa vyavasthāpanāt /",
  "SA01abhsubhu:2354": "sukhaṃ deśayati,",
  "SA01abhsubhu:2355": "alpena mahato 'rthavistarasya pratyāyanāt,",
  "SA01abhsubhu:2356": "tadyathā sthāpayati saṃsthāpayatītyevamādi /",
  "SA01abhsubhu:2357": "śrotāpi sukhamudgṛhṇāti /",
  "SA01abhsubhu:2358": "dharmagauravatayā kṣipraṃ saṃbhārān paripūrayati,",
  "SA01abhsubhu:2359": "bhāvagamyo 'yaṃ dharma ityavagamya jātāsthasya tasmin dharme ādaramukhena śraddhādisaṃbhāraparipūraṇāt /",
  "SA01abhsubhu:2360": "āśu dharmatāṃ pratividhyati, tathādaraprayogiṇaḥ prajñāyāḥ taikṣṇībhāvāt /",
  "SA01abhsubhu:2361": "ratneṣvavetya prasādaṃ pratilabhate,",
  "SA01abhsubhu:2362": "deśanāyāḥ suvyavasthitabhāvagamena daiśikādiṣvabhiprasādotpādāt /",
  "SA01abhsubhu:2363": "paramadṛṣṭadharmasukhavihāraṃ spṛśati,",
  "SA01abhsubhu:2364": "abhiprāyārtha tīvreṇa yogena cintayitvā labdhavataḥ prāmodyaviśeṣādhigamāt /",
  "SA01abhsubhu:2365": "sāṃkathyaviniścayena satāṃ cittamārādhayati,",
  "SA01abhsubhu:2366": "gūḍhārthavivaraṇāt,",
  "SA01abhsubhu:2367": "ata eva paṇḍitaḥ paṇḍita iti saṃkhyāṃ gacchati,",
  "SA01abhsubhu:2368": "yaśo 'sya samantānniścaratītyarthaḥ /",
  "SA01abhsubhu:2369": "ubhayaṃ caitatpaścimasabhisamayaiko 'nuśaṃso draṣṭavyaḥ //",
  "SA01abhsubhu:2370": "nītārtha sūtraṃ vyākaraṇam tena vivṛtyābhisaṃdhivyākaraṇāt //",
  "SA01abhsubhu:2371": "udānaṃ yadāttamanaskenodāhṛtam tadyathā yadā ime prādurbhavanti dharmā ityevamādi //",
  "SA01abhsubhu:2372": "nidānaṃ yatkiṃcideva pudgalamuddiśya bhāṣitaṃ sotpattikaśikṣā prajñaptikabhāṣitaṃ vā,",
  "SA01abhsubhu:2373": "tadyathāsminnidāne 'smin prakaraṇa iti vistaraḥ //",
  "SA01abhsubhu:2374": "[Abhidh-s-bh_96]",
  "SA01abhsubhu:2375": "avadānaṃ sadṛṣṭāntakaṃ bhāṣitam, tenārthavyavadānādabhivyañjanādityarthaḥ //",
  "SA01abhsubhu:2376": "vaipulyaṃ vaidalyaṃ vaitulyamityete mahāyānasya paryāyāḥ,",
  "SA01abhsubhu:2377": "tadetatsaptavidhamahattvayogānmahattvayānamityucyate /",
  "SA01abhsubhu:2378": "saptavidhaṃ mahatvam - ālaṃbanamahattvaṃ śatasāhasrikādisūtrāparimitadeśanādharmā laṃbanādbodhisattvamārgasya /",
  "SA01abhsubhu:2379": "pratipattimahattvaṃ sakalasvaparārthapratipatteḥ /",
  "SA01abhsubhu:2380": "jñānamahatvaṃ pudgaladharmanairātmyajñānāt /",
  "SA01abhsubhu:2381": "vīryamahattvaṃ triṣu mahākalpāsaṃkhyeyeṣvanekaduṣkaraśatasahasraprayogāt /",
  "SA01abhsubhu:2382": "upāyakauśalyamahattvaṃ saṃsāranirvāṇāpratiṣṭhānāt /",
  "SA01abhsubhu:2383": "prāptimahattvaṃ valavaiśāradyāveṇikabuddhadharmādyaprameyāsaṃkhyeyaguṇādhigamāt /",
  "SA01abhsubhu:2384": "karmamahattvaṃ yāvatsaṃsārabodhyādisandarśanena buddhakāryānuṣṭhānāditi //",
  "SA01abhsubhu:2385": "upadeśo yatrāviparītena dharmalakṣaṇena sūtrādīnāmarthanirdeśaḥ /",
  "SA01abhsubhu:2386": "nidānaṃ sotpattikaśikṣāprajñaptibhāṣitasaṃgṛhītaṃ vinayapiṭakam,",
  "SA01abhsubhu:2387": "avadānādikaṃ tasya parivāro veditavyaḥ /",
  "SA01abhsubhu:2388": "adbhutadharmāṇāṃ bodhisattvasūtrapiṭake saṃgrahaṇam, teṣāṃ viśeṣeṇācintyodāraprabhāvaviśeṣayogāt /",
  "SA01abhsubhu:2389": "upadeśa ubhayatra śrāvakayāne mahāyāne cābhidharmapiṭakam //",
  "SA01abhsubhu:2390": "sūtrapiṭakavyavasthānaṃ vicikitsopakleśapratipakṣeṇa vineyānāmutpannānutpannasaṃśayacchedādhikāreṇa sūtrageyādi deśanāt /",
  "SA01abhsubhu:2391": "vinayapiṭakavyavasthānamantadvayānuyogopakleśapratipakṣeṇa,",
  "SA01abhsubhu:2392": "saṃnidhikāraparibhogādipratikṣepāt śatasāhasrakavastrānujñānācca /",
  "SA01abhsubhu:2393": "antadvayaṃ punaḥ kāmasukhallikānta ātmaklemathāntaśca /",
  "SA01abhsubhu:2394": "abhidharmavyavasthānaṃ svayaṃdṛṣṭiparāmarśopakleśapratipakṣeṇa,",
  "SA01abhsubhu:2395": "tatra vistareṇa dharmalakṣaṇasthāpanāt //",
  "SA01abhsubhu:2396": "[Abhidh-s-bh_97]",
  "SA01abhsubhu:2397": "punaḥ sūtrapiṭakaṃ niśritya vineyāḥ śikṣātraye vyutpadyante, tatra tasya vistareṇodbhāvitatvāt /",
  "SA01abhsubhu:2398": "vinayaṃ niśrityādhiśīlamadhicittaṃ śikṣāṃ niṣpādayanti,",
  "SA01abhsubhu:2399": "tatra prātimokṣasaṃvaraśikṣāmārgopadeśaniśrayeṇa śīlapariśodhanāttatpariśuddhikṛtāvipratisārādyānupūrvyā ca cittasamādhānāt /",
  "SA01abhsubhu:2400": "abhidharmaniśrityādhiprajñaṃ śikṣāṃ niṣpādayanti,",
  "SA01abhsubhu:2401": "tatra vistareṇa dharmapravicayopāyopadeśāditi ato 'pi piṭakatrayavyavasthānam //",
  "SA01abhsubhu:2402": "punaḥ sūtrapiṭakaṃ niśritya granthārthavyutpattiḥ /",
  "SA01abhsubhu:2403": "vinayaṃ niśritya tadubhayasākṣātkriyā, śikṣāpratipattiprabhāvi[ta]tvādvinayasya /",
  "SA01abhsubhu:2404": "tato dharmārthayoḥ sākṣātkriyāyāḥ padasthānamityucyate āśrayārthena /",
  "SA01abhsubhu:2405": "abhidharmaṃ niśritya parasparaṃ sāṃkathyaviniścayakṛtena dharmasaṃbhogena sparśavihāro bhavati,",
  "SA01abhsubhu:2406": "tatra bahuprakāraṃ dharmāṇāṃ svalakṣaṇādidharmatāyā vyutpādanāt //",
  "SA01abhsubhu:2407": "etānyeva trīṇi piṭakāni caturaśītidharmaskandhasahasrāṇi bhavanti,",
  "SA01abhsubhu:2408": "śrāvakayānādhikāreṇa yāni sthavirānandenodgṛhītāni //",
  "SA01abhsubhu:2409": "kiṃ punarekasya dharmaskandha[sya] parimāṇam /",
  "SA01abhsubhu:2410": "daśaśatasaṃkhyo dharmaskandhaḥ sahasrasaṃkhya ityarthaḥ /",
  "SA01abhsubhu:2411": "yadyevaṃ sahasrasaṃkhya ityevaṃ ki nocyate /",
  "SA01abhsubhu:2412": "sāhasrikaikaskandhavyavasthāne prayojanajñāpanārtham /",
  "SA01abhsubhu:2413": "tathāhyekādivṛddhayā daśasaṃkhyā śatasaṃkhyā sahasrādisaṃkhyāḥ /",
  "SA01abhsubhu:2414": "taddaśaśatasaṃkhyā upaniṣado draṣṭavyāḥ /",
  "SA01abhsubhu:2415": "tadyathā daśa śatāni sahasram,",
  "SA01abhsubhu:2416": "śataṃ sahasrāṇāṃ śatasahasram,",
  "SA01abhsubhu:2417": "śataṃ śatasahasrāṇāṃ koṭirityevaṃ sarvāsūttarāsu saṃkhyāsvavaśyamanayoḥ daśaśatasaṃkhyayoranyataropaniṣadbhavati /",
  "SA01abhsubhu:2418": "ata ete eva samasya daśaśatānyeko dharmaskandho vyavasthāpyate /",
  "SA01abhsubhu:2419": "anayā ca gaṇanayā caturaśītidharmaskandhasahasrāṇyaṣṭau koṭyaḥ catvāriśacca lakṣā bhavanti //",
  "SA01abhsubhu:2420": "sa eṣa piṭakatrayasaṃgṛhīto dharmaḥ kasya gocaraḥ /",
  "SA01abhsubhu:2421": "śrutamayādīnāṃ cittacaitasikānāṃ gocara ālaṃbanamityarthaḥ /",
  "SA01abhsubhu:2422": "etatprasaṃgena sālaṃbanādilakṣaṇānāṃ cittacaitasikānāṃ dharmamārabhyālaṃbanādikaṃ vyavasthāpyate /",
  "SA01abhsubhu:2423": "tatra dharme teṣāṃ kimālaṃbanam /",
  "SA01abhsubhu:2424": "sūtrādi nāmapadavyañjanakāyasaṃgṛhītā [Abhidh-s-bh_98] sūtrādideśanetyarthaḥ /",
  "SA01abhsubhu:2425": "ākāraḥ, yān skandhādīnartha prakārānārabhya sā deśanā, tadākārāste cittacaitasikā veditavyāḥ /",
  "SA01abhsubhu:2426": "āśrayaḥ paravijñaptismṛtirvāsanā ca /",
  "SA01abhsubhu:2427": "tatra deśanākāle paravijñaptirāśrayo yo 'sāvucyate parato ghoṣata iti tata uttarakālaṃ smṛtirāśrayo yathāśrutamanusmṛtyābhyasanāt /",
  "SA01abhsubhu:2428": "tata uttarakālaṃ vāsanāśrayastadanusmṛtimantareṇāpi paścādabhyāsabhāvanābalena pratibhāsanāditi /",
  "SA01abhsubhu:2429": "saṃprayogaḥ cittacaitasikānāmanyonyasahāyabhāvena sūtrādyālaṃbane skandhādipratisaṃyuktārthākāraiḥ saṃpratipattiḥ //",
  "SA01abhsubhu:2430": "qharme ālaṃbana prabhedo vyāpyālaṃbanādikaścaturvidhaḥ /",
  "SA01abhsubhu:2431": "vyāpyālaṃbanaṃ punaḥ savikalpapratibimbādibhedena caturbidham /",
  "SA01abhsubhu:2432": "tatra adhimuktimanaskāra ekāntalaukiko yo manaskāraḥ /",
  "SA01abhsubhu:2433": "tattvamanaskāro lokottarastatpṛṣṭhalabdhaśca /",
  "SA01abhsubhu:2434": "yāvadbhāvikatayā dharmāṇāmetāvanti sarvadharmavastuni yajjñeyavyavasthānam tadyathā skandhadhātvāyatanāni /",
  "SA01abhsubhu:2435": "yathāvadbhāvikatayā ebhiḥ prakāraiḥ sujñeyamiti /",
  "SA01abhsubhu:2436": "tadyathā satyamukhena tānyeva skandhadhātvāyatanāni yathāsaṃbhavaṃ duḥkhatojñeyāni yāvanmārgataḥ /",
  "SA01abhsubhu:2437": "ākāramukhenaikaikaṃ satyaṃ caturbhirākārairjñeyam, aviśeṣataśca sarvāṇi tathatākāreṇa /",
  "SA01abhsubhu:2438": "dharmoddānādhikāreṇa vānityataḥ sarvasaṃskārā jñeyā yāvacchāntato nirvāṇam /",
  "SA01abhsubhu:2439": "vimokṣādhikāreṇa vā śūnyato yāvadanimitta[ta] iti //",
  "SA01abhsubhu:2440": "kāryapariniṣpattirāśrayapariniṣpattiḥ, parinivṛttāśrayasyāviparītālaṃbanasaṃprakhyānāt /",
  "SA01abhsubhu:2441": "yathāvadbhāvikatāyā nirdaśe ṣoḍaśaprakārā uktāstrayaśca vimokṣākārāḥ teṣāṃ cānyonyasaṃgrahaḥ /",
  "SA01abhsubhu:2442": "katha kṛtvā /",
  "SA01abhsubhu:2443": "ṣoḍaśānāmākārāṇāṃ dvau śūnyatākārau - śūnyākārānātmākāraśca /",
  "SA01abhsubhu:2444": "ṣaḍapraṇihitākārāḥ - anityākārā duḥkhākāro hetusamudayaprabhavapratyayākārāśca,",
  "SA01abhsubhu:2445": "taistraidhātuke 'praṇidhānāt /",
  "SA01abhsubhu:2446": "aṣṭāvinimittākārāḥ śeṣāḥ nirodhamārgayornimittīkartumaśakyatvāt //",
  "SA01abhsubhu:2447": "caritaviśodhanamālaṃbanaṃ rāgacaritādīnāmaśubhādi, tenotsadarāgādyupaśamanāt //",
  "SA01abhsubhu:2448": "avidyādayo dharmāḥ saṃskārādīndharmānabhiṣyandayanti,",
  "SA01abhsubhu:2449": "na hyeṣāṃ nirhetuka utpādo nāpīśvarādiviṣamahetuka iti yajjñānamidaṃ pratītyasamutpādakauśalyam /",
  "SA01abhsubhu:2450": "[Abhidh-s-bh_99] dharmamātrahetukatve 'pi satyanurūpāddhetoranurūpasyaiva phalasyotpattiḥ,",
  "SA01abhsubhu:2451": "tadyathā sucaritasyeṣṭo vipāko duścaritasyāniṣṭa ityevamādi yajjñānamidaṃ sthānāsthānakauśalyaṃ veditavyam //",
  "SA01abhsubhu:2452": "kleśaviśodhanamālaṃbanaṃ laukikamārgādhikāreṇādhaūrdhvabhūmīnāmaudārikaśāntatā,",
  "SA01abhsubhu:2453": "tena paryavasthānaviṣkambhaṇāt /",
  "SA01abhsubhu:2454": "lokottaramārgādhikāreṇa samāsatastathatā, vyāsena catvāryāryasatyāni, tenānuśayasamudghātāt //",
  "SA01abhsubhu:2455": "sūtrādidharmavicārāṇāṃ saṃbnadhena catasro yuktayo varṇyante, tābhistadvicāraṇāt //",
  "SA01abhsubhu:2456": "tatra apekṣāyuktiryā saṃskārāṇāmutpattau pratyayāpekṣā,",
  "SA01abhsubhu:2457": "tadyathāṅkurasyotpattau bījodakakṣetrāṇyapekṣyante,",
  "SA01abhsubhu:2458": "vijñānasyendriyārthamanaskārā ityevamādi /",
  "SA01abhsubhu:2459": "kāryakāraṇayuktistadyathā cakṣurādīnāṃ cakṣurvijñānādyāśrayabhāvaḥ rūpādīnāmālaṃbanabhāvaḥ,",
  "SA01abhsubhu:2460": "cakṣurvijñānādīnāṃ rūpādiprativijñāpanam,",
  "SA01abhsubhu:2461": "suvarṇakārādīnāṃ ca śilpināṃ suvarṇādighaṭanamityevamādi /",
  "SA01abhsubhu:2462": "upapattisādhanayuktisvabhāvaviśeṣasaṃgṛhītasya sādhyasyārthasya pratyakṣādipramāṇāviruddhaḥ pratijñādyupadeśaḥ /",
  "SA01abhsubhu:2463": "dharmatāyuktistadyathāgninā dāhaḥ, udakena kleda ityevamādikā prasiddhā dharmāṇāṃ dharmatā /",
  "SA01abhsubhu:2464": "yathoktaṃ cakṣuḥ samṛddhaṃ śūnyaṃ nityena yāvadātmīyena /",
  "SA01abhsubhu:2465": "tatkasya hetoḥ /",
  "SA01abhsubhu:2466": "prakṛtirasyaiṣeti //",
  "SA01abhsubhu:2467": "nāmaparyeṣaṇā nāmakāyādīnāṃ prajñaptisattvādapariniṣpannameṣāṃ svalakṣaṇamiti yā vicāraṇā /",
  "SA01abhsubhu:2468": "vastuparyeṣaṇā skandhādīnāṃ tathāpariniṣpattiryathā nāmakāyādibhirabhilapyanta iti yā saṃtīraṇā parīkṣaṇetyarthaḥ /",
  "SA01abhsubhu:2469": "svabhāvaprajñaptiparyeṣaṇā yābhidhānābhidheyasaṃbandhe svabhāvaprajñaptimātrasya vyavahāranimittatvena saṃtīraṇā /",
  "SA01abhsubhu:2470": "abhidhānābhidheyasaṃbandhaḥ /",
  "SA01abhsubhu:2471": "punaranyonyasaṃpratyayanimittatvam /",
  "SA01abhsubhu:2472": "tathāhi vyutpannavyavahārasyābhidhānamātraṃ śrutvā tadabhidheye saṃpratyaya utpadyate smṛtimukhena,",
  "SA01abhsubhu:2473": "abhidheyaṃ vā punarupalabhya tadabhidhāne /",
  "SA01abhsubhu:2474": "ityevaṃvidhe saṃbandhe prasiddhe cakṣurityevamādisvalakṣaṇaprajñaptimātraṃ tadākhyāmāsapiṇḍādivyavahārasya nimittaṃ bhavatīti yā parīkṣeyamucyate svabhāvaprajñaptiparyeṣaṇā /",
  "SA01abhsubhu:2475_0": "viśeṣaprajñaptiparyeṣaṇā yā tathaivābhidhānābhidheyasaṃbandhe [Abhidh-s-bh_100] nityānityottarānuttararūpyasanidarśanānidarśanatādiviśeṣalakṣaṇaprajñaptimātrasya",
  "SA01abhsubhu:2475_1": "vyavahāranimittatā saṃtīraṇā //",
  "SA01abhsubhu:2476": "catvāri yathābhūtaparijñānāni yathāparyeṣitāni nāmādyanupalabdhijñānāni //",
  "SA01abhsubhu:2477": "samādhiprayuktasya yogabhūmiḥ pañcākārādhārādiḥ /",
  "SA01abhsubhu:2478": "tatra ādhāro yādṛśaṃ bāhuśrutyaṃ śamathavipaśyanayoḥ pratiṣṭhā bhavatyālaṃbanayogena tadādhāra ityucyate /",
  "SA01abhsubhu:2479": "tatpunaḥ saṃbhṛtasaṃbhārasya satyābhisamayamadhikṛtyodgṛhītaṃ yatsūtrādikaṃ śrutam /",
  "SA01abhsubhu:2480": "ādhānaṃ tadālaṃbano yoniśomanaskāraḥ, tena tasmin bāhuśrutye 'viparītārthacittākāreṇa cittākaraṇāt /",
  "SA01abhsubhu:2481": "ādarśastadbāhuśrutyālaṃbanaḥ sahanimittena samādhiḥ, jñeyavastusabhāgapratibimbākāra ityarthaḥ /",
  "SA01abhsubhu:2482": "ādarśatvaṃ punarasya tena jñeyabimbaparīkṣaṇādveditavyam /",
  "SA01abhsubhu:2483": "āloko grāhyagrāhakānupalabdhijñānaṃ darśanamārgasaṃgṛhītaṃ pratyakṣavṛttitvāditi /",
  "SA01abhsubhu:2484_0": "kathaṃ ca punaḥ bodhisattva ekasyāṃ yaugabhūmau prayukto nopalambhaṃ spṛśati saṃbhṛtapuṇyajñāna",
  "SA01abhsubhu:2484_1": "saṃbhāro bodhisattvaḥ kalpāsaṃkhyeyaniryātastathāprativedhānukūlaṃ śrutaṃ yoniśomanasikurvan",
  "SA01abhsubhu:2484_2": "samādhiṃ niṣpādayati /",
  "SA01abhsubhu:2485": "sa evaṃ samāhite citte yajjñeyapratibimbaṃ,",
  "SA01abhsubhu:2486": "niśritya dhyāyati tattasmātsamāhitāccittādananyaditi saṃpaśyaṃstasmin pratibimbe viṣayasaṃjñāṃ vyāvartya tadākāraṃ svasaṃjñāmātramavadhārayati /",
  "SA01abhsubhu:2487": "tadā cāsau svacittamātrāvasthānādadhyātma sthitacitto bhavan sarvathā grāhyabhāvaṃ prativedayate /",
  "SA01abhsubhu:2488": "tataśca grāhyābhāvādgrāhakamapi na pariniṣpannamiti tasyāpyabhāvaṃ parivedayate /",
  "SA01abhsubhu:2489": "tataḥ pratyātmaṃ tadubhayasvabhāvopalambhāpagatamanupalambhamadhigacchati /",
  "SA01abhsubhu:2490": "etadeva cādhikṛtyoktaṃ bhagavatā pratibimbaṃ manaḥ paśyanniti vistaraḥ /",
  "SA01abhsubhu:2491": "āśrayaḥ āśrayaparivṛttiḥ, dauṣṭhulyāpagamātpariśuddha āśraya ityarthaḥ /",
  "SA01abhsubhu:2492": "sā ceyaṃ yogabhūmirhetutaḥ phalataśca nirdiṣṭā veditavyā /",
  "SA01abhsubhu:2493": "tatrādhārādibhiścaturbhirhetunirdeśaḥ paścimenaikena phalanirdeśa iti //",
  "SA01abhsubhu:2494": "[Abhidh-s-bh_101]",
  "SA01abhsubhu:2495_0": "yaduktaṃ sthavirānandena - pañcabhirāyuṣmañchāriputradharmaiḥ samanvāgato bhikṣurlaghu",
  "SA01abhsubhu:2495_1": "ca gṛhṇātītyatra sūtre taireva pañcabhirdharmairlaghugrahaṇādīni catvāri yathāyogaṃ veditavyāni /",
  "SA01abhsubhu:2496": "catvāri kathaṃ kṛtvā /",
  "SA01abhsubhu:2497": "dharmakuśalo laghu gṛhṇāti bāhuśrutyātprāyeṇa bhinnapadavyañjanatayā /",
  "SA01abhsubhu:2498": "arthakuśalo bahu gṛhṇāti,",
  "SA01abhsubhu:2499": "abhidharmādilakṣaṇajñatvāt,",
  "SA01abhsubhu:2500": "skandhadhātvādikathāvastvadhikāreṇa prabhūtagranthasaṃkalanataḥ /",
  "SA01abhsubhu:2501": "vyañjanakuśalo niruktikulaśca sūdgṛhītaṃ gṛhṇāti,",
  "SA01abhsubhu:2502": "suniruktavyañjanajñatvādātmātmeti janapadaniruktimanabhiniviśyānuvyavahārajñatvācca granthārthayoraviparotagrahaṇataḥ /",
  "SA01abhsubhu:2503": "pūrvāntāparāntānusaṃdhikuśala udgṛhītaṃ na nāśayati,",
  "SA01abhsubhu:2504": "pūrvamudgahītāndharmānniśritya paścānniḥsartavyamiti buddhābhisaṃdhijñatvādadhigamena tatsārādānataḥ //",
  "SA01abhsubhu:2505": "dharmavihārī bhikṣurdharmavihāri bhikṣuriti bhadantocyata ityatra sūtre bhagavatā samastena śrutacintābhāvanāvihāreṇa dharmavihāro bhavati,",
  "SA01abhsubhu:2506": "nānyataraprayogamātreṇeti saṃdarśitam /",
  "SA01abhsubhu:2507": "tatra paryāptisvādhyāyadeśanābahulā vitarkaṇā bahulāścetyanena kevalaṃ śrutacintāprayuktā na bhāvanāprayuktā yogādiriñcanādato [na] dharmavihāriṇo vyavasthāpyante /",
  "SA01abhsubhu:2508": "yo 'pi kaścicchrutacintāmanāgamya kevalaṃ bhāvanāprayuktaḥ syātso 'pi na dharmavihārī vyavasthāpyate /",
  "SA01abhsubhu:2509": "tata eva tāvaddharmavihāriṇaṃ bhikṣumārabhya iha tu bhikṣurddharmaṃ paryāpnoti sūtraṃ geyamiti vistareṇoktvā paścādāha na riñcati yogamityevamādi,",
  "SA01abhsubhu:2510": "yathā vijñāyeta śrutaṃ cintāṃ bhāvanāṃ cāgamya tadubhayavihāreṇa dharmavihārīti /",
  "SA01abhsubhu:2511": "na riñcati yogamityevamādinā samādhiprayogāsaṃtuṣṭibhyāṃ bhāvanāmayaṃ saṃdarśitam /",
  "SA01abhsubhu:2512": "samādhiprayogaḥ [Abhidh-s-bh_102] punardvividhaḥ saṃdarśitaḥ sātatyasatkṛtyaprayogasaṃgṛhītaśca na riñcati yogamityanena,",
  "SA01abhsubhu:2513": "aviparīta[pra]yogasaṃgṛhītaśca na riñcati manaskāramityanena /",
  "SA01abhsubhu:2514": "asaṃtuṣṭirna riñcatyadhyātmacetaḥ śamathamityanena saṃdarśitā,",
  "SA01abhsubhu:2515": "tadanāsvādanāduttaraśamathaprayogāccāsyāriñcanaṃ veditavyam //",
  "SA01abhsubhu:2516": "kena kāraṇena vaipulyaṃ sūtrāntare bodhisattvapāramitāpiṭakamityucyate /",
  "SA01abhsubhu:2517": "tatra pāramitānāṃ saṃkhyānirdeśādyāvadanyonyaviniścayanācca //",
  "SA01abhsubhu:2518": "tatra saṃkhyā dvividhā, gaṇanāsaṃkhyā tanmātrasaṃkhyā ca /",
  "SA01abhsubhu:2519": "ṣaṭpāramitā iti gaṇanāsaṃkhyā /",
  "SA01abhsubhu:2520": "sarvākārayorvodhisattvābhyudayaniḥśreyasamārgayostisṛbhistisṛbhiśca saṃgrahāt ṣaḍevapāramitā na bhūyasyo nālpoyasya itīyaṃ tanmātrasaṃkhyā //",
  "SA01abhsubhu:2521": "trividho 'bhyudayo mahābhogatā mahātmatā mahāpakṣatā ca /",
  "SA01abhsubhu:2522": "tatra dānapāramitāyā mahābhogatā phalam /",
  "SA01abhsubhu:2523": "śīlapāramitāyā mahātmatā phalam, śīlena sugatātmabhāvasaṃpattipratilambhāt /",
  "SA01abhsubhu:2524": "kṣāntipāramitāyā mahāpakṣatā phalam, kṣāntyā sarvajanābhigamanoyatāpratilambhāditi //",
  "SA01abhsubhu:2525": "trividho niḥśreyasamārgaḥ - kleśamabhibhūya kuśalapakṣaprayogopāyaḥ,",
  "SA01abhsubhu:2526": "sattvaparipācanopāyaḥ,",
  "SA01abhsubhu:2527": "buddhadharmasamudānayanopāyaśca,",
  "SA01abhsubhu:2528": "eṣāmanyatareṇāpi vinā bodhisattvasya niḥśreyasānupapatteḥ /",
  "SA01abhsubhu:2529": "tatra sattvaparipācanopāyo dhyānapāramitā, tatsaṃniśrayeṇābhijñābhiḥ sattvaparipācanāt //",
  "SA01abhsubhu:2530": "punarapratiṣṭhitanirvāṇopāyataḥ ṣaḍeva pāramitāḥ /",
  "SA01abhsubhu:2531": "bodhisattvena hi nirvāṇapratiṣṭhāviparyayeṇa saṃsāre 'bhyudayaḥ parigrahītavyaḥ /",
  "SA01abhsubhu:2532": "saṃsārapratiṣṭhāviparyayeṇa tasminnasaṃkleṣṭavyam /",
  "SA01abhsubhu:2533": "atastisro 'bhyudayalābhopāyāstisrastadasaṃkleśopāyā yathāyogaṃ pūrvānusāreṇaiva veditavyāḥ /",
  "SA01abhsubhu:2534": "asaṃkleśopāye tu vīryeṇa pratipakṣabhāvanā,",
  "SA01abhsubhu:2535": "dhyānena kleśaviṣkambhaṇam,",
  "SA01abhsubhu:2536": "prajñayā kleśānuśayasamudghāta iti //",
  "SA01abhsubhu:2537": "sarvānugrahatāṃ kleśapratipakṣatāṃ copā[dā]yetyaparaḥ paryāyaḥ /",
  "SA01abhsubhu:2538": "tatra dānena bodhisattvaḥ sattvānupakaraṇopasaṃhārānugraheṇānugṛhṇāti /",
  "SA01abhsubhu:2539": "śīlena vighātotpīḍāviheṭhākaraṇenānugṛhṇāti, yathākramaṃ bhogakāyacittopaghātānupasaṃhārāt /",
  "SA01abhsubhu:2540": "kṣāntyā vighātotpīḍāviheṭhāmarṣaṇenānugṛhṇāti, parebhya ātmano bhogādyupaghātasahanāt /",
  "SA01abhsubhu:2541": "ābhistisṛbhiranugṛhṇāti //",
  "SA01abhsubhu:2542": "vīryeṇāviṣkambhitakleśo 'pi kuśalapakṣe [Abhidh-s-bh_103] prayujyate /",
  "SA01abhsubhu:2543": "dhyānena kleśaṃ viṣkambhayati /",
  "SA01abhsubhu:2544": "prajñayānuśayaṃ samudghātayati /",
  "SA01abhsubhu:2545": "imāstisraḥ kleśapratipakṣā veditavyā //",
  "SA01abhsubhu:2546": "tatra pāramitālakṣaṇam /",
  "SA01abhsubhu:2547": "bodhisattvasya dānapāramitā katamā /",
  "SA01abhsubhu:2548": "yadbodhisattvasya bodhisattvadharmatāyāṃ vyavasthitasya bodhicittaṃ niśritya karuṇāpuraḥsareṇa cetasā sarvāstiparityāge kāyavāṅmanaskarma /",
  "SA01abhsubhu:2549": "evaṃ ca kṛtvā dānapāramitāyāḥ lakṣaṇaṃ gotrataḥ praṇidhānata āśayato vastutaḥ svabhāvataśca nirdiṣṭaṃ veditavyam /",
  "SA01abhsubhu:2550": "tadyathā bodhisattvadharmatā gotram,",
  "SA01abhsubhu:2551": "bodhicittaṃ praṇidhānam,",
  "SA01abhsubhu:2552": "karuṇāpuraḥsaraṃ ceta āśayaḥ,",
  "SA01abhsubhu:2553": "sarvāstiparityāgo vastu,",
  "SA01abhsubhu:2554": "kāyavāṅmanaskarmasvabhāva ityevaṃ yāvat prajñāpāramitā vistareṇa veditavyāḥ /",
  "SA01abhsubhu:2555": "ayaṃ tu viśeṣaḥ /",
  "SA01abhsubhu:2556": "śīlakṣāntivīryapāramitāsu yathākramaṃ sarvasaṃvarasamādānānurakṣāyāṃ sarvāpakāraduḥkhamarṣaṇādhivāsanāyāṃ sarvakuśaladharmasamudānayanatāyāṃ yatkāyavāṅmanaskarmeti veditavyam /",
  "SA01abhsubhu:2557": "dhyānapāramitāyāṃ sarvākārakāyavāṅmanaskarmavibhutve sarvākārā cetasaḥ sthitiriti /",
  "SA01abhsubhu:2558": "prajñāpāramitā[yāṃ] sarvākārakāyavāṅmanaskarmavibhutve yaḥ sarvākāro dharmapravicaya iti vaktavyam /",
  "SA01abhsubhu:2559": "śeṣaṃ dānavadeva sarvaṃ veditavyam //",
  "SA01abhsubhu:2560": "punaryaddānaṃ sarvajñatāmārabhya sarvajñatāyai saṃvartate sarvajñatāṃ parigṛhṇāti sarvajñatākṛtyaṃ ca karoti taddānapārimitetyucyate /",
  "SA01abhsubhu:2561": "etāni punaścatvāri padāni yathākramamārambhato vāsanātaḥ kāyato nisyandataśca veditavyāni /",
  "SA01abhsubhu:2562": "tatrārambhataḥ sarvajñatāmārabhyotpannotpannasya tatra pariṇāmanāt /",
  "SA01abhsubhu:2563": "tadeva punardānaṃ saṃtati vāsayate, yata āyatyāṃ sarvajñatāyai saṃvartate /",
  "SA01abhsubhu:2564": "tadeva yadā paripūrṇaṃ bhavati tadā dharmakāyapariniṣpādanayogena sarvajñatāṃ parigṛhṇāti /",
  "SA01abhsubhu:2565": "tata uttarakālaṃ sāṃbhogikarnarmāṇikakāyanisyandamukhena sarvajñatākṛtyaṃ karoti /",
  "SA01abhsubhu:2566": "evaṃ yāvatprajñāpāramitā veditavyāḥ //",
  "SA01abhsubhu:2567": "anukramaḥ /",
  "SA01abhsubhu:2568": "uttarottarasaṃniśrayatāmupādāya dānapāramitayādhyātmikabāhyasarvavastuparityāgābhyāsātkāyajīvitanirapekṣo bodhisattvo mahāntamapi bhogaskandhaṃ prahāya śīlasamādānaṃ karoti /",
  "SA01abhsubhu:2569": "śīlānurakṣī - ākruṣṭena mayā na pratyākroṣṭavyam - ityevamādibhiḥ prakāraiḥ kṣamo bhavati /",
  "SA01abhsubhu:2570": "kṣamaḥ śītādīnām, tannidānaṃ prayogāsrasanādārabdhavīryā bhavati /",
  "SA01abhsubhu:2571": "[Abhidh-s-bh_104] ārabdhavīryaḥ prayoganiṣṭhāphalādhigamādadhyānaṃ saṃpādayati /",
  "SA01abhsubhu:2572": "saṃpannadhyānaśca samāhitacitto yathābhūtajñānāllokottarāṃ prajñāṃ pratilabhata iti //",
  "SA01abhsubhu:2573": "punaruttarottarādhārataḥ, śīlaṃ dānasyādhāra evaṃ yāvatprajñā dhyānasya /",
  "SA01abhsubhu:2574": "tathāhi śīlavato dānaṃ viśuddhaṃ bhavati, dānenānugṛhītasya śīlena paghātākaraṇataḥ /",
  "SA01abhsubhu:2575": "evamasya pratigrāhakasya bodhisattvena viheṭhāvirahitopakaraṇasukhopasaṃhārācchīlabalena dānapāramitā viśuddhirveditavyā /",
  "SA01abhsubhu:2576": "evaṃ kṣamiṇaḥ śīlaviśuddhiḥ, parāpakāraiḥ śikṣāpadākhaṇḍanāt /",
  "SA01abhsubhu:2577": "ārabdhavīryasya kṣāntiviśuddhiḥ,",
  "SA01abhsubhu:2578": "utsāhabalenotpatya saṃsāramabhyupagatavato 'kṛcchreṇa sattvavipratipattiduḥkhasa[ha]nāt /",
  "SA01abhsubhu:2579": "dhyāyinī vīryaviśuddhiḥ, saha sukhena saumanasyena sarvakuśaladharmaprayogāt /",
  "SA01abhsubhu:2580": "prajñāvato dhyānaviśuddhiḥ,",
  "SA01abhsubhu:2581": "bahuprakārāndharmānvipaśyatyadhyātmaṃ śamathataḥ samādhyabhivṛddheḥ,",
  "SA01abhsubhu:2582": "nāsti dhyānamaprajñasyeti gāthāyāṃ vacanāditi //",
  "SA01abhsubhu:2583": "yathaudārikaścāparo 'nukramo veditavyaḥ /",
  "SA01abhsubhu:2584": "sarvaudārikaṃ hi dānamataḥ prathamato vyavasthāpyate /",
  "SA01abhsubhu:2585": "tadanantaraṃ kṣāntyādibhyaḥ śīlamaudārikamevaṃ yāvatprajñāyā dhyānamaudārikam /",
  "SA01abhsubhu:2586": "sarvasūkṣmā tu prajñā, ataḥ sarvapaścādvyavasthāpyata iti //",
  "SA01abhsubhu:2587": "nirvacanam /",
  "SA01abhsubhu:2588": "kena kāraṇena dānaṃ dānapāramitetyucyate /",
  "SA01abhsubhu:2589": "mahaddānaṃ nirdoṣaṃ nirmalaṃ dānapāramitetyucyate /",
  "SA01abhsubhu:2590": "tatra mahaddānaṃ sarvaprakārādhyātmikabāhyavastu dānato dīrghakāladānataśca /",
  "SA01abhsubhu:2591": "nirdoṣaṃ viṣamaparyeṣṭayādivivarjitatvāt nirmalaṃ mātsaryavipakṣaprahāṇāt /",
  "SA01abhsubhu:2592": "yathoktaṃ dānapāramitāmārabhyāryākṣayamatinirdeśasūtre nirmalaṃ savāsanavipakṣaprahāṇāt /",
  "SA01abhsubhu:2593": "tadanayā trividhayā paramatayā dānapāramitetyabhidyotitaṃ bhavati /",
  "SA01abhsubhu:2594": "trividhā paramatā - svabhāvaparamatā sahaparicayena, upāyaparamatā, phalaparamatā ca /",
  "SA01abhsubhu:2595": "paricayaḥ punardīrghakāladānato veditavyaḥ /",
  "SA01abhsubhu:2596": "evaṃ yāvatprajñāpāramitā veditavyā /",
  "SA01abhsubhu:2597": "śīlādīnāṃ punarnirdoṣatvamā tmasamāropavarjitatvādibhiryathāyogam,",
  "SA01abhsubhu:2598": "tadakṣayamatisūtreṣu draṣṭavyam //",
  "SA01abhsubhu:2599": "punardvādaśavidhena paramatvena yogātpāramitetyucyate /",
  "SA01abhsubhu:2600": "dvādaśavidhaṃ punaḥ paramatvam - audāryaparamatvaṃ sarvalokasampattyanarthitvādutkṛ[ṣṭa]tvācca /",
  "SA01abhsubhu:2601": "āyatatvaparamatvaṃ trikalpāsaṃkhyeyaparibhāvanāt /",
  "SA01abhsubhu:2602": "adhikāraparamatvaṃ sarvasattvārthakriyādhikārapravṛttatvāt /",
  "SA01abhsubhu:2603": "akṣayatvaparamatvaṃ mahābodhipariṇāmanayātyantamaparyādānāt /",
  "SA01abhsubhu:2604": "nairantaryaparamatvamātmaparasamatādhimokṣātsarvasattvadānādibhiḥ [Abhidh-s-bh_105] pāramitāparipūraṇāt /",
  "SA01abhsubhu:2605": "akṛcchratvaparamatvamanumodanāmātreṇa paradānādīnāṃ pāramitāparipūraṇāt /",
  "SA01abhsubhu:2606": "vibhutvaparamatvaṃ gaganagañjasamādhyādibhirdānādiparipūraṇāt /",
  "SA01abhsubhu:2607": "parigrahaparamatvaṃ nirvikalpajñātaparigṛhītatvāt /",
  "SA01abhsubhu:2608": "ārambhaparamatvamadhimukticaryābhūmāvadhimātrāyāṃ kṣāntau /",
  "SA01abhsubhu:2609": "pratilambhaparamatvaṃ prathamāyāṃ bhūmau /",
  "SA01abhsubhu:2610": "nisyandaparamatvaṃ tadanyāsvaṣṭāsu /",
  "SA01abhsubhu:2611": "niṣpattiparamatvaṃ daśamyāṃ bhūmau tāthāgatyāṃ ca bodhisattvapariniṣpattyā buddhapariniṣpattyā ceti //",
  "SA01abhsubhu:2612": "punaḥ paramairīhitā itāśceti pāramitāḥ, buddhabodhisattvaiśceṣṭitā gatāścetyarthaḥ //",
  "SA01abhsubhu:2613": "punarjñeyapāraṃgatāḥ pāramitāḥ, buddhatve pratiṣṭhitā ityarthaḥ /",
  "SA01abhsubhu:2614": "punaḥ parānātmānaṃ ca paramāmīti tārayantoti pāramitāḥ,",
  "SA01abhsubhu:2615": "parānātmānaṃ ca duḥkhārṇavamatikrāmantītyarthaḥ //",
  "SA01abhsubhu:2616": "idaṃ tāvatsādhāraṇaṃ nirvacanam //",
  "SA01abhsubhu:2617": "pratyekaṃ punardāyakadāridrayāpanayatāddānam, dāhāpanayanādvā pratigrāhakānām //",
  "SA01abhsubhu:2618": "śāntendriyālambhanācchubhagatilīyanācchaityālayācca śīlaṃ yathākramamindriyeṣu guptadvāratāvāhanāt sugatigamanahetubhāvanādavipratisārādyānupūrvyā yāvannirvāṇāśrayatvāditi /",
  "SA01abhsubhu:2619": "krodhakṣāratiraskaraṇāt kṣaticittāgatitiraskaraṇāt kṣemāviṣkaraṇācca kṣatināṃ kṣāntiḥ /",
  "SA01abhsubhu:2620": "kṣaticittaṃ punaryenāpa kāriṇāṃ pratyapakāraḥ kriyate tasyāgatasyānayā vilopanaṃ tiraskaraṇaṃ veditavyam /",
  "SA01abhsubhu:2621": "kṣatameṣāṃ vairaṃ vidyata iti kṣatinasteṣāmabhayaprakāśanaṃ kṣemasyāviṣkaraṇaṃ veditavyam /",
  "SA01abhsubhu:2622": "vadhavṛddhohāyogādvoryam /",
  "SA01abhsubhu:2623": "tatra vadhāyehākuśaladharmavigamāya dvābhyāṃ samyakprahāṇābhyām,",
  "SA01abhsubhu:2624": "vṛddhaye īhā kuśaladharmasamudāgamāya dvābhyāṃ samyakprahāṇābhyāṃ ca /",
  "SA01abhsubhu:2625": "dhāraṇayamanasaṃyamanavinayananayanāddhyānam /",
  "SA01abhsubhu:2626": "tatra dhāraṇāmālaṃbane cittasya,",
  "SA01abhsubhu:2627": "yamanaṃ vikṣepataḥ,",
  "SA01abhsubhu:2628": "saṃyamanaṃ cittasya,",
  "SA01abhsubhu:2629": "vinayanaṃ paryavasthānānāṃ viṣkambhaṇam,",
  "SA01abhsubhu:2630": "nayanaṃ vibhutvasya prāpaṇaṃ veditavyam /",
  "SA01abhsubhu:2631": "parapraṇītajñānāt [Abhidh-s-bh_106] pratyātmajñānāt prakārajñānāt śamaprāptiguṇaprakarṣajñānācca prajñā /",
  "SA01abhsubhu:2632": "tatra parapraṇītajñānaṃ parato ghoṣānvayā yoniśomanaskārasaṃprayuktā prajñā,",
  "SA01abhsubhu:2633": "pratyātmajñānaṃ lokottarā,",
  "SA01abhsubhu:2634": "prakārajñānaṃ lokottarapṛṣṭhalabdhā,",
  "SA01abhsubhu:2635": "śamaprāptaye jñānaṃ bhāvanāmārge kleśapratipakṣabhūtā,",
  "SA01abhsubhu:2636": "guṇaprakarṣāya jñānaṃ vaiśeṣikaguṇābhinirhārāya prajñā veditavyā //",
  "SA01abhsubhu:2637": "bhāvanā pañcavidhā, upadhisaṃniśritā yāvadvibhutvasaṃniśritā //",
  "SA01abhsubhu:2638": "tatropadhisaṃniśritā caturākārā /",
  "SA01abhsubhu:2639": "hetusaṃniśritā yo gotrabalena pāramitāsu pratipattyabhyāsaḥ vipākasaṃniśritā ya ātmabhāvasaṃpattibalena /",
  "SA01abhsubhu:2640": "prāṇidhānasaṃniśritā yaḥ pūrvapraṇidhānabalena /",
  "SA01abhsubhu:2641": "pratisaṃkhyānabalasaṃniśritā yaḥ prajñābalena pāramitāsu pratipattyabhyāsaḥ //",
  "SA01abhsubhu:2642": "manaskārasaṃniśritā pāramitābhāvanā caturākārā /",
  "SA01abhsubhu:2643": "adhimuktimanaskāreṇa sarvapāramitāpratisaṃyukta sūtrāntamadhimucyamānasya /",
  "SA01abhsubhu:2644": "āsvādanāmanaskāreṇa labdhāḥ pāramitāḥ, āsvādayato guṇadarśanayogena /",
  "SA01abhsubhu:2645": "anumodanāmanaskāreṇa sarvalokadhātuṣu sarvasattvānāṃ dānādikamanumodamānasya /",
  "SA01abhsubhu:2646": "abhinandanāmanaskāreṇātmanaḥ sattvānāṃ cānāgataṃ pāramitāviśeṣamabhinandamānasya //",
  "SA01abhsubhu:2647": "āśayasaṃniśritā pāramitābhāvanā ṣaḍākārā - atṛptāśayena vaipulyāśayena muditāśayenopakarāśayena nirlepāśayena kalyāṇāśayena ca /",
  "SA01abhsubhu:2648_0": "tatra bodhisattvasya dāne 'tṛptāśayo yadbodhisattvasyaikakṣaṇe gaṅgānadīvālikāsamānlokadhātūn",
  "SA01abhsubhu:2648_1": "saptaratnaparipūrṇān pratipādayato gaṅgānadīvālikāsamāṃścātmabhāvanevaṃ pratikṣaṇaṃ",
  "SA01abhsubhu:2648_2": "gaṅgānadīvālikāsamān kalpān pratipādayataḥ /",
  "SA01abhsubhu:2649": "yathā caikasattvasyaivaṃ yāvān sattvadhāturanuttarāyāṃ samyaksaṃbodhau paripācitavyaḥ /",
  "SA01abhsubhu:2650": "tamanena paryāyeṇa pratipādayedatṛpta eva bodhisattvasya dānāśaya iti /",
  "SA01abhsubhu:2651": "ya evaṃrūpaṃ āśayo 'yaṃ bodhisattvasya dāne 'tṛptāśayaḥ /",
  "SA01abhsubhu:2652": "na ca bodhisattva evaṃrūpāṃ dānaparaṃparāṃ kṣaṇamātramapi hāpayati vicchinattyābodhimaṇḍaniṣadanāditi /",
  "SA01abhsubhu:2653": "ya evaṃrūpa āśayo 'yaṃ bodhisattvasya dāne vipulāśayaḥ /",
  "SA01abhsubhu:2654": "muditataraśca bodhisattvo [Abhidh-s-bh_107] bhavati tānsattvāṃstathā dānenānugṛhṇan,",
  "SA01abhsubhu:2655": "na ca te sattvāstena dānenānugṛhyamāṇā iti /",
  "SA01abhsubhu:2656": "ya evaṃrūpa āśayo 'yaṃ bodhisattvasya dāne muditāśayaḥ /",
  "SA01abhsubhu:2657": "upakaratarāṃśca bodhisattvastān sattvānātmanaḥ samanupaśyati yeṣāṃ tathā dānenopakaroti nātmānam,",
  "SA01abhsubhu:2658": "teṣāmanuttarasamyaksaṃbodhyupastambhatāmuṣā[dā]ya iti /",
  "SA01abhsubhu:2659": "ya evaṃrūpa āśayo 'yaṃ bodhisattvasya dāne upakarāśayaḥ /",
  "SA01abhsubhu:2660": "na ca bodhisattvaḥ sattveṣu tathā vipulamapi dānamayaṃ puṇyamabhisaṃskṛtya pratikāreṇa vārthī bhavati vipākena veti /",
  "SA01abhsubhu:2661": "ya evaṃrūpa āśayo 'yaṃ bodhisattvasya dānapāramitābhāvanāyāṃ nirlepāśayaḥ /",
  "SA01abhsubhu:2662": "yadbodhisattvastathā vipulasyāpi dānaskandhasya vipākaṃ sattveṣvevābhinandati nātmanaḥ,",
  "SA01abhsubhu:2663": "sarvasattvasādhāraṇaṃ ca kṛtvānuttarāyāṃ samyaksaṃbodhau pariṇāmayatīti /",
  "SA01abhsubhu:2664": "ya evaṃrūpa āśayo 'yaṃ bodhisattvasya dānapāramitābhāvanāyāṃ kalyāṇāśayaḥ /",
  "SA01abhsubhu:2665": "tatra bodhisattvasya śīlapāramitābhāvanāyāṃ yāvatprajñāpāramitābhāvanāyāmatṛptāśayaḥ,",
  "SA01abhsubhu:2666_0": "yadbodhisattvo gaṅgānadīvālikāsameṣvātmabhāveṣu gaṅgānadīvālikāsamakalpāyuḥpramāṇeṣu",
  "SA01abhsubhu:2666_1": "sarvopakaraṇanirantaravighātī trisāhasramahāsāhasre lokadhātāvāgniparipūrṇe caturvidhamīryāpathaṃ",
  "SA01abhsubhu:2666_2": "kalpayannekaṃ śīlapāramitākṣaṇaṃ yāvatprajñāpāramitākṣaṇaṃ bhāvayet,",
  "SA01abhsubhu:2667": "etena paryāyeṇa yāvacchīlaskandho yāvatprajñāskandho yenānuttarāṃ samyaksaṃbodhimabhisaṃbudhyate,",
  "SA01abhsubhu:2668": "śīlaskandhaṃ yāvatprajñāskandhaṃ bhāvayet,",
  "SA01abhsubhu:2669": "atṛpta evaṃ bodhisattvasya śīlapāramitābhāvanāyāmāśayo yāvatprajñāpāramitābhāvanā[yā]māśaya iti /",
  "SA01abhsubhu:2670": "ya evaṃrūpa āśayo 'yaṃ bodhisattva[sya] śīlapāramitābhāvanāyāmatṛptāśayo yāvatprajñāpāramitāyāṃ bhāvanāyām /",
  "SA01abhsubhu:2671": "yadbodhisattvastāṃ śīlapāramitābhāvanāparaṃparāṃ yāvatprajñāpāramitābhāvanāparaṃparamā bodhimaṇḍaniṣadanānna bhraṃśayati na vicchinattīti /",
  "SA01abhsubhu:2672": "ya evaṃrūpa āśāyo 'yaṃ bodhisattvasya śīlapāramitābhāvanāyāṃ yāvatprajñāpāramitābhāvanāyāṃ vipulāśayaḥ /",
  "SA01abhsubhu:2673": "muditataraśca bodhisattvo bhavati tayā śīlapāramitābhāvanayā yāvatprajñāpāramitābhāvanayā sattvānanugṛhṇan,",
  "SA01abhsubhu:2674": "na tveva te sattvā anugṛhyamāṇā iti /",
  "SA01abhsubhu:2675": "ya evaṃrūpaāśayo 'yaṃ bodhisattvasya śīlapāramitābhāvanāyāṃ yāvatprajñāpāramitābhāvanāyāṃ muditāśayaḥ /",
  "SA01abhsubhu:2676": "upakaratarāṃśca sa bodhisattvastān sattvānātmanaḥ samanupaśyati yeṣāṃ tathā śīlapāramitābhāvanayā yāvatprajñāpāramitābhāvanayā upakarāti nātmānam,",
  "SA01abhsubhu:2677": "teṣāmanuttarāṃ samyaksaṃbodhyupastambhatāsu pādāyeti /",
  "SA01abhsubhu:2678": "ya evarūpa āśayo 'yaṃ bodhisattvasya śīlapāramitābhāvanāyāṃ yāvatprajñāpāramitābhāvanāyāmupakarāśayaḥ /",
  "SA01abhsubhu:2679": "na ca bodhisattvastathā vipulamapi śīlapāramitāmayaṃ yāvatprajñāpāramitāmayaṃ puṇyamabhisaṃskṛtya tasya pratikāreṇa [Abhidh-s-bh_108] vārthī bhavati vipākena veti /",
  "SA01abhsubhu:2680": "ya evaṃrūpa āśayo 'yaṃ bodhisattvasya śīlapāramitāyāṃ yāvatprajñāpāramitāyāṃ nirlepāśayaḥ /",
  "SA01abhsubhu:2681": "tatra yadbodhisattva evaṃ śīlapāramitābhāvanāmayasya yāvatprajñāpāramitābhāvanāmayasya puṇyaskandhasya vipākaṃ sattveṣvevābhinandati nātmanaḥ,",
  "SA01abhsubhu:2682": "sarvasattvasādhāraṇaṃ ca kṛtvānuttarāyāṃ samyaksaṃbodhau pariṇāmayatīti /",
  "SA01abhsubhu:2683": "ya evaṃrūpa āśayo 'yaṃ bodhisattvasya śīlapāramitāyāṃ bhāvanāyāṃ yāvatprajñāpāramitābhāvanāyāṃ kalyāṇāśayaḥ //",
  "SA01abhsubhu:2684": "upāyasaṃniśritā pāramitābhāvanā trayākārā nirvikalpena jñānena trimaṇḍalapariśuddhipratyavekṣaṇatāmupādāya /",
  "SA01abhsubhu:2685": "tathāhi sa [u]pāyaḥ sarvamanaskārāṇāmabhiniṣpattaye //",
  "SA01abhsubhu:2686": "vibhutvasaṃniśritā pāramitābhāvanā trayākārā kāyavibhutvataḥ, caryāvibhutvataḥ deśanāvibhutvaśca /",
  "SA01abhsubhu:2687": "tatra kāyavibhutvaṃ tāthāgatau dvau kāyau draṣṭavyau svābhāvikaḥ sāṃbhogikaśca /",
  "SA01abhsubhu:2688": "tatra caryāvibhutvaṃ nairmāṇikaḥ kāyo draṣṭavyo yena sarvākārāṃ sarvasattvānāṃ sahadhārmikacaryāṃ darśayati /",
  "SA01abhsubhu:2689": "deśanā vibhutvaṃ ṣaṭpāramitāsarvākāradeśanāyāmavyāghātataḥ //",
  "SA01abhsubhu:2690": "prabhedato 'ṣṭādaśabhirupastambhaiḥ ṣaṇṇāṃ pāramitānāṃ prabhedo veditavyaḥ /",
  "SA01abhsubhu:2691": "aṣṭādaśopastambhāḥ - kāyopastambhaḥ,",
  "SA01abhsubhu:2692": "cittopastambhaḥ,",
  "SA01abhsubhu:2693": "kuśalopastambhaḥ,",
  "SA01abhsubhu:2694": "sugatyupastambhaḥ,",
  "SA01abhsubhu:2695": "bodhyupastambhaḥ,",
  "SA01abhsubhu:2696": "karuṇopastambhaḥ,",
  "SA01abhsubhu:2697": "sattvāparityāgopastambhaḥ,",
  "SA01abhsubhu:2698": "hīnacittaparityāgopastambhaḥ /",
  "SA01abhsubhu:2699": "anutpattikadharmakṣāntyupastambhaḥ kuśalamūlaprayogopastambhaḥ,",
  "SA01abhsubhu:2700": "kuśalamūlasamudāgamopastambhaḥ,",
  "SA01abhsubhu:2701": "kuśalamūlākṣayatopastambhaḥ,",
  "SA01abhsubhu:2702": "aparikhedopastambhaḥ,",
  "SA01abhsubhu:2703": "sarvacintitārthasamṛddhayupastambhaḥ,",
  "SA01abhsubhu:2704": "gaṇaparikarṣaṇopastambhaḥ,",
  "SA01abhsubhu:2705": "bhūmipraveśopastambhaḥ,",
  "SA01abhsubhu:2706": "buddhadharmasamudānayanopastambhaḥ,",
  "SA01abhsubhu:2707": "buddhakṛtyānuṣṭhānopastambhaśca //",
  "SA01abhsubhu:2708": "pratyekaṃ dānādīnāṃ traivighyāt tribhistribhirupastambhairyathākramaṃ saṃgraho veditavyaḥ /",
  "SA01abhsubhu:2709": "tatra trividhaṃ dānam - abhayadānaṃ dharmadānamāmiṣadānaṃ ca /",
  "SA01abhsubhu:2710": "trividhaṃ śīlam - saṃvaraśīlaṃ kuśaladharmasaṃgrāhakaṃ śīlaṃ sattvārthakriyāśīlaṃ ca /",
  "SA01abhsubhu:2711": "trividhā [Abhidh-s-bh_109] kṣāntiḥ - apakāramarṣaṇakṣāntirduḥkhādhivāsanākṣāntirdharmanidhyānakṣāntiśca /",
  "SA01abhsubhu:2712": "trividhaṃ vīryam - saṃnāhavīryaṃ prayogavīryaṃ sattvārthakriyāvīryaṃ ca /",
  "SA01abhsubhu:2713": "trividhaṃ dhyānam - dṛṣṭadharmasukhāvihārāya dhyānamabhijñānirhārāya dhyānaṃ sattvārthakriyāyai ca dhyānam /",
  "SA01abhsubhu:2714": "trividhā prajñā - saṃvṛtyālaṃbanā paramārthālaṃbanā sattvārthālambanā ca //",
  "SA01abhsubhu:2715": "tatrāmiṣadānaṃ kāyopastambhaḥ, annapānādyupakaraṇaiḥ pratigrāhakāśrayānugrahaṇāt /",
  "SA01abhsubhu:2716": "abhayadānaṃ cittopastambhaḥ daurmanasyaviśeṣā[pa]gamāya cetasa āśvāsāya saṃhārāt /",
  "SA01abhsubhu:2717": "ityevamanyadapi yojyam //",
  "SA01abhsubhu:2718": "hīnacittaṃ punarbodhisattvasya saṃsāraduḥkhaparikheditayā śrāvakapratyekabuddhacittam,",
  "SA01abhsubhu:2719": "tatparityāgopastambho duḥkhādhivāsanakṣāntirveditavyā //",
  "SA01abhsubhu:2720": "kuśalamūlākṣayatā sarvasattveṣu kriyārthādhikāritayā yāvatsāraṃ nirupadhiśeṣe 'pi nirvāṇadhātāvaparityāgaḥ,",
  "SA01abhsubhu:2721": "tadupastambhaḥ sattvārthakriyāyaṃ vīryaṃ veditavyam //",
  "SA01abhsubhu:2722": "gaṇaparikarṣaṇaṃ karmaṃ adhigamaṃ niśritya vineyānāmasamāhitasya cittasya samādhānāya samāhitasya vā cittasya vimokṣāyāvavādānuśāsanopradānam,",
  "SA01abhsubhu:2723": "tadupastambhaḥ sattvārthakriyāyai dhyānam //",
  "SA01abhsubhu:2724": "bhūmipraveśo yayā deśanayā dharmādhimuktipūrvikayāsaṃbhāraparipūryāpramuditāṃ bhūmiṃ praviśati,",
  "SA01abhsubhu:2725": "tadupastambhaḥ saṃvṛtisatyālaṃbanā prajñā //",
  "SA01abhsubhu:2726": "śeṣaṃ suyojyatvānna yojitam //",
  "SA01abhsubhu:2727": "punaḥ prabhedaḥ sapta dānāmi - mūladānaṃ gotrāvasthasya bodhisattvasya dānapāramitā,",
  "SA01abhsubhu:2728": "gotramātraṃ niśritya dānāt /",
  "SA01abhsubhu:2729": "ādhānadānaṃ cittotpādāvasthasya, praṇidhānasamādānaṃ niśritya dānāt /",
  "SA01abhsubhu:2730": "anugrahadānaṃ svaparārthapratyavasthasya /",
  "SA01abhsubhu:2731": "anavagrahadānaṃ tattvārthaparīkṣāvasthasya, dāyakādivikalpābhiniveśāvagrāhābhāvāt /",
  "SA01abhsubhu:2732": "niṣparigrahadānaṃ prabhāvāvasthasya,",
  "SA01abhsubhu:2733": "vinā vāhyenopakaraṇaparigraheṇa gaganagañjādisamādhibhirākāśe pāṇiṃ saṃcārya yatheṣṭaṃ ratnādivarṣaṇāt /",
  "SA01abhsubhu:2734": "pratyarhadānaṃ paripākāvasthasya, yathāvineyānurūpaṃ dānāt /",
  "SA01abhsubhu:2735": "mahādānaṃ paramabodhyavasthasya, niruttaratvāt /",
  "SA01abhsubhu:2736": "evaṃ yāvatprajñā yathāyogaṃ veditavyam //",
  "SA01abhsubhu:2737": "[Abhidh-s-bh_110]",
  "SA01abhsubhu:2738": "saṃgrahaḥ dānādabhirbodhisattvabhūmisaṃgrahārthena, tatredamudāharaṇamātraṃ pāramitādibhiḥ /",
  "SA01abhsubhu:2739": "gotrasaṃgraho dānapāramitādigotraṃ liṅgato 'nugantavyam /",
  "SA01abhsubhu:2740": "cittotpādasaṃgraho viśiṣṭacittotpādasaṃ[gra]haṇāt /",
  "SA01abhsubhu:2741": "dvividho hi cittotpādaḥ - aviśiṣṭo viśiṣṭaśca /",
  "SA01abhsubhu:2742": "tatrāviśiṣṭo 'ho vatāhamanuttarāṃ samyaksaṃbodhimabhisaṃbudhyeyeti /",
  "SA01abhsubhu:2743": "viśiṣṭa evaṃ dānapāramitāṃ paripūrayeyaṃ yāvatprajñāpāramitāmiti /",
  "SA01abhsubhu:2744": "tadanena viśiṣṭena cittotpādena pāramitānāṃ saṃgraho veditavyaḥ, tāsāṃ kāraṇabhāvāt /",
  "SA01abhsubhu:2745": "svaparārthasaṃgraho yaddānenaiśvarya parigṛhaṇātyayaṃ svārthaḥ,",
  "SA01abhsubhu:2746": "yatpunaḥ parānupakaraṇopasaṃhāreṇānugṛhṇātyayaṃ svārthaḥ evamavaśiṣṭābhiḥ saṃgraho veditavyaḥ /",
  "SA01abhsubhu:2747": "paramārthasaṃgrahaḥ - dharmadhātumārabhya, tathatāyā dānādisāmānyalakṣa[ṇa]tvāt /",
  "SA01abhsubhu:2748": "jñānasaṃbhāramārabhya, sarvajñatābhājanatāpādanāt /",
  "SA01abhsubhu:2749": "jñānaparigrahamārabhya sarvajñatāpariniṣpādanāt /",
  "SA01abhsubhu:2750": "jñānānuparivartatāmārabhya, pañcānāṃ prajñāpāramitānuparivartanāt /",
  "SA01abhsubhu:2751": "jñānalakṣaṇamārabhya, prajñāpāramitāḥ samyagjñānasvabhāvatvāt /",
  "SA01abhsubhu:2752": "ityevaṃ tathatāsamyajjñānasvabhāvataḥ paramārtho dānādibhiḥ saṃgṛhīto veditavyaḥ /",
  "SA01abhsubhu:2753": "etenodāharaṇamātreṇa śeṣaḥ saṃgraho veditavyaḥ //",
  "SA01abhsubhu:2754": "vipakṣo dānādīnāṃ yathākramaṃ mātsaryadauḥśīlye krodhakauśīdye vikṣepadauḥprajñe /",
  "SA01abhsubhu:2755": "api khalu yāvantaḥ kuśalā dharmāḥ pāramitābhiḥ saṃgṛhītāsteṣāṃ yo vipakṣo jñeyāvaraṇaṃ ca sa tāsāṃ vipakṣo veditavyaḥ //",
  "SA01abhsubhu:2756": "anuśaṃsaḥ pañcavidhaphalādhikāreṇāprameyo veditavyaḥ /",
  "SA01abhsubhu:2757": "tadyathā yathāsvamāsāṃ vipakṣaprahāṇaṃ visaṃyogaphalam /",
  "SA01abhsubhu:2758": "dṛṣṭe dharme svaparānugrahaṇaṃ puruṣakāraphalam /",
  "SA01abhsubhu:2759": "āyatyāmuttarāttaraviśiṣṭattaratamotpattirniṣyandaphalam /",
  "SA01abhsubhu:2760": "mahābodhiradhipatiphalam /",
  "SA01abhsubhu:2761": "mahābhogatā sugatigamanamavarābhedasukhasaumanasya bahulatā sattvādhipapatyamavyābādhyātmabhāvatā maheśākhyatā ca yathākramaṃ dānādīnāṃ vipākaphalaṃ veditavyam //",
  "SA01abhsubhu:2762": "anyonyaviniścayastrividhaḥ - prāyogikaḥ, prābhedikaḥ, prabhidyasāṃdarśikaśca //",
  "SA01abhsubhu:2763": "[Abhidh-s-bh_111]",
  "SA01abhsubhu:2764": "tatra prāyogikaḥ dānaprayoge sarvāsāṃ vṛttirūpalabhyate /",
  "SA01abhsubhu:2765": "tadyathādhyātmikaṃ bāhyaṃ vastuparityajanataḥ dānaprayogaḥ /",
  "SA01abhsubhu:2766": "tatra yaḥ parityāgaḥ sa dānapāramitā /",
  "SA01abhsubhu:2767": "tatraiva yā maitracittasya paratravighātotpīḍāviheṭhasaṃvaraṇatā sā śīlapāramitā /",
  "SA01abhsubhu:2768": "tatraiva yoparodhavighātakhedamarṣaṇatā sā kṣāntipāramitā /",
  "SA01abhsubhu:2769": "tatraiva yā bhūyo bhūyaścittasyotsahanatā sā vīryapāramitā /",
  "SA01abhsubhu:2770": "tatraiva yā cittasyaikāgratā kuśalādbahiravisaraṇatā sā dhyānapāramitā /",
  "SA01abhsubhu:2771": "tatraiva yā yathāvaddhetu phalasugṛhītatā dṛṣṭyaparāmarṣaṇatā sā prajñāpāramitā /",
  "SA01abhsubhu:2772": "evaṃ yāvatprajñāpāramitāyāṃ yathāyogaṃ yojayitavyamubhayadānaṃ sarvajñajñānamiti kṛtvā //",
  "SA01abhsubhu:2773": "tatra prābhedikaḥ svabhāvaprabhedena, anukāraprabhedena ca /",
  "SA01abhsubhu:2774": "tatra dānādīnāṃ svabhāvo yathākramaṃ visargaḥ saṃvaro marṣaṇābhyutsāhaścitasthitiḥ pravicayaśca /",
  "SA01abhsubhu:2775": "tatra dānādiprayogeṣu tadanyapāramitānāmanuvṛttiḥ pūrvavat /",
  "SA01abhsubhu:2776": "tatra dānādīnāmupayogaḥ samādāpanā varṇavāditā sumanojñatā ca /",
  "SA01abhsubhu:2777": "tatra dānādīnāṃ ropaṇā yā parasaṃtāne pratiṣṭhāpanā /",
  "SA01abhsubhu:2778": "tadatra dānapāramitāmiṣadānam,",
  "SA01abhsubhu:2779": "tadanyāḥ pañcābhayadānam,",
  "SA01abhsubhu:2780": "sarvāḥ saddharmadānaṃ parasaṃtāne ropaṇāt //",
  "SA01abhsubhu:2781": "tatra prabhidyasāṃdarśika ekāvacārakādibhiḥ /",
  "SA01abhsubhu:2782": "tadyathā yā dānapāramitā śīlapāramitāpi sā,",
  "SA01abhsubhu:2783": "yā vā śīlapāramitā dānapāramitāpi sā,",
  "SA01abhsubhu:2784": "paścātpādakaḥ - yā yāvacchīlapāramitā dānapāramitāpi sā,",
  "SA01abhsubhu:2785": "syāddānapāramitā na śīlapāramitā śīlapāramitayāsaṃgṛhītā yā dānapāramitā /",
  "SA01abhsubhu:2786": "evaṃ yāvatyajñāpāramitayāsaṃgṛhītā dānapāramitā paścātpādakairyojayitavyā /",
  "SA01abhsubhu:2787": "yaddānaṃ sarvā sā pāramitā, yā dānapāramitā sarvaṃ taddānamiti catuṣkoṭikam /",
  "SA01abhsubhu:2788": "syāddānaṃ na pāramitā yanna mahobodhipariṇāmitam /",
  "SA01abhsubhu:2789": "syāt pāramitā na dānaṃ śīlādayo mahābodhipariṇāmitāḥ /",
  "SA01abhsubhu:2790": "syāddānaṃ ca pāramitā ca [Abhidh-s-bh_112] bodhipariṇāmitāni dānādīni /",
  "SA01abhsubhu:2791": "syānna dānaṃ na pāramitā uktavinirmuktā dharmāḥ /",
  "SA01abhsubhu:2792": "evaṃ yāvatprajñāpāramitāmārabhya catuṣkoṭikaṃ pratyekaṃ yojayitavyam /",
  "SA01abhsubhu:2793": "yo dānaṃ samācarati sarvo 'sau dānapāramitānvayaṃ puṇyaṃ prasavatīti catuṣkoṭikam /",
  "SA01abhsubhu:2794": "prathamā koṭiḥ - mahābodhyapariṇāmitaṃ dānaṃ samācarati /",
  "SA01abhsubhu:2795": "dvitīyā koṭiḥ - dānapāramitāṃ yāṃ samādāpanavarṇabhāṣaṇasumanojñatābhiḥ /",
  "SA01abhsubhu:2796": "tṛtīyā koṭiḥ - mahābodhipariṇāmitena dānena /",
  "SA01abhsubhu:2797": "caturthī koṭiḥ - etānākārān sthāpayitvā /",
  "SA01abhsubhu:2798": "evaṃ yāvatprajñāpāramitāmārabhya pratyekaṃ catuṣkoṭikaṃ yojayitavyam //",
  "SA01abhsubhu:2799": "viśeṣato vaipulye audāryagāmbhīryadeśanā tatphalasya sarvajñatvasya paramodāragambhīratvātphalānurūpyeṇa hetunirdeśo draṣṭavyaḥ //",
  "SA01abhsubhu:2800": "ekatyānāṃ tadanadhimokṣe trāsaḥ bodhisattvagotravaikalyaṃ prakṛtyā hīnacittatayā gāmbhīryaudāryadeśanāṃ nādhimoktuṃ śaknuvanti /",
  "SA01abhsubhu:2801": "satyapi tadgotratve mahābodhimārabhya praṇidhānādīnāṃ kuśalamūlādīnāmanavaropaṇāt,",
  "SA01abhsubhu:2802": "satyapi tadavaropaṇe mahāyānapratikṣepakasattvaparigṛhītatvāditi /",
  "SA01abhsubhu:2803": "adhimucyamānānāmapyekatyānāmaniryāṇaṃ nītārtha sūtrama[na]nviṣya svayaṃ dṛṣṭiparāmarṣasthāyitayā yathārutamarthābhiniveśāta /",
  "SA01abhsubhu:2804": "tadyathā sarvadharmaniḥsvabhāvatāvacanāt sarvalakṣaṇena sarvabhāvāpavādinaḥ /",
  "SA01abhsubhu:2805": "evamanye 'pi yathārutārthābhiniveśino mahāyāne na niryāntotiveditavyaṃ nānābhiprāyabhāṣitatvāt mahāyānasyeti /",
  "SA01abhsubhu:2806": "idaṃ ca saṃdhāyoktaṃ bhagavatā mahādharmādarśe dharmaparyāye - bodhisattvasya yathārutamayoniśo dharmān vicinvato 'ṣṭāviṃśatirasaddṛṣṭaya utpadyante //",
  "SA01abhsubhu:2807": "aṣṭāviṃśatirasaddṛṣṭayaḥ katamāḥ /",
  "SA01abhsubhu:2808": "nimittadṛṣṭiryāvadabhimānadṛṣṭiśca /",
  "SA01abhsubhu:2809_0": "tatra nisvabhāvāḥ sarvadharmā anutpannā ityevamādikaṃ mahāyāne rutamupalabhya tadabhisaṃdhyakuśalāḥ",
  "SA01abhsubhu:2809_1": "yathārutamevāsyārthamadhimucyamānā abhāva evāyaṃ bhagavatā deśitaḥ sarvadharmāṇāmanutpāda",
  "SA01abhsubhu:2809_2": "evetyabhāvādinimittamabhiniviśante saiṣāṃ bhavati nimittadṛṣṭiḥ /",
  "SA01abhsubhu:2810": "ta evamabhāvādinimittamabhiniviśamānāstrīnsvabhāvānavadante parikalpitaṃ svabhāvaṃ paratantraṃ pariniṣpannaṃ ca /",
  "SA01abhsubhu:2811": "tatrāyaṃ parikalpitaḥ svabhāvo yadrūpamiti vā yāvannirvāṇāmiti vābhilāpaprajñaptimātrabhabhūto niḥśarīrārtho yadbālā rūpādilakṣaṇaṃ samāropattaḥ parikalpayanti /",
  "SA01abhsubhu:2812": "tatrāyaṃ paratantraḥ svabhāvā yattadevābhūtaparikalpamātram /",
  "SA01abhsubhu:2813": "tatrāyaṃ pariniṣpannaḥ svabhāvo yatsarvadharmāṇāṃ tattvaṃ [Abhidh-s-bh_113] tathatā /",
  "SA01abhsubhu:2814": "tadapavādākārāstisro dṛṣṭayo bhavanti - prajñaptyapavādadṛṣṭiḥ parikalpāpavādadṛṣṭistattvāpavādadṛṣṭiśca /",
  "SA01abhsubhu:2815": "ta evaṃ sarvathā sarvadharmānapavadamānāstasyā apavādadṛṣṭeḥ pratiṣṭhāpanārthaṃ kāṃcideva yuktiṃ parigṛhṇanti,",
  "SA01abhsubhu:2816": "ye 'pi nītārthāḥ sūtrāntā nirabhilāpadharmatādyotakāstānapi sarvān svadṛṣṭayānulomyena pariṇāmayanti /",
  "SA01abhsubhu:2817": "te eva dve dṛṣṭo bhavataḥ parigrahadṛṣṭiḥ pariṇatidṛṣṭiśca /",
  "SA01abhsubhu:2818": "te punarevaṃdṛṣṭayo bhavanti - ya etāmīdṛśīṃ dṛṣṭiṃ niśritya kuśalamakuśalaṃ vā samācarati sa niravadya eva bhavati nirdoṣaḥ sarvamevāsya tatkalyāṇatāṃ yāti,",
  "SA01abhsubhu:2819": "pūrvopacitāccāvaraṇātsa niḥsaratotyevameṣāṃ dve dṛṣṭī anavadyatādṛṣṭirniḥsaraṇadṛṣṭiśca /",
  "SA01abhsubhu:2820": "te caivaṃ svadṛṣṭāvabhiniviṣṭāstad dṛṣṭiviparyayeṇa skandhādidharmavyavasthāpakaṃ śrāvakapiṭakamavajānanti,",
  "SA01abhsubhu:2821": "ye ca tāmapavādadṛṣṭimanadhimuktāḥ śrāvakayānīyāstān pradviṣanti /",
  "SA01abhsubhu:2822": "te ete dve dṛṣṭī bhavato 'vajñādṛṣṭiḥ prakopadṛṣṭiśca /",
  "SA01abhsubhu:2823": "svadṛṣṭyanusāreṇa caite yathāvacchūnyatānimittāpraṇihitāni vyavasthāpayamānā atallakṣaṇe tallakṣaṇasaṃjñino viparītameṣāṃ lakṣaṇaṃ vyavasthāpayanti,",
  "SA01abhsubhu:2824": "evaṃcittāśca bhavanti - yasyāmīdṛśyāṃ dharmatāyāmavatarantyavatārayanti vā sarve te 'prameyaṃ puṇyaṃ prasavantītyevamete dṛṣṭī viparītadṛṣṭiḥ prasavadṛṣṭiśca /",
  "SA01abhsubhu:2825": "yadā punaste tāṃ dṛṣṭimārabhya paraṃranuyujyante tadā na kiṃcitsvayamicchantyabhyupagantum,",
  "SA01abhsubhu:2826": "chalajātibhyāṃ ca parānanuyuñjante /",
  "SA01abhsubhu:2827": "te ete anabhyupagamadṛṣṭiḥ kusṛtidṛṣṭiśca /",
  "SA01abhsubhu:2828": "te caivamabhimānino bhavanti - ya evaṃ pratipadyante [te] samyagbuddhān bhagavataḥ pūjayanti satkurvantītyeṣāṃ satkāradṛṣṭiḥ /",
  "SA01abhsubhu:2829": "aviparītadharmatākuśalaiśca tatā dṛṣṭervivecyamānāḥ sūpapannayā prasiddhayā yuktayā pratyāyamānā api tāṃ dṛṣṭiṃ na kathaṃcit parityajanti,",
  "SA01abhsubhu:2830": "etadeva tathyaṃ mithyānyadityeṣā dṛḍhamūḍhatādṛṣṭiḥ /",
  "SA01abhsubhu:2831": "etāsāṃ ca yathānirdiṣṭānāṃ dṛṣṭīnāṃ yadvāsanādauṣṭhulyaṃ sā mūladṛṣṭiḥ /",
  "SA01abhsubhu:2832": "eta eva ca saptadaśadṛṣṭayo doṣodbhāvanāmukhenāvaśiṣṭābhiḥ dṛṣṭibhiḥ punarnidiśyante /",
  "SA01abhsubhu:2833": "tadyathā dṛṣṭāvadṛṣṭadṛṣṭi nimittadṛṣṭirityucyate,",
  "SA01abhsubhu:2834": "abhāvādinimittābhiniveśina eva sataḥ sarvanimittānabhiniveśasajñitvāt /",
  "SA01abhsubhu:2835": "prajñaptyapavādadṛṣṭiḥ parikalpāpavādadṛṣṭistattvāpavādadṛṣṭiśca prayoganirākaraṇadṛṣṭiḥ,",
  "SA01abhsubhu:2836": "sarvāpavādino vyāyāmaniḥ sāmarthyasaṃjñitvāt /",
  "SA01abhsubhu:2837": "parigrahadṛṣṭiḥ pariṇatidṛṣṭiścānairyāṇikadṛṣṭiḥ,",
  "SA01abhsubhu:2838": "[Abhidh-s-bh_114] anupāyaprayuktasya tatphalānavāpteḥ /",
  "SA01abhsubhu:2839": "anavadyatādṛṣṭiniḥsaraṇadṛṣṭiścāvaraṇopacayadṛṣṭiḥ, mithyāpratipadyamānasyāvaraṇakṣayāsaṃbhavāt /",
  "SA01abhsubhu:2840": "avajñādṛṣṭiḥ prakopadṛṣṭiścāpuṇyaprasavadṛṣṭiḥ,",
  "SA01abhsubhu:2841": "saddharmasabrahmacārivipratipattimukhena mahākṣatisamāsādanāt /",
  "SA01abhsubhu:2842": "viparītadṛṣṭiḥ prasavadṛṣṭiśca vaiphalyadṛṣṭiḥ,",
  "SA01abhsubhu:2843": "[a]samyagdharmatāvyavasthāpanagrahaṇagrāhaṇairviśeṣā nadhigamāt,",
  "SA01abhsubhu:2844": "anabhyupagamadṛṣṭiḥ kusṛtidṛṣṭiśca nigrāhyadṛṣṭiḥ,",
  "SA01abhsubhu:2845": "[a]nyāyena vādaṃ kurvato jayāsaṃbhavāt /",
  "SA01abhsubhu:2846": "satkāradṛṣṭirabhyākhyānadṛṣṭiḥ, atadākhyāyini tatsamārāpaṇāt /",
  "SA01abhsubhu:2847": "dṛḍhamūḍhatādṛṣṭirakathyadṛṣṭiḥ, mithyābhiniveśinā saha sāṃ kathyapratiṣedhānnirathakatāmupādāya /",
  "SA01abhsubhu:2848": "mūladṛṣṭirmahādṛṣṭiḥ, tata āyatyāṃ puṣṭatarasarvadṛṣṭigatapratāpanāt /",
  "SA01abhsubhu:2849": "sarvā etāḥ saptaviṃśatidṛṣṭayo 'bhimānadṛṣṭiḥ, abhūtābhimānasamutthitatvāt /",
  "SA01abhsubhu:2850": "ata evānantaraṃ tatraiva sūtra uktamitīmāḥ saptadaśa samānāḥ daśa bhavanti,",
  "SA01abhsubhu:2851": "daśa samānāḥ saptadaśa bhavanti,",
  "SA01abhsubhu:2852": "saptaviṃśatiḥ samānā ekā bhavati,",
  "SA01abhsubhu:2853": "ekā samānā saptaviṃśatirbhavantīti //",
  "SA01abhsubhu:2854": "niḥsvabhāvāḥ sarvadharmāḥ yasmātsvayameṣāṃ bhāvo nāsti, pratyayāṃstvapekṣya bhāvo na pratiṣidhyate /",
  "SA01abhsubhu:2855": "yena vā svabhāvenaite pūrvamabhūvanna tena svena bhāvena bhūyaḥ śakyamebhirbhavitumiti niḥsvabhāvāḥ /",
  "SA01abhsubhu:2856": "prāptābhraṣṭalakṣaṇānāmapi pratyutpannānāṃ sve bhāve 'vasthānābhāvānniḥsvabhāvāḥ /",
  "SA01abhsubhu:2857": "yādṛśo vādṛṣṭasatyairdharmāṇāṃ svabhāvo lakṣaṇamabhilāpaprapañcavāsanāmukhena gṛhyate tena bālagrāhānurūpeṇa svabhāvena vi[ra]hitatvānniḥ svabhāvāḥ //",
  "SA01abhsubhu:2858": "api khalu sarvadharmā ucyante trayaḥ svabhāvāḥ /",
  "SA01abhsubhu:2859": "tatra parikalpitasya svalakṣaṇameva nāstyataḥ svalakṣaṇaniḥsvabhāvatayā niḥsvabhāvaḥ /",
  "SA01abhsubhu:2860": "paratantrasya svayamutpattirnāsti pratyayāpekṣaṇādato nāsya svena bhāvena bhāva ityutpattiniḥ svabhāvatayā niḥsvabhāvaḥ /",
  "SA01abhsubhu:2861": "pariniṣpanno viśuddhyālaṃbanatvāt paratantraparikalpitalakṣaṇābhāvasvabhāvatvācca paramārthaścaiṣa niḥsvabhāvatāprabhāvitaśceti paramārthaniḥsvabhāvatayā niḥsvabhāvaḥ /",
  "SA01abhsubhu:2862": "ityevaṃ ca kṛtvā niḥsvabhāvāḥ sarvadharmā draṣṭavyāḥ, na tu sarvathālakṣaṇābhāvamadhikṛtyeti //",
  "SA01abhsubhu:2863": "api khalu mahāyāne tathāgatasya sarve 'bhiprāyāḥ saṃkṣepeṇa catvāro bhavanti /",
  "SA01abhsubhu:2864": "tadyathā samatābhiprāyo yadāha - ahameva tasmin samaye vipaśyī [Abhidh-s-bh_115] samyaksaṃbuddho 'bhūvamiti,",
  "SA01abhsubhu:2865": "avaśiṣṭadharmakāyatvāt /",
  "SA01abhsubhu:2866": "kālāntarābhiprāyoyadāha - ye sukhāvatyāṃ lokadhātau praṇidhānaṃ kariṣyanti te tatropa patsyanta iti,",
  "SA01abhsubhu:2867": "vimalacandraprabhavasya ca nāmadheyagrahaṇamātreṇa niyato bhavatyanuttarāyāṃ samyaksaṃbodhāviti,",
  "SA01abhsubhu:2868": "kālāntareṇetyabhiprāyaḥ /",
  "SA01abhsubhu:2869": "arthāntarābhiprāyo yadāha - niḥsvabhāvāḥ sarvadharmā anutpannā ityevamādi, ayathārutārthatvāt /",
  "SA01abhsubhu:2870": "pudgalāśayābhiprāyo yattadeva kuśalamūlaṃ kasyacitpraśaṃsanti kasyacidvigarha te 'lpamātrasaṃtuṣṭasya /",
  "SA01abhsubhu:2871": "tathā rāgacaritasya buddhakṣetravibhūti darśayati,",
  "SA01abhsubhu:2872": "mānacaritasya keṣāṃcideva buddhānāmadhikāṃ saṃpattiṃ varṇayanti /",
  "SA01abhsubhu:2873": "kaukṛtyenāvṛtasya ye buddhabodhisattveṣvapakāramapi kariṣyanti te sarve svargopagā bhaviṣyantītyāha /",
  "SA01abhsubhu:2874": "aniyatagotrasya mahāśrāvakā[n] buddhatve vyākaroti,",
  "SA01abhsubhu:2875": "ekaṃ ca yānaṃ na dvitīyamastīti deśayati śrāvakatvāśayatyājanārtham //",
  "SA01abhsubhu:2876": "punaḥ sarve 'bhisaṃghayo 'bhisamasya catvāro bhavantya vatāraṇābhisaṃdhyādayaḥ /",
  "SA01abhsubhu:2877": "tatra avatāraṇābhisaṃdhiḥ śrāvakeṣu draṣṭavyaḥ,",
  "SA01abhsubhu:2878": "śāsanā vatāraṇārthamanutrāsāya rūpādyastitvadeśanāt /",
  "SA01abhsubhu:2879": "lakṣaṇābhisaṃdhistriṣu parikalpitādisvabhāveṣu draṣṭavyaḥ, niḥsvabhāvānutpannādisarvadharmadeśanāt /",
  "SA01abhsubhu:2880": "pratipakṣābhisaṃdhiḥ doṣāṇāṃ vinaye draṣṭavyo yathāṣṭāvaraṇapratipakṣatāgrayānasaṃbhāṣā /",
  "SA01abhsubhu:2881": "aṣṭāvaraṇāni buddhadharmāvajñeti vistaraḥ /",
  "SA01abhsubhu:2882": "tadudāharaṇāni ca yathāyogaṃ caturabhiprāryānirdeśāni draṣṭavyāni /",
  "SA01abhsubhu:2883": "pariṇāmanābhisaṃdhirabhidhānagāmbhīrye draṣṭavyaḥ, yadāha -",
  "SA01abhsubhu:2884": "asāre sārama[ta]yo viparyāse ca susthitāḥ /",
  "SA01abhsubhu:2885": "kleśena ca susaṃkliṣṭā labhante bodhimuttamām // iti /",
  "SA01abhsubhu:2886": "atrāyamabhisaṃdhiḥ - avikṣepe yeṣāṃ sārabuddhiḥ pradhānabuddhiḥ,",
  "SA01abhsubhu:2887_0": "vikṣepo hi visāraścetasaḥ viparyāse ca susthitāḥ iti nityasukhaśucyātmaviparyayeṇānityādike",
  "SA01abhsubhu:2887_1": "viparyāse ca susthitā aparihāṇitaḥ kleśena ca susaṃkliṣṭāḥ iti dīrghaduṣkara vyāyāmaśrameṇātyartha parikliṣṭāḥ //",
  "SA01abhsubhu:2888": "vaipulye dharmasamādhikuśalabodhisattvanirdeśaḥ śamathānuśaṃsaṃ vipaśyanānuśaṃsaṃ tadubhayānuśaṃsaṃ cādhikṛtya veditavyaḥ /",
  "SA01abhsubhu:2889": "tatra śamathānuśaṃso dvividhaḥ /",
  "SA01abhsubhu:2890": "kṣaṇe kṣaṇe prakarṣagāminyā prasrabdhyā nirantaramāśrayaspharaṇāt pratikṣaṇaṃ sarvadauṣṭhulyāśraya drāvaṇam,",
  "SA01abhsubhu:2891": "aviśeṣeṇa sarvadeśanādharme karasatādhimokṣasamādhānādvividhaskandhādyarthākārasaṃjñāvigatāyāḥ sūtrādidharmārāmarateḥ [Abhidh-s-bh_116] pratilambhaśca /",
  "SA01abhsubhu:2892": "vipaśyanānuśaṃso 'pi dvividhaḥ /",
  "SA01abhsubhu:2893": "yathāpravicittadharmanirantarāsaṃpramoṣātpratismṛtimātramukhenāparicchinnākāro 'pramāṇaḥ sūtrādidharmeṣu prajñāvabhāsaḥ,",
  "SA01abhsubhu:2894": "āśrayaparivṛttipūrvarūpabhūtānāṃ cāvikalpitānāmanabhisaṃskṛtānāṃ nimittānāṃ samudācāraśca /",
  "SA01abhsubhu:2895_0": "tadubhayānuśaṃso dharmakāyasya jñeyāvaraṇa prahāṇāśrayaparivṛttisaṃgṛhītasya paripūraye",
  "SA01abhsubhu:2895_1": "daśamyāṃ bhūmau pariniṣpattaye vā tāthāgatyāṃ bhūmāvuttarāduttaratara niṣyandavāsanādhānayogena",
  "SA01abhsubhu:2895_2": "hetuparigraha iti //",
  "SA01abhsubhu:2896": "tadetatpañcavidhāyā bhāvanāyāḥ phalaṃ pañcavidhaṃ nirvartata iti saṃdarśitam /",
  "SA01abhsubhu:2897": "pañcavidhā bhāvanā katamā /",
  "SA01abhsubhu:2898": "prasrabdhinimittabhāvanāsaṃbhinnabhāvanānimittabhāvanānābhogabhāvanā parinirvṛtinimittabhāvanā ca //",
  "SA01abhsubhu:2899": "kena kāraṇena tulye dharmakāyaniṣyandatve vaipulyadharmo dhūpamālyādibhiḥ pūjyo na tathā śrāvakayānadharmaḥ /",
  "SA01abhsubhu:2900": "vaipulyadharmasya sarvasattvahitasukhādhiṣṭhānatāmupādāya mahārthatayā niruttarāprameyapuṇyaprasavāyatanatvāt //",
  "SA01abhsubhu:2901": "[Abhidh-s-bh_117]",
  "SA01abhsubhu:2902": "(prāptiviniścayo nāma caturthaḥ samuccayaḥ)",
  "SA01abhsubhu:2903": "prāptiviniścayo 'dhigantṛpudgalavyavasthānato 'dhigamavyavasthānataśca draṣṭavyaḥ //",
  "SA01abhsubhu:2904": "asatyapi pudgaladravye pudgalavyavasthānaṃ caturbhiḥ kāraṇaiḥ /",
  "SA01abhsubhu:2905": "tadyathā sukhasaṃvyavahārārtham,",
  "SA01abhsubhu:2906": "rūpādīnāṃ bahūnāṃ bahudhābhinnalakṣaṇasaṃjñānāmekayā sāmudāyikyā sattvaprajñaptyākṛcchreṇa ehi yāhi ityevamādisaṃvyavaharaṇāt /",
  "SA01abhsubhu:2907": "lokānuvṛttyartham,",
  "SA01abhsubhu:2908": "na hi loke dharmamātrasaṃjñābhiḥ sarvaḥ saṃvyavahāro nirūḍhaḥ kiṃtarhi prāyeṇa sattvasaṃjñayā /",
  "SA01abhsubhu:2909": "tasmāllokena saha saṃvyavaharadbhirāryairavaśyaṃ so 'nuvartitavya iti /",
  "SA01abhsubhu:2910": "anutrāsārtham,",
  "SA01abhsubhu:2911": "pratītyasamutpādadharmatāyāma kovidāḥ sahasāditaḥ sarvathā sattvābhāvaṃ śrutvottrasyeyuriti /",
  "SA01abhsubhu:2912": "ātmanaḥ pareṣāṃ ca doṣavattvaguṇavattvodbhāvanārthaṃ ca,",
  "SA01abhsubhu:2913": "itarathā hi sattvaprajñaptimantareṇa saṃkleśavyavadānalakṣaṇamātradeśanāyāṃ satyāmamuṣmin saṃtāne 'mī doṣāḥ prahīṇā amī vā guṇā utpannā iti na śakyate vijñātumiti //",
  "SA01abhsubhu:2914": "pudgalavyavasthānaṃ punaścaritādiprabhedena saptavidham //",
  "SA01abhsubhu:2915": "tatra rāgādicaritastīvrāyatarāgaḥ,",
  "SA01abhsubhu:2916": "hīne 'pi rañjanīye vastunyadhimātrarāgotpādādutpannasya ca ciramanubandhāt /",
  "SA01abhsubhu:2917": "ityevaṃ yāvadvitarkacarito yathāsvaṃ vastuni yojayitavyaḥ /",
  "SA01abhsubhu:2918": "samabhāgacaritaḥprakṛti[stha]ḥ saṃkleśaḥ autkaṭayamāndyavivarjitasamāvasthe kleśa ityarthaḥ,",
  "SA01abhsubhu:2919": "yathāvastvanurūpaṃ kleśasamudācārāt /",
  "SA01abhsubhu:2920": "mandarajaskaḥ prakṛtisthaḥ tanutarakleśaḥ,",
  "SA01abhsubhu:2921": "prakṛtisthebhya uktalakṣaṇebhyastanutarāḥ kleśā asya,",
  "SA01abhsubhu:2922": "so 'yaṃ prakṛtisthaḥ,",
  "SA01abhsubhu:2923": "utkaṭe 'pi vastuni pūrvapratipakṣābhyāsavaśena prakṛtyā mṛdukleśasamudācārāditi //",
  "SA01abhsubhu:2924": "śrāvakayāniko gotrendriyapraṇidhānāśayālaṃbanapratipattiphalaprabhedairnidiṣṭo veditavyaḥ /",
  "SA01abhsubhu:2925": "prakṛtyā mṛdvindriyatvaṃ punarasya pratyekabuddhabodhisattvendriyā pekṣayā,",
  "SA01abhsubhu:2926": "itarathā hi dharmānusāryādayastīkṣṇendriyā ityetadvirudhyeta /",
  "SA01abhsubhu:2927": "[Abhidh-s-bh_118] tatrānutpāditapūrvanirvedhabhāgīyo 'prāptapūrvakaphalaśca khaḍgaviṣāṇakalpo bhavatyeka vihārī,",
  "SA01abhsubhu:2928": "tadanyaḥ pratyekajino vargacārī draṣṭavyaḥ /",
  "SA01abhsubhu:2929": "vyākaraṇaṃ ca pratyalabhata ityaṣṭābhyāṃ bhūmāvanutpattikeṣu dharmeṣu kṣāntiṃ pratilabhata ityarthaḥ //",
  "SA01abhsubhu:2930": "asaṃbhṛtasaṃbhārādayo mokṣabhāgīyānāṃ ca mṛdumadhyādhi mātratayā nirvedhabhāgīyotpādanaṃ satyābhisamayaṃ ca pratiniyatāniyatatajjanmakālikatvādyathākramaṃ veditavyāḥ /",
  "SA01abhsubhu:2931": "tatra satyādhipateye dharme 'dhimuktiprasādalakṣaṇāni mokṣabhāgīyāni,",
  "SA01abhsubhu:2932": "tatraiva dharmanidhyānakṣāntilakṣaṇāni nirvedhabhāgīyāni,",
  "SA01abhsubhu:2933": "śraddhāpradhānatvātprajñāpradhānatvācca yathākramam /",
  "SA01abhsubhu:2934": "laukikā gradharmaprakṛtyaiva kṣaṇika ityaprāvandhika ityarthaḥ /",
  "SA01abhsubhu:2935": "no tu vāsanāparihāṇita iti nirvāṇādhikārikasya kuśalamūlasyotpāditapūrvasyāpunarutpādyatvāt //",
  "SA01abhsubhu:2936": "mṛdu mokṣabhāgī yamadhikṛtyoktaṃ bhagavatā -",
  "SA01abhsubhu:2937": "samyagdṛṣṭiradhimātraṃ laukikī yasya vidyate /",
  "SA01abhsubhu:2938": "api jātisahasrāṇi nāsau gacchati durgatim // iti //",
  "SA01abhsubhu:2939": "api khalu caturvidhaṃ mokṣabhāgīyam - ādhikārikamādhimokṣikamādhikāmikamābhigāmikaṃ ca /",
  "SA01abhsubhu:2940": "kuśaladharmacchandamupādāya yāvanmokṣārthaṃ kriyate tadādhikārikam /",
  "SA01abhsubhu:2941": "tatpratisaṃyuktadeśanādhimokṣasahagataṃ yattadādhimokṣikam /",
  "SA01abhsubhu:2942": "prītiprasādasahagatamokṣālaṃbanamanaskārabahulaṃ yattadādhikāmikam /",
  "SA01abhsubhu:2943": "nirvedhabhāyīyotpāda niyataṃ tatraiva janmani yattadābhigāmikam //",
  "SA01abhsubhu:2944": "nirvedhamāgīyaṃ ṣaḍvidham - ānulomikaṃ prākarṣikaṃ prātivedhikamanyapāriṇāmikamaikajanmikamekāsanikaṃ ca /",
  "SA01abhsubhu:2945": "tatra yatsatyālambanakāramādito mṛdukaṃ kuśalamūlamutpadyate tadānulomikam /",
  "SA01abhsubhu:2946": "yanmadhyaṃ tatprākarṣikam, tataḥ tatprakṛṣṭataratvāt /",
  "SA01abhsubhu:2947": "yadadhimātraṃ satyaprativedhāya tatraiva janmani saṃvartate tatprātivedhikam /",
  "SA01abhsubhu:2948": "tatpunaryadaniyatagotrāṇāṃ bodhiviśeṣāya [Abhidh-s-bh_119] pariṇāmyate tacca pratyekabuddhānāmanācāryakābhisaṃbodhāya janmāntare pariṇamati tadanyapāriṇāmikam /",
  "SA01abhsubhu:2949": "yattatraiva janmani satyaprativedhāya saṃvartate tadaikajanmikam /",
  "SA01abhsubhu:2950": "yattatraivāsane tadekāsanikamiti //",
  "SA01abhsubhu:2951": "kāyasākṣī vimokṣalābhyanāgāmī, aṣṭau vimokṣān kāyena sākṣātkṛtvopasaṃpadya viharaṇāt /",
  "SA01abhsubhu:2952": "aṣṭau vimokṣā rūpī rūpāṇi paśyatītyevamādayaḥ paścānnirdekṣyante /",
  "SA01abhsubhu:2953": "prajñāvimuktaḥ prajñāvipakṣakleśāvaraṇamātrāśeṣaprahāṇāt /",
  "SA01abhsubhu:2954": "ubhayato bhāgavimuktaḥ sarvakleśasamāpattyāvaraṇābhyāṃ yo vimuktaḥ /",
  "SA01abhsubhu:2955": "srotāpattiphalapratipannaka ekāsanikaṃ nirvedhabhāgīyamārabhya yāvadādyaṃ phalaṃ na prāpnoti //",
  "SA01abhsubhu:2956": "kaḥ punardarśanamārgāvasāne ādyaṃ phalaṃ prāpnoti /",
  "SA01abhsubhu:2957": "yaḥ pradeśavairāgyeṇāpi kāmebhyo 'vītarāgaḥ samyaktvaṃ niyāmamavakrāmati /",
  "SA01abhsubhu:2958_0": "yastu pūrvaṃ laukikena mārgeṇa kāmāvacarān bhāvanāprahātavyān ṣaṭprakārān prahāya",
  "SA01abhsubhu:2958_1": "yatra yo vītarāgo bhavan paścātsamyaktvaṃ niyāmamavakrāmati sa ṣoḍaśe cittakṣaṇe",
  "SA01abhsubhu:2958_2": "sakṛdāgāmyeva bhavati /",
  "SA01abhsubhu:2959": "navāpi prakārān prahāya kāmavītarāgo bhavan yo niyāmamavakrāmati so 'nāgāmyeva bhavati //",
  "SA01abhsubhu:2960": "sarvadarśanaprahātavyaprahāṇe 'pi trayāṇāmeva saṃyojanānāṃ prahāṇāt srotāpannavacanam,",
  "SA01abhsubhu:2961": "eṣāṃ mokṣaprāptibibandhanatvena prādhānyāt /",
  "SA01abhsubhu:2962": "tathāhi satkāyadṛṣṭayā pañcopādānaskandhānātmata ātmīyataścābhiniveśyālayārāmatayā duḥkhānnoccalati /",
  "SA01abhsubhu:2963": "uccalito 'pi kathaṃcinmokṣaṃ prati śīlavrataparāmarśena vicikitsayā cāsanmārgābhiniveśātsanmārgasaṃśayanācca mithyā niryāti samyaktvamaniryāti //",
  "SA01abhsubhu:2964": "punaḥ satkāyadṛṣṭayā jñeye vipratipadyate, duḥkhamātra [ā]tmātmīyalakṣaṇa samāropaṇāt /",
  "SA01abhsubhu:2965": "śīlavrataparāmarśena dṛṣṭau, tayā śuddhipratyayanāt /",
  "SA01abhsubhu:2966": "vicikitsayā pratipakṣe, ratnatrayāniścayanāditi //",
  "SA01abhsubhu:2967": "sakṛdā[gā]miphalapratipannakaḥ darśanamārgādūrdhvaṃ kāmāvacarasya yāvanmadhyamadhyasya kleśaprakārasya prahāṇamārge yaḥ pudgalaḥ /",
  "SA01abhsubhu:2968": "sakṛdāgāmī madhyamṛdoḥ kleśaprakārasya prahāṇa mārga parisamāptau yaḥ pudgalaḥ /",
  "SA01abhsubhu:2969": "anāgāmiphalapratipannakaḥ sakṛdāgāmiphalādūrdhvaṃ kāmāvacarāṇāṃ mṛdvadhimātramṛdumadhyayoḥ [Abhidh-s-bh_120] kleśaprakārayoḥ prahāṇamārge yaḥ pudgalaḥ /",
  "SA01abhsubhu:2970": "anāgāmī navamasya mṛdumṛdoḥ kleśaprakārasya prahāṇāya mārgaparisamāptau yaḥ pudgalaḥ //",
  "SA01abhsubhu:2971": "sarvakāmāvacarabhāvanāprahātavyaprahāṇe 'pi pañcānāmavarabhāgīyānāṃ saṃyojanānāṃ prahāṇādanāgāmivacanaṃ sūtre eṣāṃ gatidhātvavarakāraṇatvena prādhānyāt /",
  "SA01abhsubhu:2972": "gatyavaraṃ punaḥ narakatiryakpretagatayaḥ /",
  "SA01abhsubhu:2973": "dhātvavaraṃ kāmadhātuḥ /",
  "SA01abhsubhu:2974": "tatra satkāyadṛṣṭiśīlavrataparāmarśavicikitsābhiḥ gatya varāsamatikrāntatvātkāraṇatvam /",
  "SA01abhsubhu:2975": "kāmacchandavyāpādābhyāṃ dhātvavarāsamatikramāditi //",
  "SA01abhsubhu:2976": "traidhātukasarvakleśaprahāṇe 'pi pañcānāmūrdhvabhāgīyānāṃ prahāṇādarhadvacanam,",
  "SA01abhsubhu:2977": "ūrdhvopādānāparityāgakāraṇatvena prādhānyam /",
  "SA01abhsubhu:2978": "tatra rūpārūpyarāgābhyāṃ kāmadhātau ūrdhvopādānaṃ rūpārūpyadhātūpapattirityarthaḥ /",
  "SA01abhsubhu:2979": "auddhatyamānāvidyābhirurdhvāparityāgaḥ, tṛṣṇāmānavicikitsottaradhyāyitvena satra saṃkleśāditi //",
  "SA01abhsubhu:2980": "kulaṃ kulaḥ kulaḥ srotāpanna eva sakṛdāgāmiphalapratipannako deveṣu vā manuṣyeṣu vā niyamena dvau bhavau saṃsṛtya parinirvāti /",
  "SA01abhsubhu:2981": "ekavīcikaḥ sakṛdāgāmyevānāgāmiphalapratipannako deveṣvevaikaṃ bhavaṃ saṃsṛtyaṃ parinirvāti /",
  "SA01abhsubhu:2982": "ekā vīcirantaraṃ janmāvakāśo 'sya so 'yamekavīcikaḥ /",
  "SA01abhsubhu:2983_0": "antarāparinirvāyī yena kleśāvedhenopapattideśaṃ gatvā pratisandadhyāttatparikṣaye",
  "SA01abhsubhu:2983_1": "sati yenānuśayamātreṇa maraṇādūrdhva skandhānabhinirvartayan tadavaśeṣe satyantarābhavamabhinirvartya",
  "SA01abhsubhu:2983_2": "pūrvābhyastamārgasaṃmukhībhāvādeva sa viśiṣṭānuśayaprahāṇe parinirvāti /",
  "SA01abhsubhu:2984": "sa punarupapattideśaṃ pratyanuccalitoccalitamātradūragabhāvasthatayā trividho veditavyaḥ satpuruṣagatisūtrānusāreṇa /",
  "SA01abhsubhu:2985": "anabhisaṃskāreṇa yo mārgaṃ saṃmukhīkṛtyeti pūrvaṃ svabhyastatvātsvarasavāhitayāprayatne[ne]tyarthaḥ /",
  "SA01abhsubhu:2986": "viparyayādabhisaṃskāraparinirvāyī /",
  "SA01abhsubhu:2987": "ūrdhvasrotā dvividhaḥ - akaniṣṭhago bhavāgragaśca /",
  "SA01abhsubhu:2988_0": "tatra akaniṣṭhaga āsvādanābahulatayotpannotpannamṛdvādidhyānaprakārāsvādanāt brahmakāyikānārabhya",
  "SA01abhsubhu:2988_1": "nirantaraṃ [Abhidh-s-bh_121] sarveṣu sthānāntareṣu sakṛtsakṛdupapadyamāno yāvadakaniṣṭhānpraviśya parinirvāti /",
  "SA01abhsubhu:2989": "bhavāgragaścaturthasya dhyānasyāvyavakīrṇabhāvitvāt kevalaṃ śuddhāvāsān parihṛtya tathaiva yāvadbhavāgraṃ gatvā parinirvāti /",
  "SA01abhsubhu:2990": "vyavakīrṇabhāvitasya caturthasya dhyānasya mṛdvādipañcaprakārabhāvitatvādyathākramaṃ pañcasu śuddhāvāseṣūpapattirveditavyā /",
  "SA01abhsubhu:2991": "cetayitvācetayitveti svayamātmānamupakramamāṇo 'nu[pa]kramamāṇo vetyarthaḥ /",
  "SA01abhsubhu:2992": "dṛṣṭadharmasukhavihārātparihāṇameti laukikebhyo dhyānebhya ityarthaḥ /",
  "SA01abhsubhu:2993": "indriyottāpanaṃ punaradhimātratānayanaṃ tīkṣṇakaraṇamityarthaḥ /",
  "SA01abhsubhu:2994": "ata evākopyadharmā bhavyaścendriyāṇyuttāpayitumiti noktam, prakṛtyā tīkṣṇendriyatvāt //",
  "SA01abhsubhu:2995": "kāmāvacararūpāvacara eva bodhisattvo nārūpyāvacaraḥ,",
  "SA01abhsubhu:2996": "prabhāvaprāptasya sattvaparipācanānāyatanatāmupādāya tatrānupapattitaḥ /",
  "SA01abhsubhu:2997": "ārūpyadhātuvyavakarṣitena dhyāneneti paryudastārūpyopapattikena samādhinetyarthaḥ /",
  "SA01abhsubhu:2998": "dhyānasukhaviharatyaparihīṇa eva dhyānebhyaḥ, dhyānavyāvartanakuśalatvāt /",
  "SA01abhsubhu:2999": "sattvaparipācanārthaṃ kāmadhātāvapi bodhisattva upapadyata iti veditavyam //",
  "SA01abhsubhu:3000": "sarvāṃ bodhisattvacaryāmiti tuṣitabhavanavāsamupādāya yāvanmāraparājayam /",
  "SA01abhsubhu:3001": "buddhacaryāṃ ca darśayatītyabhisaṃbodhimupādāya yāvanmahāparinirvāṇam //",
  "SA01abhsubhu:3002": "adhimukticārī bodhisattvagotre vyavasthita ādito mahābodhiprasthānamupādāya yāvatpramuditāṃ bhūmiṃ na praviśati,",
  "SA01abhsubhu:3003": "pratyātmaṃ lokottarābhigamābhāvāt /",
  "SA01abhsubhu:3004": "adhyāśayacāro daśasu bhūmiṣu, lokottareṇādhigamena viśuddhāśayatvāt /",
  "SA01abhsubhu:3005": "nimittacārī ṣaṭsu bhūmiṣu, anicchato 'pi nimittavyavakiraṇāt /",
  "SA01abhsubhu:3006": "animittacārī saptamyām, yatnaṃ kurvato yāvadicchaṃ nimittāsamudācārāt /",
  "SA01abhsubhu:3007": "anabhisaṃskāracārī śeṣāsu bhūmiṣu, vaipākikanirvikalpajñānapratilambhāditi //",
  "SA01abhsubhu:3008": "sakṛnnairyāṇikaḥ sakṛttraidhātukāvacarānkleśān prajahāti /",
  "SA01abhsubhu:3009": "prakāraśa ityadhimātrādhimātrānkāmarūpārūpyāvacarānbhāvanāprahātavyānanuśayān prajahāti,",
  "SA01abhsubhu:3010": "evaṃ yāvan mṛdumṛdūn darśanaprahātavyān na tu laukikamārgavadbhūmiprakārabhedena pṛthakpṛthagityarthaḥ /",
  "SA01abhsubhu:3011_0": "tatredaṃ jñāpakaṃ yathoktamaṃgulyagrasūtre - \"yatkiṃcidrūpaṃ yāvadvijñānamatītānāgatapratyutpannamiti",
  "SA01abhsubhu:3011_1": "vistareṇa yāvaddūre yadvāntike tatsarvamekadhyamasaṃkṣipyaikaṃ [Abhidh-s-bh_122]",
  "SA01abhsubhu:3011_2": "bhāgaṃ karotyekaṃ piṇḍamekaṃ puñjamekaṃ rāśiṃ karotyekaṃ kṛtvātaḥ pratisaṃśikṣate",
  "SA01abhsubhu:3011_3": "sarvametadanityaṃ sarvaṃ duḥkhamiti vistaraḥ /",
  "SA01abhsubhu:3012": "dvayorevādyantayoḥ phalayoḥ prajñāpyate /",
  "SA01abhsubhu:3013": "tayostraidhātukasarvadarśanabhāvanāprahātavyāśeṣaprahāṇaprabhāvitatvādyathākramam /",
  "SA01abhsubhu:3014": "madhyayostu na prajñāpyate,",
  "SA01abhsubhu:3015": "tayordṛṣṭasatyasya kāmavacarāṇāmeva bhāvanāprahātavyānāṃ sāvaśeṣaniravaśeṣaprahāṇaprabhāvitatvāt /",
  "SA01abhsubhu:3016": "sakṛnnairyāṇikaṃ cādhikṛtya vibhaṅgasūtre srotāpannānantaramarhadvyavasthānaṃ veditavyam /",
  "SA01abhsubhu:3017": "sa dṛṣṭe dharme yadyājñāṃ tārāgayati sarvato niḥśeṣamavītarāgatvātpraṇidhānavaśena kāmadhātāvupapadyate kṣipraparinirvāṇārtham //",
  "SA01abhsubhu:3018": "abhisamayavyavasthānaṃ daśavidham /",
  "SA01abhsubhu:3019": "tatra dharmābhisamayaḥ satyādhipateyeṣu sūtrādiṣu dharmeṣu paratoghoṣamadhipatiṃ kṛtvā dhimātrasyādhimuktiprasādasya paścimamokṣabhāgīyasaṃgṛhītasya pratilambhaḥ /",
  "SA01abhsubhu:3020": "tathāhi tadadhimuktiprasādapratilambhāttāni satyāni dharmābhisamayenābhisamitānītyucyante /",
  "SA01abhsubhu:3021": "arthābhisamayasteṣveva dharmeṣu yoniśomanaskāramadhipatikṛtvādhimātrāyāḥ satyeṣu dharmanidhyānakṣānte[:",
  "SA01abhsubhu:3022": "] paścimanirvedhabhāgīya saṃgṛhī[tā]yāḥ pratilambhaḥ /",
  "SA01abhsubhu:3023": "sā punardharmanidhyānakṣāntistrividhena yoniśomanaskāreṇa prabhāvitā adhimātramṛdunā tajjanmakāleṣūṣmagateṣu,",
  "SA01abhsubhu:3024": "adhimātramadhyena mūrdhvasu kṣāntiṣu ca,",
  "SA01abhsubhu:3025": "adhimātrādhimātreṇa laukikeṣvagradharmeṣviti /",
  "SA01abhsubhu:3026": "tattvābhisamayo darśanamārgaḥ /",
  "SA01abhsubhu:3027_0": "tatra punaḥ satyavyavasthāpanānyabhisamayāntikāni saṃvṛtijñānāni pratilambhato lokottarajñānādhipatyena",
  "SA01abhsubhu:3027_1": "tadabījapoṣaṇānna tu sammukhīkaroti ṣoḍaśānāṃ darśanamārgacittakṣaṇānāṃ nirantaratvena",
  "SA01abhsubhu:3027_2": "laukikacittānavakāśāt /",
  "SA01abhsubhu:3028": "pṛṣṭhābhisamayo darśanamārgādūrdhvasarvabhāvanāmārgo laukiko lokottaro vā /",
  "SA01abhsubhu:3029": "ratnābhisamayaḥ samyaksaṃbuddho vata bhagavān,",
  "SA01abhsubhu:3030": "svākhyāto 'sya dharmavinayaḥ,",
  "SA01abhsubhu:3031": "supratipannaḥ śrāvakasaṃgha ityevamavetya niścityāryaśrāvakasya buddhādiṣu prasādaḥ /",
  "SA01abhsubhu:3032_0": "asamudācārābhisamayo yasyākaraṇasaṃvarasyāyaṃkāntaśīla saṃgṛhītasya lābhāttadvipakṣanarakādyasamudācāraṃ",
  "SA01abhsubhu:3032_1": "pratyevaṃ niścayaḥ pravarttate kṣoṇā me narakāḥ ityevamādiḥ so 'samudācārābhisamayaḥ /",
  "SA01abhsubhu:3033": "niṣṭhābhisamayaḥ sarvadauṣṭhulyānāṃ pratiprasrabdhirityevamādiryathā mārgasatye niṣṭhāmārgo nirdiṣṭaḥ /",
  "SA01abhsubhu:3034": "eta eva saptābhisamayāḥ śrāvakāṇāṃ paratoghoṣamāgamya pratilambhataḥ śrāvakābhisamaya ityucyate /",
  "SA01abhsubhu:3035": "paratoghoṣamanāgamya pratilambhataḥ pratyeka[buddha]bhisamaya iti /",
  "SA01abhsubhu:3036_0": "bodhisattvābhisamaya eṣu saptasvabhisamayeṣu bodhisattvasya yā samudāgamakṣāntiḥ",
  "SA01abhsubhu:3036_1": "śrāvakapratyekabuddhavinayopāyakauśalyārthaṃ [Abhidh-s-bh_123] no tu sākṣātkriyā",
  "SA01abhsubhu:3036_2": "sattvāpekṣayā hīnayānāniryāṇāt /",
  "SA01abhsubhu:3037": "api khalu tatprathamato bodhisattvasya bhūmipraveśābhisamaya ityucyate //",
  "SA01abhsubhu:3038": "etaṃ cābhisamaya niśrityocyate - śrāvakābhisamayādbodhisattvābhisamasya kaḥ prativiśeṣaḥ ālaṃbanaviśeṣato vaipulyālaṃbanatvāt /",
  "SA01abhsubhu:3039": "upastambhaviśeṣataḥ paripūrṇamahākalpāsakhyeyamahāpuṇyajñānasaṃbhāraparipūraṇāt /",
  "SA01abhsubhu:3040": "prativedhaviśeṣataḥ pudgaladharmanairātmyādhipateyadharmaprayogavedhato lokottareṇa jñānena tadubhayaprativedhāt abhyupagamaviśeṣataḥ svātmasamatayā sarvasattvābhyupagamāt /",
  "SA01abhsubhu:3041": "niryāṇaviśeṣato daśabhirbhūmibhirniryāṇāt /",
  "SA01abhsubhu:3042": "parigrahaviśeṣato 'pratiṣṭhitanirvāṇaparigrahaṇāt /",
  "SA01abhsubhu:3043": "pratiṣṭhāparivāraviśeṣato buddhakṣatrapariśīdhanādvineyajanopagrahaṇācca /",
  "SA01abhsubhu:3044": "abhijanmaviśeṣataḥ pitṛvaṃśasaṃdhārakaurasaputralakṣaṇatvāt /",
  "SA01abhsubhu:3045": "janmaviśeṣataḥ pariṣanmaṇḍaleṣūpapannaḥ /",
  "SA01abhsubhu:3046": "phalaviśeṣaśca punaḥ [āśraya]parivṛttiviśeṣataḥ kliṣṭākliṣṭasarvaprakāradauṣṭhulyaprahāṇātsarvaniruttaraguṇāśrayatvenāśrayaparivartanāt /",
  "SA01abhsubhu:3047": "guṇasamṛddhiviśeṣato balavaṃśāradyāveṇikabuddhadharmādyaparimitaguṇaniṣpatteḥ /",
  "SA01abhsubhu:3048": "pañcākāraviśeṣato viśuddhyādiviśeṣāt /",
  "SA01abhsubhu:3049": "tatra viśuddhiviśeṣaḥ savāsanakleśaprahāṇāt /",
  "SA01abhsubhu:3050": "pariśuddhiviśeṣo buddhakṣetrapariśodhanāt /",
  "SA01abhsubhu:3051": "kāyaviśeṣo dharmakāyapariniṣpādanāt /",
  "SA01abhsubhu:3052": "bhogaviśeṣaḥ sadā bodhisattveḥ saha parṣanmaṇḍaleṣu vicitradharmasaṃbhogāt /",
  "SA01abhsubhu:3053": "kamaviśeṣo yathārhaṃ nirmāṇeḥ samantādanantāparyanteṣu lokadhātuṣu buddhakṛtyānuṣṭhānāditi /",
  "SA01abhsubhu:3054": "kāyatrayaviśeṣataḥ svabhāvikasāmbhāgikanairmāṇikāyapariniṣpattilābhāt /",
  "SA01abhsubhu:3055": "nirvāṇaviśeṣato nirupadhiśeṣe nirvāṇadhātau sarvasattvahitāya sarvaguṇāsamucchedāt /",
  "SA01abhsubhu:3056": "miśropamiśrajñānaśaktilābhaviśeṣataḥ suviśuddhadharmadhātvekarasatayā tadāśritāsu sarvākāravarajñatāsu pratyekaṃ sarvabuddhānāṃ sāmarthyāt /",
  "SA01abhsubhu:3057": "āvaraṇaviśuddhiviśeṣataḥ sarvakleśajñeyāvaraṇaprahāṇāt /",
  "SA01abhsubhu:3058": "miśropamiśrakarmakriyāviśeṣata ekaikasattvavinayanaṃ prati sarvabuddhādhipatyāt /",
  "SA01abhsubhu:3059": "abhisaṃbodhinirvāṇasaṃdarśanopāyaviśeṣato daśasu dikṣu yathāyogaṃ sarvalokadhātuṣu yāvadaparāntaṃ punaḥpunarbuddhotpādādi saṃdarśanena sarvavineyajanaparipācanavimocanāt /",
  "SA01abhsubhu:3060": "pañcākāraparitrāṇaviśeṣataśca [Abhidh-s-bh_124] veditavya upadravādiparitrāṇāt /",
  "SA01abhsubhu:3061": "tatra upadravaparitrāṇaṃ nagarapraveśādibhi randhādīnāṃ cakṣurādipratilambhāt /",
  "SA01abhsubhu:3062": "anupāyaparitrāṇaṃ laukika samyagdṛṣṭipratilambhena sarvakudṛṣṭivivecanāt /",
  "SA01abhsubhu:3063": "apāyaparitrāṇaṃ darśanamārgotpādanena durgatisamatikramaṇāt satkāyaparitrāṇamarhattvasākṣātkaraṇena traidhātukavi mokṣāṇāt /",
  "SA01abhsubhu:3064": "yānaparitrāṇaṃ bodhisattvānāṃ hīnayānavicchandanāditi //",
  "SA01abhsubhu:3065": "vaiśaṃṣikaguṇā āryaśrāvakairbhāvanāmārge vābhinirhriyante 'śaikṣamārge vetyata eṣāṃ pṛṣṭhaniṣṭhābhisamayābhyāṃ saṃgraho veditavyaḥ /",
  "SA01abhsubhu:3066": "te punarmaitryādayo yathāsūtrāntareṣu nirdiṣṭāḥ śrāvakayāne mahāyāne ca tathaiva veditavyāḥ /",
  "SA01abhsubhu:3067": "teṣāṃ cāya samāsena pañcabhirākārairyathāyogaṃ lakṣaṇanirdeśo veditavyaḥ - niśrayata ālaṃbanata ākārataḥ svabhāvataḥ sahāyataśca //",
  "SA01abhsubhu:3068": "tatra tāvat maitryā dhyānaṃ niśrayaḥ,",
  "SA01abhsubhu:3069": "sattvā ālaṃbanam,",
  "SA01abhsubhu:3070": "sukhena saṃprayujyerannityākāraḥ,",
  "SA01abhsubhu:3071": "samādhiḥ prajñā ca svabhāvaḥ śamathavipaśyanāsaṃgṛhītatvātsarvaguṇānām,",
  "SA01abhsubhu:3072": "cittacaitasikāḥ sahāyā ityevaṃ karuṇādiṣu yathāyogaṃ yojayitavyam /",
  "SA01abhsubhu:3073": "upekṣayā sukhādiṣu sattveṣvanunayādyabhyupekṣaṇamaho vata saṃkleśādvimucyerannityayamākāro veditavyaḥ /",
  "SA01abhsubhu:3074": "sa ca hitāśayavihāra ityucyate //",
  "SA01abhsubhu:3075": "aṣṭau vimokṣāḥ /",
  "SA01abhsubhu:3076": "rūpī rūpāṇi paśyatyayaṃ prathamo vimokṣa iti vistaraḥ /",
  "SA01abhsubhu:3077": "tatra kathaṃ rūpītyucyate /",
  "SA01abhsubhu:3078": "svātmanyā rūpyasamāpattisaṃniśrayeṇa rūpasaṃjñāyā abhibhāvanādrūpasaṃjñāsaṃniveśanādvā draṣṭavyāni rūpasaṃjñāsaṃmukhī karaṇādityarthaḥ /",
  "SA01abhsubhu:3079": "kathaṃ rūpāṇi paśyatītyucyate /",
  "SA01abhsubhu:3080": "suvarṇadurvarṇādīni rūpāṇyadhimucyadarśanāt /",
  "SA01abhsubhu:3081": "kathaṃ vimokṣa ityucyate /",
  "SA01abhsubhu:3082": "vimucyate 'nena nirmāṇāvaraṇāditi kṛtvā /",
  "SA01abhsubhu:3083": "adhyātmamarūpasaṃjñārūpyasamāpattisaṃniśrayeṇa draṣṭari svātmani rūpasaṃjñāvibhāvanādarūpasaṃjñāsaṃniveśanādvādraṣṭari nāmasaṃjñāsaṃmukhīkaraṇādityarthaḥ /",
  "SA01abhsubhu:3084": "śeṣaṃ pūrvavat /",
  "SA01abhsubhu:3085": "śubhaṃ vimokṣaṃ kāyena sākṣātkṛtvopasaṃpadya viharata,",
  "SA01abhsubhu:3086": "śubhāśubheṣu rūpeṣvanyonyāpekṣāsaṃjñāmanyonyānugamasaṃjñāṃ ca niśrityā[nyo]nyaikarasasaṃjñālābhāt /",
  "SA01abhsubhu:3087": "[Abhidh-s-bh_125] tathāhi śubhāni rūpāṇyapekṣya tadanyeṣvaśubhānīti bhavatyaśubhāni vāpekṣya śubhānīti nānapekṣyaikajātīyānāmeva darśane śubhāśubhatābuddhyabhāvāt /",
  "SA01abhsubhu:3088": "tathāhi śubheṣvapyaśūbhatānugatāśubheṣvapi śubhatā,",
  "SA01abhsubhu:3089": "śubhasaṃmatasyāpi tvaṅmātrasya keśādiṣaṭtriśadaśucidravyāntarabhāvādityevamanyonyaṃ sarvarūpāṇi miśrayitvā śubhataikarasākārayā saṃjñayā vimucyate /",
  "SA01abhsubhu:3090": "tasyaivaṃ rūpādivimokṣavibhutvalābhinaḥ śubhāśubhanirmāṇāvaraṇaṃ ca prahīyate tatra ca saṃkleśotpattyāvaraṇam /",
  "SA01abhsubhu:3091": "kaḥ punarnirmāṇe saṃkleśaḥ /",
  "SA01abhsubhu:3092": "śubharūpanirmāṇe ābhogaḥ, aśubharūpanirmāṇe prātikūlyamiti /",
  "SA01abhsubhu:3093": "ākāśānantyāyatanādīni catvāryāryaśrāvakasya yānyanāśravānukūlāni śuddhāni tāni vimokṣakākhyāṃ labhante,",
  "SA01abhsubhu:3094": "tadāsvādanavimokṣaṇāt /",
  "SA01abhsubhu:3095": "ye te śāntā vimokṣā atikramya rūpāṇyārūpyāsteṣvasaktiḥ pariśuddhiḥ /",
  "SA01abhsubhu:3096": "tasyā āvaraṇamārūpyāsvādanamiti /",
  "SA01abhsubhu:3097": "saṃjñāvedayitanirodhasya niśrayo naivasaṃjñānāsaṃjñāyatanam,",
  "SA01abhsubhu:3098": "ālaṃbanākārasahāyā na santi cittacaitasikānāmabhāvāt /",
  "SA01abhsubhu:3099": "svabhāvastasya cittacaitasikānāṃ nirodhaḥ /",
  "SA01abhsubhu:3100": "sa ca mokṣānusadṛśo vihāraḥ,",
  "SA01abhsubhu:3101": "lokottareṇa mārgeṇa parivṛtyāśrayasyāryaśrāvakasya punaścitacaitasikānāmapyapravṛttyavasthāyāḥ paramaśāntatvāt kliṣṭamano 'samudācārācca /",
  "SA01abhsubhu:3102": "ete cāṣṭau vimokṣā vihārā ityucyante, ebhirāryāṇāṃ viharaṇāt /",
  "SA01abhsubhu:3103": "tatrāpi bahulamābhyāṃ vimokṣābhyāṃ viharanti, tṛtīyenāṣṭamena ca pradhānatvāt /",
  "SA01abhsubhu:3104": "ata eva cānayoḥ kāyena sākṣātkṛtyopasaṃpadya viharatīti vacanaṃ nānyeṣu rūpyarūpivimokṣāvaraṇāśeṣaprahāṇādyathākramam /",
  "SA01abhsubhu:3105": "tayoḥ saṃpūrṇāśrayaparivṛttisākṣātkaraṇamupādāyetyaparaḥ paryāyaḥ //",
  "SA01abhsubhu:3106": "aṣṭāvabhibhvāyatanāni tatra adhyātmaṃ rūpasaṃjñī bahirdhā rūpāṇi paśyati parīttāni suvarṇadurvarṇāni hīnapraṇī tāni,",
  "SA01abhsubhu:3107": "tāni khalu [Abhidh-s-bh_126] rūpāṇyabhibhūya jānātyabhibhūya paśyati tathā ca saṃjñī bhavati /",
  "SA01abhsubhu:3108": "idaṃ prathamamabhibhvāyatanam /",
  "SA01abhsubhu:3109": "adhyātmaṃ rūpasaṃjñī bahirdhā rūpāṇi paśyatyadhimātrāṇi suvarṇadurvarṇāni vistareṇa yāvattayā ca saṃjñī bhavati /",
  "SA01abhsubhu:3110": "idaṃ dvitīyamabhibhvāyatanam /",
  "SA01abhsubhu:3111": "ityete dve abhibhvāyatane rūpī rūpāṇi paśyatītyetasmādvimokṣādabhinirhriyete /",
  "SA01abhsubhu:3112": "adhyātmamarūpasaṃjñī bahirdhā rūpāṇi paśyati parīttāni vistareṇa yāvattathāsaṃjñī ca bhavati /",
  "SA01abhsubhu:3113": "idaṃ tṛtīyamabhibhvāyatanam /",
  "SA01abhsubhu:3114": "adhyātmamarūpasaṃjñī bahirdhā rūpāṇi paśyatyadhimātrāṇi yathā tathāsaṃjñī ca bhavati /",
  "SA01abhsubhu:3115": "idaṃ caturthamabhibhvāyatanam /",
  "SA01abhsubhu:3116": "ityete dve abhibhvāyatane adhyātmamarūpasaṃjñī bahirdhā rūpāṇi paśyatītyeta smādvimokṣādabhinirhriyete /",
  "SA01abhsubhu:3117": "evaṃ kṛtvā dvābhyāṃ vimokṣābhyāṃ catvāryabhibhvāyatanāni veditavyāni /",
  "SA01abhsubhu:3118": "adhyātma[ma]rūpasaṃjñī bahirdhā rūpāṇi paśyati nīlāni nīlavarṇāni nīlanidarśanāni nīlanirbhāsāni /",
  "SA01abhsubhu:3119_0": "tadyathā umakāpuṣpaṃ saṃpannaṃ vā vārāṇasīyakaṃ vastraṃ nīlaṃ nīlavarṇa nīlanidarśanaṃ",
  "SA01abhsubhu:3119_1": "nīlanirbhāsamevamevādhyātmamarūpasaṃjñī bahirdhā rūpāṇi paśyati nīlāni yāvannīlanirbhāsāni",
  "SA01abhsubhu:3119_2": "tāni khalu rūpāṇyabhibhūya jānātyābhibhūya paśyati tathāsaṃjñī ca bhavati /",
  "SA01abhsubhu:3120": "idaṃ pañcamamabhibhvāyatanam /",
  "SA01abhsubhu:3121": "adhyātmamarūpasaṃjñī bahirdhā rūpāṇi paśyati pītāni yāvatpītanirbhāsāni /",
  "SA01abhsubhu:3122": "tadyathā karṇikārapuṣpaṃ saṃpannaṃ vā vārāṇasīyakaṃ vastraṃ pītaṃ pītavarṇamiti vistaraḥ /",
  "SA01abhsubhu:3123": "idaṃ ṣaṣṭhamabhibhvāyatanam /",
  "SA01abhsubhu:3124": "adhyātmamarūpasaṃjñī bahirdhā rūpāṇi paśyati lohitāni yāvallohitanirbhāsāni /",
  "SA01abhsubhu:3125": "tadyathā bandhujīvakapuṣpaṃ saṃpannaṃ vā vārāṇasīyaṃ vastraṃ lohitaṃ lohita[varṇa]miti vistaraḥ /",
  "SA01abhsubhu:3126": "idaṃ saptamamabhibhvāyatanam /",
  "SA01abhsubhu:3127": "adhyātmamarūpasaṃjñī bahirdhā rūpāṇi paśyatyavadātānyavadātavarṇānyavadātanidarśanānyavadātanirbhāsāni /",
  "SA01abhsubhu:3128_0": "tadyathā uṣasi tārakāyā varṇaṃ saṃpannaṃ vā vārāṇasīyakaṃ vastramavadātamavadātavarṇamavadātanidarśanamavadātanirbhāsamevamevādhyātmamarūpasaṃjñī",
  "SA01abhsubhu:3128_1": "bahirdhā rūpāṇi paśyatya vadātānyavadātavarṇānyavadātanidarśanānyavadātanirbhāsāni",
  "SA01abhsubhu:3128_2": "tāni khalu rūpāṇyabhibhūya jānātyabhibhūya paśyati tathāsaṃjñī ca bhavati /",
  "SA01abhsubhu:3129": "idamaṣṭamamabhibhvāyatanam /",
  "SA01abhsubhu:3130": "etāni catvāri śubhaṃ vimokṣaṃ kāyena sākṣātkṛtvopasaṃpadya viharatītyetasmādvimokṣādabhinirhriyate //",
  "SA01abhsubhu:3131": "tatra vimokṣairālaṃbanamadhimucyate parīttādikam,",
  "SA01abhsubhu:3132": "abhibhvāyatanaistvabhibhavati,",
  "SA01abhsubhu:3133": "tadantardhānādyatheṣṭaṃ vā karaṇādvaśavartamānatāmupādāya /",
  "SA01abhsubhu:3134": "tatra parīttāni rūpāṇi sattvasaṃkhyātānyalpapramāṇatvāt /",
  "SA01abhsubhu:3135": "adhimātrāṇyasattvasaṃkhyātāni gṛhavimānaparvatādīni [Abhidh-s-bh_127] mahāpramāṇatvāt /",
  "SA01abhsubhu:3136": "suvarṇadurvarṇāni śubhāśubhavarṇasaṃgṛhītāni /",
  "SA01abhsubhu:3137": "hīnapraṇītāni mānuṣyakadivyāni yathākramam /",
  "SA01abhsubhu:3138": "tāni khalu rūpāṇyabhibhūyeti vaśe vartayitvā /",
  "SA01abhsubhu:3139": "jānātīti śamathamārgeṇa /",
  "SA01abhsubhu:3140": "paśyatīti vipaśyanāmārgeṇa /",
  "SA01abhsubhu:3141": "tathāsaṃjñī ca bhavatītyabhibhūte nābhibhūte vā tannirabhimānasaṃjñitāmupādāya /",
  "SA01abhsubhu:3142": "nīlānītyuddeśapadam /",
  "SA01abhsubhu:3143": "nīlavarṇāni sahajāṃ nīlatāmupādāya /",
  "SA01abhsubhu:3144": "nīlanidarśanāni saṃyoganīlatāmupādāya /",
  "SA01abhsubhu:3145": "nīlanirbhāsāni tadubhayoḥ prabhānirmokṣabhāsvaratāmupādāya /",
  "SA01abhsubhu:3146": "yathā nīlānyevaṃ pītalohitāvadātāni vistareṇa veditavyāni /",
  "SA01abhsubhu:3147": "dṛṣṭāntadvayaṃ caikaikasmin sahajasāṃyogikavarṇodbhāvanatāmupādāya /",
  "SA01abhsubhu:3148": "aparaḥ paryāyastadyathā nīlamiti puṣpavastrayoḥ samānamuddeśapadam /",
  "SA01abhsubhu:3149": "nīlavarṇamiti puṣpamevādhikṛtya, tasya sāṃyogikanīlatvasaṃbhavāt /",
  "SA01abhsubhu:3150": "nīlanirbhāsamityucyate puṣpavastre adhikṛtya, dvayorapi bhāsvaratvasaṃbhavāt /",
  "SA01abhsubhu:3151": "ityevaṃ kṛtvā dṛṣṭānte 'pi tadyathomakāpuṣpaṃ saṃpannaṃ vā vārāṇasīyakaṃ vastraṃ nīlaṃ nīlavarṇamityevamādinirdeśa upapanno bhavati /",
  "SA01abhsubhu:3152": "evaṃ pītādikaṃ yojayitavyam /",
  "SA01abhsubhu:3153": "śiṣṭaṃ yathādhimokṣeṣu /",
  "SA01abhsubhu:3154": "kiṃ śiṣṭam /",
  "SA01abhsubhu:3155": "adhyātmaṃ rūpasaṃjñī bahirdhā rūpāṇi paśyatītyevamādi /",
  "SA01abhsubhu:3156": "tatpunaryathā rūpī rūpāṇi paśyatītyevamādi nirdeśānusāreṇa draṣṭavyam //",
  "SA01abhsubhu:3157": "evamabhibhvāyatanairālaṃbanaṃ vaśe vartayitvā kṛtsnāyatanaiḥ kṛtsnaṃ spharati samantānantā paryantaṃ vistārayatītyarthaḥ /",
  "SA01abhsubhu:3158": "tāni punaḥ kṛtsnāyatanāni daśa bhavanti /",
  "SA01abhsubhu:3159": "tadyathā pṛthivīkṛtsnamapkṛtsnaṃ tejaḥkṛtsnaṃ vāyukṛtsnaṃ pītakṛtsnaṃ lohitakṛtsnamavadātakṛtsnamākāśānantyāyatanakṛtsnaṃ vijñānānantyāyatanakṛtsnaṃ ca /",
  "SA01abhsubhu:3160": "kṛtsnāyataneṣu pṛthivyādīni yadi na vyavasthāpyeran tenāśrayamahābhūtairvinā tadupādāyarūpaṃ nīlādiakaṃ spharituṃ na śakyeta /",
  "SA01abhsubhu:3161": "tasyāśrayasya rūpasya spharaṇasamṛddhimupādāyaiṣāṃ kṛtsneṣu vyavasthānaṃ veditavyam /",
  "SA01abhsubhu:3162": "śeṣaṃ yathāsaṃbhavaṃ vimokṣavadākāśānantyāyatanakṛtsnādi //",
  "SA01abhsubhu:3163": "tatra vimokṣairārambhaḥ,",
  "SA01abhsubhu:3164": "abhibhvāyataneḥ prayogaḥ,",
  "SA01abhsubhu:3165": "kṛtsnāyatanaiḥ pariniṣpattirvimokṣāṇāṃ veditavyāḥ //",
  "SA01abhsubhu:3166_0": "araṇā vihārī yeṣāṃ sattvānāmābhāsaṃ gantukāmo bhavati teṣāmātmani [Abhidh-s-bh_128]",
  "SA01abhsubhu:3166_1": "kleśasamudācāramadhikṛtyānāgatavṛttāntaṃ vihāragata eva praṇidhijñāna balenāvalokya",
  "SA01abhsubhu:3166_2": "tathā tatsamīpamupasaṃkrāmati na vā yathā te tatrānunayapratidherṣyāmātsaryādikaṃ",
  "SA01abhsubhu:3166_3": "kleśopakleśasaraṇaṃ notpādayanti /",
  "SA01abhsubhu:3167": "ata idamucyate 'raṇā dhyānaṃ niśritya kleśotpattyanurakṣāvihārasamṛddhāviti vistaraḥ /",
  "SA01abhsubhu:3168": "praṇidhijñānaṃ tallābhī yadyadeva traiyadhvikādikajñeyavṛttāntaṃ jñātukāmobhavati,",
  "SA01abhsubhu:3169": "tatra tatra mānasaṃ praṇidhāyedaṃ jānīyāmiti dhyānaṃ samāpadyate,",
  "SA01abhsubhu:3170": "tato vyutthitasya tatpraṇidhānaṃ samṛdhyati,",
  "SA01abhsubhu:3171": "tajjñeyaṃ jānātītyarthaḥ //",
  "SA01abhsubhu:3172": "dharmapratisaṃvit paryāyeṣu,",
  "SA01abhsubhu:3173": "tadyathāvidyādīnārabhyājñānamadarśanamanabhisamaya ityevamādiṣvavyāghātasamṛddhau yaḥ samādhiriti vistaraḥ /",
  "SA01abhsubhu:3174": "arthapratisaṃvitsvasāmānyalakṣaṇe dharmāṇām, arthāntarādyabhiprāye cāvyāghātasamṛddhāviti vistaraḥ /",
  "SA01abhsubhu:3175": "niruktipratisaṃvijjanapadabhāṣāyāmiti prativiṣayaṃ yathāsvamanyonyasaṃjñāntarānuvyavahāre,",
  "SA01abhsubhu:3176": "dharmanirvacane ceti tadyathā lujyate pralujyate tasmāllokaḥ,",
  "SA01abhsubhu:3177": "rūpyate tasmādrūpa ityevamādike /",
  "SA01abhsubhu:3178": "pratibhānapratisaṃviddharmaprabhedeṣviti dravyasantaḥ prajñaptisantaḥ saṃvṛtisantaḥ paramārthasanta ityevamādiṣu //",
  "SA01abhsubhu:3179": "ṛddhayabhijñā vicitraddhivikuvitasamṛddhāviti tadyathā eko bhūtvā bahudhā bhavatītyevamādau /",
  "SA01abhsubhu:3180": "vicitrāṇāṃ śabdānāmanuśravasamṛddhāviti divyamānuṣyakādīnām /",
  "SA01abhsubhu:3181": "parasattveṣu cittacaritapraveśasamṛddhāviti sarāgādicittapracārayathābhūtajñānasamṛddhāvityarthaḥ /",
  "SA01abhsubhu:3182": "pūrvāntacaryāyā anusmaraṇasamṛddhāvityatītaṃ janmaparaṃparāmārabhya nāmajātigotrādiprakāravṛttāyā ityarthaḥ /",
  "SA01abhsubhu:3183_0": "cyutyutpādābhijñā divyena cakṣuṣā sattvānāṃ cyavamānānāmupapadyamānānāṃ suvarṇānāṃ",
  "SA01abhsubhu:3183_1": "durvarṇānāṃ sugatimapi gacchatāṃ durgatimapyaparāntamārabhya cyutyupapādasaṃdarśanasamṛddhau samādhyādayaḥ /",
  "SA01abhsubhu:3184": "āsravakṣayajñāna samṛddhāviti yenopāyenāsravāḥ parikṣoyante,",
  "SA01abhsubhu:3185": "yaścaiṣāṃ parikṣayastajjñānaniṣpattinimittamityarthaḥ //",
  "SA01abhsubhu:3186": "lakṣaṇānuvyañjanāni yatsamādhiprajñādhipatyena buddhā bhagavanto dvātriṃśatā lakṣaṇairaśītyānuvyañjanaiḥ vibhrājamānaṃ rūpakāyaṃ saṃdarśayanti vineyānām /",
  "SA01abhsubhu:3187": "[Abhidh-s-bh_129] tatsvabhāvāni tāni teṣāṃ veditavyāni,",
  "SA01abhsubhu:3188": "dharmakāyaprabhāvitatvādbuddhānāṃ bhagavatāmiti /",
  "SA01abhsubhu:3189": "bodhisattvānāṃ tu tathāsaṃdarśanasamarthānāṃ samādhiprajñāsvabhāvāni /",
  "SA01abhsubhu:3190": "tadanyeṣāṃ parṣanmaṇḍaleṣūpapannānāṃ tatsamutthitavipākasvabhāvāni veditavyāni //",
  "SA01abhsubhu:3191": "catasraḥ sarvakārāḥ pariśuddhayo buddhānāṃ bhagavatāṃ mahābhijñāprāptānāṃ ca bodhisattvānām /",
  "SA01abhsubhu:3192": "tatra yathākāmamāśrayasyopādānasthānaparityāgānāṃ samṛddhāviti yatrecchati tatropapattigrahaṇataḥ,",
  "SA01abhsubhu:3193": "tasyāṃ copapattāvāyuḥsaṃskārānadhiṣṭhāya yāvadicchamavasthānataḥ,",
  "SA01abhsubhu:3194": "yadecchati tadāyuḥsaṃskārotsarjanataśca yathākramam /",
  "SA01abhsubhu:3195": "yathākāmamālaṃbanamadhikṛtya nirmāṇapariṇāmanajñānānāṃ samṛddhāvityapūrvarūpādinirmāṇataḥ,",
  "SA01abhsubhu:3196": "pūrvotpannānāṃ rūpādīnāṃ suvarṇāditvena pariṇāmataḥ,",
  "SA01abhsubhu:3197": "sarvaprakārāvagamanataśca yathākramam /",
  "SA01abhsubhu:3198": "yathākāmaṃ samādhimukhavaśavartisamṛddhāviti pratikṣaṇaṃ yatheṣṭamaparimitasamādhyantarasamāpattaye /",
  "SA01abhsubhu:3199": "yathākāmaṃ dhāraṇīmukhasaṃdhāraṇasamṛddhāviti dvācatvāriṃśato 'kṣarāṇāmanyatamākṣaramanasikāre tadādisarvadharmaparyāyābhilapanasāmarthyapratilambhāyetyarthaḥ //",
  "SA01abhsubhu:3200_0": "daśa balāni - sthānāsthānajñānabalaṃ karmasvakajñānabalaṃ dhyānavimokṣasamādhisamāpattijñānabalamindriyaparāparajñānabalaṃ",
  "SA01abhsubhu:3200_1": "nānādhimuktijñānabalaṃ nānādhātujñānabalaṃ sarvatragāminīpratipajjñānabalaṃ pūrvanivāsānusmṛtijñānabalaṃ",
  "SA01abhsubhu:3200_2": "cyutyupapādajñānabalamāsravakṣayajñānabalaṃ ca /",
  "SA01abhsubhu:3201": "tatra sthānāsthānajñānabalaṃ dhyānaṃ niśritya sarvaprakārahetvahetujñānāsaṃgāpratihatasaṃmukhībhāve samādhyādayaḥ /",
  "SA01abhsubhu:3202": "evaṃ karmasvakajñānabalādiṣu sarvākārakarmasvakatājñānāsaṃgāpratihatasaṃmukhībhāva iti yojayitavyam //",
  "SA01abhsubhu:3203_0": "catvāri vaiśāradyāni - samyaksaṃbuddhasya vata me sata ime te dharmā anabhisaṃbuddhā",
  "SA01abhsubhu:3203_1": "ityatra māṃ kaścicchramaṇo vā devo vā māro vā brahmā vā sahadharmeṇa codayedvā smārayedvā",
  "SA01abhsubhu:3203_2": "nimittamapi na samanupaśyāmyetacca nimitta[ma]samanupaśyan kṣemaprāptaśca vaiśāradyaprāptaścodāramārṣabhaṃ sthānaṃ prajānāmi,",
  "SA01abhsubhu:3204": "brahmacaryaṃ pravartayāmi,",
  "SA01abhsubhu:3205": "pariṣadi samyak siṃhanādaṃ nadāmi /",
  "SA01abhsubhu:3206": "kṣīṇāsravasya vata me sata ime āsravā aparikṣīṇā iti /",
  "SA01abhsubhu:3207_0": "ye vā punarme śrāvakā[ṇā]mantarāyikā dharmā ākhyātāḥ tān pratiṣevamānasya nālamantarāyāteti",
  "SA01abhsubhu:3207_1": "[Abhidh-s-bh_130] yo vā punarme śrāvakāṇāṃ niryāṇāya mārga ākhyāta āryonairyāṇiko",
  "SA01abhsubhu:3207_2": "nairvedhikaḥ sa vata na samyaṅniryāti tatkarasya samyagduḥ[kha]kṣayāya duḥkhasyāntakriyāyai",
  "SA01abhsubhu:3207_3": "ityatra māṃ kaścit śramaṇo vā brāhmaṇo vā yāvatsiṃhanādaṃ nadāmīti vistareṇaikaikasmin vaktavyam /",
  "SA01abhsubhu:3208": "tānyetāni vaiśāradyāni svārthaṃ parārthaṃ cārabhya veditavyāni /",
  "SA01abhsubhu:3209": "tatra dvividhaḥ svārthaḥ - jñānaviśeṣaḥ prahāṇaviśeṣaśca /",
  "SA01abhsubhu:3210": "dvividhaḥ parārthaḥ - vipakṣadharmavivarjanaṃ pratipakṣadharmaniṣevaṇaṃ ca /",
  "SA01abhsubhu:3211_0": "tatrābhisaṃbodhivaiśāradyaṃ jñānātmakaṃ svārthamevārabhya sarvākāraṃ mayā saprabhedaparyantaṃ",
  "SA01abhsubhu:3211_1": "jñeyamabhisaṃbuddhamityetasyāḥ pratijñāyāḥ samyaṅniranuyojyatvena sarvasmin loke",
  "SA01abhsubhu:3211_2": "pratiṣṭhāpanasamṛddhau yaḥ samādhiriti pūrvavat /",
  "SA01abhsubhu:3212": "evaṃ śeṣāṇyapi vaiśāradyāni yojayitavyāni /",
  "SA01abhsubhu:3213": "sarvākārāḥ punarāsravāḥ savāsanāḥ kleśā draṣṭavyāḥ /",
  "SA01abhsubhu:3214": "sarvākārā antarāyikā dharmāḥ sarve sāṃkleśikāḥ vipakṣadharmā draṣṭavyāḥ /",
  "SA01abhsubhu:3215": "sarvākāro nairyāṇiko mārgaḥ prayogamārgamārabhya yāvanniṣṭhāmārgo draṣṭavyaḥ //",
  "SA01abhsubhu:3216": "trīṇyāveṇikāni smṛtyupasthānāni /",
  "SA01abhsubhu:3217": "iha śāstā śrāvakāṇāṃ dharmaṃ deśayatyanukampakaḥ kāruṇiko 'rthakāmo hitaiṣī karuṇāyamānaḥ - idaṃ vo bhikṣavo hitāya idaṃ sukhāya idaṃ hitasukhāyeti /",
  "SA01abhsubhu:3218": "tasya te śrāvakāḥ śuśrūṣante śrotramavadadhatyājñācittamupasthāpayanti pratipadyante dharmasyānudharmam /",
  "SA01abhsubhu:3219": "tatra tathāgatasya na nāndī bhavati na saumanasyaṃ na cetasa utplāvitatvamupekṣakastatra tathāgato viharati smṛtaḥ saṃprajānan /",
  "SA01abhsubhu:3220": "idaṃ prathamāveṇikaṃ smṛtyupasthānam /",
  "SA01abhsubhu:3221": "yadāryaḥ sevate yadāryaḥ sevamāno 'rhati gaṇamanuśāsitum /",
  "SA01abhsubhu:3222": "punaraparaṃ śāstā śrāvakāṇāṃ dharmaṃ deśayati yāvadidaṃ hitasukhāya /",
  "SA01abhsubhu:3223": "tasya te śrāvakā na śuśrūṣante yāvanna pratipadyante dharmasyānudharmam /",
  "SA01abhsubhu:3224": "tatra tathāgatasya nāghāto bhavati nākṣāntirnāpratyayo na cetaso 'nabhirāddhirupekṣakastatreti vistaraḥ /",
  "SA01abhsubhu:3225": "idaṃ dvitīyam /",
  "SA01abhsubhu:3226": "tṛtīye 'yaṃ viśeṣaḥ - asyaike śrāvakāḥ śuśrūṣante yāvatpratipadyante dharmasyānudharmameke na śuśrūṣante yāvanna pratipadyante dharmasyānudharmam /",
  "SA01abhsubhu:3227": "tatra tathāgatasya na nāndo bhavati yāvaccetaso nābhirāddhiriti /",
  "SA01abhsubhu:3228": "etā[ni] trīṇi smṛtyupasthānāni [Abhidh-s-bh_131] śāsturgaṇaparikarṣaṇe yathākramaṃ sarvākārānunayapratighatadubhayasaṃkleśavāsanāyā asamudācārasamṛddhau samādhyādayaḥ //",
  "SA01abhsubhu:3229": "trīṇyarakṣāṇi /",
  "SA01abhsubhu:3230": "pariśuddhakāyasamudācārastathāgataḥ /",
  "SA01abhsubhu:3231": "nāsti tathāgatasyāpariśuddhakāyasamudācāratā yāṃ tathāgataḥ praticchādayitavyāṃ manyeta kaccinme pare vi[jā]nīyuriti /",
  "SA01abhsubhu:3232": "evaṃ vāṅmanaḥsamudācārate veditavye /",
  "SA01abhsubhu:3233": "ebhirnirvaktavyatayā nirāśaṅkatvātsvayaṃ śāstuvineyajanaparikarṣaṇamārabhya yatheṣṭaṃ nigṛhya prasajyāvavādānuśāsanīprayogaḥ samṛddhayatīti veditavyam //",
  "SA01abhsubhu:3234": "asaṃmoṣadharmatā sarvavineyakāryamārabhya yathāvatkṛtasya bhāṣitasya cābhilapanasamṛddhau samādhyādayaḥ //",
  "SA01abhsubhu:3235": "vāsanāsamudghātaḥ sarvajñasya sataḥ kleśajñeyāvaraṇaśeṣasūcakānāṃ kāyavākceṣṭitānāmasamudācārasamṛddhau samādhyādayaḥ //",
  "SA01abhsubhu:3236": "mahākaruṇā traidhātukāvacareṣu sarvasattveṣu nirantarasarvaprakāraduḥkhālaṃbana karuṇāvihārasamṛddhau samādhyādayaḥ //",
  "SA01abhsubhu:3237": "aṣṭādaśāveṇikā buddhadharmāstadyathā nāsti tathāgatasya skhalitam,",
  "SA01abhsubhu:3238": "nāsti ravitam,",
  "SA01abhsubhu:3239": "nāsti muṣitā smṛtiḥ,",
  "SA01abhsubhu:3240": "nāstyasamāhitaṃ cittam,",
  "SA01abhsubhu:3241": "nāsti nānātvasaṃjñā,",
  "SA01abhsubhu:3242": "nāstya pratisaṃkhyāyopekṣā,",
  "SA01abhsubhu:3243": "nāsti chandaparihāṇiḥ,",
  "SA01abhsubhu:3244": "nāsti vīryaparihāṇiḥ,",
  "SA01abhsubhu:3245": "nāsti smṛtiparihāṇiḥ,",
  "SA01abhsubhu:3246": "nāsti samādhiparihāṇiḥ,",
  "SA01abhsubhu:3247": "nāsti prajñārihāṇiḥ,",
  "SA01abhsubhu:3248": "nāsti vimuktiparihāṇiḥ,",
  "SA01abhsubhu:3249": "sarvaṃ tathāgatasya kāyakarma jñānapūrvagamaṃ jñānānuparivarti,",
  "SA01abhsubhu:3250": "sarvaṃ vākkarma jñānapūrvagamaṃ jñānānuparivarti,",
  "SA01abhsubhu:3251": "sarvaṃ manaskarma jñānapūrvagamaṃ jñānānuparivarti,",
  "SA01abhsubhu:3252": "atīte 'dhvanyasaṅgamapratihataṃ jñānam,",
  "SA01abhsubhu:3253": "anāgate 'dhvanyasaṅgamapratihataṃ jñānam,",
  "SA01abhsubhu:3254": "pratyutpanne 'dhvanyasaṅgamapratihataṃ jñānamiti //",
  "SA01abhsubhu:3255": "eṣāṃ punarvyavasthānam,",
  "SA01abhsubhu:3256": "tadyathā arhan bhikṣuḥ kṣīṇāsravaḥ grāmaṃ piṇḍāya carannekadā caṇḍena hastinā sārgha samāgacchati /",
  "SA01abhsubhu:3257": "yathā caṇḍena hastinevaṃ caṇḍanāśvena, [Abhidh-s-bh_132] caṇḍayā gavā, caṇḍena kukkureṇa /",
  "SA01abhsubhu:3258": "gahanaṃ vā kaṇṭakabāṭaṃ vā mṛdnāti /",
  "SA01abhsubhu:3259": "alagardaṃ vā padābhyāṃ samākrāmati /",
  "SA01abhsubhu:3260": "tadrūpaṃ vāgāraṃ praviśati yatrainaṃ mātṛgrāmo 'yogavihitenopanimantrayati /",
  "SA01abhsubhu:3261": "araṇye vā punamārgaṃ hitvā kumārgeṇa gacchati /",
  "SA01abhsubhu:3262": "corairvā taskarairvā sārdhaṃ samāgacchati siṃhairvyāghrairvāparavṛkairvā ityevaṃbhāgīyaṃ skhalitamarhatastathāgatasya sarveṇa sarva nāsti /",
  "SA01abhsubhu:3263": "punarayamarhannekadāraṇye pravaṇe 'nvāhiṇḍanmārgādapanaśya śūnyāgāraṃ praviśya śabdamudīrayati,",
  "SA01abhsubhu:3264": "ghoṣamanuśrāvayati, mahārutaṃ ravati /",
  "SA01abhsubhu:3265": "vāsanādoṣaṃ vāgamya kliṣṭaṃ mahāhāsaṃ hasati, dantavidarśakaṃ saṃcagdhitamupadarśayati /",
  "SA01abhsubhu:3266": "ityevaṃbhāgīyamarhato ravitaṃ tathāgatasya sarveṇa sarvaṃ nāsti /",
  "SA01abhsubhu:3267": "nāsti tathāgatasya muṣitā smṛtirakliṣṭacirakṛtacirabhāṣitānusmaraṇatāmuṣādāya /",
  "SA01abhsubhu:3268": "punaraparamarhan samāpannaḥ samāhito bhavati vyutthito 'samāhitaḥ /",
  "SA01abhsubhu:3269": "tathāgatasya tu sarvāvasthaṃ nāstyasamāhitaṃ cittam /",
  "SA01abhsubhu:3270": "punaraparamarhannekāntenopadhā ca pratikramaṇasaṃjñī bhavati nirupadhike ca nirvāṇe śāntasaṃjñī /",
  "SA01abhsubhu:3271": "tathāgatasya upadhau nirvāṇe ca nānātvasaṃjñā nāsti, paramopekṣāvihāritāmupādāya /",
  "SA01abhsubhu:3272": "punaraparamarhannapratisaṃkhyāya sattvārthakriyāmadhyupekṣate /",
  "SA01abhsubhu:3273": "tathāgatasya tviyamevaṃbhāgīyāpratisaṃkhyāyopekṣā nāsti /",
  "SA01abhsubhu:3274": "punaraparamarhan jñeyāvaraṇaviśuddhimārabhyāprāptaparihāṇyā chandenāpi parihīyate vīrye ṇāpismṛtyā samādhinā prajñayā vimuktyā vimuktijñānadarśanenāpi parihīyate /",
  "SA01abhsubhu:3275": "itīyaṃ saptākārā parihāṇistathāgatasya nāsti /",
  "SA01abhsubhu:3276": "punaraparamarhannekadā kuśale kāyakarmaṇi pravartate, ekadāvyākṛte /",
  "SA01abhsubhu:3277": "yathā kāyakarmaṇyevaṃ vākkarmaṇi manaskarmaṇi ca /",
  "SA01abhsubhu:3278": "tathāgatasya trayāṇāmapi karmaṇāṃ jñānapūrvagamatvājjñānānuparivartitvācca nāstyavyākṛtaṃ karma tatra jñānasamutthāpanatāmupādāya jñānapūrvagamam /",
  "SA01abhsubhu:3279": "jñānasahacaratāmupādāya jñānānuparivarti /",
  "SA01abhsubhu:3280": "punaraparamarhan traiyadhvikaṃ jñeyavastu na cābhogamātrātpratipadyate yenāsya saktaṃ jñānadarśanaṃ bhavati /",
  "SA01abhsubhu:3281": "na ca sarvaṃ pratipadyate yenāsya pratihataṃ jñānadarśanaṃ bhavati /",
  "SA01abhsubhu:3282": "tathāgatastraiyadhvikamābhogamātrāt sarvaṃ vastu pratipadyate /",
  "SA01abhsubhu:3283": "tasmādete aṣṭādaśāveṇikā buddhadharmā ityucyante /",
  "SA01abhsubhu:3284": "tatraiṣāmādyāḥ ṣaṭ asādhāraṇakāyavāṅmanaskarmapariśuddhisamṛddhau samādhyādayaḥ /",
  "SA01abhsubhu:3285": "[Abhidh-s-bh_133] tatra nāsti skhalitamityayaṃ kāyakarmapariśuddhimārabhya /",
  "SA01abhsubhu:3286": "nāsti ravitamityayaṃ vākkarmaparaśuddhimārabhya /",
  "SA01abhsubhu:3287": "tatra nāsti muṣitasmṛtiḥ nāstyasamānitaṃ cittaṃ nāsti nānātvasaṃjñā nāstyapratisaṃkhyāyopekṣetyetaccatuṣṭayaṃ manaskarmapariśuddhimadhikṛtya veditavyam /",
  "SA01abhsubhu:3288": "nāsti chandaparihāṇiryāvannāsti vimuktijñānadarśanaparihāṇiriti sāśrayāṇāṃ saphalānāṃ tathāgatendriyāṇāmaprāptyaparihāṇisamṛddhau samādhyādayaḥ /",
  "SA01abhsubhu:3289": "tatrāśrayaśchandaḥ /",
  "SA01abhsubhu:3290": "phalaṃ vimuktirvimuktijñānadarśanaṃ ca /",
  "SA01abhsubhu:3291": "indriyāṇi vīryādīni veditavyāni /",
  "SA01abhsubhu:3292": "sarvaṃ kāyakarma vākkarma manaskarma jñānapūrvagamaṃ jñānānuvartītyete trayo 'sādhāraṇakarmacārasamṛddhau samādhyādayaḥ /",
  "SA01abhsubhu:3293": "atīte 'dhvanyasaṅgamapratihataṃ jñānaṃ yāvatpratyutpanne 'dhvanītyete trayo 'sādhāraṇajñānavihārasamṛddhau samādhyādayaḥ //",
  "SA01abhsubhu:3294": "skandhadhātvāyataneṣu sarvākārajñatāsamṛddhāviti skandhādīnāṃ svabhāvaviśeṣalakṣaṇaprabhedaparyantajñānaniṣpattāvityarthaḥ //",
  "SA01abhsubhu:3295": "teṣāṃ punarabhinirhāro niśrayato 'bhinirhārakapudgalato 'bhinirhāropāyataśca paridīpitaḥ /",
  "SA01abhsubhu:3296": "abhinirhāropāyaḥ punaryathāvyavasthānaṃ manaskārabahulīkāratā yathādeśanaṃ samāhitasya cittasya punaḥpunastatra dhāraṇamityarthaḥ /",
  "SA01abhsubhu:3297": "tadyathāpramāṇānyabhinirhartukāmo maṃtrīsahagatena cittenāvaireṇāsapatnenetyevamādikāṃ deśanāṃ dhyānasaṃniśrayeṇa bhāvayan manasikurvan bahulīkaroti,",
  "SA01abhsubhu:3298": "evamabhijñādīnabhi nirhartukāma eko bhūtvā bahudhā bhavatītyevamādikaṃ vyavasthānaṃ manasikurvan bahulīkarotīti yojayitavyam //",
  "SA01abhsubhu:3299": "ta ete 'pramāṇādayo guṇā dviprakārāḥ /",
  "SA01abhsubhu:3300": "svakāritrapratyupasthānāśca yairāryo yathāyogaṃ vipakṣaprahāṇādikaṃ karma karoti,",
  "SA01abhsubhu:3301": "vaihārikāśca yaiḥ paramapraśāntanirvikalpajñānasaṃgṛhītairanālaṃbanāpramāṇādibhirdṛṣṭe dharme sukhaṃ viharati //",
  "SA01abhsubhu:3302": "tatrāpramāṇaivipakṣaṃ prajahātīti yathākramaṃ vyāpādaṃ vihiṃsāmaratimanunayapratighau ca /",
  "SA01abhsubhu:3303": "etāni ca catvāryapramāṇānyanukampetyucyate, ebhiḥ sattvārthaṃ pratyanuguṇaṃ pravartanāt /",
  "SA01abhsubhu:3304": "atastairviharamāṇaḥ sarvasattveṣvanukampāvihāritayā puṇyasaṃbhāraṃ paripūrayati /",
  "SA01abhsubhu:3305": "ata eva sattvaparipāke ca na parikhidyate, sarvasattvānukampitvena svātmanirapekṣatvāt //",
  "SA01abhsubhu:3306": "[Abhidh-s-bh_134]",
  "SA01abhsubhu:3307": "vimokṣeṣu dvābhyāṃ vimokṣābhyāṃ nirmāṇakarmābhinirharati /",
  "SA01abhsubhu:3308": "tṛtīyena śubhe nirmāṇe na saṃkliśyate /",
  "SA01abhsubhu:3309": "catubhirāryavimokṣaiḥ śānteṣu mokṣeṣu na sajjate /",
  "SA01abhsubhu:3310": "praścimena paramapraśāntenāryavihāreṇa viharati /",
  "SA01abhsubhu:3311": "tathā tathādhimokṣārthaśca vimokṣo veditavyaḥ //",
  "SA01abhsubhu:3312": "abhibhvāyatanādīnāṃ karma pūrvavat tannirdeśānusāreṇaiva yojayitavyam //",
  "SA01abhsubhu:3313": "araṇāyā ādeyavacano bhavati, paracittānurakṣaṇapradhānatayā yathānurūpaṃ vacanāt //",
  "SA01abhsubhu:3314": "praṇidhijñānena bahumataśca bhavati lokasya, sarvaṃ jānātīti gauravitatvāt //",
  "SA01abhsubhu:3315": "pratisaṃvidbhirdeśanayā sattvacittāni saṃtoṣayati, bahuvicitraiḥ prakāraiḥ saṃśayacchedanāt //",
  "SA01abhsubhu:3316": "ṛddhidivyaśrotraparacittajñānapūrvenivāsacyutyupapādāsravakṣayābhijñābhiryathākramaṃ kāyakarmādinā śāsane āvarjayati /",
  "SA01abhsubhu:3317": "divyaśrotrābhijñayā sarvarutaprakārābhyupapattito vākkarmaṇāvarjanaṃ veditavyam //",
  "SA01abhsubhu:3318": "āśrayapariśuddhayā yathākāmamāśrayasyopādānasthānaparityāgānadhikṛtya saṃcintya bhavopapattiparigrahaṇādīni trīṇi veditavyāni /",
  "SA01abhsubhu:3319": "ālaṃbanapariśuddhayā dharmavaśavartī bhavati,",
  "SA01abhsubhu:3320": "cittapariśuddhayā samādhivaśavartī,",
  "SA01abhsubhu:3321": "jñānapariśuddhyā saddharmaṃ dhārayati //",
  "SA01abhsubhu:3322": "baleṣu dvābhyāṃ balābhyāmabhyudayamārga deśayati śeṣairniḥśreyasamārgame tāvacca buddhānāṃ bhagavatāṃ karaṇīyam /",
  "SA01abhsubhu:3323": "tatra sthānāsthānajñānabalena bhagavannirhetuko 'bhyudayaḥ prakṛtīśvarādihetuko vetyevamahetuviṣamahetuvādaṃ pratikṣipati /",
  "SA01abhsubhu:3324": "karmasvakatājñānabalena svayamakṛtamapi karmāgacchatītyevamakṛtābhyāgamavādaṃ pratikṣipati,",
  "SA01abhsubhu:3325": "yataḥ samyagaviparītaṃ sugatimārga deśayati /",
  "SA01abhsubhu:3326": "dhyānavimokṣasamādhisamāpattijñānabalena sattvānāṃ cittacaritāni cetaḥ pracarānanupraviśati /",
  "SA01abhsubhu:3327": "indriyaparāparajñānabalena deśanābhājanatāṃ śraddhādīndriyaparipākamanupraviśati /",
  "SA01abhsubhu:3328": "nānādhimuktijñānabalenāśayaṃ hīnapraṇītādhimuktikatāmanupraviśati /",
  "SA01abhsubhu:3329": "nānādhātujñānabalenānuśayasamudghātanaśakyakleśatāmanupraviśati /",
  "SA01abhsubhu:3330": "sarvatragāminīpratipajjñānabalenālaṃbanaṃ śrāvakayānaṃ mahāyānaṃ vā deśanādharmasaṃgṛhītadharmamanupraviśati /",
  "SA01abhsubhu:3331": "[Abhidh-s-bh_135] pūrvenivāsānusmṛtijñānabalena saṃbhāraṃ pūrvajanmasamudāyagatamāryamārgahetumanupraviśati //",
  "SA01abhsubhu:3332": "cyutyupapādajñānabalena bhavyatā māyatyāmanupraviśati /",
  "SA01abhsubhu:3333": "āsravakṣayajñānabalena niḥsaraṇaṃ ca sarvasmāttraidhātukādanupraviśati yato yathāvanmokṣamārga deśayati //",
  "SA01abhsubhu:3334": "balatvaṃ punareṣāmebhiḥ skandhakleśadevaputramaraṇamāranigrahaṇaviśeṣāt /",
  "SA01abhsubhu:3335": "viśeṣaḥ punarjñeyāvaraṇaprahāṇe 'pyanantarāyakṛtatvāt,",
  "SA01abhsubhu:3336": "sthānāsthāne yāvadāsravakṣaya iti sarvatra praśnaṃ pṛṣṭasya praśnavyākaraṇavyāghātācca //",
  "SA01abhsubhu:3337": "vaiśāradyaiḥ pariṣadi samyagātmanaḥ śāstṛtvamātmaparahitapratipannatvaṃ vyavasthāpayati /",
  "SA01abhsubhu:3338": "codakāṃścābhisaṃbodhau yāvanmārge tīrthyān sahadharmeṇa nigṛhṇāti //",
  "SA01abhsubhu:3339": "smṛtyupasthānairasaṃkliṣṭo gaṇaṃ parikarṣati, śūśrūṣamāṇādiṣvanunayādisaṃkleśābhāvāt //",
  "SA01abhsubhu:3340": "arakṣyairnirantaraṃ gaṇamavavadati samanuśāsti, svadoṣāvirbhāvanā śaṃkayānurakṣyābhāvāt //",
  "SA01abhsubhu:3341": "asaṃmoṣadharmatayā buddhakṛtyaṃ na hāpayati,",
  "SA01abhsubhu:3342": "upasthite sattvārthakṛtye pramādena kṣaṇamapyalaṃghanāt //",
  "SA01abhsubhu:3343": "vāsanāsamudghātena niḥkleśaḥ kleśapratirūpāṃ ceṣṭāṃ na darśayati yathārhan bhikṣuḥ skhalitādikaṃ darśayati //",
  "SA01abhsubhu:3344": "mahākaruṇayā ṣaṭkṛtvā rātriṃdivasena lokaṃ vyavalokayati,",
  "SA01abhsubhu:3345": "ko hīyate kaḥ parihīyata ityevamādibhiḥ prakāraiḥ pratyavekṣaṇāt //",
  "SA01abhsubhu:3346": "āveṇikānāṃ buddhadharmāṇāṃ karmāsādhāraṇakāyavāṅmanaskarmapariśuddhisamṛddhāvityevamādilakṣaṇanirdeśādhikāreṇayojayitavyam //",
  "SA01abhsubhu:3347": "sarvakārajñatayā sarvasattvānāṃ sarvasaṃśayān chinatti, sarvatrāvyāhatajñānatvāt /",
  "SA01abhsubhu:3348": "dharmanetrīṃ ca dīrghakālamavasthāpayati,",
  "SA01abhsubhu:3349": "tatra tatra vineyasaṃśayacchedanārtha deśitānāṃ dharmaparyāyāṇāṃ saṃgītikārairanukrameṇa saṃjñāpanāt /",
  "SA01abhsubhu:3350": "[Abhidh-s-bh_136] dharmanetrīṃ nisrityāparipakvāḥ sattvāḥ paripacyante paripakvāśca vimucyante //",
  "SA01abhsubhu:3351": "viśiṣṭamārgalābhe hīnamārgavihānistadyathā phalasaṃgṛhītamārgalābhe pratipannakamārgo vihīna ityucyate,",
  "SA01abhsubhu:3352": "punarasaṃmukhīkaraṇāt /",
  "SA01abhsubhu:3353_0": "sakalaprahāṇaṃ ca sākṣātkaroti phalaprāptikāle tu tadvipakṣajātīyakleśapratipakṣadauṣṭhulyāśeṣaprahāṇādāśrayaparivṛttiviśeṣalābhataḥ",
  "SA01abhsubhu:3353_1": "samavasargavihānyā vijahātī[tya]tyantāsamudācāraṃ vijahā[tī]tyarthaḥ /",
  "SA01abhsubhu:3354": "no tu bodhisattvastathā vijahāti, sarvasattvaparinirvāṇābhiprāyapūrvakatvāttanmārgasya /",
  "SA01abhsubhu:3355": "ata eva bodhisattvā akṣayakuśalamūlā akṣayaguṇā ityucyante tadyathākṣamiti [sūtre] 'kṣayatānirdiṣṭeti //",
  "SA01abhsubhu:3356": "śāśvato loka aśāśvata ityevamādiṣu praśneṣvavyākṛtavastuvyavasthānamanarthopasaṃhitatvenāyoniśatvāt /",
  "SA01abhsubhu:3357": "teṣāṃ teṣāṃ praśnānāṃ kīdṛśaḥ punaḥ praśno 'rthopasaṃhitaḥ /",
  "SA01abhsubhu:3358": "tadyathā catvāryāryasatyānyārabhya yaḥ praśnaḥ /",
  "SA01abhsubhu:3359": "tathāhi sahetuphalasaṃkleśavyavadānacintāntarbhūta iti //",
  "SA01abhsubhu:3360": "bodhisattvasya nyāmāvakrāntāvapi śrotāpannatvāvyavasthānam,",
  "SA01abhsubhu:3361": "apratiṣṭhitamārgapratilambhāt pratiśrotaḥ pratipattyapariniṣpannatāmupādāya //",
  "SA01abhsubhu:3362": "jñeyaṃ ṣaḍvidhaṃ - bhrāntiryāvadabhrāntiniṣyandaśca /",
  "SA01abhsubhu:3363": "tatra bhrāntirgrāhyagrāhakābhiniveśaḥ /",
  "SA01abhsubhu:3364": "bhrāntyāśrayo yasminnāryajñā nagocare saṃskāranimittamātre 'bhūtaparikalpātmake sati bālānāṃ so 'bhiniveśaḥ pravartate /",
  "SA01abhsubhu:3365": "abhrāntyāśrayastathatā, nirvikalpasya jñānasya tadadhiṣṭhānatvāt /",
  "SA01abhsubhu:3366": "bhrāntyabhrāntilokottarajñānānukūlāḥ śrutamayyādayaḥ kuśalā dharmāḥ,",
  "SA01abhsubhu:3367": "jñeyavikalpanānnirvikalpajñānānukūlyācca /",
  "SA01abhsubhu:3368": "abhrāntirnirvikalpajñānam /",
  "SA01abhsubhu:3369": "abhrāntiniṣyanda āryamārgapṛṣṭhalabdhāḥ kuśalā dharmāḥ //",
  "SA01abhsubhu:3370": "upāyakauśalyaṃ punaścaturvidham /",
  "SA01abhsubhu:3371": "sattvaparipākakauśalyaṃ catvāri saṃgrahavastūni, taiḥ saṃgṛhya kuśaleṣu dharmeṣu niyojanāt /",
  "SA01abhsubhu:3372": "[Abhidh-s-bh_137] buddhadharmaparipūraṇakauśalyaṃ prajñāpāramitā,",
  "SA01abhsubhu:3373": "dānapāramitāṃ yāvat sarvākāravarajñatāṃ paripūrayitukāmena bodhisattvena mahāsattvenāsyāmeva prajñāpāramitāyāṃ śikṣitavyamiti vacanāt /",
  "SA01abhsubhu:3374": "kṣiprābhijñatākauśalyaṃ ṣaṭkṛtvā rātridivasaṃ pāpapratideśanā puṇyānumodanā buddhādhyeṣaṇā kuśalamūlapariṇāmanā ca yathākra[ma]māryamaitreyaparipṛcchāyām /",
  "SA01abhsubhu:3375": "dharmānupacchedakauśalyaṃ cāpratiṣṭhitanirvāṇatayā punaḥpanaranuparatamatyantaṃ ca samantāllokadhātuṣu yathāvineyaṃ buddhabodhisattvacaryāsaṃdarśanāditi //",
  "SA01abhsubhu:3376": "abhūtaparikalpo daśavidhaḥ /",
  "SA01abhsubhu:3377": "tatra mūlavikalpa ālayavijñānam, sarvavikalpānāṃ bījabhūtatvāt /",
  "SA01abhsubhu:3378": "nimittavikalpo dehapratiṣṭhābhogapratibhāsā vijñaptayaḥ, grāhyanimittabhūtatvāt /",
  "SA01abhsubhu:3379": "tāḥ punaryathākramaṃ rūpīndriya bhājanalokarūpādiviṣayalakṣaṇā draṣṭavyāḥ /",
  "SA01abhsubhu:3380": "nimittapratibhāsasya vikalpaḥ ṣaḍvijñānakāyāḥ manaśca, yathoktagrāhyanimittākāratvāt /",
  "SA01abhsubhu:3381": "nimittavikāravikalpo yathoktadehādinimittasyānyathātvenotpādaḥ /",
  "SA01abhsubhu:3382": "nimittapratibhāsavikāra vikalpo yathoktasya cakṣarvijñānādinimittapratibhāsasya sukhādyavasthāntareṇotpādaḥ /",
  "SA01abhsubhu:3383": "paropanīto vikalpo deśanāsaṃgṛhītanāmapadavyañjanakāyalakṣaṇaḥ /",
  "SA01abhsubhu:3384": "sa punardvividhaḥ - durākhyātadharmavinayātmakaḥ svākhyādharmavinayātmakaśca /",
  "SA01abhsubhu:3385": "atastadadhipateyamanaskārasaṃgṛhītau yathākramaṃ yoniśovikalpo 'yoniśovikalpaśca veditavyaḥ /",
  "SA01abhsubhu:3386": "abhiniveśavikalpo 'yoniśovikalpādvāṣaṣṭidṛṣṭigatasaṃgṛhīto yo vikalpaḥ /",
  "SA01abhsubhu:3387": "vikṣepavikalpaḥ yoniśo vikalpādabhāvādigrāhalakṣaṇo yo vikalpaḥ //",
  "SA01abhsubhu:3388": "sa punardaśavidhaḥ - abhāvavikalpaḥ yāvadyathārthanāmavikalpaśca /",
  "SA01abhsubhu:3389": "sa eṣa daśavidho vikalpaḥ prajñāpāramitādinirdeśamadhikṛtya veditavyaḥ /",
  "SA01abhsubhu:3390": "yathoktam iha śāriputra bodhisattvo bodhisattva eva san bodhisattvaṃ na samanupaśyati /",
  "SA01abhsubhu:3391": "[Abhidh-s-bh_138] bodhisattvanāma na samanupaśyati /",
  "SA01abhsubhu:3392": "prajñāpāramitāṃ na samanupaśyati /",
  "SA01abhsubhu:3393": "bodhiṃ na samanupaśyati /",
  "SA01abhsubhu:3394": "caratīti na samanupaśyati /",
  "SA01abhsubhu:3395": "na caratīti na samanupaśyati /",
  "SA01abhsubhu:3396": "tathāhi nāma svabhāvena śūnyaṃ na śūnyatayā,",
  "SA01abhsubhu:3397": "rūpaṃ svabhāvena śūnyaṃ na śūnyatayā yāvadvijñānaṃ svabhāvena śūnyaṃ na śūnyatayā /",
  "SA01abhsubhu:3398": "tatkasya hetoḥ /",
  "SA01abhsubhu:3399": "yā rūpasya śūnyatā na tadrūpam,",
  "SA01abhsubhu:3400": "nāpyanyatra,",
  "SA01abhsubhu:3401": "rūpācchanyatā,",
  "SA01abhsubhu:3402": "rūpameva śūnyatāḥ,",
  "SA01abhsubhu:3403": "śūnyataiva rūpam,",
  "SA01abhsubhu:3404": "evaṃ yāvadvijñānam /",
  "SA01abhsubhu:3405": "tatkasya hetoḥ /",
  "SA01abhsubhu:3406": "nāmamātramidaṃ yaduta bodhisattvanāmeti bodhisattva iti prajñāpāramiteti bodhiriti rūpamiti yāvadvijñānamiti /",
  "SA01abhsubhu:3407": "svabhāvasya hi notpādo na nirodho na saṃkleśo na vyavadānam /",
  "SA01abhsubhu:3408": "prajñāpāramitāyāṃ caran bodhisattva utpādamapi na samanupaśyati yāvadvayavadānamapi na samanupaśyati /",
  "SA01abhsubhu:3409": "tatkasya hetoḥ /",
  "SA01abhsubhu:3410": "kṛtrimaṃ nāma prati prati te dharmāḥ kalpitā āgantukena nāmnānuvyavahriyante /",
  "SA01abhsubhu:3411": "[yathā yathānuvyavahriyante] tathā tathābhiniviśanti /",
  "SA01abhsubhu:3412": "tāni bodhisattvaḥ sarvanāmāni na samanupaśyati, asamanupaśyannābhiniviśate /",
  "SA01abhsubhu:3413": "tatra abhāvavikalpapratipakṣeṇāha - bodhisattvo bodhisattva eva sannityevamādi,",
  "SA01abhsubhu:3414": "sacchabdasya bhāvārthatvāt /",
  "SA01abhsubhu:3415": "bhāvavikalpapratipakṣeṇāha - bodhisattvaṃ na samanupaśyati yāvadvayavadānamapi na samanupaśyati yāvanna caratīti na samanupaśyati pudgaladharmabhāvapratiṣedhāt /",
  "SA01abhsubhu:3416": "samāropavikalpapratipakṣeṇāha - tathāhi nāma svabhāvena śūnyamiti,",
  "SA01abhsubhu:3417": "abhūtaparikalpasya svabhāvapratiṣedhāt /",
  "SA01abhsubhu:3418": "apavādavikalpapratipakṣeṇāha - na śūnyatayeti,",
  "SA01abhsubhu:3419": "tasminnāmni tena parikalpitena parikalpita svabhāvena virahitatāyāḥ sarvadāstitvāt /",
  "SA01abhsubhu:3420": "ekatvavikalpaprati pakṣaiṇāha - yā rūpasya śūnyatā na tadrūpaṃ yāvadvijñānamiti, bhāvāntaratvāt /",
  "SA01abhsubhu:3421": "rūpādayo hi parikalpitaḥ svabhāvaḥ śūnyatā pariniṣpanna iti /",
  "SA01abhsubhu:3422": "pṛthakatvavikalpapratipakṣeṇāha - nāpyanyatra rūpācchūnyatāyā rūpam,",
  "SA01abhsubhu:3423": "yāvacchanyataiva vijñānamiti,",
  "SA01abhsubhu:3424": "parikalpitasvabhāvasyā lakṣaṇatvāttadvyatirekeṇa tadbhā vāsaṃbhavataḥ /",
  "SA01abhsubhu:3425": "svabhāvavikalpapratipakṣeṇāha - nāmamātramidaṃ yaduta rūpamiti yāvadvijñānamiti,",
  "SA01abhsubhu:3426": "abhilāpavyatirekeṇābhilāpyasvabhāvābhāvāt /",
  "SA01abhsubhu:3427": "viśeṣavikalpapratipakṣeṇāha - svabhāvasya notpādo yāvadvayavadānamapi na samanupaśyatīti,",
  "SA01abhsubhu:3428": "utpādādiviśeṣalakṣaṇapratiṣedhāt /",
  "SA01abhsubhu:3429": "yathānāmārthavikalpapratipakṣeṇāha - kṛtrimaṃ [Abhidh-s-bh_139] nāma prati prati te dharmāḥ kalpitā āgantukena nāmnā vyavahriyante ityevamādi /",
  "SA01abhsubhu:3430": "yathārthanāmavikalpapratipakṣeṇāha - tāni bodhisattvaḥ sarvanāmāni na samanu paśyannābhiniviśata iti,",
  "SA01abhsubhu:3431": "yathārthaṃ nāmnāmadarśanā[na]bhiniveśāt //",
  "SA01abhsubhu:3432": "nirvikalpanāt tridhā saṃtuṣṭinirvikalpanādibhiḥ /",
  "SA01abhsubhu:3433": "tatra pṛthagjanā yadi [a]nityatādikāṃ kāṃcidevadharmatāmārabhya cittaparyavasānaṃ nītvā labdhaparitoṣā bhavantyevametaditi niścinvantaḥ sā teṣāṃ saṃtuṣṭinirvikalpatetyucyate,",
  "SA01abhsubhu:3434": "tatra sarvatarkākhyavikalpoparateḥ /",
  "SA01abhsubhu:3435_0": "śrāvakāḥ skandheṣu nityādiviparyāsapratipakṣeṇa yathāvadrūpādikaṃ dharmadhātuṃ parīkṣamāṇā",
  "SA01abhsubhu:3435_1": "lokottareṇa jñānena nairātmyaṃ pratividhyantyataḥ sā teṣāmaviparyāsanirvikalpatetyucyate /",
  "SA01abhsubhu:3436_0": "bodhisattvāstadapi rūpādidharmamātraṃ prapañca iti viditvā sarvadharmanimittāni vibhāvayantaḥ",
  "SA01abhsubhu:3436_1": "paramaśāntena lokottareṇa jñānena sarvatragāṃ tathatāṃ pratividhyantyataḥ sā teṣāṃ",
  "SA01abhsubhu:3436_2": "niṣprapañcanirvikalpatetyucyate /",
  "SA01abhsubhu:3437": "kathaṃ punarasau niṣprapañcanirvikalpatetyucyate /",
  "SA01abhsubhu:3438": "yadyamanaskāratastena suptamattādīnāṃ nirvikalpatāprasaṅgaḥ, teṣāṃ dharmanimittāmanaskārāt /",
  "SA01abhsubhu:3439": "atha samatikramatastena dvitīyadhyānāt prabhṛti sarvatra nirvikalpatā prāpnoti,",
  "SA01abhsubhu:3440": "[vi]tarkavicāravikalpānāṃ samatikramāt,",
  "SA01abhsubhu:3441": "tataśca vikalpasya śarīraṃ hi cittacaittāḥ traidhātukā ityasya virodhaḥ /",
  "SA01abhsubhu:3442": "atha vyupaśamatastena saṃjñāveditanirodhasamāpattirnivikalpatā prāpnoti,",
  "SA01abhsubhu:3443": "tatra cittacaitavikalpavyupaśamāt,",
  "SA01abhsubhu:3444": "tataśca jñānābhāvaḥ prasajyate /",
  "SA01abhsubhu:3445": "atha svabhāvatastena rūpaṃ nirvikalpatā prāpnoti, tasyāvikalpasvabhāvatvāt /",
  "SA01abhsubhu:3446": "athālaṃbane 'bhisaṃskārastena savikalpataiva nirvikalpatā prāpnoti,",
  "SA01abhsubhu:3447": "nirvikalpametadityetasyābhisaṃskārasya nimittavikalpalakṣaṇatvāt /",
  "SA01abhsubhu:3448": "tasmānnaibhiḥ prakāraiḥ nirvikalpatā draṣṭavyā /",
  "SA01abhsubhu:3449": "api tvālaṃbane 'nabhisaṃskāratādraṣṭavyā /",
  "SA01abhsubhu:3450": "kathaṃ kṛtvā /",
  "SA01abhsubhu:3451_0": "yadā hyasya bodhisattvasyānulomikamavavādamāgamya prakṛtyā sarvadharmanimittānyapariniṣpannānīti",
  "SA01abhsubhu:3451_1": "vicārayatastadvicāraṇābhyāsabalādhānāt pratyātmamanabhisaṃskāreṇaiva yathāvanniṣprapañcadhātau",
  "SA01abhsubhu:3451_2": "sarvadharmatathatāyāṃ cittaṃ samādhīyate sāsāvucyate niṣprapañcanirvikalpateti //",
  "SA01abhsubhu:3452": "[Abhidh-s-bh_140]",
  "SA01abhsubhu:3453": "prakṛtyā tīkṣṇendriyo bodhisattva ityuktaṃ prākkathaṃ tena kālena kālamindriyāṇyutāpayitavyānītyucyate /",
  "SA01abhsubhu:3454": "svajātīyānāṃ mṛdvāditraividhyāduttarottarābhinirhāratastaduttāpanaṃ veditavyam /",
  "SA01abhsubhu:3455": "anyathā tīkṣṇendriyagotrāṇāmindriyāṇāmaikavidhye sati bodhisattvānāmindriyakṛto viśeṣo naivopalabhyate /",
  "SA01abhsubhu:3456": "sa copalabhyata iti //",
  "SA01abhsubhu:3457": "[Abhidh-s-bh_141]",
  "SA01abhsubhu:3458": "sāṃkathyaviniścayo nāma pañcamaḥ samuccayaḥ",
  "SA01abhsubhu:3459": "saptavidhasāṃkathyaviniścaye 'rthaviniścayaḥ svabhāvārthādīn ṣaḍarthānārabhya veditavyaḥ / tatra -",
  "SA01abhsubhu:3460": "svabhāvastrayaḥ svabhāvāḥ parikalpitaḥ paratantraḥ pariniṣpannaśca //",
  "SA01abhsubhu:3461": "hetvarthastrayo hetavaḥ /",
  "SA01abhsubhu:3462": "utpattihetustathā hetusamanantarālaṃbanādhipatipratyayāḥ, tataḥ sarvasaṃskṛtanirvartanāt /",
  "SA01abhsubhu:3463": "pravṛttihetustadyathāvidyāpratyayāḥ saṃskārā yāvatsamudayo nirodhaśca bhavatītyetayānupūrvyā saṃkleśavyavadānapravṛtteḥ /",
  "SA01abhsubhu:3464": "siddhihetuḥ pratyakṣopalambhānupalambhasamākhyānasaṃgṛhītaḥ,",
  "SA01abhsubhu:3465": "tena sādhyasyāpratītasyārthasya sādhanāt //",
  "SA01abhsubhu:3466": "phalārthaḥ pañca phalāni /",
  "SA01abhsubhu:3467": "vipākaphalaṃ tadyathālayavijñānam /",
  "SA01abhsubhu:3468": "niṣpandaphalaṃ tadyathā pūrvotpannānāṃ kuśalādīnāṃ dharmāṇāṃ tatsāntānikā uttara kuśalādayo dharmāḥ /",
  "SA01abhsubhu:3469": "adhipatiphalaṃ tadyathā sarvasattvasādhāraṇaṃ karmādhipatyena bhājanalokaḥ /",
  "SA01abhsubhu:3470": "puruṣakāraphalaṃ tadyathā sasyādayaḥ visaṃyogaphalaṃ tadyathāryamārgeṇānuśayasamudghātaḥ //",
  "SA01abhsubhu:3471": "karmārthaḥ pūrvavaddraṣṭavyastadyathā karmasaṃkleśanirdeśe //",
  "SA01abhsubhu:3472": "yogārthaḥ pañca yogāḥ sāmūhiko yogastadyathā gṛhakāṣṭheṣṭakādīnām /",
  "SA01abhsubhu:3473": "ānubandhiko yogastadyathā[nu]śayādihetuḥ,",
  "SA01abhsubhu:3474": "tathāhi tasmin satyasamudācaradbhirapi kleśādibhiryukta ityucyate /",
  "SA01abhsubhu:3475": "sāmbandhiko yogastadyathā svajanmanāṃ parasparam /",
  "SA01abhsubhu:3476": "āvasthiko yogastadyathānugrahādyāḥ saṃtānavyavasthāḥ,",
  "SA01abhsubhu:3477": "tathāhi tāsu vartamānaḥ sukhena yukto yāvadduḥkhāsukhena yukta ityucyate /",
  "SA01abhsubhu:3478": "vaikāriko yoga āgantukopakleśādika saṃmukhībhāvaḥ,",
  "SA01abhsubhu:3479": "tathāhi tasmin sati rāgādibhiḥ śraddhādibhiśca yukta ityucyate //",
  "SA01abhsubhu:3480": "vṛttyarthaḥ pañca vṛttayaḥ /",
  "SA01abhsubhu:3481": "lakṣaṇavṛttiḥ saṃskṛtasya trīṇi lakṣaṇānyutpādādīni, taiḥ prakārairvartanāt /",
  "SA01abhsubhu:3482": "avasthānavṛttirādheyasyādhāre [Abhidh-s-bh_142] vyavasthānam /",
  "SA01abhsubhu:3483": "viparyāsavṛttiḥ sāṃkleśikānāṃ dharmāṇāmayathābhūtaṃ vartanāt /",
  "SA01abhsubhu:3484": "aviparyāsavṛttirvyāvadānikānāṃ dharmāṇām /",
  "SA01abhsubhu:3485": "prabhedavṛttiḥ sarvasaṃskārāṇāmatītānāgatapratyutpannādhyātmikabāhyādiprakārairvartanāt //",
  "SA01abhsubhu:3486": "vyākhyāviniścayo yena sūtrāntānāmarthaṃ nirdiśati /",
  "SA01abhsubhu:3487": "sa punaḥ parijñeyavastvādīnāṃ ṣaṣṇāmarthānāṃ pratisūtraṃ yathāsaṃbhavaṃ pratipādanāt /",
  "SA01abhsubhu:3488": "tatra parijñeyaṃ vastu skandhādi /",
  "SA01abhsubhu:3489": "parijñeyo 'rtho 'nityatādi /",
  "SA01abhsubhu:3490": "parijñopaniṣacchīlendriyaguptadvāratādi /",
  "SA01abhsubhu:3491": "parijñā bodhipakṣyā dharmāḥ /",
  "SA01abhsubhu:3492": "parijñāphalaṃ vimuktiḥ /",
  "SA01abhsubhu:3493": "tatpravedanā vimuktijñānadarśanamiti //",
  "SA01abhsubhu:3494": "api khalu caturdaśa mukhāni vyākhyāyāḥ //",
  "SA01abhsubhu:3495": "vyākhyāsaṃgrahamukhaṃ yatra sūtrasyotpattiprayojanaṃ padārtho 'nusandhirabhiprāyaścodyaparihāraśca varṇyate //",
  "SA01abhsubhu:3496": "vastusaṃgrahamukhaṃ yatra sūtramukhaṃ śikṣāryasatyavastvādiṣu pratipādyate /",
  "SA01abhsubhu:3497": "tadyathā sarvapāpasyākaraṇamiti gāthā tisraḥ śikṣā[ma]dhikṛtyetyevamādi //",
  "SA01abhsubhu:3498": "aṅgopāṅgamukhaṃ yatraikena padenoddeśaḥ śeṣairnirdeśa iti pradarśyate /",
  "SA01abhsubhu:3499": "tadyathā dvādaśakṣaraṇasaṃnipātadeśanāyāmātmasampatparasampadityanayordvayoryathākramaṃ pañcabhiḥ pañcabhiruttaraiḥ padairnideśa iti //",
  "SA01abhsubhu:3500": "uttarottaranirhāramukhaṃ yatrottarasyottarasyābhinirharaṇāśrayatvādette dharmā evaṃ deśitā iti pradarśyate /",
  "SA01abhsubhu:3501": "tadyathā pañcendriyāṇi /",
  "SA01abhsubhu:3502": "tathāhi śraddadhāno vīryamārabhate,",
  "SA01abhsubhu:3503": "ārabdhavīryasya smṛtirupatiṣṭhate,",
  "SA01abhsubhu:3504": "upasthitasmṛteścitaṃ samādhīyate,",
  "SA01abhsubhu:3505": "samāhitacitto yathābhūtaṃ prajānātīti //",
  "SA01abhsubhu:3506": "pratikṣepamukhaṃ yatredamārabhyedaṃ pratikṣipyata iti pradarśyate /",
  "SA01abhsubhu:3507": "tadyathā vāsyaupamyasūtre āsravakṣayamārabhya catvāraḥ pudgalāḥ pratikṣipyante /",
  "SA01abhsubhu:3508": "ito bāhyaka ihadhārmikaḥ śrutacintāmātrasaṃtuṣṭaḥ bhāvanāyāṃ paritasyamāno 'paripūrṇasaṃbhāraśca /",
  "SA01abhsubhu:3509": "jānataścāhaṃ bhikṣavaḥ paśyataścāsravāṇāṃ kṣayaṃ vadāmītyevamādinā sūtrakhaṇḍenādyaḥ pudgalaḥ pratikṣiptaḥ /",
  "SA01abhsubhu:3510": "bhāvanāyogamanuyuktasyetyevamādinā dvitīyaḥ /",
  "SA01abhsubhu:3511": "vāsyaupamyadṛṣṭāntena tṛtīyaḥ /",
  "SA01abhsubhu:3512": "naudṛṣṭāntena caturtha iti //",
  "SA01abhsubhu:3513": "[Abhidh-s-bh_143]",
  "SA01abhsubhu:3514": "akṣarapaṇimamukhaṃ yatrānyasminnarthe prasiddhānyakṣarāṇyanyasmin pariṇāmyante /",
  "SA01abhsubhu:3515": "tadyathāśraddhaścākṛtajñaśceti gāthāyām /",
  "SA01abhsubhu:3516": "nāśānāśamukhaṃ tatra praṇāho 'praṇāśastadubhayopāyastadubhayaprabhedaśca pradarśyate /",
  "SA01abhsubhu:3517": "tadyathā sujātasūtre praṇāśo bāhyādhyātmikopadhyavasānam /",
  "SA01abhsubhu:3518": "tatra bāhya upadhirgṛhakalatrādilakṣaṇaḥ, ādhyātmikaḥ pañcopādānaskandhalakṣaṇaḥ /",
  "SA01abhsubhu:3519": "apraṇāśastadubhayādhyavasānavigamaḥ /",
  "SA01abhsubhu:3520": "praṇāśopāyo 'pravrajanaṃ pravrajitasya cāsravakṣayaṃ prati pramādaḥ /",
  "SA01abhsubhu:3521": "viparyayādapraṇāśopāyo draṣṭavyaḥ /",
  "SA01abhsubhu:3522_0": "tatrobhayato vatāyaṃ sujātaḥ kulaputraḥ śobhate yacca keśaśmaśrūṇyavahārya yāvat",
  "SA01abhsubhu:3522_1": "pravrajito yaccāsravāṇāṃ kṣayādyāvatprajānāmītyanenāpraṇāśatadupāyāpadeśena tadviparītalakṣaṇapraṇāśatadupāyau sūcitau bhavataḥ /",
  "SA01abhsubhu:3523": "apraṇāśaprabhedo gāthānugītena darśitaḥ - \"śobhate vata bhikṣurayamupaśānto nirāśrava\" iti /",
  "SA01abhsubhu:3524": "tadevaṃ pravrajanamāsravakṣayaśca paridīpitaḥ /",
  "SA01abhsubhu:3525": "sa punarāsravakṣayaḥ -",
  "SA01abhsubhu:3526": "vītarāgo visaṃyukto hyanupādāya nirvṛtaḥ /",
  "SA01abhsubhu:3527": "dhārayatyanti maṃ dehaṃ jitvā mārasya vāhinīm //",
  "SA01abhsubhu:3528": "ityanena laukikamārgavairāgyataḥ,",
  "SA01abhsubhu:3529": "lokottareṇa mārgeṇāvarabhāgīyasaṃyojanaprahāṇataḥ,",
  "SA01abhsubhu:3530": "ūrdhvabhāgīyasaṃyojanaprahāṇataḥ,",
  "SA01abhsubhu:3531": "ādhyātmikopadhiprahāṇataśca paridīpitaḥ /",
  "SA01abhsubhu:3532": "hetuphalakṣayādhikārāccāyaṃ nirdeśo draṣṭavyaḥ /",
  "SA01abhsubhu:3533": "etadviparyayeṇa praṇāśaprabhedaḥ sūcito draṣṭavyaḥ iti //",
  "SA01abhsubhu:3534": "pudgalavyavasthānamukhaṃ yatreyataḥ pudgalānadhikṛtyedaṃ bhāṣitamiti pradarśyate /",
  "SA01abhsubhu:3535": "tadyathā audakopame sūtre dvividhau pudgalau tricatuḥprabhedānadhikṛtya bhāṣitam - pṛthagjanaṃ dṛṣṭasatyaṃ ca /",
  "SA01abhsubhu:3536": "pṛthagjanastribhedaḥ - aśuklo 'lpaśuklaḥ bahuśuklaśca /",
  "SA01abhsubhu:3537": "dṛṣṭasatyaścatuḥprabhedaḥ - catvāraḥ pratipannakāḥ,",
  "SA01abhsubhu:3538": "catvāraḥ phalasthāḥ,",
  "SA01abhsubhu:3539": "trayaḥ śekṣāḥ, eko 'śaikṣaḥ //",
  "SA01abhsubhu:3540": "[Abhidh-s-bh_144]",
  "SA01abhsubhu:3541": "prabhedavyavasthānamukhaṃ yatra catuṣkoṭikadibhiḥ praśnairartho varṇyate /",
  "SA01abhsubhu:3542": "tadyathānityasūtre - yaḥ sadidaṃ samanupaśyati sarvo 'sau rūpaṃ samanupaśyati,",
  "SA01abhsubhu:3543": "yo vā rūpaṃ samanupaśyati sarvaḥ sa sadidaṃ samanupaśyatīti catuṣkoṭikaḥ /",
  "SA01abhsubhu:3544": "prathamā koṭirvedanārdīścaturaḥ skandhānnityaśucisukhātmaviparyāsairasamāropya parijñeyaprahātavyāṃśca samanupaśyataḥ /",
  "SA01abhsubhu:3545": "dvitīyā koṭī rūpaṃ nityaśucisukhātmaviparyāsaiḥ samāropyāparijñeyāprahātavyaṃ ca samanupaśyataḥ /",
  "SA01abhsubhu:3546_0": "tṛtīyā koṭī rūpaṃ nityaśucisukhātmaviparyāsairasamāropya parijñeyaprahātavyāṃśca",
  "SA01abhsubhu:3546_1": "samanupaśyataḥ caturthīkoṭirvedanādīṃścaturaḥ skandhānnityaśucisukhātmaviparyāsaiḥ",
  "SA01abhsubhu:3546_2": "samāropyāparijñeyāprahātavyaṃ ca samanupaśyataḥ /",
  "SA01abhsubhu:3547": "yathā rūpe catuṣkoṭika evaṃ vedanādau sarvatra vistareṇa draṣṭavyam /",
  "SA01abhsubhu:3548": "yāvadyasya kṛtaṃ karaṇīyaṃ sarvaḥ sa nāparamasmādbhavaṃ prajānāti,",
  "SA01abhsubhu:3549": "yāvannāparamasmādbhavaṃ prajānāti sarvasya tasya kṛtaṃ karaṇīyam /",
  "SA01abhsubhu:3550": "āha catuṣkoṭikam /",
  "SA01abhsubhu:3551": "prathamā koṭiryāvajjīvaṃ sucaritacāriṇaḥ pṛthagjanasya /",
  "SA01abhsubhu:3552": "dvitīyocchedadṛṣṭayādīnām /",
  "SA01abhsubhu:3553": "tṛtīyā aśaikṣasya /",
  "SA01abhsubhu:3554": "caturthī tānākārān sthāpayitvā //",
  "SA01abhsubhu:3555": "nayamukhaṃ yatra ṣaḍbhirnayairartho varṇyate - tattvārthanayena prāptinayena deśanānayenāntadvayavivarjanānayenācintyanayenābhiprāyanayena ca /",
  "SA01abhsubhu:3556": "eṣāṃ ca ṣaṇṇāṃ nayānāṃ pūrvakāstrayo nayā uttaraistribhirnayairyathākramamanugantavyāḥ /",
  "SA01abhsubhu:3557": "tadyathāsvādanasūtre - asti bhikṣavaḥ rūpe āsvāda ityevamādināpavādāntaṃ samāropāntaṃ ca varjayitvā tattvārthanayo 'bhidyotitaḥ /",
  "SA01abhsubhu:3558": "astyāsvāda ādīnavo niḥsaraṇamityanenāpavādānto varjitaḥ,",
  "SA01abhsubhu:3559": "rūpe yāvadvijñāna ityanena samāropāntaḥ,",
  "SA01abhsubhu:3560_0": "skandhamātre saṃkleśo vyavadānaṃ cānātmanīti pradarśayatā yāvaccāhaṃ bhikṣavaḥ yāvadanuttarāṃ",
  "SA01abhsubhu:3560_1": "samyaksaṃbodhimabhisaṃbuddho 'smītyadhyajñāsiṣamityanena prāptinayo 'cintyanayena paridīpitaḥ,",
  "SA01abhsubhu:3561": "pratyātmavedanīyādhigamasūcanāt /",
  "SA01abhsubhu:3562": "sarvamevedaṃ sūtraṃ deśanānayaḥ /",
  "SA01abhsubhu:3563": "sa cābhiprāyeṇānugantavyaḥ /",
  "SA01abhsubhu:3564": "sa parijñeyaṃ vastu,",
  "SA01abhsubhu:3565": "parijñeyamartham,",
  "SA01abhsubhu:3566": "parijñām,",
  "SA01abhsubhu:3567": "parijñāphalam,",
  "SA01abhsubhu:3568": "tatpravedanāṃ cābhipretyedaṃ sūtraṃ bhāṣitamiti /",
  "SA01abhsubhu:3569": "tatra parijñeyaṃ vastu rūpādikam /",
  "SA01abhsubhu:3570": "parijñeyo 'rtha āsvādādikaḥ, tena prakāreṇa tasya rūpādikasya vastunaḥ parijñānāt /",
  "SA01abhsubhu:3571": "parijñaiṣāṃ pañcānāmupādānaskandhānāmevaṃ triparivartena yathābhūtaparijñānam /",
  "SA01abhsubhu:3572": "parijñāphalamasmāt sadevakāllokādyāvat sadevamānuṣāyāḥ prajñāyā vimuktiryāvadvipramuktiḥ /",
  "SA01abhsubhu:3573": "tatpravedanānuttarāṃ samyaksaṃbodhimabhisaṃbuddho 'smītyadhyajñāsiṣamiti //",
  "SA01abhsubhu:3574": "[Abhidh-s-bh_145]",
  "SA01abhsubhu:3575": "parijñādimukhaṃ yatra tattvalakṣaṇamāramya parijñālakṣaṇena,",
  "SA01abhsubhu:3576": "prahāṇalakṣaṇena,",
  "SA01abhsubhu:3577": "sākṣātkriyālakṣaṇena,",
  "SA01abhsubhu:3578": "eṣāmeva tattvalakṣaṇādīnāṃ prakārabhedalakṣaṇena,",
  "SA01abhsubhu:3579": "āśrayāśritasaṃvandhalakṣaṇena,",
  "SA01abhsubhu:3580": "parijñādīnāmāntarāyikadharmalakṣaṇena,",
  "SA01abhsubhu:3581": "āmulomikadharmalakṣaṇena,",
  "SA01abhsubhu:3582": "aparijñādiṣu cādīnavānuśaṃsālakṣaṇena cārtho nirdiśyate /",
  "SA01abhsubhu:3583": "tadyathātraivāsvādanasūtre /",
  "SA01abhsubhu:3584": "tatra tattvalakṣaṇamupādānaskandhasaṃgṛhītaduḥkhasatyam /",
  "SA01abhsubhu:3585": "parijñālakṣaṇaṃ tasyaivāsvādādinā yathābhūtaṃ, parijñānam /",
  "SA01abhsubhu:3586": "prahāṇalakṣaṇaṃ sākṣātkriyālakṣaṇaṃ ca sarvasmāllokādvimuktiḥ,",
  "SA01abhsubhu:3587": "āvaraṇaprahāṇe nāśrayaparivṛttisākṣātkaraṇāt bhāvanālakṣaṇaṃ viparyāsāpagatena cetasā bahulavihāraḥ /",
  "SA01abhsubhu:3588": "prakārabhedalakṣaṇam - tattvalakṣaṇasya pañcadhā bhedo rūpaṃ yāvadvijñānamiti /",
  "SA01abhsubhu:3589": "parijñālakṣaṇasya tridhā bheda āsvādaṃ cāsvādayato yāvanniḥsaraṇaṃ ca niḥsarato yathābhūtaṃ prajānāti /",
  "SA01abhsubhu:3590": "prahāṇalakṣaṇasya sākṣātkriyālakṣaṇasya dvidhā bhedaḥ kleśavimuktirduḥkhavimuktiśca /",
  "SA01abhsubhu:3591": "tatra sadevakāllokādyāvatsadevamānuṣāyāḥ prajāyā vimuktiḥ kleśebhyo vimokṣādata eva tadviśeṣaṇārthamāha niḥsṛta iti /",
  "SA01abhsubhu:3592": "tadyathā hyanyatra sūtre - niḥsaraṇaṃ katamadbhayaḥ /",
  "SA01abhsubhu:3593": "chandarāgavinayaḥ chandarāgaprahāṇaṃ chandarāgasamatikrama ityuktam /",
  "SA01abhsubhu:3594": "evamanāgataduḥkhābhinirvartaka kleśavisaṃyoge sati duḥkhādapi vipramukto bhavatīti viśeṣaṇārthamāha - visaṃyukto vipramukta iti /",
  "SA01abhsubhu:3595": "bhāvanālakṣaṇasya dvidhā bhedo darśanamārgo bhāvanāmārgaśca /",
  "SA01abhsubhu:3596": "tatra viparyāsāpagatena cetaseti darśanamārgaṃ darśayati, bahulaṃ vyahārṣamityanena bhāvanāmārgam /",
  "SA01abhsubhu:3597": "āśrayāśritasaṃbandhalakṣaṇaṃ tatvalakṣaṇādīnāmuttarottarāṇāmāśrayatvasūcanāt /",
  "SA01abhsubhu:3598": "parijñādīnāmāntarāyikalakṣaṇamevaṃ triparivartena yathābhūtamaparijñānam /",
  "SA01abhsubhu:3599": "anulomikalakṣaṇaṃ yathāvyavasthānameṣāmeva rūpādīnāmāsvādādito vicāraṇā /",
  "SA01abhsubhu:3600": "aparijñānādīnavalakṣaṇamavimuktiryāvadanuttarāyāḥ samyaksaṃbodherasaṃbodhaḥ /",
  "SA01abhsubhu:3601": "viparyayādanuśaṃsalakṣaṇaṃ veditavyamiti //",
  "SA01abhsubhu:3602": "balābalamukhaṃ yatraikena padenānucyamānenāyamartho na gamitaḥ syāditi pratyekaṃ sarveṣāṃ padānāṃ sāmarthya pradarśyate /",
  "SA01abhsubhu:3603": "tadyathā pratītyotpādasūtre 'smin satīdaṃ bhavatyasyotpādādidamutpadyate,",
  "SA01abhsubhu:3604": "yadutāvidyāpratyayāḥ saṃskārā ityevamādi,",
  "SA01abhsubhu:3605": "eṣāṃ ca padānāṃ pratyekaṃ sāmarthya pūrvavadveditavya yathā pratītyasamutpādasya lakṣaṇanirdeśe //",
  "SA01abhsubhu:3606": "[Abhidh-s-bh_146]",
  "SA01abhsubhu:3607": "pratyāhāramukhaṃ yatra sūtrasyaikaṃ padaṃ gṛhītvā vistareṇārthaḥ pratinirdiśyate /",
  "SA01abhsubhu:3608": "tadyathā ṣaḍbhirdharmaiḥ samanvāgato bhikṣurhimavantamapi parvatarājaṃ mukhavāyunā cālayet,",
  "SA01abhsubhu:3609": "kaḥ punarvādaḥ savāsanāyā avidyā[yā]ḥ /",
  "SA01abhsubhu:3610": "katamaiḥ ṣaḍbhiḥ /",
  "SA01abhsubhu:3611": "iha bhikṣavo bhikṣuścittasyotpādakuśalo bhavati iha bhikṣurviviktaṃ kāmairyāvaccaturthadhyānamupasaṃpadya viharati /",
  "SA01abhsubhu:3612": "evaṃ hi bhikṣuścittasyotpādakuśalo bhavati /",
  "SA01abhsubhu:3613": "kathaṃ ca bhikṣuścittasya sthitikuśalo bhavati /",
  "SA01abhsubhu:3614": "iha bhikṣurāsevanānvayādyaddhānabhāgīyaṃ dhyānaṃ tat sthitibhāgīyaṃ karoti /",
  "SA01abhsubhu:3615": "evaṃ bhikṣuḥ sthitikuśalo bhavati /",
  "SA01abhsubhu:3616": "kathaṃ ca bhikṣurvyutthānakuśalo bhavati /",
  "SA01abhsubhu:3617": "iha bhikṣurāsevanānvayādyatsthitibhāgīyaṃ dhyānaṃ tadviśeṣabhāgīyaṃ karoti /",
  "SA01abhsubhu:3618": "evaṃ hi bhikṣurvyutthānakuśalo bhavati /",
  "SA01abhsubhu:3619": "kathaṃ ca bhikṣurāyakuśalo bhavati /",
  "SA01abhsubhu:3620": "iha bhikṣuranutpannānāṃ kuśalānāṃ dharmāṇāmiti vistareṇa dve samyakprahāṇe /",
  "SA01abhsubhu:3621": "evaṃ hi bhikṣurāyakuśalo bhavati /",
  "SA01abhsubhu:3622": "kathaṃ ca bhikṣurapāyakuśalo bhavati /",
  "SA01abhsubhu:3623": "iha hi bhikṣurutpannānāṃ pāpakā nāmakuśalānāmiti vistareṇa dve samyakprahāṇe /",
  "SA01abhsubhu:3624": "evaṃ hi bhikṣurapāyakuśalo bhavati /",
  "SA01abhsubhu:3625": "kathaṃ hi bhikṣurupāyakuśalo bhavati /",
  "SA01abhsubhu:3626": "iha hi bhikṣuśchandasamādhipradhānasaṃskārasamanvāgatamṛddhipādaṃ bhāvayatīti vistareṇa catvāra ṛddhipādāḥ /",
  "SA01abhsubhu:3627": "evaṃ hi bhikṣurupāyakuśalo bhavatīti //",
  "SA01abhsubhu:3628": "abhinirhāramukhaṃ yatra pratipadaṃ catuṣkādibhirnirdiśyate /",
  "SA01abhsubhu:3629": "teṣvapi catuṣkādiṣvekaikaṃ padamaparaiścatuṣkādibhiraparyanto hi nirhāro veditavyaḥ /",
  "SA01abhsubhu:3630": "tadyathā buddhākṣepasūtre - catvāra ime bodhisattvānāṃ bodhipariśodhakā dharmāḥ - śūnyatābhāvanā,",
  "SA01abhsubhu:3631": "sarvasattveṣvapratihatacittatā,",
  "SA01abhsubhu:3632": "bodhisattvānāṃ nityaṃ hitopasaṃharaṇatā,",
  "SA01abhsubhu:3633": "nirāmiṣeṇa cittena dharmadānasaṃprakāśanatā ceti /",
  "SA01abhsubhu:3634": "catuṣkaḥ svārtha paramārtha cārabhya bodhipariśodhanāya caturvipakṣapratipakṣeṇa veditavyaḥ /",
  "SA01abhsubhu:3635": "catvāro vipakṣāḥ - samāpattyāsvādanā, vyāpādaḥ, mānaḥ, tṛṣṇā ca lābhasatkāre //",
  "SA01abhsubhu:3636": "aparaḥ paryāyaḥ - prathamena dharmeṇa kleśaprahāṇapratipakṣaḥ /",
  "SA01abhsubhu:3637": "śeṣairhīnayānaparivarjanā paridīpitāstribhiḥ kāraṇaiḥ bodhicittena sarvasattvopādānataḥ,",
  "SA01abhsubhu:3638": "avatīrṇaparipācanataḥ,",
  "SA01abhsubhu:3639": "anavatīrṇāvatāraṇataśca //",
  "SA01abhsubhu:3640": "aparaḥ paryāyaḥ - prathamena jñānasaṃbhārastribhiḥ puṇyasaṃbhāraḥ paridīpitaḥ,",
  "SA01abhsubhu:3641": "upādānaparipācanāvatāraṇaiḥ,",
  "SA01abhsubhu:3642": "pratyekaṃ puṇyaviśeṣaprasavanataḥ //",
  "SA01abhsubhu:3643": "[Abhidh-s-bh_147]",
  "SA01abhsubhu:3644": "punardvābhyāṃ kāraṇābhyāmāśayataśca maitracittatayā, pratipattitaścādhigamāgamopadeśābhyām /",
  "SA01abhsubhu:3645": "caturbhirdharmaiḥ samanvāgatā bodhisattvāḥ śūnyatāṃ bhāvayanti - adhyātmaṃ cittāvikaṃpanatayādhimuktipravicayabalādhānatayā,",
  "SA01abhsubhu:3646": "sarvadharmāṇāṃ yathātmyaprativedhataḥ,",
  "SA01abhsubhu:3647": "sarvāvaraṇavimokṣataśca /",
  "SA01abhsubhu:3648": "yadāśritya yathā ca bhāvayanti tadetena paridīpitam /",
  "SA01abhsubhu:3649": "kimāśritya /",
  "SA01abhsubhu:3650": "dhyānapāramitām /",
  "SA01abhsubhu:3651": "kathaṃ bhāvayanti /",
  "SA01abhsubhu:3652": "pṛthagjanamārgeṇa śrutacintābalādhānataḥ śaikṣamārgeṇāśaikṣamārgeṇa ca //",
  "SA01abhsubhu:3653": "caturbhirdharmaiḥ samanvāgatā bodhisattvāḥ sarvasattveṣvapratihatacittā bhavanti maitrībhāvanayā,",
  "SA01abhsubhu:3654": "pratipatyavikopanatayā,",
  "SA01abhsubhu:3655": "nimittāvikalpanatayā,",
  "SA01abhsubhu:3656": "khedasahiṣṇutayā ca /",
  "SA01abhsubhu:3657": "atrāpi yadāśritya yathā cāpratihatacittā bhavanti tatparidīpitaṃ bhavati /",
  "SA01abhsubhu:3658": "kimāśritya /",
  "SA01abhsubhu:3659": "paurvajanmikīṃ maitrībhāvanām /",
  "SA01abhsubhu:3660": "kathamapratihatacittā bhavanti /",
  "SA01abhsubhu:3661": "mithyāpratipattisthiteṣu svacitāvikopanataḥ,",
  "SA01abhsubhu:3662": "apakāriṣvapakāranimittāvikalpanataḥ,",
  "SA01abhsubhu:3663": "parahitārthaṃ vyāyāmāparikhedataśca //",
  "SA01abhsubhu:3664": "caturbhirdharmaiḥ samanvāgatā bodhisattvā bodhisattvānāṃ nityaṃ hitamupasaṃharanti - ātmanaḥ paritulanatayā,",
  "SA01abhsubhu:3665": "samyagavavādapravartanatayā,",
  "SA01abhsubhu:3666": "saurabhyasukhasaṃvāsanatayā,",
  "SA01abhsubhu:3667": "pūjālābhasatkāraparicaryopasaṃharaṇatayā ca /",
  "SA01abhsubhu:3668": "atrāpi yadāśritya yathā copasaṃharati tatparidīpitam /",
  "SA01abhsubhu:3669": "kimāśritya /",
  "SA01abhsubhu:3670": "nihatamānatām /",
  "SA01abhsubhu:3671": "kathamupasaṃharati /",
  "SA01abhsubhu:3672": "yathoktaṃ tribhiḥ prakārairhīnasamaśiṣṭānāṃ bodhisattvānāṃ yathākramam //",
  "SA01abhsubhu:3673": "caturbhirdharmaiḥ samanvāgatā bodhisattvā nirāmiṣeṇa cittena dharmadānaṃ saṃprakāśayanti - antarāyasukhaprativedhatayā,",
  "SA01abhsubhu:3674": "mohalayāpanayanakauśalyatayā,",
  "SA01abhsubhu:3675": "nāthakaradharmārāmatayā ca /",
  "SA01abhsubhu:3676": "atrāpi yadāśritya /",
  "SA01abhsubhu:3677": "yathā ca saṃprakāśayanti tatparidīpitam /",
  "SA01abhsubhu:3678": "kimāśritya /",
  "SA01abhsubhu:3679": "lābhasatkārasyāntarāyakaratvaprativeghatām /",
  "SA01abhsubhu:3680": "kathaṃ saṃprakāśayanti /",
  "SA01abhsubhu:3681": "saṃdarśanato mūḍhānām,",
  "SA01abhsubhu:3682": "samādāpanataḥ samuttejanataśca pramādasaṅgānātmaparibhavena vā līnānām,",
  "SA01abhsubhu:3683": "saṃpraharṣaṇataḥ samyakpratipannānām,",
  "SA01abhsubhu:3684": "prakṛtyaiva ca dharmārāmatayā /",
  "SA01abhsubhu:3685": "prathamasyānyacatuṣkaḥ padaprabhedādibhirnirhāro veditavyaḥ //",
  "SA01abhsubhu:3686": "[Abhidh-s-bh_148]",
  "SA01abhsubhu:3687": "prabhidyasaṃdarśana[vi]niścayo yathānirdiṣṭeṣu skandhādiṣu dharmeṣu yathāyogamekāvacārakādīni / tatra -",
  "SA01abhsubhu:3688": "ekāvacārako nāma praśno yenaikaṃ dharmaṃ pariśiṣṭaiḥ saha pratyekaṃ praśnayitvā tamapahāya dvitīyaṃ tenānyaiśca saha praśnayatyevamekaikasyaiva sarvān praśnayati /",
  "SA01abhsubhu:3689": "tadyathā yaścakṣurāyatanena samanvāgato rūpāyatanenāpi saḥ,",
  "SA01abhsubhu:3690": "yo vā rūpāyatanena cakṣurāyatanenāpi sa iti pūrvapādakaḥ /",
  "SA01abhsubhu:3691": "yaścakṣurāyatanena samanvāgataḥ śrotrāyatanenāpi sa ityatra catuṣkoṭikam /",
  "SA01abhsubhu:3692": "evaṃ yāvanmanaāyatanenāpi sa ityatra yathāyogaṃ yojayitavyam /",
  "SA01abhsubhu:3693": "dharmāyatanenāpi sa ityatra pūrvapādakaḥ /",
  "SA01abhsubhu:3694": "yo rūpāyatanena samanvāgataścakṣurāyatanenāpi saḥ,",
  "SA01abhsubhu:3695": "yo vā cakṣurāyatanena rūpāyatanenāpi sa iti paścātpādakaḥ /",
  "SA01abhsubhu:3696": "yo rūpāyatanena samanvāgataḥ śrotrāyatanenāpi sa ityatra cāpi paścātpādakaḥ /",
  "SA01abhsubhu:3697": "evaṃ yāvaddharmāyatanena yathāyogaṃ yojayitavyam /",
  "SA01abhsubhu:3698": "yaḥ śrotrāyatanena samanvāgataścakṣurāyatanenāpi sa ityatra catuṣkoṭikam /",
  "SA01abhsubhu:3699": "evaṃ yāvaddharmāyatanenā[pi] yojyam /",
  "SA01abhsubhu:3700": "evamekaṃkāmarṣeṇānukramaśaḥ sarvāṇyāyatanāni parasparaṃ yojayitavyāni /",
  "SA01abhsubhu:3701": "pūrvapādakaṃ dvayordharmayoḥ kathaṃcideva dharmamārabhya parasparaṃ pṛṣṭayoḥ pūrvadharmamadhiṣṭhāya yadvayākriyate /",
  "SA01abhsubhu:3702": "tadyathā yajjñānaṃ jñeyamapi tadyadvā jñeyaṃ jñānamapi taditi /",
  "SA01abhsubhu:3703": "pūrvapādakam - yattāvajjñānaṃ jñeyamapi taditi /",
  "SA01abhsubhu:3704": "syājjñeyaṃ na jñānam, tadanye dharmā iti //",
  "SA01abhsubhu:3705": "paścātpādakaṃ tathaiva dvayordharmayoḥ parasparaṃ pṛṣṭayoryatpaścimamadhiṣṭhāya vyākriyate /",
  "SA01abhsubhu:3706": "tadyathā yadgrāhyaṃ grāhakamapi tadyadvā grāhakaṃ grāhyamapi taditi /",
  "SA01abhsubhu:3707": "paścātpādakam - yattāvadgrāhakaṃ grāhyamapi tat /",
  "SA01abhsubhu:3708": "syādgrāhyaṃ na grāhakam, rūpādayaḥ pañca viṣayā dharmāyatanaṃ ca saṃprayuktakavarjyam //",
  "SA01abhsubhu:3709": "dvikoṭikaṃ yatra dve koṭī vyākriyete tadanyāsaṃbhavāt tadyathā skandhasya vyavasthānaṃ dhātuvyavasthānaṃ ca nigamayyocyate - yā skandhasaṃkhyā dhātusaṃkhyāpi sā,",
  "SA01abhsubhu:3710": "yā vā dhātusaṃkhyā skandhasaṃkhyāpi seti /",
  "SA01abhsubhu:3711": "dvikoṭikam - syāt skandhasaṃkhyā na dhātusaṃkhyā, rūpaskandho vijñānaskandhaścaḥ /",
  "SA01abhsubhu:3712": "tathāhi naiko dhāturasti yaḥ sakalarūpaskandhalakṣaṇo vā syāt sakalavijñānaskandhalakṣaṇo vā /",
  "SA01abhsubhu:3713": "dhātusaṃkhyā na skandhasaṃkhyāḥ, dharmadhāturiti //",
  "SA01abhsubhu:3714": "[Abhidh-s-bh_149]",
  "SA01abhsubhu:3715": "trikoṭikaṃ yatra tisra eva koṭayo vyākriyante /",
  "SA01abhsubhu:3716": "tadyathā yā skandhasaṃkhyāyatanasaṃkhyāpi sā, yā vāyatanasaṃkhyā skandhasaṃkhyāpi seti /",
  "SA01abhsubhu:3717": "trikoṭikam - syāt skandhasaṃkhyā nāyatanasaṃkhyā, rūpaskandhaḥ /",
  "SA01abhsubhu:3718": "syādāyatanasaṃkhyā na skandhasaṃkhyā, dharmāyatanam /",
  "SA01abhsubhu:3719": "syāt skandhasaṃkhyāyatanasaṃkhyā ca vijñānaskandho manaāyatanaṃ ca /",
  "SA01abhsubhu:3720": "anubhayasaṃkhyāyāḥ skandhāyataneṣvasaṃbhava eveti //",
  "SA01abhsubhu:3721": "catuṣkoṭikaṃ yatra catasro 'pi koṭayo vyākriyante /",
  "SA01abhsubhu:3722": "tadyathā yaścakṣurindriyeṇa samanvāgataḥ śrotrendriyeṇāpi saḥ,",
  "SA01abhsubhu:3723": "yo vā śrotrendriyeṇa samanvāgataścakṣurindriyeṇāpi sa iti /",
  "SA01abhsubhu:3724": "catuṣkoṭikam - prathamā koṭirutpannāvihīnacakṣurbadhiraḥ /",
  "SA01abhsubhu:3725": "dvitīyotpannāvihīnaśrotro 'ndhaḥ /",
  "SA01abhsubhu:3726": "tṛtīyotpannāvihīnacakṣuḥśrotraḥ /",
  "SA01abhsubhu:3727": "caturthī tānākārān sthāpayitvā //",
  "SA01abhsubhu:3728": "oṃkāritaṃ yatra praśne vyākaraṇamomiti kriyate evametadityabhyupagamyata ityarthaḥ /",
  "SA01abhsubhu:3729": "tadyathā ye 'nityāḥ sarve te saṃskārāḥ,",
  "SA01abhsubhu:3730": "ye vā saṃskārāḥ sarve te 'nityā iti pṛṣṭena omiti vyākartavyam //",
  "SA01abhsubhu:3731": "prātikṣepikaṃ yatra neti pratikṣipyate /",
  "SA01abhsubhu:3732": "tadyathā skandhavinirmuktāḥ saṃskārāḥ katibhiḥ satyaiḥ saṃgṛhītā iti /",
  "SA01abhsubhu:3733": "prātikṣepikam - na santi skandhavinirmuktāḥ saṃskārā iti //",
  "SA01abhsubhu:3734": "saṃpraśnaviniścayaḥ - aṣṭākāraḥ kāpadeśastadyathā ko nopalabhate /",
  "SA01abhsubhu:3735": "prajñāpāramitālābhī bodhisattvaḥ /",
  "SA01abhsubhu:3736": "kiṃ nopalabhate /",
  "SA01abhsubhu:3737": "grāhyalakṣaṇaṃ grāhakalakṣaṇaṃ ca /",
  "SA01abhsubhu:3738": "kena nopalabhate /",
  "SA01abhsubhu:3739": "prajñāpāramitayā /",
  "SA01abhsubhu:3740": "kasmai nopalabhate /",
  "SA01abhsubhu:3741": "sarvasattvaparitrāṇārthamanuttarāyai samyaksaṃbodhaye /",
  "SA01abhsubhu:3742": "kuto nopalabhate /",
  "SA01abhsubhu:3743": "buddhotpādārāgaṇataḥ saddharmaśravaṇato yoniśomanaskārato dharmānudharmapratipattitaśca /",
  "SA01abhsubhu:3744": "kasya nopalabhate /",
  "SA01abhsubhu:3745": "sarvadharmāṇām /",
  "SA01abhsubhu:3746": "kutra nopalabhate /",
  "SA01abhsubhu:3747": "adhimukticaryābhūmau yāvaddaśamyāṃ bodhisattvabhūmau /",
  "SA01abhsubhu:3748": "kativighaścānupalambhaḥ /",
  "SA01abhsubhu:3749": "ekādaśavidhaḥ - utpannaviruddhaḥ,",
  "SA01abhsubhu:3750": "anutpannaḥ,",
  "SA01abhsubhu:3751": "saṃmukhībhūtaḥ,",
  "SA01abhsubhu:3752": "hetuvalotpannaḥ,",
  "SA01abhsubhu:3753": "mitrabalotpannaḥ,",
  "SA01abhsubhu:3754": "sarvadharmānupalambhaḥ,",
  "SA01abhsubhu:3755": "śūnyatānupalambhaḥ,",
  "SA01abhsubhu:3756": "sāsmimānaḥ,",
  "SA01abhsubhu:3757": "nirasmimānaḥ,",
  "SA01abhsubhu:3758": "asaṃbhṛtasaṃbhārasya,",
  "SA01abhsubhu:3759": "[saṃbhṛtasaṃbhārasya] ca /",
  "SA01abhsubhu:3760": "ete cānupalambhā yat kiṃcidatītānāgatapratyutpannaṃ yāvadyadvā dūre yadvāntika ityetadanukramānusāreṇa draṣṭavyāḥ //",
  "SA01abhsubhu:3761": "[Abhidh-s-bh_150]",
  "SA01abhsubhu:3762": "yathā kāpadeśa evaṃ yāpadeśaḥ /",
  "SA01abhsubhu:3763": "yo nopalabhate yadyena yasmai yato yasya yatra nopalabhate yāvadvividhaścānupalambha iti //",
  "SA01abhsubhu:3764": "api khalu catvāro viniścayamārgā dūṣakādayaḥ /",
  "SA01abhsubhu:3765": "tatra dūṣakaḥ durākhyātasya parapakṣasyāsādhurayamiti pratiṣedhakaḥ /",
  "SA01abhsubhu:3766": "sādhakaḥ svākhyātasya svapakṣasya sādhurayamiti pratiṣṭhāpakaḥ /",
  "SA01abhsubhu:3767": "chedakaḥ pareṣāmutpannotpanneṣu saṃśayeṣu niścayadāyakaḥ /",
  "SA01abhsubhu:3768": "bodhakasteṣvartheṣu samūḍhānāṃ tadarthavyutpādakaḥ //",
  "SA01abhsubhu:3769": "kṛtyānuṣṭhānaviniścayo laukikānāmanyonyaṃ jīvikopāyādisamarthanaprayojanam /",
  "SA01abhsubhu:3770": "avatāraviniścayastrayāṇāṃ yānānāṃ katamasminyāne 'vatareyamavatārayeyaṃ ceti vicāraṇā /",
  "SA01abhsubhu:3771": "adhimuktiviniścayaḥ śrutamayyā prajñayā yathādeśanaṃ saṃpratyayaḥ /",
  "SA01abhsubhu:3772": "yuktiviniścayaḥ cintāmayyā prajñayā paurvāparyeṇābhiprāyaparitulanam /",
  "SA01abhsubhu:3773": "sāṃkathyaviniścayo yathāśrutacintitānāṃ praśnapratipraśnakriyāyogenānyonyaṃ dharmasaṃbhogaḥ /",
  "SA01abhsubhu:3774": "prativedhaviniścayo darśanamārgastena satyaprativedhāt /",
  "SA01abhsubhu:3775": "viśuddhiviniścayo bhāvanāmārgastenāvaśeṣa kleśa viśoghanāt /",
  "SA01abhsubhu:3776": "abhinirhāraviniścayo viśeṣamārgastena vaiśeṣikaguṇābhinirhārāt /",
  "SA01abhsubhu:3777": "padaprabhedaviniścayo dvikatrikacatuṣkādiprakārābhinirhāramukhenāparyantā dharmadeśanā /",
  "SA01abhsubhu:3778": "anābhogābhogamātrasarvārthasiddhiviniścayastathāgataṃ jñānam,",
  "SA01abhsubhu:3779": "vinā pūrvābhogena sarveṣvartheṣvābhogasahakālamasaṃgāpratihatajñānadarśanapravṛtteḥ //",
  "SA01abhsubhu:3780": "vādaviniścayo vādavādādhikaraṇādiṣu kauśalyam //",
  "SA01abhsubhu:3781": "tatra sarvaṃ vacanaṃ vādaḥ /",
  "SA01abhsubhu:3782": "prakāraśo loke vādaḥ pravādaḥ /",
  "SA01abhsubhu:3783": "viruddhayorvādo vivādaḥ /",
  "SA01abhsubhu:3784": "apavādo garhito vādaḥ /",
  "SA01abhsubhu:3785": "anukūlo vādo 'nuvādaḥ sāṃkathyaviniścayaḥ /",
  "SA01abhsubhu:3786": "avagamāya vādo 'vavādaḥ //",
  "SA01abhsubhu:3787": "[Abhidh-s-bh_151]",
  "SA01abhsubhu:3788": "[vādādhikaraṇam] atra vādaḥ kriyata iti kṛtvā /",
  "SA01abhsubhu:3789": "rājakulaṃ yatra rājā svayaṃ saṃnihitaḥ yuktakulaṃ yatra rājñādhiyuktāḥ sabhā vaṇik sabhādi /",
  "SA01abhsubhu:3790": "prāmāṇikāḥ sahāyakāḥ yeṣāṃ vacanaṃ vādiprativādinau na saṃśayataḥ /",
  "SA01abhsubhu:3791": "dharmārthakuśalāśca śramaṇabrāhmaṇā ye teṣu śāstreṣu granthataścārthataśca vyutpannabuddhayaḥ //",
  "SA01abhsubhu:3792": "vādādhiṣṭhānaṃ yadadhiṣṭhāya vādaḥ kriyate tadyathā sādhyaṃ sādhanaṃ ca //",
  "SA01abhsubhu:3793": "tatra svabhāvaḥ sādhya ātmasvabhāvo dharmasvabhāvaśca nāstīti vāstīti vā //",
  "SA01abhsubhu:3794": "viśeṣaḥ sādhya ātmaviśeṣo dharmaviśeṣaśca sarvagato na sarvagato nityānityo rūpyarūpītyevamādibhiḥ prakāraiḥ //",
  "SA01abhsubhu:3795": "pratijñā sādhyasya svarucitārthasya parasaṃprāpaṇavijñāpanā /",
  "SA01abhsubhu:3796": "sādhyagrahaṇaṃ yadi na kriyeta siddhasyāpi svapakṣasya pareṣāṃ deśanā pratijñā prasajyeta /",
  "SA01abhsubhu:3797": "svarucitārthagrahaṇaṃ na kriyeta parapakṣasyāpi sādhyasya vacanaṃ pratijñā prasajyeta /",
  "SA01abhsubhu:3798": "paragrahaṇaṃ na kriyeta ekākino 'pi tadvacanaṃ pratijñā prasajyeta /",
  "SA01abhsubhu:3799": "saṃprāpaṇagrahaṇaṃ na kriyeta kāyenāpi tadarthābhinayanaṃ pratijñā prasajyeta /",
  "SA01abhsubhu:3800": "vijñāpanāgrahaṇaṃ na kriyetāvijñāte 'pi tadarthe śrotṛbhiḥ pratijñā prasajyeta /",
  "SA01abhsubhu:3801": "yathokte tu vyavasthāne sarva ete doṣā na bhavanti, tasmādevamasyā vyavasthānaṃ veditavyam /",
  "SA01abhsubhu:3802": "hetustasminneva sādhye 'pratītasyārthasya saṃpratyayanimittaṃ pratyakṣopalaṃbhānupalaṃbhasamākhyānama /",
  "SA01abhsubhu:3803": "saṃpratyayanimittārtha iha hetvartha iti darśayati /",
  "SA01abhsubhu:3804": "tathāhi pratyakṣānupalaṃbhādupalaṃbhādvetyanena samākhyānena tasmin sādhye 'pratītasyārthasya saṃpratyaya utpadyate /",
  "SA01abhsubhu:3805": "tena tatsamākhyātaṃ tannimittatvāddheturityucyate /",
  "SA01abhsubhu:3806": "pratyakṣopalaṃbhānupalaṃbhau punaḥ svabhāvaṃ liṅgaṃ cādhikṛtya veditavyau //",
  "SA01abhsubhu:3807": "dṛṣṭānto dṛṣṭenāntenādṛṣṭasyāntasya samīkaraṇasamākhyānam,",
  "SA01abhsubhu:3808": "pratītena bhāgenāpratītasya bhāgasya pratyāyanāya samākhyānamityarthaḥ //",
  "SA01abhsubhu:3809": "upanayaḥ śiṣṭatajjātīyataddharmopagamāya nayatvasamākhyānam /",
  "SA01abhsubhu:3810": "yathā sādhyo 'rthastribhiravayavaiḥ sādhitastathā śiṣṭānāmapi tajjātīyānāṃ sādhyānāṃ sādhitārthadharmopagamāya nayatvena samākhyānaṃ yuktyātideśa upanayaḥ //",
  "SA01abhsubhu:3811": "[Abhidh-s-bh_152]",
  "SA01abhsubhu:3812": "nigamanaṃ niṣṭhāgamanasamākhyānam /",
  "SA01abhsubhu:3813": "yasmādevaṃ yuktyā sūpapannaṃ tasmāditthamevedamityetannigamanaṃ veditavyam //",
  "SA01abhsubhu:3814": "eṣāṃ pratijñādīnāmidamudāharaṇamātraṃ pradarśyate // tadyathā",
  "SA01abhsubhu:3815": "nairātmyavādinastadrūpe 'dhikaraṇe saprativādike nāstyātmeti vacanaṃ pratijñā //",
  "SA01abhsubhu:3816": "skandhavijñaptau caturvidhadoṣopalaṃbhāditi hetuḥ /",
  "SA01abhsubhu:3817": "sa hyātmā prajñapyamānaḥ skandhalakṣaṇo vā prajñapyeta,",
  "SA01abhsubhu:3818": "skandheṣu vā,",
  "SA01abhsubhu:3819": "anyatra vā skandhebhyaḥ, askandhako vā /",
  "SA01abhsubhu:3820": "tadyadi skandhalakṣaṇastenāsvatantrāḥ skandhāḥ pratītyasamutpannā udagavyayadharmāṇastallakṣaṇa ātmānopapadyata iti doṣaḥ /",
  "SA01abhsubhu:3821": "atha skandheṣu tenānityaskandhāśrita ātmānityaḥ prāpnotīti doṣaḥ /",
  "SA01abhsubhu:3822": "athānyatra skandhebhyastena nirdehaka ātmā niṣprayojana iti doṣaḥ /",
  "SA01abhsubhu:3823": "athāskandhakastena prakṛtyaiva muktasya kevalino mokṣārthaprayatnavaiyarthyamiti doṣaḥ //",
  "SA01abhsubhu:3824": "vartamāne 'tītaprajñaptivaditi dṛṣṭāntaḥ /",
  "SA01abhsubhu:3825": "taddhayatītaṃ vidyamānalakṣaṇatvena prajñapyamānaṃ vartamānalakṣaṇaṃ vā prajñapyeta,",
  "SA01abhsubhu:3826": "vartamāne vā anyatra vā vartamānāt vartamānanirapekṣaṃ vā /",
  "SA01abhsubhu:3827": "tadyadi vartamānalakṣaṇaṃ tena vartamānamutpannāniruddhatallakṣaṇamatītamutpannā niruddhātmakamiti doṣaḥ /",
  "SA01abhsubhu:3828": "atha vartamāne tenāniruddhe niruddhātmakasya saṃbandho na yujyata iti doṣaḥ /",
  "SA01abhsubhu:3829": "athānyatra vartamānāttena vartamānaṃ hitvā na kiṃcittadvastūpalabhyate yatra tatprajñapyata iti doṣaḥ /",
  "SA01abhsubhu:3830": "atha vartamānanirapekṣaṃ tenāsaṃskṛtamapyatītaṃ prāpnotīti doṣaḥ /",
  "SA01abhsubhu:3831": "taccātītaṃ bhraṣṭalakṣaṇatvāllakṣaṇato nāstīti siddham /",
  "SA01abhsubhu:3832": "ato 'nena vartamānaprajñaptau caturdoṣeṇa siddhenāsiddha ātmā nāstīti skandhaprajñaptau caturvidhadoṣopalaṃbhāt prasādhyate nāstīti //",
  "SA01abhsubhu:3833": "evamātmaviparyāsaṃ pratiṣidhyaitayaiva yuktyā nityādayo 'pi na santītyatideśa upanayaḥ //",
  "SA01abhsubhu:3834": "yasmādetadevaṃ tasmādanityāḥ pañca skandhāḥ yāvadanātmāna iti nigamanamiti //",
  "SA01abhsubhu:3835": "pratyakṣaṃ svasatprakāśābhrānto 'rthaḥ /",
  "SA01abhsubhu:3836": "tatra svo 'rthastadyathā cakṣuṣo rūpam /",
  "SA01abhsubhu:3837": "sadgrahaṇaṃ ghaṭādidravyāṇāṃ loke pratyakṣasaṃmatānāṃ pratyakṣatvavyudāsārtha prajñaptimātratvāt /",
  "SA01abhsubhu:3838": "prakāśagrahaṇamāvṛtatvādibhiranupalabdhikāraṇairanābhāsagataviṣayavyudāsārtham /",
  "SA01abhsubhu:3839": "abhrāntagrahaṇamalātacakramāyāmarīcikādivyudāsārthamiti //",
  "SA01abhsubhu:3840": "[Abhidh-s-bh_153]",
  "SA01abhsubhu:3841": "anumānaṃ pratyakṣaśiṣṭasaṃpratyayaḥ /",
  "SA01abhsubhu:3842_0": "pratyakṣādyadanyacchiṣṭamapratyakṣaṃ niyamena tatsahavarti prasiddhaṃ draṣṭuḥ pūrvaṃ",
  "SA01abhsubhu:3842_1": "tasya tatpratyakṣamīkṣamāṇasya tadanyasmin śiṣṭasaṃpratyaya utpadyate tenāpyatra",
  "SA01abhsubhu:3842_2": "bhavitavyametat sahavartineti tatpratyakṣapūrvakamanumānam /",
  "SA01abhsubhu:3843": "tadyathā dhūmaṃ paśyato 'gnāviti //",
  "SA01abhsubhu:3844": "āptāgamastadubhayāviruddhopadeśaḥ /",
  "SA01abhsubhu:3845": "yatropadeśe tatpratyakṣamanumānaṃ ca sarvathā na virudhyete na vyabhicarataḥ sa āptāgamaḥ saṃpratyayitvāt //",
  "SA01abhsubhu:3846": "vādālaṃkāro yena yukto vādī vādaṃ kurvāṇo 'tyarthaṃ śobhate /",
  "SA01abhsubhu:3847": "sa punaḥ svaparasamayajñatādiḥ /",
  "SA01abhsubhu:3848": "tatra svaparasamayajñatā svasiddhāntaṃ parasiddhāntaṃ cārabhya granthataścārthataśca paurvāparyeṇa nirantaraṃ vyutpattiparipākaḥ /",
  "SA01abhsubhu:3849": "vākkaraṇasaṃpat śabdavādino vakṣyamāṇakathādoṣaviparyayeṇānākulādivāditā /",
  "SA01abhsubhu:3850": "vaiśāradyamanekodāhārābhiniviṣṭavidvajjanasamāvarte 'pi bruvato nirāsthatā gatavyathatā /",
  "SA01abhsubhu:3851": "sthairyaṃ prativādino vacanāvasānamāgamayyātvaramāṇabhāṣitā /",
  "SA01abhsubhu:3852": "dākṣiṇyaṃ prakṛtibhadratā prāśnikaprativādicittānuvartitā //",
  "SA01abhsubhu:3853": "vādanigraho yena vādī nigṛhīta ityucyate /",
  "SA01abhsubhu:3854": "sa punaḥ kathātyāgādibhiḥ /",
  "SA01abhsubhu:3855": "tatra kathātyāgo 'sādhu mama sādhu tavetyevamādibhiḥ prakāraiḥ svaparavādadoṣaguṇābhyupagamaḥ /",
  "SA01abhsubhu:3856": "kathāsādo 'nyenānyapratisaraṇādibhiḥ vikṣepa ityarthaḥ /",
  "SA01abhsubhu:3857": "yathoktaṃ sūtre - āyuṣmāṃścundikastīrthikaiḥ saha vādaṃ kurvannavajānitvā pratijānāti pratijānitvāvajānātīti /",
  "SA01abhsubhu:3858": "kathādoṣa ākulā divacanam /",
  "SA01abhsubhu:3859": "tatra ākulaṃ yadadhikāramutsṛjya vicitrakathāpratānanam /",
  "SA01abhsubhu:3860": "saṃrabdhaṃ yatkopoddhavaṃ dravoddhavam /",
  "SA01abhsubhu:3861": "agamakaṃ yaddharmato 'rthataśca parṣadvādibhyāmagṛhītam /",
  "SA01abhsubhu:3862": "amitaṃ yadadhikaṃ punaruktārthaṃ jñātārthaṃ ca /",
  "SA01abhsubhu:3863": "anarthamanarthayuktam, tatpañcākāraṃ draṣṭavyam /",
  "SA01abhsubhu:3864": "nirarthakam,",
  "SA01abhsubhu:3865": "apārthakam,",
  "SA01abhsubhu:3866": "yuktibhinnam,",
  "SA01abhsubhu:3867": "sādhyasamam,",
  "SA01abhsubhu:3868": "jāticchalopasaṃhitam,",
  "SA01abhsubhu:3869": "arthānupalabdhito 'saṃbaddhārthato 'naikānti[ka]taḥ sādhanasyāpi sādhyato 'yoniśo 'sabhyasarvavādānugamataśca /",
  "SA01abhsubhu:3870": "akālayuktavacanaṃ yatpūrvakaṃ vaktavyaṃpaścādabhihitam, paścādvaktavyaṃ pūrvamabhihitam /",
  "SA01abhsubhu:3871": "[Abhidh-s-bh_154] asthiraṃ yatpratijñāyāvajñātamavajñāya pratijñātamatitvaramāṇayā vācā hi tūrṇaparāmṛṣṭaḥ /",
  "SA01abhsubhu:3872": "[a]pradīptavacanaṃ yacchandalakṣaṇasamatikrāntamapratyanubhāṣyottaravihittam,",
  "SA01abhsubhu:3873": "saṃskṛtenārabhya prākṛtenāvasitam,",
  "SA01abhsubhu:3874": "prākṛtenārabhya saṃskṛtena paryavasitaṃ ca /",
  "SA01abhsubhu:3875": "aprabaddhaṃ yadantarādhiṣṭhitavicchinnaṃ vākpratibhānamiti //",
  "SA01abhsubhu:3876": "vādaniḥsaraṇaṃ yena vādānniḥsarati,",
  "SA01abhsubhu:3877": "akaraṇena vā guṇadoṣau vicārya vādasya nigrahasthānānāsādanāt,",
  "SA01abhsubhu:3878": "karaṇena vā nirvahanāditi /",
  "SA01abhsubhu:3879": "tatra prativādinyabhājanatākuśalātsthānādvyutthāpya kuśale sthāne pratiṣṭhāpayitumaśakyatā /",
  "SA01abhsubhu:3880": "parṣado vaiguṇyamasabhyābhiniviṣṭapakṣapātitādinā /",
  "SA01abhsubhu:3881": "ātmano 'kauśalyaṃ vāde yāvadvādālaṅkāre 'vyutpattiḥ viparyayātprativādibhājanatādīni veditavyāni //",
  "SA01abhsubhu:3882": "vāde bahukarā dharmā ye vāde 'vaśyamupayujyante /",
  "SA01abhsubhu:3883": "tadyathā svaparasamayajñatā vāde bahukaro dharmo yena sarvatra kathāvastuni vādaṃ karoti / śeṣaṃ sugamam //",
  "SA01abhsubhu:3884": "kuśalapakṣaprayuktenetyuktvā pratipattisārakeṇeti vacanamāśayaviśuddhijñāpanārthaṃ na lābhasatkārādinimittaṃ śrutādikuśalapakṣe prayuktenetyarthaḥ /",
  "SA01abhsubhu:3885": "sattvasaṃgrāhakeṇeti śrāvakādiviśeṣaṇārthaṃ parahitapratipattipradhānenetyarthaḥ /",
  "SA01abhsubhu:3886": "evaṃ ca svahitaparahitapratipannaḥ kṣipramanuttarāṃ samyaksaṃbodhimabhisaṃbudhyata ityayameṣāṃ padānāmanusaṃdhirveditavyaḥ /",
  "SA01abhsubhu:3887": "avigṛhyāpi tāvadvāde kriyamāṇe prakṛtigambhīratvānmahāyānadharmasya durlabhājñā prāgeva vigṛhya /",
  "SA01abhsubhu:3888": "yaiśca saha vigṛhya vādaḥ kriyate te 'pi pratipattāro nājñābhiprāyāḥ pratibruvanti kiṃtarhyupālambhābhiprāyāḥ /",
  "SA01abhsubhu:3889": "yeṣvapi prāśnikeṣu sa vādaḥ kriyate te vāsabhyā avyutpannā vā bhavantyabhiniviṣṭā vā /",
  "SA01abhsubhu:3890": "sarvo 'pi ca vādā prāyeṇa ṣaḍbhirdoṣairyukto bhavati /",
  "SA01abhsubhu:3891": "tathāhi vādaṃ kurvāṇaḥ kadācidatirabhasenāsatpakṣamapi parigṛhyābhiniveśena chalajātinigrahasthānānyapi prayukte /",
  "SA01abhsubhu:3892": "vacanaparyavasānamanigamayyāpyakālena vaktumārabhate /",
  "SA01abhsubhu:3893": "samyagapyuktāṃ prativādinaḥ kathāmapapātayati paṃsayatītyarthaḥ /",
  "SA01abhsubhu:3894": "paruṣamapi bruvate, yena prativādyādayaḥ cittaṃ pradūṣayanti /",
  "SA01abhsubhu:3895": "svayaṃ ca teṣu cittaṃ pradūṣayatītyebhiḥ ṣaḍbhirdoṣairyukto bhavati //",
  "SA01abhsubhu:3896": "[Abhidh-s-bh_155]",
  "SA01abhsubhu:3897": "upaśāntasya ca durlabho vādaḥ /",
  "SA01abhsubhu:3898": "sati cānupaśame durlabhaṃ paracittānurakṣaṇaṃ svacittānurakṣaṇaṃ ca yena pare prasādaṃ labheran vimuktyāyatanayogena svacittaṃ samādhīyate /",
  "SA01abhsubhu:3899": "prāyeṇa vāde kathamahaṃ jayeyaṃ pare parājīyerannityevaṃ cittaṃ samudācarati /",
  "SA01abhsubhu:3900": "sati ca tasmin paridāhaduḥkhasaṃkleśaḥ /",
  "SA01abhsubhu:3901": "tasminsatyasparśavihāraḥ /",
  "SA01abhsubhu:3902": "tato nirantarakuśalapakṣaprayogāsāmarthyāttato viśeṣādhigamaṃ pratyaprāptiparihāṇiriti //",
  "SA01abhsubhu:3903": "mātaraṃ pitaraṃ hatvā ityasyāṃ gāthāyāṃ loke yadatyarthamavadyaṃ pātakaṃ tadabhidhāyīnyakṣarāṇyetāni viśuddhau pariṇāmitāni /",
  "SA01abhsubhu:3904": "kiṃ ca loke 'tyarthamavadyaṃ saṃmatam /",
  "SA01abhsubhu:3905": "gurujanaghāto mahājanaghātaśca /",
  "SA01abhsubhu:3906": "sa punargurujano dvividhaḥ pratiniyato loka[sādhāraṇaśca] /",
  "SA01abhsubhu:3907": "lokasādhāraṇo 'pi punardvividhaḥ - paripālako dakṣiṇīyaśca /",
  "SA01abhsubhu:3908": "tatra pratiniyato gurujano mātā pitā ca,",
  "SA01abhsubhu:3909": "pālako rājā,",
  "SA01abhsubhu:3910": "dakṣiṇīyaḥ śrotriyabrāhmaṇāḥ,",
  "SA01abhsubhu:3911": "teṣāṃ śuddhatarasamatatvāt /",
  "SA01abhsubhu:3912": "tadeṣāṃ sarveṣāṃ ghāto gurujanaghāta ityucyate /",
  "SA01abhsubhu:3913": "mahājanaghāto rāṣṭrasya sānucarasya ghātaḥ /",
  "SA01abhsubhu:3914": "anucarāḥ punaḥ gavāśvamahiṣoṣṭrādayo veditavyāḥ //",
  "SA01abhsubhu:3915": "kathaṃ punaretānyakṣarāṇi viśuddhau pariṇāmyante /",
  "SA01abhsubhu:3916": "mātrādighātavacanasya tṛṣṇādiprahāṇapariṇāmanādyathākramaṃ tṛṣṇām,",
  "SA01abhsubhu:3917": "karmabhavam,",
  "SA01abhsubhu:3918": "sopādānaṃ vijñānam,",
  "SA01abhsubhu:3919": "dṛṣṭiśīlavrataparāmarśadvayam,",
  "SA01abhsubhu:3920": "ṣaḍāyatanaṃ ca sagocaramadhikṛtya mātrādayo draṣṭavyāḥ, tatsādharmyāt /",
  "SA01abhsubhu:3921": "tatra tṛṣṇā nirvṛttihetuḥ /",
  "SA01abhsubhu:3922": "karmabhava utpattihetuḥ /",
  "SA01abhsubhu:3923": "sa ca bhāvanābījāghānayogena pitṛbhūto draṣṭavyaḥ /",
  "SA01abhsubhu:3924": "ābhyāṃ hetubhyāṃ sopādānaṃ vijñānaṃ pravartate /",
  "SA01abhsubhu:3925": "tasyaivaṃ pravartamānasya satyapi mokṣābhilāṣe mokṣaprāptivighnakarāvanupāyāgraśuddhipratyāyakau parāmarśau /",
  "SA01abhsubhu:3926": "śrotriyasādharmyamanayoretadeva veditavyaṃ yadutāgraśuddhayabhiniveśaḥ /",
  "SA01abhsubhu:3927": "tasyaiva punarvijñānasyāśrayālaṃbanabhāvena ṣaḍāyatanaṃ sagocaraṃ veditavyamiti //",
  "SA01abhsubhu:3928": "aśrāddhaścākṛtajñaścetyasyāṃ gāthāyāṃ hīnārthābhidhāyīnyakṣarāṇyuttamārthe paridīpitāni /",
  "SA01abhsubhu:3929": "hīno loke caturvidhaḥ - manaskarmahīnaḥ kāyakarmahīno vākkarmahīna upabhogahīnaśca /",
  "SA01abhsubhu:3930": "manaskarmahīnaḥ punardvividhaḥ kuśalapravṛttivailomyena cāśrāddhaḥ,",
  "SA01abhsubhu:3931": "paralokādyasaṃpratyayena dānādiṣvaprayogāt /",
  "SA01abhsubhu:3932": "akuśalapravṛttyānukūlyena cākṛtajñaḥ, yatropakārānapekṣitvena mātṛvadhādiduścarite nirmaryādatvāt /",
  "SA01abhsubhu:3933": "kāyakarmahīnaścauraḥ saṃdhicchedakaḥ atyarthaṃ garhitajīvitatvāt /",
  "SA01abhsubhu:3934": "vākkarmahīno mṛṣāvādādipradhānaḥ, tadrūpasya sabhādiṣu praveśābhāvāt /",
  "SA01abhsubhu:3935": "upabhogahī naḥ śvā kā kaḥ preto vetyevamādikaḥ, charditabhakṣaṇāditi //",
  "SA01abhsubhu:3936": "[Abhidh-s-bh_156]",
  "SA01abhsubhu:3937": "kathaṃ punaretānyakṣarāṇyuttamārthe pariṇāmyante /",
  "SA01abhsubhu:3938": "aśrāddhādivacanānāmarhati pariṇāmanāt /",
  "SA01abhsubhu:3939": "tatrāśrāddho vimuktijñānadarśanayogena svapratyayatvāt /",
  "SA01abhsubhu:3940": "akṛtajño 'saṃskṛtanirmāṇajñānāt /",
  "SA01abhsubhu:3941": "saṃdhicchettā punarbhavapratisaṃdhihetukleśaprahāṇāt /",
  "SA01abhsubhu:3942": "hatāvakāśa āyatyāṃ sarvagatiṣu duḥkhānabhinirvartanāt /",
  "SA01abhsubhu:3943": "vāntāśo dṛṣṭe dharme upakaraṇabalena kāyaṃ saṃdhā rayato 'pi bhogajīvitāśābhāvāditi //",
  "SA01abhsubhu:3944": "yathā coktam - asāre sāramataya iti /",
  "SA01abhsubhu:3945": "asyā gāthāyāḥ pūrvavadarthanirdeśo draṣṭavyaḥ /",
  "SA01abhsubhu:3946": "śarīraṃ punarasyāḥ samādhiṃ niśritya bodhisattvā darśanabhāvanāmārgābhyāṃ mahābodhiṃ spṛśantīti //",
  "SA01abhsubhu:3947": "mātsaryadharmatāmanuvṛṃhayatīti savāsanamātsaryānuśayaprahāṇena tattathatāśrayaparivṛttisākṣātkaraṇāt /",
  "SA01abhsubhu:3948": "dānena ca parikhidyate, dīrghakālaṃ dānanimittaṃ paramaduṣkaraśramābhyupagamāt /",
  "SA01abhsubhu:3949": "yācanakaṃ ca dveṣṭi, svayaṃ grāhābhirucitatayā yācanakaprātikūlyāt /",
  "SA01abhsubhu:3950": "na kiṃcit kadāciddadāti, sarvasya vastunaḥ sarvadā dānāt /",
  "SA01abhsubhu:3951": "dūre ca bhavati dānasya, āsādyadānādiparivarjanāt //",
  "SA01abhsubhu:3952": "tatra parameṇa brahmacaryeṇa samanvāgata iti lokottareṇa mārgeṇetyarthaḥ /",
  "SA01abhsubhu:3953": "nānyatra maithunānmaithunasya niḥsaraṇaṃ paryeṣata iti tasyaiva yathābhūta parijñānena tatprahāṇāt /",
  "SA01abhsubhu:3954": "yathābhūtaparijñānaṃ punarasya tathatāpratibedhādveditavyam /",
  "SA01abhsubhu:3955": "maithunaprahāṇenopekṣako bhavati, abrahmacaryaprahāṇopekṣaṇāt /",
  "SA01abhsubhu:3956": "utpannaṃ ca maithunarāgamadhivāsayati, kāmarāgasyādhyātmamutpannasya bahiḥpravāsanāt /",
  "SA01abhsubhu:3957": "maithunapratipakṣeṇa ca dharmeṇottrasyati tatpratipakṣeṇa mārgeṇa sarvasattvottaraṇāya vyavasyatīti kṛtvā /",
  "SA01abhsubhu:3958_0": "abhīkṣṇaṃ ca dvayadvayaṃ samāpadyate saṃkleśavyavada nadvayena phalahetubhedena catuḥsatyātmakena",
  "SA01abhsubhu:3958_1": "[śamathavipaśyanādvayena] punaḥpunarlaukikalokottaramārgadvayaṃ samāpadyata iti kṛtvā //",
  "SA01abhsubhu:3959": "kimupādāyedaṃ śāstramabhidharmasamuccaya iti nāma labhate /",
  "SA01abhsubhu:3960": "niruktinyāyena /",
  "SA01abhsubhu:3961": "sametyoccayatāmupādāya tattvamabhisametyādhigamya bodhisattvaṃḥ saṃkalanādityarthaḥ /",
  "SA01abhsubhu:3962": "samantāduccayatāmupādāyābhidharmasūtrataḥ sarvacintāsthānasaṃgrahādityarthaḥ /",
  "SA01abhsubhu:3963": "samyaguccayatvāyāyatanatāṃ copādāyetyaviparītenopāyena yāvadbuddhatvaprāpaṇādityarthaḥ //",
  "SA01abhsubhu:3964": "ityabhidharmasamuccaye bhāṣyataḥ sāṃkathyaviniścayo nāma pañcamaḥ samuccayaḥ samāptaḥ //",
  "SA01abhsubhu:3965": "likhāpitamidaṃ paṇḍitavaidyaśrī amaracandreṇa jagadbuddhatvasaṃpada iti //"
}