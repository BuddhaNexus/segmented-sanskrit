{
    "GS40salrasmu:0": "Rmañj, 1",
    "GS40salrasmu:1": "yadgaṇḍamaṇḍalagalanmadhuvāri binduḥ pānālasāti nibhṛtāṃ lalitālimālā /",
    "GS40salrasmu:2": "yadguñjitena vinihanti navendranīla śaṅkāṃ sa vo gaṇapatiḥ śivamātanotu //",
    "GS40salrasmu:3": "indīvarī bhavati yacca caraṇāravindadvandve purandarapuraḥsaradevatānām /",
    "GS40salrasmu:4": "vandārutā kalayatāṃ sukirīṭakoṭiḥ śrī śāradā bhavatu sā bhavapāradāya //",
    "GS40salrasmu:5": "he bhasmāṅgaviraktirūpaguṇadaṃ taṃ preraṇādaṃ śivaṃ gaṅgābhūṣitaśekharaṃ smaraharaṃ śaktisvarūpaṃ prabho /",
    "GS40salrasmu:6": "tvāmīśaṃ karuṇārṇavaṃ śaraṇadaṃ vidyānidhiṃ nirguṇaṃ sūtendraṃ girijāpatiṃ śaśidharaṃ māṅgalyadevaṃ namaḥ /",
    "GS40salrasmu:7": "śrīvaidyanāthatanayaḥ sunayaḥ suśīlaḥ śrīśālinātha iti viśrutanāmadheyaḥ /",
    "GS40salrasmu:8": "tenāvalokya vidhivad vividhaprabandhān ārambhate sukṛtinā rasamañjarīyam",
    "GS40salrasmu:9": "sanmadhuvrataṃ vṛndānāṃ satataṃ cittahāriṇī /",
    "GS40salrasmu:10": "anekarasapūrṇeyaṃ kriyate rasamañjarī // Rmañj_1.4 //",
    "GS40salrasmu:11": "harati sakalarogānmūrchito yo narāṇāṃ vitarati kila baddhaḥ khecaratvaṃ javena /",
    "GS40salrasmu:12": "sakalasuramunīndrair vanditaṃ śambhubījaṃ sa jayati bhavasindhuḥ pāradaḥ",
    "GS40salrasmu:13": "pārado'yam // Rmañj_1.5 //",
    "GS40salrasmu:14": "śuṣkendhanamahārāśiṃ yadvaddahati pāvakaḥ /",
    "GS40salrasmu:15": "tadvaddahati sūto'yaṃ rogān doṣatrayodbhavān // Rmañj_1.6 //",
    "GS40salrasmu:16": "tejo mṛgāṅkamaule soḍhuṃ yannaiva tejasāṃ puñjaiḥ /",
    "GS40salrasmu:17": "ajarāmaratāṃ vitarati kalpataruṃ ca raseśvaraṃ vande // Rmañj_1.7 //",
    "GS40salrasmu:18": "yo na vetti kṛpārāśiṃ rasahariharātmakam /",
    "GS40salrasmu:19": "vṛthā cikitsāṃ kurute sa vaidyo hāsyatāṃ vrajet // Rmañj_1.8 //",
    "GS40salrasmu:20": "gurusevāṃ vinā karma yaḥ kuryānmūḍhacetasaḥ /",
    "GS40salrasmu:21": "sa yāti niṣphalatvaṃ hi svapnalabdhadhanaṃ yathā // Rmañj_1.9 //",
    "GS40salrasmu:22": "vidyāṃ gṛhītumicchanti cauryacchadmabalādinā /",
    "GS40salrasmu:23": "na teṣāṃ sidhyate kiṃcinmaṇimantrauṣadhādikam // Rmañj_1.10 //",
    "GS40salrasmu:24": "mantrasiddho mahāvīro niścalaḥ śivavatsalaḥ /",
    "GS40salrasmu:25": "devībhaktaḥ sadā dhīro devatāyāgatatparaḥ // Rmañj_1.11 //",
    "GS40salrasmu:26": "sarvaśāstrārthatattvajñaḥ kuśalo rasakarmaṇi /",
    "GS40salrasmu:27": "etallakṣaṇasaṃyukto rasavidyāgururbhavet // Rmañj_1.12 //",
    "GS40salrasmu:28": "śiṣyo nijagurorbhaktaḥ satyavaktā dṛḍhavrataḥ /",
    "GS40salrasmu:29": "nirālasyaḥ svadharmajño devyārādhanatatparaḥ // Rmañj_1.13 //",
    "GS40salrasmu:30": "<pāradanāmāni>",
    "GS40salrasmu:31": "śivabījaṃ sūtarājaḥ pāradaśca rasendrakaḥ /",
    "GS40salrasmu:32": "etāni rasanāmāni tathānyāni śive yathā // Rmañj_1.14 //",
    "GS40salrasmu:33": "antaḥsunīlo bahirujjvalo vā madhyāhṇasūryapratimaprakāśaḥ /",
    "GS40salrasmu:34": "śasto'tha dhūmraḥ paripāṇḍuraśca citro na yojyo rasakarmasiddhaye //",
    "GS40salrasmu:35": "doṣamukto yadā sūtastadā mṛtyurujāpahaḥ /",
    "GS40salrasmu:36": "sākṣādamṛtam evaiṣa doṣayukto raso viṣam // Rmañj_1.16 //",
    "GS40salrasmu:37": "<pāradadoṣāḥ>",
    "GS40salrasmu:38": "nāgo vaṅgo'gnicāpalyam asahyatvaṃ viṣaṃ giriḥ /",
    "GS40salrasmu:39": "malā hyete ca vijñeyā doṣāḥ pāradasaṃsthitāḥ // Rmañj_1.17 //",
    "GS40salrasmu:40": "jāḍyaṃ kuṣṭhaṃ mahādāhaṃ vīryanāśaṃ ca mūrcchanām /",
    "GS40salrasmu:41": "mṛtyuṃ sphoṭaṃ rogapuñjaṃ kurvantyete kramānnṛṇām // Rmañj_1.18 //",
    "GS40salrasmu:42": "<pāradaśodhana>",
    "GS40salrasmu:43": "athātaḥ sampravakṣyāmi pāradasya ca śodhanam /",
    "GS40salrasmu:44": "raso grāhyaḥ sunakṣatre palānāṃ śatamātrakam // Rmañj_1.19 //",
    "GS40salrasmu:45": "pañcāśat pañcaviṃśadvā daśa pañcaikameva vā /",
    "GS40salrasmu:46": "palād ūnaṃ na kartavyaṃ rasasaṃskāramuttamam // Rmañj_1.20 //",
    "GS40salrasmu:47": "<pāradaśodhana (1)>",
    "GS40salrasmu:48": "palatrayaṃ citrakasarṣapāṇāṃ kumārīkanyābṛhatīkaṣāyaiḥ /",
    "GS40salrasmu:49": "dinatrayaṃ marditasūtakastu vimucyate pañcamalādidoṣaiḥ // Rmañj_1.21 //",
    "GS40salrasmu:50": "<pāradaśodhana (2)>",
    "GS40salrasmu:51": "iṣṭikārajanīcūrṇaiḥ ṣoḍaśāṃśaṃ rasasya ca /",
    "GS40salrasmu:52": "mardayettaṃ tathā khalve jambīrotthadravairdinam // Rmañj_1.22 //",
    "GS40salrasmu:53": "<sāmānyadoṣaśodhanam>",
    "GS40salrasmu:54": "kāñjikaiḥ kṣālayetsūtaṃ nāgadoṣaṃ vimuñcati /",
    "GS40salrasmu:55": "viśālāṅkolacūrṇena vaṅgadoṣaṃ vimuñcati // Rmañj_1.23 //",
    "GS40salrasmu:56": "rājavṛkṣo malaṃ hanti pāvako hanti pāvakam /",
    "GS40salrasmu:57": "cāpalyaṃ kṛṣṇadhattūras triphalā viṣanāśinī // Rmañj_1.24 //",
    "GS40salrasmu:58": "kaṭutrayaṃ giriṃ hanti asahyatvaṃ trikaṇṭakaḥ /",
    "GS40salrasmu:59": "pratidoṣaṃ palāṃśena tatra sūtaṃ sakāñjikam // Rmañj_1.25 //",
    "GS40salrasmu:60": "sarvadoṣavinirmuktaḥ saptakañcukavarjitaḥ /",
    "GS40salrasmu:61": "jāyate śuddhasūto'yaṃ yojayet sarvakarmasu // Rmañj_1.26 //",
    "GS40salrasmu:62": "<pāradaśodhanam (2)>",
    "GS40salrasmu:63": "suvastragālitaṃ khalve sūtaṃ kṣiptvā vimardayet /",
    "GS40salrasmu:64": "uddhṛtya cāranālena mṛdbhāṇḍe kṣālayet sudhīḥ // Rmañj_1.27 //",
    "GS40salrasmu:65": "rasasya daśamāṃśaṃ tu gandhaṃ dattvā vimardayet /",
    "GS40salrasmu:66": "jambīrotthadravair yāmaṃ pātyaṃ pātanayantrake // Rmañj_1.28 //",
    "GS40salrasmu:67": "punar mardyaṃ punaḥ pātyaṃ saptavāraṃ viśuddhaye /",
    "GS40salrasmu:68": "yuktaṃ sarvasya sūtasya taptakhalve vimardanam // Rmañj_1.29 //",
    "GS40salrasmu:69": "<taptakhalva>",
    "GS40salrasmu:70": "ajāśakṛttuṣāgniṃ tu bhūgarbhe tritayaṃ kṣipet /",
    "GS40salrasmu:71": "tasyoparisthitaṃ khalvaṃ taptakhalvamidaṃ smṛtam // Rmañj_1.30 //",
    "GS40salrasmu:72": "<pāradaśodhanam>",
    "GS40salrasmu:73": "kumāryāśca niśācūrṇair dinaṃ sūtaṃ vimardayet /",
    "GS40salrasmu:74": "pātayetpātanāyantre samyak śuddho bhavedrasaḥ // Rmañj_1.31 //",
    "GS40salrasmu:75": "<pāradaśodhana>",
    "GS40salrasmu:76": "śrīkhaṇḍadevadāruśca kākatuṇḍī jayādravaiḥ /",
    "GS40salrasmu:77": "karkoṭīmusalīkanyādravaṃ dattvā vimardayet // Rmañj_1.32 //",
    "GS40salrasmu:78": "dinaikaṃ mardayetpaścācchuddhaṃ ca viniyojayet /",
    "GS40salrasmu:79": "<pāradaśodhana>",
    "GS40salrasmu:80": "athavā hiṅgulāt sūtaṃ grāhayet tannigadyate // Rmañj_1.33 //",
    "GS40salrasmu:81": "jambīranimbunīreṇa marditaṃ hiṅgulaṃ dinam /",
    "GS40salrasmu:82": "ūrdhvapātanayantreṇa grāhyaḥ syānnirmalo rasaḥ // Rmañj_1.34 //",
    "GS40salrasmu:83": "kañcukairnāgavaṅgādyair nirmukto rasakarmaṇi /",
    "GS40salrasmu:84": "vinā karmāṣṭakenaiva sūto'yaṃ sarvakarmakṛt // Rmañj_1.35 //",
    "GS40salrasmu:85": "sarvasiddhamatam etad īritaṃ sūtaśuddhikaram adbhutaṃ param /",
    "GS40salrasmu:86": "alpakarmavidhibhūrisiddhidaṃ dehalohakaraṇe hi śasyate // Rmañj_1.36 //",
    "GS40salrasmu:87": "saṃskārahīnaṃ khalu sūtarājaṃ yaḥ sevate tasya karoti bādhām /",
    "GS40salrasmu:88": "dehasya nāśaṃ vividhaṃ ca kuṣṭhaṃ kaṣṭaṃ ca rogāñjanayennarāṇām //",
    "GS40salrasmu:89": "Rmañj, 2",
    "GS40salrasmu:90": "athātaḥ sampravakṣyāmi rasajāraṇamuttamam /",
    "GS40salrasmu:91": "athājīrṇam abījaṃ ca sūtakaṃ yastu ghātayet // Rmañj_2.1 //",
    "GS40salrasmu:92": "brahmahā sa durācārī mama drohī maheśvari /",
    "GS40salrasmu:93": "tasmātsarvaprayatnena jāritaṃ mārayedrasam // Rmañj_2.2 //",
    "GS40salrasmu:94": "<pāradabalijāraṇaṃ>",
    "GS40salrasmu:95": "prakṣipya toyaṃ mṛtkuṇḍe tasyopari śarāvakam /",
    "GS40salrasmu:96": "saṃcūrṇamekhalāyuktaṃ sthāpayettasya cāntare // Rmañj_2.3 //",
    "GS40salrasmu:97": "rasaṃ kṣiptvā gandhakasya rajastasyopari kṣipet /",
    "GS40salrasmu:98": "samaṃ bhāgaṃ tato dadyāccharāveṇa pidhāpayet // Rmañj_2.4 //",
    "GS40salrasmu:99": "laghvīyasīṃ bhasmamudrāṃ tataḥ kuryād bhiṣagvaraḥ /",
    "GS40salrasmu:100": "āraṇyopalakaiḥ samyak caturbhiḥ puṭamācaret // Rmañj_2.5 //",
    "GS40salrasmu:101": "evaṃ punaḥ punar gandhaṃ dattvā dattvā bhiṣagvaraḥ /",
    "GS40salrasmu:102": "samyak kurvīta sūtasya devi ṣaḍguṇajāraṇam // Rmañj_2.6 //",
    "GS40salrasmu:103": "<pāradasuvarṇajāraṇaṃ>",
    "GS40salrasmu:104": "rasaḥ syāt paṭuśigrututthaiḥ sarājikairvyoṣaṇakais trirātram /",
    "GS40salrasmu:105": "piṣṭastataḥ svinnatanu suvarṇamukhyānayaṃ khādati sarvadhātūn // Rmañj_2.7",
    "GS40salrasmu:106": "<pāradajāraṇa>",
    "GS40salrasmu:107": "athavā biḍayogena śikhipittena lepitam /",
    "GS40salrasmu:108": "caret suvarṇaṃ rasarāṭ taptakhalve yathāsukham // Rmañj_2.8 //",
    "GS40salrasmu:109": "nirdagdhaśaṃkhacūrṇaṃ ca ravikṣīreṇa saṃplutam /",
    "GS40salrasmu:110": "puṭitaṃ śataśo devi praśastaṃ jāraṇaṃ viduḥ // Rmañj_2.9 //",
    "GS40salrasmu:111": "svarṇābhrasarvalohāni yatheṣṭāni ca jārayet /",
    "GS40salrasmu:112": "anekavidhinā sūtaṃ catuḥṣaṣṭyaṃśakādinā /",
    "GS40salrasmu:113": "dvātriṃśat ṣoḍaśāṃśena jārayet kanakaṃ budhaḥ // Rmañj_2.10 //",
    "GS40salrasmu:114": "<rasamāraṇaṃ>",
    "GS40salrasmu:115": "dvipalaṃ śuddhasūtaṃ ca sūtārdhaṃ śuddhagandhakam /",
    "GS40salrasmu:116": "kanyānīreṇa saṃmardya dinamekaṃ nirantaram // Rmañj_2.11 //",
    "GS40salrasmu:117": "ruddhvā tadbhūdhare yantre dinaikaṃ mārayet puṭān /",
    "GS40salrasmu:118": "<rasamāraṇa (2)>",
    "GS40salrasmu:119": "bhujaṅgavallīnīreṇa marditaṃ pāradaṃ dṛḍham // Rmañj_2.12 //",
    "GS40salrasmu:120": "karkoṭīkandamṛnmūṣāsampuṭasthaṃ puṭe gaje /",
    "GS40salrasmu:121": "bhasma tadyogavāhi syātsarvakarmasu yojayet // Rmañj_2.13 //",
    "GS40salrasmu:122": "<rasamāraṇa (3)>",
    "GS40salrasmu:123": "śvetāṅkolajaṭāvāri mardyaḥ sūto dinatrayam /",
    "GS40salrasmu:124": "puṭitaścāndhamūṣāyāṃ sūto bhasmatvamāpnuyāt // Rmañj_2.14 //",
    "GS40salrasmu:125": "pratyahaṃ raktikāpañca bhakṣayenmadhu sarpiṣā /",
    "GS40salrasmu:126": "ko vā tasya guṇān vaktuṃ bhuvi śaknoti mānavaḥ // Rmañj_2.15 //",
    "GS40salrasmu:127": "<rasasindūranirmāṇa (1)>",
    "GS40salrasmu:128": "palamatra rasaṃ śuddhaṃ tāvanmātraṃ sugandhakam /",
    "GS40salrasmu:129": "vidhivat kajjalīṃ kṛtvā nyagrodhāṅkuravāribhiḥ // Rmañj_2.16 //",
    "GS40salrasmu:130": "bhāvanātritayaṃ dattvā sthālīmadhye nidhāpayet /",
    "GS40salrasmu:131": "viracya kavacīyantraṃ vālukābhiḥ prapūrayet // Rmañj_2.17 //",
    "GS40salrasmu:132": "jāyate rasasindūraṃ taruṇāruṇasannibham /",
    "GS40salrasmu:133": "anupānaviśeṣeṇa karoti vividhān guṇān // Rmañj_2.18 //",
    "GS40salrasmu:134": "<rasasindūra (2)>",
    "GS40salrasmu:135": "gandhakena samaḥ sūto nirguṇḍīrasamarditaḥ /",
    "GS40salrasmu:136": "pācito vālukāyantre raktaṃ bhasma prajāyate // Rmañj_2.19 //",
    "GS40salrasmu:137": "<rasasindūra>",
    "GS40salrasmu:138": "sūtārddhaṃ gandhakaṃ śuddhaṃ mākṣikodbhūtasattvakam /",
    "GS40salrasmu:139": "gandhatulyaṃ vimardyātha dinaṃ nirguṇḍikādravaiḥ // Rmañj_2.20 //",
    "GS40salrasmu:140": "sthāpayedvālukāyantre kācakūpyāṃ vipācayet /",
    "GS40salrasmu:141": "andhamūṣāgataṃ vātha vālukāyantrake dinam // Rmañj_2.21 //",
    "GS40salrasmu:142": "pakvaṃ saṃjāyate bhasma dāḍimīkusumopamam /",
    "GS40salrasmu:143": "<rasasindūra>",
    "GS40salrasmu:144": "pṛthak samaṃ samaṃ kṛtvā pāradaṃ gandhakaṃ tathā // Rmañj_2.22 //",
    "GS40salrasmu:145": "navasāraṃ dhūmasāraṃ sphaṭikīṃ yāmamātrake /",
    "GS40salrasmu:146": "nimbunīreṇa saṃmardya kācakupyāṃ vipācayet // Rmañj_2.23 //",
    "GS40salrasmu:147": "mukhe pāṣāṇavaṭikāṃ dattvā mudrāṃ pralepayet /",
    "GS40salrasmu:148": "saptabhir mṛttikāvastraiḥ pṛthak saṃśoṣya veṣṭayet // Rmañj_2.24 //",
    "GS40salrasmu:149": "sacchidrāyāṃ mṛdaḥ sthālyāṃ kūpikāṃ saṃniveśayet /",
    "GS40salrasmu:150": "pūrayet sikatāpurair ā galaṃ matimān bhiṣak // Rmañj_2.25 //",
    "GS40salrasmu:151": "niveśya cullyāṃ dahanaṃ mandamadhyakharaṃ kramāt /",
    "GS40salrasmu:152": "prajvālya dvādaśaṃ yāmaṃ svāṅgaśītalam uddharet // Rmañj_2.26 //",
    "GS40salrasmu:153": "sphoṭayitvā punaḥ sthālīmūrdhvagaṃ gandhakaṃ tyajet /",
    "GS40salrasmu:154": "adhasthaṃ rasasindūraṃ sarvakarmasu yojayet // Rmañj_2.27 //",
    "GS40salrasmu:155": "<rasasindūra>",
    "GS40salrasmu:156": "gandhakaṃ dhūma [... au1 Zeichenjh] raṃ ca śuddhasūtaṃ samaṃ samam /",
    "GS40salrasmu:157": "yāmaikaṃ mardayetkhalve kācakupyāṃ niveśayet // Rmañj_2.28 //",
    "GS40salrasmu:158": "ruddhvā dvādaśayāmaṃ tu vālukāyantragaṃ pacet /",
    "GS40salrasmu:159": "sphoṭayet svāṅgaśītaṃ tamūrdhvalagnaṃ tu taṃ tyajet /",
    "GS40salrasmu:160": "adhasthaṃ mṛtasūtaṃ ca sarvayogeṣu yojayet // Rmañj_2.29 //",
    "GS40salrasmu:161": "<rasasindūra>",
    "GS40salrasmu:162": "bhāgau rasasya traya eva bhāgā gandhasya bhāgaṃ pavanāsanasya /",
    "GS40salrasmu:163": "saṃmardya gāḍhaṃ sakalaṃ subhāṇḍe tāṃ kajjalīṃ kācakṛte vidadhyāt //",
    "GS40salrasmu:164": "saṃveṣṭya mṛtkarpaṭakaiḥ svayaṃ tāṃ mukhe sucūrṇāṃ khaṭikāṃ ca kṛtvā /",
    "GS40salrasmu:165": "kramāgninā trīṇi dināni paktvā tāṃ vālukāyantragatāṃ tataḥ syāt //",
    "GS40salrasmu:166": "bandhūkapuṣpāruṇam īśajasya bhasma prayojyaṃ sakalāmayeṣu /",
    "GS40salrasmu:167": "nijānupānair maraṇaṃ jarāṃ ca nihanti vallakramasevanena // Rmañj_2.32 //",
    "GS40salrasmu:168": "<rasasindūra>",
    "GS40salrasmu:169": "pakvamūṣāgataṃ sūtaṃ gandhakaṃ cādharottaram /",
    "GS40salrasmu:170": "tulyaṃ sucūrṇitaṃ kṛtvā kākamācīdravaṃ punaḥ // Rmañj_2.33 //",
    "GS40salrasmu:171": "dvābhyāṃ caturguṇaṃ deyaṃ dravaṃ mūṣāṃ nirudhya ca /",
    "GS40salrasmu:172": "pācayed vālukāyantre kramavṛddhāgninā dinam /",
    "GS40salrasmu:173": "āraktaṃ jāyate bhasma sarvayogeṣu yojayet // Rmañj_2.34 //",
    "GS40salrasmu:174": "<rasasindūra>",
    "GS40salrasmu:175": "aśvagandhādivargeṇa rasaṃ svedyaṃ prayatnataḥ /",
    "GS40salrasmu:176": "rasatulyaṃ gandhakaṃ ca mardayet kuśalo bhiṣak // Rmañj_2.35 //",
    "GS40salrasmu:177": "pācayedrasasindūraṃ jāyate'ruṇasannibham /",
    "GS40salrasmu:178": "śreṣṭhaṃ sarvarasānāṃ hi puṣṭikāmabalapradam // Rmañj_2.36 //",
    "GS40salrasmu:179": "idamevāyuṣo vṛddhiṃ kartuṃ nānyadalaṃ bhavet /",
    "GS40salrasmu:180": "vināpi svarṇarājena munibhiḥ parikīrtitam // Rmañj_2.37 //",
    "GS40salrasmu:181": "<rasakarpūra>",
    "GS40salrasmu:182": "ṭaṅkaṇaṃ madhu lākṣātha ūrṇā guñjāyuto rasaḥ /",
    "GS40salrasmu:183": "mardayed bhṛṅgajairdrāvairdinaikaṃ vā dhamet punaḥ // Rmañj_2.38 //",
    "GS40salrasmu:184": "dhmāto bhasmatvamāyāti śuddhaḥ karpūrasannibhaḥ /",
    "GS40salrasmu:185": "<rasakarpūra>",
    "GS40salrasmu:186": "khaṭīṣṭigairikāvalmīmṛttikā saindhavaṃ samam // Rmañj_2.39 //",
    "GS40salrasmu:187": "bhāgadvayamito gandho rasabhāgadvayaṃ smṛtam /",
    "GS40salrasmu:188": "haṇḍikāyāṃ viniḥkṣipya pārśve pārśve ca kharpaṭān // Rmañj_2.40 //",
    "GS40salrasmu:189": "dagdhvātha haṇḍikāṃ dattvā dviraṣṭapraharaṃ pacet /",
    "GS40salrasmu:190": "mṛtasūtaṃ tu gṛhṇīyācchuddhaḥ karpūrasannibham // Rmañj_2.41 //",
    "GS40salrasmu:191": "kalkādiveṣṭitaṃ kṛtvā nirgiled upadaṃśake /",
    "GS40salrasmu:192": "<rasakarpūra>",
    "GS40salrasmu:193": "piṣṭaṃ pāṃśupaṭupragāḍhamamalaṃ vajryambunānekaśaḥ sūtaṃ dhātuyutaṃ khaṭīkavalitaṃ taṃ sampuṭe rodhayet /",
    "GS40salrasmu:194": "antaḥsthaṃ lavaṇasya tasya ca tale prajvālya vahṇiṃ haṭhāt bhasma grāhyamathendukundadhavalaṃ bhasmoparisthaṃ śanaiḥ // Rmañj_2.42 //",
    "GS40salrasmu:195": "tadvalladvitayaṃ lavaṅgasahitaṃ prātaḥ prabhuktaṃ nṛṇām ūrdhvaṃ recayati dviyāmamasakṛtpeyaṃ jalaṃ śītalam /",
    "GS40salrasmu:196": "etaddhanti ca vatsarāvadhi viṣaṃ ṣāṇmāsikaṃ māsikaṃ śailotthaṃ garalaṃ mṛgendrakuṭilodbhūtaṃ ca tātkālikam // Rmañj_2.43 //",
    "GS40salrasmu:197": "<rasamūrchana>",
    "GS40salrasmu:198": "meghanādavacāhiṅgulaśunair mardayed rasam /",
    "GS40salrasmu:199": "naṣṭapiṣṭaṃ tu tadgolaṃ hiṅgunā veṣṭayedbahiḥ // Rmañj_2.44 //",
    "GS40salrasmu:200": "pacellavaṇayantrasthaṃ dinaikaṃ caṇḍavahṇinā /",
    "GS40salrasmu:201": "ūrdhvalagnaṃ samādāya dṛḍhaṃ vastreṇa veṣṭayet // Rmañj_2.45 //",
    "GS40salrasmu:202": "ūrdhvādho gandhakaṃ tulyaṃ dattvā saumyānale pacet /",
    "GS40salrasmu:203": "jīrṇe gandhe punardeyaṃ ṣaḍbhir vāraiḥ samaṃ samam // Rmañj_2.46 //",
    "GS40salrasmu:204": "ṣaḍguṇe gandhake jīrṇe mūrchito rogahā bhavet /",
    "GS40salrasmu:205": "<rasamūrchana>",
    "GS40salrasmu:206": "lohapātre'thavā tāmre palaikaṃ śuddhagandhakam // Rmañj_2.47 //",
    "GS40salrasmu:207": "mṛdvagninā drute tasmiñchuddhaṃ sūtapalatrayam /",
    "GS40salrasmu:208": "kṣiptvātha cālayet kiṃcillohadarvyā punaḥ punaḥ // Rmañj_2.48 //",
    "GS40salrasmu:209": "gomayaṃ kadalīpatraṃ tasyopari ca ḍhālayet /",
    "GS40salrasmu:210": "ityevaṃ gandhabaddhaṃ ca sarvarogeṣu yojayet // Rmañj_2.49 //",
    "GS40salrasmu:211": "mārito dehasiddhyarthaṃ mūrchito vyādhighātane /",
    "GS40salrasmu:212": "rasabhasma kvacidroge dehārthaṃ mūrchitaṃ kvacit /",
    "GS40salrasmu:213": "baddho dvābhyāṃ prayuñjīta śāstradṛṣṭena karmaṇā // Rmañj_2.50 //",
    "GS40salrasmu:214": "<baddhapāradalakṣaṇāni>",
    "GS40salrasmu:215": "akṣayī ca laghurdrāvī tejasvī nirmalo guruḥ /",
    "GS40salrasmu:216": "sphuṭanaṃ punarāvṛttirbaddhasūtasya lakṣaṇam // Rmañj_2.51 //",
    "GS40salrasmu:217": "<mūrchitapāradalakṣaṇāni>",
    "GS40salrasmu:218": "kajjalābho yadā sūto vihāya ghanacāpalam /",
    "GS40salrasmu:219": "dṛśyate'sau tadā jñeyo mūrchitaḥ sutarāṃ budhaiḥ // Rmañj_2.52 //",
    "GS40salrasmu:220": "<mṛtapāradalakṣaṇāni>",
    "GS40salrasmu:221": "ārdratvaṃ ca ghanatvaṃ ca cāpalyaṃ gurutaijasam /",
    "GS40salrasmu:222": "yasyaitāni na dṛśyante taṃ vidyānmṛtasūtakam // Rmañj_2.53 //",
    "GS40salrasmu:223": "<nirbījabaddhapāradaḥ>",
    "GS40salrasmu:224": "rasastu pādāṃśasuvarṇajīrṇaḥ piṣṭīkṛto gandhakayogataśca /",
    "GS40salrasmu:225": "tulyāṃśagandhaiḥ puṭitaṃ krameṇa nirbījanāmākhilarogahantā // Rmañj_2.54",
    "GS40salrasmu:226": "<sabījabaddhapāradaḥ>",
    "GS40salrasmu:227": "bījīkṛtair abhrakasattvahematārārkakāntaiḥ saha sādhito'yam /",
    "GS40salrasmu:228": "punastataḥ ṣaḍguṇagandhacūrṇaiḥ sabījabaddho 'pyadhikaprabhāvaḥ //",
    "GS40salrasmu:229": "rasavīryavipākeṣu vidyātsūtaṃ sudhāmayam /",
    "GS40salrasmu:230": "sevito'sau sadā dehe roganāśāya kalpate // Rmañj_2.56 //",
    "GS40salrasmu:231": "<kakārāṣṭaka>",
    "GS40salrasmu:232": "kūṣmāṇḍaṃ karkaṭīṃ caiva kaliṅgaṃ kāravellakam /",
    "GS40salrasmu:233": "kusumbhikaṃ ca karkoṭīṃ kadalīṃ kākamācikām // Rmañj_2.57 //",
    "GS40salrasmu:234": "kakārāṣṭakametaddhi varjayedrasabhakṣakaḥ /",
    "GS40salrasmu:235": "hitaṃ mudgāmbudugdhājyaṃ śālyannaṃ ca viśeṣataḥ // Rmañj_2.58 //",
    "GS40salrasmu:236": "śākaṃ punarnavāyāstu meghanādaṃ ca cillikām /",
    "GS40salrasmu:237": "saindhavaṃ nāgaraṃ mustaṃ padmamūlāni bhakṣayet // Rmañj_2.59 //",
    "GS40salrasmu:238": "abhyaṅgaṃ maithunaṃ snānaṃ yatheṣṭaṃ ca sukhāmbunā /",
    "GS40salrasmu:239": "rūpayauvanasampannāṃ sānukūlāṃ priyāṃ bhajet // Rmañj_2.60 //",
    "GS40salrasmu:240": "buddhiḥ prajñā balaṃ kāntiḥ prabhā caivaṃ vayastathā /",
    "GS40salrasmu:241": "vardhante sarva evaite rasasevāvidhau nṛṇām // Rmañj_2.61 //",
    "GS40salrasmu:242": "yasya rogasya yo yogastenaiva saha yojayet /",
    "GS40salrasmu:243": "rasendro harate rogānnarakuñjaravājinām // Rmañj_2.62 //",
    "GS40salrasmu:244": "Rmañj, 3",
    "GS40salrasmu:245": "<uparasāḥ>",
    "GS40salrasmu:246": "gandhakaṃ vajravaikrāntaṃ gaganaṃ tālakaṃ śilām /",
    "GS40salrasmu:247": "kharparaṃ śikhitutthaṃ ca vimalā hemamākṣikam // Rmañj_3.1 //",
    "GS40salrasmu:248": "kāsīsaṃ kāntapāṣāṇaṃ varāṭāñjanahiṅgulam /",
    "GS40salrasmu:249": "kaṅkuṣṭhaṃ śaṃkhabhūnāgaṃ ṭaṅkaṇaṃ tu śilājatu // Rmañj_3.2 //",
    "GS40salrasmu:250": "ete uparasāḥ proktāḥ śodhyā drāvyāśca mārayet /",
    "GS40salrasmu:251": "<gandhaka>",
    "GS40salrasmu:252": "tatrādau gandhakotpattiṃ śodhanaṃ tvatha kathyate // Rmañj_3.3 //",
    "GS40salrasmu:253": "śvetadvīpe purā devyāḥ krīḍantyāḥ prasṛtaṃ rajaḥ /",
    "GS40salrasmu:254": "kṣīrārṇave tu snātāyā dukūlaṃ rajasānvitam // Rmañj_3.4 //",
    "GS40salrasmu:255": "dhautaṃ yat salile tasmin gandhavadgandhakaṃ smṛtam /",
    "GS40salrasmu:256": "caturdhā gandhakaḥ prokto raktapītasitāsitaiḥ // Rmañj_3.5 //",
    "GS40salrasmu:257": "rakto hemakriyāsūktaḥ pītaścaiva rasāyane /",
    "GS40salrasmu:258": "vraṇādilepane śvetaḥ śreṣṭhaḥ kṛṣṇastu durlabhaḥ // Rmañj_3.6 //",
    "GS40salrasmu:259": "aśuddhagandhaḥ kurute'tikuṣṭhaṃ tāpaṃ bhramaṃ pittarujaṃ karoti /",
    "GS40salrasmu:260": "rūpaṃ sukhaṃ vīryabalaṃ nihanti tasmāt suśuddhaṃ viniyojanīyam //",
    "GS40salrasmu:261": "<gandhakaśodhanam (1)>",
    "GS40salrasmu:262": "sājyabhāṇḍe payaḥ kṣiptvā mukhaṃ vastreṇa bandhayet /",
    "GS40salrasmu:263": "tatpṛṣṭhe gandhakaṃ kṣiptvā śarāveṇāvarodhayet // Rmañj_3.8 //",
    "GS40salrasmu:264": "bhāṇḍaṃ nikṣipya bhūmyāṃ tadūrdhvaṃ deyaṃ puṭaṃ laghu /",
    "GS40salrasmu:265": "tataḥ kṣīreṇa gandhaṃ ca śuddhaṃ yogeṣu yojayet // Rmañj_3.9 //",
    "GS40salrasmu:266": "<gandhakaśodhanam (2)>",
    "GS40salrasmu:267": "gandhakaṃ śodhayed dugdhe dolāyantreṇa tattvavit /",
    "GS40salrasmu:268": "tena śuddho bhavatyeṣa dhātūṇāṃ prāṇamūrchakaḥ // Rmañj_3.10 //",
    "GS40salrasmu:269": "<gandhakaśodhanam (3)>",
    "GS40salrasmu:270": "ghṛtayuktam ayodarvyā gandhaṃ vahṇau pragālayet /",
    "GS40salrasmu:271": "ekībhūtaṃ tato gandhaṃ dugdhamadhye parikṣipet // Rmañj_3.11 //",
    "GS40salrasmu:272": "tena śuddho bhavedgandhaḥ sarvayogeṣu yojayet /",
    "GS40salrasmu:273": "śodhito rasarājaḥ syājjarāmṛtyurujāpahaḥ /",
    "GS40salrasmu:274": "agnisaṃdīpanaṃ śreṣṭhaṃ vīryavṛddhiṃ karoti ca // Rmañj_3.12 //",
    "GS40salrasmu:275": "<gandhakataila>",
    "GS40salrasmu:276": "arkakṣīraiḥ snuhīkṣīrairvastraṃ lepyaṃ tu saptadhā /",
    "GS40salrasmu:277": "gandhakaṃ navanītena piṣṭvā vastraṃ lipettu tat // Rmañj_3.13 //",
    "GS40salrasmu:278": "tadvartirjvalitā vaṃśairdhṛtā dhāryā tvadhomukhī // Rmañj_3.14 //",
    "GS40salrasmu:279": "tailaṃ patatyadho bhāṇḍe grāhyaṃ yogeṣu yojayet /",
    "GS40salrasmu:280": "agnisaṃdīpanaṃ śreṣṭhaṃ vīryavṛddhiṃ karoti ca // Rmañj_3.15 //",
    "GS40salrasmu:281": "<hīraka>",
    "GS40salrasmu:282": "śvetapītā raktakṛṣṇā dvijādyā vajrajātayaḥ /",
    "GS40salrasmu:283": "puṃstrīnapuṃsakaṃ ceti lakṣaṇena tu lakṣayet // Rmañj_3.16 //",
    "GS40salrasmu:284": "vṛttāḥ phalakasampūrṇās tejovanto bṛhattarāḥ /",
    "GS40salrasmu:285": "puruṣāste samākhyātā rekhābinduvivarjitāḥ // Rmañj_3.17 //",
    "GS40salrasmu:286": "rekhābindusamāyuktāḥ ṣaṭkoṇāstāḥ striyaḥ smṛtāḥ /",
    "GS40salrasmu:287": "trikoṇāḥ patravaddīrghā vijñeyāste napuṃsakāḥ // Rmañj_3.18 //",
    "GS40salrasmu:288": "sarveṣāṃ puruṣāḥ śreṣṭhā vedhakā rasabandhakāḥ /",
    "GS40salrasmu:289": "strīvajraṃ dehasiddhyarthaṃ krāmaṇaṃ syānnapuṃsakam // Rmañj_3.19 //",
    "GS40salrasmu:290": "vipro rasāyane proktaḥ kṣatriyo roganāśane /",
    "GS40salrasmu:291": "vādādau vaiśyajātīyo vayaḥstambhe turīyakaḥ // Rmañj_3.20 //",
    "GS40salrasmu:292": "strī tu striye pradātavyā klībe klībaṃ tathaiva ca /",
    "GS40salrasmu:293": "sarveṣāṃ sarvadā yojyāḥ puruṣā balavattarāḥ // Rmañj_3.21 //",
    "GS40salrasmu:294": "pāṇḍurogaṃ pārśvapīḍāṃ kilāsaṃ dāhasantatim /",
    "GS40salrasmu:295": "rogānīkaṃ gurutvaṃ ca dhatte vajram aśodhitam // Rmañj_3.22 //",
    "GS40salrasmu:296": "<vajraśodhanam (1)>",
    "GS40salrasmu:297": "vyāghrīkandagataṃ vajraṃ dolāyantre vipācitam /",
    "GS40salrasmu:298": "saptāhaṃ kodravakvāthe kaulatthe vimalaṃ bhavet // Rmañj_3.23 //",
    "GS40salrasmu:299": "<vajraśodhanam (2)>",
    "GS40salrasmu:300": "vyāghrīkandagataṃ vajraṃ mṛdā liptaṃ puṭe pacet /",
    "GS40salrasmu:301": "ahorātrātsamuddhṛtya hayamūtreṇa secayet /",
    "GS40salrasmu:302": "vajrīkṣīreṇa vā siñcet kuliśaṃ vimalaṃ bhavet // Rmañj_3.24 //",
    "GS40salrasmu:303": "<vajramāraṇaṃ (1)>",
    "GS40salrasmu:304": "trivarṣārūḍhakārpāsamūlam ādāya peṣayet /",
    "GS40salrasmu:305": "trivarṣanāgavallyāśca drāveṇa taṃ prapeṣayet // Rmañj_3.25 //",
    "GS40salrasmu:306": "tadgolake kṣipedvajraṃ ruddhvā gajapuṭe pacet /",
    "GS40salrasmu:307": "evaṃ saptapuṭaṃ kṛtvā kuliśaṃ mriyate dhruvam // Rmañj_3.26 //",
    "GS40salrasmu:308": "<vajramāraṇa (2)>",
    "GS40salrasmu:309": "kāṃsyapātre tu bhekasya mūtre vajraṃ subhāvayet /",
    "GS40salrasmu:310": "triḥ saptakṛtvaḥ saṃtaptaṃ vajrameva mṛtaṃ bhavet // Rmañj_3.27 //",
    "GS40salrasmu:311": "<vajramāraṇa (3)>",
    "GS40salrasmu:312": "triḥ saptakṛtvaḥ saṃtaptaṃ kharamūtreṇa secayet /",
    "GS40salrasmu:313": "matkuṇaistālakaṃ piṣṭvā tadgole kuliśaṃ kṣipet // Rmañj_3.28 //",
    "GS40salrasmu:314": "pradhmātaṃ vājimūtreṇa siktaṃ pūrvakrameṇa vai /",
    "GS40salrasmu:315": "bhasmībhavati tadbhuktaṃ vajravatkurute tanum // Rmañj_3.29 //",
    "GS40salrasmu:316": "āyuṣyaṃ saukhyajanakaṃ baladaṃ rūpadaṃ tathā /",
    "GS40salrasmu:317": "rogaghnaṃ mṛtyuharaṇaṃ vajrabhasma bhavatyalam // Rmañj_3.30 //",
    "GS40salrasmu:318": "<vaikrānta>",
    "GS40salrasmu:319": "aṣṭāsraś cāṣṭaphalakaḥ ṣaṭkoṇo masṛṇo guruḥ /",
    "GS40salrasmu:320": "śuddhamiśritavarṇaiśca yukto vaikrānta ucyate // Rmañj_3.31 //",
    "GS40salrasmu:321": "śveto raktaśca pītaśca nīlaḥ pārāvatacchaviḥ /",
    "GS40salrasmu:322": "śyāmalaḥ kṛṣṇavarṇaśca karburaścāṣṭadhā hi saḥ // Rmañj_3.32 //",
    "GS40salrasmu:323": "<vaikrāntaśodhanam>",
    "GS40salrasmu:324": "vaikrāntaṃ vajravacchuddhaṃ dhmātaṃ taṃ hayamūtrake /",
    "GS40salrasmu:325": "hitaṃ tadbhasma saṃyojyaṃ vajrasthāne vicakṣaṇaiḥ // Rmañj_3.33 //",
    "GS40salrasmu:326": "āyuḥpradaḥ sakalabandhakaro 'tivṛṣyaḥ prajñāpradaḥ sakalarogasamūlahārī /",
    "GS40salrasmu:327": "dīptāgnikṛt pavisamānaguṇas tarasvī vaikrāntakaḥ khalu vapurbalalohakārī",
    "GS40salrasmu:328": "<vaikrāntasattvapātanam>",
    "GS40salrasmu:329": "vaikrāntaṃ vajrakande ca peṣayed vajravāriṇā /",
    "GS40salrasmu:330": "māhiṣaṃ navanītaṃ ca sakṣaudraṃ piṇḍitaṃ tataḥ // Rmañj_3.35 //",
    "GS40salrasmu:331": "śoṣayitvā dhamet sattvaṃ indragopasamaṃ bhavet /",
    "GS40salrasmu:332": "<abhraka>",
    "GS40salrasmu:333": "pinākaṃ darduraṃ nāgaṃ vajramabhraṃ caturvidham /",
    "GS40salrasmu:334": "dhmātaṃ vahṇau dalacayaṃ pinākaṃ visṛjatyalam // Rmañj_3.36 //",
    "GS40salrasmu:335": "phūtkāraṃ nāgavat kuryāt darduraṃ bhekaśabdavat /",
    "GS40salrasmu:336": "caturthaṃ ca varaṃ jñeyaṃ na cāgnau vikṛtiṃ vrajet // Rmañj_3.37 //",
    "GS40salrasmu:337": "tasmādvajrābhrakaṃ grāhyaṃ vyādhivārdhakyamṛtyujit /",
    "GS40salrasmu:338": "aśuddhābhraṃ nihantyāyurvardhayenmārutaṃ kapham // Rmañj_3.38 //",
    "GS40salrasmu:339": "ahataṃ chedayedgātraṃ mandāgnikṛmivardhanam /",
    "GS40salrasmu:340": "ataḥ śuddhābhrakaṃ grāhyaṃ mandāgnikṛmināśanam // Rmañj_3.39 //",
    "GS40salrasmu:341": "<dhānyābhraka>",
    "GS40salrasmu:342": "pādāṃśaśālisaṃyuktam abhraṃ baddhvātha kambale /",
    "GS40salrasmu:343": "trirātraṃ sthāpayennīre tat klinnaṃ mardayed dṛḍham // Rmañj_3.40 //",
    "GS40salrasmu:344": "kambalādgalitaṃ ślakṣṇaṃ vālukārahitaṃ ca yat /",
    "GS40salrasmu:345": "taddhānyābhramiti proktaṃ sadbhirdehasya siddhaye // Rmañj_3.41 //",
    "GS40salrasmu:346": "<dhānyābhrakakaraṇa>",
    "GS40salrasmu:347": "dhamedvajrābhrakaṃ vahṇau tataḥ kṣīreṇa secayet /",
    "GS40salrasmu:348": "bhinnapatraṃ tu tatkṛtvā meghanādāmlayordravaiḥ /",
    "GS40salrasmu:349": "bhāvayedaṣṭayāmaṃ taddhānyābhraṃ kārayet sudhīḥ // Rmañj_3.42 //",
    "GS40salrasmu:350": "<dhānyābhra (3)>",
    "GS40salrasmu:351": "athavā badarīkvāthe dhmātamabhraṃ vinikṣipet /",
    "GS40salrasmu:352": "marditaṃ pāṇinā śuṣkaṃ dhānyābhrād atiricyate // Rmañj_3.43 //",
    "GS40salrasmu:353": "<abhrakabhasma>",
    "GS40salrasmu:354": "dhānyābhrakasya bhāgaikaṃ dvau bhāgau ṭaṃkaṇasya ca // Rmañj_3.44 //",
    "GS40salrasmu:355": "piṣṭvā tadandhamūṣāyāṃ ruddhvā tīvrāgninā pacet /",
    "GS40salrasmu:356": "svabhāvaśītalaṃ cūrṇaṃ sarvarogeṣu yojayet // Rmañj_3.45 //",
    "GS40salrasmu:357": "<abhramāraṇa (1)>",
    "GS40salrasmu:358": "dhānyābhrakaṃ dṛḍhaṃ mardyam arkakṣīre dināvadhi /",
    "GS40salrasmu:359": "veṣṭayed bhānupatraiśca cakrākāraṃ tu kārayet // Rmañj_3.46 //",
    "GS40salrasmu:360": "kuñjarākhye puṭe pācyaṃ saptavāraṃ punaḥ punaḥ /",
    "GS40salrasmu:361": "tato vaṭajaṭākvāthaistadvaddeyaṃ puṭatrayam // Rmañj_3.47 //",
    "GS40salrasmu:362": "mriyate nāma sandehaḥ sarvarogeṣu yojayet /",
    "GS40salrasmu:363": "<abhramāraṇa (2)>",
    "GS40salrasmu:364": "dhānyābhrakaṃ samādāya mustakvāthaiḥ puṭatraye // Rmañj_3.48 //",
    "GS40salrasmu:365": "tadvatpunarnavānīraiḥ kāsamardarasais tathā /",
    "GS40salrasmu:366": "nāgavallīrasairyuktaṃ sūryakṣīraiḥ pṛthakpṛthak // Rmañj_3.49 //",
    "GS40salrasmu:367": "dine dine mardayitvā kvāthairvaṭajaṭodbhavaiḥ /",
    "GS40salrasmu:368": "dattvā puṭatrayaṃ paścāt tripuṭaṃ muśalījalaiḥ // Rmañj_3.50 //",
    "GS40salrasmu:369": "trir gokṣurakaṣāyeṇa triḥ puṭedvānarīrasaiḥ /",
    "GS40salrasmu:370": "mocākandarasaiḥ pācyaṃ trivāraṃ kokilākṣakaiḥ // Rmañj_3.51 //",
    "GS40salrasmu:371": "rasaiḥ puṭettato dhenuḥ kṣārodakaṃ puṭaṃ muhuḥ /",
    "GS40salrasmu:372": "dadhnā ghṛtena madhunā svacchayā sitayā tathā // Rmañj_3.52 //",
    "GS40salrasmu:373": "ekamekaṃ puṭaṃ dadyād abhrasyaivaṃ mṛtirbhavet /",
    "GS40salrasmu:374": "sarvarogaharaṃ vyoma jāyate yogavāhakam // Rmañj_3.53 //",
    "GS40salrasmu:375": "kāminīmadadarpaghnaṃ śastaṃ puṃstvopavāhinām /",
    "GS40salrasmu:376": "vṛṣyamāyuṣkaraṃ śukravṛddhisantānakārakam // Rmañj_3.54 //",
    "GS40salrasmu:377": "<abhramāraṇa (3)>",
    "GS40salrasmu:378": "dugdhatrayaṃ kumāryambu gaṃgāpatraṃ nṛmūtrakam /",
    "GS40salrasmu:379": "vaṭāṅkuram ajāraktam ebhirabhraṃ sumarditam // Rmañj_3.55 //",
    "GS40salrasmu:380": "śatadhā puṭitaṃ bhasma jāyate padmarāgavat /",
    "GS40salrasmu:381": "niścandrakaṃ bhaved vyoma śuddhadeho rasāyanam // Rmañj_3.56 //",
    "GS40salrasmu:382": "niścandramāritaṃ vyoma rūpaṃ vīryaṃ dṛḍhāṃ tanum /",
    "GS40salrasmu:383": "kurute nāśayenmṛtyuṃ jarārogakadambakam // Rmañj_3.57 //",
    "GS40salrasmu:384": "<abhrakasattvapātanam>",
    "GS40salrasmu:385": "bhāvitaṃ cūrṇitaṃ tvabhraṃ dinaikaṃ kāñjikena ca /",
    "GS40salrasmu:386": "rambhāsūraṇajair nīrair mūlakotthaiśca melayet // Rmañj_3.58 //",
    "GS40salrasmu:387": "turyāṃśaṃ ṭaṃkaṇenedaṃ kṣudramatsyaiḥ samaṃ punaḥ /",
    "GS40salrasmu:388": "mahiṣīmalasammiśraṃ vidhāyāsyātha golakam // Rmañj_3.59 //",
    "GS40salrasmu:389": "kharāgninā dhamedgāḍhaṃ sattvaṃ muñcanti kāntimat /",
    "GS40salrasmu:390": "sattvasevī vayaḥstambhaṃ kṛtaśuddhirlabhetsudhīḥ // Rmañj_3.60 //",
    "GS40salrasmu:391": "<abhrakadrāvaṇa>",
    "GS40salrasmu:392": "agastipuṣpaniryāsamarditaṃ sūraṇodare /",
    "GS40salrasmu:393": "goṣṭhabhūsthaṃ nabhobhāsaṃ jāyate jalasannibham // Rmañj_3.61 //",
    "GS40salrasmu:394": "<sattvapātana (allgem.)>",
    "GS40salrasmu:395": "guḍapurastathā lākṣā piṇyākaṃ ṭaṃkaṇaṃ tathā /",
    "GS40salrasmu:396": "ūrṇā sarjarasaṃ caiva kṣudramīnasamanvitam // Rmañj_3.62 //",
    "GS40salrasmu:397": "etat sarvaṃ tu saṃcūrṇaṃ chāgīdugdhena piṇḍikām /",
    "GS40salrasmu:398": "kṛtvā dhmātā kharāṅgāraiḥ sarvasattvāni pātayet // Rmañj_3.63 //",
    "GS40salrasmu:399": "pāṣāṇamṛttikādīni sarvalohagatāni ca /",
    "GS40salrasmu:400": "anyāni yānyasādhyāni vyomasattvasya kā kathā // Rmañj_3.64 //",
    "GS40salrasmu:401": "yadoparasabhāvo'sti rase tatsattvayojanam /",
    "GS40salrasmu:402": "kartavyaṃ tadguṇādhikyaṃ rasajñatvaṃ yadīcchasi // Rmañj_3.65 //",
    "GS40salrasmu:403": "<bhūnāgasattvapātana>",
    "GS40salrasmu:404": "sadyo bhūnāgamādāya cārayecchikhinaṃ budhaḥ /",
    "GS40salrasmu:405": "athavā kukkuṭaṃ vīraṃ kṛtvā mandiramāśritam // Rmañj_3.66 //",
    "GS40salrasmu:406": "malaṃ mūtraṃ gṛhītvā ca saṃtyajya prathamāṃśakam /",
    "GS40salrasmu:407": "āloḍya kṣīramadhvājyaṃ dhametsattvārthamādarāt // Rmañj_3.67 //",
    "GS40salrasmu:408": "muñcanti tāmravat sattvaṃ tanmudrājalapānajaḥ /",
    "GS40salrasmu:409": "naśyanti jaṅgamaviṣāṇyaśeṣāṇi na saṃśayaḥ // Rmañj_3.68 //",
    "GS40salrasmu:410": "<aśuddhaharitāladoṣāḥ>",
    "GS40salrasmu:411": "aśuddhaṃ tālamāyurghnaṃ kaphamārutamehakṛt /",
    "GS40salrasmu:412": "vāntisphoṭāṅgasaṃkocaṃ kurute tena śodhayet // Rmañj_3.69 //",
    "GS40salrasmu:413": "<haritāla>",
    "GS40salrasmu:414": "śuddhaḥsyāttālakaḥ svinnaḥ kūṣmāṇḍasalile tataḥ /",
    "GS40salrasmu:415": "cūrṇodake pṛthaktaile bhasmībhūto na doṣakṛt // Rmañj_3.70 //",
    "GS40salrasmu:416": "tālako harate rogānkuṣṭhaṃ mṛtyurujādikān /",
    "GS40salrasmu:417": "saṃśuddhaḥ kāntivīryaṃ ca kurute hyāyurvardhanam // Rmañj_3.71 //",
    "GS40salrasmu:418": "<haritālamāraṇaṃ>",
    "GS40salrasmu:419": "palamekaṃ śuddhatālaṃ kaumārīrasamarditam /",
    "GS40salrasmu:420": "śarāvasampuṭe kṣiptvā yāmāndvādaśakaṃ pacet // Rmañj_3.72 //",
    "GS40salrasmu:421": "svāṅgaśītaṃ samādāya tālakaṃ tu mṛtaṃ bhavet /",
    "GS40salrasmu:422": "galatkuṣṭhaṃ hareccaiva tālakaṃ ca na saṃśayaḥ // Rmañj_3.73 //",
    "GS40salrasmu:423": "<manaḥśilāśodhana>",
    "GS40salrasmu:424": "agastipatratoyena bhāvitā saptavārakam /",
    "GS40salrasmu:425": "śṛṅgaverarasair vāpi viśudhyati manaḥśilā // Rmañj_3.74 //",
    "GS40salrasmu:426": "<manaḥśilāguṇāḥ>",
    "GS40salrasmu:427": "kaṭuḥ snigdhā śilā tiktā kaphaghnī lekhanī parā /",
    "GS40salrasmu:428": "bhūtāveśāmayaṃ hanti kāsaśvāsaharā śubhā // Rmañj_3.75 //",
    "GS40salrasmu:429": "<rasakaśodhanam>",
    "GS40salrasmu:430": "nṛmūtraiḥ kharamūtraiśca saptāhaṃ rasakaṃ pacet /",
    "GS40salrasmu:431": "dolāyantrena saṃśodhya tataḥ kāryeṣu yojayet // Rmañj_3.76 //",
    "GS40salrasmu:432": "<tutthaśodhana>",
    "GS40salrasmu:433": "otorviṣṭhāsamaṃ tutthaṃ sakṣaudraṃ ṭaṃkaṇādbhiṣak /",
    "GS40salrasmu:434": "trividhaṃ puṭitaṃ śuddhaṃ vāntibhrāntivivarjitam // Rmañj_3.77 //",
    "GS40salrasmu:435": "<tutthaguṇāḥ>",
    "GS40salrasmu:436": "tutthakaṃ kaṭu sakṣāraṃ kaṣāyaṃ viśadaṃ laghu /",
    "GS40salrasmu:437": "lekhanaṃ bhedī cakṣuṣyaṃ kaṇḍūkṛmiviṣāpaham // Rmañj_3.78 //",
    "GS40salrasmu:438": "<vimala>",
    "GS40salrasmu:439": "jambīrasya rase svinnā meṣaśṛṅgīrase'thavā /",
    "GS40salrasmu:440": "rambhātoyena vā pācyaṃ ghasraṃ vimalaśuddhaye // Rmañj_3.79 //",
    "GS40salrasmu:441": "<mākṣikaśodhana (?)>",
    "GS40salrasmu:442": "sindhūdbhavasya bhāgaikaṃ tribhāgaṃ mākṣikasya ca /",
    "GS40salrasmu:443": "kṛtvā tadāyase pātre lohadarvyātha cālayet // Rmañj_3.80 //",
    "GS40salrasmu:444": "sindūrābhaṃ bhaved yāvat tāvanmṛdvagninā pacet /",
    "GS40salrasmu:445": "subhadraṃ mākṣikaṃ vidyāt sarvayogeṣu yojayet // Rmañj_3.81 //",
    "GS40salrasmu:446": "<mākṣikamāraṇam>",
    "GS40salrasmu:447": "mākṣikasya caturthāṃśaṃ dattvā gandhaṃ vimardayet /",
    "GS40salrasmu:448": "ūrubūkasya tailena tataḥ kāryā sucakrikā // Rmañj_3.82 //",
    "GS40salrasmu:449": "śarāvasampuṭe kṛtvā puṭed gajapuṭena ca /",
    "GS40salrasmu:450": "sindūrābhaṃ bhaved bhasma mākṣikasya na saṃśayaḥ // Rmañj_3.83 //",
    "GS40salrasmu:451": "<mākṣikaguṇāḥ>",
    "GS40salrasmu:452": "mākṣikaṃ tiktamadhuraṃ mehārśaḥkṣayakuṣṭhanut /",
    "GS40salrasmu:453": "kaphapittaharaṃ balyaṃ yogavāhi rasāyanam // Rmañj_3.84 //",
    "GS40salrasmu:454": "<kāsīsaśodhanam>",
    "GS40salrasmu:455": "sakṛd bhṛṅgāmbunā svinnaṃ kāsīsaṃ nirmalaṃ bhavet // Rmañj_3.85 //",
    "GS40salrasmu:456": "<kāsīsaguṇāḥ>",
    "GS40salrasmu:457": "kāsīsaṃ śītalaṃ snigdhaṃ svinnaṃ netrarujāpaham /",
    "GS40salrasmu:458": "pittāpasmāraśamanaṃ rasavad guṇakārakam // Rmañj_3.86 //",
    "GS40salrasmu:459": "<kāntapāṣāṇa>",
    "GS40salrasmu:460": "lavaṇāni tathā kṣārau śobhāñjanarase kṣipet /",
    "GS40salrasmu:461": "amlavargayute cādau dinam ardhaṃ vibhāvayet // Rmañj_3.87 //",
    "GS40salrasmu:462": "taddravair dolakāyantre divasaṃ pācayet sudhīḥ /",
    "GS40salrasmu:463": "kāntapāṣāṇaśuddhau tu rasakarma samācaret // Rmañj_3.88 //",
    "GS40salrasmu:464": "<varāṭikāḥ>",
    "GS40salrasmu:465": "pītābhā granthilāḥ pṛṣṭhe dīrghavṛttā varāṭikāḥ /",
    "GS40salrasmu:466": "sārdhaniṣkabharāḥ śreṣṭhā niṣkabhārāśca madhyamāḥ // Rmañj_3.89 //",
    "GS40salrasmu:467": "pādonaniṣkabhārāśca kaniṣṭhāḥ parikīrtitāḥ /",
    "GS40salrasmu:468": "rasavaidyavinirdiṣṭās tāś carācarasaṃjñakāḥ // Rmañj_3.90 //",
    "GS40salrasmu:469": "<varāṭāśodhanam>",
    "GS40salrasmu:470": "varāṭā kāñjike svinnā yāmācchuddhim avāpnuyāt /",
    "GS40salrasmu:471": "<varāṭaguṇāḥ>",
    "GS40salrasmu:472": "pariṇāmādiśūlaghnī grahaṇīkṣayanāśinī // Rmañj_3.91 //",
    "GS40salrasmu:473": "kaṭūṣṇā dīpanī vṛṣyā netryā vātakaphāpahā /",
    "GS40salrasmu:474": "rasendrajāraṇe proktā viḍadravyeṣu śasyate // Rmañj_3.92 //",
    "GS40salrasmu:475": "<hiṅgulaśodhana>",
    "GS40salrasmu:476": "meṣīkṣīreṇa daradamamlavargaiśca bhāvitam /",
    "GS40salrasmu:477": "saptavāraṃ prayatnena śuddhimāyāti niścitam // Rmañj_3.93 //",
    "GS40salrasmu:478": "<hiṅgulaguṇāḥ>",
    "GS40salrasmu:479": "tiktoṣṇaṃ hiṅgulaṃ divyaṃ rasagandhakasambhavam /",
    "GS40salrasmu:480": "mehakuṣṭhaharaṃ rucyaṃ balyaṃ medhāgnidīpanam // Rmañj_3.94 //",
    "GS40salrasmu:481": "<śilājatuśodhana>",
    "GS40salrasmu:482": "godugdhatriphalābhṛṅgadravaiḥ piṣṭaṃ śilājatu /",
    "GS40salrasmu:483": "dinaikaṃ lohaje pātre śuddhimāyātyasaṃśayaḥ // Rmañj_3.95 //",
    "GS40salrasmu:484": "<śilājatuguṇāḥ>",
    "GS40salrasmu:485": "śilājatu bhavettiktaṃ kaṭūṣṇaṃ ca rasāyanam /",
    "GS40salrasmu:486": "kṣayaśoṣodarārśāṃsi hanti bastirujo jayet // Rmañj_3.96 //",
    "GS40salrasmu:487": "sauvīraṃ ṭaṃkaṇaṃ śaṃkhaṃ kaṅkuṣṭhaṃ gairikaṃ tathā /",
    "GS40salrasmu:488": "ete varāṭavacchodhyā bhaveyurdoṣavarjitāḥ // Rmañj_3.97 //",
    "GS40salrasmu:489": "<ratnaśodhanam>",
    "GS40salrasmu:490": "śudhyatyamlena māṇikyaṃ jayantyā mauktikaṃ tathā /",
    "GS40salrasmu:491": "vidrumaṃ kṣāravargeṇa tārkṣyaṃ godugdhakaistathā // Rmañj_3.98 //",
    "GS40salrasmu:492": "puṣparāgaṃ ca sandhānaiḥ kulatthakvāthasaṃyutaiḥ /",
    "GS40salrasmu:493": "taṇḍulīyajalair vajraṃ nīlaṃ nīlīrasena ca // Rmañj_3.99 //",
    "GS40salrasmu:494": "rocanābhiśca gomedaṃ vaidūryaṃ triphalājalaiḥ /",
    "GS40salrasmu:495": "lakucadrāvasampiṣṭaiḥ śilāgandhakatālakaiḥ /",
    "GS40salrasmu:496": "<ratnamāraṇa>",
    "GS40salrasmu:497": "vajraṃ vinānyaratnāni mriyante 'ṣṭapuṭaiḥ khalu // Rmañj_3.100 //",
    "GS40salrasmu:498": "<maṇiguṇāḥ>",
    "GS40salrasmu:499": "muktāvidrumavajrendravaidūryasphaṭikādikam // Rmañj_3.101 //",
    "GS40salrasmu:500": "maṇiratnaṃ kharaṃ śītaṃ kaṣāyaṃ svādu lekhanam /",
    "GS40salrasmu:501": "cakṣuṣyaṃ dhāraṇāttaṃ tu pāpālakṣmīviṣāpaham // Rmañj_3.102 //",
    "GS40salrasmu:502": "Rmañj, 4",
    "GS40salrasmu:503": "<18 viṣāni>",
    "GS40salrasmu:504": "aṣṭādaśavidhaṃ jñeyaṃ kandajaṃ parikīrtitam /",
    "GS40salrasmu:505": "kālakūṭaṃ mayūrākhyaṃ bindukaṃ saktukaṃ tathā // Rmañj_4.1 //",
    "GS40salrasmu:506": "vālukaṃ vatsanābhaṃ ca śaṅkhanābhaṃ sumaṅgalam /",
    "GS40salrasmu:507": "śṛṅgīṃ markaṭakaṃ mustaṃ kardamaṃ puṣkaraṃ śikhī // Rmañj_4.2 //",
    "GS40salrasmu:508": "hāridraṃ haritaṃ cakraṃ viṣaṃ hālāhalāhvayam /",
    "GS40salrasmu:509": "<Aussehen der Gifte>",
    "GS40salrasmu:510": "ghanaṃ rūkṣaṃ ca kaṭhinaṃ bhinnāñjanasamaprabham // Rmañj_4.3 //",
    "GS40salrasmu:511": "kandākāraṃ samākhyātaṃ kālakūṭaṃ mahāviṣam /",
    "GS40salrasmu:512": "mayūrābhaṃ mayūrākhyaṃ binduvad bindukaḥ smṛtaḥ // Rmañj_4.4 //",
    "GS40salrasmu:513": "citram utpalakandābhaṃ śaktukaṃ śaktuvad bhavet /",
    "GS40salrasmu:514": "vālukaṃ vālukākāraṃ vatsanābhaṃ tu pāṇḍuram // Rmañj_4.5 //",
    "GS40salrasmu:515": "śaṃkhanābhaṃ śaṃkhavarṇaṃ śubhravarṇaṃ sumaṅgalam /",
    "GS40salrasmu:516": "ghanaṃ guruṃ ca niviḍaṃ śṛṅgākāraṃ tu śṛṅgikam // Rmañj_4.6 //",
    "GS40salrasmu:517": "markaṭaṃ kapivarṇābhaṃ mustākāraṃ tu mustakam /",
    "GS40salrasmu:518": "kardamaṃ kardamākāraṃ sitaṃ pītaṃ ca kardamam // Rmañj_4.7 //",
    "GS40salrasmu:519": "puṣkaraṃ puṣkarākāraṃ śikhi śikhiśikhāprabham /",
    "GS40salrasmu:520": "hāridrakaṃ haridrābhaṃ haritaṃ haritaṃ smṛtam // Rmañj_4.8 //",
    "GS40salrasmu:521": "cakrākāraṃ bhaveccakraṃ nīlavarṇaṃ halāhalam /",
    "GS40salrasmu:522": "brāhmaṇaḥ pāṇḍurastatra kṣatriyo raktavarṇakaḥ // Rmañj_4.9 //",
    "GS40salrasmu:523": "vaiśyaḥ pītaprabhaḥ śūdraḥ kṛṣṇābho ninditaḥ smṛtaḥ /",
    "GS40salrasmu:524": "brāhmaṇo dīyate roge kṣatriyo viṣabhakṣaṇe /",
    "GS40salrasmu:525": "vaiśyo vyādhiṣu sarveṣu sarpadaṣṭāya śūdrakam // Rmañj_4.10 //",
    "GS40salrasmu:526": "<viṣamāraṇa>",
    "GS40salrasmu:527": "samaṭaṅkaṇakaṃ piṣṭaṃ tadviṣaṃ mṛtamucyate /",
    "GS40salrasmu:528": "yojayet sarvarogeṣu na vikāraṃ karoti hi // Rmañj_4.11 //",
    "GS40salrasmu:529": "<viṣaśodhana (?)>",
    "GS40salrasmu:530": "viṣabhāgāṃśca kaṇavat sthūlān kṛtvā tu bhājane /",
    "GS40salrasmu:531": "tataḥ gomūtrakaṃ kṣiptvā pratyahaṃ nityanūtanam // Rmañj_4.12 //",
    "GS40salrasmu:532": "śoṣayet tridinādūrdhvaṃ kṛtvā tīvrātape tataḥ /",
    "GS40salrasmu:533": "prayogeṣu prayuñjīta bhāgamānena tadviṣam // Rmañj_4.13 //",
    "GS40salrasmu:534": "<viṣasevana>",
    "GS40salrasmu:535": "viṣasya māraṇaṃ proktamatha sevāṃ pravacmyaham // Rmañj_4.14 //",
    "GS40salrasmu:536": "śaradgrīṣmavasanteṣu varṣāsu ca pradāpayet /",
    "GS40salrasmu:537": "cāturmāsye hared rogān kuṣṭhalūtādikānapi // Rmañj_4.15 //",
    "GS40salrasmu:538": "prathame sarṣapī mātrā dvitīye sarṣapadvayam /",
    "GS40salrasmu:539": "tṛtīye ca caturthe ca pañcame divase tathā // Rmañj_4.16 //",
    "GS40salrasmu:540": "ṣaṣṭhe ca saptame caiva kramavṛddhyā vivardhayet /",
    "GS40salrasmu:541": "saptasarṣapamātreṇa prathamaṃ saptakaṃ bhavet // Rmañj_4.17 //",
    "GS40salrasmu:542": "kramahāniṃ tathā pakṣe dvitīyaṃ saptakaṃ viṣam /",
    "GS40salrasmu:543": "yavamātraṃ viṣaṃ deyaṃ tṛtīye saptake kramāt // Rmañj_4.18 //",
    "GS40salrasmu:544": "vṛddhyāṃ hānyāṃ ca dātavyaṃ caturthasaptake tathā /",
    "GS40salrasmu:545": "yavamātraṃ graset svastho guñjāmātraṃ tu kuṣṭhavān // Rmañj_4.19 //",
    "GS40salrasmu:546": "aśītiryasya varṣāṇi vasuvarṣāṇi yasya vā /",
    "GS40salrasmu:547": "viṣaṃ tasmai na dātavyaṃ dattaṃ ced doṣakārakam // Rmañj_4.20 //",
    "GS40salrasmu:548": "dadedvai sarvarogeṣu mṛtāśini hitāśini /",
    "GS40salrasmu:549": "kṣīrāśanaṃ prayoktavyaṃ rasāyanarate nare // Rmañj_4.21 //",
    "GS40salrasmu:550": "brahmacaryaṃ pradhānaṃ hi viṣakalpe tadācaret /",
    "GS40salrasmu:551": "pathye svasthamanā bhūtvātadā siddhirna saṃśayaḥ // Rmañj_4.22 //",
    "GS40salrasmu:552": "mātrādhikaṃ yadā martyaḥ pramādādbhakṣayedviṣam /",
    "GS40salrasmu:553": "aṣṭau vegāstadā tasya jāyante nātra saṃśayaḥ // Rmañj_4.23 //",
    "GS40salrasmu:554": "prathame vega udvego dvitīye vepathurbhavet /",
    "GS40salrasmu:555": "tṛtīye ghoradāhaḥ syāccaturthe patanaṃ bhuvi // Rmañj_4.24 //",
    "GS40salrasmu:556": "phenaṃ tu pañcame vege ṣaṣṭhe vikalatā bhavet /",
    "GS40salrasmu:557": "jaḍatā saptame vege maraṇaṃ cāṣṭame bhavet // Rmañj_4.25 //",
    "GS40salrasmu:558": "viṣavegāṃśca vijñāya mantratantrair vināśayet /",
    "GS40salrasmu:559": "sādhakānāṃ hitārthāya sadāśivamukhodgataḥ // Rmañj_4.26 //",
    "GS40salrasmu:560": "sarvaviṣavināśārthaṃ procyate mantra uttamaḥ // Rmañj_4.27 //",
    "GS40salrasmu:561_0": "oṃ namo bhagavate ghoṇeyan hara hara dara dara para para tara tara bara bara vadha vadha vaḥ vaḥ laḥ laḥ raṃ raṃ lāṃ lāṃ",
    "GS40salrasmu:561_1": "lāṃ haralāṃ hara hara bhava sara rāṃ rāṃ kṣīṃ kṣīṃ hīṃ hīṃ bhagavati śrīghoṇeyan saṃ saṃ saṃ vara vara rasaḥ dha vara vara",
    "GS40salrasmu:561_2": "khaṇḍa ca rūpa hrīṃ vara vihaṃgama mānuṣa yogakṣemaṃ vada śeṣāre śeṣāre ṣaṣaḥ svāhā // Rmañj_4.28 //",
    "GS40salrasmu:562": "vidyaiṣā smṛtimātreṇa naśyante gutthakādayaḥ /",
    "GS40salrasmu:563": "sapta japtena toyena prokṣayet kālacoditam // Rmañj_4.29 //",
    "GS40salrasmu:564": "uttiṣṭhati savegena śikhābandhena dhārayet /",
    "GS40salrasmu:565": "trimantritena śaṃkhena dundubhir vādayed yadi // Rmañj_4.30 //",
    "GS40salrasmu:566": "deśāntare śarīre'pi nirviṣaṃ kurute kṣaṇāt /",
    "GS40salrasmu:567": "viṣaṃ dṛṣṭvā yadā mantrī mantramāvartayetsakṛt /",
    "GS40salrasmu:568": "dṛṣṭvā nirviṣatāṃ yāti api māraśatāni ca // Rmañj_4.31 //",
    "GS40salrasmu:569": "goghṛtapānāddharate vividhaṃ garalaṃ ca vandhyakarkoṭī /",
    "GS40salrasmu:570": "sakalaviṣadoṣaśamanī triśūlikā surabhijihvā ca // Rmañj_4.32 //",
    "GS40salrasmu:571": "<viṣamāraṇa>",
    "GS40salrasmu:572": "tutthena ṭaṅkaṇenaiva mriyate peṣaṇādviṣam /",
    "GS40salrasmu:573": "atimātraṃ tadā bhuṅkte tadājyaṃ ṭaṅkaṇaṃ pibet // Rmañj_4.33 //",
    "GS40salrasmu:574": "na dātavyaṃ na bhoktavyaṃ viṣaṃ vāde kadācana /",
    "GS40salrasmu:575": "ācāryeṇa tu bhoktavyaṃ śiṣyapratyayakāraṇam // Rmañj_4.34 //",
    "GS40salrasmu:576": "Rmañj, 5",
    "GS40salrasmu:577": "hemādilohakiṭṭāntaṃ śodhanaṃ māraṇaṃ guṇam /",
    "GS40salrasmu:578": "vakṣye sapratyayaṃ yogaṃ yathāgurumukhoditam // Rmañj_5.1 //",
    "GS40salrasmu:579": "<metals:: śodhana>",
    "GS40salrasmu:580": "taile takre gavāṃ mūtre kvāthe kaulatthakāñjike /",
    "GS40salrasmu:581": "taptaṃ taptaṃ niṣecettu tattaddrāve tu saptadhā // Rmañj_5.2 //",
    "GS40salrasmu:582": "svarṇādilohaparyantaṃ śuddhirbhavati niścitam /",
    "GS40salrasmu:583": "śodhanaṃ māraṇaṃ caiva kathyate ca mayādhunā // Rmañj_5.3 //",
    "GS40salrasmu:584": "<gold:: śodhana>",
    "GS40salrasmu:585": "mṛttikāmātuluṅgāmlaiḥ pañcavāsarabhāvitā /",
    "GS40salrasmu:586": "sabhasmalavaṇaṃ hema śodhayet puṭapākataḥ // Rmañj_5.4 //",
    "GS40salrasmu:587": "<svarṇabhasma>",
    "GS40salrasmu:588": "śuddhasūtasamaṃ hema khalve kuryācca golakam /",
    "GS40salrasmu:589": "adhordhvaṃ gandhakaṃ dattvā sarvaṃ tulyaṃ nirudhya ca // Rmañj_5.5 //",
    "GS40salrasmu:590": "triṃśadvanopalairdeyaṃ puṭānyevaṃ caturdaśa /",
    "GS40salrasmu:591": "nirutthaṃ jāyate bhasma gandho deyaḥ punaḥ punaḥ // Rmañj_5.6 //",
    "GS40salrasmu:592": "<svarṇabhasma>",
    "GS40salrasmu:593": "kṛtvā kaṇṭakavedhyāni svarṇapatrāṇi lepayet /",
    "GS40salrasmu:594": "luṅgāmbubhasmasūtena mriyate daśabhiḥ puṭaiḥ // Rmañj_5.7 //",
    "GS40salrasmu:595": "<svarṇabhasma>",
    "GS40salrasmu:596": "rasasya bhasmanā vātha rasairvā lepayeddalam /",
    "GS40salrasmu:597": "hiṅguhiṅgulasindūraiḥ śilāsāmyena lepayet // Rmañj_5.8 //",
    "GS40salrasmu:598": "saṃmardya kāñcanadrāvairdinaṃ kṛtvātha golakam /",
    "GS40salrasmu:599": "taṃ bhāṇḍasya tale dhṛtvā bhasmanā pūrayeddṛḍham // Rmañj_5.9 //",
    "GS40salrasmu:600": "agniṃ prajvālayedgāḍhaṃ dviniśaṃ svāṅgaśītalam /",
    "GS40salrasmu:601": "uddhṛtya sāvaśeṣaṃ ca punardeyaṃ puṭatrayam // Rmañj_5.10 //",
    "GS40salrasmu:602": "anena vidhinā svarṇaṃ nirutthaṃ jāyate'mitam /",
    "GS40salrasmu:603": "etadrasāyanaṃ balyaṃ vṛṣyaṃ śītaṃ kṣayādihṛt // Rmañj_5.11 //",
    "GS40salrasmu:604": "<svarṇabhasma>",
    "GS40salrasmu:605": "galitasya suvarṇasya ṣoḍaśāṃśena sīsakam /",
    "GS40salrasmu:606": "yojayitvā samuddhṛtya nimbunīreṇa mardayet // Rmañj_5.12 //",
    "GS40salrasmu:607": "tadgolakasamaṃ gandhaṃ cūrṇaṃ dadyādadhopari /",
    "GS40salrasmu:608": "śarāvasampuṭe dhṛtvā puṭedviṃśadvanopalaiḥ // Rmañj_5.13 //",
    "GS40salrasmu:609": "evaṃ munipuṭairhema notthānaṃ labhate punaḥ /",
    "GS40salrasmu:610": "<svarṇabhasma>",
    "GS40salrasmu:611": "mākṣikaṃ nāgacūrṇaṃ ca piṣṭamarkarase punaḥ // Rmañj_5.14 //",
    "GS40salrasmu:612": "hemapatraṃ ca tenaiva mriyate kṣaṇamātrataḥ /",
    "GS40salrasmu:613": "<gold:: med. properties>",
    "GS40salrasmu:614": "kaṣāyatiktamadhuraṃ suvarṇaṃ guru lekhanam // Rmañj_5.15 //",
    "GS40salrasmu:615": "vṛṣyaṃ rasāyanaṃ balyaṃ cakṣuṣyaṃ kāntidaṃ śuci /",
    "GS40salrasmu:616": "āyurmedovayaḥsthairyavāgviśuddhismṛtipradam // Rmañj_5.16 //",
    "GS40salrasmu:617": "kṣayonmādagadārtānāṃ śamanaṃ paramucyate /",
    "GS40salrasmu:618": "<rajataśodhanam>",
    "GS40salrasmu:619": "bhāgena kṣārarājena drāvitaṃ śuddhimicchatā // Rmañj_5.17 //",
    "GS40salrasmu:620": "<rajatabhasma>",
    "GS40salrasmu:621": "tārapatraṃ caturbhāgaṃ bhāgaikaṃ śuddhatālakam /",
    "GS40salrasmu:622": "mardyaṃ jambīrajairdrāvaistārapatrāṇi lepayet // Rmañj_5.18 //",
    "GS40salrasmu:623": "ruddhvā tribhiḥ puṭaiḥ pācyaṃ pañcaviṃśadvanopalaiḥ /",
    "GS40salrasmu:624": "mriyate nātra sandeho gandho deyaḥ punaḥ punaḥ // Rmañj_5.19 //",
    "GS40salrasmu:625": "<rajatabhasma>",
    "GS40salrasmu:626": "svarṇamākṣikagandhasya samaṃ bhāgaṃ tu kārayet /",
    "GS40salrasmu:627": "arkakṣīreṇa sampiṣṭaṃ tārapatraṃ pralipya ca // Rmañj_5.20 //",
    "GS40salrasmu:628": "puṭena jārayettāraṃ mṛtaṃ bhavati niścitam /",
    "GS40salrasmu:629": "<silver:: māraṇa (3)>",
    "GS40salrasmu:630": "vidhāya piṣṭiṃ sūtena rajatasyātha melayet // Rmañj_5.21 //",
    "GS40salrasmu:631": "tālaṃ gandhaṃ samaṃ paścānmardayennimbukadravaiḥ /",
    "GS40salrasmu:632": "dvitraiḥ puṭaiḥ bhavedbhasma yojyameva rasādiṣu // Rmañj_5.22 //",
    "GS40salrasmu:633": "<silver:: med. properties>",
    "GS40salrasmu:634": "śītaṃ kaṣāyaṃ madhuramamlaṃ vātaprakopajit /",
    "GS40salrasmu:635": "dīpanaṃ balakṛt snigdhaṃ gāḍhājīrṇavināśanam /",
    "GS40salrasmu:636": "āyuṣyaṃ dīrgharogaghnaṃ rajataṃ lekhanaṃ param // Rmañj_5.23 //",
    "GS40salrasmu:637": "<tāmra>",
    "GS40salrasmu:638": "na viṣaṃ viṣamityāhustāmraṃ tu viṣamucyate /",
    "GS40salrasmu:639": "<copper:: 8 doṣas>",
    "GS40salrasmu:640": "eko doṣo viṣe tāmre tvaṣṭau doṣāḥ prakīrtitāḥ // Rmañj_5.24 //",
    "GS40salrasmu:641": "bhramo mūrcchā vidāhaśca svedakledanavāntayaḥ /",
    "GS40salrasmu:642": "aruciścittasantāpa ete doṣā viṣopamāḥ // Rmañj_5.25 //",
    "GS40salrasmu:643": "tasmādviśuddhaṃ saṃgrāhyaṃ tāmraṃ rogapraśāntaye /",
    "GS40salrasmu:644": "<copper:: śodhana>",
    "GS40salrasmu:645": "lavaṇair vajradugdhena tāmrapatraṃ vilepayet // Rmañj_5.26 //",
    "GS40salrasmu:646": "agnau saṃtāpya nirguṇḍīrasaiḥ siktaṃ ca saptadhā /",
    "GS40salrasmu:647": "snuhyarkasvarase'pyevaṃ śulbaśuddhirbhaviṣyati // Rmañj_5.27 //",
    "GS40salrasmu:648": "<copper:: śodhana>",
    "GS40salrasmu:649": "gomūtreṇa pacedyāmaṃ tāmrapatraṃ dṛḍhāgninā /",
    "GS40salrasmu:650": "śudhyate nātra sandeho māraṇaṃ vāpyathocyate // Rmañj_5.28 //",
    "GS40salrasmu:651": "<tāmrabhasma>",
    "GS40salrasmu:652": "sūtamekaṃ dvidhā gandhaṃ yāmaṃ kanyāṃ vimardayet /",
    "GS40salrasmu:653": "dvayostulyaṃ tāmrapatraṃ sthālyā garbhaṃ nirodhayet // Rmañj_5.29 //",
    "GS40salrasmu:654": "samyaṅ mṛllavaṇaiḥ sārddhaṃ pārśve bhasma nidhāya ca /",
    "GS40salrasmu:655": "caturyāmaṃ paceccullyāṃ pātrapṛṣṭhe sagomaye // Rmañj_5.30 //",
    "GS40salrasmu:656": "jalaṃ punaḥ punardeyaṃ svāṅgaśītaṃ vicūrṇayet /",
    "GS40salrasmu:657": "mriyate nātra sandehaḥ sarvayogeṣu yojayet // Rmañj_5.31 //",
    "GS40salrasmu:658": "<tāmrabhasma>",
    "GS40salrasmu:659": "caturthāṃśena sūtena tāmrapatrāṇi lepayet /",
    "GS40salrasmu:660": "amlapiṣṭaṃ dviguṇitamadhordhvaṃ dāpayed balim // Rmañj_5.32 //",
    "GS40salrasmu:661": "cāṅgerīkalkagarbhe tadbhāṇḍe yāmaṃ paceddṛḍham /",
    "GS40salrasmu:662": "bhasmībhūtaṃ tāmrapatraṃ sarvayogeṣu yojayet // Rmañj_5.33 //",
    "GS40salrasmu:663": "<tāmrabhasma>",
    "GS40salrasmu:664": "jambīrarasasampiṣṭaṃ rasagandhakalepitam /",
    "GS40salrasmu:665": "śulbapatraṃ śarāvasthaṃ tripuṭairyāti pañcatām // Rmañj_5.34 //",
    "GS40salrasmu:666": "<tāmrabhasmaguṇāḥ>",
    "GS40salrasmu:667": "tāmraṃ tiktāmlamadhuraṃ kaṣāyaṃ śītalaṃ param // Rmañj_5.35 //",
    "GS40salrasmu:668": "kaphapittakṣayaṃ dhātukuṣṭhaghnaṃ ca rasāyanam /",
    "GS40salrasmu:669": "nāśayecchūlam arśāṃsi vṛkṣamindrāśaniryathā // Rmañj_5.36 //",
    "GS40salrasmu:670": "<rājarīti-, ghoṣaśodhana, -māraṇa>",
    "GS40salrasmu:671": "rājarītistathā ghoṣaṃ tāmravanmārayet pṛthak /",
    "GS40salrasmu:672": "tāmravacchodhanaṃ teṣāṃ tāmravad guṇakārakam // Rmañj_5.37 //",
    "GS40salrasmu:673": "<nāgavaṅgaśodhanam>",
    "GS40salrasmu:674": "nāgavaṅgau ca galitau ravidugdhena secayet /",
    "GS40salrasmu:675": "trivāraṃ śuddhimāyāti sacchidre haṇḍikāntare // Rmañj_5.38 //",
    "GS40salrasmu:676": "<lead:: māraṇa (1)>",
    "GS40salrasmu:677": "tribhiḥ kumbhapuṭairnāgo vāsāsvarasamarditaḥ /",
    "GS40salrasmu:678": "sā śilā bhasmatāmeti tadrajaḥ sarvamehahṛt // Rmañj_5.39 //",
    "GS40salrasmu:679": "<nāgabhasma>",
    "GS40salrasmu:680": "bhūbhujaṅgam agastiṃ ca piṣṭvā pātraṃ vilepayet /",
    "GS40salrasmu:681": "tadrasaṃ vidrute nāge vāsāpāmārgasambhavam // Rmañj_5.40 //",
    "GS40salrasmu:682": "kṣāraṃ vimiśrayettatra caturthāṃśaṃ gurūktitaḥ /",
    "GS40salrasmu:683": "praharaṃ pācayeccullyāṃ vāsādarvyā ca ghaṭṭitā // Rmañj_5.41 //",
    "GS40salrasmu:684": "tata uddhṛtya taccūrṇaṃ vāsānīre vimardayet /",
    "GS40salrasmu:685": "puṭet punaḥ samuddhṛtya tenaiva parimardayet // Rmañj_5.42 //",
    "GS40salrasmu:686": "evaṃ sapta puṭaṃ nāgaṃ sindūraṃ jāyate dhruvam /",
    "GS40salrasmu:687": "<nāgabhasmaguṇāḥ>",
    "GS40salrasmu:688": "tārastho rañjano nāgo vātapittakaphāpahaḥ // Rmañj_5.43 //",
    "GS40salrasmu:689": "grahaṇīkuṣṭhamehārśaḥprāṇaśoṣaviṣāpahaḥ /",
    "GS40salrasmu:690": "<tin:: māraṇa (1)>",
    "GS40salrasmu:691": "ābhīraṃ śodhayedādau drāvayeddhaṇḍikāntare // Rmañj_5.44 //",
    "GS40salrasmu:692": "apāmārgacaturthāṃśaṃ cūrṇitaṃ melayettataḥ /",
    "GS40salrasmu:693": "sthūlāgrayā lohadarvyā śanaistad avacālayet // Rmañj_5.45 //",
    "GS40salrasmu:694": "yāvadbhasmatvamāyāti tāvanmardyaṃ ca pūrvavat /",
    "GS40salrasmu:695": "tata ekīkṛtaṃ sarvaṃ bhavedaṅgāravarṇakam // Rmañj_5.46 //",
    "GS40salrasmu:696": "nūtanena śarāveṇa rodhayedantare bhiṣak /",
    "GS40salrasmu:697": "paścāttīvrāgninā pakvaṃ vaṅgabhasma bhaveddhruvam // Rmañj_5.47 //",
    "GS40salrasmu:698": "<tin:: māraṇa (2)>",
    "GS40salrasmu:699": "vaṅgaṃ satālamarkasya piṣṭvā dugdhena taṃ puṭet /",
    "GS40salrasmu:700": "śuṣkāśvatthabhavairvalkaiḥ saptadhā bhasmatāṃ vrajet // Rmañj_5.48 //",
    "GS40salrasmu:701": "<vaṅgabhasmaguṇāḥ>",
    "GS40salrasmu:702": "vaṅgaṃ tiktoṣṇakaṃ rūkṣamīṣadvātaprakopanam /",
    "GS40salrasmu:703": "mehaśleṣmāmayaghnaṃ ca kṛmighnaṃ mohanāśanam // Rmañj_5.49 //",
    "GS40salrasmu:704": "<iron:: śodhana:: adri>",
    "GS40salrasmu:705": "triphalādaṣṭaguṇe toye triphalā ṣoḍaśaṃ palam /",
    "GS40salrasmu:706": "tatkvāthe pādaśeṣe tu lohasya palapañcakam // Rmañj_5.50 //",
    "GS40salrasmu:707": "kṛtvā patrāṇi taptāni saptavāraṃ niṣecayet /",
    "GS40salrasmu:708": "evaṃ pralīyate doṣo girijo lohasambhavaḥ // Rmañj_5.51 //",
    "GS40salrasmu:709": "<lohabhasma>",
    "GS40salrasmu:710": "śuddhasya sūtarājasya bhāgo bhāgadvayaṃ baleḥ /",
    "GS40salrasmu:711": "dvayoḥ samaṃ sāracūrṇaṃ mardayet kanyakāmbunā // Rmañj_5.52 //",
    "GS40salrasmu:712": "yāmadvayaṃ tato golaṃ sthāpayettāmrabhājane /",
    "GS40salrasmu:713": "ācchādyairaṇḍajaiḥ patrairuṣṇo yāmadvayaṃ bhavet // Rmañj_5.53 //",
    "GS40salrasmu:714": "tridinaṃ dhānyarāśisthaṃ taṃ tato mardayed dṛḍham /",
    "GS40salrasmu:715": "rajastadvastragalitaṃ nīre tarati haṃsavat // Rmañj_5.54 //",
    "GS40salrasmu:716": "tīkṣṇaṃ muṇḍaṃ kāntalohaṃ nirutthaṃ jāyate mṛtam /",
    "GS40salrasmu:717": "triphalāmadhusaṃyuktam etatsevyaṃ rasāyanam // Rmañj_5.55 //",
    "GS40salrasmu:718": "<lohabhasma>",
    "GS40salrasmu:719": "dvādaśāṃśena daradaṃ tīkṣṇacūrṇasya melayet /",
    "GS40salrasmu:720": "kanyānīreṇa saṃmardya yāmayugmaṃ tu tatpuṭet /",
    "GS40salrasmu:721": "puṭedevaṃ lohacūrṇaṃ saptadhā maraṇaṃ vrajet // Rmañj_5.56 //",
    "GS40salrasmu:722": "<lohabhasma>",
    "GS40salrasmu:723": "kākodumbarikānīre lohapatrāṇi secayet /",
    "GS40salrasmu:724": "taptataptāni ṣaḍvāraṃ kuṭṭayettad udūkhale // Rmañj_5.57 //",
    "GS40salrasmu:725": "tatpañcamāṃśaṃ daradaṃ kṣiptvā sarvaṃ vimardayet /",
    "GS40salrasmu:726": "kumārīnīratas tīkṣṇaṃ puṭe gajapuṭe tathā // Rmañj_5.58 //",
    "GS40salrasmu:727": "trivāraṃ triphalākvāthaistatsaṃkhyākairatandritaḥ /",
    "GS40salrasmu:728": "evaṃ caturdaśapuṭairlohaṃ vāritaraṃ bhavet // Rmañj_5.59 //",
    "GS40salrasmu:729": "<lohabhasma>",
    "GS40salrasmu:730": "tindūphalasya majjāyāṃ khaḍgaṃ liptvātape khare /",
    "GS40salrasmu:731": "dhārayet kāṃsyapātreṇa dinaikena puṭatyalam // Rmañj_5.60 //",
    "GS40salrasmu:732": "lepaṃ punaḥ punaḥ kuryād dinānte tatprapeṣayet /",
    "GS40salrasmu:733": "triphalākvāthasaṃyuktaṃ dinaikena mṛtirbhavet // Rmañj_5.61 //",
    "GS40salrasmu:734": "<lohabhasma>",
    "GS40salrasmu:735": "lohaṃ patramatīva taptamasakṛtkvāthe kṣipettraiphale cūrṇībhūtamato bhavet triphalaje kvāthe pacet gojale /",
    "GS40salrasmu:736": "matsyākṣītriphalārasena puṭayedyāvannirutthaṃ bhavet paścādājyamadhuplutaṃ supuṭitaṃ bhasma bhaved āyasam // Rmañj_5.62 //",
    "GS40salrasmu:737": "<iron:: checking the vāritara state>",
    "GS40salrasmu:738": "sarvametanmṛtaṃ lohaṃ dhmātavyaṃ mṛtapañcake /",
    "GS40salrasmu:739": "yadyeva syānnirutthānaṃ satyaṃ vāritaraṃ bhavet // Rmañj_5.63 //",
    "GS40salrasmu:740": "<lohanirutthabhasma>",
    "GS40salrasmu:741": "gandhakaṃ tutthakaṃ lohaṃ tulyaṃ khalve vimardayet /",
    "GS40salrasmu:742": "dinaikaṃ kanyakādrāvai ruddhvā gajapuṭe pacet /",
    "GS40salrasmu:743": "ityevaṃ sarvalohānāṃ kartavyetthaṃ nirutthitiḥ // Rmañj_5.64 //",
    "GS40salrasmu:744": "<lohabhasmaguṇāḥ>",
    "GS40salrasmu:745": "kṛṣṇāyaso'tha śūlārśaḥkuṣṭhapāṇḍutvamehanut /",
    "GS40salrasmu:746": "vayaḥsthaṃ guru cakṣuṣyaṃ saraṃ medogadāpaham // Rmañj_5.65 //",
    "GS40salrasmu:747": "āyuḥpradātā balavīryakartā rogasya hartā madanasya kartā /",
    "GS40salrasmu:748": "ayaḥsamānaṃ nahi kiṃcid anyad rasāyanaṃ śreṣṭhatamaṃ hi janto //",
    "GS40salrasmu:749": "kūṣmāṇḍaṃ tilatailaṃ ca māṣānnaṃ rājakaṃ tathā /",
    "GS40salrasmu:750": "madyamamlarasaṃ caiva tyajellohasya sevakaḥ // Rmañj_5.67 //",
    "GS40salrasmu:751": "<muṇḍa>",
    "GS40salrasmu:752": "ye guṇā mārite muṇḍe te guṇā muṇḍakiṭṭake /",
    "GS40salrasmu:753": "tasmāt sarvatra maṇḍūraṃ rogaśāntyai niyojayet // Rmañj_5.68 //",
    "GS40salrasmu:754": "śatotthamuttamaṃ kiṭṭaṃ madhyamāśītivārṣikam /",
    "GS40salrasmu:755": "adhamaṃ ṣaṣṭivarṣīyaṃ tato hīnaṃ viṣopamam // Rmañj_5.69 //",
    "GS40salrasmu:756": "dagdhākṣakāṣṭhair malam āyasaṃ tu gomūtranirvāpitamaṣṭavārān /",
    "GS40salrasmu:757": "vicūrṇya līḍhaṃ madhunācireṇa nṛṇāṃ kṣayaṃ pāṇḍugadaṃ nihanti //",
    "GS40salrasmu:758": "kiṭṭāddaśaguṇaṃ muṇḍaṃ muṇḍāttīkṣṇaṃ śatādhikam /",
    "GS40salrasmu:759": "tīkṣṇāllakṣaguṇaṃ kāntaṃ bhakṣaṇāt kurute guṇam // Rmañj_5.71 //",
    "GS40salrasmu:760": "Rmañj, 6",
    "GS40salrasmu:761": "kṣīrābdherutthitaṃ devaṃ pītavastraṃ caturbhujam /",
    "GS40salrasmu:762": "vande dhanvantariṃ nityaṃ nānāgadaniṣūdanam // Rmañj_6.1 //",
    "GS40salrasmu:763": "yathā gurumukhaṃ śrutvā sānubhūtaṃ ca tadrasam /",
    "GS40salrasmu:764": "sa rasaḥ procyate hyatra vyādhināśanahetave // Rmañj_6.2 //",
    "GS40salrasmu:765": "muktvaikaṃ rasavaidyaṃ ca lābhapūjāyaśasvinam /",
    "GS40salrasmu:766": "tṛṇakāṣṭhauṣadhair vaidyaḥ ko labheta varāṭikām // Rmañj_6.3 //",
    "GS40salrasmu:767": "yasya rogasya yo yogo munibhiḥ parikīrtitaḥ /",
    "GS40salrasmu:768": "tattadyogasamāyuktaṃ bhiṣak sūtaṃ prayojayet // Rmañj_6.4 //",
    "GS40salrasmu:769": "mātrādhikaṃ na seveta rasaṃ vā viṣam auṣadham /",
    "GS40salrasmu:770": "tryādhibaddhaṃ ca koṣṭhaṃ ca vīkṣya mātrāṃ prayojayet // Rmañj_6.5 //",
    "GS40salrasmu:771": "<ratnagarbhapaṭolī>",
    "GS40salrasmu:772": "rasaṃ vajraṃ hema tāraṃ nāgaṃ lohaṃ ca tāmrakam /",
    "GS40salrasmu:773": "tulyāṃśamārite yojyaṃ muktāmākṣikavidrumam // Rmañj_6.6 //",
    "GS40salrasmu:774": "śaṃkhaṃ ca tulyatulyāṃśaṃ saptāhaṃ citrakadravaiḥ /",
    "GS40salrasmu:775": "mardayitvā vicūrṇyātha tenāpūrya varāṭikām // Rmañj_6.7 //",
    "GS40salrasmu:776": "ṭaṅkaṇaṃ ravidugdhena piṣṭvā mūṣāṃ ca bandhayet /",
    "GS40salrasmu:777": "mṛdbhāṇḍe ca nirudhyātha samyaggajapuṭe pacet // Rmañj_6.8 //",
    "GS40salrasmu:778": "svāṅgaśītaṃ samuddhṛtya sūkṣmacūrṇāni kārayet /",
    "GS40salrasmu:779": "ādāya cūrṇayetsarvaṃ nirguṇḍyāḥ saptabhāvanāḥ // Rmañj_6.9 //",
    "GS40salrasmu:780": "ārdrakasya rasaiḥ sapta citrakasyaikaviṃśatiḥ /",
    "GS40salrasmu:781": "dravairbhāvyaṃ tataḥ śoṣyaṃ deyaṃ guñjācatuṣṭayam // Rmañj_6.10 //",
    "GS40salrasmu:782": "kṣayarogaṃ nihantyāśu sādhyāsādhyaṃ na saṃśayaḥ /",
    "GS40salrasmu:783": "yojayet pippalīkṣaudraiḥ saghṛtairmaricena ca // Rmañj_6.11 //",
    "GS40salrasmu:784": "mahārogāṣṭake kāse jvare śvāse'tisārake /",
    "GS40salrasmu:785": "poṭalīratnagarbho'yaṃ yogavāheṣu yojayet // Rmañj_6.12 //",
    "GS40salrasmu:786": "<mṛgāṅkarasaḥ>",
    "GS40salrasmu:787": "syādrasena samaṃ hema mauktikaṃ dviguṇaṃ bhavet /",
    "GS40salrasmu:788": "gandhakaṃ ca samaṃ tena rasapādastu ṭaṃkaṇam // Rmañj_6.13 //",
    "GS40salrasmu:789": "sarvaṃ tadgolakaṃ kṛtvā kāñjikenāvaśoṣayet /",
    "GS40salrasmu:790": "bhāṇḍe lavaṇapūrṇe ca pacedyāmacatuṣṭayam // Rmañj_6.14 //",
    "GS40salrasmu:791": "mṛgāṅkasaṃjñako jñeyo rājayoganikṛntanaḥ /",
    "GS40salrasmu:792": "guñjācatuṣṭayaṃ cāsya maricairbhakṣayedbhiṣak // Rmañj_6.15 //",
    "GS40salrasmu:793": "pippalīdaśakairvāpi madhunā lehayed budhaḥ /",
    "GS40salrasmu:794": "pathyaṃ sulaghumāṃsena prāyeṇāsya prayojayet // Rmañj_6.16 //",
    "GS40salrasmu:795": "dadhyājyagavyaṃ takraṃ vā kṣīraṃ vājaṃ prayojayet /",
    "GS40salrasmu:796": "vyañjanair mṛtapakvaiśca nātikṣārair ahiṅgukaiḥ // Rmañj_6.17 //",
    "GS40salrasmu:797": "elājambīramaricaiḥ saṃskṛtairavidāhibhiḥ /",
    "GS40salrasmu:798": "vṛntākatailabilvāni kāravellaṃ ca varjayet // Rmañj_6.18 //",
    "GS40salrasmu:799": "striyaṃ parihared dūrāt kopaṃ cāpi parityajet /",
    "GS40salrasmu:800": "vallī tumbarikānāma tanmūlaṃ kvāthayetpalam // Rmañj_6.19 //",
    "GS40salrasmu:801": "kaṭukatrayasaṃyuktaṃ pāyayetkāsaśāntaye /",
    "GS40salrasmu:802": "triśūlī yā samākhyātā tanmūlaṃ kvāthayed valam // Rmañj_6.20 //",
    "GS40salrasmu:803": "īṣaddhiṅgusamāyuktaṃ kākiṇī citrakaṃ vacā /",
    "GS40salrasmu:804": "bhakṣayetpathyabhojyaṃ ca sarvarogapraśāntaye // Rmañj_6.21 //",
    "GS40salrasmu:805": "markaṭīpatracūrṇasya guṭikāṃ madhunā kṛtām /",
    "GS40salrasmu:806": "dhārayet satataṃ vaktre kāsaviṣṭambhanāśinīm // Rmañj_6.22 //",
    "GS40salrasmu:807": "chāgamāṃsaṃ payaśchāgaṃ chāgaṃ sarpiḥ sanāgaram /",
    "GS40salrasmu:808": "chāgopasevāsahanaṃ chāgamadhye tu yakṣmanut // Rmañj_6.23 //",
    "GS40salrasmu:809": "malāyattaṃ balaṃ puṃsāṃ śukrāyattaṃ ca jīvitam /",
    "GS40salrasmu:810": "ato viśeṣato rakṣedyakṣmiṇo malaretasī // Rmañj_6.24 //",
    "GS40salrasmu:811": "<lokanātharasaḥ>",
    "GS40salrasmu:812": "palaṃ kapardacūrṇasya palaṃ pāradagandhayoḥ /",
    "GS40salrasmu:813": "māṣo'pi ṭaṃkaṇasyaiko jambīreṇa vimardayet // Rmañj_6.25 //",
    "GS40salrasmu:814": "puṭellokeśvaro nāma lokanātho'yamuttamaḥ /",
    "GS40salrasmu:815": "jayetkuṣṭhaṃ raktapittamanyarogaṃ kṣayaṃ nayet // Rmañj_6.26 //",
    "GS40salrasmu:816": "puṣṭavīryapradātā ca kāntilāvaṇyadaḥ paraḥ /",
    "GS40salrasmu:817": "ko'sti lokeśvarād anyo nṛṇāṃ śambhumukhodgatāt // Rmañj_6.27 //",
    "GS40salrasmu:818": "<lokeśvarapaṭolīrasaḥ>",
    "GS40salrasmu:819": "rasasya bhasmanā hema pādāṃśena prakalpayet /",
    "GS40salrasmu:820": "dviguṇaṃ gandhakaṃ dattvā mardayeccitrakāmbunā // Rmañj_6.28 //",
    "GS40salrasmu:821": "varāṭakāṃśca sampūrya ṭaṅkaṇena nirudhya ca /",
    "GS40salrasmu:822": "bhāṇḍe cūrṇaṃ pratilikhetkṣiptvā rundhīta mṛnmaye // Rmañj_6.29 //",
    "GS40salrasmu:823": "śoṣayitvā puṭedgarbhe vahniṃ dattvā parāhnike /",
    "GS40salrasmu:824": "svāṃgaśītaṃ samuddhṛtya cūrṇayitvātha vinyaset // Rmañj_6.30 //",
    "GS40salrasmu:825": "eṣa lokeśvaro nāma vīryapuṣṭivivarddhanaḥ /",
    "GS40salrasmu:826": "guñjācatuṣṭayaṃ cāsya pippalīmadhusaṃyutam // Rmañj_6.31 //",
    "GS40salrasmu:827": "khādayetparayā bhaktyā lokeśaḥ sarvasiddhidaḥ /",
    "GS40salrasmu:828": "aṅgakārśye'gnimāndye ca kāsapitte rasastvayam // Rmañj_6.32 //",
    "GS40salrasmu:829": "maricairghṛtasaṃyuktaiḥ pradātavyo dinatrayam /",
    "GS40salrasmu:830": "lavaṇaṃ varjayettatra śayītottānapādataḥ // Rmañj_6.33 //",
    "GS40salrasmu:831": "ekaviṃśaddinaṃ yāvanmaricaṃ saghṛtaṃ pibet /",
    "GS40salrasmu:832": "pathyaṃ mṛgāṅkavaddeyaṃ śayītottānapādataḥ // Rmañj_6.34 //",
    "GS40salrasmu:833": "ye śuṣkā viṣamānilaiḥ kṣayarujā vyāptāśca ye kuṣṭhino ye pāṇḍutvahatāḥ kuvaidyavidhinā ye śoṣiṇo durbhagāḥ /",
    "GS40salrasmu:834": "ye taptā vividhair jvarair bhramamadonmādaiḥ pramādaṃ gatāste sarve vigatāmayā hatarujaḥ syuḥ poṭalīsevayā // Rmañj_6.35 //",
    "GS40salrasmu:835": "<rājamṛgāṅkarasaḥ>",
    "GS40salrasmu:836": "rasabhasma trayo bhāgā bhāgaikaṃ hemabhasmakam /",
    "GS40salrasmu:837": "mṛtatāmrasya bhāgaikaṃ śilāgandhakatālakam // Rmañj_6.36 //",
    "GS40salrasmu:838": "pratibhāgadvayaṃ śuddhamekīkṛtya vicūrṇayet /",
    "GS40salrasmu:839": "varāṭīḥ pūrayettena hyajākṣīreṇa ṭaṃkaṇam // Rmañj_6.37 //",
    "GS40salrasmu:840": "piṣṭvā tena mukhaṃ ruddhvā mṛdbhāṇḍe ca nirodhayet /",
    "GS40salrasmu:841": "śuṣkaṃ gajapuṭe pācyaṃ cūrṇayetsvāṅgaśītalam // Rmañj_6.38 //",
    "GS40salrasmu:842": "raso rājamṛgāṅko'yaṃ caturguñjaḥ kaphāpahaḥ /",
    "GS40salrasmu:843": "daśabhiḥ pippalīkṣaudrairmaricaikonaviṃśatiḥ /",
    "GS40salrasmu:844": "saghṛtairdāpayetkvāthaṃ vātaśleṣmodbhave kṣaye // Rmañj_6.39 //",
    "GS40salrasmu:845": "<ratnagirirasaḥ>",
    "GS40salrasmu:846": "śuddhaṃ sūtaṃ samaṃ gandhaṃ mṛtaṃ svarṇābhratāmrakam /",
    "GS40salrasmu:847": "pratyekaṃ sūtatulyaṃ syātsūtārddhaṃ mṛtalohakam // Rmañj_6.40 //",
    "GS40salrasmu:848": "lohārddhaṃ mṛtavaikrāntaṃ mardayedbhṛṅgajairdravaiḥ /",
    "GS40salrasmu:849": "parpaṭīrasavatpācyaṃ cūrṇitaṃ bhāvayetpṛthak // Rmañj_6.41 //",
    "GS40salrasmu:850": "śigruvāsakanirguṇḍīvacāsomāgnibhṛṅgajaiḥ /",
    "GS40salrasmu:851": "kṣudrāmṛtājayantībhir munibrāhmīsutiktakaiḥ // Rmañj_6.42 //",
    "GS40salrasmu:852": "kanyādrāvaiśca saṃbhāvya pratidrāvaistridhā tridhā /",
    "GS40salrasmu:853": "ruddhvā laghupuṭe pācyaṃ bhūdhare taṃ samuddharet // Rmañj_6.43 //",
    "GS40salrasmu:854": "imaṃ navajvare dadyānmāṣamātraṃ rasasya tu // Rmañj_6.44 //",
    "GS40salrasmu:855": "kṛṣṇādhānyakasammiśraṃ muhūrtādvijvaro bhavet /",
    "GS40salrasmu:856": "ayaṃ ratnagirirnāma raso yogasya vāhakaḥ // Rmañj_6.45 //",
    "GS40salrasmu:857": "<hiṅguleśvararasaḥ (?)>",
    "GS40salrasmu:858": "tulyāṃśaṃ cūrṇayet khalve pippalīṃ hiṅgulaṃ viṣam /",
    "GS40salrasmu:859": "dviguṃjaṃ madhunā deyaṃ vātajvaranivṛttaye // Rmañj_6.46 //",
    "GS40salrasmu:860": "<śītabhañjīrasaḥ>",
    "GS40salrasmu:861": "pāradaṃ rasakaṃ tālaṃ tutthaṃ ṭaṅkaṇagandhakam /",
    "GS40salrasmu:862": "sarvametatsamaṃ śuddhaṃ kāravellyā dravairdinam // Rmañj_6.47 //",
    "GS40salrasmu:863": "mardayettena kalkena tāmrapātrodaraṃ lipet /",
    "GS40salrasmu:864": "aṅgulyardhapramāṇena pacettatsikatāhvaye // Rmañj_6.48 //",
    "GS40salrasmu:865": "yantre yāvatsphuṭantyevaṃ vrīhayastasya pṛṣṭhataḥ /",
    "GS40salrasmu:866": "tataḥ suśītalaṃ grāhyaṃ tāmrapātrodarādbhiṣak // Rmañj_6.49 //",
    "GS40salrasmu:867": "śītabhañjīraso nāma cūrṇayenmaricaiḥ samam /",
    "GS40salrasmu:868": "māṣaikaṃ parṇakhaṇḍena bhakṣayennāśayejjvaram /",
    "GS40salrasmu:869": "tridinair viṣamaṃ tīvramekadvitricaturthakam // Rmañj_6.50 //",
    "GS40salrasmu:870": "<śītabhañjīrasaḥ>",
    "GS40salrasmu:871": "rasahiṅgulagandhaṃ ca jaipālaṃ ca tribhiḥ samam /",
    "GS40salrasmu:872": "dantīkvāthena saṃmardya raso jvaraharaḥ smṛtaḥ // Rmañj_6.51 //",
    "GS40salrasmu:873": "ārdrakasya rasenātha dāpayedraktikādvayam /",
    "GS40salrasmu:874": "navajvaraṃ mahāghoraṃ nāśayedyāmamātrataḥ // Rmañj_6.52 //",
    "GS40salrasmu:875": "śarkarā dadhibhaktaṃ ca pathyaṃ deyaṃ prayatnataḥ /",
    "GS40salrasmu:876": "śītatoyaṃ pibeccānu ikṣumudgaraso hitaḥ /",
    "GS40salrasmu:877": "śītabhañjīraso nāma sarvajvaravināśakaḥ // Rmañj_6.53 //",
    "GS40salrasmu:878": "<śītārirasaḥ>",
    "GS40salrasmu:879": "sūtakaṃ ṭaṅkaṇaṃ gandhaṃ śulbacūrṇaṃ samaṃ samam /",
    "GS40salrasmu:880": "sūtāddviguṇitaṃ deyaṃ jaipālaṃ tuṣavarjitam // Rmañj_6.54 //",
    "GS40salrasmu:881": "saindhavaṃ maricaṃ ciñcātvagbhasmāpi ca śarkarāḥ /",
    "GS40salrasmu:882": "pratyekaṃ sūtatulyaṃ syājjambīrair mardayed dinam // Rmañj_6.55 //",
    "GS40salrasmu:883": "dviguñjaṃ taptatoyena vātaśleṣmajvarāpaham /",
    "GS40salrasmu:884": "rasaḥ śītārināmāyaṃ śītajvaraharaḥ paraḥ // Rmañj_6.56 //",
    "GS40salrasmu:885": "<jvararājarasaḥ>",
    "GS40salrasmu:886": "bhāgaikaṃ rasarājasya bhāgasyārdhena mākṣikā // Rmañj_6.57 //",
    "GS40salrasmu:887": "bhāgadvayaṃ śilāyāśca gandhakasya trayo matāḥ /",
    "GS40salrasmu:888": "tālakāṣṭādaśa bhāgāḥ śulbasya bhāgapañcakam // Rmañj_6.58 //",
    "GS40salrasmu:889": "bhallātakatrayo bhāgāḥ sarvamekatra cūrṇayet /",
    "GS40salrasmu:890": "vajrīkṣīraplutaṃ kṛtvā dṛḍhe mṛnmayabhājane // Rmañj_6.59 //",
    "GS40salrasmu:891": "vidhāya sudṛḍhaṃ mudrāṃ pacedyāmacatuṣṭayam /",
    "GS40salrasmu:892": "svāṅgaśītaṃ samuddhṛtya mardayetsudṛḍhaṃ punaḥ // Rmañj_6.60 //",
    "GS40salrasmu:893": "guñjācatuṣṭayaṃ cāsya parṇakhaṇḍena dāpayet /",
    "GS40salrasmu:894": "jvararājaḥ prasiddho'yamaṣṭajvaravināśakaḥ // Rmañj_6.61 //",
    "GS40salrasmu:895": "prātaḥkāle prabhujyainaṃ pathyaṃ takraudanaṃ hitam /",
    "GS40salrasmu:896": "bhāgena tutthasaṃyuktaṃ cāturthikanivāraṇam // Rmañj_6.62 //",
    "GS40salrasmu:897": "<mahājvarāṅkuśarasaḥ>",
    "GS40salrasmu:898": "sūtaṃ gandhaṃ viṣaṃ tulyaṃ dhūrtabījaṃ tribhiḥ samam /",
    "GS40salrasmu:899": "taccūrṇāddviguṇaṃ vyoṣacūrṇaṃ guñjādvayaṃ hitam // Rmañj_6.63 //",
    "GS40salrasmu:900": "jambīrakasya majjābhirārdrakasya rasairyutaḥ /",
    "GS40salrasmu:901": "mahājvarāṅkuśo nāma jvarāṣṭakanikṛntanaḥ // Rmañj_6.64 //",
    "GS40salrasmu:902": "aikāhikaṃ dvyāhikaṃ ca tryāhikaṃ ca caturthakam /",
    "GS40salrasmu:903": "viṣamaṃ ca tridoṣotthaṃ hanti sarvaṃ na saṃśayaḥ // Rmañj_6.65 //",
    "GS40salrasmu:904": "vyāyāmaṃ ca vyavāyaṃ ca snānaṃ caṅkramaṇaṃ tathā /",
    "GS40salrasmu:905": "jvaramukto na seveta yāvanno balavānbhavet // Rmañj_6.66 //",
    "GS40salrasmu:906": "<prāṇeśvararasaḥ>",
    "GS40salrasmu:907": "śuddhasūtaṃ tathā gandhaṃ mṛtābhraṃ viṣasaṃyutam // Rmañj_6.67 //",
    "GS40salrasmu:908": "samaṃ tanmardayettālamūlīnīrais tryahaṃ budhaḥ /",
    "GS40salrasmu:909": "pūrayetkupikāṃ tena mudrayitvā viśoṣayet // Rmañj_6.68 //",
    "GS40salrasmu:910": "saptabhirmṛttikāvastrairveṣṭayitvātha śoṣayet /",
    "GS40salrasmu:911": "puṭet kumbhapramāṇena svāṅgaśītaṃ samuddharet // Rmañj_6.69 //",
    "GS40salrasmu:912": "gṛhītvā kupikāmadhyānmardayecca dinaṃ tataḥ /",
    "GS40salrasmu:913": "ajājīcitrakaṃ hiṅgu svarjikā ṭaṅkaṇaṃ ca yat // Rmañj_6.70 //",
    "GS40salrasmu:914": "gugguluḥ pañcalavaṇaṃ yavakṣāro yavānikā /",
    "GS40salrasmu:915": "maricaṃ pippalī caiva pratyekaṃ ca samānataḥ // Rmañj_6.71 //",
    "GS40salrasmu:916": "eṣāṃ kaṣāyeṇa punarbhāvayetsaptadhātape /",
    "GS40salrasmu:917": "nāgavallīdalayutaḥ pañcaguñjo raseśvaraḥ // Rmañj_6.72 //",
    "GS40salrasmu:918": "dadyānnavajvare tīvre soṣṇaṃ vāri pibedanu /",
    "GS40salrasmu:919": "prāṇeśvaro raso nāma sannipātaprakopanut // Rmañj_6.73 //",
    "GS40salrasmu:920": "śītajvare dāhapūrve gulme śūle tridoṣaje /",
    "GS40salrasmu:921": "vāñchitaṃ bhojanaṃ dadyāt kuryāccandanalepanam // Rmañj_6.74 //",
    "GS40salrasmu:922": "tāpodrekasya śamanaṃ bālābhāṣaṇagāyanaiḥ /",
    "GS40salrasmu:923": "prabhavennātra sandehaḥ svāsthyaṃ ca labhate naraḥ // Rmañj_6.75 //",
    "GS40salrasmu:924": "<navajvarebhasiṃharasaḥ>",
    "GS40salrasmu:925": "śuddhaṃ sūtaṃ tathā gandhaṃ lohaṃ tāmraṃ ca sīsakam /",
    "GS40salrasmu:926": "maricaṃ pippalīṃ viśvaṃ samabhāgāni cūrṇayet // Rmañj_6.76 //",
    "GS40salrasmu:927": "arddhabhāgaṃ viṣaṃ dattvā mardayedvāsaradvayam /",
    "GS40salrasmu:928": "śṛṅgaverānupānena dadyād guñjādvayaṃ bhiṣak // Rmañj_6.77 //",
    "GS40salrasmu:929": "navajvare mahāghore vāte saṃgrahaṇīgade /",
    "GS40salrasmu:930": "navajvarebhasiṃho'yaṃ sarvarogeṣu yojayet // Rmañj_6.78 //",
    "GS40salrasmu:931": "<pañcānanajvarāṅkuśarasaḥ>",
    "GS40salrasmu:932": "śambhoḥ kaṇṭhavibhūṣaṇaṃ samaricaṃ mārāriraktaṃ raviḥ pakṣau sāgaralocanaṃ śaśiyutaṃ bhāgo'rkasaṃkhyānvitam",
    "GS40salrasmu:933": "khalve taṃ khalu marditaṃ ravijalair guñjaikamātraṃ tataḥ siddho'yaṃ",
    "GS40salrasmu:934": "jvaradantadarpadalanaḥ pañcānanākhyo rasaḥ // Rmañj_6.79 //",
    "GS40salrasmu:935": "pathyaṃ ca deyaṃ dadhitakrabhaktaṃ sindhūtthayuktaṃ sitayā sametam /",
    "GS40salrasmu:936": "gandhānulepo himatoyapānaṃ dugdhaṃ ca deyaṃ śubhadāḍimaṃ ca // Rmañj_6.80",
    "GS40salrasmu:937": "<pañcānanarasaḥ>",
    "GS40salrasmu:938": "sūtaṃ gandhakacitrakaṃ trikaṭukaṃ mustā viṣaṃ traiphalam etebhyo dviguṇāṃ guḍena guṭikāṃ guṃjāpramāṇāṃ haret /",
    "GS40salrasmu:939": "kuṣṭhāṣṭādaśa vāyuśūlamudaraṃ śoṣapramehādikaṃ rogānīkakarīndradarpadalane khyāto hi pañcānanaḥ <mṛtasaṃjīvanīrasaḥ>",
    "GS40salrasmu:940": "mlecchasya bhāgāścatvāro jaipālasya trayo matāḥ /",
    "GS40salrasmu:941": "dvau bhāgau ṭaṅkaṇasyaiva bhāgaikamamṛtasya ca // Rmañj_6.82 //",
    "GS40salrasmu:942": "tatsarvaṃ mardayet sūkṣmaṃ śuṣkaṃ yāmaṃ bhiṣagvaraḥ /",
    "GS40salrasmu:943": "śṛṅgaverāmbunā deyo vyoṣacitrakasaindhavaiḥ /",
    "GS40salrasmu:944": "guñjādvayamitastāpaṃ haratyeṣa viniścayaḥ // Rmañj_6.83 //",
    "GS40salrasmu:945": "ghanasāreṇa yuktena candanena vilepayet // Rmañj_6.84 //",
    "GS40salrasmu:946": "vidadhyātkāṃsyapātreṇa jīvayedrogiṇaṃ bhiṣak /",
    "GS40salrasmu:947": "śālyannaṃ takrasahitaṃ bhojayed bilvasaṃyutam // Rmañj_6.85 //",
    "GS40salrasmu:948": "sannipāte mahāghore tridoṣe viṣamajvare /",
    "GS40salrasmu:949": "āmavāte vātaśūle gulme plīhni jalodare // Rmañj_6.86 //",
    "GS40salrasmu:950": "śītapūrve dāhapūrve viṣame satatajvare /",
    "GS40salrasmu:951": "agnimāṃdye ca vāte ca prayojyo'yaṃ raseśvaraḥ // Rmañj_6.87 //",
    "GS40salrasmu:952": "mṛtasaṃjīvanaṃ nāma khyāto'yaṃ rasasāgare // Rmañj_6.88 //",
    "GS40salrasmu:953": "<ravisundararasaḥ>",
    "GS40salrasmu:954": "dvibhāgatālena hataṃ ca tāmraṃ rasaṃ ca gandhaṃ ca viṣaṃ samaṃ syāt /",
    "GS40salrasmu:955": "jayapālabījaṃ dviguṇaṃ ca dadyāt trisaptavāreṇa divākarāṃśau // Rmañj_6.89",
    "GS40salrasmu:956": "vimardya nimbasvarasena cūrṇaṃ guñjaikamānaṃ sitayā sametam /",
    "GS40salrasmu:957": "jvarāṅkuśo'yaṃ ravisundarākhyo jvarānnihantyaṣṭavidhān samagrān //",
    "GS40salrasmu:958": "<sannipātabhairavarasaḥ>",
    "GS40salrasmu:959": "tāmragandharasaśvetaspandāmaricapūtanāḥ /",
    "GS40salrasmu:960": "samīnapittajaipālāstulyā ekatra marditāḥ // Rmañj_6.91 //",
    "GS40salrasmu:961": "guñjācatuṣṭayaṃ cāsyā navajvaraharaḥ paraḥ /",
    "GS40salrasmu:962": "jvarāṅkuśaḥ saṃnipātabhairavo'yaṃ prakāśitaḥ // Rmañj_6.92 //",
    "GS40salrasmu:963": "<bhasmeśvararasaḥ>",
    "GS40salrasmu:964": "bhasmaṣoḍaśaniṣkaṃ syādāraṇyopalakodbhavam /",
    "GS40salrasmu:965": "niṣkatrayaṃ ca maricaṃ viṣaṃ niṣkaṃ ca cūrṇayet // Rmañj_6.93 //",
    "GS40salrasmu:966": "ayaṃ bhasmeśvaro nāma sannipātanikṛntanaḥ /",
    "GS40salrasmu:967": "pañcaguñjāmito bhakṣedārdrakasya rasena ca // Rmañj_6.94 //",
    "GS40salrasmu:968": "<pratāpalaṅkeśvararasaḥ>",
    "GS40salrasmu:969": "apāmārgasya mūlasya cūrṇaṃ citrakamūlajaiḥ /",
    "GS40salrasmu:970": "valkalairmardayitvā ca rasaṃ vastreṇa gālayet // Rmañj_6.95 //",
    "GS40salrasmu:971": "tena sūtasamaṃ gandhamabhrakaṃ daradaṃ viṣam /",
    "GS40salrasmu:972": "ṭaṅkaṇaṃ tālakaṃ caiva mardayed dinasaptakam // Rmañj_6.96 //",
    "GS40salrasmu:973": "tridinaṃ muśalīkandairbhāvayed gharmarakṣitam /",
    "GS40salrasmu:974": "mūṣāṃ ca gostanākārāmāpūrya pariḍhakkayet // Rmañj_6.97 //",
    "GS40salrasmu:975": "saptabhir mṛttikāvastrair veṣṭayitvā puṭellaghu /",
    "GS40salrasmu:976": "rasatulyaṃ lohavaṅgau rajataṃ tāmrakaṃ tathā // Rmañj_6.98 //",
    "GS40salrasmu:977": "madhūkasārajaladau reṇukā gugguluḥ śilā /",
    "GS40salrasmu:978": "cavyakaṃ ca samāṃśaṃ syādbhāgārddhaṃ śodhitaṃ viṣam // Rmañj_6.99 //",
    "GS40salrasmu:979": "tatsarvaṃ mardayetkhalve bhāvayedviṣanīrataḥ /",
    "GS40salrasmu:980": "ātape saptadhā tīvre mardayed ghaṭikādvayam // Rmañj_6.100 //",
    "GS40salrasmu:981": "kaṭutrayakaṣāyeṇa kanakasya rasena ca /",
    "GS40salrasmu:982": "phalatrayakaṣāyeṇa munipuṣparasena ca // Rmañj_6.101 //",
    "GS40salrasmu:983": "samudraphalanīreṇa vijayāvāriṇā tathā /",
    "GS40salrasmu:984": "citrakasya kaṣāyeṇa jvālāmukhyā rasena ca // Rmañj_6.102 //",
    "GS40salrasmu:985": "pratyekaṃ saptadhā bhāvyaṃ tadvatpiṣṭaṃ ca bhāvayet /",
    "GS40salrasmu:986": "sarvasya samabhāgena viṣeṇa paridhūpayet // Rmañj_6.103 //",
    "GS40salrasmu:987": "dinaṃ vimardayitvātha rakṣayetkūpikāntare /",
    "GS40salrasmu:988": "guñjaikaṃ vahṇinīreṇa śṛṅgaverarasena vā // Rmañj_6.104 //",
    "GS40salrasmu:989": "pradadyādrogiṇe tīvramohavismṛtiśāntaye /",
    "GS40salrasmu:990": "śastreṇa tālumāhatya mardayedārdranīrataḥ // Rmañj_6.105 //",
    "GS40salrasmu:991": "nodghaṭante yadā dantāstadā kuryādamuṃ vidhim /",
    "GS40salrasmu:992": "secayenmantrayitvātha vārāṃ kumbhaśatair muhuḥ // Rmañj_6.106 //",
    "GS40salrasmu:993": "bhojanecchā yadā tasya jāyate rogiṇastadā /",
    "GS40salrasmu:994": "dadhyodanaṃ sitāyuktaṃ dadyāttakraṃ sajīrakam // Rmañj_6.107 //",
    "GS40salrasmu:995": "pāne pānaṃ sitāyuktaṃ yadīcchati tadā dadet /",
    "GS40salrasmu:996": "evaṃ kṛte na śāntiḥ syāttāpasya rasajasya ca // Rmañj_6.108 //",
    "GS40salrasmu:997": "sacandracandanarasollepanaṃ kuru śītalam /",
    "GS40salrasmu:998": "tūlikāmallikājātīpunnāgabakulāvṛtām // Rmañj_6.109 //",
    "GS40salrasmu:999": "vidhāya śayyāṃ tatrasthaṃ lepayeccandanair muhuḥ /",
    "GS40salrasmu:1000": "hāvabhāvavilāsoktikaṭākṣacañcalekṣaṇaiḥ // Rmañj_6.110 //",
    "GS40salrasmu:1001": "pīnottuṅgakucotpīḍaiḥ kāminīparirambhaṇaiḥ /",
    "GS40salrasmu:1002": "ramyavīṇāninādādyair gāyanaiḥ śravaṇāmṛtaiḥ // Rmañj_6.111 //",
    "GS40salrasmu:1003": "puṇyaślokapurāṇānāṃ kathāsambhāṣaṇaiḥ śubhaiḥ /",
    "GS40salrasmu:1004": "ebhiḥ prakāraistāpasya jāyate śamanaṃ param // Rmañj_6.112 //",
    "GS40salrasmu:1005": "varjayenmaithunaṃ tāvadyāvanno balavān bhavet /",
    "GS40salrasmu:1006": "dadyādvātādirogeṣu sindhuguggulavahṇibhiḥ // Rmañj_6.113 //",
    "GS40salrasmu:1007": "dadyātkaṇāmākṣikābhyāṃ kāmalākṣayapāṇḍuṣu /",
    "GS40salrasmu:1008": "tattadrogānupānena sarvarogeṣu yojayet // Rmañj_6.114 //",
    "GS40salrasmu:1009": "ayaṃ pratāpalaṅkeśaḥ sannipātanikṛntanaḥ // Rmañj_6.115 //",
    "GS40salrasmu:1010": "<mahodadhirasaḥ>",
    "GS40salrasmu:1011": "sūtakaṃ gandhakaṃ lohaṃ viṣaṃ cāpi varāṭakam /",
    "GS40salrasmu:1012": "tāmrakaṃ vaṅgabhasmātha abhrakaṃ ca samāṃśakam // Rmañj_6.116 //",
    "GS40salrasmu:1013": "trikaṭu patramustaṃ ca viḍaṅgaṃ nāgakeśaram /",
    "GS40salrasmu:1014": "reṇukāmalakaṃ caiva pippalīmūlameva ca // Rmañj_6.117 //",
    "GS40salrasmu:1015": "eṣāṃ ca dviguṇaṃ bhāgaṃ mardayitvā prayatnataḥ /",
    "GS40salrasmu:1016": "bhāvanā tatra dātavyā gajapippalikāmbunā // Rmañj_6.118 //",
    "GS40salrasmu:1017": "mātrā caṇakamānā tu vaṭikeyaṃ prakīrtitā /",
    "GS40salrasmu:1018": "śvāsaṃ hanti tathā kāsam arśāṃsi ca bhagandaram // Rmañj_6.119 //",
    "GS40salrasmu:1019": "hṛcchūlaṃ pārśvaśūlaṃ ca karṇarogaṃ kapālikam /",
    "GS40salrasmu:1020": "haretsaṃgrahaṇīrogamaṣṭau ca jāṭharāṇi ca /",
    "GS40salrasmu:1021": "pramehaviṃśatiṃ caiva aśmarīṃ ca caturvidhām // Rmañj_6.120 //",
    "GS40salrasmu:1022": "na cānnapāne parihāramasti na śītavātādhvani maithune ca /",
    "GS40salrasmu:1023": "yatheṣṭaceṣṭābhirataḥ prayoge naro bhavetkāñcanarāśigauraḥ // Rmañj_6.121",
    "GS40salrasmu:1024": "<madodadhivaṭī>",
    "GS40salrasmu:1025": "ekaikaṃ viṣasūtaṃ ca jātī ṭaṅkaṃ dvikaṃ dvikam /",
    "GS40salrasmu:1026": "kṛṣṇātrikaṃ viśvaṣaṭkaṃ dagdhaṃ kapardikādvikam // Rmañj_6.122 //",
    "GS40salrasmu:1027": "devapuṣpaṃ bāṇamitaṃ sarvaṃ saṃmardya yatnataḥ /",
    "GS40salrasmu:1028": "mahodadhyākhyavaṭikā naṣṭasyāgneśca dīpanī // Rmañj_6.123 //",
    "GS40salrasmu:1029": "<unmattarasaḥ>",
    "GS40salrasmu:1030": "rasaṃ ca gandhakaṃ caiva dhattūraphalajair dravaiḥ /",
    "GS40salrasmu:1031": "mardayed dinamekaṃ ca tulyaṃ trikaṭukaṃ kṣipet // Rmañj_6.124 //",
    "GS40salrasmu:1032": "unmattākhyaraso nāma sannipātanikṛntanaḥ /",
    "GS40salrasmu:1033": "kastena na kṛto dharmaḥ kāṃ ca pūjāṃ na so'rhati /",
    "GS40salrasmu:1034": "sannipātārṇave magnaṃ yo'bhyuddharati dehinam // Rmañj_6.125 //",
    "GS40salrasmu:1035": "<saṃjñākaraṇarasaḥ>",
    "GS40salrasmu:1036": "vacā rasonakaṭukaṃ saindhavaṃ bṛhatīphalam /",
    "GS40salrasmu:1037": "rudrākṣaṃ madhusāraṃ ca phalaṃ sāmudrakāmṛtam // Rmañj_6.126 //",
    "GS40salrasmu:1038": "samabhāgāni caitāni hyarkakṣīreṇa bhāvayet /",
    "GS40salrasmu:1039": "bhāvayenmatsyapittena trivāraṃ cūrṇayettataḥ // Rmañj_6.127 //",
    "GS40salrasmu:1040": "dhamanaṃ kathitaṃ śreṣṭhaṃ sannipāte sudāruṇe /",
    "GS40salrasmu:1041": "kapholvaṇe'tivāte ca apasmāre halīmake // Rmañj_6.128 //",
    "GS40salrasmu:1042": "śiroroge karṇaroge netraroge vidhānataḥ /",
    "GS40salrasmu:1043": "dāpayedghrāṇachidrābhyāṃ saṃjñākaraṇam uttamam // Rmañj_6.129 //",
    "GS40salrasmu:1044": "<candraśekhararasaḥ>",
    "GS40salrasmu:1045": "śuddhaṃ sūtaṃ samaṃ gandhaṃ maricaṃ ṭaṅkaṇaṃ tathā // Rmañj_6.130 //",
    "GS40salrasmu:1046": "catustulyā sitā yojyā matsyapittena bhāvayet /",
    "GS40salrasmu:1047": "tridinaṃ mardayettena raso'yaṃ candraśekharaḥ // Rmañj_6.131 //",
    "GS40salrasmu:1048": "dviguñjamārdrakadrāvairdeyaṃ śītodakaṃ punaḥ /",
    "GS40salrasmu:1049": "takrabhaktaṃ ca vṛntākaṃ pathyaṃ tatra nidhāpayet // Rmañj_6.132 //",
    "GS40salrasmu:1050": "<kanakasundararasaḥ>",
    "GS40salrasmu:1051": "hiṅgulaṃ maricaṃ gandhaṃ pippalīṃ ṭaṅkaṇaṃ viṣam // Rmañj_6.133 //",
    "GS40salrasmu:1052": "kanakasya ca bījāni samāṃśaṃ vijayārasaiḥ /",
    "GS40salrasmu:1053": "mardayedyāmamātraṃ tu caṇamātrā vaṭī kṛtā // Rmañj_6.134 //",
    "GS40salrasmu:1054": "bhakṣaṇādgrahaṇīṃ hanyādrasaḥ kanakasundaraḥ /",
    "GS40salrasmu:1055": "agnimāṃdyaṃ jvaraṃ tīvramatisāraṃ ca nāśayet // Rmañj_6.135 //",
    "GS40salrasmu:1056": "grahaṇīdoṣiṇāṃ takraṃ dīpanaṃ grāhilāghavam /",
    "GS40salrasmu:1057": "pathyaṃ madhurapākitvānna ca pittaprakopanam // Rmañj_6.136 //",
    "GS40salrasmu:1058": "<rāvavāṇarasaḥ>",
    "GS40salrasmu:1059": "sūtakaṃ gandhakaṃ caiva śāṇaṃ śāṇaṃ ca gṛhyate // Rmañj_6.137 //",
    "GS40salrasmu:1060": "daradaṃ ṭaṅkaṇaṃ caiva maricaṃ ca viṣaṃ tathā /",
    "GS40salrasmu:1061": "catvāra auṣadhayaḥ sarve dvidviṭaṅkaṃ ca kathyate // Rmañj_6.138 //",
    "GS40salrasmu:1062": "jaipālabījaṃ saṃyojyaṃ ṭaṅkaṃ ca dikpramāṇataḥ /",
    "GS40salrasmu:1063": "tintiḍīrasasaṃmardyaṃ guñjāmātravaṭī kṛtā // Rmañj_6.139 //",
    "GS40salrasmu:1064": "tulasīpatrasaṃyuktā sarve ca viṣamajvarāḥ /",
    "GS40salrasmu:1065": "aikāhikaṃ dvyāhikaṃ ca tryāhikaṃ ca caturthakam // Rmañj_6.140 //",
    "GS40salrasmu:1066": "śītadāhyādikaṃ sarvaṃ nāśayati ca vegataḥ /",
    "GS40salrasmu:1067": "pathyaṃ dugdhaudanaṃ deyaṃ dadhibhaktaṃ ca bhojanam // Rmañj_6.141 //",
    "GS40salrasmu:1068": "rāmavāṇaraso nāma sarvarogapraṇāśakaḥ // Rmañj_6.142 //",
    "GS40salrasmu:1069": "<candraprabhāvaṭī>",
    "GS40salrasmu:1070": "mṛtaṃ sūtaṃ mṛtaṃ tāmraṃ mṛtaṃ svarṇaṃ samaṃ samam /",
    "GS40salrasmu:1071": "tulyaṃ ca khādiraṃ sāraṃ tathā mocarasaṃ kṣipet // Rmañj_6.143 //",
    "GS40salrasmu:1072": "dravaiḥ śālmalimūlotthair mardayet praharadvayam /",
    "GS40salrasmu:1073": "caṇamātrāṃ vaṭīṃ bhakṣenniṣkaikaṃ jīrakaiḥ saha /",
    "GS40salrasmu:1074": "tridoṣotthamatīsāraṃ sajvaraṃ nāśayeddhruvam // Rmañj_6.144 //",
    "GS40salrasmu:1075": "<citrāmbararasaḥ>",
    "GS40salrasmu:1076": "śuddhasūtaṃ mṛtaṃ cābhraṃ gandhakaṃ mardayetsamam /",
    "GS40salrasmu:1077": "lohapātre ghṛtābhyakte yāmaṃ mṛdvagninā pacet // Rmañj_6.145 //",
    "GS40salrasmu:1078": "cālayellohadaṇḍena hyavatārya vibhāvayet /",
    "GS40salrasmu:1079": "tridinaṃ jīrakaiḥ kvāthair māsaikaṃ bhakṣayennaraḥ // Rmañj_6.146 //",
    "GS40salrasmu:1080": "rasaś citrāmbaro nāma grahaṇīṃ raktasaṃyutām /",
    "GS40salrasmu:1081": "śamayedanupānena āmaśūlaṃ pravāhikām // Rmañj_6.147 //",
    "GS40salrasmu:1082": "<grahaṇīkapāṭarasaḥ>",
    "GS40salrasmu:1083": "tāramauktikahemāyaḥ sāraś caikaikabhāgikāḥ /",
    "GS40salrasmu:1084": "dvibhāgo gandhakaḥ sūtastribhāgo mardayeddinam // Rmañj_6.148 //",
    "GS40salrasmu:1085": "kapitthasvarasairgāḍhaṃ mṛgaśṛṅge tataḥ kṣipet /",
    "GS40salrasmu:1086": "puṭenmadhyapuṭenaiva tata uddhṛtya mardayet // Rmañj_6.149 //",
    "GS40salrasmu:1087": "balārasaiḥ saptadhaivam apāmārgarasais tridhā /",
    "GS40salrasmu:1088": "lodhraprativiṣāmustādhātakīndrayavāmṛtāḥ // Rmañj_6.150 //",
    "GS40salrasmu:1089": "pratyekameṣāṃ svarasairbhāvanā syāttridhā tridhā /",
    "GS40salrasmu:1090": "māṣamātraraso deyo madhunā maricaiḥ saha // Rmañj_6.151 //",
    "GS40salrasmu:1091": "hanyātsarvānatīsārāngrahaṇīṃ pañcadhāpi ca /",
    "GS40salrasmu:1092": "kapāṭo grahaṇīnāma raso'yaṃ cāgnidīpanaḥ // Rmañj_6.152 //",
    "GS40salrasmu:1093": "<grahaṇīkapāṭarasaḥ>",
    "GS40salrasmu:1094": "muktāsuvarṇaṃ rasagandhaṭaṅkaṇaṃ ghanaṃ kapardo'mṛtatulyabhāgam /",
    "GS40salrasmu:1095": "sarvaiḥ samaṃ śaṅkhakacūrṇayuktaṃ khalve ca bhāvyo'tiviṣādraveṇa //",
    "GS40salrasmu:1096": "golaṃ ca kṛtvā mṛtkarpaṭasthaṃ saṃrudhya bhāṇḍe hi paced dinārdham /",
    "GS40salrasmu:1097": "susvāṅgaśīto rasa eṣa bhāvyo dhattūravahṇimuśalīdravaiśca // Rmañj_6.154",
    "GS40salrasmu:1098": "lohasya pātre paripācitaśca siddho bhavet saṃgrahaṇīkapāṭaḥ /",
    "GS40salrasmu:1099": "vātottarāyāṃ maricājyayuktaḥ pittottarāyāṃ madhupippalībhiḥ // Rmañj_6.155",
    "GS40salrasmu:1100": "śleṣmottarāyāṃ vijayārasena kaṭutrayeṇāpi yuto grahaṇyām // Rmañj_6.156 //",
    "GS40salrasmu:1101": "kṣaye jvare'pyarśasi viḍvikāre sāmātisāre'rucipīnase ca /",
    "GS40salrasmu:1102": "mohe ca kṛcchre gatadhātuvṛddhau guñjādvayaṃ cāpi mahāmayaghnam //",
    "GS40salrasmu:1103": "<vajrakapāṭarasaḥ>",
    "GS40salrasmu:1104": "mṛtasūtābhrakaṃ gandhaṃ yavakṣāraṃ saṭaṅkaṇam // Rmañj_6.158 //",
    "GS40salrasmu:1105": "agnimanthaṃ vacāṃ kuryāt sūtatulyām imāṃ sudhīḥ /",
    "GS40salrasmu:1106": "tato jayantījambīrabhṛṅgadrāvair vimardayet // Rmañj_6.159 //",
    "GS40salrasmu:1107": "trivāsaraṃ tato golaṃ kṛtvā saṃśoṣya dhārayet /",
    "GS40salrasmu:1108": "lohapātre ca lavaṇaṃ athopari nidhāpayet // Rmañj_6.160 //",
    "GS40salrasmu:1109": "adhovahniṃ śanaiḥ kuryād yāmārdhaṃ ca tad uddharet /",
    "GS40salrasmu:1110": "rasatulyāmativiṣāṃ dadyānmocarasaṃ tathā // Rmañj_6.161 //",
    "GS40salrasmu:1111": "kapitthavijayādrāvairbhāvayet saptadhā bhiṣak /",
    "GS40salrasmu:1112": "dhātakīndrayavamustālodhrabilvaguḍūcikāḥ // Rmañj_6.162 //",
    "GS40salrasmu:1113": "etadrasairbhāvayitvā vāraikaṃ ca viśoṣayet /",
    "GS40salrasmu:1114": "rasavajraṃ kapāṭākhyaṃ māṣaikaṃ madhunā lihet // Rmañj_6.163 //",
    "GS40salrasmu:1115": "vahniḥ śuṇṭhī viḍaṅgāpi bilvaṃ ca lavaṇaṃ samam /",
    "GS40salrasmu:1116": "pibed uṣṇāmbunā cānu sarvajāṃ grahaṇīṃ jayet // Rmañj_6.164 //",
    "GS40salrasmu:1117": "<vijayabhairavarasaḥ>",
    "GS40salrasmu:1118": "sūtakaṃ gandhakaṃ lohaṃ viṣaṃ citrakamabhrakam /",
    "GS40salrasmu:1119": "viḍaṅgaṃ reṇukā mustā elā keśarapatrakam /",
    "GS40salrasmu:1120": "phalatrayaṃ trikaṭukaṃ śulbabhasma tathaiva ca // Rmañj_6.165 //",
    "GS40salrasmu:1121": "etāni samabhāgāni dviguṇo dīyate guḍaḥ /",
    "GS40salrasmu:1122": "kāse śvāse kṣaye gulme pramehe viṣamajvare // Rmañj_6.166 //",
    "GS40salrasmu:1123": "sūtāyāṃ grahaṇīmāṃdye śūle pāṇḍvāmaye tathā /",
    "GS40salrasmu:1124": "hastapādādirogeṣu guṭikeyaṃ praśasyate // Rmañj_6.167 //",
    "GS40salrasmu:1125": "<ānandabhairavarasaḥ>",
    "GS40salrasmu:1126": "daradaṃ vatsanābhaṃ ca maricaṃ ṭaṅkaṇaṃ kaṇā // Rmañj_6.168 //",
    "GS40salrasmu:1127": "cūrṇayetsamabhāgena raso hyānandabhairavaḥ /",
    "GS40salrasmu:1128": "guñjaikaṃ tu dviguñjaṃ vā balaṃ jñātvā prayojayet // Rmañj_6.169 //",
    "GS40salrasmu:1129": "madhunā lehayeccānu kuṭajasya phalatvacam /",
    "GS40salrasmu:1130": "cūrṇitaṃ karṣamātraṃ tu tridoṣasyātisārajit // Rmañj_6.170 //",
    "GS40salrasmu:1131": "dadhyannaṃ dāpayetpathyaṃ gavyājaṃ takrameva ca /",
    "GS40salrasmu:1132": "pipāsāyāṃ jalaṃ śītaṃ hitā ca vijayā niśi // Rmañj_6.171 //",
    "GS40salrasmu:1133": "<meghaḍambararasaḥ>",
    "GS40salrasmu:1134": "taṇḍulīyajalaiḥ piṣṭaṃ sūtatulyaṃ ca gandhakam /",
    "GS40salrasmu:1135": "andhamūṣāgataṃ paktvā bhūdhare bhasmatāṃ nayet // Rmañj_6.172 //",
    "GS40salrasmu:1136": "daśamūlakaṣāyeṇa bhāvayetpraharadvayam /",
    "GS40salrasmu:1137": "guñjādvayaṃ haratyāśu hikkāṃ kāsaṃ jvaraṃ tathā /",
    "GS40salrasmu:1138": "anupānena dātavyo raso'yaṃ meghaḍambaraḥ // Rmañj_6.173 //",
    "GS40salrasmu:1139": "<triguṇākhyarasaḥ>",
    "GS40salrasmu:1140": "gandhakād dviguṇaṃ sūtaṃ śuddhaṃ mṛdvagninā kṣaṇam // Rmañj_6.174 //",
    "GS40salrasmu:1141": "paktvāvatārya saṃcūrṇya cūrṇatulyābhayāyutam /",
    "GS40salrasmu:1142": "saptaguñjāmitaṃ khādedvardhayecca dine dine // Rmañj_6.175 //",
    "GS40salrasmu:1143": "guñjaikaṃ ca krameṇaiva yāvatsyād ekaviṃśatiḥ /",
    "GS40salrasmu:1144": "kṣīrājyaśarkarāmiśraṃ śālyannaṃ pathyamācaret // Rmañj_6.176 //",
    "GS40salrasmu:1145": "kampavātapraśāntyarthaṃ nirvāte nivasetsadā /",
    "GS40salrasmu:1146": "triguṇākhyo raso nāma tripakṣātkampavātanut // Rmañj_6.177 //",
    "GS40salrasmu:1147": "<vātaripurasaḥ>",
    "GS40salrasmu:1148": "sūtahāṭakavajrāṇi tāraṃ lohaṃ ca mākṣikam /",
    "GS40salrasmu:1149": "tālaṃ nīlāñjanaṃ tutthamabdhiphenaṃ samāṃśakam // Rmañj_6.178 //",
    "GS40salrasmu:1150": "pañcānāṃ lavaṇānāṃ ca bhāgamekaṃ vimardayet /",
    "GS40salrasmu:1151": "vajrakṣīrair dinaikaṃ tu ruddhvā taṃ bhūdhare puṭet // Rmañj_6.179 //",
    "GS40salrasmu:1152": "māṣaikamārdrakadrāvair lehayed vātanāśanam /",
    "GS40salrasmu:1153": "pippalīmūlajaṃ kvāthaṃ sakṛṣṇamanupāyayet // Rmañj_6.180 //",
    "GS40salrasmu:1154": "sarvavātavikārāṃstu nihantyākṣepakādikān /",
    "GS40salrasmu:1155": "rasaḥ sarvatra vikhyāto nāma vātaripuḥ smṛtaḥ // Rmañj_6.181 //",
    "GS40salrasmu:1156": "<vātagajāṅkuśarasaḥ>",
    "GS40salrasmu:1157": "mṛtaṃ lohaṃ sūtagandhaṃ tāmratālakamākṣikam /",
    "GS40salrasmu:1158": "pathyāṃ śṛṅgīviṣaṃ tryūṣam agnimanthaṃ ca ṭaṅkaṇam // Rmañj_6.182 //",
    "GS40salrasmu:1159": "tulyaṃ khalve dinaṃ mardya muṇḍīnirguṇḍijair dravaiḥ /",
    "GS40salrasmu:1160": "dviguñjāṃ vaṭikāṃ khādetsarvavātapraśāntaye /",
    "GS40salrasmu:1161": "sādhyāsādhyaṃ nihantyāśu raso vātagajāṅkuśaḥ // Rmañj_6.183 //",
    "GS40salrasmu:1162": "<amlapittāntakarasaḥ>",
    "GS40salrasmu:1163": "mṛtasūtābhralohānāṃ tulyāṃ pathyāṃ vicūrṇayet /",
    "GS40salrasmu:1164": "māṣatrayaṃ lihetkṣaudrairamlapittapraśāntaye // Rmañj_6.184 //",
    "GS40salrasmu:1165": "<agnikumārarasaḥ>",
    "GS40salrasmu:1166": "sūtaṃ gandhaṃ ca nāgānāṃ cūrṇaṃ haṃsāṅghrivāriṇā /",
    "GS40salrasmu:1167": "dinaṃ gharme vimardyātha golikāṃ tasya yojayet // Rmañj_6.185 //",
    "GS40salrasmu:1168": "kācakupyāṃ ca saṃveṣṭya tāṃ tribhir mṛtpuṭair dṛḍham /",
    "GS40salrasmu:1169": "mukhaṃ saṃrudhya saṃśoṣya sthāpayetsikatāhvaye // Rmañj_6.186 //",
    "GS40salrasmu:1170": "sārdhaṃ dinaṃ krameṇāgniṃ jvālayet tadadhastataḥ /",
    "GS40salrasmu:1171": "svāṃgaśītaṃ samuddhṛtya ṣaḍaṃśenāmṛtaṃ kṣipet // Rmañj_6.187 //",
    "GS40salrasmu:1172": "maricānyarddhabhāgena samaṃ vāsyātha mardayet /",
    "GS40salrasmu:1173": "ayamagnikumārākhyo raso mātrāsya raktikā // Rmañj_6.188 //",
    "GS40salrasmu:1174": "tāmbūlīrasasaṃyukto hanti rogānamūn ayam /",
    "GS40salrasmu:1175": "vātarogān kṣayaṃ śvāsaṃ kāsaṃ pāṇḍukapholbaṇam // Rmañj_6.189 //",
    "GS40salrasmu:1176": "agnimāṃdyaṃ sannipātaṃ pathyaṃ śālyādikaṃ laghu /",
    "GS40salrasmu:1177": "jalayogaprayogo'pi śastastāpapraśāntaye // Rmañj_6.190 //",
    "GS40salrasmu:1178": "<agnikumārarasaḥ>",
    "GS40salrasmu:1179": "ṭaṅkaṇaṃ rasagandhau ca samabhāgaṃ trayo viṣam /",
    "GS40salrasmu:1180": "kapardisarjikākṣāramāgadhīviśvabheṣajam // Rmañj_6.191 //",
    "GS40salrasmu:1181": "pṛthakpṛthak karṣamātraṃ tvaṣṭabhāgaṃ marīcakam /",
    "GS40salrasmu:1182": "jambīrāmlairdinaṃ piṣṭaṃ bhavedagnikumārakaḥ /",
    "GS40salrasmu:1183": "viṣūciśūlavātādivahṇimāṃdyapraśāntaye // Rmañj_6.192 //",
    "GS40salrasmu:1184": "<līlāvilāsarasaḥ>",
    "GS40salrasmu:1185": "raso ravirvyoma baliḥ sulohaṃ dhātryakṣanīraistridinaṃ vimardya /",
    "GS40salrasmu:1186": "tadalpaghṛṣṭaṃ mṛdumārkaveṇa saṃmardayed asya ca vallayugmam //",
    "GS40salrasmu:1187": "hantyamlapittaṃ madhunāvalīḍhaṃ līlāvilāso rasarāja eṣaḥ /",
    "GS40salrasmu:1188": "dugdhaṃ sakūṣmāṇḍarasaṃ sadhātrīphalaṃ śanaistatsahitaṃ bhajedvā //",
    "GS40salrasmu:1189": "<manthānabhairavarasaḥ>",
    "GS40salrasmu:1190": "mṛtaṃ sūtaṃ mṛtaṃ tāmraṃ hiṅgupuṣkaramūlakam /",
    "GS40salrasmu:1191": "saindhavaṃ gandhakaṃ tālaṃ ṭaṅkaṇaṃ cūrṇayetsamam // Rmañj_6.195 //",
    "GS40salrasmu:1192": "punarnavādevadārunirguṇḍītaṇḍulīyakaiḥ /",
    "GS40salrasmu:1193": "tiktakośātakīdrāvairdinaikaṃ mardayed dṛḍham // Rmañj_6.196 //",
    "GS40salrasmu:1194": "māṣamātraṃ lihetkṣaudrai raso manthānabhairavaḥ /",
    "GS40salrasmu:1195": "kapharogapraśāntyarthaṃ nimbakvāthaṃ pibedanu // Rmañj_6.197 //",
    "GS40salrasmu:1196": "<kravyādarasaḥ>",
    "GS40salrasmu:1197": "palaṃ rasasya dvipalaṃ baleḥ syācchulvāyasī cārdhapalapramāṇe /",
    "GS40salrasmu:1198": "saṃcūrṇya sarvaṃ drutam agniyogād eraṇḍapatreṣu niveśanīyam // Rmañj_6.198",
    "GS40salrasmu:1199": "piṣṭvātha tāṃ parpaṭikāṃ nidadhyāllohasya pātre varapūtam asmin /",
    "GS40salrasmu:1200": "jambīrajaṃ pakvarasaṃ palānāṃ śataṃ niyojyāgnimathāmlamātram //",
    "GS40salrasmu:1201": "jīrṇe rase bhāvitametadetaiḥ sapañcakolodbhavavāripūraiḥ /",
    "GS40salrasmu:1202": "savetasāmlaiḥ śatamatra yojyaṃ samaṃ rajaṣ ṭaṃkaṇajaṃ subhṛṣṭam //",
    "GS40salrasmu:1203": "viḍaṃ dadardhaṃ maricaṃ samaṃ ca tatsaptadhārdraṃ caṇakāmlavāri /",
    "GS40salrasmu:1204": "kravyādanāmā bhavati prasiddho rasaḥ sumanthānakabhairavoktaḥ /",
    "GS40salrasmu:1205": "māṣadvayaṃ saindhavatakrapītam etasudhanyaṃ khalu bhojanānte //",
    "GS40salrasmu:1206": "gurūṇi māṃsāni payāṃsi piṣṭīghṛtāni khādyāni phalāni vegāt /",
    "GS40salrasmu:1207": "mātrātiriktānyapi sevitāni yāmadvayājjārayati prasiddhaḥ // Rmañj_6.202 //",
    "GS40salrasmu:1208": "<agnituṇḍīvaṭī>",
    "GS40salrasmu:1209": "śuddhaṃ sūtaṃ viṣaṃ gandhamajamodāphalatrayam /",
    "GS40salrasmu:1210": "sarjikṣāraṃ yavakṣāraṃ vahṇisaindhavajīrakam // Rmañj_6.203 //",
    "GS40salrasmu:1211": "sauvarcalaṃ viḍaṅgāni sāmudraṃ ṭaṅkaṇaṃ samam /",
    "GS40salrasmu:1212": "viṣamuṣṭiṃ sarvatulyaṃ jambīrāmlena mardayet // Rmañj_6.204 //",
    "GS40salrasmu:1213": "maricābhāṃ vaṭīṃ khādedvahṇimāṃdyapraśāntaye // Rmañj_6.205 //",
    "GS40salrasmu:1214": "<ānandodayarasaḥ>",
    "GS40salrasmu:1215": "pāradaṃ gandhakaṃ lohamabhrakaṃ viṣameva ca /",
    "GS40salrasmu:1216": "samāṃśaṃ maricaṃ cāṣṭau ṭaṅkaṇaṃ ca caturguṇam // Rmañj_6.206 //",
    "GS40salrasmu:1217": "bhṛṅgarājarasaiḥ sapta bhāvanāścāmladāḍimaiḥ /",
    "GS40salrasmu:1218": "guñjādvayaṃ parṇakhaṇḍairhanti sāyaṃ tu bhakṣitaḥ // Rmañj_6.207 //",
    "GS40salrasmu:1219": "vātaśleṣmodbhavānrogānmandāgnigrahaṇījvarān /",
    "GS40salrasmu:1220": "aruciṃ pāṇḍutāṃ caiva jayedacirasevanāt // Rmañj_6.208 //",
    "GS40salrasmu:1221": "<cintāmaṇirasaḥ>",
    "GS40salrasmu:1222": "rasaṃ gandhaṃ mṛtaṃ śulbaṃ mṛtamabhraṃ phalatrikam /",
    "GS40salrasmu:1223": "tryūṣaṇaṃ bījajaipālaṃ samaṃ khalve vimardayet // Rmañj_6.209 //",
    "GS40salrasmu:1224": "droṇapuṣpīrasairbhāvyaṃ śuṣkaṃ tadvastragālitam /",
    "GS40salrasmu:1225": "cintāmaṇiraso'pyeṣa ajīrṇānāṃ praśasyate // Rmañj_6.210 //",
    "GS40salrasmu:1226": "jvaram aṣṭavidhaṃ hanti sarvaśūleṣu śasyate /",
    "GS40salrasmu:1227": "guñjaiko vā dviguṃjo vā āmarogaharaḥ paraḥ // Rmañj_6.211 //",
    "GS40salrasmu:1228": "<rājavallabharasaḥ>",
    "GS40salrasmu:1229": "rasaniṣkaikagandhaikaṃ niṣkamātraḥ pradīpanaḥ // Rmañj_6.212 //",
    "GS40salrasmu:1230": "sārdhaṃ palaṃ pradātavyaṃ cūlikālavaṇaṃ bhiṣak /",
    "GS40salrasmu:1231": "khalve saṃmardayettattu śuṣkavastreṇa gālayet // Rmañj_6.213 //",
    "GS40salrasmu:1232": "māṣamātraṃ pradātavyo muktamāṃsādijārakaḥ /",
    "GS40salrasmu:1233": "ajīrṇeṣu tridoṣeṣu deyo'yaṃ rājavallabhaḥ // Rmañj_6.214 //",
    "GS40salrasmu:1234": "<trinetrākhyarasaḥ>",
    "GS40salrasmu:1235": "ṭaṅkaṇaṃ hāriṇaṃ śṛṅgaṃ svarṇaṃ śulbaṃ mṛtaṃ rasam /",
    "GS40salrasmu:1236": "dinaikamārdrakadrāvairmardya ruddhvā puṭe pacet // Rmañj_6.215 //",
    "GS40salrasmu:1237": "trinetrākhyo raso nāmnā māṣaikaṃ madhusarpiṣā /",
    "GS40salrasmu:1238": "saindhavaṃ jīrakaṃ hiṅgumadhvājyābhyāṃ lihedanu /",
    "GS40salrasmu:1239": "paktiśūlaharaṃ khyātaṃ yāmamātrānna saṃśayaḥ // Rmañj_6.216 //",
    "GS40salrasmu:1240": "<mehavajrarasaḥ>",
    "GS40salrasmu:1241": "bhasma sūtaṃ mṛtaṃ kāntaṃ śulbabhasma śilājatu /",
    "GS40salrasmu:1242": "śuddhatāpyaṃ śilā vyoṣaṃ triphalāṅkolabījakam // Rmañj_6.217 //",
    "GS40salrasmu:1243": "kapittharajanīcūrṇaṃ bhṛṅgarājena bhāvayet /",
    "GS40salrasmu:1244": "viṃśadvāraṃ viśoṣyātha madhuyuktaṃ lihetsadā // Rmañj_6.218 //",
    "GS40salrasmu:1245": "niṣkamātraṃ lihenmehī mehavajro mahārasaḥ /",
    "GS40salrasmu:1246": "mahānimbasya bījāni piṣṭvā karṣamitāni ca // Rmañj_6.219 //",
    "GS40salrasmu:1247": "palaṃ taṇḍulatoyena ghṛtaniṣkadvayena ca /",
    "GS40salrasmu:1248": "ekīkṛtya pibettoyaṃ hanti mehaṃ cirotthitam // Rmañj_6.220 //",
    "GS40salrasmu:1249": "<indravaṭīrasaḥ>",
    "GS40salrasmu:1250": "mṛtaṃ sūtaṃ mṛtaṃ vaṃgamarjunasya tvacānvitam /",
    "GS40salrasmu:1251": "tulyāṃśaṃ mardayet khalve śālmalyā mūlajair dravaiḥ // Rmañj_6.221 //",
    "GS40salrasmu:1252": "dinānte vaṭikā kāryā māṣamātrā pramehahā /",
    "GS40salrasmu:1253": "eṣā indravaṭī nāmnā madhumehapraśāntaye // Rmañj_6.222 //",
    "GS40salrasmu:1254": "<rasendramaṅgalarasaḥ>",
    "GS40salrasmu:1255": "tālasattvaṃ mṛtaṃ tāmraṃ mṛtaṃ lohaṃ mṛtaṃ rasam /",
    "GS40salrasmu:1256": "hatamabhraṃ hataṃ tāraṃ gandhaṃ tutthaṃ manaḥśilā // Rmañj_6.223 //",
    "GS40salrasmu:1257": "sauvīrāñjanakāsīsaṃ nīlībhallātakāni ca /",
    "GS40salrasmu:1258": "śilājatvarkamūlaṃ tu kadalīkandacitrakam // Rmañj_6.224 //",
    "GS40salrasmu:1259": "tvacam aṅkolajāṃ kṛṣṇāṃ kṛṣṇadhattūramūlakam /",
    "GS40salrasmu:1260": "avalgujāni bījāni gaurīmādhvīphalāni ca // Rmañj_6.225 //",
    "GS40salrasmu:1261": "hemāhvāṃ phenajātyāṃ ca phalinīṃ viṣatindukam /",
    "GS40salrasmu:1262": "tailinyo lohakiṭṭaṃ ca purāṇamamṛtaṃ ca tat // Rmañj_6.226 //",
    "GS40salrasmu:1263": "tvacā ca mīnakākṣasya punaruktaṃ palaṃ pṛthak /",
    "GS40salrasmu:1264": "tailinyo vaṭakāstāsu sarvamekatra cūrṇayet // Rmañj_6.227 //",
    "GS40salrasmu:1265": "khalve nidhāya dātavyā punareṣāṃ ca bhāvanā /",
    "GS40salrasmu:1266": "brahmadaṇḍī śikhāpuṅkhā devadālī ca nīlikā // Rmañj_6.228 //",
    "GS40salrasmu:1267": "vāṇaśonā nṛpataru nimbasāro vibhītakaḥ /",
    "GS40salrasmu:1268": "karañjo bhṛṅgarājaśca gāyatrī tintaḍīphalam // Rmañj_6.229 //",
    "GS40salrasmu:1269": "malayūmūlameteṣāṃ tisrastisrastu bhāvanāḥ /",
    "GS40salrasmu:1270": "dātavyā kuppikāṃ kṛtvā samyak saṃśoṣya cātape // Rmañj_6.230 //",
    "GS40salrasmu:1271": "bhāṇḍe taddhārayedbhāṇḍaṃ mudritaṃ cātha kārayet /",
    "GS40salrasmu:1272": "yāmaṃ mandāgninā pacyāt puṭamadhye hyasau rasaḥ // Rmañj_6.231 //",
    "GS40salrasmu:1273": "puṇḍarīkaṃ nihantyeva nātra kāryā vicāraṇā /",
    "GS40salrasmu:1274": "dvimāsābhyantare puṃsāmapathyaṃ na tu bhojayet // Rmañj_6.232 //",
    "GS40salrasmu:1275": "rogāḥ sarve vilīyante kuṣṭhāni sakalāni ca /",
    "GS40salrasmu:1276": "bhānubhaktipravṛttānāṃ gurubhaktikṛtāṃ sadā // Rmañj_6.233 //",
    "GS40salrasmu:1277": "rasendramaṃgalo nāmnā raso'yaṃ prakaṭīkṛtaḥ /",
    "GS40salrasmu:1278": "anugrahāya bhaktānāṃ śivena karuṇātmanā // Rmañj_6.234 //",
    "GS40salrasmu:1279": "<sarveśvararasaḥ>",
    "GS40salrasmu:1280": "mṛtatāmrābhralohānāṃ hiṅgulaṃ ca palaṃ palam /",
    "GS40salrasmu:1281": "jambīronmattabhārgībhiḥ snuhyarkaviṣamuṣṭibhiḥ // Rmañj_6.235 //",
    "GS40salrasmu:1282": "mardyaṃ hayārijair drāvaiḥ pratyekaṃ ca dinaṃ dinam /",
    "GS40salrasmu:1283": "evaṃ saptadinaṃ mardyaṃ tadgolaṃ vastraveṣṭitam // Rmañj_6.236 //",
    "GS40salrasmu:1284": "vālukāyantragaṃ svedyaṃ tridinaṃ laghuvahṇinā /",
    "GS40salrasmu:1285": "ādāya cūrṇayet sarvaṃ palaikaṃ yojayedviṣam // Rmañj_6.237 //",
    "GS40salrasmu:1286": "dvipalaṃ pippalīcūrṇamiśraṃ sarveśvaraṃ rasam /",
    "GS40salrasmu:1287": "dviguñjaṃ lehayet kṣaudrair munimaṇḍalakuṣṭhanut // Rmañj_6.238 //",
    "GS40salrasmu:1288": "vākucī caiva dārū ca karṣamātraṃ vicūrṇitam /",
    "GS40salrasmu:1289": "lihed eraṇḍatailena hyanupānaṃ sukhāvaham // Rmañj_6.239 //",
    "GS40salrasmu:1290": "raktādhikye sirāmokṣaḥ pāde bāhau lalāṭake /",
    "GS40salrasmu:1291": "kartavyo dṛṣṭirogeṣu kuṣṭhināṃ ca viśeṣataḥ // Rmañj_6.240 //",
    "GS40salrasmu:1292": "balino bahudoṣasya vayaḥsthasya śarīriṇaḥ /",
    "GS40salrasmu:1293": "etatpramāṇamicchanti prasthaṃ śoṇitamokṣaṇe // Rmañj_6.241 //",
    "GS40salrasmu:1294": "vyabhre varṣāsu vidyāttu grīṣmakāle tu śītale /",
    "GS40salrasmu:1295": "hemantakāle madhyāhne śastrakālāstrayaḥ smṛtāḥ // Rmañj_6.242 //",
    "GS40salrasmu:1296": "<taleśvararasaḥ (1)>",
    "GS40salrasmu:1297": "karṣā dvādaśa tālasya kūṣmāṇḍarasasaṃbhṛte /",
    "GS40salrasmu:1298": "svedayed dolikāyantre yāvattoyaṃ na vidyate // Rmañj_6.243 //",
    "GS40salrasmu:1299": "paścāttaṃ śoṣayetkhalve sūtaṃ karṣadvayaṃ kṣipet /",
    "GS40salrasmu:1300": "gharṣayed bahudhā tattu yāvatkajjalikā bhavet // Rmañj_6.244 //",
    "GS40salrasmu:1301": "snuhīkṣīraṃ ravikṣīraṃ chāgī gokṣuravākucī /",
    "GS40salrasmu:1302": "pātālagaruḍāṅkolacakramardakahijjalāḥ // Rmañj_6.245 //",
    "GS40salrasmu:1303": "kumāryunmattabhallātatriphalāmbupunarnavāḥ /",
    "GS40salrasmu:1304": "nimbatvag ebhir bhaiṣajyaiḥ puṭanācca trayaṃ trayam // Rmañj_6.246 //",
    "GS40salrasmu:1305": "ṣaṭkarṣaṃ kalikācūrṇaṃ haṇḍikāyāṃ tu dhārayet /",
    "GS40salrasmu:1306": "caturthāṃśamadhaḥ sthāpyaṃ madhye sthāpyaṃ tu tālakam // Rmañj_6.247 //",
    "GS40salrasmu:1307": "paścāduparicūrṇaṃ tu sarvaṃ sthāpyaṃ prayatnataḥ /",
    "GS40salrasmu:1308": "haṇḍikāṃ kaṇṭhaparyantāṃ kumārīrasayogataḥ // Rmañj_6.248 //",
    "GS40salrasmu:1309": "pūrayecca tato mudrāṃ dṛḍhāṃ kuryātprayatnataḥ /",
    "GS40salrasmu:1310": "tasyopari śilāṃ dattvā dṛḍhā na ca caledyathā // Rmañj_6.249 //",
    "GS40salrasmu:1311": "dīpāgnā caturyāmaṃ viṃśadyāmaṃ haṭhāgninā /",
    "GS40salrasmu:1312": "svāṅgaśītalamuddhṛtya kuṣṭhe tāleśvaro rasaḥ // Rmañj_6.250 //",
    "GS40salrasmu:1313": "kuṣṭhanāśaḥ paraḥ khyāto bhairavānandayoginā /",
    "GS40salrasmu:1314": "pathyaṃ mudgāmbuśālyannaṃ bhiṣagatra prayojayet // Rmañj_6.251 //",
    "GS40salrasmu:1315": "<tāleśvararasaḥ (2)>",
    "GS40salrasmu:1316": "sūto dvau valgujā trīṇi kaṇā viśvā trikaṃ trikam // Rmañj_6.252 //",
    "GS40salrasmu:1317": "sārdhaikaṃ brahmaputrasya maricasya catuṣṭayam /",
    "GS40salrasmu:1318": "ekaikaṃ nimbadhattūrabījato gandhakatrayam // Rmañj_6.253 //",
    "GS40salrasmu:1319": "jātīṭaṅkaṇatālāyā bhāgā daśa daśa smṛtāḥ /",
    "GS40salrasmu:1320": "yuktyā sarvaṃ vimardyāthāmṛtāsvarasabhāvitāḥ // Rmañj_6.254 //",
    "GS40salrasmu:1321": "saptadhā śoṣayitvātha dhattūrasyaiva dāpayet /",
    "GS40salrasmu:1322": "saṃmardya golakaṃ sārdraṃ dhattūrair veṣṭayeddalaiḥ // Rmañj_6.255 //",
    "GS40salrasmu:1323": "gomaye veṣṭayettacca kukkuṭākhyapuṭe pacet /",
    "GS40salrasmu:1324": "rasaḥ kuṣṭhaharaḥ sevyaḥ sarvadā bhojanapriyaiḥ // Rmañj_6.256 //",
    "GS40salrasmu:1325": "<svarṇakṣīrīrasaḥ>",
    "GS40salrasmu:1326": "hemāhvāṃ pañcapalikāṃ kṣiptvā takraghaṭe pacet /",
    "GS40salrasmu:1327": "takre jīrṇe samuddhṛtya punaḥ kṣīraghaṭe pacet // Rmañj_6.257 //",
    "GS40salrasmu:1328": "kṣīre jīrṇe samuddhṛtya kṣālayitvā viśoṣayet /",
    "GS40salrasmu:1329": "cūrṇitaṃ tatpañcapalaṃ maricānāṃ paladvayam // Rmañj_6.258 //",
    "GS40salrasmu:1330": "palaikaṃ mūrchitaṃ sūtam ekīkṛtvā ca bhakṣayet /",
    "GS40salrasmu:1331": "niṣkaikaṃ suptikuṣṭhārtaḥ svarṇakṣīrīraso hyayam // Rmañj_6.259 //",
    "GS40salrasmu:1332": "<śūlagajakesarīrasaḥ>",
    "GS40salrasmu:1333": "śuddhasūtaṃ dvidhā gandhaṃ yāmaikaṃ mardayed dṛḍham /",
    "GS40salrasmu:1334": "tāmrabhasma dvayostulyaṃ sampuṭe taṃ nirodhayet // Rmañj_6.260 //",
    "GS40salrasmu:1335": "ūrdhvādholavaṇaṃ dattvā mṛdbhāṇḍe dhārayedbhiṣak /",
    "GS40salrasmu:1336": "tato gajapuṭe paktvā svāṅgaśītaṃ samuddharet // Rmañj_6.261 //",
    "GS40salrasmu:1337": "sampuṭaṃ cūrṇayet sūkṣmaṃ parṇakhaṇḍe dviguñjake /",
    "GS40salrasmu:1338": "bhakṣayecchūlapīḍārthe hiṅguśuṇṭhīsajīrakam // Rmañj_6.262 //",
    "GS40salrasmu:1339": "vacāmaricajaṃ cūrṇaṃ karṣamuṣṇajalaiḥ pibet /",
    "GS40salrasmu:1340": "asādhyaṃ sādhayecchūlaṃ rasaḥ syācchūlakesarī // Rmañj_6.263 //",
    "GS40salrasmu:1341": "vyāyāmaṃ maithunaṃ madyaṃ lavaṇaṃ kaṭukāni ca /",
    "GS40salrasmu:1342": "vegarodhaṃ śukrarodhaṃ varjayecchūlavānnaraḥ // Rmañj_6.264 //",
    "GS40salrasmu:1343": "<brahmarasaḥ>",
    "GS40salrasmu:1344": "bhāgaikaṃ mūrchitaṃ sūtaṃ gandhāvalgujacitrakān /",
    "GS40salrasmu:1345": "cūrṇaṃ tu brahmabījānāṃ pratidvādaśabhāgikam // Rmañj_6.265 //",
    "GS40salrasmu:1346": "bhāgāṃstriṃśadguḍasyāpi kṣaudreṇa guṭikā kṛtā /",
    "GS40salrasmu:1347": "ayaṃ brahmaraso nāmnā brahmahatyāvināśanaḥ // Rmañj_6.266 //",
    "GS40salrasmu:1348": "dviniṣkabhakṣaṇāddhanti prasuptiṃ kuṣṭhamaṇḍalam /",
    "GS40salrasmu:1349": "pātālagaruḍīmūlaṃ jale piṣṭvā pibedanu // Rmañj_6.267 //",
    "GS40salrasmu:1350": "<indudhararasaḥ>",
    "GS40salrasmu:1351": "śuddhaṃ sūtaṃ samaṃ gandhaṃ tutthaṃ ca mṛtatāmrakam /",
    "GS40salrasmu:1352": "marditaṃ vākucīkvāthairdinaikaṃ vaṭakīkṛtam // Rmañj_6.268 //",
    "GS40salrasmu:1353": "niṣkamātraṃ sadā khādecchvetaghnendudharo rasaḥ /",
    "GS40salrasmu:1354": "vākucītailakarṣaikaṃ sakṣaudramanupāyayet // Rmañj_6.269 //",
    "GS40salrasmu:1355": "<pāribhadrarasaḥ>",
    "GS40salrasmu:1356": "mūrchitaṃ sūtakaṃ dhātrīphalaṃ nimbasya cāharet /",
    "GS40salrasmu:1357": "tulyāṃśaṃ khādirakvāthairdinaṃ mardyaṃ ca bhakṣayet /",
    "GS40salrasmu:1358": "niṣkaikaṃ dadrukuṣṭhaghnaḥ pāribhadrāhvayo rasaḥ // Rmañj_6.270 //",
    "GS40salrasmu:1359": "<śvetārirasaḥ>",
    "GS40salrasmu:1360": "śuddhaṃ sūtaṃ samaṃ gandhaṃ triphalābhraṃ ca vākucī /",
    "GS40salrasmu:1361": "bhallātaṃ ca śilā kṛṣṇā nimbabījaṃ samaṃ samam // Rmañj_6.271 //",
    "GS40salrasmu:1362": "mardayedbhṛṅgajadrāvaiḥ peṣyaṃ śoṣyaṃ punaḥ punaḥ /",
    "GS40salrasmu:1363": "itthaṃ kuryāt trisaptāhaṃ rasaṃ śvetāriko bhavet // Rmañj_6.272 //",
    "GS40salrasmu:1364": "madhvājyaiḥ khādayenniṣkaṃ śvetakuṣṭhaṃ vināśayet // Rmañj_6.273 //",
    "GS40salrasmu:1365": "<kālāgnirudrarasaḥ>",
    "GS40salrasmu:1366": "sūtābhraṃ tāmratīkṣṇānāṃ bhasma mākṣikagandhakam /",
    "GS40salrasmu:1367": "vandhyākarkoṭakīdrāvai raso mardyo dināvadhi // Rmañj_6.274 //",
    "GS40salrasmu:1368": "vandhyākarkoṭakīkande kṣiptvā liptvā mṛdā bahiḥ /",
    "GS40salrasmu:1369": "bhūdharākhye puṭe pācyaṃ dinaikaṃ tu vicūrṇayet // Rmañj_6.275 //",
    "GS40salrasmu:1370": "daśamāṃśaṃ viṣaṃ yojyaṃ māṣamātraṃ ca bhakṣayet /",
    "GS40salrasmu:1371": "rasaḥ kālāgnirudro'yaṃ daśāhena visarpanut // Rmañj_6.276 //",
    "GS40salrasmu:1372": "pippalīmadhusaṃyuktaṃ hyanupānaṃ prakalpayet /",
    "GS40salrasmu:1373": "<makaradhvajarasaḥ>",
    "GS40salrasmu:1374": "svarṇādaṣṭaguṇaṃ sūtaṃ mardayed dvitvagandhakam // Rmañj_6.277 //",
    "GS40salrasmu:1375": "raktakārpāsakusumaiḥ kumāryāstridinaṃ tataḥ /",
    "GS40salrasmu:1376": "śuṣkaṃ kācaghaṭe ruddhvā vālukāyantragaṃ haṭhāt // Rmañj_6.278 //",
    "GS40salrasmu:1377": "bhasma kuryādrasendrasya navārkakiraṇopamam /",
    "GS40salrasmu:1378": "bhāgo'sya bhāgāścatvāraḥ karpūrasya suśobhanāḥ // Rmañj_6.279 //",
    "GS40salrasmu:1379": "lavaṅgaṃ maricaṃ jātīphalaṃ karpūramātrayā /",
    "GS40salrasmu:1380": "melayenmṛganābhiṃ ca gadyāṇakamitāṃ tataḥ // Rmañj_6.280 //",
    "GS40salrasmu:1381": "ślakṣṇapiṣṭo rasaḥ śrīmāñjāyate makaradhvajaḥ /",
    "GS40salrasmu:1382": "vallaṃ valladvayaṃ vāsya tāmbūladalasaṃyutam // Rmañj_6.281 //",
    "GS40salrasmu:1383": "bhakṣayenmadhuraṃ snigdhaṃ laghumāṃsamavātulam /",
    "GS40salrasmu:1384": "śṛtaṃ śītaṃ sitāyuktaṃ dugdhaṃ godhūmam ājyakam // Rmañj_6.282 //",
    "GS40salrasmu:1385": "māṣāśca piṣṭamaparaṃ madyāni vividhāni ca /",
    "GS40salrasmu:1386": "karotyagnibalaṃ puṃsāṃ valīpalitanāśanaḥ // Rmañj_6.283 //",
    "GS40salrasmu:1387": "medhāyuḥkāntijanakaḥ kāmoddīpanakṛnmahān /",
    "GS40salrasmu:1388": "abhyāsāt sādhakaḥ strīṇāṃ śataṃ jayati nityaśaḥ // Rmañj_6.284 //",
    "GS40salrasmu:1389": "ratikāle ratānte vā punaḥ sevyo rasottamaḥ /",
    "GS40salrasmu:1390": "madahāniṃ karotyeṣa pramadānāṃ suniścitam // Rmañj_6.285 //",
    "GS40salrasmu:1391": "kṛtrimaṃ sthāvaraviṣaṃ jaṃgamaṃ viṣavārijam /",
    "GS40salrasmu:1392": "na vikārāya bhavati sādhakānāṃ ca vatsarāt // Rmañj_6.286 //",
    "GS40salrasmu:1393": "mṛtyuñjayo yathābhyāsānmṛtyuṃ jayati dehinām /",
    "GS40salrasmu:1394": "tathāyaṃ sādhakendrasya jarāmaraṇanāśanaḥ // Rmañj_6.287 //",
    "GS40salrasmu:1395": "<madanakāmadevarasaḥ>",
    "GS40salrasmu:1396": "tāraṃ vajraṃ suvarṇaṃ ca tāmraṃ ca sūtagandhakam /",
    "GS40salrasmu:1397": "lohaṃ ca kramavṛddhāni kuryādetāni mātrayā // Rmañj_6.288 //",
    "GS40salrasmu:1398": "vimardya kanyakādrāvairnyasetkācamaye ghaṭe /",
    "GS40salrasmu:1399": "mudritaṃ piṭharīmadhye dhārayetsaindhavairbhṛte // Rmañj_6.289 //",
    "GS40salrasmu:1400": "piṭharīṃ mudrayetsamyak tataś cullyāṃ niveśayet /",
    "GS40salrasmu:1401": "vahniṃ śanaiḥ śanaiḥ kuryāddinaikaṃ tata uddharet // Rmañj_6.290 //",
    "GS40salrasmu:1402": "svāṅgaśītaṃ ca saṃcūrṇya bhāvayedarkadugdhakaiḥ /",
    "GS40salrasmu:1403": "aśvagandhā ca kaṅkolī vānarī muśalīkṣuraḥ // Rmañj_6.291 //",
    "GS40salrasmu:1404": "trivāraṃ svarasaṃ bhāvyaṃ śatāvaryā vibhāvayet /",
    "GS40salrasmu:1405": "padmakandakaserūṇāṃ rasair bhāvyaṃ tu ekadhā // Rmañj_6.292 //",
    "GS40salrasmu:1406": "kastūrīvyoṣakapūraiḥ kaṅkolailālavaṃgakam /",
    "GS40salrasmu:1407": "pūrvacūrṇādaṣṭamāṃśamitacūrṇaṃ vimiśrayet // Rmañj_6.293 //",
    "GS40salrasmu:1408": "sarvaiḥ samāṃ śarkarāṃ ca dattvā śāṇonmitaṃ dadet /",
    "GS40salrasmu:1409": "godugdhadvipalenaiva madhurāhārasevinaḥ // Rmañj_6.294 //",
    "GS40salrasmu:1410": "asya prabhāvāt saundaryyaṃ balaṃ tejo vivardhate /",
    "GS40salrasmu:1411": "taruṇī ramate bahvīrvīryahānirna jāyate // Rmañj_6.295 //",
    "GS40salrasmu:1412": "<pūrṇendurasaḥ>",
    "GS40salrasmu:1413": "śālmalyutthair dravair mardya pakṣaikaṃ śuddhasūtakam /",
    "GS40salrasmu:1414": "yāmadvayaṃ pacedājye vastre baddhvātha mardayet // Rmañj_6.296 //",
    "GS40salrasmu:1415": "dinaikaṃ śālmalidrāvair mardayitvā vaṭīṃ kṛtām /",
    "GS40salrasmu:1416": "veṣṭayennāgavallyā ca niḥkṣipet kācabhājane // Rmañj_6.297 //",
    "GS40salrasmu:1417": "bhājanaṃ śālmalīdrāvaiḥ pūrṇaṃ yāmadvayaṃ pacet /",
    "GS40salrasmu:1418": "vālukāyaṃtramadhye tu drave jīrṇe samuddharet // Rmañj_6.298 //",
    "GS40salrasmu:1419": "dviguñjaṃ bhakṣayetprātarnāgavallīdalāntare /",
    "GS40salrasmu:1420": "muśalīṃ sasitāṃ kṣīraiḥ palaikaṃ pāyayedanu // Rmañj_6.299 //",
    "GS40salrasmu:1421": "rasaḥ pūrṇendunāmāyaṃ samyag vīryakaro bhavet /",
    "GS40salrasmu:1422": "kāminīnāṃ sahasraikaṃ naraḥ kāmayate dhruvam // Rmañj_6.300 //",
    "GS40salrasmu:1423": "<kāminīmadabhañjanarasaḥ>",
    "GS40salrasmu:1424": "śuddhaṃ sūtaṃ samaṃ gandhaṃ tryahaṃ kahlārajadravaiḥ /",
    "GS40salrasmu:1425": "marditaṃ vālukāyantre yāmaiḥ kūpīgataṃ pacet // Rmañj_6.301 //",
    "GS40salrasmu:1426": "raktāṅgasya dravairbhāvyaṃ dinaikaṃ tu sitāyutam /",
    "GS40salrasmu:1427": "yatheṣṭaṃ bhakṣayeccānu kāmayetkāminīśatam // Rmañj_6.302 //",
    "GS40salrasmu:1428": "<madanodayarasa>",
    "GS40salrasmu:1429": "śuddhaṃ sūtaṃ samaṃ gandhaṃ raktotpaladaladravaiḥ /",
    "GS40salrasmu:1430": "yāmaṃ mardyaṃ punargandhaṃ pūrvād ardhaṃ viniṣkṣipet // Rmañj_6.303 //",
    "GS40salrasmu:1431": "dinaikaṃ mardayettattu punargandhaṃ ca mardayet /",
    "GS40salrasmu:1432": "pūrvadrāvairdinaikaṃ tu kācakupyāṃ nirudhya ca // Rmañj_6.304 //",
    "GS40salrasmu:1433": "dinaikaṃ vālukāyantre pakvam uddhṛtya bhakṣayet /",
    "GS40salrasmu:1434": "pañcaguñjā sitā sārddhaṃ raso'yaṃ madanodayaḥ // Rmañj_6.305 //",
    "GS40salrasmu:1435": "samūlaṃ vānarībījaṃ muśalī śarkarāsamam /",
    "GS40salrasmu:1436": "gavāṃ kṣīreṇa tatpeyaṃ palārddhamanupānakam // Rmañj_6.306 //",
    "GS40salrasmu:1437": "<anaṅgasundararasaḥ>",
    "GS40salrasmu:1438": "paladvayaṃ dvayaṃ śuddhaṃ pāradaṃ gandhakaṃ tathā /",
    "GS40salrasmu:1439": "mṛtahemnastu karṣaikaṃ palaikaṃ mṛtatāmrakam // Rmañj_6.307 //",
    "GS40salrasmu:1440": "mṛtatāraṃ caturniṣkaṃ mardyaṃ pañcāmṛtairdinam /",
    "GS40salrasmu:1441": "ruddhvā tu vai puṭe paścāddinaikaṃ tu samuddharet // Rmañj_6.308 //",
    "GS40salrasmu:1442": "piṣṭvā pañcāmṛtaiḥ kuryādvaṭikāṃ badarākṛtim /",
    "GS40salrasmu:1443": "anaṅgasundaro nāma paraṃ puṣṭipradāyakaḥ // Rmañj_6.309 //",
    "GS40salrasmu:1444": "<kāmeśvararasaḥ>",
    "GS40salrasmu:1445": "samyaṅmāritamabhrakaṃ kaṭphalaṃ kuṣṭhāśvagandhāmṛtā methī mocaraso vidārimuśalī gokṣūrakaṃ kṣūrakam /",
    "GS40salrasmu:1446": "rambhākandaśatāvarī hyajamudā māṣāstilā dhānyakaṃ yaṣṭī nāgabalā kacūramadanaṃ jātīphalaṃ saindhavam // Rmañj_6.310 //",
    "GS40salrasmu:1447": "bhārṅgī karkaṭaśṛṅgikā trikaṭukaṃ jīradvayaṃ citrakaṃ cāturjātapunarnavā gajakaṇā drākṣā śaṭī vāsakam /",
    "GS40salrasmu:1448": "śālmalyandhriphalatrikaṃ kapibhavaṃ bījaṃ samaṃ cūrṇayeccūrṇāṃśā vijayā sitā dviguṇitā madhvājyayoḥ piṇḍitam // Rmañj_6.311 //",
    "GS40salrasmu:1449": "karṣārddhā guṭikāvaleham athavā sevyaṃ sadā sarvathā peyaṃ kṣīrasitā tu vīryakaraṇaṃ stambho'pyayaṃ kāminī /",
    "GS40salrasmu:1450_0": "rāmāvaśyakaraṃ sukhātisukhadaṃ prauḍhāṅganādrāvakam kṣīṇe puṣṭikaraṃ kṣaye kṣayaharaṃ sarvāmayadhvaṃsanam kāsaśvāsamahātisāraśamanaṃ",
    "GS40salrasmu:1450_1": "mandāgnisaṃdīpanaṃ dhātorvṛddhikaraṃ rasāyanavaraṃ nāstyanyadasmātparam",
    "GS40salrasmu:1451_0": "arśāṃsi grahaṇīpramehanicayaśleṣmātiraktapraṇun nityānandakaraṃ viśeṣaviduṣāṃ vācāṃ vilāsodbhavam abhyāsena nihanti mṛtyupalitaṃ",
    "GS40salrasmu:1451_1": "kāmeśvaro vatsarāt sarveṣāṃ hitakārako nigaditaḥ śrīvaidyanāthena yaḥ /",
    "GS40salrasmu:1452": "vṛddhānāṃ madanodayodayakaraḥ prauḍhāṅganāsaṅgame siṃho'yaṃ samadṛṣṭiḥ pratyayakaro bhūpaiḥ sadā sevyatām // Rmañj_6.314 //",
    "GS40salrasmu:1453": "<ajīrṇakaṇṭakarasaḥ>",
    "GS40salrasmu:1454": "śuddhaṃ sūtaṃ viṣaṃ gandhaṃ samacūrṇaṃ vicūrṇayet /",
    "GS40salrasmu:1455": "maricaṃ sarvatulyāṃśaṃ kaṇṭakāryāḥ phaladravaiḥ // Rmañj_6.315 //",
    "GS40salrasmu:1456": "mardayedbhāvayetsarvānekaviṃśativārakān /",
    "GS40salrasmu:1457": "vaṭīṃ guñjātrayāṃ khādetsarvājīrṇapraśāntaye // Rmañj_6.316 //",
    "GS40salrasmu:1458": "<udayabhāskararasaḥ>",
    "GS40salrasmu:1459": "gandhakena mṛtaṃ tāmraṃ daśabhāgaṃ samuddharet /",
    "GS40salrasmu:1460": "ūṣaṇaṃ pañcabhāgaṃ syādamṛtaṃ ca dvibhāgakam // Rmañj_6.317 //",
    "GS40salrasmu:1461": "ślakṣṇacūrṇīkṛtaṃ sarvaṃ raktikaikapramāṇataḥ /",
    "GS40salrasmu:1462": "dātavyaṃ kuṣṭhine samyaganupānasya yogataḥ // Rmañj_6.318 //",
    "GS40salrasmu:1463": "galite sphuṭite caiva viṣūcyāṃ maṇḍale tathā /",
    "GS40salrasmu:1464": "vicarcikādadrupāmākuṣṭhāṣṭakapraśāntaye // Rmañj_6.319 //",
    "GS40salrasmu:1465": "<raudrarasaḥ>",
    "GS40salrasmu:1466": "śuddhaṃ sūtaṃ samaṃ gandhaṃ mardyaṃ yāmacatuṣṭayam /",
    "GS40salrasmu:1467": "nāgavallīrasairyuktaṃ meghanādapunarnavaiḥ // Rmañj_6.320 //",
    "GS40salrasmu:1468": "gomūtre pippalīyukte mardyaṃ ruddhvā puṭellaghu /",
    "GS40salrasmu:1469": "lihetkṣaudre raso raudro guñjāmātro'rbudaṃ jayet // Rmañj_6.321 //",
    "GS40salrasmu:1470": "<nityoditarasaḥ>",
    "GS40salrasmu:1471": "mṛtasūtārkalohābhraviṣagandhaṃ samaṃ samam /",
    "GS40salrasmu:1472": "sarvatulyāṃśabhallātaphalamekatra cūrṇayet // Rmañj_6.322 //",
    "GS40salrasmu:1473": "dravaiḥ sūraṇakandotthaiḥ khalve mardyaṃ dinatrayam /",
    "GS40salrasmu:1474": "māṣamātraṃ lihedājye rasaścārśāṃsi nāśayet // Rmañj_6.323 //",
    "GS40salrasmu:1475": "raso nityodito nāmnā gudodbhavakulāntakaḥ /",
    "GS40salrasmu:1476": "haste pāde mukhe nābhyāṃ gudavṛṣaṇayostathā // Rmañj_6.324 //",
    "GS40salrasmu:1477": "śotho hṛtpārśvaśūlaṃ ca yasyāsādhyārśasāṃ hitaḥ /",
    "GS40salrasmu:1478": "asādhyasyāpi kartavyā cikitsā śaṅkaroditā // Rmañj_6.325 //",
    "GS40salrasmu:1479": "<arśakuṭhārarasaḥ>",
    "GS40salrasmu:1480": "śuddhasūtaṃ palaikaṃ tu dvipalaṃ śuddhagandhakam /",
    "GS40salrasmu:1481": "mṛtaṃ tāmraṃ mṛtaṃ lohaṃ pratyekaṃ tu palatrayam // Rmañj_6.326 //",
    "GS40salrasmu:1482": "tryūṣaṇaṃ lāṅgalī dantī pīlukaṃ citrakaṃ tathā /",
    "GS40salrasmu:1483": "pratyekaṃ dvipalaṃ yojyaṃ yavakṣāraṃ ca ṭaṅkaṇam // Rmañj_6.327 //",
    "GS40salrasmu:1484": "ubhau pañcapalau yojyau saindhavaṃ palapañcakam /",
    "GS40salrasmu:1485": "dvāviṃśatpalagomūtraṃ snuhīkṣīraṃ ca tatsamam // Rmañj_6.328 //",
    "GS40salrasmu:1486": "mṛdvagninā pacetsarvaṃ sthālyāṃ yāvatsupiṇḍitam /",
    "GS40salrasmu:1487": "māṣadvayaṃ sadā khādedraso'pyarśaḥkuṭhārakaḥ // Rmañj_6.329 //",
    "GS40salrasmu:1488": "<vidyādhararasaḥ>",
    "GS40salrasmu:1489": "gandhakaṃ tālakaṃ tāpyaṃ mṛtaṃ tāmraṃ manaḥśilā /",
    "GS40salrasmu:1490": "śuddhaṃ sūtaṃ ca tulyāṃśaṃ mardayedbhāvayeddinam // Rmañj_6.330 //",
    "GS40salrasmu:1491": "pippalyāśca kaṣāyeṇa vajrīkṣīreṇa bhāvayet /",
    "GS40salrasmu:1492": "vallaṃ ca bhakṣayet kṣaudraiḥ plīhagulmādikaṃ jayet // Rmañj_6.331 //",
    "GS40salrasmu:1493": "raso vidyādharo nāma godugdhaṃ ca pibedanu /",
    "GS40salrasmu:1494": "<vaṅgeśvararasaḥ>",
    "GS40salrasmu:1495": "bhasmasūtaṃ bhasmavaṅgaṃ bhāgaikaikaṃ prakalpayet // Rmañj_6.332 //",
    "GS40salrasmu:1496": "gandhakaṃ mṛtatāmraṃ ca pratyekaṃ ca caturguṇam /",
    "GS40salrasmu:1497": "arkakṣīrairdinaṃ mardyaṃ sarvaṃ tadgolakīkṛtam // Rmañj_6.333 //",
    "GS40salrasmu:1498": "ruddhvā tadbhūdhare pācyaṃ puṭaikena samuddharet /",
    "GS40salrasmu:1499": "evaṃ vaṅgeśvaro nāmnā plīhagulmodaraṃ jayet // Rmañj_6.334 //",
    "GS40salrasmu:1500": "ghṛtair guñjādvayaṃ lihyānniṣkaṃ śvetapunarnavām /",
    "GS40salrasmu:1501": "gavāṃ mūtraiḥ pibeccānu rajanī vā gavāṃ jalaiḥ // Rmañj_6.335 //",
    "GS40salrasmu:1502": "<udarārirasaḥ>",
    "GS40salrasmu:1503": "pāradaṃ śikhitutthaṃ ca jaipālaṃ pippalīsamam /",
    "GS40salrasmu:1504": "āragvadhaphalānmajjā vajrīdugdhena mardayet // Rmañj_6.336 //",
    "GS40salrasmu:1505": "māṣamātrāṃ vaṭīṃ khādeddharetstrīṇāṃ jalodaram /",
    "GS40salrasmu:1506": "ciñcāphalarasaṃ cānu pathyaṃ dadhyodanaṃ hitam /",
    "GS40salrasmu:1507": "jalodaraharaṃ caiva tīvreṇa recanena tu // Rmañj_6.337 //",
    "GS40salrasmu:1508": "<jalodarārirasaḥ>",
    "GS40salrasmu:1509": "pippalīmaricaṃ tāmraṃ kāñcanīcūrṇasaṃyutam // Rmañj_6.338 //",
    "GS40salrasmu:1510": "snuhīkṣīrairdinaṃ mardyaṃ tutthaṃ jaipālabījakam /",
    "GS40salrasmu:1511": "niṣkaṃ khāded virekaṃ syāt sadyo hanti jalodaram // Rmañj_6.339 //",
    "GS40salrasmu:1512": "recanānāṃ ca sarveṣāṃ dadhyannaṃ stambhanaṃ hitam /",
    "GS40salrasmu:1513": "dinānte ca pradātavyamannaṃ vā mudgayūṣakam // Rmañj_6.340 //",
    "GS40salrasmu:1514": "<nārācarasaḥ>",
    "GS40salrasmu:1515": "sūtaṭaṅkaṇatulyāṃśaṃ maricaṃ sūtatulyakam /",
    "GS40salrasmu:1516": "gandhakaṃ pippalī śuṇṭhī dvau dvau bhāgau vicūrṇayet // Rmañj_6.341 //",
    "GS40salrasmu:1517": "sarvatulyaṃ kṣipeddantībījāni nistuṣāṇi ca /",
    "GS40salrasmu:1518": "dviguñjaṃ recane siddhaṃ nārāco'yaṃ mahārasaḥ /",
    "GS40salrasmu:1519": "gulmaplīhodaraṃ hanti pibettamuṣṇavāriṇā // Rmañj_6.342 //",
    "GS40salrasmu:1520": "<icchābhedīrasaḥ>",
    "GS40salrasmu:1521": "śuṇṭhīmaricasaṃyuktaṃ rasagandhakaṭaṅkaṇam /",
    "GS40salrasmu:1522": "jaipālastriguṇaḥ proktaḥ sarvamekatra cūrṇayet // Rmañj_6.343 //",
    "GS40salrasmu:1523": "icchābhedī dviguñjaḥ syātsitayā saha dāpayet /",
    "GS40salrasmu:1524": "pibecca cullikān yāvat tāvadvārānvirecayet // Rmañj_6.344 //",
    "GS40salrasmu:1525": "takraudanaṃ pradātavyamicchābhedī yathecchayā /",
    "GS40salrasmu:1526": "doṣāḥ kadācitkupyanti jitā laṅghanapācanaiḥ // Rmañj_6.345 //",
    "GS40salrasmu:1527": "Rmañj, 7",
    "GS40salrasmu:1528": "praṇamya nirbhayaṃ nāthaṃ khendradevaṃ jagatpatim /",
    "GS40salrasmu:1529": "digambaraṃ trinetraṃ ca jarāmṛtyuvināśanam // Rmañj_7.1 //",
    "GS40salrasmu:1530": "amṛtaṃ ca viṣaṃ caiva śivenoktaṃ rasāyanam /",
    "GS40salrasmu:1531": "amṛtaṃ vidhisaṃyuktaṃ vidhihīnaṃ tu tadviṣam // Rmañj_7.2 //",
    "GS40salrasmu:1532": "recanānte idaṃ sevyaṃ sarvadoṣāpanuttaye /",
    "GS40salrasmu:1533": "mṛtābhraṃ bhakṣayedādau māsamekaṃ vicakṣaṇaḥ // Rmañj_7.3 //",
    "GS40salrasmu:1534": "paścāttu yojayed dehe kṣetrīkaraṇamicchataḥ /",
    "GS40salrasmu:1535": "yatkṣetrīkaraṇe sūtastvamṛto'pi viṣaṃ bhavet // Rmañj_7.4 //",
    "GS40salrasmu:1536": "phalasiddhiḥ kutastasya subījasyoṣare yathā /",
    "GS40salrasmu:1537": "na kṣetrakaraṇāddevi kiṃcit kuryādrasāyanam /",
    "GS40salrasmu:1538": "kartavyaṃ kṣetrakaraṇaṃ sarvasmiṃśca rasāyane // Rmañj_7.5 //",
    "GS40salrasmu:1539": "bhasmasūtaṃ dvidhā gandhaṃ kṣaṇaṃ kanyāvimarditam /",
    "GS40salrasmu:1540": "ruddhvā laghupuṭe pacyād uddhṛtya madhusarpiṣā // Rmañj_7.6 //",
    "GS40salrasmu:1541": "niṣkaṃ khādejjarāmṛtyuṃ hanti gandhāmṛto rasaḥ /",
    "GS40salrasmu:1542": "samūlaṃ bhṛṅgarājaṃ tu chāyāśuṣkaṃ vicūrṇayet // Rmañj_7.7 //",
    "GS40salrasmu:1543": "tatsamaṃ triphalācūrṇaṃ sarvatulyā sitā bhavet /",
    "GS40salrasmu:1544": "palaikaṃ bhakṣayeccānu tacca mṛtyurujāpaham // Rmañj_7.8 //",
    "GS40salrasmu:1545": "<hemasundararasaḥ>",
    "GS40salrasmu:1546": "mṛtasūtasya pādāṃśaṃ hemabhasma prakalpayet // Rmañj_7.9 //",
    "GS40salrasmu:1547": "kṣīrājyaṃ madhunā yuktaṃ māṣaikaṃ kāṃsyapātrake /",
    "GS40salrasmu:1548": "lehayenmāsaṣaṭkaṃ tu jarāmṛtyuvināśanam // Rmañj_7.10 //",
    "GS40salrasmu:1549": "vākucīcūrṇakarṣaikaṃ dhātrīrasapariplutam /",
    "GS40salrasmu:1550": "anupānaṃ lihennityaṃ syādraso hemasundaraḥ // Rmañj_7.11 //",
    "GS40salrasmu:1551": "<mṛtasaṃjīvanī guṭīkā>",
    "GS40salrasmu:1552": "śuddhasūtaṃ vajrabhasma sattvamabhrakatāpyayoḥ /",
    "GS40salrasmu:1553": "kāntalohasamaṃ hema jambīre mardayed dṛḍham // Rmañj_7.12 //",
    "GS40salrasmu:1554": "saptāhaṃ sarvatulyāṃśaṃ golaṃ kṛtvā samuddharet /",
    "GS40salrasmu:1555": "gojihvāvāyasīvandhyānirguṇḍīmadhusaindhavaiḥ // Rmañj_7.13 //",
    "GS40salrasmu:1556": "lepayedvajramūṣānte golakaṃ tatra nikṣipet /",
    "GS40salrasmu:1557": "tatkalkaiśchāditaṃ kṛtvā pakṣaikaṃ bhūdhare pacet // Rmañj_7.14 //",
    "GS40salrasmu:1558": "yāmaṃ yāmaṃ samuddhṛtya liptvāmūṣāṃ punaḥ punaḥ /",
    "GS40salrasmu:1559": "ruddhvātha pūrvavatpācyamenaṃ pakṣātsamuddharet // Rmañj_7.15 //",
    "GS40salrasmu:1560": "yavaciñcāpalāśākhyarājīkārpāsataṇḍulaiḥ /",
    "GS40salrasmu:1561": "etaiḥ pralepayenmūṣāṃ guṭikāṃ tatra nikṣipet // Rmañj_7.16 //",
    "GS40salrasmu:1562": "ṭaṅkaṇaṃ śvetakācaṃ ca dattvā yāme dṛḍhaṃ dṛḍham /",
    "GS40salrasmu:1563": "khadirāṅgārayogena druto 'yaṃ jāyate rasaḥ // Rmañj_7.17 //",
    "GS40salrasmu:1564": "mūṣāyāṃ biḍayogena samaṃ hema ca jārayet /",
    "GS40salrasmu:1565": "tatastriyāmakairmardyaṃ sagomūtraṃ dinaikataḥ // Rmañj_7.18 //",
    "GS40salrasmu:1566": "andhamūṣāgato dhmāto baddho bhavati vajravat /",
    "GS40salrasmu:1567": "mṛtasaṃjīvanī nāma guṭikā vakramadhyagā // Rmañj_7.19 //",
    "GS40salrasmu:1568": "karṣamātrā jarāṃ mṛtyuṃ hanti satyaṃ śivoditam /",
    "GS40salrasmu:1569": "śastrastambhaṃ ca kurute brahmāyurbhavate naraḥ // Rmañj_7.20 //",
    "GS40salrasmu:1570": "<vīryarodhinīguṭikā>",
    "GS40salrasmu:1571": "nāgavallīdaladrāvaiḥ saptāhaṃ śuddhasūtakam /",
    "GS40salrasmu:1572": "mardayet kṣālayed amlaiścaturniṣkapramāṇakam // Rmañj_7.21 //",
    "GS40salrasmu:1573": "viṣakandagataṃ kṛtvā viṣeṇaiva nirodhayet /",
    "GS40salrasmu:1574": "tataḥ śūkaramāṃsasya garbhe kṛtvātha siñcayet // Rmañj_7.22 //",
    "GS40salrasmu:1575": "saṃdhyākāle baliṃ dattvā kukkuṭīvāruṇīyutam /",
    "GS40salrasmu:1576": "tataścullyāṃ lohapātre taile dhattūrasaṃyute // Rmañj_7.23 //",
    "GS40salrasmu:1577": "kṣiptvā triṃśatpale pācyaṃ tadrasaṃ māṃsapiṇḍakam /",
    "GS40salrasmu:1578": "saṃdhyām ārabhya mandāgnau yāvatsūryodayaṃ pacet // Rmañj_7.24 //",
    "GS40salrasmu:1579": "haṭhājjāgaraṇaṃ kuryādanyathā tannasiddhibhāk /",
    "GS40salrasmu:1580": "prātaruddhṛtya guṭikāṃ kṣīrabhāṇḍe vinikṣipet // Rmañj_7.25 //",
    "GS40salrasmu:1581": "tatkṣīraṃ śuṣyati kṣiprametatpratyayakārakam /",
    "GS40salrasmu:1582": "ratikāle mukhe dhāryā guṭikā vīryarodhinī // Rmañj_7.26 //",
    "GS40salrasmu:1583": "kṣīraṃ pītvā ramedrāmāṃ kāmākulakulānvitām /",
    "GS40salrasmu:1584": "svamukhāddhārayeddhaste tadā vīryaṃ vimuñcati // Rmañj_7.27 //",
    "GS40salrasmu:1585": "Rmañj, 8",
    "GS40salrasmu:1586": "atha sampakvadoṣasya proktamañjanamācaret /",
    "GS40salrasmu:1587": "hemante śiśire caiva madhyāhne'ñjanamiṣyate // Rmañj_8.1 //",
    "GS40salrasmu:1588": "pūrvāhne cāparāhṇe ca grīṣme śaradi ceṣyate /",
    "GS40salrasmu:1589": "varṣāsu kuryādatyuṣṇe vā vasante sadaiva hi // Rmañj_8.2 //",
    "GS40salrasmu:1590": "śrānte prarudite bhīte pītamadye navajvare /",
    "GS40salrasmu:1591": "ajīrṇe vegaghāte ca añjanaṃ na praśasyate // Rmañj_8.3 //",
    "GS40salrasmu:1592": "hareṇumātrāṃ kurvīta vartiṃ tīkṣṇāñjane bhiṣak /",
    "GS40salrasmu:1593": "pramāṇaṃ madhyamaṃ sārdhaṃ dviguṇaṃ ca mṛdau bhavet // Rmañj_8.4 //",
    "GS40salrasmu:1594": "sūtakaṃ gandhakaḥ petaṃ cāṅgerīrasasaṃmūrchitam /",
    "GS40salrasmu:1595": "añjanaṃ dṛṣṭidaṃ nṛṇāṃ netrāmayavināśanam // Rmañj_8.5 //",
    "GS40salrasmu:1596": "rasendrabhujagau tulyau tābhyāṃ dviguṇamañjanam /",
    "GS40salrasmu:1597": "sūtaturyāṃśaṃ karpūramañjanaṃ nayanāmṛtam // Rmañj_8.6 //",
    "GS40salrasmu:1598": "kṛṣṇasarpavasā śaṃkhaḥ katakaṃ kaṭphalamañjanam /",
    "GS40salrasmu:1599": "rasa eva marīcena andhānāṃ darśanaṃ param // Rmañj_8.7 //",
    "GS40salrasmu:1600": "śaṃkhasya bhāgāścatvāras tadardhena manaḥśilā /",
    "GS40salrasmu:1601": "manaḥśilārdhaṃ maricaṃ maricārddhena pippalī // Rmañj_8.8 //",
    "GS40salrasmu:1602": "vāriṇā timiraṃ hanti arbudaṃ hanti mastunā /",
    "GS40salrasmu:1603": "cipiṭaṃ madhunā hanti strīkṣīreṇa ca puṣpakam // Rmañj_8.9 //",
    "GS40salrasmu:1604": "apāmārgaśikhāṃ ghṛṣṭvā madhunā saindhavena ca /",
    "GS40salrasmu:1605": "tāmrapātre kṛtā netre hanti pīḍāṃ suvistarāt // Rmañj_8.10 //",
    "GS40salrasmu:1606": "dantairdantivarāhoṣṭragohayājakharodbhavaiḥ /",
    "GS40salrasmu:1607": "śaṅkhamuktāmbhodhiphenayutaiḥ sarvair vicūrṇayet /",
    "GS40salrasmu:1608": "hanti vartiḥ kṛtā ślakṣṇaṃ śukrāṇāṃ nāśinī param // Rmañj_8.11 //",
    "GS40salrasmu:1609": "tutthamākṣikasindhūtthaśivāśaṃkhamanaḥśilā /",
    "GS40salrasmu:1610": "gairikodakaphenaṃ ca maricaṃ ceti cūrṇayet // Rmañj_8.12 //",
    "GS40salrasmu:1611": "saṃyojya madhunā kuryādandhānāṃ sā rasakriyā /",
    "GS40salrasmu:1612": "vartmarogaṃ ca timiraṃ kācaśukraharaṃ param // Rmañj_8.13 //",
    "GS40salrasmu:1613": "śaṅkhanābhivibhītasya majjā pathyā manaḥśilā /",
    "GS40salrasmu:1614": "pippalī maricaṃ kuṣṭhaṃ vacā ceti samāṃśakam // Rmañj_8.14 //",
    "GS40salrasmu:1615": "chāgīkṣīreṇa saṃpiṣṭvā vartiṃ kṛtvā yathonmitām /",
    "GS40salrasmu:1616": "hareṇumātrāṃ saṃghṛṣya jalaiḥ kuryādathāñjanam // Rmañj_8.15 //",
    "GS40salrasmu:1617": "timiraṃ māṃsavṛddhiṃ ca kācaṃ paṭalam arbudam /",
    "GS40salrasmu:1618": "rājyandhaṃ vārṣikaṃ puṣpaṃ varticandrodayā jayet // Rmañj_8.16 //",
    "GS40salrasmu:1619": "śuddhe nāge drute tulyaṃ śuddhasūtaṃ vinikṣipet /",
    "GS40salrasmu:1620": "kṛṣṇāñjanaṃ tayostulyaṃ sarvamekatra cūrṇayet // Rmañj_8.17 //",
    "GS40salrasmu:1621": "daśamāṃśena karpūramasmiṃścūrṇe pradāpayet /",
    "GS40salrasmu:1622": "etat pratyañjanaṃ netragadajinnayanāmṛtam // Rmañj_8.18 //",
    "GS40salrasmu:1623": "bhuktvā pāṇitalaṃ ghṛṣṭvā cakṣuṣor yadi dīyate /",
    "GS40salrasmu:1624": "jātā rogāḥ praṇaśyanti na bhavanti kadācana // Rmañj_8.19 //",
    "GS40salrasmu:1625": "triphalāyāḥ kaṣāyeṇa prātarnayanadhāvanāt /",
    "GS40salrasmu:1626": "acireṇaiva tadvāri timirāṇi vyapohati // Rmañj_8.20 //",
    "GS40salrasmu:1627": "triphalā lauhacūrṇaṃ tu vāriṇā peṣayet samam /",
    "GS40salrasmu:1628": "dvayostulyena tailena pacenmṛdvagninā kṣaṇam // Rmañj_8.21 //",
    "GS40salrasmu:1629": "tailatulye bhṛṅgarase tattailaṃ tu vipācayet /",
    "GS40salrasmu:1630": "snigdhabhāṇḍagataṃ bhūmau sthitvā māsātsamuddharet // Rmañj_8.22 //",
    "GS40salrasmu:1631": "saptāhaṃ lepayedveṣṭya kadalyāśca dalaiḥ śiraḥ /",
    "GS40salrasmu:1632": "nirvāte kṣīrabhojī syāt chālayet triphalājalaiḥ // Rmañj_8.23 //",
    "GS40salrasmu:1633": "nityameva prakartavyaṃ saptāhaṃ rañjanaṃ bhavet /",
    "GS40salrasmu:1634": "yāvajjīvaṃ na sandehaḥ kacāḥ syurbhramaropamāḥ // Rmañj_8.24 //",
    "GS40salrasmu:1635": "kākamācī yavā jātī samaṃ kṛṣṇatilaṃ tataḥ /",
    "GS40salrasmu:1636": "tattailaṃ grāhayedyantre tena syāt keśarañjanam // Rmañj_8.25 //",
    "GS40salrasmu:1637": "lohamalāmalakalkaḥ sajapā kusumairnaraḥ sadā snāyī /",
    "GS40salrasmu:1638": "palitānīha nihanyād gaṅgāsnāyīva narakaugham // Rmañj_8.26 //",
    "GS40salrasmu:1639": "kāśmaryā mūlamādau sahacarakusumaṃ ketakīnāṃ ca mūlaṃ lauhaṃ cūrṇaṃ sabhṛṅgaṃ triphalajalayutaṃ tailamebhir vipakvam /",
    "GS40salrasmu:1640": "kṛtvā vai lohabhāṇḍe kṣititalanihitaṃ māsam ekaṃ nidhāya keśāḥ kāśaprakāśā bhramarakulanibhā lepanād eva kṛṣṇāḥ // Rmañj_8.27 //",
    "GS40salrasmu:1641": "vajrīkṣīreṇa saptāhaṃ suśvetān bhāvayettilān /",
    "GS40salrasmu:1642": "tailena liptāḥ keśāḥ syuḥ śuklā vai nātra saṃśayaḥ // Rmañj_8.28 //",
    "GS40salrasmu:1643": "Rmañj, 9",
    "GS40salrasmu:1644": "karpūraṃ ṭaṅkaṇaṃ sūtaṃ tulyaṃ munirasaṃ madhu /",
    "GS40salrasmu:1645": "mardayitvā lipelliṅgaṃ sthitvā yāmaṃ tathaiva ca // Rmañj_9.1 //",
    "GS40salrasmu:1646": "tataḥ prakṣālayelliṅgaṃ ramedrāmāṃ yathocitām /",
    "GS40salrasmu:1647": "vīryastambhakaraṃ puṃsāṃ samyaṅ nāgārjunoditam // Rmañj_9.2 //",
    "GS40salrasmu:1648": "kṛkalāsasya pucchāgraṃ mudrikā protatantubhiḥ /",
    "GS40salrasmu:1649": "veṣṭyā kaniṣṭhikā dhāryā naro vīryaṃ na muñcati // Rmañj_9.3 //",
    "GS40salrasmu:1650": "madhunā padmabījāni piṣṭvā nābhiṃ pralepayet /",
    "GS40salrasmu:1651": "yāvattiṣṭhatyasau lepastāvadvīryaṃ na muñcati // Rmañj_9.4 //",
    "GS40salrasmu:1652": "caṭakāṇḍaṃ tu saṃgrāhya navanītena peṣayet /",
    "GS40salrasmu:1653": "tena pralepayet pādau śukrastambhaḥ prajāyate /",
    "GS40salrasmu:1654": "yāvanna spṛśate bhūmiṃ tāvadvīryaṃ na muñcati // Rmañj_9.5 //",
    "GS40salrasmu:1655": "vanakroḍasya daṃṣṭrāgraṃ dakṣiṇaṃ ca samāharet /",
    "GS40salrasmu:1656": "kaṭyāmupari yad baddhvā śukrastambhaḥ prajāyate // Rmañj_9.6 //",
    "GS40salrasmu:1657": "ḍuṇḍubho nāmataḥ sarpaḥ kṛṣṇavarṇastamāharet // Rmañj_9.7 //",
    "GS40salrasmu:1658": "tasyāsthi dhārayet kaṭyāṃ naro vīryaṃ na muñcati /",
    "GS40salrasmu:1659": "vimuñcati vimuktena siddhayoga udāhṛtaḥ // Rmañj_9.8 //",
    "GS40salrasmu:1660": "raktāpāmārgamūlaṃ tu somavārābhimantritam /",
    "GS40salrasmu:1661": "bhaume prātaḥ samuddhṛtya kaṭyāṃ baddhvā na vīryamuk // Rmañj_9.9 //",
    "GS40salrasmu:1662": "khasapalaṃ śuṇṭhīkvāthaḥ ṣoḍaśāṃśena guḍena niśi pītaḥ /",
    "GS40salrasmu:1663": "kurute ratau na puṃso retaḥ patanaṃ vināmlena // Rmañj_9.10 //",
    "GS40salrasmu:1664": "sūraṇaṃ tulasīmūlaṃ tāmbūlena tu bhakṣayet /",
    "GS40salrasmu:1665": "na muñcati naro vīryamekaikena na saṃśayaḥ // Rmañj_9.11 //",
    "GS40salrasmu:1666": "varāhavasayā liṅgaṃ madhunā saha lepayet /",
    "GS40salrasmu:1667": "sthūlaṃ dṛḍhaṃ ca dīrghaṃ ca puṃso liṅgaṃ prajāyate // Rmañj_9.12 //",
    "GS40salrasmu:1668": "kṣaudreṇa ca samaṃ pṛṣṭaṃ puṇḍarīkasya keśaram /",
    "GS40salrasmu:1669": "dhvastaṃ kuryāttato meḍhraṃ ratyanyatrāpyasaṃśayaḥ // Rmañj_9.13 //",
    "GS40salrasmu:1670": "anurādhāsunakṣatre lāṅgalīmūlikā dhruvam /",
    "GS40salrasmu:1671": "nikhātā maithunasthāne puṃsattvakhaṇḍakāriṇī // Rmañj_9.14 //",
    "GS40salrasmu:1672": "niśā ṣaṭtinducūrṇena bhāvitenājavāriṇā /",
    "GS40salrasmu:1673": "pānāśanaṃ prayuktena ṣaṇḍhatvaṃ jāyate nṛṇām // Rmañj_9.15 //",
    "GS40salrasmu:1674": "tilagokṣurayoścūrṇaṃ chāgīdugdhena pācitam /",
    "GS40salrasmu:1675": "śītalaṃ madhunā yuktaṃ bhuktaṃ ṣaṇḍhatvanāśanam // Rmañj_9.16 //",
    "GS40salrasmu:1676": "ūrṇanābhistu yo jīvo madhunā saha lepayet /",
    "GS40salrasmu:1677": "tena lepayato nābhiṃ baddhaṣaṇḍhyaṃ vimucyate // Rmañj_9.17 //",
    "GS40salrasmu:1678": "eka eva mahādrāvī mālatīsambhavo rasaḥ /",
    "GS40salrasmu:1679": "kiṃ punaryadi yujyate madhukarpūrapāradaiḥ // Rmañj_9.18 //",
    "GS40salrasmu:1680": "ārdrakaṃ gandhakaṃ caiva rājikaṃ cātha ṭaṅkaṇam /",
    "GS40salrasmu:1681": "sampiṣṭā samamātrāṇi kṣepayennimbuje jale // Rmañj_9.19 //",
    "GS40salrasmu:1682": "sthāpayedghaṭikāṃ tisro haste vā dhārayettataḥ /",
    "GS40salrasmu:1683": "yāvantyo lalanāḥ pañca ājighranti dravanti vai // Rmañj_9.20 //",
    "GS40salrasmu:1684": "cūrṇite madhusaṃyukte mahāriṣṭaphalachadaiḥ /",
    "GS40salrasmu:1685": "liṅgalepena surate dravo bhavati yoṣitām // Rmañj_9.21 //",
    "GS40salrasmu:1686": "madhusaindhavasaṃyuktaṃ pārāvatamalānvitam /",
    "GS40salrasmu:1687": "etalliptendriyo rāmāṃ dāsīvat kurute ratau // Rmañj_9.22 //",
    "GS40salrasmu:1688": "kapīndriyaṃ śaśī sūtaṃ kuṅkumaṃ kanakaṃ madhu /",
    "GS40salrasmu:1689": "etalliptendriyo rāmāṃ dāsīvat kurute ratau // Rmañj_9.23 //",
    "GS40salrasmu:1690": "vṛttamadhyasthitaṃ nāma tadbāhye hrīṃ catuṣṭayam /",
    "GS40salrasmu:1691": "tadbahiḥ klīṃ catuṣkaṃ ca likhitvā śilayākhilam // Rmañj_9.24 //",
    "GS40salrasmu:1692": "śubhanakṣatrasaṃyoge sthāpitaṃ madhuni dhruvam /",
    "GS40salrasmu:1693": "striyam ākarṣati kṣipraṃ yantrametanna saṃśayaḥ // Rmañj_9.25 //",
    "GS40salrasmu:1694": "candanaṃ tagaraṃ kuṣṭhaṃ priyaṅguṃ nāgakeśaram /",
    "GS40salrasmu:1695": "kṛṣṇāṃ tintiḍikaṃ caiva samabhāgāni kārayet // Rmañj_9.26 //",
    "GS40salrasmu:1696": "dāpayeccaiva saptāhamātmapañcamalena tu /",
    "GS40salrasmu:1697": "khāne pāne pradātavyaṃ striyaṃ vā puruṣaṃ tathā // Rmañj_9.27 //",
    "GS40salrasmu:1698": "śaṃkhapuṣpī madhupuṣpī tathā kuñcikipatrikā /",
    "GS40salrasmu:1699": "śvetagirisamāyuktā samabhāgāni kārayet // Rmañj_9.28 //",
    "GS40salrasmu:1700": "saptāhaṃ dāpayedyuktā hyātmapañcamalena ca /",
    "GS40salrasmu:1701": "khāne pāne pradātavyaṃ vaśīkaraṇamuttamam // Rmañj_9.29 //",
    "GS40salrasmu:1702": "pūrvoktamantreṇa saptabhiḥkṛtvā mantritadāpayet /",
    "GS40salrasmu:1703": "gardabhasya rajo gṛhya lulitaṃ gātrasambhavam /",
    "GS40salrasmu:1704": "mṛtakasya tathā bhasma nārīrajaḥsamanvitam // Rmañj_9.30 //",
    "GS40salrasmu:1705": "ekīkṛtya kṣipedrātrau śayyāyāmāsane'pi vā /",
    "GS40salrasmu:1706": "nūnaṃ saṃjāyate dveṣaḥ kathito mālatīmate // Rmañj_9.31 //",
    "GS40salrasmu:1707": "anyad yogavaraṃ vakṣye vidveṣakaraṇaṃ param /",
    "GS40salrasmu:1708": "yudhyamānāvubhau śvānau parasparavirodhinau // Rmañj_9.32 //",
    "GS40salrasmu:1709": "tayor dhūliṃ samādāya hanyate yoṣitāṃ ratiḥ /",
    "GS40salrasmu:1710": "satyaṃ bhavati vidveṣaṃ nātra kāryā vicāraṇā // Rmañj_9.33 //",
    "GS40salrasmu:1711": "prakṣālane bhage nityaṃ kṛte cāmalavalkalaiḥ /",
    "GS40salrasmu:1712": "vṛddhāpi kāminī kāmaṃ bāleva kurute ratim // Rmañj_9.34 //",
    "GS40salrasmu:1713": "sapadmabījaṃ sitayā bhakṣitaṃ padmavāriṇā /",
    "GS40salrasmu:1714": "dṛḍhaṃ strīṇāṃ stanadvandvaṃ māsena kurute bhṛśam // Rmañj_9.35 //",
    "GS40salrasmu:1715": "muṇḍīcūrṇakaṣāyeṇa yutaṃ tailaṃ vipācitam /",
    "GS40salrasmu:1716": "patitaṃ yauvanaṃ yasyāstasyāḥ stanonnatirbhavet // Rmañj_9.36 //",
    "GS40salrasmu:1717": "haritālacūrṇakalikā lepāt tenaiva vāriṇā sadyaḥ /",
    "GS40salrasmu:1718": "nipatanti keśanicayāḥ kautukamidam adbhutaṃ kurute // Rmañj_9.37 //",
    "GS40salrasmu:1719": "palāśaciñcātilamāṣaśaṃkhaṃ dahedapāmārgasapippalo'pi /",
    "GS40salrasmu:1720": "manaḥśilātālakacūrṇalepāt karoti nirlomaśiraḥ kṣaṇāt // Rmañj_9.38 //",
    "GS40salrasmu:1721": "taṇḍulīyakamūlāni piṣṭvā taṇḍulavāriṇā /",
    "GS40salrasmu:1722": "ṛtvante tryahapītāni vandhyāṃ kurvanti yoṣitam // Rmañj_9.39 //",
    "GS40salrasmu:1723": "kāñjikena japāpuṣpaṃ piṣṭvā pibati yāṅganā /",
    "GS40salrasmu:1724": "ṛtau tryahaṃ nipītāni vandhyāṃ kurvanti yoṣitam // Rmañj_9.40 //",
    "GS40salrasmu:1725": "dhūpite yonirandhre tu nimbakāṣṭhena yuktitaḥ /",
    "GS40salrasmu:1726": "ṛtvante ramate sā strī garbhaduḥkhavivarjitā // Rmañj_9.41 //",
    "GS40salrasmu:1727": "dhattūraṃ mallikāpuṣpaṃ gṛhītvā kaṭisaṃsthitam /",
    "GS40salrasmu:1728": "garbhaṃ nivārayatyeva raṇḍāveśyādiyoṣitām // Rmañj_9.42 //",
    "GS40salrasmu:1729": "nāgakeśarapuṣpāṇāṃ cūrṇaṃ gosarpiṣā saha /",
    "GS40salrasmu:1730": "sevanāllabhate putramṛtau dugdhānnabhojinī // Rmañj_9.43 //",
    "GS40salrasmu:1731": "bījāni mātuluṅgasya dugdhasvinnā sasarpiṣā /",
    "GS40salrasmu:1732": "sagarbhāmiti kurvanti pānādvandhyāmapi striyam // Rmañj_9.44 //",
    "GS40salrasmu:1733": "mātuluṅgasya bījāni kumāryā saha peṣayet /",
    "GS40salrasmu:1734": "kṣīreṇa saha dātavyaṃ garbhamāpnotyasaṃśayam // Rmañj_9.45 //",
    "GS40salrasmu:1735": "pippalī śṛṅgaveraṃ ca maricaṃ keśaraṃ tathā /",
    "GS40salrasmu:1736": "ghṛtena saha pātavyaṃ vandhyāgarbhapradaṃ param // Rmañj_9.46 //",
    "GS40salrasmu:1737": "puṣyoddhṛtaṃ lakṣmaṇāyā mūlaṃ piṣṭaṃ ca kanyakā /",
    "GS40salrasmu:1738": "ṛtvante ghṛtadugdhābhyāṃ pītvā garbhamavāpnuyāt // Rmañj_9.47 //",
    "GS40salrasmu:1739": "anyad yogavaraṃ vakṣye yena sā saphalā bhavet /",
    "GS40salrasmu:1740": "uśīramadhuyaṣṭī ca lodhramindrayavānapi // Rmañj_9.48 //",
    "GS40salrasmu:1741": "ghṛtaṃ sarjarasaṃ caiva mākṣikaṃ trāyamāṇakam /",
    "GS40salrasmu:1742": "śobhāñjanakamūlāni samabhāgāni kārayet // Rmañj_9.49 //",
    "GS40salrasmu:1743": "peṣayitvā tato dravyamajākṣīreṇa pācayet /",
    "GS40salrasmu:1744": "saptarātraṃ pibennārī yāvattiṣṭhati śoṇitam // Rmañj_9.50 //",
    "GS40salrasmu:1745": "tato yonau viśuddhāyāṃ paścāddadyānmahauṣadham /",
    "GS40salrasmu:1746": "kumārīkṣīrasaṃyuktaṃ nasye pāne pradāpayet // Rmañj_9.51 //",
    "GS40salrasmu:1747": "tena sā labhate putraṃ satyaṃ caiva surārcitam /",
    "GS40salrasmu:1748": "laśunaṃ kṣīrasaṃyuktaṃ nasye pāne pradāpayet // Rmañj_9.52 //",
    "GS40salrasmu:1749": "aśvagandhākṛtaṃ cūrṇamajākṣīreṇa dāpayet /",
    "GS40salrasmu:1750": "yavakṣāraṃ viḍaṅgaṃ ca guḍūcī ca hareṇukā // Rmañj_9.53 //",
    "GS40salrasmu:1751": "sarvāṇi samabhāgāni kṛtvā ca varacūrṇitān /",
    "GS40salrasmu:1752": "etatpītvā labhet putraṃ sā nārī nātra saṃśayaḥ // Rmañj_9.54 //",
    "GS40salrasmu:1753": "hiṅguṃ ca śatavīryā ca dāḍimaṃ saindhavaṃ tathā /",
    "GS40salrasmu:1754": "trikaṭuḥ śatapuṣpā ca nāgapuṣpaṃ śatāvarī // Rmañj_9.55 //",
    "GS40salrasmu:1755": "madhukaṃ sumanā caiva kārṣakāṇi pradāpayet /",
    "GS40salrasmu:1756": "kṣīreṇa saha dātavyā nāryāśca puruṣasya ca // Rmañj_9.56 //",
    "GS40salrasmu:1757": "dinatrayaṃ tu bhuñjīta śālitaṇḍuladugdhakam /",
    "GS40salrasmu:1758": "bhuktaṃ tu labhate garbhaṃ nārīṇāṃ nātra saṃśayaḥ // Rmañj_9.57 //",
    "GS40salrasmu:1759": "arkamūlaṃ priyaṅguṃ ca kusumbhaṃ nāgakeśaram /",
    "GS40salrasmu:1760": "balā cātibalā chāgīkṣīraṃ pītaṃ dinatrayam // Rmañj_9.58 //",
    "GS40salrasmu:1761": "viśodhayanti yoniṃ ca tato dadyānmahauṣadham /",
    "GS40salrasmu:1762": "utpalaṃ tagaraṃ kuṣṭhaṃ yaṣṭīmadhu sacandanam // Rmañj_9.59 //",
    "GS40salrasmu:1763": "ajākṣīreṇa piṣṭāni dāpayet pañcavāsaram /",
    "GS40salrasmu:1764": "lakṣmaṇāgopayoyuktā tasyai pāne pradāpayet // Rmañj_9.60 //",
    "GS40salrasmu:1765": "tena sā labhate putraṃ lakṣaṇāḍhyaṃ supaṇḍitam /",
    "GS40salrasmu:1766": "gate rakte bhage śuddhe sakṣīrā lakṣmaṇā tathā // Rmañj_9.61 //",
    "GS40salrasmu:1767": "nasye pāne pradātavyā labhate sutamaṅganā /",
    "GS40salrasmu:1768": "śvetārkakṣudraṇīśvetā śvetā ca girikarṇikā // Rmañj_9.62 //",
    "GS40salrasmu:1769": "lakṣmaṇā vandhyakarkoṭī deyaṃ gokṣīrasaṃyutam /",
    "GS40salrasmu:1770": "nasye pāne kṛte garbhaṃ labhate ratisaṃgamāt // Rmañj_9.63 //",
    "GS40salrasmu:1771": "patantaṃ stambhayed garbhaṃ kulālakaramṛttikā /",
    "GS40salrasmu:1772": "madhucchāgīpayaḥ pītvā kiṃvā śvetādrikarṇikā // Rmañj_9.64 //",
    "GS40salrasmu:1773": "lalanā śarkarā pāṭhā kandaśca madhunānvitaḥ /",
    "GS40salrasmu:1774": "bhakṣito vārayatyeva patantaṃ garbhasaṃsthitam // Rmañj_9.65 //",
    "GS40salrasmu:1775": "samabhāgaṃ sitāyuktaṃ śālitaṇḍulacūrṇakam /",
    "GS40salrasmu:1776": "udumbaraśiphākvāthe pītaṃ garbhaṃ surakṣati // Rmañj_9.66 //",
    "GS40salrasmu:1777": "mātuluṅgasya mūlāni madhukaṃ madhusaṃyutam /",
    "GS40salrasmu:1778": "ghṛtena saha pātavyaṃ sukhaṃ nārī prasūyate // Rmañj_9.67 //",
    "GS40salrasmu:1779": "tuṣāmbuparighṛṣṭena kandena parilepayet /",
    "GS40salrasmu:1780": "lāṅgalyāścaraṇau sūtiṃ kṣipramāpnoti garbhiṇī // Rmañj_9.68 //",
    "GS40salrasmu:1781": "yāsāṃ puṣpāgamo nāsti ṛtukāle ca yoṣitām /",
    "GS40salrasmu:1782": "tāsāṃ kuryāccikitseyaṃ punaḥ puṣpāgamo bhavet // Rmañj_9.69 //",
    "GS40salrasmu:1783": "pippalīṃ ca yavakṣāraṃ viḍaṅgaṃ manmathaphalam /",
    "GS40salrasmu:1784": "tiktaṃ tu tumbinībījaṃ guṭikāṃ kārayedbhiṣak // Rmañj_9.70 //",
    "GS40salrasmu:1785": "muṇḍī ca kṣīrasaṃyuktā yonidvāre'ṅganā śubhā /",
    "GS40salrasmu:1786": "tripañcasaptarātreṇa puṣpaṃ bhavati nānyathā // Rmañj_9.71 //",
    "GS40salrasmu:1787": "bālatantraṃ pravakṣyāmi samāsād rāvaṇoditam /",
    "GS40salrasmu:1788": "pūjādravyaṃ diśo bhāgaṃ mantraṃ tadgrāhyalakṣaṇam // Rmañj_9.72 //",
    "GS40salrasmu:1789": "prathame divase māse varṣe gṛhṇāti bālakam /",
    "GS40salrasmu:1790": "mandānāmnī samākhyātā yogiṇī tasya lakṣaṇam // Rmañj_9.73 //",
    "GS40salrasmu:1791": "dvitīye divase māse varṣe gṛhṇāti bālakam /",
    "GS40salrasmu:1792": "sunandā yoginī nāma prathamaṃ jāyate jvaraḥ // Rmañj_9.74 //",
    "GS40salrasmu:1793": "saṃkoco hastapādānāmakṣirogo'tichardanam /",
    "GS40salrasmu:1794": "sabhayatvaṃ kṛśatvaṃ ca tadgrasta iti lakṣaṇam // Rmañj_9.75 //",
    "GS40salrasmu:1795": "tṛtīye divase māse varṣe gṛhṇāti bālakam /",
    "GS40salrasmu:1796": "pūtanā yoginī nāma gātrabhaṅgo jvaro'ruciḥ // Rmañj_9.76 //",
    "GS40salrasmu:1797": "pralāpaṃ kandharāśothacchardirityādilakṣaṇam /",
    "GS40salrasmu:1798": "aparāhne ca vāruṇyāṃ pañcarātraṃ baliṃ kṣipet // Rmañj_9.77 //",
    "GS40salrasmu:1799": "caturthe divase māse varṣe gṛhṇāti bālakam /",
    "GS40salrasmu:1800": "biḍālī nāma tadgraste cakṣuḥśūlaṃ jvaro'ruciḥ // Rmañj_9.78 //",
    "GS40salrasmu:1801": "gātramāṭenam ityādi vivarṇena baliṃ kṣipet /",
    "GS40salrasmu:1802": "pañcame divase māse varṣe gṛhṇāti bālakam // Rmañj_9.79 //",
    "GS40salrasmu:1803": "nartakīti samākhyātā yoginī tasya lakṣaṇam /",
    "GS40salrasmu:1804": "atha ṣaṣṭhadine māse varṣe gṛhṇāti bālakam // Rmañj_9.80 //",
    "GS40salrasmu:1805": "yoginī śakunī nāma kāsaśvāso'rucirjvaraḥ /",
    "GS40salrasmu:1806": "hastapādādisaṃkocaś cakṣuḥpīḍeti lakṣaṇam // Rmañj_9.81 //",
    "GS40salrasmu:1807": "pañcarātraṃ baliṃ tasyai vāruṇyāṃ diśi nikṣipet /",
    "GS40salrasmu:1808": "saptame divase māse varṣe śuṣkāśivā śiśum // Rmañj_9.82 //",
    "GS40salrasmu:1809": "gṛhṇāti rodanaṃ kampo jvaraśoṣādilakṣaṇam /",
    "GS40salrasmu:1810": "paścimāyāṃ diśi pañca balau datte śiśuḥ sukhī // Rmañj_9.83 //",
    "GS40salrasmu:1811": "aṣṭame divase māse varṣe gṛhṇāti jṛmbhakā /",
    "GS40salrasmu:1812": "tayā gṛhītamātrasya prathamaṃ jāyate jvaraḥ // Rmañj_9.84 //",
    "GS40salrasmu:1813": "śiraḥpīḍākṣirogaśca cakṣurutpāṭaceṣṭitam /",
    "GS40salrasmu:1814": "dakṣiṇāṃ diśim āśritya baliṃ tasyai pradāpayet // Rmañj_9.85 //",
    "GS40salrasmu:1815": "navame divase māse varṣe gṛhṇāti bālakam /",
    "GS40salrasmu:1816": "acintā yoginī nāma gātrabhaṅgaḥ śiro'kṣiruk // Rmañj_9.86 //",
    "GS40salrasmu:1817": "chardiḥ pralāpa ityādi tadgṛhītasya lakṣaṇam /",
    "GS40salrasmu:1818": "uttarāṃ diśim āśritya baliṃ tasyai pradāpayet // Rmañj_9.87 //",
    "GS40salrasmu:1819": "daśame divase māse varṣe gṛhṇāti bālakam /",
    "GS40salrasmu:1820": "nāmnā kāpālikā khyātā yoginī tasya lakṣaṇam // Rmañj_9.88 //",
    "GS40salrasmu:1821": "rodanaṃ kampanaṃ chardirjvaro durbalatākṣiruk /",
    "GS40salrasmu:1822": "pūrvāṃ diśaṃ samāśritya pañcarātraṃ baliṃ kṣipet // Rmañj_9.89 //",
    "GS40salrasmu:1823": "ekādaśe dine māse varṣe gṛhṇāti lipsitā /",
    "GS40salrasmu:1824": "gātrakampo jvarastīvrastadgṛhītasya lakṣaṇam // Rmañj_9.90 //",
    "GS40salrasmu:1825": "bhānusaṃkhye dine māse varṣe gṛhṇāti bālakam /",
    "GS40salrasmu:1826": "pītalī yoginī nāma rodanaṃ vedanā jvaraḥ // Rmañj_9.91 //",
    "GS40salrasmu:1827": "nidrā kṣīṇasvaraḥ pīto vamanāhāraśūnyatā /",
    "GS40salrasmu:1828": "uttarāṃ diśimāśritya saptarātraṃ baliṃ kṣipet // Rmañj_9.92 //",
    "GS40salrasmu:1829": "kāmasaṃkhye dine māse varṣe gṛhṇati bālakam /",
    "GS40salrasmu:1830": "bhadrakālī jvaro nāma vāmahastasya kampam // Rmañj_9.93 //",
    "GS40salrasmu:1831": "vedanāruciniḥśvāsāḥ kāyaḥ pīto viceṣṭitam /",
    "GS40salrasmu:1832": "pūrvāṃ diśaḥ samāśritya baliṃ tasyai pradāpayet // Rmañj_9.94 //",
    "GS40salrasmu:1833": "purandaradine māse varṣe gṛhṇāti bālakam /",
    "GS40salrasmu:1834": "tārā hi yoginī nāma jvaraḥ śoṣo'rucirbhṛśam // Rmañj_9.95 //",
    "GS40salrasmu:1835": "cakṣuḥpīḍeṅgitaṃ tasyai paścime balimāharet /",
    "GS40salrasmu:1836": "pakṣe ca divase māse varṣe gṛhṇāti bālakam // Rmañj_9.96 //",
    "GS40salrasmu:1837": "yoginī śarvarī nāma śvāsaḥ kāso'rucirjvaraḥ /",
    "GS40salrasmu:1838": "tadgraste cihnam ityādi dakṣiṇasyāṃ baliṃ kṣipet // Rmañj_9.97 //",
    "GS40salrasmu:1839": "vikāradivase māse varṣe gṛhṇati yoginī /",
    "GS40salrasmu:1840": "kumārī nayanodvego jvaraśoṣādiceṣṭitam // Rmañj_9.98 //",
    "GS40salrasmu:1841": "nairṛtīṃ diśimāśritya saptarātraṃ baliṃ kṣipet /",
    "GS40salrasmu:1842": "bālaṃ ca snapayetpaścācchāntitoyena mantravit // Rmañj_9.99 //",
    "GS40salrasmu:1843": "nadītīradvayākṛṣṭamṛdā devīsvarūpakam /",
    "GS40salrasmu:1844": "kṛtvā pūjā ca kartavyā bhūpapuṣpākṣatādibhiḥ // Rmañj_9.100 //",
    "GS40salrasmu:1845": "vaṭakā laḍḍukāpūpā agrabhaktaṃ guḍaṃ dadhi /",
    "GS40salrasmu:1846": "cāturvarṇyapatākāśca pradīptāḥ puṣpacandanam // Rmañj_9.101 //",
    "GS40salrasmu:1847": "pūjayetsarvarogāṇāmaparāhne yathābali /",
    "GS40salrasmu:1848": "sarvatra nāmabhedena balidānaṃ prajāyate // Rmañj_9.102 //",
    "GS40salrasmu:1849": "Rmañj, 10",
    "GS40salrasmu:1850": "atha kālasya vijñānaṃ pravakṣyāmi yathāsukham /",
    "GS40salrasmu:1851": "jīvitaṃ maraṇaṃ yogī yato jānāti niścayāt // Rmañj_10.1 //",
    "GS40salrasmu:1852": "kālagrahasya yasyedaṃ daṃṣṭrāsampuṭake jagat /",
    "GS40salrasmu:1853": "adyaiva vā prabhāte vā so'vaśyaṃ bhaviṣyati // Rmañj_10.2 //",
    "GS40salrasmu:1854": "rasaṃ rasāyanaṃ yogaṃ kālaṃ jñātvā samācaret /",
    "GS40salrasmu:1855": "yasmājjñānaṃ vinā vyarthaṃ tattasmātprocyate'dhunā // Rmañj_10.3 //",
    "GS40salrasmu:1856": "dūto raktakaṣāyakṛṣṇavasano dantī jarāmarditas tailābhyaktaśarīrakāyudhakaro dīnāśrupūrṇānanaḥ",
    "GS40salrasmu:1857": "bhasmāṅgārakapālapāṃśumuśalaḥ sūryāstasūryodaye yaḥ sūryasvarasaṃsthito gadavatāṃ kālāya sa syādasau // Rmañj_10.4 //",
    "GS40salrasmu:1858": "akasmāccittavikṛtirakasmātpuruṣottamaḥ /",
    "GS40salrasmu:1859": "akasmādindriyotpattiḥ sannipātasya lakṣaṇam // Rmañj_10.5 //",
    "GS40salrasmu:1860": "śarīraṃ śītalaṃ yasya prakṛter vikṛtir bhavet /",
    "GS40salrasmu:1861": "tatrāriṣṭaṃ samāsena vyāptaṃ tatra nibodha me // Rmañj_10.6 //",
    "GS40salrasmu:1862": "duṣṭaśabdena ramate sādhuśabdena kupyati /",
    "GS40salrasmu:1863": "yaścākasmānna śṛṇute taṃ gatāyuṣamādiśet // Rmañj_10.7 //",
    "GS40salrasmu:1864": "yo vā gandhaṃ na gṛhṇāti dīpe śānte ca mānavaḥ /",
    "GS40salrasmu:1865": "divājyotīṃṣi yaścāpi jvalitāni ca paśyati // Rmañj_10.8 //",
    "GS40salrasmu:1866": "candraṃ sūryaprabhaṃ paśyet sūryaṃ vā candravarcasam /",
    "GS40salrasmu:1867": "taḍidvātoṣitān meghān nirmale gagane carān // Rmañj_10.9 //",
    "GS40salrasmu:1868": "vimānayānaprāsādairyaśca saṃkulamambaram /",
    "GS40salrasmu:1869": "yaśca nīlaṃ mūrtimantam antarikṣaṃ ca paśyati // Rmañj_10.10 //",
    "GS40salrasmu:1870": "yastūṣṇam iva gṛhṇāti śītamuṣṇaṃ ca śītavat /",
    "GS40salrasmu:1871": "saṃjātaḥ saṃśayo yasya taṃ vadanti gatāyuṣam // Rmañj_10.11 //",
    "GS40salrasmu:1872": "viparītena gṛhṇāti bhāvānanyāṃśca yo naraḥ /",
    "GS40salrasmu:1873": "dhūmanīhāravāsobhirāvṛtāmiva medinīm // Rmañj_10.12 //",
    "GS40salrasmu:1874": "pradīptamiva lokaṃ ca yo'valuptamivāmbhasā /",
    "GS40salrasmu:1875": "bhūmim aṣṭādaśākārāṃ lekhābhiryastu paśyati // Rmañj_10.13 //",
    "GS40salrasmu:1876": "jyotsnādarśe hi toyeṣu chāyāṃ yaśca na paśyati /",
    "GS40salrasmu:1877": "paśyatyekāṅgahīnāṃ ca vaikṛtaṃ cāpi paśyati // Rmañj_10.14 //",
    "GS40salrasmu:1878": "śvakākakaṅkagṛdhrāṇāṃ prayātaṃ yakṣarākṣasām /",
    "GS40salrasmu:1879": "piśācoraganāgānāṃ vikṛtāmapi yo naraḥ // Rmañj_10.15 //",
    "GS40salrasmu:1880": "hrīśriyau yasya naśyetāṃ teja ojaḥ smṛtis tathā /",
    "GS40salrasmu:1881": "akasmājjṛmbhate yaśca sa parāsurasaṃśayam // Rmañj_10.16 //",
    "GS40salrasmu:1882": "yasyādharoṣṭhaḥ patati sthitaścordhvaṃ tathottaram /",
    "GS40salrasmu:1883": "pāśaśaṅkā bhavedyasya durlabhaṃ tasya jīvitam // Rmañj_10.17 //",
    "GS40salrasmu:1884": "kuṭilā sphuṭitā vāpi suptā yasya ca nāsikā /",
    "GS40salrasmu:1885": "avasphūryati magnā vā sa parāsurasaṃśayam // Rmañj_10.18 //",
    "GS40salrasmu:1886": "svarūpaṃ paranetreṣu puttikāṃ yo na paśyati /",
    "GS40salrasmu:1887": "yadā hi paṭudṛṣṭiśca tadā mṛtyur adūrataḥ // Rmañj_10.19 //",
    "GS40salrasmu:1888": "karṇahīnaṃ yadātmānaṃ paśyatyātmā kathaṃcana /",
    "GS40salrasmu:1889": "na sa jīvati loke'smin kālena kavalīkṛtaḥ // Rmañj_10.20 //",
    "GS40salrasmu:1890": "rātrau dāho bhavedyasya divā śītaṃ ca jāyate /",
    "GS40salrasmu:1891": "kaphapūritakaṇṭhasya mṛtyuścaiva na saṃśayaḥ // Rmañj_10.21 //",
    "GS40salrasmu:1892": "caraṇau śītalau yasya śītalaṃ nābhimaṇḍalam /",
    "GS40salrasmu:1893": "śirastāpo bhavedyasya tasya mṛtyurna saṃśayaḥ // Rmañj_10.22 //",
    "GS40salrasmu:1894": "huṅkāraḥ śītalo yasya phutkāro vahṇisannibhaḥ /",
    "GS40salrasmu:1895": "sadā dāho bhavedyasya tasya mṛtyurna saṃśayaḥ // Rmañj_10.23 //",
    "GS40salrasmu:1896": "arundhatīṃ dhruvaṃ caiva viṣṇostrīṇi padāni ca /",
    "GS40salrasmu:1897": "hīnāyudho na paśyanti caturthaṃ mātṛmaṇḍalam // Rmañj_10.24 //",
    "GS40salrasmu:1898": "araśmibimbaṃ sūryasya vahneścaivāṃśuvarjitam /",
    "GS40salrasmu:1899": "dṛṣṭvaikādaśamāsāstu naraścordhvaṃ na jīvati // Rmañj_10.25 //",
    "GS40salrasmu:1900": "vātaṃ mūtraṃ purīṣaṃ yaḥ suvarṇaṃ rajataṃ tathā /",
    "GS40salrasmu:1901": "pratyakṣamathavā svapne daśamāsaṃ na jīvati // Rmañj_10.26 //",
    "GS40salrasmu:1902": "kvacit paśyati yo dīptaṃ svarṇavat kānanaṃ naraḥ /",
    "GS40salrasmu:1903": "virūpāṇi ca bhūtāni navamāsaṃ na jīvati // Rmañj_10.27 //",
    "GS40salrasmu:1904": "sthūlāṅgo'pi kṛśaḥ kṛśo'pi sahasā sthūlatvamālambate śyāmo vā kanakaprabho yadi bhavedgauro'pi kṛṣṇacchaviḥ /",
    "GS40salrasmu:1905": "dhīro dhīratayārthadharmanipuṇaḥ śāntopakārī pumān ityevaṃ prakṛte tu śāntacalanaṃ māsyaṣṭame mṛtyudam // Rmañj_10.28 //",
    "GS40salrasmu:1906": "pīḍā bhavetpāṇitale ca jihvāmūlaṃ samūlaṃ rudhiraṃ ca kṛṣṇam /",
    "GS40salrasmu:1907": "vṛddhiṃ naraḥ kāmapi yanna dṛṣṭvā jīvenmanuṣyaḥ sa hi saptamāsān //",
    "GS40salrasmu:1908": "madhyāṅgulīnāṃ tritayaṃ viraktaṃ rogaṃ vinā śuṣyati yasya kaṇṭhaḥ /",
    "GS40salrasmu:1909": "muhurmuhuḥ prasravaṇaṃ ca jāḍyaṃ ṣaṣṭhe ca māse pralayaṃ prayāti //",
    "GS40salrasmu:1910": "yasya na sphuraṇaṃ kiṃcid vidyate yasya karmaṇi /",
    "GS40salrasmu:1911": "so'vaśyaṃ pañcame māsi skandhārūḍho gamiṣyati // Rmañj_10.31 //",
    "GS40salrasmu:1912": "yasya na sphurate jyotiḥ pīḍite nayanadvaye /",
    "GS40salrasmu:1913": "maraṇaṃ tasya nirdiṣṭaṃ caturthe māsi niścitam // Rmañj_10.32 //",
    "GS40salrasmu:1914": "spandate vṛṣaṇo yasya na kiṃcidapi pīḍitaḥ /",
    "GS40salrasmu:1915": "tṛtīye māsi so'vaśyaṃ yamaloke gamiṣyati // Rmañj_10.33 //",
    "GS40salrasmu:1916": "tārā divā candraprabhaṃ niśānte yo vidyutaṃ paśyati caiva śvabhre /",
    "GS40salrasmu:1917": "indrāyudhaṃ vā svayameva rātrau māsadvaye tasya vadanti nāśam //",
    "GS40salrasmu:1918": "yasya jānugataṃ marma na kiṃcidapi ceṣṭitam /",
    "GS40salrasmu:1919": "māsānte maraṇaṃ tasya na kenāpi vilambyate // Rmañj_10.35 //",
    "GS40salrasmu:1920": "kaniṣṭhāṅguliparva syāt kṛṣṇaṃ ca madhyamaṃ yadā /",
    "GS40salrasmu:1921": "gatāyuḥ procyate puṃsām aṣṭādaśadināvadhiḥ // Rmañj_10.36 //",
    "GS40salrasmu:1922": "ghṛte taile jale vāpi darpaṇe yasya dṛśyate /",
    "GS40salrasmu:1923": "śirorahitamātmānaṃ pakṣamekaṃ sa jīvati // Rmañj_10.37 //",
    "GS40salrasmu:1924": "śaityaṃ dadhyannapānāni yasya tāpakarāṇi ca /",
    "GS40salrasmu:1925": "śītaraśmi bhaveccāruhāsaṃ cātha sunirmalam // Rmañj_10.38 //",
    "GS40salrasmu:1926": "na vetti vai cāruhitaṃ na coṣṇaṃ vetti yo naraḥ /",
    "GS40salrasmu:1927": "kālajñānena samproktaṃ pakṣamekaṃ sa jīvati // Rmañj_10.39 //",
    "GS40salrasmu:1928": "snātamātrasya yasyaite trayaḥ śuṣyanti tatkṣaṇāt /",
    "GS40salrasmu:1929": "hṛdayaṃ hastapādau ca daśarātraṃ sa jīvati // Rmañj_10.40 //",
    "GS40salrasmu:1930": "nāsāgraṃ rasanāgraṃ ca cakṣuścaivauṣṭhasampuṭam /",
    "GS40salrasmu:1931": "yo na paśyetpurādṛṣṭaṃ saptarātraṃ sa jīvati // Rmañj_10.41 //",
    "GS40salrasmu:1932": "dhārā bindusamā yasya patate ca mahītale /",
    "GS40salrasmu:1933": "saptāhājjāyate mṛtyuḥ kālajñānena kathyate // Rmañj_10.42 //",
    "GS40salrasmu:1934": "athātaḥ sampravakṣyāmi chāyāpuruṣalakṣaṇam /",
    "GS40salrasmu:1935": "yasya vijñānamātreṇa trikālajño bhavennaraḥ // Rmañj_10.43 //",
    "GS40salrasmu:1936": "kālo dūrasthito'syāpi yenopāyena lakṣyate /",
    "GS40salrasmu:1937": "taṃ vadanti samāsena yathoddiṣṭaṃ śivāgame // Rmañj_10.44 //",
    "GS40salrasmu:1938": "ekānte vijane gatvā kṛtvādityaṃ svapṛṣṭhataḥ /",
    "GS40salrasmu:1939": "saṃnirīkṣya nijacchāyāṃ kaṇṭhadeśasamāhitām // Rmañj_10.45 //",
    "GS40salrasmu:1940": "tataścākāśamīkṣeta tataḥ paśyati śaṃkaram /",
    "GS40salrasmu:1941": "aṣṭottaraśataṃ japtvā tato vai dṛśyate śubham // Rmañj_10.46 //",
    "GS40salrasmu:1942": "śuddhasphaṭikasaṃkāśaṃ nānārūpadharo haram /",
    "GS40salrasmu:1943": "ṣaṇmāsābhyāsayogena bhūcarāṇāṃ patirbhavet // Rmañj_10.47 //",
    "GS40salrasmu:1944": "varṣadvayena he nātha kartā hartā svayaṃ prabhuḥ /",
    "GS40salrasmu:1945": "trikālajñatvam āpnoti sa yogī nātra saṃśayaḥ // Rmañj_10.48 //",
    "GS40salrasmu:1946": "yatkṛtābhyāsayogena nāsti kiṃcit sudurlabham /",
    "GS40salrasmu:1947": "tadrūpaṃ kṛṣṇavarṇaṃ ca paśyati vyomni nirmale // Rmañj_10.49 //",
    "GS40salrasmu:1948": "ṣaṇmāsān mṛtyumāpnoti sa yogī nātra saṃśayaḥ /",
    "GS40salrasmu:1949": "pīto vyādhibhayaṃ rakto nīlo hatyāṃ vinirdiśet // Rmañj_10.50 //",
    "GS40salrasmu:1950": "nānāvarṇe svarūpe'sminudvego jāyate mahān /",
    "GS40salrasmu:1951": "pādau gulphaṃ ca jaṭharaṃ vināśakṛśatā bhavet // Rmañj_10.51 //",
    "GS40salrasmu:1952": "ardhavarṣeṇa varṣe vā jīvanvarṣadvayena na vā /",
    "GS40salrasmu:1953": "vināśo dakṣiṇe bāhau svabandhur mriyate dhruvam // Rmañj_10.52 //",
    "GS40salrasmu:1954": "vāmabāhau tathā bhāryā vinaśyati na saṃśayaḥ /",
    "GS40salrasmu:1955": "śiro dakṣiṇabāhubhyāṃ vināśo mṛtyumādiśet // Rmañj_10.53 //",
    "GS40salrasmu:1956": "aśiro māsamaraṇaṃ vinā jaṅghe divā nava /",
    "GS40salrasmu:1957": "aṣṭabhiḥ skandhanāśena chāyāluptena tatkṣaṇāt // Rmañj_10.54 //",
    "GS40salrasmu:1958": "tīrthasnānena dānena tapasā sukṛtena vā /",
    "GS40salrasmu:1959": "japena jñānayogena jāyate kālabandhanam // Rmañj_10.55 //",
    "GS40salrasmu:1960": "rasāyanaṃ ca pūrvoktaṃ guṭikā mṛtajīvanī /",
    "GS40salrasmu:1961": "naraiḥ sevyā yathoktaṃ ca paraṃ kālasya bandhanam // Rmañj_10.56 //",
    "GS40salrasmu:1962": "rakṣaṇīyamato dehaṃ yato dharmādisādhanam /",
    "GS40salrasmu:1963": "śarīraṃ nāśayantyete doṣā dhātumalāśrayāḥ // Rmañj_10.57 //",
    "GS40salrasmu:1964": "vaidyanāthatanūjena śālināthena dhīmatā /",
    "GS40salrasmu:1965": "śāstramālokya cākṛṣya racitā rasamañjarī // Rmañj_10.58 //"
}