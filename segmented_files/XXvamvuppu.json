{
  "XXvamvuppu:0_0": "// oṃ namaḥ sarvajñāya //",
  "XXvamvuppu:vmv_1.1_0": "adhigataparamārthaḥ śrīghanavyūha eva prati tuṣitajanārthaṃ yo 'bhavac chvetaketuḥ /",
  "XXvamvuppu:vmv_1.1_1": "tata iha jagadarthaṃ cābhavac chākyaketuḥ sa jayatu jitamṛtyur darśitānantamāyaḥ //",
  "XXvamvuppu:vmv_1.2_0": "ajarāmaratāṃ prāptam ajarāmarakārakam /",
  "XXvamvuppu:vmv_1.2_1": "ajarāmaratāprāptyai natvā saṃbuddham ādarāt //",
  "XXvamvuppu:vmv_1.3_0": "durbodhaṃ mandabuddhīnāṃ duṣkaraṃ calacetasām /",
  "XXvamvuppu:vmv_1.3_1": "sāriṣṭaṃ vañcanaṃ mṛtyor ucyate śāstrasaṃgatam //",
  "XXvamvuppu:vmv_1.4_0": "sarvathā vañcanaṃ mṛtyor muktānām eva yujyate /",
  "XXvamvuppu:vmv_1.4_1": "amuktānāṃ ca sarveṣāṃ kiyatkālavilambanam //",
  "XXvamvuppu:vmv_1.5_0": "āyurindriyacittānāṃ nirodho mṛtyulakṣaṇam /",
  "XXvamvuppu:vmv_1.5_1": "upāyair jīvitaṃ dīrghaṃ mṛtyuvañcanam ucyate //",
  "XXvamvuppu:vmv_1.6_0": "yāvaj jīvati saṃsāre dharmācārī jitendriyaḥ /",
  "XXvamvuppu:vmv_1.6_1": "tāvat puṇyādisaṃbhāraṃ prasūte bodhisādhakam //",
  "XXvamvuppu:vmv_1.7_0": "na vinā jīvitāt sāraṃ saṃsāre kiṃ cid īkṣyate /",
  "XXvamvuppu:vmv_1.7_1": "nānopāyair atas tūrṇaṃ mṛtyuvañcanam ārabhet //",
  "XXvamvuppu:vmv_1.8_0": "na duṣkaraṃ yataḥ kiṃ cid upāyair yuktiyojitaiḥ /",
  "XXvamvuppu:vmv_1.8_1": "maṇimantrauṣadhīnāṃ ca prabhāvaḥ sarvasaṃmataḥ //",
  "XXvamvuppu:vmv_1.9_0": "lakṣaṇād dūrato mṛtyuṃ jñātvā yuktā pratikriyā /",
  "XXvamvuppu:vmv_1.9_1": "maste patati vajrāgnau suprajño 'pi karoti kim //",
  "XXvamvuppu:vmv_1.10_0": "bāhyādhyātmikabhedena dvidhā maraṇalakṣaṇam /",
  "XXvamvuppu:vmv_1.10_1": "kathyate jñāyate yena maraṇaṃ bhāvi tatparaiḥ //",
  "XXvamvuppu:vmv_1.11_0": "mṛtyor lakṣaṇam ājñātuṃ vāñchā cet kasya cid bhavet /",
  "XXvamvuppu:vmv_1.11_1": "tena svasthaśarīreṇa jñātavyaṃ saṃśayo 'nyathā //",
  "XXvamvuppu:vmv_1.12_0": "dhātuvaiṣamyato rogāt timirādiprabhāvataḥ /",
  "XXvamvuppu:vmv_1.12_1": "bhayaśokādisāmarthyāt pratibhāti yato 'nyathā //",
  "XXvamvuppu:vmv_1.13_0": "daivabhūtobhayakṣobhān mṛtyuṃ trividhalakṣaṇam /",
  "XXvamvuppu:vmv_1.13_1": "prāpyāriṣṭasamudbhūtir ato bhedena lakṣayet //",
  "XXvamvuppu:vmv_1.14_0": "bāhyābhyantarabhedena daivakṣobho dvidheṣyate /",
  "XXvamvuppu:vmv_1.14_1": "bhūtakṣobho 'pi dvividhas tathaiveti nirūpayet //",
  "XXvamvuppu:vmv_1.15_0": "daivasaṃkṣobhato mṛtyur ādhidaivika ucyate /",
  "XXvamvuppu:vmv_1.15_1": "daivakṣobho 'naśanādivajrapātādilakṣaṇaḥ //",
  "XXvamvuppu:vmv_1.16_0": "bhūtasaṃkṣobhato mṛtyur ādhibhautika ucyate /",
  "XXvamvuppu:vmv_1.16_1": "bhūtakṣobhas tu pittādivahnitoyādyupadravaḥ //",
  "XXvamvuppu:vmv_1.17_0": "ubhayakṣobhato mṛtyur ubhayājjo nigadyate /",
  "XXvamvuppu:vmv_1.17_1": "ubhayakṣobho vajrādipittaśleṣmādyupadravaḥ //",
  "XXvamvuppu:vmv_1.18_0": "ariṣṭānām anantatvān notpattir yugapan matā /",
  "XXvamvuppu:vmv_1.18_1": "kramaśo 'pi na sarveṣām api tv ekādisaṃkhyayā //",
  "XXvamvuppu:vmv_1.19_0": "adṛṣṭvā lakṣaṇaṃ yatra mṛtyur dṛṣṭaḥ kva cid bhavet /",
  "XXvamvuppu:vmv_1.19_1": "niścetur dūṣaṇaṃ tatra na tu lakṣaṇanāstitā //",
  "XXvamvuppu:vmv_1.20_0": "dṛṣṭvāpi lakṣaṇaṃ yatra na mṛtyur dṛśyate kva cit /",
  "XXvamvuppu:vmv_1.20_1": "abhrāntau tatra dharmādibādhakāntarakalpanam //",
  "XXvamvuppu:vmv_1.21_0": "niścite dūrato mṛtyau prasiddhir mahatī bhavet /",
  "XXvamvuppu:vmv_1.21_1": "yathāśakti parityāge pratīkāre ca vartanam //",
  "XXvamvuppu:vmv_1.22_0": "sadā samāhito bhūtvā tadgataikāgramānasaḥ /",
  "XXvamvuppu:vmv_1.22_1": "bāhyāni prathamaṃ tāval lakṣaṇāny upalakṣayet //",
  "XXvamvuppu:vmv_1.23_0": "lakṣaṇānāṃ paricchedakālo dvividha iṣyate /",
  "XXvamvuppu:vmv_1.23_1": "niyato 'niyataś ceti vijñeyaḥ sa tu yatnataḥ //",
  "XXvamvuppu:vmv_1.24_0": "saṃkrāntipūrṇamāsyādau prabhātādikṣaṇātmakaḥ /",
  "XXvamvuppu:vmv_1.24_1": "kālo niyata ity ukto 'niyatas tu viparyayāt //",
  "XXvamvuppu:vmv_1.25_0": "sphuratsaṃdhi kapolaṃ syād atyarthaṃ mṛtyudarśanāt /",
  "XXvamvuppu:vmv_1.25_1": "vātaśītādisaṅgāc ca lakṣaṇīyam ataḥ pṛthak //",
  "XXvamvuppu:vmv_1.26_0": "karkaṭo rāśir āṣāḍhaḥ puṣyas tu makaro mataḥ /",
  "XXvamvuppu:vmv_1.26_1": "karkaṭe makare cāpi jāyate mṛtyulakṣaṇam //",
  "XXvamvuppu:vmv_1.27_0": "āṣāḍhasaṃkrāntidine madhyāhne padamātrikā /",
  "XXvamvuppu:vmv_1.27_1": "uttarābhimukhasthasya cchāyā svābhāvikī bhavet //",
  "XXvamvuppu:vmv_1.28_0": "puṣyasaṃkrāntidivase saiva saptapadībhavet /",
  "XXvamvuppu:vmv_1.28_1": "vyabhre nabhasi madhyāhne cchāyāyāś ca nirīkṣaṇam //",
  "XXvamvuppu:vmv_1.29_0": "pratimāsaṃ padavṛddhiḥ pratimāsaṃ padakṣayaḥ /",
  "XXvamvuppu:vmv_1.29_1": "amuṣmād anyathābhāve mṛtyuśaṅkā prajāyate //",
  "XXvamvuppu:vmv_1.30_0": "ekaikapadavṛddhiḥ syād āṣāḍhān makarāvadheḥ /",
  "XXvamvuppu:vmv_1.30_1": "ekaikapādyahrāsaḥ syān makarāt karkaṭāvadheḥ //",
  "XXvamvuppu:vmv_1.31_0": "āṣāḍhāt kramaśo vṛddhiḥ puṣyād dhrāsaḥ kramāt tathā /",
  "XXvamvuppu:vmv_1.31_1": "chāyāvikāram ālocya māsān maraṇam ādiśet //",
  "XXvamvuppu:vmv_1.32_0": "kṣayakāle bhaved vṛddhir vṛddhikāle kṣayo yadi /",
  "XXvamvuppu:vmv_1.32_1": "tam eva kālam ārabhya mṛtyur māsād viniścitaḥ //",
  "XXvamvuppu:vmv_1.33_0": "vṛddhikāle 'py ativṛddhau nānārogād upadravaḥ /",
  "XXvamvuppu:vmv_1.33_1": "kṣayakāle 'py atikṣaye mṛtyur eva na saṃśayaḥ //",
  "XXvamvuppu:vmv_1.34_0": "āṣāḍhapuṣyayor ante pūrvaṃ karkaṭamatsyayoḥ /",
  "XXvamvuppu:vmv_1.34_1": "yāni ṣaṭ ṣaḍ dināny atra kālākālanirūpaṇam //",
  "XXvamvuppu:vmv_1.35_0": "āṣāḍhāntadinair ebhiḥ śrāvaṇādau śubhāśubham /",
  "XXvamvuppu:vmv_1.35_1": "puṣyaśeṣadinaiś cāpi māghādiṣu śubhāśubham //",
  "XXvamvuppu:vmv_1.36_0": "pādayos tālukāṃ viddhvā nābhau vedho yadā bhavet /",
  "XXvamvuppu:vmv_1.36_1": "ahorātratrayād ūrdhvaṃ pañcatvaṃ jāyate tadā //",
  "XXvamvuppu:vmv_1.37_0": "pādayos tālukāṃ viddhvā yadi cakṣuś ca vidhyati /",
  "XXvamvuppu:vmv_1.37_1": "tadā māsatrayād ūrdhvaṃ gamanaṃ yamasadmani //",
  "XXvamvuppu:vmv_1.38_0": "pādayos tālukāṃ viddhvā nāsikāṃ yadi vidhyati /",
  "XXvamvuppu:vmv_1.38_1": "tribhir dinais tadā nūnam ekākī yāti pañcatām //",
  "XXvamvuppu:vmv_1.39_0": "kuṭiprasrāvayoḥ kāle tulyaṃ syād yadi hañchikā /",
  "XXvamvuppu:vmv_1.39_1": "tasyām eva hi velāyāṃ mṛtyur varṣeṇa tasya hi //",
  "XXvamvuppu:vmv_1.40_0": "nāsikāgaddrikāvedhe maraṇaṃ pañcavatsaraiḥ /",
  "XXvamvuppu:vmv_1.40_1": "jihvāgrādarśane mṛtyur vāsaraiḥ syāt tribhir nṛṇām //",
  "XXvamvuppu:vmv_1.41_0": "māsaiś caturbhir mṛtyuḥ syāt karṇāgre tīkṣṇavedhanāt /",
  "XXvamvuppu:vmv_1.41_1": "sadyo mṛtyur bhaven nūnam ūrṇāsthāne pravedhanāt //",
  "XXvamvuppu:vmv_1.42_0": "tulyakālaṃ yadā vedhaś candrasūryagato bhavet /",
  "XXvamvuppu:vmv_1.42_1": "tadā māsād bhaven mṛtyuḥ puṇyam evārjayet tataḥ //",
  "XXvamvuppu:vmv_1.43_0": "bhagaliṅgasamāyoge madhye śeṣe ca hañchikā /",
  "XXvamvuppu:vmv_1.43_1": "syāc cet tulyaṃ tadā māsaiḥ pañcatvaṃ yāti pañcabhiḥ //",
  "XXvamvuppu:vmv_1.44_0": "hastayoḥ pādayoś caiva kaniṣṭhānāṃ ca saṃdhayaḥ /",
  "XXvamvuppu:vmv_1.44_1": "catvāro yasya vidhyanti tulyaṃ māsāt sa mṛtyubhāk //",
  "XXvamvuppu:vmv_1.45_0": "hṛtkaṇṭhamadhyayor vedhas tulyakālaṃ yadā bhavet /",
  "XXvamvuppu:vmv_1.45_1": "pakṣatrayeṇa mṛtyuḥ syād yadi dharmaṃ na sevate //",
  "XXvamvuppu:vmv_1.46_0": "tulyakālaṃ yadā vidhyet tālukānāṃ trayaṃ muhuḥ /",
  "XXvamvuppu:vmv_1.46_1": "tribhir dinais tadā mṛtyur yadi śakrasamo bhavet //",
  "XXvamvuppu:vmv_1.47_0": "vāmākṣiputtalīcchāyāṃ yo na paśyati darpaṇe /",
  "XXvamvuppu:vmv_1.47_1": "saptāhān mriyate nūnaṃ yadi na syāt pratikriyā //",
  "XXvamvuppu:vmv_1.48_0": "maithune sati ghaṇṭāyā nādaś cet karṇayor bhavet /",
  "XXvamvuppu:vmv_1.48_1": "tribhir māsais tadā mṛtyur yadi brahmasamo bhavet //",
  "XXvamvuppu:vmv_1.49_0": "kṛṣṇaṃ yadi bhavec chukraṃ śuklāyāṃ pratipattithau /",
  "XXvamvuppu:vmv_1.49_1": "ṣaḍbhir māsais tadā mṛtyur lohitaṃ vyādhisūcakam //",
  "XXvamvuppu:vmv_1.50_0": "karṇamūle bhruvor madhye mastakāgre pṛthakpṛthak /",
  "XXvamvuppu:vmv_1.50_1": "yadi vedho 'pratīkāro mṛtyuḥ sadyas tadā bhavet //",
  "XXvamvuppu:vmv_1.51_0": "pādāṅguṣṭhaṃ samārabhya nābhiparyantago bhavet /",
  "XXvamvuppu:vmv_1.51_1": "vedhaḥ sadāho yasyāsau ṣaḍmāsān mriyate dhruvam //",
  "XXvamvuppu:vmv_1.52_0": "pādāṅguṣṭhād dhṛdayāntaṃ yāvat kaṇṭhaṃ śiro 'thavā /",
  "XXvamvuppu:vmv_1.52_1": "māsatrayāt pakṣatrayān mṛtyur ekadināt kramāt //",
  "XXvamvuppu:vmv_1.53_0": "nāsāgramāṃsaśaithilyān mṛtyuḥ syāt saptarātrataḥ /",
  "XXvamvuppu:vmv_1.53_1": "kapolamāṃsavicchedān mṛtyuḥ syāt pañcamāsataḥ //",
  "XXvamvuppu:vmv_1.54_0": "cakṣurnāsikayor madhye spandanaṃ cen na dṛśyate /",
  "XXvamvuppu:vmv_1.54_1": "jñātvā pañcadinān mṛtyum ādadyād dharmasaṃvalam //",
  "XXvamvuppu:vmv_1.55_0": "netrayos tārake mliṣṭe sahasā bhavato yadi /",
  "XXvamvuppu:vmv_1.55_1": "ṣaḍmāsābhyantare mṛtyuḥ pratikārakriyā na cet //",
  "XXvamvuppu:vmv_1.56_0": "akasmān nāsikā vakrā karṇau bhraṣṭau svadeśataḥ /",
  "XXvamvuppu:vmv_1.56_1": "netre ca vartulībhūte saptāhān mṛtyudarśanāt //",
  "XXvamvuppu:vmv_1.57_0": "akasmād dhṛdayaṃ nimnaṃ syāc cet pakṣāt tadā mṛtiḥ /",
  "XXvamvuppu:vmv_1.57_1": "grīvāpārśvasthayor nāḍyor vicchedād api pakṣataḥ //",
  "XXvamvuppu:vmv_1.58_0": "akasmāt kṛṣṇarekhā syāj jihvāyā yadi madhyataḥ /",
  "XXvamvuppu:vmv_1.58_1": "dṛḍho vā dantasaṃdaṃśas tadā mṛtyur dvirātrataḥ //",
  "XXvamvuppu:vmv_1.59_0": "karṇaśaṣkulikāpṛṣṭhanāḍīvicchedadarśanāt /",
  "XXvamvuppu:vmv_1.59_1": "tasminn eva dine mṛtyur athavā pañcavāsaraiḥ //",
  "XXvamvuppu:vmv_1.60_0": "nakheṣu raktavarṇeṣu sahasā yady araktatā /",
  "XXvamvuppu:vmv_1.60_1": "ṣaḍbhir māsais tadā mṛtyur yadi mantrādi nācaret //",
  "XXvamvuppu:vmv_1.61_0": "akasmāj jāyate sthūlaḥ kṛśaḥ kruddho bhayākulaḥ /",
  "XXvamvuppu:vmv_1.61_1": "yas tasya mṛtyur varṣeṇa yadi dharmaṃ na sevate //",
  "XXvamvuppu:vmv_1.62_0": "indriyāṇi na gṛhṇanti yathāsvaṃ yasya gocarān /",
  "XXvamvuppu:vmv_1.62_1": "muhuḥ skhalati vāṇī ca muhuś ca mativibhramaḥ //",
  "XXvamvuppu:vmv_1.63_0": "cakṣuṣī sravato nityaṃ dṛṣṭarūpe 'pi vibhramaḥ /",
  "XXvamvuppu:vmv_1.63_1": "darpaṇe salile vāpi svacchāyāṃ yo na paśyati //",
  "XXvamvuppu:vmv_1.64_0": "rātrāv indradhanuḥ paśyed divā nakṣatramaṇḍalam /",
  "XXvamvuppu:vmv_1.64_1": "ameghe vidyutaṃ paśyet sphurantīṃ dakṣiṇāśritām //",
  "XXvamvuppu:vmv_1.65_0": "divā chāyāpathaṃ paśyed ulkāyāḥ patanaṃ tathā /",
  "XXvamvuppu:vmv_1.65_1": "haṃsakākamayūrāṇāṃ paśyed ekatra melakam //",
  "XXvamvuppu:vmv_1.66_0": "candradvayaṃ dvisūryaṃ vā svaśirojvalanaṃ tathā /",
  "XXvamvuppu:vmv_1.66_1": "gandharvanagaraṃ paśyed vṛkṣāgre śikhare gireḥ //",
  "XXvamvuppu:vmv_1.67_0": "paśyet pretapiśācān adṛśyān anyāṃś ca bhīṣaṇān /",
  "XXvamvuppu:vmv_1.67_1": "prakampate bhṛśaṃ caiva mūrchito vā bhaven muhuḥ //",
  "XXvamvuppu:vmv_1.68_0": "chardiṃ mūtraṃ purīṣaṃ ca suvarṇarajataprabham /",
  "XXvamvuppu:vmv_1.68_1": "paśyed ekaikaśas tasya mṛtyur māsāvadher bhavet //",
  "XXvamvuppu:vmv_1.69_0": "kaṇṭḥoṣṭhatālujihvānāṃ chedaṃ chidraṃ tanau tathā /",
  "XXvamvuppu:vmv_1.69_1": "yaḥ paśyet tasya mṛtyuḥ syāt ṣaḍmāsābhyantare dhruvam //",
  "XXvamvuppu:vmv_1.70_0": "kaṇṭhoṣṭhatālurasanādantā yasya pṛthakpṛthak /",
  "XXvamvuppu:vmv_1.70_1": "śuṣyanty abhīkṣṇaṃ ṣaḍmāsān maraṇaṃ tasya nirdiśet //",
  "XXvamvuppu:vmv_1.71_0": "nakṣatracakrasaptarṣidiśāṃ rātrāv adarśanam /",
  "XXvamvuppu:vmv_1.71_1": "saptāhamṛtyor jāyeta jvālā vākasmikī tanau //",
  "XXvamvuppu:vmv_1.72_0": "arundhatīṃ rohiṇīṃ ca dhruvaṃ chāyāpathaṃ tathā /",
  "XXvamvuppu:vmv_1.72_1": "rātrāv apaśyato 'kasmāt ṣaḍmāsān mṛtyum ādiśet //",
  "XXvamvuppu:vmv_1.73_0": "kalaṅkarahitaṃ candraṃ sūryaṃ raśmivivarjitam /",
  "XXvamvuppu:vmv_1.73_1": "saraśmikaṃ citrabhānuṃ candraṃ cāpi saraśmikam //",
  "XXvamvuppu:vmv_1.74_0": "rātrau sūryaṃ divā candraṃ svanetre jvalanaṃ tathā /",
  "XXvamvuppu:vmv_1.74_1": "tārāṃ merupramāṇāṃ ca samudraṃ ca nadīm iva //",
  "XXvamvuppu:vmv_1.75_0": "nābhau hikkāṃ gude hañchāṃ varṇaṃ padmopamaṃ mukhe /",
  "XXvamvuppu:vmv_1.75_1": "galake piṭakān raktān gātre varṇavicitratām //",
  "XXvamvuppu:vmv_1.76_0": "hṛdaye krandanaṃ sāśru prakampam atha tāluni /",
  "XXvamvuppu:vmv_1.76_1": "candrāṃśuṃ vahnisaṃsparśaṃ sūryāṃśuṃ himaśītalam //",
  "XXvamvuppu:vmv_1.77_0": "candracchidraṃ ravicchidraṃ chidraṃ bhūmau tathāmbare /",
  "XXvamvuppu:vmv_1.77_1": "ātmanaiva hi yaḥ paśyet paśyen mṛtyuṃ sa pakṣataḥ //",
  "XXvamvuppu:vmv_1.78_0": "mūtraśukrapurīṣāṇi tulyakālaṃ patanti cet /",
  "XXvamvuppu:vmv_1.78_1": "varṣān mṛtyur bhavet tatra bhaiṣajyādi pratikriyā //",
  "XXvamvuppu:vmv_1.79_0": "ardhaṃ śītaṃ tathā coṣṇam ardhaṃ yasya kalevaram /",
  "XXvamvuppu:vmv_1.79_1": "saptarātrād bhaven mṛtyuḥ paralokaṃ vicintayet //",
  "XXvamvuppu:vmv_1.80_0": "hakāraḥ śītasaṃsparśaḥ phukāro vahnisaṃnibhaḥ /",
  "XXvamvuppu:vmv_1.80_1": "yasyānubhūyate tasya daśāhād yamadarśanam //",
  "XXvamvuppu:vmv_1.81_0": "anāmikānāṃ mūleṣu dṛṣṭayā kṛṣṇarekhayā /",
  "XXvamvuppu:vmv_1.81_1": "aṣṭādaśadinād ūrdhvaṃ mṛtyuḥ prākkarmadoṣataḥ //",
  "XXvamvuppu:vmv_1.82_0": "yasya mastakam āruhya trivarṇo yāti vegataḥ /",
  "XXvamvuppu:vmv_1.82_1": "kṛkalāso mṛtis tasya pañcamāsād viniścitā //",
  "XXvamvuppu:vmv_1.83_0": "śabdo na śrūyate dehād dhastābhyām apamārjitāt /",
  "XXvamvuppu:vmv_1.83_1": "sarvāṅgaśītalatvena daśāhān maraṇaṃ dhruvam //",
  "XXvamvuppu:vmv_1.84_0": "yugapan nirgamo bāhujaṅghayor yasya gacchataḥ /",
  "XXvamvuppu:vmv_1.84_1": "vināśo brahmasūtrasya mṛtyus tasyaikavarṣataḥ //",
  "XXvamvuppu:vmv_1.85_0": "kardame pāṃśudeśe vā purataḥ pṛṣṭhato 'pi vā /",
  "XXvamvuppu:vmv_1.85_1": "khaṇḍaṃ pādodaye nyūnaṃ mṛtyur māsacatuṣṭayāt //",
  "XXvamvuppu:vmv_1.86_0": "akasmāt puruṣaṃ paśyet kṛṣṇapiṅgalavarṇakam /",
  "XXvamvuppu:vmv_1.86_1": "varṣatrayātyayān mṛtyur yadi bhrāntyā na kalpitaḥ //",
  "XXvamvuppu:vmv_1.87_0": "dvimāsamṛtyur hṛtpādau snātamātrasya śuṣyataḥ /",
  "XXvamvuppu:vmv_1.87_1": "trirātramṛtyur durgandho jāyate vikṛtākṛtiḥ //",
  "XXvamvuppu:vmv_1.88_0": "kharārkadivase toyair āpūrya mukhakoṭaram /",
  "XXvamvuppu:vmv_1.88_1": "pratyahaṃ phūtkṛtaṃ kurvan kramāt tanmadhyasaṃsthitam //",
  "XXvamvuppu:vmv_1.89_0": "paśyed indradhanuś citraṃ dīrghāyuḥ puruṣaḥ sadā /",
  "XXvamvuppu:vmv_1.89_1": "ṣaḍmāsāyur na tat paśyed iti karmavicitratā //",
  "XXvamvuppu:vmv_1.90_0": "kharārkadivase paśyet puro gaganamadhyataḥ /",
  "XXvamvuppu:vmv_1.90_1": "muktāhārān ivālūnān muktāphalavibhūṣaṇān //",
  "XXvamvuppu:vmv_1.91_0": "indranīlamaṇicchāyān keśoṇḍukasamākṛtīn /",
  "XXvamvuppu:vmv_1.91_1": "dṛśyadeśaṃ parityajya deśāntaravisarpiṇaḥ //",
  "XXvamvuppu:vmv_1.92_0": "nāgān anekaśaḥ paśyet saṃyatān iva saṃtatam /",
  "XXvamvuppu:vmv_1.92_1": "teṣām adṛṣṭau ṣaḍmāsān maraṇaṃ parikīrtitam //",
  "XXvamvuppu:vmv_1.93_0": "prabhāte vātha sāyāhne jyotsnāyāṃ vā ciraṃ puraḥ /",
  "XXvamvuppu:vmv_1.93_1": "vitatya bāhū svacchāyāṃ dṛṣṭvā paśyec chanair nabhaḥ //",
  "XXvamvuppu:vmv_1.94_0": "tatrāpi dṛśyate chāyā dhavalā nararūpiṇī /",
  "XXvamvuppu:vmv_1.94_1": "śiraso 'darśanāt tasya mṛtyuḥ syād varṣamadhyataḥ //",
  "XXvamvuppu:vmv_1.95_0": "putrabhāryāvināśaḥ syād vāmapāṇer adarśanāt /",
  "XXvamvuppu:vmv_1.95_1": "dakṣiṇādarśanāt pitṛbhrātrādīnāṃ mahīyasām //",
  "XXvamvuppu:vmv_1.96_0": "jānūpari sthitau bāhū kṛtvā mūrdhni tathāñjalim /",
  "XXvamvuppu:vmv_1.96_1": "rambhāphalanibhāṃ chāyāṃ lakṣayen madhyatas tayoḥ //",
  "XXvamvuppu:vmv_1.97_0": "yadā tv ekaṃ dalaṃ tatra vikāsi parilakṣyate /",
  "XXvamvuppu:vmv_1.97_1": "tasyām eva tithau nūnaṃ ṣaḍmāsān maraṇaṃ bhavet //",
  "XXvamvuppu:vmv_1.98_0": "sūryamārgagate vāyau lakṣaṇīyam idaṃ trayam /",
  "XXvamvuppu:vmv_1.98_1": "śrotre śirasi netre ca śabdo dhūmo dyutis tathā //",
  "XXvamvuppu:vmv_1.99_0": "karṇau pidhāya sudṛḍhaṃ gambhīro gulgulo dhvaniḥ /",
  "XXvamvuppu:vmv_1.99_1": "na śrūyate pañcadinaṃ daśa pañcadaśāthavā //",
  "XXvamvuppu:vmv_1.100_0": "viṃśatiṃ divasān yāvat pañcaviṃśatim eva vā /",
  "XXvamvuppu:vmv_1.100_1": "bāṇābdhiguṇanetrenduvarṣair mṛtyur yathākramam //",
  "XXvamvuppu:vmv_1.101_0": "eṣām apy antarāleṣu śodhyāḥ ṣoḍaśa vāsarāḥ /",
  "XXvamvuppu:vmv_1.101_1": "varṣasyaiva caturthāṃśaiḥ kramaśaś cābhivardhitaiḥ //",
  "XXvamvuppu:vmv_1.102_0": "mastakopari niryāntīṃ saptāhaṃ dhūmamālikām /",
  "XXvamvuppu:vmv_1.102_1": "yo na paśyati tasya syān mṛtyur varṣatrayāvadheḥ //",
  "XXvamvuppu:vmv_1.103_0": "svanetrayoś caturdikṣu dṛśyante 'ṅgulipīḍanāt /",
  "XXvamvuppu:vmv_1.103_1": "mārjāranetratulyāni jyotīṃṣi jhaṭitikramāt //",
  "XXvamvuppu:vmv_1.104_0": "apīḍane 'pi taddṛṣṭau mṛtyuḥ syāc chatavāsaraiḥ /",
  "XXvamvuppu:vmv_1.104_1": "etat sāmānyato jñeyaṃ viśeṣas tv ayam ucyate //",
  "XXvamvuppu:vmv_1.105_0": "candrasyādhas tathordhvaṃ ca karṇanāsopakaṇṭhayoḥ /",
  "XXvamvuppu:vmv_1.105_1": "naṣṭe jyotiṣi mṛtyuḥ syāt ṣaṭtrinetrendumāsataḥ //",
  "XXvamvuppu:vmv_1.106_0": "sūrye 'pi yadi candrasya kramaḥ syāt pūrvavat tadā /",
  "XXvamvuppu:vmv_1.106_1": "digbāṇaguṇanetreṣu dineṣu maraṇaṃ bhavet //",
  "XXvamvuppu:vmv_1.107_0": "svarūpasya viparyāsāt ṣaḍmāsān maraṇaṃ bhavet /",
  "XXvamvuppu:vmv_1.107_1": "pañcamāsād bhaven mṛtyur nāsāgrasya vināśataḥ //",
  "XXvamvuppu:vmv_1.108_0": "bādhirye śrotrayor mṛtyuś caturmāsātyayād bhavet /",
  "XXvamvuppu:vmv_1.108_1": "svasthendriyasya patane mṛtyur māsatrayād bhavet //",
  "XXvamvuppu:vmv_1.109_0": "bhrūmadhye jyotiṣo 'dṛṣṭau dvimāsād yamadarśanam /",
  "XXvamvuppu:vmv_1.109_1": "ekamāsātyayān mṛtyur vṛṣaṇe golakakṣayāt //",
  "XXvamvuppu:vmv_1.110_0": "parākṣṇoḥ pratibimbasyādṛṣṭau pakṣād vināśanam /",
  "XXvamvuppu:vmv_1.110_1": "jihvāyā aparāvṛttau daśāhān mṛtyusaṃgamaḥ //",
  "XXvamvuppu:vmv_1.111_0": "nābher viparyayān mṛtyuḥ pañcāhād upaśliṣyati /",
  "XXvamvuppu:vmv_1.111_1": "pārśvadvayasyākṛṣṭau tu mṛtyuḥ syād vāsaratrayāt //",
  "XXvamvuppu:vmv_1.112_0": "samastagātrastabdhatve mṛtyur ekāhiko bhavet /",
  "XXvamvuppu:vmv_1.112_1": "lalāṭasthatrirekhāṇāṃ nāśān mṛtyur ahastrayāt //",
  "XXvamvuppu:vmv_1.113_0": "svasthasya lālājihvā cen niḥsparśā dravavarjitā /",
  "XXvamvuppu:vmv_1.113_1": "yāvat pañcadinaṃ mṛtyuḥ pañcāśaddivasais tathā //",
  "XXvamvuppu:vmv_1.114_0": "amlāditvaṃ ca rasato nīlāditvaṃ ca varṇataḥ /",
  "XXvamvuppu:vmv_1.114_1": "vikāraḥ śukramūtrāṇāṃ ṣaḍmāsān mṛtyudarśanāt //",
  "XXvamvuppu:vmv_1.115_0": "yugapatpañcadhāraṃ vā vāmāvartaṃ vigandhi ca /",
  "XXvamvuppu:vmv_1.115_1": "mūtraṃ yasya bhaven mṛtyus tasya ṣaḍmāsamadhyataḥ //",
  "XXvamvuppu:vmv_1.116_0": "kṛṣṇe vā yadi vā śukle pakṣe reto 'tikṛṣṇakam /",
  "XXvamvuppu:vmv_1.116_1": "mṛtyuḥ ṣaḍmāsato no cet tenaiva syāt pratikriyā //",
  "XXvamvuppu:vmv_1.117_0": "kṛṣṇabhāgaṃ parityajya gṛhītvā śuklabhāgakam /",
  "XXvamvuppu:vmv_1.117_1": "candre prabhañjane vāti praveśāt syāt pratikriyā //",
  "XXvamvuppu:vmv_1.118_0": "sthiratve 'pi svadehasya tacchāyā cañcalā yadi /",
  "XXvamvuppu:vmv_1.118_1": "caturmāsād bhaven mṛtyur ity āgamavicakṣaṇāḥ //",
  "XXvamvuppu:vmv_1.119_0": "dakṣiṇāśāgatāṃ chāyām ātmano yadi paśyati /",
  "XXvamvuppu:vmv_1.119_1": "adyaiva mṛtyur asmākam iti paśyed anityatām //",
  "XXvamvuppu:vmv_1.120_0": "nirarthako visaṃvādī mithyetyādi prakāśanāt /",
  "XXvamvuppu:vmv_1.120_1": "svapno 'py asatyaḥ sarveṣāṃ nātaḥ śraddhā na yujyate //",
  "XXvamvuppu:vmv_1.121_0": "devatādarśitaḥ svapnaḥ satyasvapno 'tha yo naraḥ /",
  "XXvamvuppu:vmv_1.121_1": "sa svapne pratyayaṃ kṛtvā mṛtyuliṅgāni paśyatu //",
  "XXvamvuppu:vmv_1.122_0": "kiṃśukaṃ kovidāraṃ ca puṣpitaṃ karavīrakam /",
  "XXvamvuppu:vmv_1.122_1": "yo 'bhirohati svapnānte sa syāt ṣaḍmāsamṛtyukaḥ //",
  "XXvamvuppu:vmv_1.123_0": "vihārayaṣṭiṃ svapnānte yo 'bhirohati mānavaḥ /",
  "XXvamvuppu:vmv_1.123_1": "vālukābhasmarāśiṃ vā maraṇaṃ tasya pūrvavat //",
  "XXvamvuppu:vmv_1.124_0": "gardabhaṃ yaḥ samārūḍhaḥ prayāyād dakṣiṇāṃ diśam /",
  "XXvamvuppu:vmv_1.124_1": "bhūyaś ca na nivarteta tadvat tasyāpi jīvitam //",
  "XXvamvuppu:vmv_1.125_0": "yaś cāpi vānarārūḍhaḥ prayāyād dakṣiṇāṃ diśam /",
  "XXvamvuppu:vmv_1.125_1": "tatrasthaś ca vibudhyeta mṛtyuḥ syāt tasya pūrvavat //",
  "XXvamvuppu:vmv_1.126_0": "daṇḍaṃ vā caityayūpaṃ vā naro yas tv abhirohati /",
  "XXvamvuppu:vmv_1.126_1": "vālmīkaṃ pāṃśurāśiṃ vā ṣaḍmāsān na sa jīvati //",
  "XXvamvuppu:vmv_1.127_0": "kālī kumārī saṃkruddhā yā tu badhnāti bandhanaiḥ /",
  "XXvamvuppu:vmv_1.127_1": "kālarātrī tu sā jñeyā saptāhān mṛtyukārikā //",
  "XXvamvuppu:vmv_1.128_0": "kṛṣṇavastrā tu yā nārī kālī kāmayate naraṃ /",
  "XXvamvuppu:vmv_1.128_1": "karavīramālā svapne yāty asau yamamaṇḍalam //",
  "XXvamvuppu:vmv_1.129_0": "tamo vā praviśet svapne śvabhraṃ vā cārakaṃ tathā /",
  "XXvamvuppu:vmv_1.129_1": "vṛkṣād vā prapatet svapne sa mṛtyor antike sthitaḥ //",
  "XXvamvuppu:vmv_1.130_0": "vṛkṣaṃ tṛṇaṃ vā kāṣṭhaṃ vā viphalaṃ yas tu paśyati /",
  "XXvamvuppu:vmv_1.130_1": "suptaḥ śīrṣe śarīre vā ṣaḍmāsān na sa jīvati //",
  "XXvamvuppu:vmv_1.131_0": "yo vānararathārūḍho gacchet pūrvāṃ diśaṃ naraḥ /",
  "XXvamvuppu:vmv_1.131_1": "pratibuddho vijānīyād rātrir eṣā mamāntimā //",
  "XXvamvuppu:vmv_1.132_0": "śvakākagṛdhragomāyurakṣaḥpretapiśācakaiḥ /",
  "XXvamvuppu:vmv_1.132_1": "bhakṣyate prohyate cāpi kharapotryuṣṭrasaurabhaiḥ //",
  "XXvamvuppu:vmv_1.133_0": "ekābdavigame nūnaṃ maraṇaṃ tasya nirdiśet /",
  "XXvamvuppu:vmv_1.133_1": "svapnadṛṣṭanimittānāṃ śāntir māyopamā matiḥ //",
  "XXvamvuppu:vmv_1.134_0": "lohadaṇḍadharaṃ kṛṣṇaṃ naraṃ kṛṣṇaparicchadam /",
  "XXvamvuppu:vmv_1.134_1": "prasuptenāgrato dṛṣṭvā trimāsān mṛtyur āpyate //",
  "XXvamvuppu:vmv_1.135_0": "raktagandhapraliptāṅgaṃ raktamālyavibhūṣitam /",
  "XXvamvuppu:vmv_1.135_1": "tailābhyaktam atibhītaṃ muṇḍitaṃ raktavāsasam //",
  "XXvamvuppu:vmv_1.136_0": "kharam āruhya vegena vrajantaṃ dakṣiṇāṃ diśam /",
  "XXvamvuppu:vmv_1.136_1": "ātmānam īdṛśaṃ svapne paśyet ṣaḍmāsamṛtyukaḥ //",
  "XXvamvuppu:vmv_1.137_0": "raktamālyāni gandhāṃś ca raktāmbaram athāpi vā /",
  "XXvamvuppu:vmv_1.137_1": "yaḥ svapne labhate tasya mṛtyuḥ syād aṣṭamāsataḥ //",
  "XXvamvuppu:vmv_1.138_0": "saṃkhyātītāni bāhyāni mṛtyuliṅgāni tāni kaḥ /",
  "XXvamvuppu:vmv_1.138_1": "ekavaktreṇa śaknoti vaktuṃ varṣaśatair api //",
  "XXvamvuppu:vmv_1.139_0": "etāni mṛtyoḥ pratipādakāni liṅgāni bāhyāni yathoditāni /",
  "XXvamvuppu:vmv_1.139_1": "vijñāya tāni tvaritaṃ vidheyo mantrādibhir vañcana eva yatnaḥ //",
  "XXvamvuppu:1_0": "// iti śrīpaṇḍitavāgīśvarakīrtiviracite mṛtyuvañcanopadeśe prathamaḥ paricchedaḥ //",
  "XXvamvuppu:vmv_2.1_0": "idānīm āntaraṃ mṛtyor lakṣaṇaṃ kathyate sphuṭam /",
  "XXvamvuppu:vmv_2.1_1": "tac ca vāyūdayāj jñeyaṃ vāyur ghrāṇāsyagocaraḥ //",
  "XXvamvuppu:vmv_2.2_0": "bāhyalakṣaṇamātrān na mṛtyoḥ samyag viniścayaḥ /",
  "XXvamvuppu:vmv_2.2_1": "yāvad ādhyātmikaṃ samyag lakṣaṇaṃ naiva niścitam //",
  "XXvamvuppu:vmv_2.3_0": "ubhayor niścayān mṛtyur niścitaḥ syāt parisphuṭam /",
  "XXvamvuppu:vmv_2.3_1": "bāhye buddhiviparyāso rogāder api saṃskṛteḥ //",
  "XXvamvuppu:vmv_2.4_0": "puṣyādimāsasaṃkrāntau pūrṇamāsyādiparvasu /",
  "XXvamvuppu:vmv_2.4_1": "sāmānyalakṣaṇaṃ mṛtyor lakṣayet prātarāditaḥ //",
  "XXvamvuppu:vmv_2.5_0": "nirūpakanaro yatra dine kālaṃ nirūpayet /",
  "XXvamvuppu:vmv_2.5_1": "tad ārabhya dinaṃ mṛtyur mitakālātyayād bhavet //",
  "XXvamvuppu:vmv_2.6_0": "samaprakṛtiyuktānāṃ sarvaprāṇabhṛtāṃ sadā /",
  "XXvamvuppu:vmv_2.6_1": "nāsikādakṣiṇetare puṭe pratyekam āśritaḥ //",
  "XXvamvuppu:vmv_2.7_0": "vāyur vahati yāmārdhaṃ sūryaśītāṃśusaṃjñake /",
  "XXvamvuppu:vmv_2.7_1": "ato viparyayāt kalpyaṃ maraṇādi manīṣibhiḥ //",
  "XXvamvuppu:vmv_2.8_0": "pratipadaṃ samārabhya śuklāṃ vahati candragaḥ /",
  "XXvamvuppu:vmv_2.8_1": "dināni trīṇi pavanaḥ tataḥ sūrye dinatrayam //",
  "XXvamvuppu:vmv_2.9_0": "dinatrayaṃ punaś candre tataḥ sūrye dinatrayam /",
  "XXvamvuppu:vmv_2.9_1": "krameṇānena niyamād yāvat pañcadaśī sitā //",
  "XXvamvuppu:vmv_2.10_0": "evaṃ kṛṣṇaṃ samārabhya sūrye vahati mārutaḥ /",
  "XXvamvuppu:vmv_2.10_1": "dināni trīṇi pūrvavad yāvat pañcadaśītarā //",
  "XXvamvuppu:vmv_2.11_0": "kramasyāsya viparyāsāt tribhiḥ pakṣaiḥ suniścitāt /",
  "XXvamvuppu:vmv_2.11_1": "ṣaḍbhir māsair bhaven mṛtyur dharmam eva smaret tataḥ //",
  "XXvamvuppu:vmv_2.12_0": "pakṣadvayaviparyāsāt suhṛdbandhuvipad bhavet /",
  "XXvamvuppu:vmv_2.12_1": "ekapakṣaviparyāsād dāruṇavyādhisaṃbhavaḥ //",
  "XXvamvuppu:vmv_2.13_0": "ekadvitricatuḥpañcaṣaḍdināni viparyayāt /",
  "XXvamvuppu:vmv_2.13_1": "vahed vāyur yadi tadā kalyudvegādi jāyate //",
  "XXvamvuppu:vmv_2.14_0": "trimārgago bhaved vāyuḥ prakṛteḥ parivarjanāt /",
  "XXvamvuppu:vmv_2.14_1": "madhyāhnāt parato mṛtyuḥ pratīkāravivarjitaḥ //",
  "XXvamvuppu:vmv_2.15_0": "saṃkrāntirahito vāyur ubhayor api mārgayoḥ /",
  "XXvamvuppu:vmv_2.15_1": "vahed yasya daśāhāni saṃkrāntau mriyate hi saḥ //",
  "XXvamvuppu:vmv_2.16_0": "viṣuvatkṣaṇasaṃprāptau spandete yasya locane /",
  "XXvamvuppu:vmv_2.16_1": "tasya nāśaṃ vijānīyād ahorātrān na saṃśayaḥ //",
  "XXvamvuppu:vmv_2.17_0": "itaś cetaś ca bahudhā yasyārdhapraharaṃ vahet /",
  "XXvamvuppu:vmv_2.17_1": "vāyus tasya vijānīyāt pūjanaṃ lābham eva ca //",
  "XXvamvuppu:vmv_2.18_0": "saṃkrāntipañcakaṃ yasya samatītya mukhe vahet /",
  "XXvamvuppu:vmv_2.18_1": "vāyus tasyārthanāśaḥ syād udvego vā bhayādi vā //",
  "XXvamvuppu:vmv_2.19_0": "vāmanāsāpuṭe vāyuḥ saṃkrāntīś ca trayodaśa /",
  "XXvamvuppu:vmv_2.19_1": "samatītya vahed yasya tasya rogādi jāyate //",
  "XXvamvuppu:vmv_2.20_0": "puṭadvayaṃ parityajya yadā vaktreṇa gacchati /",
  "XXvamvuppu:vmv_2.20_1": "tad ahar jīvitaṃ tasya yadi vajrasamo 'py asau //",
  "XXvamvuppu:vmv_2.21_0": "mārgaśīrṣasya saṃkrāntikālam ārabhya mārutaḥ /",
  "XXvamvuppu:vmv_2.21_1": "pañcāhaṃ ced vahet sūrye mṛtyur aṣṭādaśābdataḥ //",
  "XXvamvuppu:vmv_2.22_0": "aśvayuṅmāsasaṃkrāntikālam ārabhya mārutaḥ /",
  "XXvamvuppu:vmv_2.22_1": "pañcāhaṃ ced vahen mṛtyur bhavet pañcadaśābdataḥ //",
  "XXvamvuppu:vmv_2.23_0": "śrāvaṇasyāpi ced evaṃ mṛtyur dvādaśavarṣataḥ /",
  "XXvamvuppu:vmv_2.23_1": "jyeṣṭhe 'pi ced bhaved evaṃ mṛtyuḥ syān navavarṣataḥ //",
  "XXvamvuppu:vmv_2.24_0": "caitramāsasya saṃkrāntikālam ārabhya ced vahet /",
  "XXvamvuppu:vmv_2.24_1": "pañcāhaṃ māruto mṛtyuḥ ṣaḍbhir varṣais tadā bhavet //",
  "XXvamvuppu:vmv_2.25_0": "māghamāsasya saṃkrānteḥ pañcāhaṃ ced vahen marut /",
  "XXvamvuppu:vmv_2.25_1": "varṣatrayātyayān mṛtyur iti kālavicakṣaṇāḥ //",
  "XXvamvuppu:vmv_2.26_0": "sarvatra dvitricaturo vāyuś ced divasān vahet /",
  "XXvamvuppu:vmv_2.26_1": "abdabhāgais tu te śodhyā yathāvad anupūrvaśaḥ //",
  "XXvamvuppu:vmv_2.27_0": "evam eva vahec candre vāyuś cen mṛtyuvarjitāḥ /",
  "XXvamvuppu:vmv_2.27_1": "vyādhidurbhikṣakāntāraśokarājādyupadravāḥ //",
  "XXvamvuppu:vmv_2.28_0": "sāmānyakālasaṃbodhaḥ sphuṭo 'yam upadarśitaḥ /",
  "XXvamvuppu:vmv_2.28_1": "viśeṣakālabodhāya gatir anyā pradarśyate //",
  "XXvamvuppu:vmv_2.29_0": "samasaptagate sūrye janmarkṣe candramā yadi /",
  "XXvamvuppu:vmv_2.29_1": "kālo 'sau pauṣṇanāmeti mṛtyunirṇayakārakaḥ //",
  "XXvamvuppu:vmv_2.30_0": "yatra rāśau naro jātas tasmād yaḥ saptamo 'paraḥ /",
  "XXvamvuppu:vmv_2.30_1": "samasapta iti khyātas tatrārkaḥ samasaptagaḥ //",
  "XXvamvuppu:vmv_2.31_0": "rāśau tatraiva candraś cej janmanakṣatrago bhavet /",
  "XXvamvuppu:vmv_2.31_1": "pauṣṇaḥ kālaḥ sa vijñeyas tatra mṛtyor nirūpaṇam //",
  "XXvamvuppu:vmv_2.32_0": "sarvatra sūryamārgāntargate satatagāmini /",
  "XXvamvuppu:vmv_2.32_1": "kālaṃ nirūpayed vidvān itaratra vikālakam //",
  "XXvamvuppu:vmv_2.33_0": "yatra velākṣaṇe vāyor gatir anyā pravartate /",
  "XXvamvuppu:vmv_2.33_1": "tatra velākṣaṇe pūrṇe mṛtyur nāsty atra saṃśayaḥ //",
  "XXvamvuppu:vmv_2.34_0": "pauṣṇe kāle vahed vāyur dinārdhaṃ yadi sūryagaḥ /",
  "XXvamvuppu:vmv_2.34_1": "vatsarair manusaṃkhyātair lakṣayen maraṇaṃ tadā //",
  "XXvamvuppu:vmv_2.35_0": "dinam ekam ahorātraṃ dinadvitricatuṣṭayam /",
  "XXvamvuppu:vmv_2.35_1": "vahec ced arkadikśailaṣaḍvedābdaiḥ kramān mṛtiḥ //",
  "XXvamvuppu:vmv_2.36_0": "pañcāhaṃ ca daśāhaṃ ca tathā pañcadaśāhakam /",
  "XXvamvuppu:vmv_2.36_1": "vahec cet tridvyekavarṣair bhaven mṛtyur yathākramam //",
  "XXvamvuppu:vmv_2.37_0": "tathaiva ced vahed vāyur viṃśatiṃ pañcaviṃśatim /",
  "XXvamvuppu:vmv_2.37_1": "ṣaḍbhir māsais tribhiś caiva yathāsaṃkhyaṃ bhaven mṛtiḥ //",
  "XXvamvuppu:vmv_2.38_0": "ṣaṭsaptāṣṭāviṃśatiṃ ced ūnatriṃśaddinaṃ vahet /",
  "XXvamvuppu:vmv_2.38_1": "syād dvyekamāsaiḥ pakṣeṇa digdinaiś ca kramān mṛtiḥ //",
  "XXvamvuppu:vmv_2.39_0": "triṃśat tu caikatriṃśac ca dvātriṃśad divasān yadi /",
  "XXvamvuppu:vmv_2.39_1": "pañcatridvidinair mṛtyur yathāsaṃkhyaṃ bhavet tadā //",
  "XXvamvuppu:vmv_2.40_0": "trayastriṃśaddinaṃ yāvat sūrye ced vāti mārutaḥ /",
  "XXvamvuppu:vmv_2.40_1": "tasminn eva dine mṛtyur viṣṇor api na saṃśayaḥ //",
  "XXvamvuppu:vmv_2.41_0": "pañcāhapañcaviṃśatyor antarāleṣu vāsarāḥ /",
  "XXvamvuppu:vmv_2.41_1": "noktāḥ ṣoḍaśasaṃkhyā ye teṣāṃ śodhanam ucyate //",
  "XXvamvuppu:vmv_2.42_0": "ṣaḍdinaṃ cet tribhir varṣaiś caturviṃśativarjitaiḥ /",
  "XXvamvuppu:vmv_2.42_1": "saptāhaṃ cet tribhir varṣaiḥ pūrvoktadviguṇonitaiḥ //",
  "XXvamvuppu:vmv_2.43_0": "aṣṭāhaṃ cet tribhir varṣair dvāsaptatidinonitaiḥ /",
  "XXvamvuppu:vmv_2.43_1": "navāhaṃ cet tribhir varṣaiḥ ṣaṇṇavatidinonitaiḥ //",
  "XXvamvuppu:vmv_2.44_0": "vahed ekādaśāhaṃ cen mārutaḥ sūryagocaraḥ /",
  "XXvamvuppu:vmv_2.44_1": "caturviṃśatirātronān mṛtyur varṣadvayād bhavet //",
  "XXvamvuppu:vmv_2.45_0": "dvādaśāhaṃ varṣadvayāt pūrvoktadviguṇonitāt /",
  "XXvamvuppu:vmv_2.45_1": "trayodaśāhaṃ dvivarṣād dvāsaptatidinonitāt //",
  "XXvamvuppu:vmv_2.46_0": "caturdaśāhaṃ dvivarṣāt ṣaṇṇavatidinonitāt /",
  "XXvamvuppu:vmv_2.46_1": "ṣoḍaśadinavāhena dvādaśonaikavarṣataḥ //",
  "XXvamvuppu:vmv_2.47_0": "vahet saptadaśāhaṃ ced vāyuḥ sūryaikagocaraḥ /",
  "XXvamvuppu:vmv_2.47_1": "caturviṃśatyahanyūnād varṣān mṛtyur udīritaḥ //",
  "XXvamvuppu:vmv_2.48_0": "aṣṭādaśāhaṃ ṣaṭtriṃśaddinanyūnaikavarṣataḥ /",
  "XXvamvuppu:vmv_2.48_1": "ūnaviṃśati ced aṣṭacatvāriṃśaddinonitāt //",
  "XXvamvuppu:vmv_2.49_0": "ekaviṃśati ṣaḍmāsāt ṣaḍvāsaraviyojitāt /",
  "XXvamvuppu:vmv_2.49_1": "dvāviṃśatiṃ cet ṣaḍmāsair dvādaśāhavivarjitaiḥ //",
  "XXvamvuppu:vmv_2.50_0": "trayoviṃśatyaharvāhe 'ṣṭādaśāhavivarjitāt /",
  "XXvamvuppu:vmv_2.50_1": "caturviṃśatyaharvāhe catuḥṣaṭkadinonitāt //",
  "XXvamvuppu:vmv_2.51_0": "trayastriṃśaddineṣv evaṃ mṛtyulakṣaṇasaṃbhavaḥ /",
  "XXvamvuppu:vmv_2.51_1": "vāyūdayavaśāj jñeyo nāta ūrdhvam asaṃbhavāt //",
  "XXvamvuppu:vmv_2.52_0": "āha cātra /",
  "XXvamvuppu:vmv_2.52_1": "ādau kṛtvā dinārdhaṃ sakaladinam athā-harniśaṃ yāvad eva tasmād ahnor dvayaṃ ca tridinam atha catur-vāsarān vyāpya yāvat /",
  "XXvamvuppu:vmv_2.52_2": "prāṇo nāḍyāśrito yo vahati dinapater udgame savyahīne tasmin vijñeyam etad bhuvanaravidiśo maṅgalaṃ ṣaṭ catuṣkam /",
  "XXvamvuppu:vmv_2.53_0": "pañcabhyaḥ pañcaviṃśaddivasagatir ihā-rohate pañcavṛddhyā tasmād ekottareṇa triguṇitadaśakaṃ tryuttaraṃ yāvad eva /",
  "XXvamvuppu:vmv_2.53_1": "kāle pauṣṇe samās tās trinayanaśaśinaḥ ṣaṭtriyugmendavo ye māsās te 'hāni śeṣās tithidigiṣuguṇa-dvīndavo jīvitasya /",
  "XXvamvuppu:vmv_2.54_0": "tripuṭaṃ cakram ālikhya saptatriṃśadgṛhānvitam /",
  "XXvamvuppu:vmv_2.54_1": "āyuṣaḥ prāṇavāyoś ca dināny aṅkakramāl likhet //",
  "XXvamvuppu:vmv_2.55_0": "ity āntarāṇy api mayā kathitāni mṛtyor liṅgāny ariṣṭam iti cāparanāmakāni /",
  "XXvamvuppu:vmv_2.55_1": "vijñāya tāni sapadi tvaritair vidheyo dhyānādibhir maraṇa-vañcana eva yatnaḥ //",
  "XXvamvuppu:2_0": "// iti śrīpaṇḍitavāgīśvarakīrtiviracite mṛtyuvañcano”padeśe dvitīyaḥ paricchedaḥ //",
  "XXvamvuppu:vmv_3.1_0": "bāhyam ādhyātmikaṃ caiva jñātvāriṣṭakadambakam /",
  "XXvamvuppu:vmv_3.1_1": "bāhyaś cādhyātmikaś cāpi jñeyo vañcanasaṃcayaḥ //",
  "XXvamvuppu:vmv_3.2_0": "kāyavākkarmabhir bāhyam āntaraṃ dhyānakarmabhiḥ /",
  "XXvamvuppu:vmv_3.2_1": "maṇimantrauṣadhair bāhyam āntaraṃ yogaśaktibhiḥ //",
  "XXvamvuppu:vmv_3.3_0": "śraddhayā śakyate kartuṃ mṛtyuvañcanam udyataiḥ /",
  "XXvamvuppu:vmv_3.3_1": "śraddhām ato dṛḍhīkuryād anyathā syāc chramaḥ paraḥ //",
  "XXvamvuppu:vmv_3.4_0": "kāyakleśair bahuvidhair na cāpy arthasya rāśibhiḥ /",
  "XXvamvuppu:vmv_3.4_1": "dharmaḥ saṃprāpyate sūkṣmaḥ śraddhāhīnaiḥ surair api //",
  "XXvamvuppu:vmv_3.5_0": "śraddhā dharmaḥ paraṃ sūkṣmaḥ śraddhā jñānaṃ tapo hutam /",
  "XXvamvuppu:vmv_3.5_1": "śraddhā svargaś ca mokṣaś ca śraddhā sarvam idaṃ jagat //",
  "XXvamvuppu:vmv_3.6_0": "sarvasvaṃ jīvitaṃ cāpi dadyād aśraddhayā yadi /",
  "XXvamvuppu:vmv_3.6_1": "naivāpnuyāt phalaṃ kiṃ cic chraddadhānas tato bhavet //",
  "XXvamvuppu:vmv_3.7_0": "ādau dharmaparo bhūyān mṛtyuvañcanavāñchayā /",
  "XXvamvuppu:vmv_3.7_1": "dharmo hi trāyate mṛtyor mṛtyur dharmeṇa vañcyate //",
  "XXvamvuppu:vmv_3.8_0": "na dharmarahitas tiṣṭhet pramādāt kṣaṇamātrakam /",
  "XXvamvuppu:vmv_3.8_1": "brahmāpi hi vinā dharmaṃ na prabhur mṛtyuvañcane //",
  "XXvamvuppu:vmv_3.9_0": "viduṣāṃ saṃmato dharmaḥ satyaṃ dānaṃ tapaḥ kṣamā /",
  "XXvamvuppu:vmv_3.9_1": "viśeṣeṇa kṛpā yeṣāṃ kiṃ teṣāṃ dharmavistaraiḥ //",
  "XXvamvuppu:vmv_3.10_0": "kāruṇyasyandi hṛdayaṃ yeṣāṃ sattveṣu saṃtatam /",
  "XXvamvuppu:vmv_3.10_1": "teṣāṃ jñānaṃ ca mokṣaś ca kim anyair dharmavistaraiḥ //",
  "XXvamvuppu:vmv_3.11_0": "ahiṃsā paramo dharmaḥ sarvasiddhāntasaṃmataḥ /",
  "XXvamvuppu:vmv_3.11_1": "tām evābhyasyato nityaṃ mṛtyur dūrāyate kramāt //",
  "XXvamvuppu:vmv_3.12_0": "alpāyur api dīrghāyuḥ sadyaḥ syāj jīvayann imān /",
  "XXvamvuppu:vmv_3.12_1": "pakṣimatsyamṛgavyāḍacaurādīn vadhyadeśagān //",
  "XXvamvuppu:vmv_3.13_0": "dīrghāyur api mandāyuḥ sadyaḥ syān mārayann imān /",
  "XXvamvuppu:vmv_3.13_1": "cauramatsyamṛgavyāḍapakṣiṇo jīvakāṅkṣiṇaḥ //",
  "XXvamvuppu:vmv_3.14_0": "daśākuśalasaṃtyāgāt triratnaśaraṇāt tathā /",
  "XXvamvuppu:vmv_3.14_1": "pañcāṣṭaśikṣākaraṇān mṛtyur dūragato bhavet //",
  "XXvamvuppu:vmv_3.15_0": "bandhanasthān uruvyādhipīḍitān bhayakātarān /",
  "XXvamvuppu:vmv_3.15_1": "trāyamāṇo bhaven nūnaṃ dīrghāyur mṛtyuvañcakaḥ //",
  "XXvamvuppu:vmv_3.16_0": "dīnānāthasalajjebhyaḥ śīlavadbhyo 'pi cādarāt /",
  "XXvamvuppu:vmv_3.16_1": "īpsitārthapradānena dhruvam āyur vivardhate //",
  "XXvamvuppu:vmv_3.17_0": "mātāpitṛgurujyeṣṭhajñānavṛddhādigauravāt /",
  "XXvamvuppu:vmv_3.17_1": "mānasatkāradānāc ca mṛtyur naivopasarpati //",
  "XXvamvuppu:vmv_3.18_0": "sveṣṭadaivatatadbhaktaliṅgināṃ prātar ādarāt /",
  "XXvamvuppu:vmv_3.18_1": "darśanād vandanān nityam āyuṣo vṛddhir āpyate //",
  "XXvamvuppu:vmv_3.19_0": "bhagnasphuṭitacaityādāv iṣṭakādipradānataḥ /",
  "XXvamvuppu:vmv_3.19_1": "syād alpāyuḥ sudīrghāyuḥ paiṇḍapātikabhikṣuvat //",
  "XXvamvuppu:vmv_3.20_0": "vihārastūpabimbādeḥ kriyayārāmaropaṇāt /",
  "XXvamvuppu:vmv_3.20_1": "mahāṣṭasthānapūjābhir āyur nityaṃ vivardhate //",
  "XXvamvuppu:vmv_3.21_0": "chandakabhikṣayopāttair dravyaiḥ saṃghasya bhojanāt /",
  "XXvamvuppu:vmv_3.21_1": "saptāhāyuś cirāyuḥ syād dharmāśokanarendravat //",
  "XXvamvuppu:vmv_3.22_0": "vālukācaityakaraṇāt tathā sañcakatāḍanāt /",
  "XXvamvuppu:vmv_3.22_1": "caityādivandanāc caiva dhruvam āyur vivardhate //",
  "XXvamvuppu:vmv_3.23_0": "mahāsamājakaṃ sūtram āṭānāṭīyakaṃ tathā /",
  "XXvamvuppu:vmv_3.23_1": "sakṣudrakaṃ mahāmeghaṃ gāthāḥ susvastisaṃjñitāḥ //",
  "XXvamvuppu:vmv_3.24_0": "satkṛtya vācayed bhikṣūn svayaṃ vā saṃpravartayet /",
  "XXvamvuppu:vmv_3.24_1": "dīrgham āyus tathā prāpya mṛtyor bhavati vañcakaḥ //",
  "XXvamvuppu:vmv_3.25_0": "gaṇḍavyūhādisūtrāntān mahāyānaprakāśakān /",
  "XXvamvuppu:vmv_3.25_1": "ekāgro vācayen nityaṃ mṛtyuvañcanam aśnute //",
  "XXvamvuppu:vmv_3.26_0": "buddhabhāṣitaniḥśeṣayogatantrādivācanāt /",
  "XXvamvuppu:vmv_3.26_1": "pañcarakṣāvidhānād vā mṛtyuvañcanam āpyate //",
  "XXvamvuppu:vmv_3.27_0": "uṣṇīṣagarbhacaityādipradakṣiṇavidhānataḥ /",
  "XXvamvuppu:vmv_3.27_1": "dhāraṇījapataś cāpi vañcyate mṛtyur udyataiḥ //",
  "XXvamvuppu:vmv_3.28_0": "grahādimātṛkāpāṭhāt tadvidhānapuraḥsarāt /",
  "XXvamvuppu:vmv_3.28_1": "sahasrāvartadhāraṇyā ratnolkāyāś ca jāpataḥ //",
  "XXvamvuppu:vmv_3.29_0": "dhāraṇīsaṃcayādyuktadhāraṇījāpatatparāḥ /",
  "XXvamvuppu:vmv_3.29_1": "āsannam api dūrasthaṃ mṛtyuṃ kurvanti paṇḍitāḥ //",
  "XXvamvuppu:vmv_3.30_0": "maṇḍalālekhanād dhomān mudrāṇāṃ bandhanād api /",
  "XXvamvuppu:vmv_3.30_1": "balīnāṃ gaṇacakrāṇāṃ pradānān mṛtyuvañcanam //",
  "XXvamvuppu:vmv_3.31_0": "cāturdiśāryasaṃghāya bhojyaśayyādidānataḥ /",
  "XXvamvuppu:vmv_3.31_1": "kāṣāyamātrakaṇṭhebhyo 'pi vā syān mṛtyuvañcanam //",
  "XXvamvuppu:vmv_3.32_0": "evamādikriyārambhād dharmaḥ syāt puṇyalakṣaṇaḥ /",
  "XXvamvuppu:vmv_3.32_1": "puṇyāt syād āyuṣo vṛddhis tadvṛddher mṛtyuvañcanam //",
  "XXvamvuppu:vmv_3.33_0": "ityādi leśato dharmaḥ sūcitas tasya vistaraḥ /",
  "XXvamvuppu:vmv_3.33_1": "svayam unnīya kartavyas taj jñātvā mṛtyuvañcakaiḥ //",
  "XXvamvuppu:vmv_3.34_0": "evaṃ dharmaparo bhūtvā siddhamantrauṣadhādibhiḥ /",
  "XXvamvuppu:vmv_3.34_1": "mṛtyor viṣkambhaṇaṃ kuryāt sadyaḥpratyayakāribhiḥ //",
  "XXvamvuppu:vmv_3.35_0": "maṇimantrauṣadhīsiddharasāyanabalāt svayam /",
  "XXvamvuppu:vmv_3.35_1": "mṛtyoḥ parājayo dṛṣṭaḥ siddhavidyādharair yathā //",
  "XXvamvuppu:vmv_3.36_0": "ratnalakṣaṇaśāstroktaparīkṣottīrṇavajradhṛk /",
  "XXvamvuppu:vmv_3.36_1": "āyurmaṇidharo vāpi viśvarūpadharas tathā //",
  "XXvamvuppu:vmv_3.37_0": "anarghasyendranīlāder anyasyāpi mahāmaṇeḥ /",
  "XXvamvuppu:vmv_3.37_1": "dhārakaḥ sarvamṛtyūnāṃ vañcakaḥ syān na saṃśayaḥ //",
  "XXvamvuppu:vmv_3.38_0": "na cātra maṇisāmarthye saṃśayo yuktibhāg yataḥ /",
  "XXvamvuppu:vmv_3.38_1": "acintyaśaktiyuktatvaṃ maṇīnāṃ sarvasaṃmatam //",
  "XXvamvuppu:vmv_3.39_0": "paṭāder agrataḥ pūjāṃ kṛtvā vijanadeśagaḥ /",
  "XXvamvuppu:vmv_3.39_1": "jāpamātreṇa mantrāṇāṃ jāyate mṛtyuvañcanam //",
  "XXvamvuppu:vmv_3.40_0": "ākāram uccaret pūrvaṃ tato ro lig iti sphuṭam /",
  "XXvamvuppu:vmv_3.40_1": "trailokyavijayākhyo 'yaṃ vidyādharapiṭoditaḥ //",
  "XXvamvuppu:vmv_3.41_0": "mantraṃ lokeśvarasyāsya japed akṣaralakṣakam /",
  "XXvamvuppu:vmv_3.41_1": "śrāddhas tadagrato 'vaśyaṃ mṛtyuvañcanam aśnute //",
  "XXvamvuppu:vmv_3.42_0": "uktvā vairocanaṃ pūrvaṃ paścāt tāre dvir uccaret /",
  "XXvamvuppu:vmv_3.42_1": "tuttāre dvis ture dviś ca svāhāntaṃ mṛtyuvañcanam //",
  "XXvamvuppu:vmv_3.43_0": "tārābhyudayatantroktaṃ mantram akṣaralakṣakam /",
  "XXvamvuppu:vmv_3.43_1": "japtvāryatārāpurato dadhimadhvaktipūrvakam //",
  "XXvamvuppu:vmv_3.44_0": "pūrvottaraśikhādūrvāpravālāyutahomataḥ /",
  "XXvamvuppu:vmv_3.44_1": "pūrvakarmaprabhāvottham api mṛtyuṃ nivārayet //",
  "XXvamvuppu:vmv_3.45_0": "oṃ ādau ruru tato 'taḥ sphurupadam ataḥ param /",
  "XXvamvuppu:vmv_3.45_1": "jvala tiṣṭha tathā siddhalocaneti padatrayam //",
  "XXvamvuppu:vmv_3.46_0": "sarvārthasādhani svāhā mantro 'śokadale 'male /",
  "XXvamvuppu:vmv_3.46_1": "pradattadakṣiṇācāryair likhitaś candanadravaiḥ //",
  "XXvamvuppu:vmv_3.47_0": "lakṣaśaḥ koṭiśo vāpi śuddhaḥ śraddhāvidhānataḥ /",
  "XXvamvuppu:vmv_3.47_1": "dhautaś ca nirjalaiḥ kṣīrair huto dūrvādināthavā //",
  "XXvamvuppu:vmv_3.48_0": "bhavaty avaśyaṃ niḥśeṣamṛtyuvañcanakārakaḥ /",
  "XXvamvuppu:vmv_3.48_1": "niḥśeṣarogasaṃdohaśāntikṛc cāpi jāyate //",
  "XXvamvuppu:vmv_3.49_0": "mahāmaṇḍalakalpoktāryaśatākṣarasaṃjñinaḥ /",
  "XXvamvuppu:vmv_3.49_1": "acintyaśakter mantrasya dṛṣṭaśakter anekaśaḥ //",
  "XXvamvuppu:vmv_3.50_0": "bhadracaryāsamādānavidhinā lakṣajāpataḥ /",
  "XXvamvuppu:vmv_3.50_1": "mokṣo 'pi jāyate nūnaṃ kiṃ punar mṛtyuvañcanam //",
  "XXvamvuppu:vmv_3.51_0": "namas traiyadhvikānāṃ prāk tathāgatānāṃ syāt tataḥ /",
  "XXvamvuppu:vmv_3.51_1": "sarvatrāpratihatāvāptidharmateti padaṃ tataḥ //",
  "XXvamvuppu:vmv_3.52_0": "balinām iti padād oṃ tato 'samasamapadam /",
  "XXvamvuppu:vmv_3.52_1": "samantato 'nantatāvāptiśāsanīti padaṃ tataḥ //",
  "XXvamvuppu:vmv_3.53_0": "hara hara smara smaraṇa vigatarāgapadāt /",
  "XXvamvuppu:vmv_3.53_1": "buddhadharmate tataḥ syāt sara sara samabalā //",
  "XXvamvuppu:vmv_3.54_0": "hasadvayaṃ trayadvayaṃ syād gaganamahāvara /",
  "XXvamvuppu:vmv_3.54_1": "lakṣaṇe jvala jvalanasāgare syāt padaṃ tataḥ //",
  "XXvamvuppu:vmv_3.55_0": "dattvā svāhāpadaṃ cānte bhaven mantraḥ śatākṣaraḥ /",
  "XXvamvuppu:vmv_3.55_1": "tathāgatānāṃ sarveṣāṃ hṛdayaṃ parikīrtitaḥ //",
  "XXvamvuppu:vmv_3.56_0": "āryamahāpratisarāmantraikalakṣajāpataḥ /",
  "XXvamvuppu:vmv_3.56_1": "dūrvādaśāṃśahomena dhruvaṃ syān mṛtyuvañcanam //",
  "XXvamvuppu:vmv_3.57_0": "oṃ uktvā padaṃ vimale jaya vare 'nu cāmṛte /",
  "XXvamvuppu:vmv_3.57_1": "hūṃ hūṃ phaṭ phaṭ tataḥ svāhāpadaṃ brūyād anantaram //",
  "XXvamvuppu:vmv_3.58_0": "vairocanād bharadvayaṃ saṃbharadvayam uccaret /",
  "XXvamvuppu:vmv_3.58_1": "uktvendriyabalaśabdaṃ viśodhanipadaṃ vadet //",
  "XXvamvuppu:vmv_3.59_0": "hūṃ hūṃ ruru cale svāhā mantro 'yaṃ mṛtyuvañcakaḥ /",
  "XXvamvuppu:vmv_3.59_1": "āryamahāpratisarāhṛdayaṃ sarvasiddhidam //",
  "XXvamvuppu:vmv_3.60_0": "japtvā daśākṣaraṃ mantraṃ taṃ mṛtyuñjayasaṃjñinam /",
  "XXvamvuppu:vmv_3.60_1": "daśalakṣaṃ tato homaṃ kurvīta kusumaiḥ sitaiḥ //",
  "XXvamvuppu:vmv_3.61_0": "ghṛtāktair lakṣasaṃkhyātair lokeśvaraguroḥ puraḥ /",
  "XXvamvuppu:vmv_3.61_1": "mantraśaktes tato 'vaśyaṃ jāyate mṛtyuvañcanam //",
  "XXvamvuppu:vmv_3.62_0": "oṃ ādau tata āṅkāraḥ syād īṅkāras tataḥ param /",
  "XXvamvuppu:vmv_3.62_1": "ūṃ oṃ mṛtyuñjaya oṃ syād ayaṃ mantro daśākṣaraḥ //",
  "XXvamvuppu:vmv_3.63_0": "kalpādijīvanārthaṃ ye proktā mantrās tathāgataiḥ /",
  "XXvamvuppu:vmv_3.63_1": "tair āyuḥ sādhitaṃ dīrghaṃ tad dīrghaṃ mṛtyuvañcanam //",
  "XXvamvuppu:vmv_3.64_0": "mantrair yaiḥ śāntikarma taiḥ syād vṛddhir āyuṣaḥ /",
  "XXvamvuppu:vmv_3.64_1": "yaiḥ syād āyuṣo vṛddhis taiḥ syān mṛtyuvañcanam //",
  "XXvamvuppu:vmv_3.65_0": "mantrāṇām api sāmarthye saṃśayo naiva yuktibhāk /",
  "XXvamvuppu:vmv_3.65_1": "acintyaṃ mantrasāmarthyaṃ yataḥ sarveṣu saṃmatam //",
  "XXvamvuppu:vmv_3.66_0": "āha ca /",
  "XXvamvuppu:vmv_3.66_1": "na tad vastvantaraṃ loke yan na mantraiḥ prasidhyati /",
  "XXvamvuppu:vmv_3.66_2": "cintāmaṇisamā mantrāḥ samyakśraddhābhiyogataḥ //",
  "XXvamvuppu:vmv_3.67_0": "kalpoktavidhibhir yad vā yathākāmaprayogataḥ /",
  "XXvamvuppu:vmv_3.67_1": "bubhukṣābahule deśe 'mṛtām atyantam ācaret //",
  "XXvamvuppu:vmv_3.68_0": "ekākinīm athānyair vā bheṣajaiḥ sahitāṃ sadā /",
  "XXvamvuppu:vmv_3.68_1": "tataḥ sthiravapur bhūtvā mṛtyudvāraṃ na paśyati //",
  "XXvamvuppu:vmv_3.69_0": "anyeṣām api divyānāṃ bheṣajānāṃ niṣevaṇāt /",
  "XXvamvuppu:vmv_3.69_1": "āyurvṛddhir jarārogakṣayān mṛtyuṃ na paśyati //",
  "XXvamvuppu:vmv_3.70_0": "vyomahemādibhir baddhān mṛtakād vidhibhakṣitāt /",
  "XXvamvuppu:vmv_3.70_1": "syān mṛtyuvañcanaṃ siddharasāyanasvabhāvakāt //",
  "XXvamvuppu:vmv_3.71_0": "pratipaccandrayogādiprāptenāntaradhātunā /",
  "XXvamvuppu:vmv_3.71_1": "nasyapradānād vidhinā jāyate mṛtyuvañcanam //",
  "XXvamvuppu:vmv_3.72_0": "saṃpuṭādikatantroktapañcāmṛtaprayuktibhiḥ /",
  "XXvamvuppu:vmv_3.72_1": "yathopadeśayuktābhir jāyate mṛtyuvañcanam //",
  "XXvamvuppu:vmv_3.73_0": "ūrdhvādhobhyāṃ saṃpuṭayogaṃ yaḥ satataṃ kurute hitayogam /",
  "XXvamvuppu:vmv_3.73_1": "tasya suruṣṭo 'py avihatatejāḥ kiñcitkārī no yamarājā //",
  "XXvamvuppu:vmv_3.74_0": "mṛtasaṃjīvanam api kva cid dṛṣṭam upāyataḥ /",
  "XXvamvuppu:vmv_3.74_1": "ṛtumatkanyānarayoḥ śṛṅkhalāyāḥ samutthitaiḥ //",
  "XXvamvuppu:vmv_3.75_0": "śoṇitonmiśraśukrākhyadhātubhir nātiśītalaiḥ /",
  "XXvamvuppu:vmv_3.75_1": "sadyo yad vā mṛtasyaiva patitair dhātubindubhiḥ //",
  "XXvamvuppu:vmv_3.76_0": "ghṛtāktanalikārandhranirgamena praveśitaiḥ /",
  "XXvamvuppu:vmv_3.76_1": "vahed ātmīyanāsāgrapuṭonnītapuṭe kramāt //",
  "XXvamvuppu:vmv_3.77_0": "punarujjīvanaṃ dṛṣṭaṃ nirodhaś cātra śasyate /",
  "XXvamvuppu:vmv_3.77_1": "pratyakṣadṛṣṭasāmarthyo yogo 'yaṃ bahusaṃmataḥ //",
  "XXvamvuppu:vmv_3.78_0": "samastam athavā vyastaṃ triphalāmārkavānvitam /",
  "XXvamvuppu:vmv_3.78_1": "ācaret satataṃ yogī pañcāmṛtarasāyanam //",
  "XXvamvuppu:vmv_3.79_0": "valīpalitanirmukto vajrakāyaḥ svarūpavān /",
  "XXvamvuppu:vmv_3.79_1": "dhruvaṃ nivārayen mṛtyum api kalpādisaṃkhyayā //",
  "XXvamvuppu:vmv_3.80_0": "āgamoktam idaṃ siddhaṃ bahūnāṃ vārigandhayoḥ /",
  "XXvamvuppu:vmv_3.80_1": "bhakṣaṇālepanāt sadyo bhaven mṛtyunivāraṇam //",
  "XXvamvuppu:vmv_3.81_0": "anayoś ca sadābhyāsān madhusarpiḥsamanvitāt /",
  "XXvamvuppu:vmv_3.81_1": "kālākālasamudbhūtam api mṛtyuṃ nivārayet //",
  "XXvamvuppu:vmv_3.82_0": "bheṣajasyāpi sāmarthye saṃśayo naiva yujyate /",
  "XXvamvuppu:vmv_3.82_1": "acintyauṣadhisāmarthyaṃ yataḥ sarvatra dṛśyate //",
  "XXvamvuppu:vmv_3.83_0": "iti vidhāya bahiṣkriyam ādarān maraṇavañcanam atra yathābalam /",
  "XXvamvuppu:vmv_3.83_1": "prabalamṛtyumahābhayaśaṅkayā kuruta saṃprati tat punar āntaram //",
  "XXvamvuppu:3_0": "// iti śrīpaṇḍitācāryavāgīśvarakīrtiviracite mṛtyuvañcanopadeśe tṛtīyaḥ paricchedaḥ //",
  "XXvamvuppu:vmv_4.1_0": "ādhyātmikam idānīṃ tu mṛtyuvañcanakauśalam /",
  "XXvamvuppu:vmv_4.1_1": "kathyate yena niyataṃ vañcyate mṛtyur udyataiḥ //",
  "XXvamvuppu:vmv_4.2_0": "rājacauramahāmāravyāghrādibhayavarjite /",
  "XXvamvuppu:vmv_4.2_1": "saṃsargarahite ramye parvatādau kva cit sthitaḥ //",
  "XXvamvuppu:vmv_4.3_0": "mātrābhojī mitālāpī nāticaṅkramaṇe priyaḥ /",
  "XXvamvuppu:vmv_4.3_1": "alpanidro bahudhyāno mantrajāpaparāyaṇaḥ //",
  "XXvamvuppu:vmv_4.4_0": "sveṣṭadaivatapūjādisaddharmapaṭhanakriyaḥ /",
  "XXvamvuppu:vmv_4.4_1": "trisaṃdhyabalidānādimaitryacittāditatparaḥ //",
  "XXvamvuppu:vmv_4.5_0": "puṇyād eveṣṭasaṃsiddhir iti puṇyakriyāparaḥ /",
  "XXvamvuppu:vmv_4.5_1": "śraddhayā sarvasaṃsiddhir iti śraddhāvivardhakaḥ //",
  "XXvamvuppu:vmv_4.6_0": "vīryāt prārabdhaniṣpattir iti vīryapuraḥsaraḥ /",
  "XXvamvuppu:vmv_4.6_1": "dhyānād iṣṭaphalasthairyam iti dhyānaikacetanaḥ //",
  "XXvamvuppu:vmv_4.7_0": "saṅgatyāgād anuṣṭhānam iti saṅgavivarjitaḥ /",
  "XXvamvuppu:vmv_4.7_1": "samyagjñānavataḥ sarvam iti jñānasamanvitaḥ //",
  "XXvamvuppu:vmv_4.8_0": "maraṇe duḥkhasaṃdarśī dharmadarśī ca jīvite /",
  "XXvamvuppu:vmv_4.8_1": "vigatāśeṣasaṃdeho mṛtyuvañcanam ārabhet //",
  "XXvamvuppu:vmv_4.9_0": "tatrādau dhyānasahitaṃ vighnārer mantralakṣakam /",
  "XXvamvuppu:vmv_4.9_1": "saṃjapyāyutahomena sarvavighnān nivārayet //",
  "XXvamvuppu:vmv_4.10_0": "namaḥ samantakāyeti prāg vākcittapadaṃ tataḥ /",
  "XXvamvuppu:vmv_4.10_1": "vajrāṇāṃ ca namo vajrakrodhāyeti padaṃ vadet //",
  "XXvamvuppu:vmv_4.11_0": "mahādaṃṣṭrotkaṭapadād bhairavāyapadaṃ vadet /",
  "XXvamvuppu:vmv_4.11_1": "asimusalaparaśupāśagṛhītahastāya //",
  "XXvamvuppu:vmv_4.12_0": "oṃ tato 'mṛtakuṇḍali khakhakhāhikhāhipadāt /",
  "XXvamvuppu:vmv_4.12_1": "tiṣṭhatiṣṭhapadaṃ tasmād bandhadvayaṃ hanadvayam //",
  "XXvamvuppu:vmv_4.13_0": "tataḥ /",
  "XXvamvuppu:vmv_4.13_1": "dahadvayaṃ garjadvayaṃ visphoṭayadvayaṃ tataḥ /",
  "XXvamvuppu:vmv_4.13_2": "sarvavajrapadād vighnavināyakānpadaṃ vadet //",
  "XXvamvuppu:vmv_4.14_0": "mahāgaṇapatipadāj jīvitāntakarāya ca /",
  "XXvamvuppu:vmv_4.14_1": "hūṃ hūṃ phaṭ phaṭ svāhā mantro vighnanivāraṇaḥ //",
  "XXvamvuppu:vmv_4.15_0": "hṛdayenāthavāsyaiva sarvavighnān nivārayet /",
  "XXvamvuppu:vmv_4.15_1": "pūrvavaj japahomābhyāṃ śaktir asyāpi tādṛśī //",
  "XXvamvuppu:vmv_4.16_0": "oṃ prāg uktvā huluhulutiṣṭhatiṣṭhapadaṃ tataḥ /",
  "XXvamvuppu:vmv_4.16_1": "hanadvayaṃ dahadvayaṃ garjagarja tathā punaḥ //",
  "XXvamvuppu:vmv_4.17_0": "visphoṭayadvayād brūyāt sarvavighnavināyakān /",
  "XXvamvuppu:vmv_4.17_1": "oṃ amṛta hūṃ hūṃ phaṭ phaṭ mama rakṣāṃ kuru svāhā //",
  "XXvamvuppu:vmv_4.18_0": "evaṃ vināśitāśeṣamāravighno nirākulaḥ /",
  "XXvamvuppu:vmv_4.18_1": "yathābhivāñchitaṃ yogaṃ dhyāyād ekam aharniśam //",
  "XXvamvuppu:vmv_4.19_0": "buddhakṛtyakaraṃ śāntaṃ ghanavyūhanivāsinam /",
  "XXvamvuppu:vmv_4.19_1": "ābaddhavajraparyaṅkaṃ padmacandrāsanopari //",
  "XXvamvuppu:vmv_4.20_0": "bodhyagrīmudrayā yuktaṃ sphuracchvetāṃśumaṇḍalam /",
  "XXvamvuppu:vmv_4.20_1": "dhyātvā vairocanaṃ śuklam āsaṃsāraṃ na mṛtyubhāk //",
  "XXvamvuppu:vmv_4.21_0": "svavarṇamudrāveṣāḍhyān akṣobhyāditathāgatān /",
  "XXvamvuppu:vmv_4.21_1": "dṛḍhāhaṅkārato dhyātvā vajrakāyo bhaved dhruvam //",
  "XXvamvuppu:vmv_4.22_0": "hṛccandrasaṃpuṭāntasthaṃ lokeśvaram anaśvaram /",
  "XXvamvuppu:vmv_4.22_1": "śāntaṃ śaśāṅkasaṃkāśaṃ sarvālaṅkārabhūṣitam //",
  "XXvamvuppu:vmv_4.23_0": "raktavarṇāmitābhākhyasaṃbuddhāṅkajaṭādharam /",
  "XXvamvuppu:vmv_4.23_1": "vajraparyaṅkasaṃśliṣṭaṃ pādāmbūjadvayopari //",
  "XXvamvuppu:vmv_4.24_0": "samādhimudrāsaṃsaktakaradvayam anākulam /",
  "XXvamvuppu:vmv_4.24_1": "sarvasattvārthasaṃpādikāruṇyasyandivigraham //",
  "XXvamvuppu:vmv_4.25_0": "dhyātvā tasyāpi hṛdaye lokeśam aparaṃ tathā /",
  "XXvamvuppu:vmv_4.25_1": "punas tasyāpi hṛdaye tathaivaikāgramānasaḥ //",
  "XXvamvuppu:vmv_4.26_0": "koṭisaṃkhyā bhaved yāvat tāvad dhyānam idaṃ smaret /",
  "XXvamvuppu:vmv_4.26_1": "tataḥ sūkṣmātisūkṣmāntyalokeśagatacetasaṃ //",
  "XXvamvuppu:vmv_4.27_0": "dṛṣṭvā yogeśvaraṃ mṛtyur mriyate svayam eva hi /",
  "XXvamvuppu:vmv_4.27_1": "anye 'pi skandhajā doṣāḥ svayam āyanti nāśitām //",
  "XXvamvuppu:vmv_4.28_0": "sitāravindamadhyasthacandrabimbāsanopari /",
  "XXvamvuppu:vmv_4.28_1": "ābaddhavajraparyaṅkāṃ varadotpaladhāriṇīm //",
  "XXvamvuppu:vmv_4.29_0": "śaraccandrakarākārāṃ pṛṣṭhacandrasamāśritām /",
  "XXvamvuppu:vmv_4.29_1": "sarvālaṅkārasaṃpūrṇāṃ ṣoḍaśābdavapuṣmatīm //",
  "XXvamvuppu:vmv_4.30_0": "sarvasaṃbuddhatatputramātaraṃ kāmarūpadhām /",
  "XXvamvuppu:vmv_4.30_1": "dhyātvāryatārāṃ hṛdaye tasyāś cakraṃ sitadyuti //",
  "XXvamvuppu:vmv_4.31_0": "aṣṭakoṣṭhakam aṣṭābhir akṣaraiḥ paripūritam /",
  "XXvamvuppu:vmv_4.31_1": "oṃhāvyañjanamadhyasthasādhyanāmādyanābhikam //",
  "XXvamvuppu:vmv_4.32_0": "dhyāyād ekāgracittaḥ san ṣaḍ māsān dṛḍhaniścayaḥ /",
  "XXvamvuppu:vmv_4.32_1": "japec cākhinnacittaḥ san mantram enaṃ daśākṣaram //",
  "XXvamvuppu:vmv_4.33_0": "oṅkāram ādito dattvā paścāt tāre prayojayet /",
  "XXvamvuppu:vmv_4.33_1": "tuttāre syāt ture paścāt svāhāntaḥ sārvakarmikaḥ //",
  "XXvamvuppu:vmv_4.34_0": "brahmendraviṣṇucandrārkarudradikpālamanmathaiḥ /",
  "XXvamvuppu:vmv_4.34_1": "apy akhaṇḍitaromāgraṃ mṛtyuṃ jayati mṛtyuvat //",
  "XXvamvuppu:vmv_4.35_0": "valīpalitadaurbhāgyavyādhidāridryasaṃkṣayaḥ /",
  "XXvamvuppu:vmv_4.35_1": "siṃhādyaṣṭamahābhītiduḥkhasaṃdohanāśanam //",
  "XXvamvuppu:vmv_4.36_0": "ayācitānnapānādiharmyavastrādisaṃgamaḥ /",
  "XXvamvuppu:vmv_4.36_1": "khaḍgāñjanapādalepabhadrakumbhādisiddhayaḥ //",
  "XXvamvuppu:vmv_4.37_0": "kavitā vaktṛtā medhā prajñā caikāntanirmalā /",
  "XXvamvuppu:vmv_4.37_1": "anyā ca vāñchitā siddhiś cakrād asmāt prajāyate //",
  "XXvamvuppu:vmv_4.38_0": "locanāṃ māmakīṃ cundāṃ mahāśvetādidevatām /",
  "XXvamvuppu:vmv_4.38_1": "svavarṇaveṣamudrābhir dhyātvā mṛtyuṃ na paśyati //",
  "XXvamvuppu:vmv_4.39_0": "sveṣṭadaivatayogād vai dṛḍhāhaṅkārasaṃgatāt /",
  "XXvamvuppu:vmv_4.39_1": "cintāmaṇer ivāśeṣavāñchitārthaprasādhakāt //",
  "XXvamvuppu:vmv_4.40_0": "śaṅkhakundendusaṃkāśāt saṃhārakramasaṃsthitāt /",
  "XXvamvuppu:vmv_4.40_1": "anāratakriyābhyāsān mṛtyur āyāti vañcanām //",
  "XXvamvuppu:vmv_4.41_0": "cakrasaṃvaratantroktaherukākārabhāvanām /",
  "XXvamvuppu:vmv_4.41_1": "kṛtvā tatpariṇāmena kapālākārabhāvakam //",
  "XXvamvuppu:vmv_4.42_0": "kaṅkālarūpanidhyānaṃ yad vā khaṭvāṅgabhāvakam /",
  "XXvamvuppu:vmv_4.42_1": "mārayitum ayogyatvān mṛtyur naivopasarpati //",
  "XXvamvuppu:vmv_4.43_0": "mūrdhni candramaso bimbāt kṣaratpīyūṣaśīkarān /",
  "XXvamvuppu:vmv_4.43_1": "hlādayataḥ samastāṅgaṃ romakūpaiḥ samantataḥ //",
  "XXvamvuppu:vmv_4.44_0": "ṣaḍ māsān bhāvayed yogī sarvasaṅgavivarjitaḥ /",
  "XXvamvuppu:vmv_4.44_1": "sarvarogān vinirjitya mṛtyuṃ jayati mṛtyuvat //",
  "XXvamvuppu:vmv_4.45_0": "śirasy adhomukhaṃ śuklaṃ sahasradalapaṅkajam /",
  "XXvamvuppu:vmv_4.45_1": "dhyātvā candrakramān mṛtyuṃ kalpādīṃś ca vināśayet //",
  "XXvamvuppu:vmv_4.46_0": "asyaiva kṛṣṇarūpasya kṛṣṇarūpair gabhastibhiḥ /",
  "XXvamvuppu:vmv_4.46_1": "saṃplāvayato nidhyānāt palitādivināśanam //",
  "XXvamvuppu:vmv_4.47_0": "jihvāṃ tālugatāṃ kṛtvā dantair dantān asaṃspṛśan /",
  "XXvamvuppu:vmv_4.47_1": "acintyahetusāmarthyāc chraddheyam idam ārabhet //",
  "XXvamvuppu:vmv_4.48_0": "kaṇṭharandhrordhvasaṃlagnāṃ lālājihvām adhomukhīm /",
  "XXvamvuppu:vmv_4.48_1": "jihvāgreṇālihed yāvat pīyūṣarasavedanam //",
  "XXvamvuppu:vmv_4.49_0": "tato mṛtyuṃ jayet sadyaḥ palitādīṃś ca nāśayet /",
  "XXvamvuppu:vmv_4.49_1": "sarvāpadbhayarakṣā ca tatkāryakaraṇād bhavet //",
  "XXvamvuppu:vmv_4.50_0": "ānāpānasmṛter vātha prakārāntaram ārabhet /",
  "XXvamvuppu:vmv_4.50_1": "saṃkhyāvṛddhyā tato 'vaśyam ajarāmaratāṃ vrajet //",
  "XXvamvuppu:vmv_4.51_0": "adhikāni śataiḥ ṣaḍbhiḥ sahasrāṇy ekaviṃśatiḥ /",
  "XXvamvuppu:vmv_4.51_1": "ahorātreṇa sattvānāṃ prāṇasaṃkhyā prakīrtitā //",
  "XXvamvuppu:vmv_4.52_0": "praveśaḥ śasyate vāyor yataḥ so 'mṛtasaṃcayaḥ /",
  "XXvamvuppu:vmv_4.52_1": "amṛtaṃ jīvanopāyas tena mṛtyur na bādhate //",
  "XXvamvuppu:vmv_4.53_0": "praveśaṃ gaṇayed vāyoḥ śanair lakṣādisaṃkhyayā /",
  "XXvamvuppu:vmv_4.53_1": "ekāgracitto vidhivad aśabdo japa ucyate //",
  "XXvamvuppu:vmv_4.54_0": "aśabdajapalakṣeṇa vidhinā pūritena tu /",
  "XXvamvuppu:vmv_4.54_1": "bhraṣṭāyuḥ san naro 'vaśyaṃ pañca varṣāṇi jīvati //",
  "XXvamvuppu:vmv_4.55_0": "dvilakṣādijapād evam unneyā vṛddhir āyuṣaḥ /",
  "XXvamvuppu:vmv_4.55_1": "upāyakuśalo bhūtvā vāyujāpaparo bhavet //",
  "XXvamvuppu:vmv_4.56_0": "sahasram ekaṃ satataṃ gaṇayet prātar utthitaḥ /",
  "XXvamvuppu:vmv_4.56_1": "sarvarogavinirmukto jīvec candrārkajīvitam //",
  "XXvamvuppu:vmv_4.57_0": "nābhyāsarahitas tiṣṭhen muhūrtam api na svapet /",
  "XXvamvuppu:vmv_4.57_1": "jitvā nidrāṃ prayatnena bhakṣapānāsanādikam //",
  "XXvamvuppu:vmv_4.58_0": "vāhayed anulomena vāyusaṃcāratatparaḥ /",
  "XXvamvuppu:vmv_4.58_1": "anulomaparo yogī mṛtyuṃ jayati niścitam //",
  "XXvamvuppu:vmv_4.59_0": "mriyante tu vilomena mūḍhā bhogaikatatparāḥ /",
  "XXvamvuppu:vmv_4.59_1": "svabhāvas tv anulomaḥ syād vilomas tadviparyayāt //",
  "XXvamvuppu:vmv_4.60_0": "siṃhavikrīḍitāmudrābandhanād vāyurodhataḥ /",
  "XXvamvuppu:vmv_4.60_1": "jitakumbhakayogād vā nirodho mṛtyuvañcakaḥ //",
  "XXvamvuppu:vmv_4.61_0": "āpādatalaparyantaṃ śanair āpūrya vāyunā /",
  "XXvamvuppu:vmv_4.61_1": "nirodhanāt kumbhakaḥ syāt taj japakrama ucyate //",
  "XXvamvuppu:vmv_4.62_0": "trividhodghātayogena jito bhavati kumbhakaḥ /",
  "XXvamvuppu:vmv_4.62_1": "hīnamadhyādibhedena udghātas trividho mataḥ //",
  "XXvamvuppu:vmv_4.63_0": "udghāta iti saṃjñaiṣā vakṣyamāṇārthadarśikā /",
  "XXvamvuppu:vmv_4.63_1": "ṣaṭtriṃśanmātriko hīno madhyaḥ syād dviguṇas tathā //",
  "XXvamvuppu:vmv_4.64_0": "jyeṣṭhas tu triguṇo jñeyaḥ kumbhakas tena jīyate /",
  "XXvamvuppu:vmv_4.64_1": "prathamaṃ kumbhakaṃ kṛtvā paścāt svaṃ jānumaṇḍalam //",
  "XXvamvuppu:vmv_4.65_0": "pāṇinā triḥ parāmṛśya ṣaḍ dadyāc choṭikās tataḥ /",
  "XXvamvuppu:vmv_4.65_1": "eṣā mātrocyate kālaparicchedāya paṇḍitaiḥ //",
  "XXvamvuppu:vmv_4.66_0": "ṣaṭtriṃśan mātrā yāvat syus tāvad yā kumbhakakriyā /",
  "XXvamvuppu:vmv_4.66_1": "udghāto 'sau mato hīno madhyamo dviguṇas tataḥ //",
  "XXvamvuppu:vmv_4.67_0": "triguṇo jyeṣṭha udghāto 'ṣṭottaraśatamātrikaḥ /",
  "XXvamvuppu:vmv_4.67_1": "sa eva jeyo yatnena mṛtyuvañcanavāñchayā //",
  "XXvamvuppu:vmv_4.68_0": "jyeṣṭhodghātāvadhiṃ yāvat kumbhakaś cet pravartate /",
  "XXvamvuppu:vmv_4.68_1": "nirantaranirodho 'pi tadā bhavati susthiraḥ //",
  "XXvamvuppu:vmv_4.69_0": "martavyadivasaṃ jñātvā yo nirodhena tiṣṭhati /",
  "XXvamvuppu:vmv_4.69_1": "tasya kalpasahasrāṇi mṛtyur nāyāti saṃnidhim //",
  "XXvamvuppu:vmv_4.70_0": "ākāśadhenor ādohāt pīyūṣadravasaṃcayam /",
  "XXvamvuppu:vmv_4.70_1": "ghaṭāṅkavāruṇākhyena maṇḍalena sphurattviṣā //",
  "XXvamvuppu:vmv_4.71_0": "nāsāgranirgato vāyur ādāyāsecayen muhuḥ /",
  "XXvamvuppu:vmv_4.71_1": "śuṣyaddhṛtpadmasaṃlīnaṃ cittabhramaraśāvakam //",
  "XXvamvuppu:vmv_4.72_0": "ākāśadohanadhyānam idaṃ nityaṃ samācaret /",
  "XXvamvuppu:vmv_4.72_1": "ākāśam iva taṃ mṛtyuḥ paśyann api na paśyati //",
  "XXvamvuppu:vmv_4.73_0": "saṃtyajya vāyum athavā tattvam eva sadācaret /",
  "XXvamvuppu:vmv_4.73_1": "tattvena jīyate mṛtyus tathānye māraśatravaḥ //",
  "XXvamvuppu:vmv_4.74_0": "niḥśeṣadoṣapraśamo niḥśeṣaguṇasaṃbhavaḥ /",
  "XXvamvuppu:vmv_4.74_1": "tattvena jīyate puṃsāṃ siddhayaś cābhivāñchitāḥ //",
  "XXvamvuppu:vmv_4.75_0": "tattvaṃ ca śūnyatā proktā sarvākāravarātmikā /",
  "XXvamvuppu:vmv_4.75_1": "tām evābhyasyato nityaṃ mṛtyur āyāti vañcanām //",
  "XXvamvuppu:vmv_4.76_0": "dharmasaṃbhogakāyādidānaśīlādyabhedinī /",
  "XXvamvuppu:vmv_4.76_1": "sarvālambanasaṃyogāt sarvālambanavarjitā /",
  "XXvamvuppu:vmv_4.76_2": "sarvākāravaropetā śūnyatā kathitā jinaiḥ //",
  "XXvamvuppu:vmv_4.77_0": "na cintāṃ cintayec cintyām acintyāṃ naiva cintayet /",
  "XXvamvuppu:vmv_4.77_1": "cintyācintyāṃ na cintayet tataḥ prāpsyati śūnyatām //",
  "XXvamvuppu:vmv_4.78_0": "na bhāvaṃ bhāvayed vidvān nāpy abhāvaṃ vibhāvayet /",
  "XXvamvuppu:vmv_4.78_1": "bhāvābhāvavinirmuktaṃ bhāvayet tadvivarjitaḥ //",
  "XXvamvuppu:vmv_4.79_0": "sarvākāravaropetāṃ śūnyatāgrahavarjitām /",
  "XXvamvuppu:vmv_4.79_1": "śūnyatāṃ bhāvayen nityaṃ mṛtyunā naiva dṛśyate //",
  "XXvamvuppu:vmv_4.80_0": "vikalpamātrasaṃbhūtaṃ mṛtyuṃ so 'pi na paśyati /",
  "XXvamvuppu:vmv_4.80_1": "anyāṃś ca bahulān mārān saṃsāraṃ ca na paśyati //",
  "XXvamvuppu:vmv_4.81_0": "tad āha /",
  "XXvamvuppu:vmv_4.81_1": "mṛtyur nāma vikalpo 'yam abhāve sarvavastunaḥ /",
  "XXvamvuppu:vmv_4.81_2": "hanyate svavikalpena pṛthagjanavijṛmbhitair iti //",
  "XXvamvuppu:vmv_4.82_0": "vikalpaḥ sarvaduḥkhāni vikalpo mṛtyur ucyate /",
  "XXvamvuppu:vmv_4.82_1": "vikalpaṃ hānayet tasmān nirvikalpamanā bhavet //",
  "XXvamvuppu:vmv_4.83_0": "yad yad vibhāvyate 'bhīkṣṇam ādarādiviśeṣitam /",
  "XXvamvuppu:vmv_4.83_1": "tat tat tu sphuṭatāṃ yāti kāmaśokādibuddhivat //",
  "XXvamvuppu:vmv_4.84_0": "sulabhāni hi śāstrāṇi prayogās te sudurlabhāḥ /",
  "XXvamvuppu:vmv_4.84_1": "prayogajñeṣu lokeṣu prayogā naiva durlabhāḥ //",
  "XXvamvuppu:vmv_4.85_0": "prayogakuśalaḥ śrāddhaḥ kṣamāvīryapratiṣṭhitaḥ /",
  "XXvamvuppu:vmv_4.85_1": "anuṣṭhānaparaḥ prājño mṛtyuvañcanabhājanam //",
  "XXvamvuppu:vmv_4.86_0": "śramāt pācanapānāder jaṭharānaladīpanam /",
  "XXvamvuppu:vmv_4.86_1": "pradīptavahner āhāraḥ pariṇāmo 'pi śaktitaḥ //",
  "XXvamvuppu:vmv_4.87_0": "pariṇāmāt tanoḥ puṣṭiḥ puṣṭer balavivardhanam /",
  "XXvamvuppu:vmv_4.87_1": "balāt syād āyuṣo vṛddhis tadvṛddheś cirajīvitam //",
  "XXvamvuppu:vmv_4.88_0": "pratyakṣasiddhaṃ sarveṣāṃ yathā nāsty atra saṃśayaḥ /",
  "XXvamvuppu:vmv_4.88_1": "tathopadeśāt kalpādijīvane 'pi na saṃśayaḥ //",
  "XXvamvuppu:vmv_4.89_0": "nāśonmukho 'pi dīpādis tailavartikṣayādibhiḥ /",
  "XXvamvuppu:vmv_4.89_1": "punas tailādisaṃprāpteḥ kalpāntam api tiṣṭhati //",
  "XXvamvuppu:vmv_4.90_0": "yathā tathāyaṃ deho 'pi mriyamāṇo jarādibhiḥ /",
  "XXvamvuppu:vmv_4.90_1": "siddhopadeśasaṃprāpteḥ kalpāntaṃ kiṃ na tiṣṭhati //",
  "XXvamvuppu:vmv_4.91_0": "yathā jīrṇasya gehasya saṃskāreṇa cirasthitiḥ /",
  "XXvamvuppu:vmv_4.91_1": "tathā jīrṇasya dehasya saṃskāreṇa na kiṃ bhavet //",
  "XXvamvuppu:vmv_4.92_0": "na duṣkaraṃ kiṃ cana vikrameṇa tasmād anikṣiptadhurā yatadhvam /",
  "XXvamvuppu:vmv_4.92_1": "nityapravṛttā vibhinatti kāle śilātalaṃ mṛdv api vāridhārā //",
  "XXvamvuppu:vmv_4.93_0": "kāṣṭhād agnir jāyate mathyamānād bhūmis toyaṃ khanyamānā dadāti /",
  "XXvamvuppu:vmv_4.93_1": "sotsāhānāṃ nāsty asādhyaṃ narāṇāṃ nyāyārabdhāḥ sarvayatnāḥ phalanti //",
  "XXvamvuppu:vmv_4.94_0": "subahūny api vijñāya vañcanāni mṛter iha /",
  "XXvamvuppu:vmv_4.94_1": "ananuṣṭhānād viṣṭhābhir liptvā śayyāṃ mṛtā vayam //",
  "XXvamvuppu:vmv_4.95_0": "prayogakuśalā ye ca paṇḍitāḥ śāstrapāragāḥ /",
  "XXvamvuppu:vmv_4.95_1": "ananuṣṭhānadoṣeṇa dantān niṣkāśya te mṛtāḥ //",
  "XXvamvuppu:vmv_4.96_0": "jñātvāpi yogaśāstrāṇi prayogāṃś cāpy anekaśaḥ /",
  "XXvamvuppu:vmv_4.96_1": "adya śvo vā kariṣyāma iti cintāparā mṛtāḥ //",
  "XXvamvuppu:vmv_4.97_0": "idaṃ kartāsmi śvaḥ punar idam idaṃ cāsya parato vṛthā prāptāśvāso vimṛśati na lolāṃ bhavagatim /",
  "XXvamvuppu:vmv_4.97_1": "agatvā kāryāntaṃ viṣaya-salilāvartapatitā prajā mṛtyor vaktraṃ makara-mukhavan nauḥ praviśati //",
  "XXvamvuppu:vmv_4.98_0": "iti nigaditam etad vañcanaṃ mṛtyuśatroḥ svaparasamayasiddhadhyānakarmaprasādhyam /",
  "XXvamvuppu:vmv_4.98_1": "aghṛṇamaraṇabhīter yatnataḥ saṃvidheyaṃ yata iha kamanīyaṃ jīvitān nānyad asti //",
  "XXvamvuppu:vmv_4.99_0": "vajraḍākaṃ catuṣpīṭhaṃ buddhapañjarakādi ca /",
  "XXvamvuppu:vmv_4.99_1": "kālottaraṃ kālāvalīṃ kālapañcāśikām api //",
  "XXvamvuppu:vmv_4.100_0": "jīvapañcāśikādīni śāstrāṇy ālokya yatnataḥ /",
  "XXvamvuppu:vmv_4.100_1": "sattvānukampayā proktam idaṃ maraṇavañcanam //",
  "XXvamvuppu:vmv_4.101_0": "śāradacandranabhaḥ pariśuddhaṃ śuddhaviyacchaśināpy asamāptam /",
  "XXvamvuppu:vmv_4.101_1": "āptam ataḥ kuśalaṃ yad amṛtyus tena jano 'stu sa mṛtyuvimuktaḥ //",
  "XXvamvuppu:vmv_4.102_0": "gaṇanāśramahānāya lekhakānāṃ tapasvinām /",
  "XXvamvuppu:vmv_4.102_1": "granthapramāṇam ākhyātaṃ sāśītikaśatatrayam //",
  "XXvamvuppu:4_0": "// iti śrīpaṇḍitācāryavāgīśvarakīrtiviracite mṛtyuvañcanopadeśe caturthaḥ paricchedaḥ samāptaḥ //"
}