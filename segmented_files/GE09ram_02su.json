{
    "GE09ram_02su:ram_1": "Rāmāyaṇa, Ayodhyākāṇḍa, 1",
    "GE09ram_02su:ram_1.1a": "kasyacit tv atha kālasya rājā daśarathaḥ sutam /",
    "GE09ram_02su:ram_1.1b": "bharataṃ kekayīputram abravīd raghunandanaḥ // //",
    "GE09ram_02su:ram_1.2a": "ayaṃ kekayarājasya putro vasati putraka /",
    "GE09ram_02su:ram_1.2b": "tvāṃ netum āgato vīra yudhājin mātulas tava // //",
    "GE09ram_02su:ram_1.3a": "śrutvā daśarathasyaitad bharataḥ kekayīsutaḥ /",
    "GE09ram_02su:ram_1.3b": "gamanāyābhicakrāma śatrughnasahitas tadā // //",
    "GE09ram_02su:ram_1.4a": "āpṛcchya pitaraṃ śūro rāmaṃ cākliṣṭakāriṇam /",
    "GE09ram_02su:ram_1.4b": "mātḥṃś cāpi naraśreṣṭhaḥ śatrughnasahito yayau // //",
    "GE09ram_02su:ram_1.5a": "yudhājit prāpya bharataṃ saśatrughnaṃ praharṣitaḥ /",
    "GE09ram_02su:ram_1.5b": "svapuraṃ prāviśad vīraḥ pitā tasya tutoṣa ha // //",
    "GE09ram_02su:ram_1.6a": "sa tatra nyavasad bhrātrā saha satkārasatkṛtaḥ /",
    "GE09ram_02su:ram_1.6b": "mātulenāśvapatinā putrasnehena lālitaḥ // //",
    "GE09ram_02su:ram_1.7a": "tatrāpi nivasantau tau tarpyamāṇau ca kāmataḥ /",
    "GE09ram_02su:ram_1.7b": "bhrātarau smaratāṃ vīrau vṛddhaṃ daśarathaṃ nṛpam // //",
    "GE09ram_02su:ram_1.8a": "rājāpi tau mahātejāḥ sasmāra proṣitau sutau /",
    "GE09ram_02su:ram_1.8b": "ubhau bharataśatrughnau mahendravaruṇopamau // //",
    "GE09ram_02su:ram_1.9a": "sarva eva tu tasyeṣṭāś catvāraḥ puruṣarṣabhāḥ /",
    "GE09ram_02su:ram_1.9b": "svaśarīrād vinirvṛttāś catvāra iva bāhavaḥ // //",
    "GE09ram_02su:ram_1.10a": "teṣām api mahātejā rāmo ratikaraḥ pituḥ /",
    "GE09ram_02su:ram_1.10b": "svayambhūr iva bhūtānāṃ babhūva guṇavattaraḥ // //",
    "GE09ram_02su:ram_1.11a": "gate ca bharate rāmo lakṣmaṇaś ca mahābalaḥ /",
    "GE09ram_02su:ram_1.11b": "pitaraṃ devasaṃkāśaṃ pūjayāmāsatus tadā // //",
    "GE09ram_02su:ram_1.12a": "pitur ājñāṃ puraskṛtya paurakāryāṇi sarvaśaḥ /",
    "GE09ram_02su:ram_1.12b": "cakāra rāmo dharmātmā priyāṇi ca hitāni ca // //",
    "GE09ram_02su:ram_1.13a": "mātṛbhyo mātṛkāryāṇi kṛtvā paramayantritaḥ /",
    "GE09ram_02su:ram_1.13b": "gurūṇāṃ gurukāryāṇi kāle kāle 'nvavaikṣata // //",
    "GE09ram_02su:ram_1.14a": "evaṃ daśarathaḥ prīto brāhmaṇā naigamās tathā /",
    "GE09ram_02su:ram_1.14b": "rāmasya śīlavṛttena sarve viṣayavāsinaḥ // //",
    "GE09ram_02su:ram_1.15a": "sa hi nityaṃ praśāntātmā mṛdupūrvaṃ ca bhāṣate /",
    "GE09ram_02su:ram_1.15b": "ucyamāno 'pi paruṣaṃ nottaraṃ pratipadyate // //",
    "GE09ram_02su:ram_1.16a": "kathaṃcid upakāreṇa kṛtenaikena tuṣyati /",
    "GE09ram_02su:ram_1.16b": "na smaraty apakārāṇāṃ śatam apy ātmavattayā // //",
    "GE09ram_02su:ram_1.17a": "śīlavṛddhair jñānavṛddhair vayovṛddhaiś ca sajjanaiḥ /",
    "GE09ram_02su:ram_1.17b": "kathayann āsta vai nityam astrayogyāntareṣv api // //",
    "GE09ram_02su:ram_1.18a": "kalyāṇābhijanaḥ sādhur adīnaḥ satyavāg ṛjuḥ /",
    "GE09ram_02su:ram_1.18b": "vṛddhair abhivinītaś ca dvijair dharmārthadarśibhiḥ // //",
    "GE09ram_02su:ram_1.19a": "dharmārthakāmatattvajñaḥ smṛtimān pratibhāvanān /",
    "GE09ram_02su:ram_1.19b": "laukike samayācare kṛtakalpo viśāradaḥ // //",
    "GE09ram_02su:ram_1.20a": "śāstrajñaś ca kṛtajñaś ca puruṣāntarakovidaḥ /",
    "GE09ram_02su:ram_1.20b": "yaḥ pragrahānugrahayor yathānyāyaṃ vicakṣaṇaḥ // //",
    "GE09ram_02su:ram_1.21a": "āyakarmaṇy upāyajñaḥ saṃdṛṣṭavyayakarmavit /",
    "GE09ram_02su:ram_1.21b": "śraiṣṭhyaṃ śāstrasamūheṣu prāpto vyāmiśrakeṣv api // //",
    "GE09ram_02su:ram_1.22a": "arthadharmau ca saṃgṛhya sukhatantro na cālasaḥ /",
    "GE09ram_02su:ram_1.22b": "vaihārikāṇāṃ śilpānāṃ vijñātārthavibhāgavit // //",
    "GE09ram_02su:ram_1.23a": "ārohe vinaye caiva yukto vāraṇavājinām /",
    "GE09ram_02su:ram_1.23b": "dhanurvedavidāṃ śreṣṭho loke 'tirathasaṃmataḥ // //",
    "GE09ram_02su:ram_1.23c": "abhiyātā prahartā ca senānayaviśāradaḥ /",
    "GE09ram_02su:ram_1.23d": "apradhṛṣyaś ca saṃgrāme kruddhair api surāsuraiḥ /",
    "GE09ram_02su:ram_1.24a": "anasūyo jitakrodho na dṛpto na ca matsarī /",
    "GE09ram_02su:ram_1.24b": "na cāvamantā bhūtānāṃ na ca kālavaśānugaḥ // //",
    "GE09ram_02su:ram_1.24c": "evaṃ śreṣṭhair guṇair yuktaḥ prajānāṃ pārthivātmajaḥ /",
    "GE09ram_02su:ram_1.25a": "saṃmatas triṣu lokeṣu vasudhāyāḥ kṣamāguṇaiḥ /",
    "GE09ram_02su:ram_1.25b": "buddhyā bṛhaspates tulyo vīryeṇāpi śacīpateḥ // //",
    "GE09ram_02su:ram_1.26a": "tathā sarvaprajākāntaiḥ prītisaṃjananaiḥ pituḥ /",
    "GE09ram_02su:ram_1.26b": "guṇair viruruce rāmo dīptaḥ sūrya ivāṃśubhiḥ // //",
    "GE09ram_02su:ram_1.27a": "tam evaṃvṛttasampannam apradhṛṣyaparākramam /",
    "GE09ram_02su:ram_1.27b": "lokapālopamaṃ nātham akāmayata medinī // //",
    "GE09ram_02su:ram_1.28a": "etais tu bahubhir yuktaṃ guṇair anupamaiḥ sutam /",
    "GE09ram_02su:ram_1.28b": "dṛṣṭvā daśaratho rājā cakre cintāṃ paraṃtapaḥ // //",
    "GE09ram_02su:ram_1.29a": "eṣā hy asya parā prītir hṛdi samparivartate /",
    "GE09ram_02su:ram_1.29b": "kadā nāma sutaṃ drakṣyāmy abhiṣiktam ahaṃ priyam // //",
    "GE09ram_02su:ram_1.30a": "vṛddhikāmo hi lokasya sarvabhūtānukampanaḥ /",
    "GE09ram_02su:ram_1.30b": "mattaḥ priyataro loke parjanya iva vṛṣṭimān // //",
    "GE09ram_02su:ram_1.31a": "yamaśakrasamo vīrye bṛhaspatisamo matau /",
    "GE09ram_02su:ram_1.31b": "mahīdharasamo dhṛtyāṃ mattaś ca guṇavattaraḥ // //",
    "GE09ram_02su:ram_1.32a": "mahīm aham imāṃ kṛtsnām adhitiṣṭhantam ātmajam /",
    "GE09ram_02su:ram_1.32b": "anena vayasā dṛṣṭvā yathā svargam avāpnuyām // //",
    "GE09ram_02su:ram_1.33a": "taṃ samīkṣya mahārājo yuktaṃ samuditair guṇaiḥ /",
    "GE09ram_02su:ram_1.33b": "niścitya sacivaiḥ sārdhaṃ yuvarājam amanyata // //",
    "GE09ram_02su:ram_1.34a": "nānānagaravāstavyān pṛthagjānapadān api /",
    "GE09ram_02su:ram_1.34b": "samānināya medinyāḥ pradhānān pṛthivīpatiḥ // //",
    "GE09ram_02su:ram_1.35a": "atha rājavitīrṇeṣu vividheṣv āsaneṣu ca /",
    "GE09ram_02su:ram_1.35b": "rājānam evābhimukhā niṣedur niyatā nṛpāḥ // //",
    "GE09ram_02su:ram_1.35c": "sa labdhamānair vinayānvitair nṛpaiḥ purālayair jānapadaiś ca mānavaiḥ /",
    "GE09ram_02su:ram_1.35d": "upopaviṣṭair nṛpatir vṛto babhau sahasracakṣur bhagavān ivāmaraiḥ //",
    "GE09ram_02su:ram_2": "Rāmāyaṇa, Ayodhyākāṇḍa, 2",
    "GE09ram_02su:ram_2.1a": "tataḥ pariṣadaṃ sarvām āmantrya vasudhādhipaḥ /",
    "GE09ram_02su:ram_2.1b": "hitam uddharṣaṇaṃ cedam uvācāpratimaṃ vacaḥ // //",
    "GE09ram_02su:ram_2.2a": "dundubhisvanakalpena gambhīreṇānunādinā /",
    "GE09ram_02su:ram_2.2b": "svareṇa mahatā rājā jīmūta iva nādayan // //",
    "GE09ram_02su:ram_2.3a": "so 'ham ikṣvākubhiḥ pūrvair narendraiḥ paripālitam /",
    "GE09ram_02su:ram_2.3b": "śreyasā yoktukāmo 'smi sukhārham akhilaṃ jagat // //",
    "GE09ram_02su:ram_2.4a": "mayāpy ācaritaṃ pūrvaiḥ panthānam anugacchatā /",
    "GE09ram_02su:ram_2.4b": "prajā nityam atandreṇa yathāśakty abhirakṣatā // //",
    "GE09ram_02su:ram_2.5a": "idaṃ śarīraṃ kṛtsnasya lokasya caratā hitam /",
    "GE09ram_02su:ram_2.5b": "pāṇḍur asyātapatrasya chāyāyāṃ jaritaṃ mayā // //",
    "GE09ram_02su:ram_2.6a": "prāpya varṣasahasrāṇi bahūny āyūṃṣi jīvitaḥ /",
    "GE09ram_02su:ram_2.6b": "jīrṇasyāsya śarīrasya viśrāntim abhirocaye // //",
    "GE09ram_02su:ram_2.7a": "rājaprabhāvajuṣṭāṃ hi durvahām ajitendriyaiḥ /",
    "GE09ram_02su:ram_2.7b": "pariśrānto 'smi lokasya gurvīṃ dharmadhuraṃ vahan // //",
    "GE09ram_02su:ram_2.8a": "so 'haṃ viśramam icchāmi putraṃ kṛtvā prajāhite /",
    "GE09ram_02su:ram_2.8b": "saṃnikṛṣṭān imān sarvān anumānya dvijarṣabhān // //",
    "GE09ram_02su:ram_2.9a": "anujāto hi me sarvair guṇair jyeṣṭho mamātmajaḥ /",
    "GE09ram_02su:ram_2.9b": "puraṃdarasamo vīrye rāmaḥ parapuraṃjayaḥ // //",
    "GE09ram_02su:ram_2.10a": "taṃ candram iva puṣyeṇa yuktaṃ dharmabhṛtāṃ varam /",
    "GE09ram_02su:ram_2.10b": "yauvarājyena yoktāsmi prītaḥ puruṣapuṃgavam // //",
    "GE09ram_02su:ram_2.11a": "anurūpaḥ sa vo nātho lakṣmīvāṃl lakṣmaṇāgrajaḥ /",
    "GE09ram_02su:ram_2.11b": "trailokyam api nāthena yena syān nāthavattaram // //",
    "GE09ram_02su:ram_2.12a": "anena śreyasā sadyaḥ saṃyojyāham imāṃ mahīm /",
    "GE09ram_02su:ram_2.12b": "gatakleśo bhaviṣyāmi sute tasmin niveśya vai // //",
    "GE09ram_02su:ram_2.13a": "iti bruvantaṃ muditāḥ pratyanandan nṛpā nṛpam /",
    "GE09ram_02su:ram_2.13b": "vṛṣṭimantaṃ mahāmeghaṃ nardantam iva barhiṇaḥ // //",
    "GE09ram_02su:ram_2.14a": "tasya dharmārthaviduṣo bhāvam ājñāya sarvaśaḥ /",
    "GE09ram_02su:ram_2.14b": "ūcuś ca manasā jñātvā vṛddhaṃ daśarathaṃ nṛpam // //",
    "GE09ram_02su:ram_2.15a": "anekavarṣasāhasro vṛddhas tvam asi pārthiva /",
    "GE09ram_02su:ram_2.15b": "sa rāmaṃ yuvarājānam abhiṣiñcasva pārthivam // //",
    "GE09ram_02su:ram_2.16a": "iti tadvacanaṃ śrutvā rājā teṣāṃ manaḥpriyam /",
    "GE09ram_02su:ram_2.16b": "ajānann iva jijñāsur idaṃ vacanam abravīt // //",
    "GE09ram_02su:ram_2.17a": "kathaṃ nu mayi dharmeṇa pṛthivīm anuśāsati /",
    "GE09ram_02su:ram_2.17b": "bhavanto draṣṭum icchanti yuvarājaṃ mamātmajam // //",
    "GE09ram_02su:ram_2.18a": "te tam ūcur mahātmānaṃ paurajānapadaiḥ saha /",
    "GE09ram_02su:ram_2.18b": "bahavo nṛpa kalyāṇā guṇāḥ putrasya santi te // //",
    "GE09ram_02su:ram_2.19a": "divyair guṇaiḥ śakrasamo rāmaḥ satyaparākramaḥ /",
    "GE09ram_02su:ram_2.19b": "ikṣvākubhyo hi sarvebhyo 'py atirakto viśāmpate // //",
    "GE09ram_02su:ram_2.20a": "rāmaḥ satpuruṣo loke satyadharmaparāyaṇaḥ /",
    "GE09ram_02su:ram_2.20b": "dharmajñaḥ satyasaṃdhaś ca śīlavān anasūyakaḥ // //",
    "GE09ram_02su:ram_2.21a": "kṣāntaḥ sāntvayitā ślakṣṇaḥ kṛtajño vijitendriyaḥ /",
    "GE09ram_02su:ram_2.21b": "mṛduś ca sthiracittaś ca sadā bhavyo 'nasūyakaḥ // //",
    "GE09ram_02su:ram_2.22a": "priyavādī ca bhūtānāṃ satyavādī ca rāghavaḥ /",
    "GE09ram_02su:ram_2.22b": "bahuśrutānāṃ vṛddhānāṃ brāhmaṇānām upāsitā // //",
    "GE09ram_02su:ram_2.23a": "tenāsyehātulā kīrtir yaśas tejaś ca vardhate /",
    "GE09ram_02su:ram_2.23b": "devāsuramanuṣyāṇāṃ sarvāstreṣu viśāradaḥ // //",
    "GE09ram_02su:ram_2.24a": "yadā vrajati saṃgrāmaṃ grāmārthe nagarasya vā /",
    "GE09ram_02su:ram_2.24b": "gatvā saumitrisahito nāvijitya nivartate // //",
    "GE09ram_02su:ram_2.25a": "saṃgrāmāt punar āgamya kuñjareṇa rathena vā /",
    "GE09ram_02su:ram_2.25b": "paurān svajanavan nityaṃ kuśalaṃ paripṛcchati // //",
    "GE09ram_02su:ram_2.26a": "putreṣv agniṣu dāreṣu preṣyaśiṣyagaṇeṣu ca /",
    "GE09ram_02su:ram_2.26b": "nikhilenānupūrvyā ca pitā putrān ivaurasān // //",
    "GE09ram_02su:ram_2.27a": "śuśrūṣante ca vaḥ śiṣyāḥ kaccit karmasu daṃśitāḥ /",
    "GE09ram_02su:ram_2.27b": "iti naḥ puruṣavyāghraḥ sadā rāmo 'bhibhāṣate // //",
    "GE09ram_02su:ram_2.28a": "vyasaneṣu manuṣyāṇāṃ bhṛśaṃ bhavati duḥkhitaḥ /",
    "GE09ram_02su:ram_2.28b": "utsaveṣu ca sarveṣu piteva parituṣyati // //",
    "GE09ram_02su:ram_2.28c": "satyavādī maheṣvāso vṛddhasevī jitendriyaḥ /",
    "GE09ram_02su:ram_2.29a": "vatsaḥ śreyasi jātas te diṣṭyāsau tava rāghavaḥ /",
    "GE09ram_02su:ram_2.29b": "diṣṭyā putraguṇair yukto mārīca iva kaśyapaḥ // //",
    "GE09ram_02su:ram_2.30a": "balam ārogyam āyuś ca rāmasya viditātmanaḥ /",
    "GE09ram_02su:ram_2.30b": "āśaṃsate janaḥ sarvo rāṣṭre puravare tathā // //",
    "GE09ram_02su:ram_2.31a": "abhyantaraś ca bāhyaś ca paurajānapado janaḥ /",
    "GE09ram_02su:ram_2.31b": "striyo vṛddhās taruṇyaś ca sāyamprātaḥ samāhitāḥ // //",
    "GE09ram_02su:ram_2.32a": "sarvān devān namasyanti rāmasyārthe yaśasvinaḥ /",
    "GE09ram_02su:ram_2.32b": "teṣām āyācitaṃ deva tvatprasādāt samṛdhyatām // //",
    "GE09ram_02su:ram_2.33a": "rāmam indīvaraśyāmaṃ sarvaśatrunibarhaṇam /",
    "GE09ram_02su:ram_2.33b": "paśyāmo yauvarājyasthaṃ tava rājottamātmajam // //",
    "GE09ram_02su:ram_2.33c": "taṃ devadevopamam ātmajaṃ te sarvasya lokasya hite niviṣṭam /",
    "GE09ram_02su:ram_2.33d": "hitāya naḥ kṣipram udārajuṣṭaṃ mudābhiṣektuṃ varada tvam arhasi //",
    "GE09ram_02su:ram_3": "Rāmāyaṇa, Ayodhyākāṇḍa, 3",
    "GE09ram_02su:ram_3.1a": "teṣām añjalipadmāni pragṛhītāni sarvaśaḥ /",
    "GE09ram_02su:ram_3.1b": "pratigṛhyābravīd rājā tebhyaḥ priyahitaṃ vacaḥ // //",
    "GE09ram_02su:ram_3.2a": "aho 'smi paramaprītaḥ prabhāvaś cātulo mama /",
    "GE09ram_02su:ram_3.2b": "yan me jyeṣṭhaṃ priyaṃ putraṃ yauvarājyastham icchatha // //",
    "GE09ram_02su:ram_3.3a": "iti pratyarcya tān rājā brāhmaṇān idam abravīt /",
    "GE09ram_02su:ram_3.3b": "vasiṣṭhaṃ vāmadevaṃ ca teṣām evopaśṛṇvatām // //",
    "GE09ram_02su:ram_3.4a": "caitraḥ śrīmān ayaṃ māsaḥ puṇyaḥ puṣpitakānanaḥ /",
    "GE09ram_02su:ram_3.4b": "yauvarājyāya rāmasya sarvam evopakalpyatām // //",
    "GE09ram_02su:ram_3.5a": "kṛtam ity eva cābrūtām abhigamya jagatpatim /",
    "GE09ram_02su:ram_3.5b": "yathoktavacanaṃ prītau harṣayuktau dvijarṣabhau // //",
    "GE09ram_02su:ram_3.6a": "tataḥ sumantraṃ dyutimān rājā vacanam abravīt /",
    "GE09ram_02su:ram_3.6b": "rāmaḥ kṛtātmā bhavatā śīghram ānīyatām iti // //",
    "GE09ram_02su:ram_3.7a": "sa tatheti pratijñāya sumantro rājaśāsanāt /",
    "GE09ram_02su:ram_3.7b": "rāmaṃ tatrānayāṃcakre rathena rathināṃ varam // //",
    "GE09ram_02su:ram_3.8a": "atha tatra samāsīnās tadā daśarathaṃ nṛpam /",
    "GE09ram_02su:ram_3.8b": "prācyodīcyāḥ pratīcyāś ca dākṣiṇātyāś ca bhūmipāḥ // //",
    "GE09ram_02su:ram_3.9a": "mlecchāś cāryāś ca ye cānye vanaśailāntavāsinaḥ /",
    "GE09ram_02su:ram_3.9b": "upāsāṃcakrire sarve taṃ devā iva vāsavam // //",
    "GE09ram_02su:ram_3.10a": "teṣāṃ madhye sa rājarṣir marutām iva vāsavaḥ /",
    "GE09ram_02su:ram_3.10b": "prāsādastho rathagataṃ dadarśāyāntam ātmajam // //",
    "GE09ram_02su:ram_3.11a": "gandharvarājapratimaṃ loke vikhyātapauruṣam /",
    "GE09ram_02su:ram_3.11b": "dīrghabāhuṃ mahāsattvaṃ mattamātaṃgagāminam // //",
    "GE09ram_02su:ram_3.12a": "candrakāntānanaṃ rāmam atīva priyadarśanam /",
    "GE09ram_02su:ram_3.12b": "rūpaudāryaguṇaiḥ puṃsāṃ dṛṣṭicittāpahāriṇam // //",
    "GE09ram_02su:ram_3.13a": "gharmābhitaptāḥ parjanyaṃ hlādayantam iva prajāḥ /",
    "GE09ram_02su:ram_3.13b": "na tatarpa samāyāntaṃ paśyamāno narādhipaḥ // //",
    "GE09ram_02su:ram_3.14a": "avatārya sumantras taṃ rāghavaṃ syandanottamāt /",
    "GE09ram_02su:ram_3.14b": "pituḥ samīpaṃ gacchantaṃ prāñjaliḥ pṛṣṭhato 'nvagāt // //",
    "GE09ram_02su:ram_3.15a": "sa taṃ kailāsaśṛṅgābhaṃ prāsādaṃ narapuṃgavaḥ /",
    "GE09ram_02su:ram_3.15b": "āruroha nṛpaṃ draṣṭuṃ saha sūtena rāghavaḥ // //",
    "GE09ram_02su:ram_3.16a": "sa prāñjalir abhipretya praṇataḥ pitur antike /",
    "GE09ram_02su:ram_3.16b": "nāma svaṃ śrāvayan rāmo vavande caraṇau pituḥ // //",
    "GE09ram_02su:ram_3.17a": "taṃ dṛṣṭvā praṇataṃ pārśve kṛtāñjalipuṭaṃ nṛpaḥ /",
    "GE09ram_02su:ram_3.17b": "gṛhyāñjalau samākṛṣya sasvaje priyam ātmajam // //",
    "GE09ram_02su:ram_3.18a": "tasmai cābhyudyataṃ śrīmān maṇikāñcanabhūṣitam /",
    "GE09ram_02su:ram_3.18b": "dideśa rājā ruciraṃ rāmāya paramāsanam // //",
    "GE09ram_02su:ram_3.19a": "tad āsanavaraṃ prāpya vyadīpayata rāghavaḥ /",
    "GE09ram_02su:ram_3.19b": "svayeva prabhayā merum udaye vimalo raviḥ // //",
    "GE09ram_02su:ram_3.20a": "tena vibhrājitā tatra sā sabhābhivyarocata /",
    "GE09ram_02su:ram_3.20b": "vimalagrahanakṣatrā śāradī dyaur ivendunā // //",
    "GE09ram_02su:ram_3.21a": "taṃ paśyamāno nṛpatis tutoṣa priyam ātmajam /",
    "GE09ram_02su:ram_3.21b": "alaṃkṛtam ivātmānam ādarśatalasaṃsthitam // //",
    "GE09ram_02su:ram_3.22a": "sa taṃ sasmitam ābhāṣya putraṃ putravatāṃ varaḥ /",
    "GE09ram_02su:ram_3.22b": "uvācedaṃ vaco rājā devendram iva kaśyapaḥ // //",
    "GE09ram_02su:ram_3.23a": "jyeṣṭhāyām asi me patnyāṃ sadṛśyāṃ sadṛśaḥ sutaḥ /",
    "GE09ram_02su:ram_3.23b": "utpannas tvaṃ guṇaśreṣṭho mama rāmātmajaḥ priyaḥ // //",
    "GE09ram_02su:ram_3.24a": "tvayā yataḥ prajāś cemāḥ svaguṇair anurañjitāḥ /",
    "GE09ram_02su:ram_3.24b": "tasmāt tvaṃ puṣyayogena yauvarājyam avāpnuhi // //",
    "GE09ram_02su:ram_3.25a": "kāmatas tvaṃ prakṛtyaiva vinīto guṇavān asi /",
    "GE09ram_02su:ram_3.25b": "guṇavaty api tu snehāt putra vakṣyāmi te hitam // //",
    "GE09ram_02su:ram_3.26a": "bhūyo vinayam āsthāya bhava nityaṃ jitendriyaḥ /",
    "GE09ram_02su:ram_3.26b": "kāmakrodhasamutthāni tyajethā vyasanāni ca // //",
    "GE09ram_02su:ram_3.27a": "parokṣayā vartamāno vṛttyā pratyakṣayā tathā /",
    "GE09ram_02su:ram_3.27b": "amātyaprabhṛtīḥ sarvāḥ prakṛtīś cānurañjaya // //",
    "GE09ram_02su:ram_3.27c": "tuṣṭānuraktaprakṛtir yaḥ pālayati medinīm /",
    "GE09ram_02su:ram_3.28a": "tasya nandanti mitrāṇi labdhvāmṛtam ivāmarāḥ /",
    "GE09ram_02su:ram_3.28b": "tasmāt putra tvam ātmānaṃ niyamyaiva samācara // //",
    "GE09ram_02su:ram_3.29a": "tac chrutvā suhṛdas tasya rāmasya priyakāriṇaḥ /",
    "GE09ram_02su:ram_3.29b": "tvaritāḥ śīghram abhyetya kausalyāyai nyavedayan // //",
    "GE09ram_02su:ram_3.30a": "sā hiraṇyaṃ ca gāś caiva ratnāni vividhāni ca /",
    "GE09ram_02su:ram_3.30b": "vyādideśa priyākhyebhyaḥ kausalyā pramadottamā // //",
    "GE09ram_02su:ram_3.31a": "athābhivādya rājānaṃ ratham āruhya rāghavaḥ /",
    "GE09ram_02su:ram_3.31b": "yayau svaṃ dyutimad veśma janaughaiḥ pratipūjitaḥ // //",
    "GE09ram_02su:ram_3.31c": "te cāpi paurā nṛpater vacas tacchrutvā tadā lābham iveṣṭam āpya /",
    "GE09ram_02su:ram_3.31d": "narendram āmantrya gṛhāṇi gatvā devān samānarcur atīva hṛṣṭāḥ //",
    "GE09ram_02su:ram_4": "Rāmāyaṇa, Ayodhyākāṇḍa, 4",
    "GE09ram_02su:ram_4.1a": "gateṣv atha nṛpo bhūyaḥ paureṣu saha mantribhiḥ /",
    "GE09ram_02su:ram_4.1b": "mantrayitvā tataś cakre niścayajñaḥ sa niścayam // //",
    "GE09ram_02su:ram_4.2a": "śva eva puṣyo bhavitā śvo 'bhiṣecyas tu me sutaḥ /",
    "GE09ram_02su:ram_4.2b": "rāmo rājīvatāmrākṣo yauvarājya iti prabhuḥ // //",
    "GE09ram_02su:ram_4.3a": "athāntargṛham āviśya rājā daśarathas tadā /",
    "GE09ram_02su:ram_4.3b": "sūtam ājñāpayāmāsa rāmaṃ punar ihānaya // //",
    "GE09ram_02su:ram_4.4a": "pratigṛhya sa tadvākyaṃ sūtaḥ punar upāyayau /",
    "GE09ram_02su:ram_4.4b": "rāmasya bhavanaṃ śīghraṃ rāmam ānayituṃ punaḥ // //",
    "GE09ram_02su:ram_4.5a": "dvāḥsthair āveditaṃ tasya rāmāyāgamanaṃ punaḥ /",
    "GE09ram_02su:ram_4.5b": "śrutvaiva cāpi rāmas taṃ prāptaṃ śaṅkānvito 'bhavat // //",
    "GE09ram_02su:ram_4.6a": "praveśya cainaṃ tvaritaṃ rāmo vacanam abravīt /",
    "GE09ram_02su:ram_4.6b": "yad āgamanakṛtyaṃ te bhūyas tad brūhy aśeṣataḥ // //",
    "GE09ram_02su:ram_4.7a": "tam uvāca tataḥ sūto rājā tvāṃ draṣṭum icchati /",
    "GE09ram_02su:ram_4.7b": "śrutvā pramāṇam atra tvaṃ gamanāyetarāya vā // //",
    "GE09ram_02su:ram_4.8a": "iti sūtavacaḥ śrutvā rāmo 'tha tvarayānvitaḥ /",
    "GE09ram_02su:ram_4.8b": "prayayau rājabhavanaṃ punar draṣṭuṃ nareśvaram // //",
    "GE09ram_02su:ram_4.9a": "taṃ śrutvā samanuprāptaṃ rāmaṃ daśaratho nṛpaḥ /",
    "GE09ram_02su:ram_4.9b": "praveśayāmāsa gṛhaṃ vivikṣuḥ priyam uttamam // //",
    "GE09ram_02su:ram_4.10a": "praviśann eva ca śrīmān rāghavo bhavanaṃ pituḥ /",
    "GE09ram_02su:ram_4.10b": "dadarśa pitaraṃ dūrāt praṇipatya kṛtāñjaliḥ // //",
    "GE09ram_02su:ram_4.11a": "praṇamantaṃ samutthāpya taṃ pariṣvajya bhūmipaḥ /",
    "GE09ram_02su:ram_4.11b": "pradiśya cāsmai ruciram āsanaṃ punar abravīt // //",
    "GE09ram_02su:ram_4.12a": "rāma vṛddho 'smi dīrghāyur bhuktā bhogā mayepsitāḥ /",
    "GE09ram_02su:ram_4.12b": "annavadbhiḥ kratuśatais tatheṣṭaṃ bhūridakṣiṇaiḥ // //",
    "GE09ram_02su:ram_4.13a": "jātam iṣṭam apatyaṃ me tvam adyānupamaṃ bhuvi /",
    "GE09ram_02su:ram_4.13b": "dattam iṣṭam adhītaṃ ca mayā puruṣasattama // //",
    "GE09ram_02su:ram_4.14a": "anubhūtāni ceṣṭāni mayā vīra sukhāni ca /",
    "GE09ram_02su:ram_4.14b": "devarṣipitṛviprāṇām anṛṇo 'smi tathātmanaḥ // //",
    "GE09ram_02su:ram_4.15a": "na kiṃcin mama kartavyaṃ tavānyatrābhiṣecanāt /",
    "GE09ram_02su:ram_4.15b": "ato yat tvām ahaṃ brūyāṃ tan me tvaṃ kartum arhasi // //",
    "GE09ram_02su:ram_4.16a": "adya prakṛtayaḥ sarvās tvām icchanti narādhipam /",
    "GE09ram_02su:ram_4.16b": "atas tvāṃ yuvarājānam abhiṣekṣyāmi putraka // //",
    "GE09ram_02su:ram_4.17a": "api cādyāśubhān rāma svapnān paśyāmi dāruṇān /",
    "GE09ram_02su:ram_4.17b": "sanirghātā maholkāś ca patantīha mahāsvanāḥ // //",
    "GE09ram_02su:ram_4.18a": "avaṣṭabdhaṃ ca me rāma nakṣatraṃ dāruṇair grahaiḥ /",
    "GE09ram_02su:ram_4.18b": "āvedayanti daivajñāḥ sūryāṅgārakarāhubhiḥ // //",
    "GE09ram_02su:ram_4.19a": "prāyeṇa hi nimittānām īdṛśānāṃ samudbhave /",
    "GE09ram_02su:ram_4.19b": "rājā vā mṛtyum āpnoti ghorāṃ vāpadam ṛcchati // //",
    "GE09ram_02su:ram_4.20a": "tad yāvad eva me ceto na vimuhyati rāghava /",
    "GE09ram_02su:ram_4.20b": "tāvad evābhiṣiñcasva calā hi prāṇināṃ matiḥ // //",
    "GE09ram_02su:ram_4.21a": "adya candro 'bhyupagataḥ puṣyāt pūrvaṃ punar vasum /",
    "GE09ram_02su:ram_4.21b": "śvaḥ puṣyayogaṃ niyataṃ vakṣyante daivacintakāḥ // //",
    "GE09ram_02su:ram_4.22a": "tatra puṣye 'bhiṣiñcasva manas tvarayatīva mām /",
    "GE09ram_02su:ram_4.22b": "śvas tvāham abhiṣekṣyāmi yauvarājye paraṃtapa // //",
    "GE09ram_02su:ram_4.23a": "tasmāt tvayādya vratinā niśeyaṃ niyatātmanā /",
    "GE09ram_02su:ram_4.23b": "saha vadhvopavastavyā darbhaprastaraśāyinā // //",
    "GE09ram_02su:ram_4.24a": "suhṛdaś cāpramattās tvāṃ rakṣantv adya samantataḥ /",
    "GE09ram_02su:ram_4.24b": "bhavanti bahuvighnāni kāryāṇy evaṃvidhāni hi // //",
    "GE09ram_02su:ram_4.25a": "viproṣitaś ca bharato yāvad eva purād itaḥ /",
    "GE09ram_02su:ram_4.25b": "tāvad evābhiṣekas te prāptakālo mato mama // //",
    "GE09ram_02su:ram_4.26a": "kāmaṃ khalu satāṃ vṛtte bhrātā te bharataḥ sthitaḥ /",
    "GE09ram_02su:ram_4.26b": "jyeṣṭhānuvartī dharmātmā sānukrośo jitendriyaḥ // //",
    "GE09ram_02su:ram_4.27a": "kiṃ tu cittaṃ manuṣyāṇām anityam iti me matiḥ /",
    "GE09ram_02su:ram_4.27b": "satāṃ ca dharmanityānāṃ kṛtaśobhi ca rāghava // //",
    "GE09ram_02su:ram_4.28a": "ity uktaḥ so 'bhyanujñātaḥ śvobhāviny abhiṣecane /",
    "GE09ram_02su:ram_4.28b": "vrajeti rāmaḥ pitaram abhivādyābhyayād gṛham // //",
    "GE09ram_02su:ram_4.29a": "praviśya cātmano veśma rājñoddiṣṭe 'bhiṣecane /",
    "GE09ram_02su:ram_4.29b": "tasmin kṣaṇe vinirgatya mātur antaḥpuraṃ yayau // //",
    "GE09ram_02su:ram_4.30a": "tatra tāṃ pravaṇām eva mātaraṃ kṣaumavāsinīm /",
    "GE09ram_02su:ram_4.30b": "vāgyatāṃ devatāgāre dadarśa yācatīṃ śriyam // //",
    "GE09ram_02su:ram_4.31a": "prāg eva cāgatā tatra sumitrā lakṣmaṇas tathā /",
    "GE09ram_02su:ram_4.31b": "sītā cānāyitā śrutvā priyaṃ rāmābhiṣecanam // //",
    "GE09ram_02su:ram_4.32a": "tasmin kāle hi kausalyā tasthāv āmīlitekṣaṇā /",
    "GE09ram_02su:ram_4.32b": "sumitrayānvāsyamānā sītayā lakṣmaṇena ca // //",
    "GE09ram_02su:ram_4.33a": "śrutvā puṣyeṇa putrasya yauvarājyābhiṣecanam /",
    "GE09ram_02su:ram_4.33b": "prāṇāyāmena puruṣaṃ dhyāyamānā janārdanam // //",
    "GE09ram_02su:ram_4.34a": "tathā saniyamām eva so 'bhigamyābhivādya ca /",
    "GE09ram_02su:ram_4.34b": "uvāca vacanaṃ rāmo harṣayaṃs tām idaṃ tadā // //",
    "GE09ram_02su:ram_4.35a": "amba pitrā niyukto 'smi prajāpālanakarmaṇi /",
    "GE09ram_02su:ram_4.35b": "bhavitā śvo 'bhiṣeko me yathā me śāsanaṃ pituḥ // //",
    "GE09ram_02su:ram_4.36a": "sītayāpy upavastavyā rajanīyaṃ mayā saha /",
    "GE09ram_02su:ram_4.36b": "evam ṛtvigupādhyāyaiḥ saha mām uktavān pitā // //",
    "GE09ram_02su:ram_4.37a": "yāni yāny atra yogyāni śvobhāviny abhiṣecane /",
    "GE09ram_02su:ram_4.37b": "tāni me maṅgalāny adya vaidehyāś caiva kāraya // //",
    "GE09ram_02su:ram_4.38a": "etac chrutvā tu kausalyā cirakālābhikāṅkṣitam /",
    "GE09ram_02su:ram_4.38b": "harṣabāṣpakalaṃ vākyam idaṃ rāmam abhāṣata // //",
    "GE09ram_02su:ram_4.39a": "vatsa rāma ciraṃ jīva hatās te paripanthinaḥ /",
    "GE09ram_02su:ram_4.39b": "jñātīn me tvaṃ śriyā yuktaḥ sumitrāyāś ca nandaya // //",
    "GE09ram_02su:ram_4.40a": "kalyāṇe bata nakṣatre mayi jāto 'si putraka /",
    "GE09ram_02su:ram_4.40b": "yena tvayā daśaratho guṇair ārādhitaḥ pitā // //",
    "GE09ram_02su:ram_4.41a": "amoghaṃ bata me kṣāntaṃ puruṣe puṣkarekṣaṇe /",
    "GE09ram_02su:ram_4.41b": "yeyam ikṣvākurājyaśrīḥ putra tvāṃ saṃśrayiṣyati // //",
    "GE09ram_02su:ram_4.42a": "ity evam ukto mātredaṃ rāmo bhrātaram abravīt /",
    "GE09ram_02su:ram_4.42b": "prāñjaliṃ prahvam āsīnam abhivīkṣya smayann iva // //",
    "GE09ram_02su:ram_4.43a": "lakṣmaṇemāṃ mayā sārdhaṃ praśādhi tvaṃ vasuṃdharām /",
    "GE09ram_02su:ram_4.43b": "dvitīyaṃ me 'ntarātmānaṃ tvām iyaṃ śrīr upasthitā // //",
    "GE09ram_02su:ram_4.44a": "saumitre bhuṅkṣva bhogāṃs tvam iṣṭān rājyaphalāni ca /",
    "GE09ram_02su:ram_4.44b": "jīvitaṃ ca hi rājyaṃ ca tvadartham abhikāmaye // //",
    "GE09ram_02su:ram_4.45a": "ity uktvā lakṣmaṇaṃ rāmo mātarāv abhivādya ca /",
    "GE09ram_02su:ram_4.45b": "abhyanujñāpya sītāṃ ca jagāma svaṃ niveśanam // //",
    "GE09ram_02su:ram_5": "Rāmāyaṇa, Ayodhyākāṇḍa, 5",
    "GE09ram_02su:ram_5.1a": "saṃdiśya rāmaṃ nṛpatiḥ śvobhāviny abhiṣecane /",
    "GE09ram_02su:ram_5.1b": "purohitaṃ samāhūya vasiṣṭham idam abravīt // //",
    "GE09ram_02su:ram_5.2a": "gacchopavāsaṃ kākutsthaṃ kārayādya tapodhana /",
    "GE09ram_02su:ram_5.2b": "śrīyaśorājyalābhāya vadhvā saha yatavratam // //",
    "GE09ram_02su:ram_5.3a": "tatheti ca sa rājānam uktvā vedavidāṃ varaḥ /",
    "GE09ram_02su:ram_5.3b": "svayaṃ vasiṣṭho bhagavān yayau rāmaniveśanam // //",
    "GE09ram_02su:ram_5.4a": "sa rāmabhavanaṃ prāpya pāṇḍurābhraghanaprabham /",
    "GE09ram_02su:ram_5.4b": "tisraḥ kakṣyā rathenaiva viveśa munisattamaḥ // //",
    "GE09ram_02su:ram_5.5a": "tam āgatam ṛṣiṃ rāmas tvarann iva sasaṃbhramaḥ /",
    "GE09ram_02su:ram_5.5b": "mānayiṣyan sa mānārhaṃ niścakrāma niveśanāt // //",
    "GE09ram_02su:ram_5.6a": "abhyetya tvaramāṇaś ca rathābhyāśaṃ manīṣiṇaḥ /",
    "GE09ram_02su:ram_5.6b": "tato 'vatārayāmāsa parigṛhya rathāt svayam // //",
    "GE09ram_02su:ram_5.7a": "sa cainaṃ praśritaṃ dṛṣṭvā sambhāṣyābhiprasādya ca /",
    "GE09ram_02su:ram_5.7b": "priyārhaṃ harṣayan rāmam ity uvāca purohitaḥ // //",
    "GE09ram_02su:ram_5.8a": "prasannas te pitā rāma yauvarājyam avāpsyasi /",
    "GE09ram_02su:ram_5.8b": "upavāsaṃ bhavān adya karotu saha sītayā // //",
    "GE09ram_02su:ram_5.9a": "prātas tvām abhiṣektā hi yauvarājye narādhipaḥ /",
    "GE09ram_02su:ram_5.9b": "pitā daśarathaḥ prītyā yayātiṃ nahuṣo yathā // //",
    "GE09ram_02su:ram_5.10a": "ity uktvā sa tadā rāmam upavāsaṃ yatavratam /",
    "GE09ram_02su:ram_5.10b": "mantravat kārayāmāsa vaidehyā sahitaṃ muniḥ // //",
    "GE09ram_02su:ram_5.11a": "tato yathāvad rāmeṇa sa rājño gurur arcitaḥ /",
    "GE09ram_02su:ram_5.11b": "abhyanujñāpya kākutsthaṃ yayau rāmaniveśanāt // //",
    "GE09ram_02su:ram_5.12a": "suhṛdbhis tatra rāmo 'pi tān anujñāpya sarvaśaḥ /",
    "GE09ram_02su:ram_5.12b": "sabhājito viveśātha tān anujñāpya sarvaśaḥ // //",
    "GE09ram_02su:ram_5.13a": "hṛṣṭanārīnarayutaṃ rāmaveśma tadā babhau /",
    "GE09ram_02su:ram_5.13b": "yathā mattadvijagaṇaṃ praphullanalinaṃ saraḥ // //",
    "GE09ram_02su:ram_5.14a": "sa rājabhavanaprakhyāt tasmād rāmaniveśanāt /",
    "GE09ram_02su:ram_5.14b": "nirgatya dadṛśe mārgaṃ vasiṣṭho janasaṃvṛtam // //",
    "GE09ram_02su:ram_5.15a": "vṛndavṛndair ayodhyāyāṃ rājamārgāḥ samantataḥ /",
    "GE09ram_02su:ram_5.15b": "babhūvur abhisaṃbādhāḥ kutūhalajanair vṛtāḥ // //",
    "GE09ram_02su:ram_5.16a": "janavṛndormisaṃgharṣaharṣasvanavatas tadā /",
    "GE09ram_02su:ram_5.16b": "babhūva rājamārgasya sāgarasyeva nisvanaḥ // //",
    "GE09ram_02su:ram_5.17a": "siktasaṃmṛṣṭarathyā hi tad ahar vanamālinī /",
    "GE09ram_02su:ram_5.17b": "āsīd ayodhyā nagarī samucchritagṛhadhvajā // //",
    "GE09ram_02su:ram_5.18a": "tadā hy ayodhyānilayaḥ sastrībālābalo janaḥ /",
    "GE09ram_02su:ram_5.18b": "rāmābhiṣekam ākāṅkṣann ākāṅkṣann udayaṃ raveḥ // //",
    "GE09ram_02su:ram_5.19a": "prajālaṃkārabhūtaṃ ca janasyānandavardhanam /",
    "GE09ram_02su:ram_5.19b": "utsuko 'bhūj jano draṣṭuṃ tam ayodhyāmahotsavam // //",
    "GE09ram_02su:ram_5.20a": "evaṃ taṃ janasambādhaṃ rājamārgaṃ purohitaḥ /",
    "GE09ram_02su:ram_5.20b": "vyūhann iva janaughaṃ taṃ śanai rājakulaṃ yayau // //",
    "GE09ram_02su:ram_5.21a": "sitābhraśikharaprakhyaṃ prāsādam adhiruhya saḥ /",
    "GE09ram_02su:ram_5.21b": "samiyāya narendreṇa śakreṇeva bṛhaspatiḥ // //",
    "GE09ram_02su:ram_5.22a": "tam āgatam abhiprekṣya hitvā rājāsanaṃ nṛpaḥ /",
    "GE09ram_02su:ram_5.22b": "papraccha sa ca tasmai tat kṛtam ity abhyavedayat // //",
    "GE09ram_02su:ram_5.23a": "guruṇā tv abhyanujñāto manujaughaṃ visṛjya tam /",
    "GE09ram_02su:ram_5.23b": "viveśāntaḥpuraṃ rājā siṃho giriguhām iva // //",
    "GE09ram_02su:ram_5.23c": "tad agryaveṣapramadājanākulaṃ mahendraveśmapratimaṃ niveśanam /",
    "GE09ram_02su:ram_5.23d": "vidīpayaṃś cāru viveśa pārthivaḥ śaśīva tārāgaṇasaṃkulaṃ nabhaḥ //",
    "GE09ram_02su:ram_6": "Rāmāyaṇa, Ayodhyākāṇḍa, 6",
    "GE09ram_02su:ram_6.1a": "gate purohite rāmaḥ snāto niyatamānasaḥ /",
    "GE09ram_02su:ram_6.1b": "saha patnyā viśālākṣyā nārāyaṇam upāgamat // //",
    "GE09ram_02su:ram_6.2a": "pragṛhya śirasā pātrīṃ haviṣo vidhivat tadā /",
    "GE09ram_02su:ram_6.2b": "mahate daivatāyājyaṃ juhāva jvalite 'nale // //",
    "GE09ram_02su:ram_6.3a": "śeṣaṃ ca haviṣas tasya prāśyāśāsyātmanaḥ priyam /",
    "GE09ram_02su:ram_6.3b": "dhyāyan nārāyaṇaṃ devaṃ svāstīrṇe kuśasaṃstare // //",
    "GE09ram_02su:ram_6.4a": "vāgyataḥ saha vaidehyā bhūtvā niyatamānasaḥ /",
    "GE09ram_02su:ram_6.4b": "śrīmaty āyatane viṣṇoḥ śiśye naravarātmajaḥ // //",
    "GE09ram_02su:ram_6.5a": "ekayāmāvaśiṣṭāyāṃ rātryāṃ prativibudhya saḥ /",
    "GE09ram_02su:ram_6.5b": "alaṃkāravidhiṃ kṛtsnaṃ kārayāmāsa veśmanaḥ // //",
    "GE09ram_02su:ram_6.6a": "tatra śṛṇvan sukhā vācaḥ sūtamāgadhabandinām /",
    "GE09ram_02su:ram_6.6b": "pūrvāṃ saṃdhyām upāsīno jajāpa yatamānasaḥ // //",
    "GE09ram_02su:ram_6.7a": "tuṣṭāva praṇataś caiva śirasā madhusūdanam /",
    "GE09ram_02su:ram_6.7b": "vimalakṣaumasaṃvīto vācayāmāsa ca dvijān // //",
    "GE09ram_02su:ram_6.8a": "teṣāṃ puṇyāhaghoṣo 'tha gambhīramadhuras tadā /",
    "GE09ram_02su:ram_6.8b": "ayodhyāṃ pūrayāmāsa tūryaghoṣānunāditaḥ // //",
    "GE09ram_02su:ram_6.9a": "kṛtopavāsaṃ tu tadā vaidehyā saha rāghavam /",
    "GE09ram_02su:ram_6.9b": "ayodhyānilayaḥ śrutvā sarvaḥ pramudito janaḥ // //",
    "GE09ram_02su:ram_6.10a": "tataḥ paurajanaḥ sarvaḥ śrutvā rāmābhiṣecanam /",
    "GE09ram_02su:ram_6.10b": "prabhātāṃ rajanīṃ dṛṣṭvā cakre śobhāṃ parāṃ punaḥ // //",
    "GE09ram_02su:ram_6.11a": "sitābhraśikharābheṣu devatāyataneṣu ca /",
    "GE09ram_02su:ram_6.11b": "catuṣpatheṣu rathyāsu caityeṣv aṭṭālakeṣu ca // //",
    "GE09ram_02su:ram_6.12a": "nānāpaṇyasamṛddheṣu vaṇijām āpaṇeṣu ca /",
    "GE09ram_02su:ram_6.12b": "kuṭumbināṃ samṛddheṣu śrīmatsu bhavaneṣu ca // //",
    "GE09ram_02su:ram_6.13a": "sabhāsu caiva sarvāsu vṛkṣeṣv ālakṣiteṣu ca /",
    "GE09ram_02su:ram_6.13b": "dhvajāḥ samucchritāś citrāḥ patākāś cābhavaṃs tadā // //",
    "GE09ram_02su:ram_6.14a": "naṭanartakasaṃghānāṃ gāyakānāṃ ca gāyatām /",
    "GE09ram_02su:ram_6.14b": "manaḥkarṇasukhā vācaḥ śuśruvuś ca tatas tataḥ // //",
    "GE09ram_02su:ram_6.15a": "rāmābhiṣekayuktāś ca kathāś cakrur mitho janāḥ /",
    "GE09ram_02su:ram_6.15b": "rāmābhiṣeke samprāpte catvareṣu gṛheṣu ca // //",
    "GE09ram_02su:ram_6.16a": "bālā api krīḍamānā gṛhadvāreṣu saṃghaśaḥ /",
    "GE09ram_02su:ram_6.16b": "rāmābhiṣekasaṃyuktāś cakrur eva mithaḥ kathāḥ // //",
    "GE09ram_02su:ram_6.17a": "kṛtapuṣpopahāraś ca dhūpagandhādhivāsitaḥ /",
    "GE09ram_02su:ram_6.17b": "rājamārgaḥ kṛtaḥ śrīmān paurai rāmābhiṣecane // //",
    "GE09ram_02su:ram_6.18a": "prakāśakaraṇārthaṃ ca niśāgamanaśaṅkayā /",
    "GE09ram_02su:ram_6.18b": "dīpavṛkṣāṃs tathā cakrur anu rathyāsu sarvaśaḥ // //",
    "GE09ram_02su:ram_6.19a": "alaṃkāraṃ purasyaivaṃ kṛtvā tatpuravāsinaḥ /",
    "GE09ram_02su:ram_6.19b": "ākāṅkṣamāṇā rāmasya yauvarājyābhiṣecanam // //",
    "GE09ram_02su:ram_6.20a": "sametya saṃghaśaḥ sarve catvareṣu sabhāsu ca /",
    "GE09ram_02su:ram_6.20b": "kathayanto mithas tatra praśaśaṃsur janādhipam // //",
    "GE09ram_02su:ram_6.21a": "aho mahātmā rājāyam ikṣvākukulanandanaḥ /",
    "GE09ram_02su:ram_6.21b": "jñātvā yo vṛddham ātmānaṃ rāmaṃ rājye 'hbiṣekṣyati // //",
    "GE09ram_02su:ram_6.22a": "sarve hy anugṛhītāḥ sma yan no rāmo mahīpatiḥ /",
    "GE09ram_02su:ram_6.22b": "cirāya bhavitā goptā dṛṣṭalokaparāvaraḥ // //",
    "GE09ram_02su:ram_6.23a": "anuddhatamanā vidvān dharmātmā bhrātṛvatsalaḥ /",
    "GE09ram_02su:ram_6.23b": "yathā ca bhrātṛṣu snigdhas tathāsmāsv api rāghavaḥ // //",
    "GE09ram_02su:ram_6.24a": "ciraṃ jīvatu dharmātmā rājā daśaratho 'naghaḥ /",
    "GE09ram_02su:ram_6.24b": "yatprasādenābhiṣiktaṃ rāmaṃ drakṣyāmahe vayam // //",
    "GE09ram_02su:ram_6.25a": "evaṃvidhaṃ kathayatāṃ paurāṇāṃ śuśruvus tadā /",
    "GE09ram_02su:ram_6.25b": "digbhyo 'pi śrutavṛttāntāḥ prāptā jānapadā janāḥ // //",
    "GE09ram_02su:ram_6.26a": "te tu digbhyaḥ purīṃ prāptā draṣṭuṃ rāmābhiṣecanam /",
    "GE09ram_02su:ram_6.26b": "rāmasya pūrayāmāsuḥ purīṃ jānapadā janāḥ // //",
    "GE09ram_02su:ram_6.27a": "janaughais tair visarpadbhiḥ śuśruve tatra nisvanaḥ /",
    "GE09ram_02su:ram_6.27b": "parvasūdīrṇavegasya sāgarasyeva nisvanaḥ // //",
    "GE09ram_02su:ram_6.27c": "tatas tad indrakṣayasaṃnibhaṃ puraṃ didṛkṣubhir jānapadair upāgataiḥ /",
    "GE09ram_02su:ram_6.27d": "samantataḥ sasvanam ākulaṃ babhau samudrayādobhir ivārṇavodakam //",
    "GE09ram_02su:ram_7": "Rāmāyaṇa, Ayodhyākāṇḍa, 7",
    "GE09ram_02su:ram_7.1a": "jñātidāsī yato jātā kaikeyyās tu sahoṣitā /",
    "GE09ram_02su:ram_7.1b": "prāsādaṃ candrasaṃkāśam āruroha yadṛcchayā // //",
    "GE09ram_02su:ram_7.2a": "siktarājapathāṃ kṛtsnāṃ prakīrṇakamalotpalām /",
    "GE09ram_02su:ram_7.2b": "ayodhyāṃ mantharā tasmāt prāsādād anvavaikṣata // //",
    "GE09ram_02su:ram_7.3a": "patākābhir varārhābhir dhvajaiś ca samalaṃkṛtām /",
    "GE09ram_02su:ram_7.3b": "siktāṃ candanatoyaiś ca śiraḥsnātajanair vṛtām // //",
    "GE09ram_02su:ram_7.4a": "avidūre sthitāṃ dṛṣṭvā dhātrīṃ papraccha mantharā /",
    "GE09ram_02su:ram_7.4b": "uttamenābhisaṃyuktā harṣeṇārthaparā satī // //",
    "GE09ram_02su:ram_7.4c": "rāmamātā dhanaṃ kiṃ nu janebhyaḥ samprayacchati /",
    "GE09ram_02su:ram_7.5a": "atimātraṃ praharṣo 'yaṃ kiṃ janasya ca śaṃsa me /",
    "GE09ram_02su:ram_7.5b": "kārayiṣyati kiṃ vāpi samprahṛṣṭo mahīpatiḥ // //",
    "GE09ram_02su:ram_7.6a": "vidīryamāṇā harṣeṇa dhātrī paramayā mudā /",
    "GE09ram_02su:ram_7.6b": "ācacakṣe 'tha kubjāyai bhūyasīṃ rāghave śriyam // //",
    "GE09ram_02su:ram_7.7a": "śvaḥ puṣyeṇa jitakrodhaṃ yauvarājyena rāghavam /",
    "GE09ram_02su:ram_7.7b": "rājā daśaratho rāmam abhiṣecayitānagham // //",
    "GE09ram_02su:ram_7.8a": "dhātryās tu vacanaṃ śrutvā kubjā kṣipram amarṣitā /",
    "GE09ram_02su:ram_7.8b": "kailāsaśikharākārāt prāsādād avarohata // //",
    "GE09ram_02su:ram_7.9a": "sā dahyamānā kopena mantharā pāpadarśinī /",
    "GE09ram_02su:ram_7.9b": "śayānām etya kaikeyīm idaṃ vacanam abravīt // //",
    "GE09ram_02su:ram_7.10a": "uttiṣṭha mūḍhe kiṃ śeṣe bhayaṃ tvām abhivartate /",
    "GE09ram_02su:ram_7.10b": "upaplutamahaughena kim ātmānaṃ na budhyase // //",
    "GE09ram_02su:ram_7.11a": "aniṣṭe subhagākāre saubhāgyena vikatthase /",
    "GE09ram_02su:ram_7.11b": "calaṃ hi tava saubhāgyaṃ nadyāḥ srota ivoṣṇage // //",
    "GE09ram_02su:ram_7.12a": "evam uktā tu kaikeyī ruṣṭayā paruṣaṃ vacaḥ /",
    "GE09ram_02su:ram_7.12b": "kubjayā pāpadarśinyā viṣādam agamat param // //",
    "GE09ram_02su:ram_7.13a": "kaikeyī tv abravīt kubjāṃ kaccit kṣemaṃ na manthare /",
    "GE09ram_02su:ram_7.13b": "viṣaṇṇavadanāṃ hi tvāṃ lakṣaye bhṛśaduḥkhitām // //",
    "GE09ram_02su:ram_7.14a": "mantharā tu vacaḥ śrutvā kaikeyyā madhurākṣaram /",
    "GE09ram_02su:ram_7.14b": "uvāca krodhasaṃyuktā vākyaṃ vākyaviśāradā // //",
    "GE09ram_02su:ram_7.15a": "sā viṣaṇṇatarā bhūtvā kubjā tasyā hitaiṣiṇī /",
    "GE09ram_02su:ram_7.15b": "viṣādayantī provāca bhedayantī ca rāghavam // //",
    "GE09ram_02su:ram_7.16a": "akṣemaṃ sumahad devi pravṛttaṃ tvadvināśanam /",
    "GE09ram_02su:ram_7.16b": "rāmaṃ daśaratho rājā yauvarājye 'bhiṣekṣyati // //",
    "GE09ram_02su:ram_7.17a": "sāsmy agādhe bhaye magnā duḥkhaśokasamanvitā /",
    "GE09ram_02su:ram_7.17b": "dahyamānānaleneva tvaddhitārtham ihāgatā // //",
    "GE09ram_02su:ram_7.18a": "tava duḥkhena kaikeyi mama duḥkhaṃ mahad bhavet /",
    "GE09ram_02su:ram_7.18b": "tvadvṛddhau mama vṛddhiś ca bhaved atra na saṃśayaḥ // //",
    "GE09ram_02su:ram_7.19a": "narādhipakule jātā mahiṣī tvaṃ mahīpateḥ /",
    "GE09ram_02su:ram_7.19b": "ugratvaṃ rājadharmāṇāṃ kathaṃ devi na budhyase // //",
    "GE09ram_02su:ram_7.20a": "dharmavādī śaṭho bhartā ślakṣṇavādī ca dāruṇaḥ /",
    "GE09ram_02su:ram_7.20b": "śuddhabhāve na jānīṣe tenaivam atisaṃdhitā // //",
    "GE09ram_02su:ram_7.21a": "upasthitaṃ prayuñjānas tvayi sāntvam anarthakam /",
    "GE09ram_02su:ram_7.21b": "arthenaivādya te bhartā kausalyāṃ yojayiṣyati // //",
    "GE09ram_02su:ram_7.22a": "apavāhya sa duṣṭātmā bharataṃ tava bandhuṣu /",
    "GE09ram_02su:ram_7.22b": "kālyaṃ sthāpayitā rāmaṃ rājye nihatakaṇṭake // //",
    "GE09ram_02su:ram_7.23a": "śatruḥ patipravādena mātreva hitakāmyayā /",
    "GE09ram_02su:ram_7.23b": "āśīviṣa ivāṅkena bāle paridhṛtas tvayā // //",
    "GE09ram_02su:ram_7.24a": "yathā hi kuryāt sarpo vā śatrur vā pratyupekṣitaḥ /",
    "GE09ram_02su:ram_7.24b": "rājñā daśarathenādya saputrā tvaṃ tathā kṛtā // //",
    "GE09ram_02su:ram_7.25a": "pāpenānṛtasāntvena bāle nityaṃ sukhocite /",
    "GE09ram_02su:ram_7.25b": "rāmaṃ sthāpayatā rājye sānubandhā hatā hy asi // //",
    "GE09ram_02su:ram_7.26a": "sā prāptakālaṃ kaikeyi kṣipraṃ kuru hitaṃ tava /",
    "GE09ram_02su:ram_7.26b": "trāyasva putram ātmānaṃ māṃ ca vismayadarśane // //",
    "GE09ram_02su:ram_7.27a": "mantharāyā vacaḥ śrutvā śayanāt sa śubhānanā /",
    "GE09ram_02su:ram_7.27b": "evam ābharaṇaṃ tasyai kubjāyai pradadau śubham // //",
    "GE09ram_02su:ram_7.28a": "dattvā tv ābharaṇaṃ tasyai kubjāyai pramadottamā /",
    "GE09ram_02su:ram_7.28b": "kaikeyī mantharāṃ hṛṣṭā punar evābravīd idam // //",
    "GE09ram_02su:ram_7.29a": "idaṃ tu manthare mahyam ākhyāsi paramaṃ priyam /",
    "GE09ram_02su:ram_7.29b": "etan me priyam ākhyātuḥ kiṃ vā bhūyaḥ karomi te // //",
    "GE09ram_02su:ram_7.30a": "rāme vā bharate vāhaṃ viśeṣaṃ nopalakṣaye /",
    "GE09ram_02su:ram_7.30b": "tasmāt tuṣṭāsmi yad rājā rāmaṃ rājye 'bhiṣekṣyati // //",
    "GE09ram_02su:ram_7.30c": "na me paraṃ kiṃcid itas tvayā punaḥ priyaṃ priyārhe suvacaṃ vaco varam /",
    "GE09ram_02su:ram_7.30d": "tathā hy avocas tvam ataḥ priyottaraṃ varaṃ paraṃ te pradadāmi taṃ vṛṇu //",
    "GE09ram_02su:ram_8": "Rāmāyaṇa, Ayodhyākāṇḍa, 8",
    "GE09ram_02su:ram_8.1a": "mantharā tv abhyasūyyainām utsṛjyābharaṇaṃ ca tat /",
    "GE09ram_02su:ram_8.1b": "uvācedaṃ tato vākyaṃ kopaduḥkhasamanvitā // //",
    "GE09ram_02su:ram_8.2a": "harṣaṃ kim idam asthāne kṛtavaty asi bāliśe /",
    "GE09ram_02su:ram_8.2b": "śokasāgaramadhyastham ātmānaṃ nāvabudhyase // //",
    "GE09ram_02su:ram_8.3a": "subhagā khalu kausalyā yasyāḥ putro 'bhiṣekṣyate /",
    "GE09ram_02su:ram_8.3b": "yauvarājyena mahatā śvaḥ puṣyeṇa dvijottamaiḥ // //",
    "GE09ram_02su:ram_8.4a": "prāptāṃ sumahatīṃ prītiṃ pratītāṃ tāṃ hatadviṣam /",
    "GE09ram_02su:ram_8.4b": "upasthāsyasi kausalyāṃ dāsīva tvaṃ kṛtāñjaliḥ // //",
    "GE09ram_02su:ram_8.5a": "hṛṣṭāḥ khalu bhaviṣyanti rāmasya paramāḥ striyaḥ /",
    "GE09ram_02su:ram_8.5b": "aprahṛṣṭā bhaviṣyanti snuṣās te bharatakṣaye // //",
    "GE09ram_02su:ram_8.6a": "tāṃ dṛṣṭvā paramaprītāṃ bruvantīṃ mantharāṃ tataḥ /",
    "GE09ram_02su:ram_8.6b": "rāmasyaiva guṇān devī kaikeyī praśaśaṃsa ha // //",
    "GE09ram_02su:ram_8.7a": "dharmajño gurubhir dāntaḥ kṛtajñaḥ satyavāk śuciḥ /",
    "GE09ram_02su:ram_8.7b": "rāmo rājñaḥ suto jyeṣṭho yauvarājyam ato 'rhati // //",
    "GE09ram_02su:ram_8.8a": "bhrātḥn bhṛtyāṃś ca dīrghāyuḥ pitṛvat pālayiṣyati /",
    "GE09ram_02su:ram_8.8b": "saṃtapyase kathaṃ kubje śrutvā rāmābhiṣecanam // //",
    "GE09ram_02su:ram_8.9a": "bharataś cāpi rāmasya dhruvaṃ varṣaśatāt param /",
    "GE09ram_02su:ram_8.9b": "pitṛpaitāmahaṃ rājyam avāpsyati nararṣabhaḥ // //",
    "GE09ram_02su:ram_8.9c": "sā tvam abhyudaye prāpte vartamāne ca manthare /",
    "GE09ram_02su:ram_8.10a": "bhaviṣyati ca kalyāṇe kimarthaṃ paritapyase /",
    "GE09ram_02su:ram_8.10b": "kausalyāto 'tiriktaṃ ca sa tu śuśrūṣate hi mām // //",
    "GE09ram_02su:ram_8.11a": "kaikeyyā vacanaṃ śrutvā mantharā bhṛśaduḥkhitā /",
    "GE09ram_02su:ram_8.11b": "dīrgham uṣṇaṃ viniḥśvasya kaikeyīm idam abravīt // //",
    "GE09ram_02su:ram_8.12a": "anarthadarśinī maurkhyān nātmānam avabudhyase /",
    "GE09ram_02su:ram_8.12b": "śokavyasanavistīrṇe majjantī duḥkhasāgare // //",
    "GE09ram_02su:ram_8.13a": "bhavitā rāghavo rājā rāghavasya ca yaḥ sutaḥ /",
    "GE09ram_02su:ram_8.13b": "rājavaṃśāt tu bharataḥ kaikeyi parihāsyate // //",
    "GE09ram_02su:ram_8.14a": "na hi rājñaḥ sutāḥ sarve rājye tiṣṭhanti bhāmini /",
    "GE09ram_02su:ram_8.14b": "sthāpyamāneṣu sarveṣu sumahān anayo bhavet // //",
    "GE09ram_02su:ram_8.15a": "tasmāj jyeṣṭhe hi kaikeyi rājyatantrāṇi pārthivāḥ /",
    "GE09ram_02su:ram_8.15b": "sthāpayanty anavadyāṅgi guṇavatsv itareṣv api // //",
    "GE09ram_02su:ram_8.16a": "asāv atyantanirbhagnas tava putro bhaviṣyati /",
    "GE09ram_02su:ram_8.16b": "anāthavat sukhebhyaś ca rājavaṃśāc ca vatsale // //",
    "GE09ram_02su:ram_8.17a": "sāhaṃ tvadarthe samprāptā tvaṃ tu māṃ nāvabudhyase /",
    "GE09ram_02su:ram_8.17b": "sapatnivṛddhau yā me tvaṃ pradeyaṃ dātum icchasi // //",
    "GE09ram_02su:ram_8.18a": "dhruvaṃ tu bharataṃ rāmaḥ prāpya rājyam akaṇṭakam /",
    "GE09ram_02su:ram_8.18b": "deśāntaraṃ nāyayitvā lokāntaram athāpi vā // //",
    "GE09ram_02su:ram_8.19a": "bāla eva hi mātulyaṃ bharato nāyitas tvayā /",
    "GE09ram_02su:ram_8.19b": "saṃnikarṣāc ca sauhārdaṃ jāyate sthāvareṣv api // //",
    "GE09ram_02su:ram_8.20a": "goptā hi rāmaṃ saumitrir lakṣmaṇaṃ cāpi rāghavaḥ /",
    "GE09ram_02su:ram_8.20b": "aśvinor iva saubhrātraṃ tayor lokeṣu viśrutam // //",
    "GE09ram_02su:ram_8.21a": "tasmān na lakṣmaṇe rāmaḥ pāpaṃ kiṃcit kariṣyati /",
    "GE09ram_02su:ram_8.21b": "rāmas tu bharate pāpaṃ kuryād iti na saṃśayaḥ // //",
    "GE09ram_02su:ram_8.22a": "tasmād rājagṛhād eva vanaṃ gacchatu te sutaḥ /",
    "GE09ram_02su:ram_8.22b": "etaddhi rocate mahyaṃ bhṛśaṃ cāpi hitaṃ tava // //",
    "GE09ram_02su:ram_8.23a": "evaṃ te jñātipakṣasya śreyaś caiva bhaviṣyati /",
    "GE09ram_02su:ram_8.23b": "yadi ced bharato dharmāt pitryaṃ rājyam avāpsyati // //",
    "GE09ram_02su:ram_8.24a": "sa te sukhocito bālo rāmasya sahajo ripuḥ /",
    "GE09ram_02su:ram_8.24b": "samṛddhārthasya naṣṭārtho jīviṣyati kathaṃ vaśe // //",
    "GE09ram_02su:ram_8.25a": "abhidrutam ivāraṇye siṃhena gajayūthapam /",
    "GE09ram_02su:ram_8.25b": "pracchādyamānaṃ rāmeṇa bharataṃ trātum arhasi // //",
    "GE09ram_02su:ram_8.26a": "darpān nirākṛtā pūrvaṃ tvayā saubhāgyavattayā /",
    "GE09ram_02su:ram_8.26b": "rāmamātā sapatnī te kathaṃ vairaṃ na yātayet // //",
    "GE09ram_02su:ram_8.26c": "yadā hi rāmaḥ pṛthivīm avāpsyati dhruvaṃ pranaṣṭo bharato bhaviṣyati /",
    "GE09ram_02su:ram_8.26d": "ato hi saṃcintaya rājyam ātmaje parasya cādyaiva vivāsakāraṇam //",
    "GE09ram_02su:ram_9": "Rāmāyaṇa, Ayodhyākāṇḍa, 9",
    "GE09ram_02su:ram_9.1a": "evam uktā tu kaikeyī krodhena jvalitānanā /",
    "GE09ram_02su:ram_9.1b": "dīrgham uṣṇaṃ viniḥśvasya mantharām idam abravīt // //",
    "GE09ram_02su:ram_9.2a": "adya rāmam itaḥ kṣipraṃ vanaṃ prasthāpayāmy aham /",
    "GE09ram_02su:ram_9.2b": "yauvarājyena bharataṃ kṣipram evābhiṣecaye // //",
    "GE09ram_02su:ram_9.3a": "idaṃ tv idānīṃ saṃpaśya kenopāyena manthare /",
    "GE09ram_02su:ram_9.3b": "bharataḥ prāpnuyād rājyaṃ na tu rāmaḥ kathaṃcana // //",
    "GE09ram_02su:ram_9.4a": "evam uktā tayā devyā mantharā pāpadarśinī /",
    "GE09ram_02su:ram_9.4b": "rāmārtham upahiṃsantī kaikeyīm idam abravīt // //",
    "GE09ram_02su:ram_9.5a": "hantedānīṃ pravakṣyāmi kaikeyi śrūyatāṃ ca me /",
    "GE09ram_02su:ram_9.5b": "yathā te bharato rājyaṃ putraḥ prāpsyati kevalam // //",
    "GE09ram_02su:ram_9.6a": "śrutvaivaṃ vacanaṃ tasyā mantharāyās tu kaikayī /",
    "GE09ram_02su:ram_9.6b": "kiṃcid utthāya śayanāt svāstīrṇād idam abravīt // //",
    "GE09ram_02su:ram_9.7a": "kathaya tvaṃ mamopāyaṃ kenopāyena manthare /",
    "GE09ram_02su:ram_9.7b": "bharataḥ prāpnuyād rājyaṃ na tu rāmaḥ kathaṃcana // //",
    "GE09ram_02su:ram_9.8a": "evam uktā tayā devyā mantharā pāpadarśinī /",
    "GE09ram_02su:ram_9.8b": "rāmārtham upahiṃsantī kubjā vacanam abravīt // //",
    "GE09ram_02su:ram_9.9a": "tava devāsure yuddhe saha rājarṣibhiḥ patiḥ /",
    "GE09ram_02su:ram_9.9b": "agacchat tvām upādāya devarājasya sāhyakṛt // //",
    "GE09ram_02su:ram_9.10a": "diśam āsthāya kaikeyi dakṣiṇāṃ daṇḍakān prati /",
    "GE09ram_02su:ram_9.10b": "vaijayantam iti khyātaṃ puraṃ yatra timidhvajaḥ // //",
    "GE09ram_02su:ram_9.11a": "sa śambara iti khyātaḥ śatamāyo mahāsuraḥ /",
    "GE09ram_02su:ram_9.11b": "dadau śakrasya saṃgrāmaṃ devasaṃghair anirjitaḥ // //",
    "GE09ram_02su:ram_9.12a": "tasmin mahati saṃgrāme rājā daśarathas tadā /",
    "GE09ram_02su:ram_9.12b": "apavāhya tvayā devi saṃgrāmān naṣṭacetanaḥ // //",
    "GE09ram_02su:ram_9.13a": "tatrāpi vikṣataḥ śastraiḥ patis te rakṣitas tvayā /",
    "GE09ram_02su:ram_9.13b": "tuṣṭena tena dattau te dvau varau śubhadarśane // //",
    "GE09ram_02su:ram_9.13c": "sa tvayoktaḥ patir devi yadeccheyaṃ tadā varau /",
    "GE09ram_02su:ram_9.14a": "gṛhṇīyām iti tat tena tathety uktaṃ mahātmanā /",
    "GE09ram_02su:ram_9.14b": "anabhijñā hy ahaṃ devi tvayaiva kathitaṃ purā // //",
    "GE09ram_02su:ram_9.15a": "tau varau yāca bhartāraṃ bharatasyābhiṣecanam /",
    "GE09ram_02su:ram_9.15b": "pravrājanaṃ ca rāmasya tvaṃ varṣāṇi caturdaśa // //",
    "GE09ram_02su:ram_9.15c": "krodhāgāraṃ praviśyādya kruddhevāśvapateḥ sute /",
    "GE09ram_02su:ram_9.16a": "śeṣvān antarhitāyāṃ tvaṃ bhūmau malinavāsinī /",
    "GE09ram_02su:ram_9.16b": "mā smainaṃ pratyudīkṣethā mā cainam abhibhāṣathāḥ // //",
    "GE09ram_02su:ram_9.17a": "dayitā tvaṃ sadā bhartur atra me nāsti saṃśayaḥ /",
    "GE09ram_02su:ram_9.17b": "tvatkṛte ca mahārājo viśed api hutāśanam // //",
    "GE09ram_02su:ram_9.18a": "na tvāṃ krodhayituṃ śakto na kruddhāṃ pratyudīkṣitum /",
    "GE09ram_02su:ram_9.18b": "tava priyārthaṃ rājā hi prāṇān api parityajet // //",
    "GE09ram_02su:ram_9.19a": "na hy atikramituṃ śaktas tava vākyaṃ mahīpatiḥ /",
    "GE09ram_02su:ram_9.19b": "mandasvabhāve budhyasva saubhāgyabalam ātmanaḥ // //",
    "GE09ram_02su:ram_9.20a": "maṇimuktāsuvarṇāni ratnāni vividhāni ca /",
    "GE09ram_02su:ram_9.20b": "dadyād daśaratho rājā mā sma teṣu manaḥ kṛthāḥ // //",
    "GE09ram_02su:ram_9.21a": "yau tau devāsure yuddhe varau daśaratho 'dadāt /",
    "GE09ram_02su:ram_9.21b": "tau smāraya mahābhāge so 'rtho mā tvām atikramet // //",
    "GE09ram_02su:ram_9.22a": "yadā tu te varaṃ dadyāt svayam utthāpya rāghavaḥ /",
    "GE09ram_02su:ram_9.22b": "vyavasthāpya mahārājaṃ tvam imaṃ vṛṇuyā varam // //",
    "GE09ram_02su:ram_9.23a": "rāmaṃ pravrājayāraṇye nava varṣāṇi pañca ca /",
    "GE09ram_02su:ram_9.23b": "bharataḥ kriyatāṃ rājā pṛthivyāṃ pārthivarṣabhaḥ // //",
    "GE09ram_02su:ram_9.24a": "evaṃ pravrājitaś caiva rāmo 'rāmo bhaviṣyati /",
    "GE09ram_02su:ram_9.24b": "bharataś ca hatāmitras tava rājā bhaviṣyati // //",
    "GE09ram_02su:ram_9.24c": "yena kālena rāmaś ca vanāt pratyāgamiṣyati /",
    "GE09ram_02su:ram_9.25a": "tena kālena putras te kṛtamūlo bhaviṣyati /",
    "GE09ram_02su:ram_9.25b": "saṃgṛhītamanuṣyaś ca suhṛdbhiḥ sārdham ātmavān // //",
    "GE09ram_02su:ram_9.26a": "prāptakālaṃ tu te manye rājānaṃ vītasādhvasā /",
    "GE09ram_02su:ram_9.26b": "rāmābhiṣekasaṃkalpān nigṛhya vinivartaya // //",
    "GE09ram_02su:ram_9.27a": "anartham artharūpeṇa grāhitā sā tatas tayā /",
    "GE09ram_02su:ram_9.27b": "hṛṣṭā pratītā kaikeyī mantharām idam abravīt // //",
    "GE09ram_02su:ram_9.28a": "kubje tvāṃ nābhijānāmi śreṣṭhāṃ śreṣṭhābhidhāyinīm /",
    "GE09ram_02su:ram_9.28b": "pṛthivyām asi kubjānām uttamā buddhiniścaye // //",
    "GE09ram_02su:ram_9.29a": "tvam eva tu mamārtheṣu nityayuktā hitaiṣiṇī /",
    "GE09ram_02su:ram_9.29b": "nāhaṃ samavabudhyeyaṃ kubje rājñaś cikīrṣitam // //",
    "GE09ram_02su:ram_9.30a": "santi duḥsaṃsthitāḥ kubjā vakrāḥ paramapāpikāḥ /",
    "GE09ram_02su:ram_9.30b": "tvaṃ padmam iva vātena saṃnatā priyadarśanā // //",
    "GE09ram_02su:ram_9.31a": "uras te 'bhiniviṣṭaṃ vai yāvat skandhāt samunnatam /",
    "GE09ram_02su:ram_9.31b": "adhastāc codaraṃ śāntaṃ sunābham iva lajjitam // //",
    "GE09ram_02su:ram_9.32a": "jaghanaṃ tava nirghuṣṭaṃ raśanādāmaśobhitam /",
    "GE09ram_02su:ram_9.32b": "jaṅghe bhṛśam upanyaste pādau cāpy āyatāv ubhau // //",
    "GE09ram_02su:ram_9.33a": "tvam āyatābhyāṃ sakthibhyāṃ manthare kṣaumavāsini /",
    "GE09ram_02su:ram_9.33b": "agrato mama gacchantī rājahaṃsīva rājase // //",
    "GE09ram_02su:ram_9.34a": "tavedaṃ sthagu yad dīrghaṃ rathaghoṇam ivāyatam /",
    "GE09ram_02su:ram_9.34b": "matayaḥ kṣatravidyāś ca māyāś cātra vasanti te // //",
    "GE09ram_02su:ram_9.35a": "atra te pratimokṣyāmi mālāṃ kubje hiraṇmayīm /",
    "GE09ram_02su:ram_9.35b": "abhiṣikte ca bharate rāghave ca vanaṃ gate // //",
    "GE09ram_02su:ram_9.36a": "jātyena ca suvarṇena suniṣṭaptena sundari /",
    "GE09ram_02su:ram_9.36b": "labdhārthā ca pratītā ca lepayiṣyāmi te sthagu // //",
    "GE09ram_02su:ram_9.37a": "mukhe ca tilakaṃ citraṃ jātarūpamayaṃ śubham /",
    "GE09ram_02su:ram_9.37b": "kārayiṣyāmi te kubje śubhāny ābharaṇāni ca // //",
    "GE09ram_02su:ram_9.37c": "paridhāya śubhe vastre devateva cariṣyasi /",
    "GE09ram_02su:ram_9.38a": "candram āhvayamānena mukhenāpratimānanā /",
    "GE09ram_02su:ram_9.38b": "gamiṣyasi gatiṃ mukhyāṃ garvayantī dviṣajjanam // //",
    "GE09ram_02su:ram_9.39a": "tavāpi kubjāḥ kubjāyāḥ sarvābharaṇabhūṣitāḥ /",
    "GE09ram_02su:ram_9.39b": "pādau paricariṣyanti yathaiva tvaṃ sadā mama // //",
    "GE09ram_02su:ram_9.40a": "iti praśasyamānā sā kaikeyīm idam abravīt /",
    "GE09ram_02su:ram_9.40b": "śayānāṃ śayane śubhre vedyām agniśikhām iva // //",
    "GE09ram_02su:ram_9.41a": "gatodake setubandho na kalyāṇi vidhīyate /",
    "GE09ram_02su:ram_9.41b": "uttiṣṭha kuru kalyāṇaṃ rājānam anudarśaya // //",
    "GE09ram_02su:ram_9.42a": "tathā protsāhitā devī gatvā mantharayā saha /",
    "GE09ram_02su:ram_9.42b": "krodhāgāraṃ viśālākṣī saubhāgyamadagarvitā // //",
    "GE09ram_02su:ram_9.43a": "anekaśatasāhasraṃ muktāhāraṃ varāṅganā /",
    "GE09ram_02su:ram_9.43b": "avamucya varārhāṇi śubhāny ābharaṇāni ca // //",
    "GE09ram_02su:ram_9.44a": "tato hemopamā tatra kubjā vākyavaśaṃ gatā /",
    "GE09ram_02su:ram_9.44b": "saṃviśya bhūmau kaikeyī mantharām idam abravīt // //",
    "GE09ram_02su:ram_9.45a": "iha vā māṃ mṛtāṃ kubje nṛpāyāvedayiṣyasi /",
    "GE09ram_02su:ram_9.45b": "vanaṃ tu rāghave prāpte bharataḥ prāpsyati kṣitim // //",
    "GE09ram_02su:ram_9.46a": "athaitad uktvā vacanaṃ sudāruṇaṃ nidhāya sarvābharaṇāni bhāminī /",
    "GE09ram_02su:ram_9.46b": "asaṃvṛtām āstaraṇena medinīṃ tadādhiśiśye patiteva kiṃnarī // //",
    "GE09ram_02su:ram_9.46c": "udīrṇasaṃrambhatamovṛtānanā tathāvamuktottamamālyabhūṣaṇā /",
    "GE09ram_02su:ram_9.46d": "narendrapatnī vimanā babhūva sā tamovṛtā dyaur iva magnatārakā //",
    "GE09ram_02su:ram_10": "Rāmāyaṇa, Ayodhyākāṇḍa, 10",
    "GE09ram_02su:ram_10.1a": "ājñāpya tu mahārājo rāghavasyābhiṣecanam /",
    "GE09ram_02su:ram_10.1b": "priyārhāṃ priyam ākhyātuṃ viveśāntaḥpuraṃ vaśī // //",
    "GE09ram_02su:ram_10.2a": "tāṃ tatra patitāṃ bhūmau śayānām atathocitām /",
    "GE09ram_02su:ram_10.2b": "pratapta iva duḥkhena so 'paśyaj jagatīpatiḥ // //",
    "GE09ram_02su:ram_10.3a": "sa vṛddhas taruṇīṃ bhāryāṃ prāṇebhyo 'pi garīyasīm /",
    "GE09ram_02su:ram_10.3b": "apāpaḥ pāpasaṃkalpāṃ dadarśa dharaṇītale // //",
    "GE09ram_02su:ram_10.4a": "kareṇum iva digdhena viddhāṃ mṛgayuṇā vane /",
    "GE09ram_02su:ram_10.4b": "mahāgaja ivāraṇye snehāt parimamarśa tām // //",
    "GE09ram_02su:ram_10.5a": "parimṛśya ca pāṇibhyām abhisaṃtrastacetanaḥ /",
    "GE09ram_02su:ram_10.5b": "kāmī kamalapattrākṣīm uvāca vanitām idam // //",
    "GE09ram_02su:ram_10.6a": "na te 'ham abhijānāmi krodham ātmani saṃśritam /",
    "GE09ram_02su:ram_10.6b": "devi kenābhiyuktāsi kena vāsi vimānitā // //",
    "GE09ram_02su:ram_10.6c": "yad idaṃ mama duḥkhāya śeṣe kalyāṇi pāṃsuṣu /",
    "GE09ram_02su:ram_10.7a": "bhūmau śeṣe kimarthaṃ tvaṃ mayi kalyāṇacetasi /",
    "GE09ram_02su:ram_10.7b": "bhūtopahatacitteva mama cittapramāthinī // //",
    "GE09ram_02su:ram_10.8a": "santi me kuśalā vaidyā abhituṣṭāś ca sarvaśaḥ /",
    "GE09ram_02su:ram_10.8b": "sukhitāṃ tvāṃ kariṣyanti vyādhim ācakṣva bhāmini // //",
    "GE09ram_02su:ram_10.9a": "kasya vā te priyaṃ kāryaṃ kena vā vipriyaṃ kṛtam /",
    "GE09ram_02su:ram_10.9b": "kaḥ priyaṃ labhatām adya ko vā sumahad apriyam // //",
    "GE09ram_02su:ram_10.10a": "avadhyo vadhyatāṃ ko vā vadhyaḥ ko vā vimucyatām /",
    "GE09ram_02su:ram_10.10b": "daridraḥ ko bhavatv āḍhyo dravyavān vāpy akiñcanaḥ // //",
    "GE09ram_02su:ram_10.11a": "ahaṃ caiva madīyāś ca sarve tava vaśānugāḥ /",
    "GE09ram_02su:ram_10.11b": "na te kaṃcid abhiprāyaṃ vyāhantum aham utsahe // //",
    "GE09ram_02su:ram_10.12a": "ātmano jīvitenāpi brūhi yan manasecchasi /",
    "GE09ram_02su:ram_10.12b": "yāvad āvartate cakraṃ tāvatī me vasuṃdharā // //",
    "GE09ram_02su:ram_10.13a": "tathoktā sā samāśvastā vaktukāmā tad apriyam /",
    "GE09ram_02su:ram_10.13b": "paripīḍayituṃ bhūyo bhartāram upacakrame // //",
    "GE09ram_02su:ram_10.14a": "nāsmi viprakṛtā deva kenacin na vimānitā /",
    "GE09ram_02su:ram_10.14b": "abhiprāyas tu me kaścit tam icchāmi tvayā kṛtam // //",
    "GE09ram_02su:ram_10.15a": "pratijñāṃ pratijānīṣva yadi tvaṃ kartum icchasi /",
    "GE09ram_02su:ram_10.15b": "atha tad vyāhariṣyāmi yad abhiprārthitaṃ mayā // //",
    "GE09ram_02su:ram_10.16a": "evam uktas tayā rājā priyayā strīvaśaṃ gataḥ /",
    "GE09ram_02su:ram_10.16b": "tām uvāca mahātejāḥ kaikeyīm īṣadutsmitaḥ // //",
    "GE09ram_02su:ram_10.17a": "avalipte na jānāsi tvattaḥ priyataro mama /",
    "GE09ram_02su:ram_10.17b": "manujo manujavyāghrād rāmād anyo na vidyate // //",
    "GE09ram_02su:ram_10.18a": "bhadre hṛdayam apy etad anumṛśyoddharasva me /",
    "GE09ram_02su:ram_10.18b": "etat samīkṣya kaikeyi brūhi yat sādhu manyase // //",
    "GE09ram_02su:ram_10.19a": "balam ātmani paśyantī na māṃ śaṅkitum arhasi /",
    "GE09ram_02su:ram_10.19b": "kariṣyāmi tava prītiṃ sukṛtenāpi te śape // //",
    "GE09ram_02su:ram_10.20a": "tena vākyena saṃhṛṣṭā tam abhiprāyam ātmanaḥ /",
    "GE09ram_02su:ram_10.20b": "vyājahāra mahāghoram abhyāgatam ivāntakam // //",
    "GE09ram_02su:ram_10.21a": "yathākrameṇa śapasi varaṃ mama dadāsi ca /",
    "GE09ram_02su:ram_10.21b": "tac chṛṇvantu trayastriṃśad devāḥ sendrapurogamāḥ // //",
    "GE09ram_02su:ram_10.22a": "candrādityau nabhaś caiva grahā rātryahanī diśaḥ /",
    "GE09ram_02su:ram_10.22b": "jagac ca pṛthivī caiva sagandharvā sarākṣasā // //",
    "GE09ram_02su:ram_10.23a": "niśācarāṇi bhūtāni gṛheṣu gṛhadevatāḥ /",
    "GE09ram_02su:ram_10.23b": "yāni cānyāni bhūtāni jānīyur bhāṣitaṃ tava // //",
    "GE09ram_02su:ram_10.24a": "satyasaṃdho mahātejā dharmajñaḥ susamāhitaḥ /",
    "GE09ram_02su:ram_10.24b": "varaṃ mama dadāty eṣa tan me śṛṇvantu devatāḥ // //",
    "GE09ram_02su:ram_10.25a": "iti devī maheṣvāsaṃ parigṛhyābhiśasya ca /",
    "GE09ram_02su:ram_10.25b": "tataḥ param uvācedaṃ varadaṃ kāmamohitam // //",
    "GE09ram_02su:ram_10.26a": "varau yau me tvayā deva tadā dattau mahīpate /",
    "GE09ram_02su:ram_10.26b": "tau tāvad aham adyaiva vakṣyāmi śṛṇu me vacaḥ // //",
    "GE09ram_02su:ram_10.27a": "abhiṣekasamārambho rāghavasyopakalpitaḥ /",
    "GE09ram_02su:ram_10.27b": "anenaivābhiṣekeṇa bharato me 'bhiṣicyatām // //",
    "GE09ram_02su:ram_10.28a": "nava pañca ca varṣāṇi daṇḍakāraṇyam āśritaḥ /",
    "GE09ram_02su:ram_10.28b": "cīrājinajaṭādhārī rāmo bhavatu tāpasaḥ // //",
    "GE09ram_02su:ram_10.29a": "bharato bhajatām adya yauvarājyam akaṇṭakam /",
    "GE09ram_02su:ram_10.29b": "adya caiva hi paśyeyaṃ prayāntaṃ rāghavaṃ vane // //",
    "GE09ram_02su:ram_10.30a": "tataḥ śrutvā mahārāja kaikeyyā dāruṇaṃ vacaḥ /",
    "GE09ram_02su:ram_10.30b": "vyathito vilavaś caiva vyāghrīṃ dṛṣṭvā yathā mṛgaḥ // //",
    "GE09ram_02su:ram_10.30c": "asaṃvṛtāyām āsīno jagatyāṃ dīrgham ucchvasan /",
    "GE09ram_02su:ram_10.31a": "aho dhig iti sāmarṣo vācam uktvā narādhipaḥ /",
    "GE09ram_02su:ram_10.31b": "moham āpedivān bhūyaḥ śokopahatacetanaḥ // //",
    "GE09ram_02su:ram_10.32a": "cireṇa tu nṛpaḥ saṃjñāṃ pratilabhya suduḥkhitaḥ /",
    "GE09ram_02su:ram_10.32b": "kaikeyīm abravīt kruddhaḥ pradahann iva cakṣuṣā // //",
    "GE09ram_02su:ram_10.33a": "nṛśaṃse duṣṭacāritre kulasyāsya vināśini /",
    "GE09ram_02su:ram_10.33b": "kiṃ kṛtaṃ tava rāmeṇa pāpe pāpaṃ mayāpi vā // //",
    "GE09ram_02su:ram_10.34a": "sadā te jananītulyāṃ vṛttiṃ vahati rāghavaḥ /",
    "GE09ram_02su:ram_10.34b": "tasyaiva tvam anarthāya kiṃnimittam ihodyatā // //",
    "GE09ram_02su:ram_10.35a": "tvaṃ mayātmavināśāya bhavanaṃ svaṃ praveśitā /",
    "GE09ram_02su:ram_10.35b": "avijñānān nṛpasutā vyālī tīkṣṇaviṣā yathā // //",
    "GE09ram_02su:ram_10.36a": "jīvaloko yadā sarvo rāmasyeha guṇastavam /",
    "GE09ram_02su:ram_10.36b": "aparādhaṃ kam uddiśya tyakṣyāmīṣṭam ahaṃ sutam // //",
    "GE09ram_02su:ram_10.37a": "kausalyāṃ vā sumitrāṃ vā tyajeyam api vā śriyam /",
    "GE09ram_02su:ram_10.37b": "jīvitaṃ vātmano rāmaṃ na tv eva pitṛvatsalam // //",
    "GE09ram_02su:ram_10.38a": "parā bhavati me prītir dṛṣṭvā tanayam agrajam /",
    "GE09ram_02su:ram_10.38b": "apaśyatas tu me rāmaṃ naṣṭā bhavati cetanā // //",
    "GE09ram_02su:ram_10.39a": "tiṣṭhel loko vinā sūryaṃ sasyaṃ vā salilaṃ vinā /",
    "GE09ram_02su:ram_10.39b": "na tu rāmaṃ vinā dehe tiṣṭhet tu mama jīvitam // //",
    "GE09ram_02su:ram_10.40a": "tad alaṃ tyajyatām eṣa niścayaḥ pāpaniścaye /",
    "GE09ram_02su:ram_10.40b": "api te caraṇau mūrdhnā spṛśāmy eṣa prasīda me // //",
    "GE09ram_02su:ram_10.40c": "sa bhūmipālo vilapann anāthavat striyā gṛhīto hṛdaye 'timātrayā /",
    "GE09ram_02su:ram_10.40d": "papāta devyāś caraṇau prasāritāv ubhāv asaṃspṛśya yathāturas tathā //",
    "GE09ram_02su:ram_11": "Rāmāyaṇa, Ayodhyākāṇḍa, 11",
    "GE09ram_02su:ram_11.1a": "atadarhaṃ mahārājaṃ śayānam atathocitam /",
    "GE09ram_02su:ram_11.1b": "yayātim iva puṇyānte devalokāt paricyutam // //",
    "GE09ram_02su:ram_11.2a": "anartharūpā siddhārthā abhītā bhayadarśinī /",
    "GE09ram_02su:ram_11.2b": "punar ākārayāmāsa tam eva varam aṅganā // //",
    "GE09ram_02su:ram_11.3a": "tvaṃ katthase mahārāja satyavādī dṛḍhavrataḥ /",
    "GE09ram_02su:ram_11.3b": "mama cemaṃ varaṃ kasmād vidhārayitum icchasi // //",
    "GE09ram_02su:ram_11.4a": "evam uktas tu kaikeyyā rājā daśarathas tadā /",
    "GE09ram_02su:ram_11.4b": "pratyuvāca tataḥ kruddho muhūrtaṃ vihvalann iva // //",
    "GE09ram_02su:ram_11.5a": "mṛte mayi gate rāme vanaṃ manujapuṃgave /",
    "GE09ram_02su:ram_11.5b": "hantānārye mamāmitre rāmaḥ pravrājito vanam // //",
    "GE09ram_02su:ram_11.6a": "yadi satyaṃ bravīmy etat tad asatyaṃ bhaviṣyati /",
    "GE09ram_02su:ram_11.6b": "akīrtir atulā loke dhruvaṃ paribhavaś ca me // //",
    "GE09ram_02su:ram_11.7a": "tathā vilapatas tasya paribhramitacetasaḥ /",
    "GE09ram_02su:ram_11.7b": "astam abhyagamat sūryo rajanī cābhyavartata // //",
    "GE09ram_02su:ram_11.8a": "sa triyāmā tathārtasya candramaṇḍalamaṇḍitā /",
    "GE09ram_02su:ram_11.8b": "rājño vilapamānasya na vyabhāsata śarvarī // //",
    "GE09ram_02su:ram_11.9a": "tathaivoṣṇaṃ viniḥśvasya vṛddho daśaratho nṛpaḥ /",
    "GE09ram_02su:ram_11.9b": "vilalāpārtavad duḥkhaṃ gaganāsaktalocanaḥ // //",
    "GE09ram_02su:ram_11.9c": "na prabhātaṃ tvayecchāmi mayāyaṃ racito 'ñjaliḥ /",
    "GE09ram_02su:ram_11.10a": "atha vā gamyatāṃ śīghraṃ nāham icchāmi nirghṛṇām /",
    "GE09ram_02su:ram_11.10b": "nṛśaṃsāṃ kaikeyīṃ draṣṭuṃ yatkṛte vyasanaṃ mahat // //",
    "GE09ram_02su:ram_11.11a": "evam uktvā tato rājā kaikeyīṃ saṃyatāñjaliḥ /",
    "GE09ram_02su:ram_11.11b": "prasādayāmāsa punaḥ kaikeyīṃ cedam abravīt // //",
    "GE09ram_02su:ram_11.12a": "sādhuvṛttasya dīnasya tvadgatasya gatāyuṣaḥ /",
    "GE09ram_02su:ram_11.12b": "prasādaḥ kriyatāṃ devi bhadre rājño viśeṣataḥ // //",
    "GE09ram_02su:ram_11.13a": "śūnyena khalu suśroṇi mayedaṃ samudāhṛtam /",
    "GE09ram_02su:ram_11.13b": "kuru sādhu prasādaṃ me bāle sahṛdayā hy asi // //",
    "GE09ram_02su:ram_11.13c": "viśuddhabhāvasya hi duṣṭabhāvā tāmrekṣaṇasyāśrukalasya rājñaḥ /",
    "GE09ram_02su:ram_11.13d": "śrutvā vicitraṃ karuṇaṃ vilāpaṃ bhartur nṛśaṃsā na cakāra vākyam //",
    "GE09ram_02su:ram_11.13e": "tataḥ sa rājā punar eva mūrchitaḥ priyām atuṣṭāṃ pratikūlabhāṣiṇīm /",
    "GE09ram_02su:ram_11.13f": "samīkṣya putrasya vivāsanaṃ prati kṣitau visaṃjño nipapāta duḥkhitaḥ //",
    "GE09ram_02su:ram_12": "Rāmāyaṇa, Ayodhyākāṇḍa, 12",
    "GE09ram_02su:ram_12.1a": "putraśokārditaṃ pāpā visaṃjñaṃ patitaṃ bhuvi /",
    "GE09ram_02su:ram_12.1b": "viveṣṭamānam udīkṣya saikṣvākam idam abravīt // //",
    "GE09ram_02su:ram_12.2a": "pāpaṃ kṛtveva kim idaṃ mama saṃśrutya saṃśravam /",
    "GE09ram_02su:ram_12.2b": "śeṣe kṣititale sannaḥ sthityāṃ sthātuṃ tvam arhasi // //",
    "GE09ram_02su:ram_12.3a": "āhuḥ satyaṃ hi paramaṃ dharmaṃ dharmavido janāḥ /",
    "GE09ram_02su:ram_12.3b": "satyam āśritya hi mayā tvaṃ ca dharmaṃ pracoditaḥ // //",
    "GE09ram_02su:ram_12.4a": "saṃśrutya śaibyaḥ śyenāya svāṃ tanuṃ jagatīpatiḥ /",
    "GE09ram_02su:ram_12.4b": "pradāya pakṣiṇo rājañ jagāma gatim uttamām // //",
    "GE09ram_02su:ram_12.5a": "tathā hy alarkas tejasvī brāhmaṇe vedapārage /",
    "GE09ram_02su:ram_12.5b": "yācamāne svake netre uddhṛtyāvimanā dadau // //",
    "GE09ram_02su:ram_12.6a": "saritāṃ tu patiḥ svalpāṃ maryādāṃ satyam anvitaḥ /",
    "GE09ram_02su:ram_12.6b": "satyānurodhāt samaye velāṃ svāṃ nātivartate // //",
    "GE09ram_02su:ram_12.7a": "samayaṃ ca mamāryemaṃ yadi tvaṃ na kariṣyasi /",
    "GE09ram_02su:ram_12.7b": "agratas te parityaktā parityakṣyāmi jīvitam // //",
    "GE09ram_02su:ram_12.8a": "evaṃ pracodito rājā kaikeyyā nirviśaṅkayā /",
    "GE09ram_02su:ram_12.8b": "nāśakat pāśam unmoktuṃ balir indrakṛtaṃ yathā // //",
    "GE09ram_02su:ram_12.9a": "udbhrāntahṛdayaś cāpi vivarṇavadano 'bhavat /",
    "GE09ram_02su:ram_12.9b": "sa dhuryo vai parispandan yugacakrāntaraṃ yathā // //",
    "GE09ram_02su:ram_12.10a": "vihvalābhyāṃ ca netrābhyām apaśyann iva bhūmipaḥ /",
    "GE09ram_02su:ram_12.10b": "kṛcchrād dhairyeṇa saṃstabhya kaikeyīm idam abravīt // //",
    "GE09ram_02su:ram_12.11a": "yas te mantrakṛtaḥ pāṇir agnau pāpe mayā dhṛtaḥ /",
    "GE09ram_02su:ram_12.11b": "taṃ tyajāmi svajaṃ caiva tava putraṃ saha tvayā // //",
    "GE09ram_02su:ram_12.12a": "tataḥ pāpasamācārā kaikeyī pārthivaṃ punaḥ /",
    "GE09ram_02su:ram_12.12b": "uvāca paruṣaṃ vākyaṃ vākyajñā roṣamūrchitā // //",
    "GE09ram_02su:ram_12.13a": "kim idaṃ bhāṣase rājan vākyaṃ gararujopamam /",
    "GE09ram_02su:ram_12.13b": "ānāyayitum akliṣṭaṃ putraṃ rāmam ihārhasi // //",
    "GE09ram_02su:ram_12.14a": "sthāpya rājye mama sutaṃ kṛtvā rāmaṃ vanecaram /",
    "GE09ram_02su:ram_12.14b": "niḥsapatnāṃ ca māṃ kṛtvā kṛtakṛtyo bhaviṣyasi // //",
    "GE09ram_02su:ram_12.15a": "sa nunna iva tīkṣṇeṇa pratodena hayottamaḥ /",
    "GE09ram_02su:ram_12.15b": "rājā pracodito 'bhīkṣṇaṃ kaikeyīm idam abravīt // //",
    "GE09ram_02su:ram_12.16a": "dharmabandhena baddho 'smi naṣṭā ca mama cetanā /",
    "GE09ram_02su:ram_12.16b": "jyeṣṭhaṃ putraṃ priyaṃ rāmaṃ draṣṭum icchāmi dhārmikam // //",
    "GE09ram_02su:ram_12.17a": "iti rājño vacaḥ śrutvā kaikeyī tadanantaram /",
    "GE09ram_02su:ram_12.17b": "svayam evābravīt sūtaṃ gaccha tvaṃ rāmam ānaya // //",
    "GE09ram_02su:ram_12.18a": "tataḥ sa rājā taṃ sūtaṃ sannaharṣaḥ sutaṃ prati /",
    "GE09ram_02su:ram_12.18b": "śokāraktekṣaṇaḥ śrīmān udvīkṣyovāca dhārmikaḥ // //",
    "GE09ram_02su:ram_12.19a": "sumantraḥ karuṇaṃ śrutvā dṛṣṭvā dīnaṃ ca pārthivam /",
    "GE09ram_02su:ram_12.19b": "pragṛhītāñjaliḥ kiṃcit tasmād deśād apākraman // //",
    "GE09ram_02su:ram_12.20a": "yadā vaktuṃ svayaṃ dainyān na śaśāka mahīpatiḥ /",
    "GE09ram_02su:ram_12.20b": "tadā sumantraṃ mantrajñā kaikeyī pratyuvāca ha // //",
    "GE09ram_02su:ram_12.21a": "sumantra rāmaṃ drakṣyāmi śīghram ānaya sundaram /",
    "GE09ram_02su:ram_12.21b": "sa manyamānaḥ kalyāṇaṃ hṛdayena nananda ca // //",
    "GE09ram_02su:ram_12.22a": "sumantraś cintayāmāsa tvaritaṃ coditas tayā /",
    "GE09ram_02su:ram_12.22b": "vyaktaṃ rāmo 'bhiṣekārtham ihāyāsyati dharmavit // //",
    "GE09ram_02su:ram_12.23a": "iti sūto matiṃ kṛtvā harṣeṇa mahatā punaḥ /",
    "GE09ram_02su:ram_12.23b": "nirjagāma mahātejā rāghavasya didṛkṣayā // //",
    "GE09ram_02su:ram_12.23c": "tataḥ purastāt sahasā vinirgato mahīpatīn dvāragatān vilokayan /",
    "GE09ram_02su:ram_12.23d": "dadarśa paurān vividhān mahādhanān upasthitān dvāram upetya viṣṭhitān //",
    "GE09ram_02su:ram_13": "Rāmāyaṇa, Ayodhyākāṇḍa, 13",
    "GE09ram_02su:ram_13.1a": "te tu tāṃ rajanīm uṣya brāhmaṇā vedapāragāḥ /",
    "GE09ram_02su:ram_13.1b": "upatasthur upasthānaṃ saharājapurohitāḥ // //",
    "GE09ram_02su:ram_13.2a": "amātyā balamukhyāś ca mukhyā ye nigamasya ca /",
    "GE09ram_02su:ram_13.2b": "rāghavasyābhiṣekārthe prīyamāṇās tu saṃgatāḥ // //",
    "GE09ram_02su:ram_13.3a": "udite vimale sūrye puṣye cābhyāgate 'hani /",
    "GE09ram_02su:ram_13.3b": "abhiṣekāya rāmasya dvijendrair upakalpitam // //",
    "GE09ram_02su:ram_13.4a": "kāñcanā jalakumbhāś ca bhadrapīṭhaṃ svalaṃkṛtam /",
    "GE09ram_02su:ram_13.4b": "rāmaś ca samyagāstīrṇo bhāsvatā vyāghracarmaṇā // //",
    "GE09ram_02su:ram_13.5a": "gaṅgāyamunayoḥ puṇyāt saṃgamād āhṛtaṃ jalam /",
    "GE09ram_02su:ram_13.5b": "yāś cānyāḥ saritaḥ puṇyā hradāḥ kūpāḥ sarāṃsi ca // //",
    "GE09ram_02su:ram_13.6a": "prāgvāhāś cordhvavāhāś ca tiryagvāhāḥ samāhitāḥ /",
    "GE09ram_02su:ram_13.6b": "tābhyaś caivāhṛtaṃ toyaṃ samudrebhyaś ca sarvaśaḥ // //",
    "GE09ram_02su:ram_13.6c": "kṣaudraṃ dadhighṛtaṃ lājā darbhāḥ sumanasaḥ payaḥ /",
    "GE09ram_02su:ram_13.7a": "salājāḥ kṣīribhiś channā ghaṭāḥ kāñcanarājatāḥ /",
    "GE09ram_02su:ram_13.7b": "padmotpalayutā bhānti pūrṇāḥ paramavāriṇā // //",
    "GE09ram_02su:ram_13.8a": "candrāṃśuvikacaprakhyaṃ pāṇḍuraṃ ratnabhūṣitam /",
    "GE09ram_02su:ram_13.8b": "sajjaṃ tiṣṭhati rāmasya vālavyajanam uttamam // //",
    "GE09ram_02su:ram_13.9a": "candramaṇḍalasaṃkāśam ātapatraṃ ca pāṇḍuram /",
    "GE09ram_02su:ram_13.9b": "sajjaṃ dyutikaraṃ śrīmad abhiṣekapuraskṛtam // //",
    "GE09ram_02su:ram_13.10a": "pāṇḍuraś ca vṛṣaḥ sajjaḥ pāṇḍurāśvaś ca susthitaḥ /",
    "GE09ram_02su:ram_13.10b": "prasrutaś ca gajaḥ śrīmān aupavāhyaḥ pratīkṣate // //",
    "GE09ram_02su:ram_13.11a": "aṣṭau kanyāś ca maṅgalyāḥ sarvābharaṇabhūṣitāḥ /",
    "GE09ram_02su:ram_13.11b": "vāditrāṇi ca sarvāṇi bandinaś ca tathāpare // //",
    "GE09ram_02su:ram_13.12a": "ikṣvākūṇāṃ yathā rājye saṃbhriyetābhiṣecanam /",
    "GE09ram_02su:ram_13.12b": "tathā jātīyam ādāya rājaputrābhiṣecanam // //",
    "GE09ram_02su:ram_13.13a": "te rājavacanāt tatra samavetā mahīpatim /",
    "GE09ram_02su:ram_13.13b": "apaśyanto 'bruvan ko nu rājño naḥ prativedayet // //",
    "GE09ram_02su:ram_13.14a": "na paśyāmaś ca rājānam uditaś ca divākaraḥ /",
    "GE09ram_02su:ram_13.14b": "yauvarājyābhiṣekaś ca sajjo rāmasya dhīmataḥ // //",
    "GE09ram_02su:ram_13.15a": "iti teṣu bruvāṇeṣu sārvabhaumān mahīpatīn /",
    "GE09ram_02su:ram_13.15b": "abravīt tān idaṃ sarvān sumantro rājasatkṛtaḥ // //",
    "GE09ram_02su:ram_13.16a": "ayaṃ pṛcchāmi vacanāt sukham āyuṣmatām aham /",
    "GE09ram_02su:ram_13.16b": "rājñaḥ saṃpratibuddhasya yac cāgamanakāraṇam // //",
    "GE09ram_02su:ram_13.17a": "ity uktvāntaḥpuradvāram ājagāma purāṇavit /",
    "GE09ram_02su:ram_13.17b": "āśirbhir guṇayuktābhir abhituṣṭāva rāghavam // //",
    "GE09ram_02su:ram_13.18a": "gatā bhagavatī rātrirahaḥ śivam upasthitam /",
    "GE09ram_02su:ram_13.18b": "budhyasva nṛpaśārdūla kuru kāryam anantaram // //",
    "GE09ram_02su:ram_13.19a": "brāhmaṇā balamukhyāś ca naigamāś cāgatā nṛpa /",
    "GE09ram_02su:ram_13.19b": "darśanaṃ pratikāṅkṣante pratibudhyasva rāghava // //",
    "GE09ram_02su:ram_13.20a": "stuvantaṃ taṃ tadā sūtaṃ sumantraṃ mantrakovidam /",
    "GE09ram_02su:ram_13.20b": "pratibudhya tato rājā idaṃ vacanam abravīt // //",
    "GE09ram_02su:ram_13.21a": "na caiva saṃprasupto 'ham ānayed āśu rāghavam /",
    "GE09ram_02su:ram_13.21b": "iti rājā daśarathaḥ sūtaṃ tatrānvaśāt punaḥ // //",
    "GE09ram_02su:ram_13.22a": "sa rājavacanaṃ śrutvā śirasā pratipūjya tam /",
    "GE09ram_02su:ram_13.22b": "nirjagāma nṛpāvāsān manyamānaḥ priyaṃ mahat // //",
    "GE09ram_02su:ram_13.23a": "prapanno rājamārgaṃ ca patākādhvajaśobhitam /",
    "GE09ram_02su:ram_13.23b": "sa sūtas tatra śuśrāva rāmādhikaraṇāḥ kathāḥ // //",
    "GE09ram_02su:ram_13.24a": "tato dadarśa ruciraṃ kailāsasadṛśaprabham /",
    "GE09ram_02su:ram_13.24b": "rāmaveśma sumantras tu śakraveśmasamaprabham // //",
    "GE09ram_02su:ram_13.25a": "mahākapāṭapihitaṃ vitardiśataśobhitam /",
    "GE09ram_02su:ram_13.25b": "kāñcanapratimaikāgraṃ maṇividrumatoraṇam // //",
    "GE09ram_02su:ram_13.26a": "śāradābhraghanaprakhyaṃ dīptaṃ meruguhopamam /",
    "GE09ram_02su:ram_13.26b": "dāmabhir varamālyānāṃ sumahadbhir alaṃkṛtam // //",
    "GE09ram_02su:ram_13.26c": "sa vājiyuktena rathena sārathir narākulaṃ rājakulaṃ vilokayan /",
    "GE09ram_02su:ram_13.26d": "tataḥ samāsādya mahādhanaṃ mahat prahṛṣṭaromā sa babhūva sārathiḥ //",
    "GE09ram_02su:ram_13.26e": "tad adrikūṭācalameghasaṃnibhaṃ mahāvimānottamaveśmasaṃghavat /",
    "GE09ram_02su:ram_13.26f": "avāryamāṇaḥ praviveśa sārathiḥ prabhūtaratnaṃ makaro yathārṇavam //",
    "GE09ram_02su:ram_14": "Rāmāyaṇa, Ayodhyākāṇḍa, 14",
    "GE09ram_02su:ram_14.1a": "sa tadantaḥpuradvāraṃ samatītya janākulam /",
    "GE09ram_02su:ram_14.1b": "praviviktāṃ tataḥ kakṣyām āsasāda purāṇavit // //",
    "GE09ram_02su:ram_14.2a": "prāsakārmukabibhradbhir yuvabhir mṛṣṭakuṇḍalaiḥ /",
    "GE09ram_02su:ram_14.2b": "apramādibhir ekāgraiḥ svanuraktair adhiṣṭhitām // //",
    "GE09ram_02su:ram_14.3a": "tatra kāṣāyiṇo vṛddhān vetrapāṇīn svalaṃkṛtān /",
    "GE09ram_02su:ram_14.3b": "dadarśa viṣṭhitān dvāri stryadhyakṣān susamāhitān // //",
    "GE09ram_02su:ram_14.4a": "te samīkṣya samāyāntaṃ rāmapriyacikīrṣavaḥ /",
    "GE09ram_02su:ram_14.4b": "sahabhāryāya rāmāya kṣipram evācacakṣire // //",
    "GE09ram_02su:ram_14.5a": "prativeditam ājñāya sūtam abhyantaraṃ pituḥ /",
    "GE09ram_02su:ram_14.5b": "tatraivānāyayāmāsa rāghavaḥ priyakāmyayā // //",
    "GE09ram_02su:ram_14.6a": "taṃ vaiśravaṇasaṃkāśam upaviṣṭaṃ svalaṃkṛtam /",
    "GE09ram_02su:ram_14.6b": "dadarśa sūtaḥ paryaṅke sauvarṇe sottaracchade // //",
    "GE09ram_02su:ram_14.7a": "varāharudhirābheṇa śucinā ca sugandhinā /",
    "GE09ram_02su:ram_14.7b": "anuliptaṃ parārdhyena candanena paraṃtapam // //",
    "GE09ram_02su:ram_14.8a": "sthitayā pārśvataś cāpi vālavyajanahastayā /",
    "GE09ram_02su:ram_14.8b": "upetaṃ sītayā bhūyaś citrayā śaśinaṃ yathā // //",
    "GE09ram_02su:ram_14.9a": "taṃ tapantam ivādityam upapannaṃ svatejasā /",
    "GE09ram_02su:ram_14.9b": "vavande varadaṃ bandī niyamajño vinītavat // //",
    "GE09ram_02su:ram_14.10a": "prāñjalis tu sukhaṃ pṛṣṭvā vihāraśayanāsane /",
    "GE09ram_02su:ram_14.10b": "rājaputram uvācedaṃ sumantro rājasatkṛtaḥ // //",
    "GE09ram_02su:ram_14.11a": "kausalyā suprabhā deva pitā tvāṃ draṣṭum icchati /",
    "GE09ram_02su:ram_14.11b": "mahiṣyā saha kaikeyyā gamyatāṃ tatra māciram // //",
    "GE09ram_02su:ram_14.12a": "evam uktas tu saṃhṛṣṭo narasiṃho mahādyutiḥ /",
    "GE09ram_02su:ram_14.12b": "tataḥ saṃmānayāmāsa sītām idam uvāca ha // //",
    "GE09ram_02su:ram_14.13a": "devi devaś ca devī ca samāgamya madantare /",
    "GE09ram_02su:ram_14.13b": "mantrayete dhruvaṃ kiṃcid abhiṣecanasaṃhitam // //",
    "GE09ram_02su:ram_14.14a": "lakṣayitvā hy abhiprāyaṃ priyakāmā sudakṣiṇā /",
    "GE09ram_02su:ram_14.14b": "saṃcodayati rājānaṃ madarthaṃ madirekṣaṇā // //",
    "GE09ram_02su:ram_14.15a": "yādṛśī pariṣat tatra tādṛśo dūta āgataḥ /",
    "GE09ram_02su:ram_14.15b": "dhruvam adyaiva māṃ rājā yauvarājye 'bhiṣekṣyati // //",
    "GE09ram_02su:ram_14.16a": "hanta śīghram ito gatvā drakṣyāmi ca mahīpatim /",
    "GE09ram_02su:ram_14.16b": "saha tvaṃ parivāreṇa sukham āsva ramasva ca // //",
    "GE09ram_02su:ram_14.17a": "patisaṃmānitā sītā bhartāram asitekṣaṇā /",
    "GE09ram_02su:ram_14.17b": "ādvāram anuvavrāja maṅgalāny abhidadhyuṣī // //",
    "GE09ram_02su:ram_14.18a": "sa sarvān arthino dṛṣṭvā sametya pratinandya ca /",
    "GE09ram_02su:ram_14.18b": "tataḥ pāvakasaṃkāśam āruroha rathottamam // //",
    "GE09ram_02su:ram_14.19a": "muṣṇantam iva cakṣūṃṣi prabhayā hemavarcasam /",
    "GE09ram_02su:ram_14.19b": "kareṇuśiśukalpaiś ca yuktaṃ paramavājibhiḥ // //",
    "GE09ram_02su:ram_14.20a": "hariyuktaṃ sahasrākṣo ratham indra ivāśugam /",
    "GE09ram_02su:ram_14.20b": "prayayau tūrṇam āsthāya rāghavo jvalitaḥ śriyā // //",
    "GE09ram_02su:ram_14.21a": "sa parjanya ivākāśe svanavān abhinādayan /",
    "GE09ram_02su:ram_14.21b": "niketān niryayau śrīmān mahābhrād iva candramāḥ // //",
    "GE09ram_02su:ram_14.22a": "chattracāmarapāṇis tu lakṣmaṇo rāghavānujaḥ /",
    "GE09ram_02su:ram_14.22b": "jugopa bhrātaraṃ bhrātā ratham āsthāya pṛṣṭhataḥ // //",
    "GE09ram_02su:ram_14.23a": "tato halahalāśabdas tumulaḥ samajāyata /",
    "GE09ram_02su:ram_14.23b": "tasya niṣkramamāṇasya janaughasya samantataḥ // //",
    "GE09ram_02su:ram_14.24a": "sa rāghavas tatra kathāpralāpaṃ śuśrāva lokasya samāgatasya /",
    "GE09ram_02su:ram_14.24b": "ātmādhikārā vividhāś ca vācaḥ prahṛṣṭarūpasya pure janasya // //",
    "GE09ram_02su:ram_14.24c": "eṣa śriyaṃ gacchati rāghavo 'dya rājaprasādād vipulāṅgam iṣyan /",
    "GE09ram_02su:ram_14.24d": "ete vayaṃ sarvasamṛddhakāmā yeṣām ayaṃ no bhavitā praśāstā /",
    "GE09ram_02su:ram_14.24e": "lābho janasyāsya yad eṣa sarvaṃ prapatsyate rāṣṭram idaṃ cirāya //",
    "GE09ram_02su:ram_14.24f": "sa ghoṣavadbhiś ca hayaiḥ sanāgaiḥ puraḥsaraiḥ svastikasūtamāgadhaiḥ /",
    "GE09ram_02su:ram_14.24g": "mahīyamānaḥ pravaraiś ca vādakair abhiṣṭuto vaiśravaṇo yathā yayau //",
    "GE09ram_02su:ram_14.24h": "kareṇumātaṃgarathāśvasaṃkulaṃ mahājanaughaiḥ paripūrṇacatvaram /",
    "GE09ram_02su:ram_14.24i": "prabhūtaratnaṃ bahupaṇyasaṃcayaṃ dadarśa rāmo ruciraṃ mahāpatham //",
    "GE09ram_02su:ram_15": "Rāmāyaṇa, Ayodhyākāṇḍa, 15",
    "GE09ram_02su:ram_15.1a": "sa rāmo ratham āsthāya samprahṛṣṭasuhṛjjanaḥ /",
    "GE09ram_02su:ram_15.1b": "apaśyan nagaraṃ śrīmān nānājanasamākulam // //",
    "GE09ram_02su:ram_15.2a": "sa gṛhair abhrasaṃkāśaiḥ pāṇḍurair upaśobhitam /",
    "GE09ram_02su:ram_15.2b": "rājamārgaṃ yayau rāmo madhyenāgarudhūpitam // //",
    "GE09ram_02su:ram_15.3a": "śobhamānam asaṃbādhaṃ taṃ rājapatham uttamam /",
    "GE09ram_02su:ram_15.3b": "saṃvṛtaṃ vividhaiḥ paṇyair bhakṣyair uccāvacair api // //",
    "GE09ram_02su:ram_15.4a": "āśīrvādān bahūñ śṛṇvan suhṛdbhiḥ samudīritān /",
    "GE09ram_02su:ram_15.4b": "yathārhaṃ cāpi sampūjya sarvān eva narān yayau // //",
    "GE09ram_02su:ram_15.5a": "pitāmahair ācaritaṃ tathaiva prapitāmahaiḥ /",
    "GE09ram_02su:ram_15.5b": "adyopādāya taṃ mārgam abhiṣikto 'nupālaya // //",
    "GE09ram_02su:ram_15.6a": "yathā sma lālitāḥ pitrā yathā pūrvaiḥ pitāmahaiḥ /",
    "GE09ram_02su:ram_15.6b": "tataḥ sukhataraṃ sarve rāme vatsyāma rājani // //",
    "GE09ram_02su:ram_15.7a": "alam adya hi bhuktena paramārthair alaṃ ca naḥ /",
    "GE09ram_02su:ram_15.7b": "yathā paśyāma niryāntaṃ rāmaṃ rājye pratiṣṭhitam // //",
    "GE09ram_02su:ram_15.8a": "ato hi na priyataraṃ nānyat kiṃcid bhaviṣyati /",
    "GE09ram_02su:ram_15.8b": "yathābhiṣeko rāmasya rājyenāmitatejasaḥ // //",
    "GE09ram_02su:ram_15.9a": "etāś cānyāś ca suhṛdām udāsīnaḥ kathāḥ śubhāḥ /",
    "GE09ram_02su:ram_15.9b": "ātmasaṃpūjanīḥ śṛṇvan yayau rāmo mahāpatham // //",
    "GE09ram_02su:ram_15.10a": "na hi tasmān manaḥ kaścic cakṣuṣī vā narottamāt /",
    "GE09ram_02su:ram_15.10b": "naraḥ śaknoty apākraṣṭum atikrānte 'pi rāghave // //",
    "GE09ram_02su:ram_15.11a": "sarveṣāṃ sa hi dharmātmā varṇānāṃ kurute dayām /",
    "GE09ram_02su:ram_15.11b": "caturṇāṃ hi vayaḥsthānāṃ tena te tam anuvratāḥ // //",
    "GE09ram_02su:ram_15.12a": "sa rājakulam āsādya mahendrabhavanopamam /",
    "GE09ram_02su:ram_15.12b": "rājaputraḥ pitur veśma praviveśa śriyā jvalan // //",
    "GE09ram_02su:ram_15.13a": "sa sarvāḥ samatikramya kakṣyā daśarathātmajaḥ /",
    "GE09ram_02su:ram_15.13b": "saṃnivartya janaṃ sarvaṃ śuddhāntaḥpuram abhyagāt // //",
    "GE09ram_02su:ram_15.13c": "tataḥ praviṣṭe pitur antikaṃ tadā janaḥ sa sarvo mudito nṛpātmaje /",
    "GE09ram_02su:ram_15.13d": "pratīkṣate tasya punaḥ sma nirgamaṃ yathodayaṃ candramasaḥ saritpatiḥ //",
    "GE09ram_02su:ram_16": "Rāmāyaṇa, Ayodhyākāṇḍa, 16",
    "GE09ram_02su:ram_16.1a": "sa dadarśāsane rāmo niṣaṇṇaṃ pitaraṃ śubhe /",
    "GE09ram_02su:ram_16.1b": "kaikeyīsahitaṃ dīnaṃ mukhena pariśuṣyatā // //",
    "GE09ram_02su:ram_16.2a": "sa pituś caraṇau pūrvam abhivādya vinītavat /",
    "GE09ram_02su:ram_16.2b": "tato vavande caraṇau kaikeyyāḥ susamāhitaḥ // //",
    "GE09ram_02su:ram_16.3a": "rāmety uktvā ca vacanaṃ bāṣpaparyākulekṣaṇaḥ /",
    "GE09ram_02su:ram_16.3b": "śaśāka nṛpatir dīno nekṣituṃ nābhibhāṣitum // //",
    "GE09ram_02su:ram_16.4a": "tad apūrvaṃ narapater dṛṣṭvā rūpaṃ bhayāvaham /",
    "GE09ram_02su:ram_16.4b": "rāmo 'pi bhayam āpannaḥ padā spṛṣṭveva pannagam // //",
    "GE09ram_02su:ram_16.5a": "indriyair aprahṛṣṭais taṃ śokasaṃtāpakarśitam /",
    "GE09ram_02su:ram_16.5b": "niḥśvasantaṃ mahārājaṃ vyathitākulacetasam // //",
    "GE09ram_02su:ram_16.6a": "ūrmimālinam akṣobhyaṃ kṣubhyantam iva sāgaram /",
    "GE09ram_02su:ram_16.6b": "upaplutam ivādityam uktānṛtam ṛṣiṃ yathā // //",
    "GE09ram_02su:ram_16.7a": "acintyakalpaṃ hi pitus taṃ śokam upadhārayan /",
    "GE09ram_02su:ram_16.7b": "babhūva saṃrabdhataraḥ samudra iva parvaṇi // //",
    "GE09ram_02su:ram_16.8a": "cintayāmāsa ca tadā rāmaḥ pitṛhite rataḥ /",
    "GE09ram_02su:ram_16.8b": "kiṃsvid adyaiva nṛpatir na māṃ pratyabhinandati // //",
    "GE09ram_02su:ram_16.9a": "anyadā māṃ pitā dṛṣṭvā kupito 'pi prasīdati /",
    "GE09ram_02su:ram_16.9b": "tasya mām adya samprekṣya kimāyāsaḥ pravartate // //",
    "GE09ram_02su:ram_16.10a": "sa dīna iva śokārto viṣaṇṇavadanadyutiḥ /",
    "GE09ram_02su:ram_16.10b": "kaikeyīm abhivādyaiva rāmo vacanam abravīt // //",
    "GE09ram_02su:ram_16.11a": "kaccin mayā nāparādham ajñānād yena me pitā /",
    "GE09ram_02su:ram_16.11b": "kupitas tan mamācakṣva tvaṃ caivainaṃ prasādaya // //",
    "GE09ram_02su:ram_16.11c": "vivarṇavadano dīno na hi mām abhibhāṣate /",
    "GE09ram_02su:ram_16.12a": "śārīro mānaso vāpi kaccid enaṃ na bādhate /",
    "GE09ram_02su:ram_16.12b": "saṃtāpo vābhitāpo vā durlabhaṃ hi sadā sukham // //",
    "GE09ram_02su:ram_16.13a": "kaccin na kiṃcid bharate kumāre priyadarśane /",
    "GE09ram_02su:ram_16.13b": "śatrughne vā mahāsattve mātḥṇāṃ vā mamāśubham // //",
    "GE09ram_02su:ram_16.14a": "atoṣayan mahārājam akurvan vā pitur vacaḥ /",
    "GE09ram_02su:ram_16.14b": "muhūrtam api neccheyaṃ jīvituṃ kupite nṛpe // //",
    "GE09ram_02su:ram_16.15a": "yatomūlaṃ naraḥ paśyet prādurbhāvam ihātmanaḥ /",
    "GE09ram_02su:ram_16.15b": "kathaṃ tasmin na varteta pratyakṣe sati daivate // //",
    "GE09ram_02su:ram_16.16a": "kaccit te paruṣaṃ kiṃcid abhimānāt pitā mama /",
    "GE09ram_02su:ram_16.16b": "ukto bhavatyā kopena yatrāsya lulitaṃ manaḥ // //",
    "GE09ram_02su:ram_16.17a": "etad ācakṣva me devi tattvena paripṛcchataḥ /",
    "GE09ram_02su:ram_16.17b": "kiṃnimittam apūrvo 'yaṃ vikāro manujādhipe // //",
    "GE09ram_02su:ram_16.17c": "ahaṃ hi vacanād rājñaḥ pateyam api pāvake /",
    "GE09ram_02su:ram_16.18a": "bhakṣayeyaṃ viṣaṃ tīkṣṇaṃ majjeyam api cārṇave /",
    "GE09ram_02su:ram_16.18b": "niyukto guruṇā pitrā nṛpeṇa ca hitena ca // //",
    "GE09ram_02su:ram_16.19a": "tad brūhi vacanaṃ devi rājño yad abhikāṅkṣitam /",
    "GE09ram_02su:ram_16.19b": "kariṣye pratijāne ca rāmo dvir nābhibhāṣate // //",
    "GE09ram_02su:ram_16.20a": "tam ārjavasamāyuktam anāryā satyavādinam /",
    "GE09ram_02su:ram_16.20b": "uvāca rāmaṃ kaikeyī vacanaṃ bhṛśadāruṇam // //",
    "GE09ram_02su:ram_16.21a": "purā devāsure yuddhe pitrā te mama rāghava /",
    "GE09ram_02su:ram_16.21b": "rakṣitena varau dattau saśalyena mahāraṇe // //",
    "GE09ram_02su:ram_16.22a": "tatra me yācito rājā bharatasyābhiṣecanam /",
    "GE09ram_02su:ram_16.22b": "gamanaṃ daṇḍakāraṇye tava cādyaiva rāghava // //",
    "GE09ram_02su:ram_16.23a": "yadi satyapratijñaṃ tvaṃ pitaraṃ kartum icchasi /",
    "GE09ram_02su:ram_16.23b": "ātmānaṃ ca naraśreṣṭha mama vākyam idaṃ śṛṇu // //",
    "GE09ram_02su:ram_16.24a": "sa nideśe pitus tiṣṭha yathā tena pratiśrutam /",
    "GE09ram_02su:ram_16.24b": "tvayāraṇyaṃ praveṣṭavyaṃ nava varṣāṇi pañca ca // //",
    "GE09ram_02su:ram_16.25a": "sapta sapta ca varṣāṇi daṇḍakāraṇyam āśritaḥ /",
    "GE09ram_02su:ram_16.25b": "abhiṣekam imaṃ tyaktvā jaṭācīradharo vasa // //",
    "GE09ram_02su:ram_16.26a": "bharataḥ kosalapure praśāstu vasudhām imām /",
    "GE09ram_02su:ram_16.26b": "nānāratnasamākīrṇāṃ savājirathakuñjarām // //",
    "GE09ram_02su:ram_16.27a": "tad apriyam amitraghno vacanaṃ maraṇopamam /",
    "GE09ram_02su:ram_16.27b": "śrutvā na vivyathe rāmaḥ kaikeyīṃ cedam abravīt // //",
    "GE09ram_02su:ram_16.28a": "evam astu gamiṣyāmi vanaṃ vastum ahaṃ tv ataḥ /",
    "GE09ram_02su:ram_16.28b": "jaṭācīradharo rājñaḥ pratijñām anupālayan // //",
    "GE09ram_02su:ram_16.29a": "idaṃ tu jñātum icchāmi kimarthaṃ māṃ mahīpatiḥ /",
    "GE09ram_02su:ram_16.29b": "nābhinandati durdharṣo yathāpuram ariṃdamaḥ // //",
    "GE09ram_02su:ram_16.30a": "manyur na ca tvayā kāryo devi brūhi tavāgrataḥ /",
    "GE09ram_02su:ram_16.30b": "yāsyāmi bhava suprītā vanaṃ cīrajaṭādharaḥ // //",
    "GE09ram_02su:ram_16.31a": "hitena guruṇā pitrā kṛtajñena nṛpeṇa ca /",
    "GE09ram_02su:ram_16.31b": "niyujyamāno viśrabdhaṃ kiṃ na kuryād ahaṃ priyam // //",
    "GE09ram_02su:ram_16.32a": "alīkaṃ mānasaṃ tv ekaṃ hṛdayaṃ dahatīva me /",
    "GE09ram_02su:ram_16.32b": "svayaṃ yan nāha māṃ rājā bharatasyābhiṣecanam // //",
    "GE09ram_02su:ram_16.33a": "ahaṃ hi sītāṃ rājyaṃ ca prāṇān iṣṭān dhanāni ca /",
    "GE09ram_02su:ram_16.33b": "hṛṣṭo bhrātre svayaṃ dadyāṃ bharatāyāpracoditaḥ // //",
    "GE09ram_02su:ram_16.34a": "kiṃ punar manujendreṇa svayaṃ pitrā pracoditaḥ /",
    "GE09ram_02su:ram_16.34b": "tava ca priyakāmārthaṃ pratijñām anupālayan // //",
    "GE09ram_02su:ram_16.35a": "tad āśvāsaya hīmaṃ tvaṃ kiṃ nv idaṃ yan mahīpatiḥ /",
    "GE09ram_02su:ram_16.35b": "vasudhāsaktanayano mandam aśrūṇi muñcati // //",
    "GE09ram_02su:ram_16.36a": "gacchantu caivānayituṃ dūtāḥ śīghrajavair hayaiḥ /",
    "GE09ram_02su:ram_16.36b": "bharataṃ mātulakulād adyaiva nṛpaśāsanāt // //",
    "GE09ram_02su:ram_16.37a": "daṇḍakāraṇyam eṣo 'ham ito gacchāmi satvaraḥ /",
    "GE09ram_02su:ram_16.37b": "avicārya pitur vākyaṃ samāvastuṃ caturdaśa // //",
    "GE09ram_02su:ram_16.38a": "sā hṛṣṭā tasya tadvākyaṃ śrutvā rāmasya kaikeyī /",
    "GE09ram_02su:ram_16.38b": "prasthānaṃ śraddadhānā hi tvarayāmāsa rāghavam // //",
    "GE09ram_02su:ram_16.39a": "evaṃ bhavatu yāsyanti dūtāḥ śīghrajavair hayaiḥ /",
    "GE09ram_02su:ram_16.39b": "bharataṃ mātulakulād upāvartayituṃ narāḥ // //",
    "GE09ram_02su:ram_16.40a": "tava tv ahaṃ kṣamaṃ manye notsukasya vilambanam /",
    "GE09ram_02su:ram_16.40b": "rāma tasmād itaḥ śīghraṃ vanaṃ tvaṃ gantum arhasi // //",
    "GE09ram_02su:ram_16.41a": "vrīḍānvitaḥ svayaṃ yac ca nṛpas tvāṃ nābhibhāṣate /",
    "GE09ram_02su:ram_16.41b": "naitat kiṃcin naraśreṣṭha manyur eṣo 'panīyatām // //",
    "GE09ram_02su:ram_16.42a": "yāvat tvaṃ na vanaṃ yātaḥ purād asmād abhitvaran /",
    "GE09ram_02su:ram_16.42b": "pitā tāvan na te rāma snāsyate bhokṣyate 'pi vā // //",
    "GE09ram_02su:ram_16.43a": "dhik kaṣṭam iti niḥśvasya rājā śokapariplutaḥ /",
    "GE09ram_02su:ram_16.43b": "mūrchito nyapatat tasmin paryaṅke hemabhūṣite // //",
    "GE09ram_02su:ram_16.44a": "rāmo 'py utthāpya rājānaṃ kaikeyyābhipracoditaḥ /",
    "GE09ram_02su:ram_16.44b": "kaśayevāhato vājī vanaṃ gantuṃ kṛtatvaraḥ // //",
    "GE09ram_02su:ram_16.45a": "tad apriyam anāryāyā vacanaṃ dāruṇodaram /",
    "GE09ram_02su:ram_16.45b": "śrutvā gatavyatho rāmaḥ kaikeyīṃ vākyam abravīt // //",
    "GE09ram_02su:ram_16.46a": "nāham arthaparo devi lokam āvastum utsahe /",
    "GE09ram_02su:ram_16.46b": "viddhi mām ṛṣibhis tulyaṃ kevalaṃ dharmam āsthitam // //",
    "GE09ram_02su:ram_16.47a": "yad atrabhavataḥ kiṃcic chakyaṃ kartuṃ priyaṃ mayā /",
    "GE09ram_02su:ram_16.47b": "prāṇān api parityajya sarvathā kṛtam eva tat // //",
    "GE09ram_02su:ram_16.48a": "na hy ato dharmacaraṇaṃ kiṃcid asti mahattaram /",
    "GE09ram_02su:ram_16.48b": "yathā pitari śuśrūṣā tasya vā vacanakriyā // //",
    "GE09ram_02su:ram_16.49a": "anukto 'py atrabhavatā bhavatyā vacanād aham /",
    "GE09ram_02su:ram_16.49b": "vane vatsyāmi vijane varṣāṇīha caturdaśa // //",
    "GE09ram_02su:ram_16.50a": "na nūnaṃ mayi kaikeyi kiṃcid āśaṃsase guṇam /",
    "GE09ram_02su:ram_16.50b": "yad rājānam avocas tvaṃ mameśvaratarā satī // //",
    "GE09ram_02su:ram_16.51a": "yāvan mātaram āpṛcche sītāṃ cānunayāmy aham /",
    "GE09ram_02su:ram_16.51b": "tato 'dyaiva gamiṣyāmi daṇḍakānāṃ mahad vanam // //",
    "GE09ram_02su:ram_16.52a": "bharataḥ pālayed rājyaṃ śuśrūṣec ca pitur yathā /",
    "GE09ram_02su:ram_16.52b": "tathā bhavatyā kartavyaṃ sa hi dharmaḥ sanātanaḥ // //",
    "GE09ram_02su:ram_16.53a": "sa rāmasya vacaḥ śrutvā bhṛśaṃ duḥkhahataḥ pitā /",
    "GE09ram_02su:ram_16.53b": "śokād aśaknuvan bāṣpaṃ praruroda mahāsvanam // //",
    "GE09ram_02su:ram_16.54a": "vanditvā caraṇau rāmo visaṃjñasya pitus tadā /",
    "GE09ram_02su:ram_16.54b": "kaikeyyāś cāpy anāryāyā niṣpapāta mahādyutiḥ // //",
    "GE09ram_02su:ram_16.55a": "sa rāmaḥ pitaraṃ kṛtvā kaikeyīṃ ca pradakṣiṇam /",
    "GE09ram_02su:ram_16.55b": "niṣkramyāntaḥpurāt tasmāt svaṃ dadarśa suhṛjjanam // //",
    "GE09ram_02su:ram_16.56a": "taṃ bāṣpaparipūrṇākṣaḥ pṛṣṭhato 'nujagāma ha /",
    "GE09ram_02su:ram_16.56b": "lakṣmaṇaḥ paramakruddhaḥ sumitrānandavardhanaḥ // //",
    "GE09ram_02su:ram_16.57a": "ābhiṣecanikaṃ bhāṇḍaṃ kṛtvā rāmaḥ pradakṣiṇam /",
    "GE09ram_02su:ram_16.57b": "śanair jagāma sāpekṣo dṛṣṭiṃ tatrāvicālayan // //",
    "GE09ram_02su:ram_16.58a": "na cāsya mahatīṃ lakṣmīṃ rājyanāśo 'pakarṣati /",
    "GE09ram_02su:ram_16.58b": "lokakāntasya kāntatvaṃ śītaraśmer iva kṣapā // //",
    "GE09ram_02su:ram_16.59a": "na vanaṃ gantukāmasya tyajataś ca vasuṃdharām /",
    "GE09ram_02su:ram_16.59b": "sarvalokātigasyeva lakṣyate cittavikriyā // //",
    "GE09ram_02su:ram_16.60a": "dhārayan manasā duḥkham indriyāṇi nigṛhya ca /",
    "GE09ram_02su:ram_16.60b": "praviveśātmavān veśma mātur apriyaśaṃsivān // //",
    "GE09ram_02su:ram_16.60c": "praviśya veśmātibhṛśaṃ mudānvitaṃ samīkṣya tāṃ cārthavipattim āgatām /",
    "GE09ram_02su:ram_16.60d": "na caiva rāmo 'tra jagāma vikriyāṃ suhṛjjanasyātmavipattiśaṅkayā //",
    "GE09ram_02su:ram_17": "Rāmāyaṇa, Ayodhyākāṇḍa, 17",
    "GE09ram_02su:ram_17.1a": "rāmas tu bhṛśam āyasto niḥśvasann iva kuñjaraḥ /",
    "GE09ram_02su:ram_17.1b": "jagāma sahito bhrātrā mātur antaḥpuraṃ vaśī // //",
    "GE09ram_02su:ram_17.2a": "so 'paśyat puruṣaṃ tatra vṛddhaṃ paramapūjitam /",
    "GE09ram_02su:ram_17.2b": "upaviṣṭaṃ gṛhadvāri tiṣṭhataś cāparān bahūn // //",
    "GE09ram_02su:ram_17.3a": "praviśya prathamāṃ kakṣyāṃ dvitīyāyāṃ dadarśa saḥ /",
    "GE09ram_02su:ram_17.3b": "brāhmaṇān vedasampannān vṛddhān rājñābhisatkṛtān // //",
    "GE09ram_02su:ram_17.4a": "praṇamya rāmas tān vṛddhāṃs tṛtīyāyāṃ dadarśa saḥ /",
    "GE09ram_02su:ram_17.4b": "striyo vṛddhāś ca bālāś ca dvārarakṣaṇatatparāḥ // //",
    "GE09ram_02su:ram_17.5a": "vardhayitvā prahṛṣṭās tāḥ praviśya ca gṛhaṃ striyaḥ /",
    "GE09ram_02su:ram_17.5b": "nyavedayanta tvaritā rāmamātuḥ priyaṃ tadā // //",
    "GE09ram_02su:ram_17.6a": "kausalyāpi tadā devī rātriṃ sthitvā samāhitā /",
    "GE09ram_02su:ram_17.6b": "prabhāte tv akarot pūjāṃ viṣṇoḥ putrahitaiṣiṇī // //",
    "GE09ram_02su:ram_17.7a": "sā kṣaumavasanā hṛṣṭā nityaṃ vrataparāyaṇā /",
    "GE09ram_02su:ram_17.7b": "agniṃ juhoti sma tadā mantravat kṛtamaṅgalā // //",
    "GE09ram_02su:ram_17.8a": "praviśya ca tadā rāmo mātur antaḥpuraṃ śubham /",
    "GE09ram_02su:ram_17.8b": "dadarśa mātaraṃ tatra hāvayantīṃ hutāśanam // //",
    "GE09ram_02su:ram_17.9a": "sā cirasyātmajaṃ dṛṣṭvā mātṛnandanam āgatam /",
    "GE09ram_02su:ram_17.9b": "abhicakrāma saṃhṛṣṭā kiśoraṃ vaḍabā yathā // //",
    "GE09ram_02su:ram_17.10a": "tam uvāca durādharṣaṃ rāghavaṃ sutam ātmanaḥ /",
    "GE09ram_02su:ram_17.10b": "kausalyā putravātsalyād idaṃ priyahitaṃ vacaḥ // //",
    "GE09ram_02su:ram_17.11a": "vṛddhānāṃ dharmaśīlānāṃ rājarṣīṇāṃ mahātmanām /",
    "GE09ram_02su:ram_17.11b": "prāpnuhy āyuś ca kīrtiṃ ca dharmaṃ copahitaṃ kule // //",
    "GE09ram_02su:ram_17.12a": "satyapratijñaṃ pitaraṃ rājānaṃ paśya rāghava /",
    "GE09ram_02su:ram_17.12b": "adyaiva hi tvāṃ dharmātmā yauvarājye 'bhiṣekṣyati // //",
    "GE09ram_02su:ram_17.13a": "mātaraṃ rāghavaḥ kiṃcit prasāryāñjalim abravīt /",
    "GE09ram_02su:ram_17.13b": "sa svabhāvavinītaś ca gauravāc ca tadānataḥ // //",
    "GE09ram_02su:ram_17.14a": "devi nūnaṃ na jānīṣe mahad bhayam upasthitam /",
    "GE09ram_02su:ram_17.14b": "idaṃ tava ca duḥkhāya vaidehyā lakṣmaṇasya ca // //",
    "GE09ram_02su:ram_17.15a": "caturdaśa hi varṣāṇi vatsyāmi vijane vane /",
    "GE09ram_02su:ram_17.15b": "madhumūlaphalair jīvan hitvā munivad āmiṣam // //",
    "GE09ram_02su:ram_17.16a": "bharatāya mahārājo yauvarājyaṃ prayacchati /",
    "GE09ram_02su:ram_17.16b": "māṃ punar daṇḍakāraṇyaṃ vivāsayati tāpasam // //",
    "GE09ram_02su:ram_17.17a": "tām aduḥkhocitāṃ dṛṣṭvā patitāṃ kadalīm iva /",
    "GE09ram_02su:ram_17.17b": "rāmas tūtthāpayāmāsa mātaraṃ gatacetasam // //",
    "GE09ram_02su:ram_17.18a": "upāvṛtyotthitāṃ dīnāṃ vaḍabām iva vāhitām /",
    "GE09ram_02su:ram_17.18b": "pāṃśuguṇṭhitasarvāṅgīṃ vimamarśa ca pāṇinā // //",
    "GE09ram_02su:ram_17.19a": "sā rāghavam upāsīnam asukhārtā sukhocitā /",
    "GE09ram_02su:ram_17.19b": "uvāca puruṣavyāghram upaśṛṇvati lakṣmaṇe // //",
    "GE09ram_02su:ram_17.20a": "yadi putra na jāyethā mama śokāya rāghava /",
    "GE09ram_02su:ram_17.20b": "na sma duḥkham ato bhūyaḥ paśyeyam aham aprajā // //",
    "GE09ram_02su:ram_17.21a": "eka eva hi vandhyāyāḥ śoko bhavati mānavaḥ /",
    "GE09ram_02su:ram_17.21b": "aprajāsmīti saṃtāpo na hy anyaḥ putra vidyate // //",
    "GE09ram_02su:ram_17.22a": "na dṛṣṭapūrvaṃ kalyāṇaṃ sukhaṃ vā patipauruṣe /",
    "GE09ram_02su:ram_17.22b": "api putre vipaśyeyam iti rāmāsthitaṃ mayā // //",
    "GE09ram_02su:ram_17.22c": "sā bahūny amanojñāni vākyāni hṛdayacchidām /",
    "GE09ram_02su:ram_17.23a": "ahaṃ śroṣye sapatnīnām avarāṇāṃ varā satī /",
    "GE09ram_02su:ram_17.23b": "ato duḥkhataraṃ kiṃ nu pramadānāṃ bhaviṣyati // //",
    "GE09ram_02su:ram_17.24a": "tvayi saṃnihite 'py evam aham āsaṃ nirākṛtā /",
    "GE09ram_02su:ram_17.24b": "kiṃ punaḥ proṣite tāta dhruvaṃ maraṇam eva me // //",
    "GE09ram_02su:ram_17.25a": "yo hi māṃ sevate kaścid atha vāpy anuvartate /",
    "GE09ram_02su:ram_17.25b": "kaikeyyāḥ putram anvīkṣya sa jano nābhibhāṣate // //",
    "GE09ram_02su:ram_17.26a": "daśa sapta ca varṣāṇi tava jātasya rāghava /",
    "GE09ram_02su:ram_17.26b": "atītāni prakāṅkṣantyā mayā duḥkhaparikṣayam // //",
    "GE09ram_02su:ram_17.27a": "upavāsaiś ca yogaiś ca bahubhiś ca pariśramaiḥ /",
    "GE09ram_02su:ram_17.27b": "duḥkhaṃ saṃvardhito moghaṃ tvaṃ hi durgatayā mayā // //",
    "GE09ram_02su:ram_17.28a": "sthiraṃ tu hṛdayaṃ manye mamedaṃ yan na dīryate /",
    "GE09ram_02su:ram_17.28b": "prāvṛṣīva mahānadyāḥ spṛṣṭaṃ kūlaṃ navāmbhasā // //",
    "GE09ram_02su:ram_17.28c": "mamaiva nūnaṃ maraṇaṃ na vidyate na cāvakāśo 'sti yamakṣaye mama /",
    "GE09ram_02su:ram_17.28d": "yad antako 'dyaiva na māṃ jihīrṣati prasahya siṃho rudatīṃ mṛgīm iva //",
    "GE09ram_02su:ram_17.28e": "sthiraṃ hi nūnaṃ hṛdayaṃ mamāyasaṃ na bhidyate yad bhuvi nāvadīryate /",
    "GE09ram_02su:ram_17.28f": "anena duḥkhena ca deham arpitaṃ dhruvaṃ hy akāle maraṇaṃ na vidyate //",
    "GE09ram_02su:ram_17.28g": "idaṃ tu duḥkhaṃ yad anarthakāni me vratāni dānāni ca saṃyamāś ca hi /",
    "GE09ram_02su:ram_17.28h": "tapaś ca taptaṃ yad apatyakāraṇāt suniṣphalaṃ bījam ivoptam ūṣare //",
    "GE09ram_02su:ram_17.28i": "yadi hy akāle maraṇaṃ svayecchayā labheta kaścid guruduḥkhakarśitaḥ /",
    "GE09ram_02su:ram_17.28j": "gatāham adyaiva paretasaṃsadaṃ vinā tvayā dhenur ivātmajena vai //",
    "GE09ram_02su:ram_17.28k": "bhṛśam asukham amarṣitā tadā bahu vilalāpa samīkṣya rāghavam /",
    "GE09ram_02su:ram_17.28l": "vyasanam upaniśāmya sā mahat sutam iva baddham avekṣya kiṃnarī //",
    "GE09ram_02su:ram_18": "Rāmāyaṇa, Ayodhyākāṇḍa, 18",
    "GE09ram_02su:ram_18.1a": "tathā tu vilapantīṃ tāṃ kausalyāṃ rāmamātaram /",
    "GE09ram_02su:ram_18.1b": "uvāca lakṣmaṇo dīnas tat kālasadṛśaṃ vacaḥ // //",
    "GE09ram_02su:ram_18.2a": "na rocate mamāpy etad ārye yad rāghavo vanam /",
    "GE09ram_02su:ram_18.2b": "tyaktvā rājyaśriyaṃ gacchet striyā vākyavaśaṃ gataḥ // //",
    "GE09ram_02su:ram_18.3a": "viparītaś ca vṛddhaś ca viṣayaiś ca pradharṣitaḥ /",
    "GE09ram_02su:ram_18.3b": "nṛpaḥ kim iva na brūyāc codyamānaḥ samanmathaḥ // //",
    "GE09ram_02su:ram_18.4a": "nāsyāparādhaṃ paśyāmi nāpi doṣaṃ tathāvidham /",
    "GE09ram_02su:ram_18.4b": "yena nirvāsyate rāṣṭrād vanavāsāya rāghavaḥ // //",
    "GE09ram_02su:ram_18.5a": "na taṃ paśyāmy ahaṃ loke parokṣam api yo naraḥ /",
    "GE09ram_02su:ram_18.5b": "amitro 'pi nirasto 'pi yo 'sya doṣam udāharet // //",
    "GE09ram_02su:ram_18.6a": "devakalpam ṛjuṃ dāntaṃ ripūṇām api vatsalam /",
    "GE09ram_02su:ram_18.6b": "avekṣamāṇaḥ ko dharmaṃ tyajet putram akāraṇāt // //",
    "GE09ram_02su:ram_18.7a": "tad idaṃ vacanaṃ rājñaḥ punar bālyam upeyuṣaḥ /",
    "GE09ram_02su:ram_18.7b": "putraḥ ko hṛdaye kuryād rājavṛttam anusmaran // //",
    "GE09ram_02su:ram_18.8a": "yāvad eva na jānāti kaścid artham imaṃ naraḥ /",
    "GE09ram_02su:ram_18.8b": "tāvad eva mayā sārdham ātmasthaṃ kuru śāsanam // //",
    "GE09ram_02su:ram_18.9a": "mayā pārśve sadhanuṣā tava guptasya rāghava /",
    "GE09ram_02su:ram_18.9b": "kaḥ samartho 'dhikaṃ kartuṃ kṛtāntasyeva tiṣṭhataḥ // //",
    "GE09ram_02su:ram_18.10a": "nirmanuṣyām imāṃ sarvām ayodhyāṃ manujarṣabha /",
    "GE09ram_02su:ram_18.10b": "kariṣyāmi śarais tīkṣṇair yadi sthāsyati vipriye // //",
    "GE09ram_02su:ram_18.11a": "bharatasyātha pakṣyo vā yo vāsya hitam icchati /",
    "GE09ram_02su:ram_18.11b": "sarvān etān vadhiṣyāmi mṛdur hi paribhūyate // //",
    "GE09ram_02su:ram_18.12a": "tvayā caiva mayā caiva kṛtvā vairam anuttamam /",
    "GE09ram_02su:ram_18.12b": "kasya śaktiḥ śriyaṃ dātuṃ bharatāyāriśāsana // //",
    "GE09ram_02su:ram_18.13a": "anurakto 'smi bhāvena bhrātaraṃ devi tattvataḥ /",
    "GE09ram_02su:ram_18.13b": "satyena dhanuṣā caiva datteneṣṭena te śape // //",
    "GE09ram_02su:ram_18.14a": "dīptam agnim araṇyaṃ vā yadi rāmaḥ pravekṣyate /",
    "GE09ram_02su:ram_18.14b": "praviṣṭaṃ tatra māṃ devi tvaṃ pūrvam avadhāraya // //",
    "GE09ram_02su:ram_18.15a": "harāmi vīryād duḥkhaṃ te tamaḥ sūrya ivoditaḥ /",
    "GE09ram_02su:ram_18.15b": "devī paśyatu me vīryaṃ rāghavaś caiva paśyatu // //",
    "GE09ram_02su:ram_18.16a": "etat tu vacanaṃ śrutvā lakṣmaṇasya mahātmanaḥ /",
    "GE09ram_02su:ram_18.16b": "uvāca rāmaṃ kausalyā rudantī śokalālasā // //",
    "GE09ram_02su:ram_18.17a": "bhrātus te vadataḥ putra lakṣmaṇasya śrutaṃ tvayā /",
    "GE09ram_02su:ram_18.17b": "yad atrānantaraṃ tat tvaṃ kuruṣva yadi rocate // //",
    "GE09ram_02su:ram_18.18a": "na cādharmyaṃ vacaḥ śrutvā sapatnyā mama bhāṣitam /",
    "GE09ram_02su:ram_18.18b": "vihāya śokasaṃtaptāṃ gantum arhasi mām itaḥ // //",
    "GE09ram_02su:ram_18.19a": "dharmajña yadi dharmiṣṭho dharmaṃ caritum icchasi /",
    "GE09ram_02su:ram_18.19b": "śuśrūṣa mām ihasthas tvaṃ cara dharmam anuttamam // //",
    "GE09ram_02su:ram_18.20a": "śuśrūṣur jananīṃ putra svagṛhe niyato vasan /",
    "GE09ram_02su:ram_18.20b": "pareṇa tapasā yuktaḥ kāśyapas tridivaṃ gataḥ // //",
    "GE09ram_02su:ram_18.21a": "yathaiva rājā pūjyas te gauraveṇa tathā hy aham /",
    "GE09ram_02su:ram_18.21b": "tvāṃ nāham anujānāmi na gantavyam ito vanam // //",
    "GE09ram_02su:ram_18.22a": "tvadviyogān na me kāryaṃ jīvitena sukhena vā /",
    "GE09ram_02su:ram_18.22b": "tvayā saha mama śreyas tṛṇānām api bhakṣaṇam // //",
    "GE09ram_02su:ram_18.23a": "yadi tvaṃ yāsyasi vanaṃ tyaktvā māṃ śokalālasām /",
    "GE09ram_02su:ram_18.23b": "ahaṃ prāyam ihāsiṣye na hi śakṣyāmi jīvitum // //",
    "GE09ram_02su:ram_18.24a": "tatas tvaṃ prāpsyase putra nirayaṃ lokaviśrutam /",
    "GE09ram_02su:ram_18.24b": "brahmahatyām ivādharmāt samudraḥ saritāṃ patiḥ // //",
    "GE09ram_02su:ram_18.25a": "vilapantīṃ tathā dīnāṃ kausalyāṃ jananīṃ tataḥ /",
    "GE09ram_02su:ram_18.25b": "uvāca rāmo dharmātmā vacanaṃ dharmasaṃhitam // //",
    "GE09ram_02su:ram_18.26a": "nāsti śaktiḥ pitur vākyaṃ samatikramituṃ mama /",
    "GE09ram_02su:ram_18.26b": "prasādaye tvāṃ śirasā gantum icchāmy ahaṃ vanam // //",
    "GE09ram_02su:ram_18.27a": "ṛṣiṇā ca pitur vākyaṃ kurvatā vratacāriṇā /",
    "GE09ram_02su:ram_18.27b": "gaur hatā jānatā dharmaṃ kaṇḍunāpi vipaścitā // //",
    "GE09ram_02su:ram_18.28a": "asmākaṃ ca kule pūrvaṃ sagarasyājñayā pituḥ /",
    "GE09ram_02su:ram_18.28b": "khanadbhiḥ sāgarair bhūtim avāptaḥ sumahān vadhaḥ // //",
    "GE09ram_02su:ram_18.29a": "jāmadagnyena rāmeṇa reṇukā jananī svayam /",
    "GE09ram_02su:ram_18.29b": "kṛttā paraśunāraṇye pitur vacanakāriṇā // //",
    "GE09ram_02su:ram_18.30a": "na khalv etan mayaikena kriyate pitṛśāsanam /",
    "GE09ram_02su:ram_18.30b": "pūrvair ayam abhipreto gato mārgo 'nugamyate // //",
    "GE09ram_02su:ram_18.31a": "tad etat tu mayā kāryaṃ kriyate bhuvi nānyathā /",
    "GE09ram_02su:ram_18.31b": "pitur hi vacanaṃ kurvan na kaścin nāma hīyate // //",
    "GE09ram_02su:ram_18.31c": "tām evam uktvā jananīṃ lakṣmaṇaṃ punar abravīt /",
    "GE09ram_02su:ram_18.32a": "tava lakṣmaṇa jānāmi mayi sneham anuttamam /",
    "GE09ram_02su:ram_18.32b": "abhiprāyam avijñāya satyasya ca śamasya ca // //",
    "GE09ram_02su:ram_18.33a": "dharmo hi paramo loke dharme satyaṃ pratiṣṭhitam /",
    "GE09ram_02su:ram_18.33b": "dharmasaṃśritam etac ca pitur vacanam uttamam // //",
    "GE09ram_02su:ram_18.34a": "saṃśrutya ca pitur vākyaṃ mātur vā brāhmaṇasya vā /",
    "GE09ram_02su:ram_18.34b": "na kartavyaṃ vṛthā vīra dharmam āśritya tiṣṭhatā // //",
    "GE09ram_02su:ram_18.35a": "so 'haṃ na śakṣyāmi pitur niyogam ativartitum /",
    "GE09ram_02su:ram_18.35b": "pitur hi vacanād vīra kaikeyyāhaṃ pracoditaḥ // //",
    "GE09ram_02su:ram_18.36a": "tad enāṃ visṛjānāryāṃ kṣatradharmāśritāṃ matim /",
    "GE09ram_02su:ram_18.36b": "dharmam āśraya mā taikṣṇyaṃ madbuddhir anugamyatām // //",
    "GE09ram_02su:ram_18.37a": "tam evam uktvā sauhārdād bhrātaraṃ lakṣmaṇāgrajaḥ /",
    "GE09ram_02su:ram_18.37b": "uvāca bhūyaḥ kausalyāṃ prāñjaliḥ śirasānataḥ // //",
    "GE09ram_02su:ram_18.37c": "anumanyasva māṃ devi gamiṣyantam ito vanam /",
    "GE09ram_02su:ram_18.38a": "śāpitāsi mama prāṇaiḥ kuru svastyayanāni me /",
    "GE09ram_02su:ram_18.38b": "tīrṇapratijñaś ca vanāt punar eṣyāmy ahaṃ purīm // //",
    "GE09ram_02su:ram_18.38c": "yaśo hy ahaṃ kevalarājyakāraṇān na pṛṣṭhataḥ kartum alaṃ mahodayam /",
    "GE09ram_02su:ram_18.38d": "adīrghakāle na tu devi jīvite vṛṇe 'varām adya mahīm adharmataḥ //",
    "GE09ram_02su:ram_18.38e": "prasādayan naravṛṣabhaḥ sa mātaraṃ parākramāj jigamiṣur eva daṇḍakān /",
    "GE09ram_02su:ram_18.38f": "athānujaṃ bhṛśam anuśāsya darśanaṃ cakāra tāṃ hṛdi jananīṃ pradakṣiṇam //",
    "GE09ram_02su:ram_19": "Rāmāyaṇa, Ayodhyākāṇḍa, 19",
    "GE09ram_02su:ram_19.1a": "atha taṃ vyathayā dīnaṃ saviśeṣam amarṣitam /",
    "GE09ram_02su:ram_19.1b": "śvasantam iva nāgendraṃ roṣavisphāritekṣaṇam // //",
    "GE09ram_02su:ram_19.2a": "āsādya rāmaḥ saumitriṃ suhṛdaṃ bhrātaraṃ priyam /",
    "GE09ram_02su:ram_19.2b": "uvācedaṃ sa dhairyeṇa dhārayan sattvam ātmavān // //",
    "GE09ram_02su:ram_19.3a": "saumitre yo 'bhiṣekārthe mama sambhārasambhramaḥ /",
    "GE09ram_02su:ram_19.3b": "abhiṣekanivṛttyarthe so 'stu sambhārasambhramaḥ // //",
    "GE09ram_02su:ram_19.4a": "yasyā madabhiṣekārthaṃ mānasaṃ paritapyate /",
    "GE09ram_02su:ram_19.4b": "mātā naḥ sā yathā na syāt saviśaṅkā tathā kuru // //",
    "GE09ram_02su:ram_19.5a": "tasyāḥ śaṅkāmayaṃ duḥkhaṃ muhūrtam api notsahe /",
    "GE09ram_02su:ram_19.5b": "manasi pratisaṃjātaṃ saumitre 'ham upekṣitum // //",
    "GE09ram_02su:ram_19.6a": "na buddhipūrvaṃ nābuddhaṃ smarāmīha kadācana /",
    "GE09ram_02su:ram_19.6b": "mātḥṇāṃ vā pitur vāhaṃ kṛtam alpaṃ ca vipriyam // //",
    "GE09ram_02su:ram_19.7a": "satyaḥ satyābhisaṃdhaś ca nityaṃ satyaparākramaḥ /",
    "GE09ram_02su:ram_19.7b": "paralokabhayād bhīto nirbhayo 'stu pitā mama // //",
    "GE09ram_02su:ram_19.8a": "tasyāpi hi bhaved asmin karmaṇy apratisaṃhṛte /",
    "GE09ram_02su:ram_19.8b": "satyaṃ neti manastāpas tasya tāpas tapec ca mām // //",
    "GE09ram_02su:ram_19.9a": "abhiṣekavidhānaṃ tu tasmāt saṃhṛtya lakṣmaṇa /",
    "GE09ram_02su:ram_19.9b": "anvag evāham icchāmi vanaṃ gantum itaḥ punaḥ // //",
    "GE09ram_02su:ram_19.10a": "mama pravrājanād adya kṛtakṛtyā nṛpātmajā /",
    "GE09ram_02su:ram_19.10b": "sutaṃ bharatam avyagram abhiṣecayitā tataḥ // //",
    "GE09ram_02su:ram_19.11a": "mayi cīrājinadhare jaṭāmaṇḍaladhāriṇi /",
    "GE09ram_02su:ram_19.11b": "gate 'raṇyaṃ ca kaikeyyā bhaviṣyati manaḥsukham // //",
    "GE09ram_02su:ram_19.12a": "buddhiḥ praṇītā yeneyaṃ manaś ca susamāhitam /",
    "GE09ram_02su:ram_19.12b": "tat tu nārhāmi saṃkleṣṭuṃ pravrajiṣyāmi māciram // //",
    "GE09ram_02su:ram_19.13a": "kṛtāntas tv eva saumitre draṣṭavyo matpravāsane /",
    "GE09ram_02su:ram_19.13b": "rājyasya ca vitīrṇasya punar eva nivartane // //",
    "GE09ram_02su:ram_19.14a": "kaikeyyāḥ pratipattir hi kathaṃ syān mama pīḍane /",
    "GE09ram_02su:ram_19.14b": "yadi bhāvo na daivo 'yaṃ kṛtāntavihito bhavet // //",
    "GE09ram_02su:ram_19.15a": "jānāsi hi yathā saumya na mātṛṣu mamāntaram /",
    "GE09ram_02su:ram_19.15b": "bhūtapūrvaṃ viśeṣo vā tasyā mayi sute 'pi vā // //",
    "GE09ram_02su:ram_19.16a": "so 'bhiṣekanivṛttyarthaiḥ pravāsārthaiś ca durvacaiḥ /",
    "GE09ram_02su:ram_19.16b": "ugrair vākyair ahaṃ tasyā nānyad daivāt samarthaye // //",
    "GE09ram_02su:ram_19.17a": "kathaṃ prakṛtisampannā rājaputrī tathāguṇā /",
    "GE09ram_02su:ram_19.17b": "brūyāt sā prākṛteva strī matpīḍāṃ bhartṛsaṃnidhau // //",
    "GE09ram_02su:ram_19.18a": "yad acintyaṃ tu tad daivaṃ bhūteṣv api na hanyate /",
    "GE09ram_02su:ram_19.18b": "vyaktaṃ mayi ca tasyāṃ ca patito hi viparyayaḥ // //",
    "GE09ram_02su:ram_19.19a": "kaścid daivena saumitre yoddhum utsahate pumān /",
    "GE09ram_02su:ram_19.19b": "yasya na grahaṇaṃ kiṃcit karmaṇo 'nyatra dṛśyate // //",
    "GE09ram_02su:ram_19.20a": "sukhaduḥkhe bhayakrodhau lābhālābhau bhavābhavau /",
    "GE09ram_02su:ram_19.20b": "yasya kiṃcit tathā bhūtaṃ nanu daivasya karma tat // //",
    "GE09ram_02su:ram_19.20c": "vyāhate 'py abhiṣeke me paritāpo na vidyate /",
    "GE09ram_02su:ram_19.21a": "tasmād aparitāpaḥ saṃs tvam apy anuvidhāya mām /",
    "GE09ram_02su:ram_19.21b": "pratisaṃhāraya kṣipram ābhiṣecanikīṃ kriyām // //",
    "GE09ram_02su:ram_19.21c": "na lakṣmaṇāsmin mama rājyavighne mātā yavīyasy atiśaṅkanīyā /",
    "GE09ram_02su:ram_19.21d": "daivābhipannā hi vadanty aniṣṭaṃ jānāsi daivaṃ ca tathā prabhāvam //",
    "GE09ram_02su:ram_20": "Rāmāyaṇa, Ayodhyākāṇḍa, 20",
    "GE09ram_02su:ram_20.1a": "iti bruvati rāme tu lakṣmaṇo 'dhaḥśirā muhuḥ /",
    "GE09ram_02su:ram_20.1b": "śrutvā madhyaṃ jagāmeva manasā duḥkhaharṣayoḥ // //",
    "GE09ram_02su:ram_20.2a": "tadā tu baddhvā bhrukuṭīṃ bhruvor madhye nararṣabhaḥ /",
    "GE09ram_02su:ram_20.2b": "niśaśvāsa mahāsarpo bilastha iva roṣitaḥ // //",
    "GE09ram_02su:ram_20.3a": "tasya duṣprativīkṣyaṃ tad bhrukuṭīsahitaṃ tadā /",
    "GE09ram_02su:ram_20.3b": "babhau kruddhasya siṃhasya mukhasya sadṛśaṃ mukham // //",
    "GE09ram_02su:ram_20.4a": "agrahas taṃ vidhunvaṃs tu hastī hastam ivātmanaḥ /",
    "GE09ram_02su:ram_20.4b": "tiryag ūrdhvaṃ śarīre ca pātayitvā śirodharām // //",
    "GE09ram_02su:ram_20.5a": "agrākṣṇā vīkṣamāṇas tu tiryag bhrātaram abravīt /",
    "GE09ram_02su:ram_20.5b": "asthāne sambhramo yasya jāto vai sumahān ayam // //",
    "GE09ram_02su:ram_20.6a": "dharmadoṣaprasaṅgena lokasyānatiśaṅkayā /",
    "GE09ram_02su:ram_20.6b": "kathaṃ hy etad asambhrāntas tvadvidho vaktum arhati // //",
    "GE09ram_02su:ram_20.7a": "yathā daivam aśauṇḍīraṃ śauṇḍīraḥ kṣatriyarṣabhaḥ /",
    "GE09ram_02su:ram_20.7b": "kiṃ nāma kṛpaṇaṃ daivam aśaktam abhiśaṃsasi // //",
    "GE09ram_02su:ram_20.8a": "pāpayos tu kathaṃ nāma tayoḥ śaṅkā na vidyate /",
    "GE09ram_02su:ram_20.8b": "santi dharmopadhāḥ ślakṣṇā dharmātman kiṃ na budhyase // //",
    "GE09ram_02su:ram_20.8c": "lokavidviṣṭam ārabdhaṃ tvadanyasyābhiṣecanam /",
    "GE09ram_02su:ram_20.9a": "yeneyam āgatā dvaidhaṃ tava buddhir mahīpate /",
    "GE09ram_02su:ram_20.9b": "sa hi dharmo mama dveṣyaḥ prasaṅgād yasya muhyasi // //",
    "GE09ram_02su:ram_20.10a": "yady api pratipattis te daivī cāpi tayor matam /",
    "GE09ram_02su:ram_20.10b": "tathāpy upekṣaṇīyaṃ te na me tad api rocate // //",
    "GE09ram_02su:ram_20.11a": "viklavo vīryahīno yaḥ sa daivam anuvartate /",
    "GE09ram_02su:ram_20.11b": "vīrāḥ saṃbhāvitātmāno na daivaṃ paryupāsate // //",
    "GE09ram_02su:ram_20.12a": "daivaṃ puruṣakāreṇa yaḥ samarthaḥ prabādhitum /",
    "GE09ram_02su:ram_20.12b": "na daivena vipannārthaḥ puruṣaḥ so 'vasīdati // //",
    "GE09ram_02su:ram_20.13a": "drakṣyanti tv adya daivasya pauruṣaṃ puruṣasya ca /",
    "GE09ram_02su:ram_20.13b": "daivamānuṣayor adya vyaktā vyaktir bhaviṣyati // //",
    "GE09ram_02su:ram_20.14a": "adya matpauruṣahataṃ daivaṃ drakṣyanti vai janāḥ /",
    "GE09ram_02su:ram_20.14b": "yad daivād āhataṃ te 'dya dṛṣṭaṃ rājyābhiṣecanam // //",
    "GE09ram_02su:ram_20.15a": "atyaṅkuśam ivoddāmaṃ gajaṃ madabaloddhatam /",
    "GE09ram_02su:ram_20.15b": "pradhāvitam ahaṃ daivaṃ pauruṣeṇa nivartaye // //",
    "GE09ram_02su:ram_20.16a": "lokapālāḥ samastās te nādya rāmābhiṣecanam /",
    "GE09ram_02su:ram_20.16b": "na ca kṛtsnās trayo lokā vihanyuḥ kiṃ punaḥ pitā // //",
    "GE09ram_02su:ram_20.17a": "yair vivāsas tavāraṇye mitho rājan samarthitaḥ /",
    "GE09ram_02su:ram_20.17b": "araṇye te vivatsyanti caturdaśa samās tathā // //",
    "GE09ram_02su:ram_20.18a": "ahaṃ tadāśāṃ chetsyāmi pitus tasyāś ca yā tava /",
    "GE09ram_02su:ram_20.18b": "abhiṣekavighātena putrarājyāya vartate // //",
    "GE09ram_02su:ram_20.19a": "madbalena viruddhāya na syād daivabalaṃ tathā /",
    "GE09ram_02su:ram_20.19b": "prabhaviṣyati duḥkhāya yathograṃ pauruṣaṃ mama // //",
    "GE09ram_02su:ram_20.20a": "ūrdhvaṃ varṣasahasrānte prajāpālyam anantaram /",
    "GE09ram_02su:ram_20.20b": "āryaputrāḥ kariṣyanti vanavāsaṃ gate tvayi // //",
    "GE09ram_02su:ram_20.21a": "pūrvarājarṣivṛttyā hi vanavāso vidhīyate /",
    "GE09ram_02su:ram_20.21b": "prajā nikṣipya putreṣu putravat paripālane // //",
    "GE09ram_02su:ram_20.22a": "sa ced rājany anekāgre rājyavibhramaśaṅkayā /",
    "GE09ram_02su:ram_20.22b": "naivam icchasi dharmātman rājyaṃ rāma tvam ātmani // //",
    "GE09ram_02su:ram_20.23a": "pratijāne ca te vīra mā bhūvaṃ vīralokabhāk /",
    "GE09ram_02su:ram_20.23b": "rājyaṃ ca tava rakṣeyam ahaṃ veleva sāgaram // //",
    "GE09ram_02su:ram_20.24a": "maṅgalair abhiṣiñcasva tatra tvaṃ vyāpṛto bhava /",
    "GE09ram_02su:ram_20.24b": "aham eko mahīpālān alaṃ vārayituṃ balāt // //",
    "GE09ram_02su:ram_20.25a": "na śobhārthāv imau bāhū na dhanur bhūṣaṇāya me /",
    "GE09ram_02su:ram_20.25b": "nāsirābandhanārthāya na śarāḥ stambhahetavaḥ // //",
    "GE09ram_02su:ram_20.26a": "amitradamanārthaṃ me sarvam etac catuṣṭayam /",
    "GE09ram_02su:ram_20.26b": "na cāhaṃ kāmaye 'tyarthaṃ yaḥ syāc chatrur mato mama // //",
    "GE09ram_02su:ram_20.27a": "asinā tīkṣṇadhāreṇa vidyuccalitavarcasā /",
    "GE09ram_02su:ram_20.27b": "pragṛhītena vai śatruṃ vajriṇaṃ vā na kalpaye // //",
    "GE09ram_02su:ram_20.28a": "khaḍganiṣpeṣaniṣpiṣṭair gahanā duścarā ca me /",
    "GE09ram_02su:ram_20.28b": "hastyaśvanarahastoruśirobhir bhavitā mahī // //",
    "GE09ram_02su:ram_20.29a": "khaḍgadhārā hatā me 'dya dīpyamānā ivādrayaḥ /",
    "GE09ram_02su:ram_20.29b": "patiṣyanti dvipā bhūmau meghā iva savidyutaḥ // //",
    "GE09ram_02su:ram_20.30a": "baddhagodhāṅgulitrāṇe pragṛhītaśarāsane /",
    "GE09ram_02su:ram_20.30b": "kathaṃ puruṣamānī syāt puruṣāṇāṃ mayi sthite // //",
    "GE09ram_02su:ram_20.31a": "bahubhiś caikam atyasyann ekena ca bahūñ janān /",
    "GE09ram_02su:ram_20.31b": "viniyokṣyāmy ahaṃ bāṇān nṛvājigajamarmasu // //",
    "GE09ram_02su:ram_20.32a": "adya me 'straprabhāvasya prabhāvaḥ prabhaviṣyati /",
    "GE09ram_02su:ram_20.32b": "rājñaś cāprabhutāṃ kartuṃ prabhutvaṃ ca tava prabho // //",
    "GE09ram_02su:ram_20.33a": "adya candanasārasya keyūrāmokṣaṇasya ca /",
    "GE09ram_02su:ram_20.33b": "vasūnāṃ ca vimokṣasya suhṛdāṃ pālanasya ca // //",
    "GE09ram_02su:ram_20.34a": "anurūpāv imau bāhū rāma karma kariṣyataḥ /",
    "GE09ram_02su:ram_20.34b": "abhiṣecanavighnasya kartḥṇāṃ te nivāraṇe // //",
    "GE09ram_02su:ram_20.34c": "bravīhi ko 'dyaiva mayā viyujyatāṃ tavāsuhṛt prāṇayaśaḥ suhṛjjanaiḥ /",
    "GE09ram_02su:ram_20.34d": "yathā taveyaṃ vasudhā vaśe bhavet tathaiva māṃ śādhi tavāsmi kiṃkaraḥ //",
    "GE09ram_02su:ram_20.34e": "vimṛjya bāṣpaṃ parisāntvya cāsakṛt sa lakṣmaṇaṃ rāghavavaṃśavardhanaḥ /",
    "GE09ram_02su:ram_20.34f": "uvāca pitrye vacane vyavasthitaṃ nibodha mām eṣa hi saumya satpathaḥ //",
    "GE09ram_02su:ram_21": "Rāmāyaṇa, Ayodhyākāṇḍa, 21",
    "GE09ram_02su:ram_21.1a": "taṃ samīkṣya tv avahitaṃ pitur nirdeśapālane /",
    "GE09ram_02su:ram_21.1b": "kausalyā bāṣpasaṃruddhā vaco dharmiṣṭham abravīt // //",
    "GE09ram_02su:ram_21.2a": "adṛṣṭaduḥkho dharmātmā sarvabhūtapriyaṃvadaḥ /",
    "GE09ram_02su:ram_21.2b": "mayi jāto daśarathāt katham uñchena vartayet // //",
    "GE09ram_02su:ram_21.3a": "yasya bhṛtyāś ca dāsāś ca mṛṣṭāny annāni bhuñjate /",
    "GE09ram_02su:ram_21.3b": "kathaṃ sa bhokṣyate nātho vane mūlaphalāny ayam // //",
    "GE09ram_02su:ram_21.4a": "ka etacchraddadhecchrutvā kasya vā na bhaved bhayam /",
    "GE09ram_02su:ram_21.4b": "guṇavān dayito rājño rāghavo yad vivāsyate // //",
    "GE09ram_02su:ram_21.5a": "tvayā vihīnām iha māṃ śokāgnir atulo mahān /",
    "GE09ram_02su:ram_21.5b": "pradhakṣyati yathā kakṣaṃ citrabhānur himātyaye // //",
    "GE09ram_02su:ram_21.6a": "kathaṃ hi dhenuḥ svaṃ vatsaṃ gacchantaṃ nānugacchati /",
    "GE09ram_02su:ram_21.6b": "ahaṃ tvānugamiṣyāmi yatra putra gamiṣyasi // //",
    "GE09ram_02su:ram_21.7a": "tathā nigaditaṃ mātrā tad vākyaṃ puruṣarṣabhaḥ /",
    "GE09ram_02su:ram_21.7b": "śrutvā rāmo 'bravīd vākyaṃ mātaraṃ bhṛśaduḥkhitām // //",
    "GE09ram_02su:ram_21.8a": "kaikeyyā vañcito rājā mayi cāraṇyam āśrite /",
    "GE09ram_02su:ram_21.8b": "bhavatyā ca parityakto na nūnaṃ vartayiṣyati // //",
    "GE09ram_02su:ram_21.9a": "bhartuḥ kila parityāgo nṛśaṃsaḥ kevalaṃ striyāḥ /",
    "GE09ram_02su:ram_21.9b": "sa bhavatyā na kartavyo manasāpi vigarhitaḥ // //",
    "GE09ram_02su:ram_21.10a": "yāvaj jīvati kākutsthaḥ pitā me jagatīpatiḥ /",
    "GE09ram_02su:ram_21.10b": "śuśrūṣā kriyatāṃ tāvat sa hi dharmaḥ sanātanaḥ // //",
    "GE09ram_02su:ram_21.11a": "evam uktā tu rāmeṇa kausalyā śubhadarśanā /",
    "GE09ram_02su:ram_21.11b": "tathety uvāca suprītā rāmam akliṣṭakāriṇam // //",
    "GE09ram_02su:ram_21.12a": "evam uktas tu vacanaṃ rāmo dharmabhṛtāṃ varaḥ /",
    "GE09ram_02su:ram_21.12b": "bhūyas tām abravīd vākyaṃ mātaraṃ bhṛśaduḥkhitām // //",
    "GE09ram_02su:ram_21.13a": "mayā caiva bhavatyā ca kartavyaṃ vacanaṃ pituḥ /",
    "GE09ram_02su:ram_21.13b": "rājā bhartā guruḥ śreṣṭhaḥ sarveṣām īśvaraḥ prabhuḥ // //",
    "GE09ram_02su:ram_21.14a": "imāni tu mahāraṇye vihṛtya nava pañca ca /",
    "GE09ram_02su:ram_21.14b": "varṣāṇi paramaprītaḥ sthāsyāmi vacane tava // //",
    "GE09ram_02su:ram_21.15a": "evam uktā priyaṃ putraṃ bāṣpapūrṇānanā tadā /",
    "GE09ram_02su:ram_21.15b": "uvāca paramārtā tu kausalyā putravatsalā // //",
    "GE09ram_02su:ram_21.15c": "āsāṃ rāma sapatnīnāṃ vastuṃ madhye na me kṣamam /",
    "GE09ram_02su:ram_21.16a": "naya mām api kākutstha vanaṃ vanyāṃ mṛgīṃ yathā /",
    "GE09ram_02su:ram_21.16b": "yadi te gamane buddhiḥ kṛtā pitur apekṣayā // //",
    "GE09ram_02su:ram_21.16c": "tāṃ tathā rudatīṃ rāmo rudan vacanam abravīt /",
    "GE09ram_02su:ram_21.17a": "jīvantyā hi striyā bhartā daivataṃ prabhur eva ca /",
    "GE09ram_02su:ram_21.17b": "bhavatyā mama caivādya rājā prabhavati prabhuḥ // //",
    "GE09ram_02su:ram_21.18a": "bharataś cāpi dharmātmā sarvabhūtapriyaṃvadaḥ /",
    "GE09ram_02su:ram_21.18b": "bhavatīm anuvarteta sa hi dharmarataḥ sadā // //",
    "GE09ram_02su:ram_21.19a": "yathā mayi tu niṣkrānte putraśokena pārthivaḥ /",
    "GE09ram_02su:ram_21.19b": "śramaṃ nāvāpnuyāt kiṃcid apramattā tathā kuru // //",
    "GE09ram_02su:ram_21.20a": "vratopavāsaniratā yā nārī paramottamā /",
    "GE09ram_02su:ram_21.20b": "bhartāraṃ nānuvarteta sā ca pāpagatir bhavet // //",
    "GE09ram_02su:ram_21.21a": "śuśrūṣām eva kurvīta bhartuḥ priyahite ratā /",
    "GE09ram_02su:ram_21.21b": "eṣa dharmaḥ purā dṛṣṭo loke vede śrutaḥ smṛtaḥ // //",
    "GE09ram_02su:ram_21.22a": "pūjyās te matkṛte devi brāhmaṇāś caiva suvratāḥ /",
    "GE09ram_02su:ram_21.22b": "evaṃ kālaṃ pratīkṣasva mamāgamanakāṅkṣiṇī // //",
    "GE09ram_02su:ram_21.23a": "prāpsyase paramaṃ kāmaṃ mayi pratyāgate sati /",
    "GE09ram_02su:ram_21.23b": "yadi dharmabhṛtāṃ śreṣṭho dhārayiṣyati jīvitam // //",
    "GE09ram_02su:ram_21.23c": "evam uktā tu rāmeṇa bāṣpaparyākulekṣaṇā /",
    "GE09ram_02su:ram_21.24a": "kausalyā putraśokārtā rāmaṃ vacanam abravīt /",
    "GE09ram_02su:ram_21.24b": "gaccha putra tvam ekāgro bhadraṃ te 'stu sadā vibho // //",
    "GE09ram_02su:ram_21.24c": "tathā hi rāmaṃ vanavāsaniścitaṃ samīkṣya devī parameṇa cetasā /",
    "GE09ram_02su:ram_21.24d": "uvāca rāmaṃ śubhalakṣaṇaṃ vaco babhūva ca svastyayanābhikāṅkṣiṇī //",
    "GE09ram_02su:ram_22": "Rāmāyaṇa, Ayodhyākāṇḍa, 22",
    "GE09ram_02su:ram_22.1a": "sāpanīya tam āyāsam upaspṛśya jalaṃ śuci /",
    "GE09ram_02su:ram_22.1b": "cakāra mātā rāmasya maṅgalāni manasvinī // //",
    "GE09ram_02su:ram_22.2a": "svasti sādhyāś ca viśve ca marutaś ca maharṣayaḥ /",
    "GE09ram_02su:ram_22.2b": "svasti dhātā vidhātā ca svasti pūṣā bhago 'ryamā // //",
    "GE09ram_02su:ram_22.3a": "ṛtavaś caiva pakṣāś ca māsāḥ saṃvatsarāḥ kṣapāḥ /",
    "GE09ram_02su:ram_22.3b": "dināni ca muhūrtāś ca svasti kurvantu te sadā // //",
    "GE09ram_02su:ram_22.4a": "smṛtir dhṛtiś ca dharmaś ca pāntu tvāṃ putra sarvataḥ /",
    "GE09ram_02su:ram_22.4b": "skandaś ca bhagavān devaḥ somaś ca sabṛhaspatiḥ // //",
    "GE09ram_02su:ram_22.4c": "saptarṣayo nāradaś ca te tvāṃ rakṣantu sarvataḥ /",
    "GE09ram_02su:ram_22.5a": "nakṣatrāṇi ca sarvāṇi grahāś ca sahadevatāḥ /",
    "GE09ram_02su:ram_22.5b": "mahāvanāni carato muniveṣasya dhīmataḥ // //",
    "GE09ram_02su:ram_22.6a": "plavagā vṛścikā daṃśā maśakāś caiva kānane /",
    "GE09ram_02su:ram_22.6b": "sarīsṛpāś ca kīṭāś ca mā bhūvan gahane tava // //",
    "GE09ram_02su:ram_22.7a": "mahādvipāś ca siṃhāś ca vyāghrā ṛkṣāś ca daṃṣṭriṇaḥ /",
    "GE09ram_02su:ram_22.7b": "mahiṣāḥ śṛṅgiṇo raudrā na te druhyantu putraka // //",
    "GE09ram_02su:ram_22.8a": "nṛmāṃsabhojanā raudrā ye cānye sattvajātayaḥ /",
    "GE09ram_02su:ram_22.8b": "mā ca tvāṃ hiṃsiṣuḥ putra mayā sampūjitās tv iha // //",
    "GE09ram_02su:ram_22.9a": "āgamās te śivāḥ santu sidhyantu ca parākramāḥ /",
    "GE09ram_02su:ram_22.9b": "sarvasampattayo rāma svastimān gaccha putraka // //",
    "GE09ram_02su:ram_22.10a": "svasti te 'stv āntarikṣebhyaḥ pārthivebhyaḥ punaḥ punaḥ /",
    "GE09ram_02su:ram_22.10b": "sarvebhyaś caiva devebhyo ye ca te paripanthinaḥ // //",
    "GE09ram_02su:ram_22.11a": "sarvalokaprabhur brahmā bhūtabhartā tatharṣayaḥ /",
    "GE09ram_02su:ram_22.11b": "ye ca śeṣāḥ surās te tvāṃ rakṣantu vanavāsinam // //",
    "GE09ram_02su:ram_22.12a": "iti mālyaiḥ suragaṇān gandhaiś cāpi yaśasvinī /",
    "GE09ram_02su:ram_22.12b": "stutibhiś cānurūpābhir ānarcāyatalocanā // //",
    "GE09ram_02su:ram_22.13a": "yan maṅgalaṃ sahasrākṣe sarvadevanamaskṛte /",
    "GE09ram_02su:ram_22.13b": "vṛtranāśe samabhavat tat te bhavatu maṅgalam // //",
    "GE09ram_02su:ram_22.14a": "yan maṅgalaṃ suparṇasya vinatākalpayat purā /",
    "GE09ram_02su:ram_22.14b": "amṛtaṃ prārthayānasya tat te bhavatu maṅgalam // //",
    "GE09ram_02su:ram_22.15a": "oṣadhīṃ cāpi siddhārthāṃ viśalyakaraṇīṃ śubhām /",
    "GE09ram_02su:ram_22.15b": "cakāra rakṣāṃ kausalyā mantrair abhijajāpa ca // //",
    "GE09ram_02su:ram_22.16a": "ānamya mūrdhni cāghrāya pariṣvajya yaśasvinī /",
    "GE09ram_02su:ram_22.16b": "avadat putra siddhārtho gaccha rāma yathāsukham // //",
    "GE09ram_02su:ram_22.17a": "arogaṃ sarvasiddhārtham ayodhyāṃ punar āgatam /",
    "GE09ram_02su:ram_22.17b": "paśyāmi tvāṃ sukhaṃ vatsa susthitaṃ rājaveśmani // //",
    "GE09ram_02su:ram_22.17c": "mayārcitā devagaṇāḥ śivādayo maharṣayo bhūtamahāsuroragāḥ /",
    "GE09ram_02su:ram_22.17d": "abhiprayātasya vanaṃ cirāya te hitāni kāṅkṣantu diśaś ca rāghava //",
    "GE09ram_02su:ram_22.17e": "itīva cāśrupratipūrṇalocanā samāpya ca svastyayanaṃ yathāvidhi /",
    "GE09ram_02su:ram_22.17f": "pradakṣiṇaṃ caiva cakāra rāghavaṃ punaḥ punaś cāpi nipīḍya sasvaje //",
    "GE09ram_02su:ram_22.17g": "tathā tu devyā sa kṛtapradakṣiṇo nipīḍya mātuś caraṇau punaḥ punaḥ /",
    "GE09ram_02su:ram_22.17h": "jagāma sītānilayaṃ mahāyaśāḥ sa rāghavaḥ prajvalitaḥ svayā śriyā //",
    "GE09ram_02su:ram_23": "Rāmāyaṇa, Ayodhyākāṇḍa, 23",
    "GE09ram_02su:ram_23.1a": "abhivādya tu kausalyāṃ rāmaḥ samprasthito vanam /",
    "GE09ram_02su:ram_23.1b": "kṛtasvastyayano mātrā dharmiṣṭhe vartmani sthitaḥ // //",
    "GE09ram_02su:ram_23.2a": "virājayan rājasuto rājamārgaṃ narair vṛtam /",
    "GE09ram_02su:ram_23.2b": "hṛdayāny āmamantheva janasya guṇavattayā // //",
    "GE09ram_02su:ram_23.3a": "vaidehī cāpi tat sarvaṃ na śuśrāva tapasvinī /",
    "GE09ram_02su:ram_23.3b": "tad eva hṛdi tasyāś ca yauvarājyābhiṣecanam // //",
    "GE09ram_02su:ram_23.4a": "devakāryaṃ sma sā kṛtvā kṛtajñā hṛṣṭacetanā /",
    "GE09ram_02su:ram_23.4b": "abhijñā rājadharmāṇāṃ rājaputraṃ pratīkṣate // //",
    "GE09ram_02su:ram_23.5a": "praviveśātha rāmas tu svaveśma suvibhūṣitam /",
    "GE09ram_02su:ram_23.5b": "prahṛṣṭajanasampūrṇaṃ hriyā kiṃcid avāṅmukhaḥ // //",
    "GE09ram_02su:ram_23.6a": "atha sītā samutpatya vepamānā ca taṃ patim /",
    "GE09ram_02su:ram_23.6b": "apaśyac chokasaṃtaptaṃ cintāvyākulitendriyam // //",
    "GE09ram_02su:ram_23.7a": "vivarṇavadanaṃ dṛṣṭvā taṃ prasvinnam amarṣaṇam /",
    "GE09ram_02su:ram_23.7b": "āha duḥkhābhisaṃtaptā kim idānīm idaṃ prabho // //",
    "GE09ram_02su:ram_23.8a": "adya bārhaspataḥ śrīmān yuktaḥ puṣyo na rāghava /",
    "GE09ram_02su:ram_23.8b": "procyate brāhmaṇaiḥ prājñaiḥ kena tvam asi durmanāḥ // //",
    "GE09ram_02su:ram_23.9a": "na te śataśalākena jalaphenanibhena ca /",
    "GE09ram_02su:ram_23.9b": "āvṛtaṃ vadanaṃ valgu chattreṇābhivirājate // //",
    "GE09ram_02su:ram_23.10a": "vyajanābhyāṃ ca mukhyābhyāṃ śatapattranibhekṣaṇam /",
    "GE09ram_02su:ram_23.10b": "candrahaṃsaprakāśābhyāṃ vījyate na tavānanam // //",
    "GE09ram_02su:ram_23.11a": "vāgmino bandinaś cāpi prahṛṣṭās tvāṃ nararṣabha /",
    "GE09ram_02su:ram_23.11b": "stuvanto nādya dṛśyante maṅgalaiḥ sūtamāgadhāḥ // //",
    "GE09ram_02su:ram_23.12a": "na te kṣaudraṃ ca dadhi ca brāhmaṇā vedapāragāḥ /",
    "GE09ram_02su:ram_23.12b": "mūrdhni mūrdhāvasiktasya dadhati sma vidhānataḥ // //",
    "GE09ram_02su:ram_23.13a": "na tvāṃ prakṛtayaḥ sarvā śreṇīmukhyāś ca bhūṣitāḥ /",
    "GE09ram_02su:ram_23.13b": "anuvrajitum icchanti paurajānapadās tathā // //",
    "GE09ram_02su:ram_23.14a": "caturbhir vegasampannair hayaiḥ kāñcanabhūṣaṇaiḥ /",
    "GE09ram_02su:ram_23.14b": "mukhyaḥ puṣyaratho yuktaḥ kiṃ na gacchati te 'grataḥ // //",
    "GE09ram_02su:ram_23.15a": "na hastī cāgrataḥ śrīmāṃs tava lakṣaṇapūjitaḥ /",
    "GE09ram_02su:ram_23.15b": "prayāṇe lakṣyate vīra kṛṣṇameghagiriprabhaḥ // //",
    "GE09ram_02su:ram_23.16a": "na ca kāñcanacitraṃ te paśyāmi priyadarśana /",
    "GE09ram_02su:ram_23.16b": "bhadrāsanaṃ puraskṛtya yāntaṃ vīrapuraḥsaram // //",
    "GE09ram_02su:ram_23.17a": "abhiṣeko yadā sajjaḥ kim idānīm idaṃ tava /",
    "GE09ram_02su:ram_23.17b": "apūrvo mukhavarṇaś ca na praharṣaś ca lakṣyate // //",
    "GE09ram_02su:ram_23.18a": "itīva vilapantīṃ tāṃ provāca raghunandanaḥ /",
    "GE09ram_02su:ram_23.18b": "sīte tatrabhavāṃs tātaḥ pravrājayati māṃ vanam // //",
    "GE09ram_02su:ram_23.19a": "kule mahati sambhūte dharmajñe dharmacāriṇi /",
    "GE09ram_02su:ram_23.19b": "śṛṇu jānaki yenedaṃ krameṇābhyāgataṃ mama // //",
    "GE09ram_02su:ram_23.20a": "rājñā satyapratijñena pitrā daśarathena me /",
    "GE09ram_02su:ram_23.20b": "kaikeyyai prītamanasā purā dattau mahāvarau // //",
    "GE09ram_02su:ram_23.21a": "tayādya mama sajje 'sminn abhiṣeke nṛpodyate /",
    "GE09ram_02su:ram_23.21b": "pracoditaḥ sa samayo dharmeṇa pratinirjitaḥ // //",
    "GE09ram_02su:ram_23.21c": "caturdaśa hi varṣāṇi vastavyaṃ daṇḍake mayā /",
    "GE09ram_02su:ram_23.22a": "pitrā me bharataś cāpi yauvarājye niyojitaḥ /",
    "GE09ram_02su:ram_23.22b": "so 'haṃ tvām āgato draṣṭuṃ prasthito vijanaṃ vanam // //",
    "GE09ram_02su:ram_23.22c": "bharatasya samīpe te nāhaṃ kathyaḥ kadācana /",
    "GE09ram_02su:ram_23.23a": "ṛddhiyuktā hi puruṣā na sahante parastavam /",
    "GE09ram_02su:ram_23.23b": "tasmān na te guṇāḥ kathyā bharatasyāgrato mama // //",
    "GE09ram_02su:ram_23.24a": "nāpi tvaṃ tena bhartavyā viśeṣeṇa kadācana /",
    "GE09ram_02su:ram_23.24b": "anukūlatayā śakyaṃ samīpe tasya vartitum // //",
    "GE09ram_02su:ram_23.25a": "ahaṃ cāpi pratijñāṃ tāṃ guroḥ samanupālayan /",
    "GE09ram_02su:ram_23.25b": "vanam adyaiva yāsyāmi sthirā bhava manasvini // //",
    "GE09ram_02su:ram_23.26a": "yāte ca mayi kalyāṇi vanaṃ muniniṣevitam /",
    "GE09ram_02su:ram_23.26b": "vratopavāsaratayā bhavitavyaṃ tvayānaghe // //",
    "GE09ram_02su:ram_23.27a": "kālyam utthāya devānāṃ kṛtvā pūjāṃ yathāvidhi /",
    "GE09ram_02su:ram_23.27b": "vanditavyo daśarathaḥ pitā mama nareśvaraḥ // //",
    "GE09ram_02su:ram_23.28a": "mātā ca mama kausalyā vṛddhā saṃtāpakarśitā /",
    "GE09ram_02su:ram_23.28b": "dharmam evāgrataḥ kṛtvā tvattaḥ sammānam arhati // //",
    "GE09ram_02su:ram_23.29a": "vanditavyāś ca te nityaṃ yāḥ śeṣā mama mātaraḥ /",
    "GE09ram_02su:ram_23.29b": "snehapraṇayasambhogaiḥ samā hi mama mātaraḥ // //",
    "GE09ram_02su:ram_23.30a": "bhrātṛputrasamau cāpi draṣṭavyau ca viśeṣataḥ /",
    "GE09ram_02su:ram_23.30b": "tvayā lakṣmaṇaśatrughnau prāṇaiḥ priyatarau mama // //",
    "GE09ram_02su:ram_23.31a": "vipriyaṃ na ca kartavyaṃ bharatasya kadācana /",
    "GE09ram_02su:ram_23.31b": "sa hi rājā prabhuś caiva deśasya ca kulasya ca // //",
    "GE09ram_02su:ram_23.32a": "ārādhitā hi śīlena prayatnaiś copasevitāḥ /",
    "GE09ram_02su:ram_23.32b": "rājānaḥ samprasīdanti prakupyanti viparyaye // //",
    "GE09ram_02su:ram_23.33a": "aurasān api putrān hi tyajanty ahitakāriṇaḥ /",
    "GE09ram_02su:ram_23.33b": "samarthān sampragṛhṇanti janān api narādhipāḥ // //",
    "GE09ram_02su:ram_23.33c": "ahaṃ gamiṣyāmi mahāvanaṃ priye tvayā hi vastavyam ihaiva bhāmini /",
    "GE09ram_02su:ram_23.33d": "yathā vyalīkaṃ kuruṣe na kasyacit tathā tvayā kāryam idaṃ vaco mama //",
    "GE09ram_02su:ram_24": "Rāmāyaṇa, Ayodhyākāṇḍa, 24",
    "GE09ram_02su:ram_24.1a": "evam uktā tu vaidehī priyārhā priyavādinī /",
    "GE09ram_02su:ram_24.1b": "praṇayād eva saṃkruddhā bhartāram idam abravīt // //",
    "GE09ram_02su:ram_24.2a": "āryaputra pitā mātā bhrātā putras tathā snuṣā /",
    "GE09ram_02su:ram_24.2b": "svāni puṇyāni bhuñjānāḥ svaṃ svaṃ bhāgyam upāsate // //",
    "GE09ram_02su:ram_24.3a": "bhartur bhāgyaṃ tu bhāryaikā prāpnoti puruṣarṣabha /",
    "GE09ram_02su:ram_24.3b": "ataś caivāham ādiṣṭā vane vastavyam ity api // //",
    "GE09ram_02su:ram_24.4a": "na pitā nātmajo nātmā na mātā na sakhījanaḥ /",
    "GE09ram_02su:ram_24.4b": "iha pretya ca nārīṇāṃ patir eko gatiḥ sadā // //",
    "GE09ram_02su:ram_24.5a": "yadi tvaṃ prasthito durgaṃ vanam adyaiva rāghava /",
    "GE09ram_02su:ram_24.5b": "agratas te gamiṣyāmi mṛdnantī kuśakaṇṭakān // //",
    "GE09ram_02su:ram_24.6a": "īrṣyāroṣau bahiṣkṛtya bhuktaśeṣam ivodakam /",
    "GE09ram_02su:ram_24.6b": "naya māṃ vīra viśrabdhaḥ pāpaṃ mayi na vidyate // //",
    "GE09ram_02su:ram_24.7a": "prāsādāgrair vimānair vā vaihāyasagatena vā /",
    "GE09ram_02su:ram_24.7b": "sarvāvasthāgatā bhartuḥ pādacchāyā viśiṣyate // //",
    "GE09ram_02su:ram_24.8a": "anuśiṣṭāsmi mātrā ca pitrā ca vividhāśrayam /",
    "GE09ram_02su:ram_24.8b": "nāsmi samprati vaktavyā vartitavyaṃ yathā mayā // //",
    "GE09ram_02su:ram_24.9a": "sukhaṃ vane nivatsyāmi yathaiva bhavane pituḥ /",
    "GE09ram_02su:ram_24.9b": "acintayantī trīṃl lokāṃś cintayantī pativratam // //",
    "GE09ram_02su:ram_24.10a": "śuśrūṣamāṇā te nityaṃ niyatā brahmacāriṇī /",
    "GE09ram_02su:ram_24.10b": "saha raṃsye tvayā vīra vaneṣu madhugandhiṣu // //",
    "GE09ram_02su:ram_24.11a": "tvaṃ hi kartuṃ vane śakto rāma samparipālanam /",
    "GE09ram_02su:ram_24.11b": "anyasyāpi janasyeha kiṃ punar mama mānada // //",
    "GE09ram_02su:ram_24.12a": "phalamūlāśanā nityaṃ bhaviṣyāmi na saṃśayaḥ /",
    "GE09ram_02su:ram_24.12b": "na te duḥkhaṃ kariṣyāmi nivasantī saha tvayā // //",
    "GE09ram_02su:ram_24.13a": "icchāmi saritaḥ śailān palvalāni vanāni ca /",
    "GE09ram_02su:ram_24.13b": "draṣṭuṃ sarvatra nirbhītā tvayā nāthena dhīmatā // //",
    "GE09ram_02su:ram_24.14a": "haṃsakāraṇḍavākīrṇāḥ padminīḥ sādhupuṣpitāḥ /",
    "GE09ram_02su:ram_24.14b": "iccheyaṃ sukhinī draṣṭuṃ tvayā vīreṇa saṃgatā // //",
    "GE09ram_02su:ram_24.15a": "saha tvayā viśālākṣa raṃsye paramanandinī /",
    "GE09ram_02su:ram_24.15b": "evaṃ varṣasahasrāṇāṃ śataṃ vāhaṃ tvayā saha // //",
    "GE09ram_02su:ram_24.16a": "svarge 'pi ca vinā vāso bhavitā yadi rāghava /",
    "GE09ram_02su:ram_24.16b": "tvayā mama naravyāghra nāhaṃ tam api rocaye // //",
    "GE09ram_02su:ram_24.16c": "ahaṃ gamiṣyāmi vanaṃ sudurgamaṃ mṛgāyutaṃ vānaravāraṇair yutam /",
    "GE09ram_02su:ram_24.16d": "vane nivatsyāmi yathā pitur gṛhe tavaiva pādāv upagṛhya saṃmatā //",
    "GE09ram_02su:ram_24.16e": "ananyabhāvām anuraktacetasaṃ tvayā viyuktāṃ maraṇāya niścitām /",
    "GE09ram_02su:ram_24.16f": "nayasva māṃ sādhu kuruṣva yācanāṃ na te mayāto gurutā bhaviṣyati //",
    "GE09ram_02su:ram_24.16g": "tathā bruvāṇām api dharmavatsalo na ca sma sītāṃ nṛvaro ninīṣati /",
    "GE09ram_02su:ram_24.16h": "uvāca caināṃ bahu saṃnivartane vane nivāsasya ca duḥkhitāṃ prati //",
    "GE09ram_02su:ram_25": "Rāmāyaṇa, Ayodhyākāṇḍa, 25",
    "GE09ram_02su:ram_25.1a": "sa evaṃ bruvatīṃ sītāṃ dharmajño dharmavatsalaḥ /",
    "GE09ram_02su:ram_25.1b": "nivartanārthe dharmātmā vākyam etad uvāca ha // //",
    "GE09ram_02su:ram_25.2a": "sīte mahākulīnāsi dharme ca niratā sadā /",
    "GE09ram_02su:ram_25.2b": "ihācara svadharmaṃ tvaṃ mā yathā manasaḥ sukham // //",
    "GE09ram_02su:ram_25.3a": "sīte yathā tvāṃ vakṣyāmi tathā kāryaṃ tvayābale /",
    "GE09ram_02su:ram_25.3b": "vane doṣā hi bahavo vadatas tān nibodha me // //",
    "GE09ram_02su:ram_25.4a": "sīte vimucyatām eṣā vanavāsakṛtā matiḥ /",
    "GE09ram_02su:ram_25.4b": "bahudoṣaṃ hi kāntāraṃ vanam ity abhidhīyate // //",
    "GE09ram_02su:ram_25.5a": "hitabuddhyā khalu vaco mayaitad abhidhīyate /",
    "GE09ram_02su:ram_25.5b": "sadā sukhaṃ na jānāmi duḥkham eva sadā vanam // //",
    "GE09ram_02su:ram_25.6a": "girinirjharasambhūtā girikandaravāsinām /",
    "GE09ram_02su:ram_25.6b": "siṃhānāṃ ninadā duḥkhāḥ śrotuṃ duḥkham ato vanam // //",
    "GE09ram_02su:ram_25.7a": "supyate parṇaśayyāsu svayaṃ bhagnāsu bhūtale /",
    "GE09ram_02su:ram_25.7b": "rātriṣu śramakhinnena tasmād duḥkhataraṃ vanam // //",
    "GE09ram_02su:ram_25.8a": "upavāsaś ca kartavyo yathāprāṇena maithili /",
    "GE09ram_02su:ram_25.8b": "jaṭābhāraś ca kartavyo valkalāmbaradhāriṇā // //",
    "GE09ram_02su:ram_25.9a": "atīva vātas timiraṃ bubhukṣā cātra nityaśaḥ /",
    "GE09ram_02su:ram_25.9b": "bhayāni ca mahānty atra tato duḥkhataraṃ vanam // //",
    "GE09ram_02su:ram_25.10a": "sarīsṛpāś ca bahavo bahurūpāś ca bhāmini /",
    "GE09ram_02su:ram_25.10b": "caranti pṛthivīṃ darpād ato duḥkhataraṃ vanam // //",
    "GE09ram_02su:ram_25.11a": "nadīnilayanāḥ sarpā nadīkuṭilagāminaḥ /",
    "GE09ram_02su:ram_25.11b": "tiṣṭhanty āvṛtya panthānam ato duḥkhataraṃ vanam // //",
    "GE09ram_02su:ram_25.12a": "pataṃgā vṛścikāḥ kīṭā daṃśāś ca maśakaiḥ saha /",
    "GE09ram_02su:ram_25.12b": "bādhante nityam abale sarvaṃ duḥkham ato vanam // //",
    "GE09ram_02su:ram_25.13a": "drumāḥ kaṇṭakinaś caiva kuśakāśāś ca bhāmini /",
    "GE09ram_02su:ram_25.13b": "vane vyākulaśākhāgrās tena duḥkhataraṃ vanam // //",
    "GE09ram_02su:ram_25.14a": "tad alaṃ te vanaṃ gatvā kṣamaṃ na hi vanaṃ tava /",
    "GE09ram_02su:ram_25.14b": "vimṛśann iha paśyāmi bahudoṣataraṃ vanam // //",
    "GE09ram_02su:ram_25.14c": "vanaṃ tu netuṃ na kṛtā matis tadā babhūva rāmeṇa yadā mahātmanā /",
    "GE09ram_02su:ram_25.14d": "na tasya sītā vacanaṃ cakāra tat tato 'bravīd rāmam idaṃ suduḥkhitā //",
    "GE09ram_02su:ram_26": "Rāmāyaṇa, Ayodhyākāṇḍa, 26",
    "GE09ram_02su:ram_26.1a": "etat tu vacanaṃ śrutvā sītā rāmasya duḥkhitā /",
    "GE09ram_02su:ram_26.1b": "prasaktāśrumukhī mandam idaṃ vacanam abravīt // //",
    "GE09ram_02su:ram_26.2a": "ye tvayā kīrtitā doṣā vane vastavyatāṃ prati /",
    "GE09ram_02su:ram_26.2b": "guṇān ity eva tān viddhi tava snehapuraskṛtān // //",
    "GE09ram_02su:ram_26.3a": "tvayā ca saha gantavyaṃ mayā gurujanājñayā /",
    "GE09ram_02su:ram_26.3b": "tvadviyogena me rāma tyaktavyam iha jīvitam // //",
    "GE09ram_02su:ram_26.4a": "na ca māṃ tvatsamīpasthām api śaknoti rāghava /",
    "GE09ram_02su:ram_26.4b": "surāṇām īśvaraḥ śakraḥ pradharṣayitum ojasā // //",
    "GE09ram_02su:ram_26.5a": "patihīnā tu yā nārī na sā śakṣyati jīvitum /",
    "GE09ram_02su:ram_26.5b": "kāmam evaṃvidhaṃ rāma tvayā mama vidarśitam // //",
    "GE09ram_02su:ram_26.6a": "atha cāpi mahāprājña brāhmaṇānāṃ mayā śrutam /",
    "GE09ram_02su:ram_26.6b": "purā pitṛgṛhe satyaṃ vastavyaṃ kila me vane // //",
    "GE09ram_02su:ram_26.7a": "lakṣaṇibhyo dvijātibhyaḥ śrutvāhaṃ vacanaṃ gṛhe /",
    "GE09ram_02su:ram_26.7b": "vanavāsakṛtotsāhā nityam eva mahābala // //",
    "GE09ram_02su:ram_26.8a": "ādeśo vanavāsasya prāptavyaḥ sa mayā kila /",
    "GE09ram_02su:ram_26.8b": "sā tvayā saha tatrāhaṃ yāsyāmi priya nānyathā // //",
    "GE09ram_02su:ram_26.9a": "kṛtādeśā bhaviṣyāmi gamiṣyāmi saha tvayā /",
    "GE09ram_02su:ram_26.9b": "kālaś cāyaṃ samutpannaḥ satyavāg bhavatu dvijaḥ // //",
    "GE09ram_02su:ram_26.10a": "vanavāse hi jānāmi duḥkhāni bahudhā kila /",
    "GE09ram_02su:ram_26.10b": "prāpyante niyataṃ vīra puruṣair akṛtātmabhiḥ // //",
    "GE09ram_02su:ram_26.11a": "kanyayā ca pitur gehe vanavāsaḥ śruto mayā /",
    "GE09ram_02su:ram_26.11b": "bhikṣiṇyāḥ sādhuvṛttāyā mama mātur ihāgrataḥ // //",
    "GE09ram_02su:ram_26.12a": "prasāditaś ca vai pūrvaṃ tvaṃ vai bahuvidhaṃ prabho /",
    "GE09ram_02su:ram_26.12b": "gamanaṃ vanavāsasya kāṅkṣitaṃ hi saha tvayā // //",
    "GE09ram_02su:ram_26.13a": "kṛtakṣaṇāhaṃ bhadraṃ te gamanaṃ prati rāghava /",
    "GE09ram_02su:ram_26.13b": "vanavāsasya śūrasya caryā hi mama rocate // //",
    "GE09ram_02su:ram_26.14a": "śuddhātman premabhāvād dhi bhaviṣyāmi vikalmaṣā /",
    "GE09ram_02su:ram_26.14b": "bhartāram anugacchantī bhartā hi mama daivatam // //",
    "GE09ram_02su:ram_26.15a": "pretyabhāve 'pi kalyāṇaḥ saṃgamo me saha tvayā /",
    "GE09ram_02su:ram_26.15b": "śrutir hi śrūyate puṇyā brāhmaṇānāṃ yaśasvinām // //",
    "GE09ram_02su:ram_26.16a": "iha loke ca pitṛbhir yā strī yasya mahāmate /",
    "GE09ram_02su:ram_26.16b": "adbhir dattā svadharmeṇa pretyabhāve 'pi tasya sā // //",
    "GE09ram_02su:ram_26.17a": "evam asmāt svakāṃ nārīṃ suvṛttāṃ hi pativratām /",
    "GE09ram_02su:ram_26.17b": "nābhirocayase netuṃ tvaṃ māṃ keneha hetunā // //",
    "GE09ram_02su:ram_26.18a": "bhaktāṃ pativratāṃ dīnāṃ māṃ samāṃ sukhaduḥkhayoḥ /",
    "GE09ram_02su:ram_26.18b": "netum arhasi kākutstha samānasukhaduḥkhinīm // //",
    "GE09ram_02su:ram_26.19a": "yadi māṃ duḥkhitām evaṃ vanaṃ netuṃ na cecchasi /",
    "GE09ram_02su:ram_26.19b": "viṣam agniṃ jalaṃ vāham āsthāsye mṛtyukāraṇāt // //",
    "GE09ram_02su:ram_26.20a": "evaṃ bahuvidhaṃ taṃ sā yācate gamanaṃ prati /",
    "GE09ram_02su:ram_26.20b": "nānumene mahābāhus tāṃ netuṃ vijanaṃ vanam // //",
    "GE09ram_02su:ram_26.21a": "evam uktā tu sā cintāṃ maithilī samupāgatā /",
    "GE09ram_02su:ram_26.21b": "snāpayantīva gām uṣṇair aśrubhir nayanacyutaiḥ // //",
    "GE09ram_02su:ram_26.22a": "cintayantīṃ tathā tāṃ tu nivartayitum ātmavān /",
    "GE09ram_02su:ram_26.22b": "krodhāviṣṭāṃ tu vaidehīṃ kākutstho bahv asāntvayat // //",
    "GE09ram_02su:ram_27": "Rāmāyaṇa, Ayodhyākāṇḍa, 27",
    "GE09ram_02su:ram_27.1a": "sāntvyamānā tu rāmeṇa maithilī janakātmajā /",
    "GE09ram_02su:ram_27.1b": "vanavāsanimittāya bhartāram idam abravīt // //",
    "GE09ram_02su:ram_27.2a": "sā tam uttamasaṃvignā sītā vipulavakṣasam /",
    "GE09ram_02su:ram_27.2b": "praṇayāc cābhimānāc ca paricikṣepa rāghavam // //",
    "GE09ram_02su:ram_27.3a": "kiṃ tvāmanyata vaidehaḥ pitā me mithilādhipaḥ /",
    "GE09ram_02su:ram_27.3b": "rāma jāmātaraṃ prāpya striyaṃ puruṣavigraham // //",
    "GE09ram_02su:ram_27.4a": "anṛtaṃ balaloko 'yam ajñānād yaddhi vakṣyati /",
    "GE09ram_02su:ram_27.4b": "tejo nāsti paraṃ rāme tapatīva divākare // //",
    "GE09ram_02su:ram_27.5a": "kiṃ hi kṛtvā viṣaṇṇas tvaṃ kuto vā bhayam asti te /",
    "GE09ram_02su:ram_27.5b": "yat parityaktukāmas tvaṃ mām ananyaparāyaṇām // //",
    "GE09ram_02su:ram_27.6a": "dyumatsenasutaṃ vīra satyavantam anuvratām /",
    "GE09ram_02su:ram_27.6b": "sāvitrīm iva māṃ viddhi tvam ātmavaśavartinīm // //",
    "GE09ram_02su:ram_27.7a": "na tv ahaṃ manasāpy anyaṃ draṣṭāsmi tvadṛte 'nagha /",
    "GE09ram_02su:ram_27.7b": "tvayā rāghava gaccheyaṃ yathānyā kulapāṃsanī // //",
    "GE09ram_02su:ram_27.8a": "svayaṃ tu bhāryāṃ kaumārīṃ ciram adhyuṣitāṃ satīm /",
    "GE09ram_02su:ram_27.8b": "śailūṣa iva māṃ rāma parebhyo dātum icchasi // //",
    "GE09ram_02su:ram_27.9a": "sa mām anādāya vanaṃ na tvaṃ prasthātum arhasi /",
    "GE09ram_02su:ram_27.9b": "tapo vā yadi vāraṇyaṃ svargo vā syāt saha tvayā // //",
    "GE09ram_02su:ram_27.10a": "na ca me bhavitā tatra kaścit pathi pariśramaḥ /",
    "GE09ram_02su:ram_27.10b": "pṛṣṭhatas tava gacchantyā vihāraśayaneṣv api // //",
    "GE09ram_02su:ram_27.11a": "kuśakāśaśareṣīkā ye ca kaṇṭakino drumāḥ /",
    "GE09ram_02su:ram_27.11b": "tūlājinasamasparśā mārge mama saha tvayā // //",
    "GE09ram_02su:ram_27.12a": "mahāvātasamuddhūtaṃ yan mām avakariṣyati /",
    "GE09ram_02su:ram_27.12b": "rajo ramaṇa tan manye parārdhyam iva candanam // //",
    "GE09ram_02su:ram_27.13a": "śādvaleṣu yad āsiṣye vanānte vanagocarā /",
    "GE09ram_02su:ram_27.13b": "kuthāstaraṇatalpeṣu kiṃ syāt sukhataraṃ tataḥ // //",
    "GE09ram_02su:ram_27.14a": "pattraṃ mūlaṃ phalaṃ yat tvam alpaṃ vā yadi vā bahu /",
    "GE09ram_02su:ram_27.14b": "dāsyasi svayam āhṛtya tan me 'mṛtarasopamam // //",
    "GE09ram_02su:ram_27.15a": "na mātur na pitus tatra smariṣyāmi na veśmanaḥ /",
    "GE09ram_02su:ram_27.15b": "ārtavāny upabhuñjānā puṣpāṇi ca phalāni ca // //",
    "GE09ram_02su:ram_27.16a": "na ca tatra gataḥ kiṃcid draṣṭum arhasi vipriyam /",
    "GE09ram_02su:ram_27.16b": "matkṛte na ca te śoko na bhaviṣyāmi durbharā // //",
    "GE09ram_02su:ram_27.17a": "yas tvayā saha sa svargo nirayo yas tvayā vinā /",
    "GE09ram_02su:ram_27.17b": "iti jānan parāṃ prītiṃ gaccha rāma mayā saha // //",
    "GE09ram_02su:ram_27.18a": "atha mām evam avyagrāṃ vanaṃ naiva nayiṣyasi /",
    "GE09ram_02su:ram_27.18b": "viṣam adyaiva pāsyāmi mā viśaṃ dviṣatāṃ vaśam // //",
    "GE09ram_02su:ram_27.19a": "paścād api hi duḥkhena mama naivāsti jīvitam /",
    "GE09ram_02su:ram_27.19b": "ujjhitāyās tvayā nātha tadaiva maraṇaṃ varam // //",
    "GE09ram_02su:ram_27.20a": "idaṃ hi sahituṃ śokaṃ muhūrtam api notsahe /",
    "GE09ram_02su:ram_27.20b": "kiṃ punar daśavarṣāṇi trīṇi caikaṃ ca duḥkhitā // //",
    "GE09ram_02su:ram_27.21a": "iti sā śokasaṃtaptā vilapya karuṇaṃ bahu /",
    "GE09ram_02su:ram_27.21b": "cukrośa patim āyastā bhṛśam āliṅgya sasvaram // //",
    "GE09ram_02su:ram_27.22a": "sā viddhā bahubhir vākyair digdhair iva gajāṅganā /",
    "GE09ram_02su:ram_27.22b": "cirasaṃniyataṃ bāṣpaṃ mumocāgnim ivāraṇiḥ // //",
    "GE09ram_02su:ram_27.23a": "tasyāḥ sphaṭikasaṃkāśaṃ vāri saṃtāpasambhavam /",
    "GE09ram_02su:ram_27.23b": "netrābhyāṃ parisusrāva paṅkajābhyām ivodakam // //",
    "GE09ram_02su:ram_27.24a": "tāṃ pariṣvajya bāhubhyāṃ visaṃjñām iva duḥkhitām /",
    "GE09ram_02su:ram_27.24b": "uvāca vacanaṃ rāmaḥ pariviśvāsayaṃs tadā // //",
    "GE09ram_02su:ram_27.25a": "na devi tava duḥkhena svargam apy abhirocaye /",
    "GE09ram_02su:ram_27.25b": "na hi me 'sti bhayaṃ kiṃcit svayambhor iva sarvataḥ // //",
    "GE09ram_02su:ram_27.26a": "tava sarvam abhiprāyam avijñāya śubhānane /",
    "GE09ram_02su:ram_27.26b": "vāsaṃ na rocaye 'raṇye śaktimān api rakṣaṇe // //",
    "GE09ram_02su:ram_27.27a": "yat sṛṣṭāsi mayā sārdhaṃ vanavāsāya maithili /",
    "GE09ram_02su:ram_27.27b": "na vihātuṃ mayā śakyā kīrtir ātmavatā yathā // //",
    "GE09ram_02su:ram_27.28a": "dharmas tu gajanāsoru sadbhir ācaritaḥ purā /",
    "GE09ram_02su:ram_27.28b": "taṃ cāham anuvarte 'dya yathā sūryaṃ suvarcalā // //",
    "GE09ram_02su:ram_27.29a": "eṣa dharmas tu suśroṇi pitur mātuś ca vaśyatā /",
    "GE09ram_02su:ram_27.29b": "ataś cājñāṃ vyatikramya nāhaṃ jīvitum utsahe // //",
    "GE09ram_02su:ram_27.29c": "sa māṃ pitā yathā śāsti satyadharmapathe sthitaḥ /",
    "GE09ram_02su:ram_27.30a": "tathā vartitum icchāmi sa hi dharmaḥ sanātanaḥ /",
    "GE09ram_02su:ram_27.30b": "anugacchasva māṃ bhīru sahadharmacarī bhava // //",
    "GE09ram_02su:ram_27.31a": "brāhmaṇebhyaś ca ratnāni bhikṣukebhyaś ca bhojanam /",
    "GE09ram_02su:ram_27.31b": "dehi cāśaṃsamānebhyaḥ saṃtvarasva ca māciram // //",
    "GE09ram_02su:ram_27.32a": "anukūlaṃ tu sā bhartur jñātvā gamanam ātmanaḥ /",
    "GE09ram_02su:ram_27.32b": "kṣipraṃ pramuditā devī dātum evopacakrame // //",
    "GE09ram_02su:ram_27.32c": "tataḥ prahṛṣṭā paripūrṇamānasā yaśasvinī bhartur avekṣya bhāṣitam /",
    "GE09ram_02su:ram_27.32d": "dhanāni ratnāni ca dātum aṅganā pracakrame dharmabhṛtāṃ manasvinī //",
    "GE09ram_02su:ram_28": "Rāmāyaṇa, Ayodhyākāṇḍa, 28",
    "GE09ram_02su:ram_28.1a": "tato 'bravīn mahātejā rāmo lakṣmaṇam agrataḥ /",
    "GE09ram_02su:ram_28.1b": "sthitaṃ prāggāminaṃ vīraṃ yācamānaṃ kṛtāñjalim // //",
    "GE09ram_02su:ram_28.2a": "mayādya saha saumitre tvayi gacchati tad vanam /",
    "GE09ram_02su:ram_28.2b": "ko bhariṣyati kausalyāṃ sumitrāṃ vā yaśasvinīm // //",
    "GE09ram_02su:ram_28.3a": "abhivarṣati kāmair yaḥ parjanyaḥ pṛthivīm iva /",
    "GE09ram_02su:ram_28.3b": "sa kāmapāśaparyasto mahātejā mahīpatiḥ // //",
    "GE09ram_02su:ram_28.4a": "sā hi rājyam idaṃ prāpya nṛpasyāśvapateḥ sutā /",
    "GE09ram_02su:ram_28.4b": "duḥkhitānāṃ sapatnīnāṃ na kariṣyati śobhanam // //",
    "GE09ram_02su:ram_28.5a": "evam uktas tu rāmeṇa lakṣmaṇaḥ ślakṣṇayā girā /",
    "GE09ram_02su:ram_28.5b": "pratyuvāca tadā rāmaṃ vākyajño vākyakovidam // //",
    "GE09ram_02su:ram_28.6a": "tavaiva tejasā vīra bharataḥ pūjayiṣyati /",
    "GE09ram_02su:ram_28.6b": "kausalyāṃ ca sumitrāṃ ca prayato nātra saṃśayaḥ // //",
    "GE09ram_02su:ram_28.7a": "kausalyā bibhṛyād āryā sahasram api madvidhān /",
    "GE09ram_02su:ram_28.7b": "yasyāḥ sahasraṃ grāmāṇāṃ samprāptam upajīvanam // //",
    "GE09ram_02su:ram_28.8a": "dhanur ādāya saśaraṃ khanitrapiṭakādharaḥ /",
    "GE09ram_02su:ram_28.8b": "agratas te gamiṣyāmi panthānam anudarśayan // //",
    "GE09ram_02su:ram_28.9a": "āhariṣyāmi te nityaṃ mūlāni ca phalāni ca /",
    "GE09ram_02su:ram_28.9b": "vanyāni yāni cānyāni svāhārāṇi tapasvinām // //",
    "GE09ram_02su:ram_28.10a": "bhavāṃs tu saha vaidehyā girisānuṣu raṃsyate /",
    "GE09ram_02su:ram_28.10b": "ahaṃ sarvaṃ kariṣyāmi jāgrataḥ svapataś ca te // //",
    "GE09ram_02su:ram_28.11a": "rāmas tv anena vākyena suprītaḥ pratyuvāca tam /",
    "GE09ram_02su:ram_28.11b": "vrajāpṛcchasva saumitre sarvam eva suhṛjjanam // //",
    "GE09ram_02su:ram_28.12a": "ye ca rājño dadau divye mahātmā varuṇaḥ svayam /",
    "GE09ram_02su:ram_28.12b": "janakasya mahāyajñe dhanuṣī raudradarśane // //",
    "GE09ram_02su:ram_28.13a": "abhedyakavace divye tūṇī cākṣayasāyakau /",
    "GE09ram_02su:ram_28.13b": "ādityavimalau cobhau khaḍgau hemapariṣkṛtau // //",
    "GE09ram_02su:ram_28.14a": "satkṛtya nihitaṃ sarvam etad ācāryasadmani /",
    "GE09ram_02su:ram_28.14b": "sa tvam āyudham ādāya kṣipram āvraja lakṣmaṇa // //",
    "GE09ram_02su:ram_28.15a": "sa suhṛjjanam āmantrya vanavāsāya niścitaḥ /",
    "GE09ram_02su:ram_28.15b": "ikṣvākugurum āmantrya jagrāhāyudham uttamam // //",
    "GE09ram_02su:ram_28.16a": "tad divyaṃ rājaśārdūlaḥ satkṛtaṃ mālyabhūṣitam /",
    "GE09ram_02su:ram_28.16b": "rāmāya darśayāmāsa saumitriḥ sarvam āyudham // //",
    "GE09ram_02su:ram_28.17a": "tam uvācātmavān rāmaḥ prītyā lakṣmaṇam āgatam /",
    "GE09ram_02su:ram_28.17b": "kāle tvam āgataḥ saumya kāṅkṣite mama lakṣmaṇa // //",
    "GE09ram_02su:ram_28.18a": "ahaṃ pradātum icchāmi yad idaṃ māmakaṃ dhanam /",
    "GE09ram_02su:ram_28.18b": "brāhmaṇebhyas tapasvibhyas tvayā saha paraṃtapa // //",
    "GE09ram_02su:ram_28.19a": "vasantīha dṛḍhaṃ bhaktyā guruṣu dvijasattamāḥ /",
    "GE09ram_02su:ram_28.19b": "teṣām api ca me bhūyaḥ sarveṣāṃ copajīvinām // //",
    "GE09ram_02su:ram_28.19c": "vasiṣṭhaputraṃ tu suyajñam āryaṃ tvam ānayāśu pravaraṃ dvijānām /",
    "GE09ram_02su:ram_28.19d": "abhiprayāsyāmi vanaṃ samastān abhyarcya śiṣṭān aparān dvijātīn //",
    "GE09ram_02su:ram_29": "Rāmāyaṇa, Ayodhyākāṇḍa, 29",
    "GE09ram_02su:ram_29.1a": "tataḥ śāsanam ājñāya bhrātuḥ śubhataraṃ priyam /",
    "GE09ram_02su:ram_29.1b": "gatvā sa praviveśāśu suyajñasya niveśanam // //",
    "GE09ram_02su:ram_29.2a": "taṃ vipram agnyagārasthaṃ vanditvā lakṣmaṇo 'bravīt /",
    "GE09ram_02su:ram_29.2b": "sakhe 'bhyāgaccha paśya tvaṃ veśma duṣkarakāriṇaḥ // //",
    "GE09ram_02su:ram_29.3a": "tataḥ saṃdhyām upāsyāśu gatvā saumitriṇā saha /",
    "GE09ram_02su:ram_29.3b": "juṣṭaṃ tat prāviśal lakṣmyā ramyaṃ rāmaniveśanam // //",
    "GE09ram_02su:ram_29.4a": "tam āgataṃ vedavidaṃ prāñjaliḥ sītayā saha /",
    "GE09ram_02su:ram_29.4b": "suyajñam abhicakrāma rāghavo 'gnim ivārcitam // //",
    "GE09ram_02su:ram_29.5a": "jātarūpamayair mukhyair aṅgadaiḥ kuṇḍalaiḥ śubhaiḥ /",
    "GE09ram_02su:ram_29.5b": "sahemasūtrair maṇibhiḥ keyūrair valayair api // //",
    "GE09ram_02su:ram_29.6a": "anyaiś ca ratnair bahubhiḥ kākutsthaḥ pratyapūjayat /",
    "GE09ram_02su:ram_29.6b": "suyajñaṃ sa tadovāca rāmaḥ sītāpracoditaḥ // //",
    "GE09ram_02su:ram_29.7a": "hāraṃ ca hemasūtraṃ ca bhāryāyai saumya hāraya /",
    "GE09ram_02su:ram_29.7b": "raśanāṃ cādhunā sītā dātum icchati te sakhe // //",
    "GE09ram_02su:ram_29.8a": "paryaṅkam agryāstaraṇaṃ nānāratnavibhūṣitam /",
    "GE09ram_02su:ram_29.8b": "tam apīcchati vaidehī pratiṣṭhāpayituṃ tvayi // //",
    "GE09ram_02su:ram_29.9a": "nāgaḥ śatruṃjayo nāma mātulo yaṃ dadau mama /",
    "GE09ram_02su:ram_29.9b": "taṃ te gajasahasreṇa dadāmi dvijapuṃgava // //",
    "GE09ram_02su:ram_29.10a": "ity uktaḥ sa hi rāmeṇa suyajñaḥ pratigṛhya tat /",
    "GE09ram_02su:ram_29.10b": "rāmalakṣmaṇasītānāṃ prayuyojāśiṣaḥ śivāḥ // //",
    "GE09ram_02su:ram_29.11a": "atha bhrātaram avyagraṃ priyaṃ rāmaḥ priyaṃvadaḥ /",
    "GE09ram_02su:ram_29.11b": "saumitriṃ tam uvācedaṃ brahmeva tridaśeśvaram // //",
    "GE09ram_02su:ram_29.12a": "agastyaṃ kauśikaṃ caiva tāv ubhau brāhmaṇottamau /",
    "GE09ram_02su:ram_29.12b": "arcayāhūya saumitre ratnaiḥ sasyam ivāmbubhiḥ // //",
    "GE09ram_02su:ram_29.13a": "kausalyāṃ ca ya āśīrbhir bhaktaḥ paryupatiṣṭhati /",
    "GE09ram_02su:ram_29.13b": "ācāryas taittirīyāṇām abhirūpaś ca vedavit // //",
    "GE09ram_02su:ram_29.14a": "tasya yānaṃ ca dāsīś ca saumitre saṃpradāpaya /",
    "GE09ram_02su:ram_29.14b": "kauśeyāni ca vastrāṇi yāvat tuṣyati sa dvijaḥ // //",
    "GE09ram_02su:ram_29.15a": "sūtaś citrarathaś cāryaḥ sacivaḥ suciroṣitaḥ /",
    "GE09ram_02su:ram_29.15b": "toṣayainaṃ mahārhaiś ca ratnair vastrair dhanais tathā // //",
    "GE09ram_02su:ram_29.16a": "śālivāhasahasraṃ ca dve śate bhadrakāṃs tathā /",
    "GE09ram_02su:ram_29.16b": "vyañjanārthaṃ ca saumitre gosahasram upākuru // //",
    "GE09ram_02su:ram_29.17a": "tataḥ sa puruṣavyāghras tad dhanaṃ lakṣmaṇaḥ svayam /",
    "GE09ram_02su:ram_29.17b": "yathoktaṃ brāhmaṇendrāṇām adadād dhanado yathā // //",
    "GE09ram_02su:ram_29.18a": "athābravīd bāṣpakalāṃs tiṣṭhataś copajīvinaḥ /",
    "GE09ram_02su:ram_29.18b": "sampradāya bahu dravyam ekaikasyopajīvinaḥ // //",
    "GE09ram_02su:ram_29.19a": "lakṣmaṇasya ca yad veśma gṛhaṃ ca yad idaṃ mama /",
    "GE09ram_02su:ram_29.19b": "aśūnyaṃ kāryam ekaikaṃ yāvadāgamanaṃ mama // //",
    "GE09ram_02su:ram_29.19c": "ity uktvā duḥkhitaṃ sarvaṃ janaṃ tam upajīvinam /",
    "GE09ram_02su:ram_29.20a": "uvācedaṃ dhanādhyakṣaṃ dhanam ānīyatām iti /",
    "GE09ram_02su:ram_29.20b": "tato 'sya dhanam ājahruḥ sarvam evopajīvinaḥ // //",
    "GE09ram_02su:ram_29.21a": "tataḥ sa puruṣavyāghras tad dhanaṃ sahalakṣmaṇaḥ /",
    "GE09ram_02su:ram_29.21b": "dvijebhyo bālavṛddhebhyaḥ kṛpaṇebhyo 'bhyadāpayat // //",
    "GE09ram_02su:ram_29.22a": "tatrāsīt piṅgalo gārgyas trijaṭo nāma vai dvijaḥ /",
    "GE09ram_02su:ram_29.22b": "ā pañcamāyāḥ kakṣyāyā nainaṃ kaścid avārayat // //",
    "GE09ram_02su:ram_29.22c": "sa rājaputram āsādya trijaṭo vākyam abravīt /",
    "GE09ram_02su:ram_29.23a": "nirdhano bahuputro 'smi rājaputra mahāyaśaḥ /",
    "GE09ram_02su:ram_29.23b": "uñchavṛttir vane nityaṃ pratyavekṣasva mām iti // //",
    "GE09ram_02su:ram_29.23c": "tam uvāca tato rāmaḥ parihāsasamanvitam /",
    "GE09ram_02su:ram_29.24a": "gavāṃ sahasram apy ekaṃ na tu viśrāṇitaṃ mayā /",
    "GE09ram_02su:ram_29.24b": "parikṣipasi daṇḍena yāvat tāvad avāpsyasi // //",
    "GE09ram_02su:ram_29.25a": "sa śāṭīṃ tvaritaḥ kaṭyāṃ saṃbhrāntaḥ pariveṣṭya tām /",
    "GE09ram_02su:ram_29.25b": "āvidhya daṇḍaṃ cikṣepa sarvaprāṇena vegitaḥ // //",
    "GE09ram_02su:ram_29.26a": "uvāca ca tato rāmas taṃ gārgyam abhisāntvayan /",
    "GE09ram_02su:ram_29.26b": "manyur na khalu kartavyaḥ parihāso hy ayaṃ mama // //",
    "GE09ram_02su:ram_29.26c": "tataḥ sabhāryas trijaṭo mahāmunir gavām anīkaṃ pratigṛhya moditaḥ /",
    "GE09ram_02su:ram_29.26d": "yaśobalaprītisukhopabṛṃhiṇīs tad āśiṣaḥ pratyavadan mahātmanaḥ //",
    "GE09ram_02su:ram_30": "Rāmāyaṇa, Ayodhyākāṇḍa, 30",
    "GE09ram_02su:ram_30.1a": "dattvā tu saha vaidehyā brāhmaṇebhyo dhanaṃ bahu /",
    "GE09ram_02su:ram_30.1b": "jagmatuḥ pitaraṃ draṣṭuṃ sītayā saha rāghavau // //",
    "GE09ram_02su:ram_30.2a": "tato gṛhīte duṣprekṣye aśobhetāṃ tadāyudhe /",
    "GE09ram_02su:ram_30.2b": "mālādāmabhir āsakte sītayā samalaṃkṛte // //",
    "GE09ram_02su:ram_30.3a": "tataḥ prāsādaharmyāṇi vimānaśikharāṇi ca /",
    "GE09ram_02su:ram_30.3b": "adhiruhya janaḥ śrīmān udāsīno vyalokayat // //",
    "GE09ram_02su:ram_30.4a": "na hi rathyāḥ sma śakyante gantuṃ bahujanākulāḥ /",
    "GE09ram_02su:ram_30.4b": "āruhya tasmāt prāsādān dīnāḥ paśyanti rāghavam // //",
    "GE09ram_02su:ram_30.5a": "padātiṃ varjitacchattraṃ rāmaṃ dṛṣṭvā tadā janāḥ /",
    "GE09ram_02su:ram_30.5b": "ūcur bahuvidhā vācaḥ śokopahatacetasaḥ // //",
    "GE09ram_02su:ram_30.6a": "yaṃ yāntam anuyāti sma caturaṅgabalaṃ mahat /",
    "GE09ram_02su:ram_30.6b": "tam ekaṃ sītayā sārdham anuyāti sma lakṣmaṇaḥ // //",
    "GE09ram_02su:ram_30.7a": "aiśvaryasya rasajñaḥ san kāmināṃ caiva kāmadaḥ /",
    "GE09ram_02su:ram_30.7b": "necchaty evānṛtaṃ kartuṃ pitaraṃ dharmagauravāt // //",
    "GE09ram_02su:ram_30.8a": "yā na śakyā purā draṣṭuṃ bhūtair ākāśagair api /",
    "GE09ram_02su:ram_30.8b": "tām adya sītāṃ paśyanti rājamārgagatā janāḥ // //",
    "GE09ram_02su:ram_30.9a": "aṅgarāgocitāṃ sītāṃ raktacandanasevinīm /",
    "GE09ram_02su:ram_30.9b": "varṣam uṣṇaṃ ca śītaṃ ca neṣyaty āśu vivarṇatām // //",
    "GE09ram_02su:ram_30.10a": "adya nūnaṃ daśarathaḥ sattvam āviśya bhāṣate /",
    "GE09ram_02su:ram_30.10b": "na hi rājā priyaṃ putraṃ vivāsayitum arhati // //",
    "GE09ram_02su:ram_30.11a": "nirguṇasyāpi putrasya kathaṃ syād vipravāsanam /",
    "GE09ram_02su:ram_30.11b": "kiṃ punar yasya loko 'yaṃ jito vṛttena kevalam // //",
    "GE09ram_02su:ram_30.12a": "ānṛśaṃsyam anukrośaḥ śrutaṃ śīlaṃ damaḥ śamaḥ /",
    "GE09ram_02su:ram_30.12b": "rāghavaṃ śobhayanty ete ṣaḍguṇāḥ puruṣottamam // //",
    "GE09ram_02su:ram_30.13a": "tasmāt tasyopaghātena prajāḥ paramapīḍitāḥ /",
    "GE09ram_02su:ram_30.13b": "audakānīva sattvāni grīṣme salilasaṃkṣayāt // //",
    "GE09ram_02su:ram_30.14a": "pīḍayā pīḍitaṃ sarvaṃ jagad asya jagatpateḥ /",
    "GE09ram_02su:ram_30.14b": "mūlasyevopaghātena vṛkṣaḥ puṣpaphalopagaḥ // //",
    "GE09ram_02su:ram_30.15a": "te lakṣmaṇa iva kṣipraṃ sapatnyaḥ sahabāndhavāḥ /",
    "GE09ram_02su:ram_30.15b": "gacchantam anugacchāmo yena gacchati rāghavaḥ // //",
    "GE09ram_02su:ram_30.16a": "udyānāni parityajya kṣetrāṇi ca gṛhāṇi ca /",
    "GE09ram_02su:ram_30.16b": "ekaduḥkhasukhā rāmam anugacchāma dhārmikam // //",
    "GE09ram_02su:ram_30.17a": "samuddhṛtanidhānāni paridhvastājirāṇi ca /",
    "GE09ram_02su:ram_30.17b": "upāttadhanadhānyāni hṛtasārāṇi sarvaśaḥ // //",
    "GE09ram_02su:ram_30.18a": "rajasābhyavakīrṇāni parityaktāni daivataiḥ /",
    "GE09ram_02su:ram_30.18b": "asmattyaktāni veśmāni kaikeyī pratipadyatām // //",
    "GE09ram_02su:ram_30.19a": "vanaṃ nagaram evāstu yena gacchati rāghavaḥ /",
    "GE09ram_02su:ram_30.19b": "asmābhiś ca parityaktaṃ puraṃ saṃpadyatāṃ vanam // //",
    "GE09ram_02su:ram_30.20a": "bilāni daṃṣṭriṇaḥ sarve sānūni mṛgapakṣiṇaḥ /",
    "GE09ram_02su:ram_30.20b": "asmattyaktaṃ prapadyantāṃ sevyamānaṃ tyajantu ca // //",
    "GE09ram_02su:ram_30.21a": "ity evaṃ vividhā vāco nānājanasamīritāḥ /",
    "GE09ram_02su:ram_30.21b": "śuśrāva rāmaḥ śrutvā ca na vicakre 'sya mānasam // //",
    "GE09ram_02su:ram_30.21c": "pratīkṣamāṇo 'bhijanaṃ tadārtam anārtarūpaḥ prahasann ivātha /",
    "GE09ram_02su:ram_30.21d": "jagāma rāmaḥ pitaraṃ didṛkṣuḥ pitur nideśaṃ vidhivac cikīrṣuḥ //",
    "GE09ram_02su:ram_30.21e": "tat pūrvam aikṣvākasuto mahātmā rāmo gamiṣyan vanam ārtarūpam /",
    "GE09ram_02su:ram_30.21f": "vyatiṣṭhata prekṣya tadā sumantraṃ pitur mahātmā pratihāraṇārtham //",
    "GE09ram_02su:ram_30.21g": "pitur nideśena tu dharmavatsalo vanapraveśe kṛtabuddhiniścayaḥ /",
    "GE09ram_02su:ram_30.21h": "sa rāghavaḥ prekṣya sumantram abravīn nivedayasvāgamanaṃ nṛpāya me //",
    "GE09ram_02su:ram_31": "Rāmāyaṇa, Ayodhyākāṇḍa, 31",
    "GE09ram_02su:ram_31.1a": "sa rāmapreṣitaḥ kṣipraṃ saṃtāpakaluṣendriyaḥ /",
    "GE09ram_02su:ram_31.1b": "praviśya nṛpatiṃ sūto niḥśvasantaṃ dadarśa ha // //",
    "GE09ram_02su:ram_31.2a": "ālokya tu mahāprājñaḥ paramākulacetasaṃ /",
    "GE09ram_02su:ram_31.2b": "rāmam evānuśocantaṃ sūtaḥ prāñjalir āsadat // //",
    "GE09ram_02su:ram_31.3a": "ayaṃ sa puruṣavyāghra dvāri tiṣṭhati te sutaḥ /",
    "GE09ram_02su:ram_31.3b": "brāhmaṇebhyo dhanaṃ dattvā sarvaṃ caivopajīvinām // //",
    "GE09ram_02su:ram_31.4a": "sa tvā paśyatu bhadraṃ te rāmaḥ satyaparākramaḥ /",
    "GE09ram_02su:ram_31.4b": "sarvān suhṛda āpṛcchya tvām idānīṃ didṛkṣate // //",
    "GE09ram_02su:ram_31.5a": "gamiṣyati mahāraṇyaṃ taṃ paśya jagatīpate /",
    "GE09ram_02su:ram_31.5b": "vṛtaṃ rājaguṇaiḥ sarvair ādityam iva raśmibhiḥ // //",
    "GE09ram_02su:ram_31.6a": "sa satyavādī dharmātmā gāmbhīryāt sāgaropamaḥ /",
    "GE09ram_02su:ram_31.6b": "ākāśa iva niṣpaṅko narendraḥ pratyuvāca tam // //",
    "GE09ram_02su:ram_31.7a": "sumantrānaya me dārān ye kecid iha māmakāḥ /",
    "GE09ram_02su:ram_31.7b": "dāraiḥ parivṛtaḥ sarvair draṣṭum icchāmi rāghavam // //",
    "GE09ram_02su:ram_31.8a": "so 'ntaḥpuram atītyaiva striyas tā vākyam abravīt /",
    "GE09ram_02su:ram_31.8b": "āryo hvayati vo rājā gamyatāṃ tatra māciram // //",
    "GE09ram_02su:ram_31.9a": "evam uktāḥ striyaḥ sarvāḥ sumantreṇa nṛpājñayā /",
    "GE09ram_02su:ram_31.9b": "pracakramus tad bhavanaṃ bhartur ājñāya śāsanam // //",
    "GE09ram_02su:ram_31.10a": "ardhasaptaśatās tās tu pramadās tāmralocanāḥ /",
    "GE09ram_02su:ram_31.10b": "kausalyāṃ parivāryātha śanair jagmur dhṛtavratāḥ // //",
    "GE09ram_02su:ram_31.11a": "āgateṣu ca dāreṣu samavekṣya mahīpatiḥ /",
    "GE09ram_02su:ram_31.11b": "uvāca rājā taṃ sūtaṃ sumantrānaya me sutam // //",
    "GE09ram_02su:ram_31.12a": "sa sūto rāmam ādāya lakṣmaṇaṃ maithilīṃ tadā /",
    "GE09ram_02su:ram_31.12b": "jagāmābhimukhas tūrṇaṃ sakāśaṃ jagatīpateḥ // //",
    "GE09ram_02su:ram_31.13a": "sa rājā putram āyāntaṃ dṛṣṭvā dūrāt kṛtāñjalim /",
    "GE09ram_02su:ram_31.13b": "utpapātāsanāt tūrṇam ārtaḥ strījanasaṃvṛtaḥ // //",
    "GE09ram_02su:ram_31.14a": "so 'bhidudrāva vegena rāmaṃ dṛṣṭvā viśāṃpatiḥ /",
    "GE09ram_02su:ram_31.14b": "tam asaṃprāpya duḥkhārtaḥ papāta bhuvi mūrchitaḥ // //",
    "GE09ram_02su:ram_31.15a": "taṃ rāmo 'bhyapatat kṣipraṃ lakṣmaṇaś ca mahārathaḥ /",
    "GE09ram_02su:ram_31.15b": "visaṃjñam iva duḥkhena saśokaṃ nṛpatiṃ tadā // //",
    "GE09ram_02su:ram_31.16a": "strīsahasraninādaś ca saṃjajñe rājaveśmani /",
    "GE09ram_02su:ram_31.16b": "hā hā rāmeti sahasā bhūṣaṇadhvanimūrchitaḥ // //",
    "GE09ram_02su:ram_31.17a": "taṃ pariṣvajya bāhubhyāṃ tāv ubhau rāmalakṣmaṇau /",
    "GE09ram_02su:ram_31.17b": "paryaṅke sītayā sārdhaṃ rudantaḥ samaveśayan // //",
    "GE09ram_02su:ram_31.18a": "atha rāmo muhūrtena labdhasaṃjñaṃ mahīpatim /",
    "GE09ram_02su:ram_31.18b": "uvāca prāñjalir bhūtvā śokārṇavapariplutam // //",
    "GE09ram_02su:ram_31.19a": "āpṛcche tvāṃ mahārāja sarveṣām īśvaro 'si naḥ /",
    "GE09ram_02su:ram_31.19b": "prasthitaṃ daṇḍakāraṇyaṃ paśya tvaṃ kuśalena mām // //",
    "GE09ram_02su:ram_31.20a": "lakṣmaṇaṃ cānujānīhi sītā cānveti māṃ vanam /",
    "GE09ram_02su:ram_31.20b": "kāraṇair bahubhis tathyair vāryamāṇau na cecchataḥ // //",
    "GE09ram_02su:ram_31.21a": "anujānīhi sarvān naḥ śokam utsṛjya mānada /",
    "GE09ram_02su:ram_31.21b": "lakṣmaṇaṃ māṃ ca sītāṃ ca prajāpatir iva prajāḥ // //",
    "GE09ram_02su:ram_31.22a": "pratīkṣamāṇam avyagram anujñāṃ jagatīpateḥ /",
    "GE09ram_02su:ram_31.22b": "uvāca rājā samprekṣya vanavāsāya rāghavam // //",
    "GE09ram_02su:ram_31.23a": "ahaṃ rāghava kaikeyyā varadānena mohitaḥ /",
    "GE09ram_02su:ram_31.23b": "ayodhyāyās tvam evādya bhava rājā nigṛhya mām // //",
    "GE09ram_02su:ram_31.24a": "evam ukto nṛpatinā rāmo dharmabhṛtāṃ varaḥ /",
    "GE09ram_02su:ram_31.24b": "pratyuvācāñjaliṃ kṛtvā pitaraṃ vākyakovidaḥ // //",
    "GE09ram_02su:ram_31.25a": "bhavān varṣasahasrāya pṛthivyā nṛpate patiḥ /",
    "GE09ram_02su:ram_31.25b": "ahaṃ tv araṇye vatsyāmi na me kāryaṃ tvayānṛtam // //",
    "GE09ram_02su:ram_31.26a": "śreyase vṛddhaye tāta punarāgamanāya ca /",
    "GE09ram_02su:ram_31.26b": "gacchasvāriṣṭam avyagraḥ panthānam akutobhayam // //",
    "GE09ram_02su:ram_31.26c": "adya tv idānīṃ rajanīṃ putra mā gaccha sarvathā /",
    "GE09ram_02su:ram_31.27a": "mātaraṃ māṃ ca saṃpaśyan vasemām adya śarvarīm /",
    "GE09ram_02su:ram_31.27b": "tarpitaḥ sarvakāmais tvaṃ śvaḥkāle sādhayiṣyasi // //",
    "GE09ram_02su:ram_31.28a": "atha rāmas tathā śrutvā pitur ārtasya bhāṣitam /",
    "GE09ram_02su:ram_31.28b": "lakṣmaṇena saha bhrātrā dīno vacanam abravīt // //",
    "GE09ram_02su:ram_31.29a": "prāpsyāmi yān adya guṇān ko me śvastān pradāsyati /",
    "GE09ram_02su:ram_31.29b": "apakramaṇam evātaḥ sarvakāmair ahaṃ vṛṇe // //",
    "GE09ram_02su:ram_31.30a": "iyaṃ sarāṣṭrā sajanā dhanadhānyasamākulā /",
    "GE09ram_02su:ram_31.30b": "mayā visṛṣṭā vasudhā bharatāya pradīyatām // //",
    "GE09ram_02su:ram_31.31a": "apagacchatu te duḥkhaṃ mā bhūr bāṣpapariplutaḥ /",
    "GE09ram_02su:ram_31.31b": "na hi kṣubhyati durdharṣaḥ samudraḥ saritāṃ patiḥ // //",
    "GE09ram_02su:ram_31.32a": "naivāhaṃ rājyam icchāmi na sukhaṃ na ca maithilīm /",
    "GE09ram_02su:ram_31.32b": "tvām ahaṃ satyam icchāmi nānṛtaṃ puruṣarṣabha // //",
    "GE09ram_02su:ram_31.32c": "puraṃ ca rāṣṭraṃ ca mahī ca kevalā mayā nisṛṣṭā bharatāya dīyatām /",
    "GE09ram_02su:ram_31.32d": "ahaṃ nideśaṃ bhavato 'nupālayan vanaṃ gamiṣyāmi cirāya sevitum //",
    "GE09ram_02su:ram_31.32e": "mayā nisṛṣṭāṃ bharato mahīm imāṃ saśailakhaṇḍāṃ sapurāṃ sakānanām /",
    "GE09ram_02su:ram_31.32f": "śivāṃ susīmām anuśāstu kevalaṃ tvayā yad uktaṃ nṛpate yathāstu tat //",
    "GE09ram_02su:ram_31.32g": "na me tathā pārthiva dhīyate mano mahatsu kāmeṣu na cātmanaḥ priye /",
    "GE09ram_02su:ram_31.32h": "yathā nideśe tava śiṣṭasaṃmate vyapaitu duḥkhaṃ tava matkṛte 'nagha //",
    "GE09ram_02su:ram_31.32i": "tad adya naivānagha rājyam avyayaṃ na sarvakāmān na sukhaṃ na maithilīm /",
    "GE09ram_02su:ram_31.32j": "na jīvitaṃ tvām anṛtena yojayan vṛṇīya satyaṃ vratam astu te tathā //",
    "GE09ram_02su:ram_31.32k": "phalāni mūlāni ca bhakṣayan vane girīṃś ca paśyan saritaḥ sarāṃsi ca /",
    "GE09ram_02su:ram_31.32l": "vanaṃ praviśyaiva vicitrapādapaṃ sukhī bhaviṣyāmi tavāstu nirvṛtiḥ //",
    "GE09ram_02su:ram_32": "Rāmāyaṇa, Ayodhyākāṇḍa, 32",
    "GE09ram_02su:ram_32.1a": "tataḥ sumantram aikṣvākaḥ pīḍito 'tra pratijñayā /",
    "GE09ram_02su:ram_32.1b": "sabāṣpam atiniḥśvasya jagādedaṃ punaḥ punaḥ // //",
    "GE09ram_02su:ram_32.2a": "sūta ratnasusampūrṇā caturvidhabalā camūḥ /",
    "GE09ram_02su:ram_32.2b": "rāghavasyānuyātrārthaṃ kṣipraṃ pratividhīyatām // //",
    "GE09ram_02su:ram_32.3a": "rūpājīvāśca śālinyo vaṇijaś ca mahādhanāḥ /",
    "GE09ram_02su:ram_32.3b": "śobhayantu kumārasya vāhinīṃ suprasāritāḥ // //",
    "GE09ram_02su:ram_32.4a": "ye cainam upajīvanti ramate yaiś ca vīryataḥ /",
    "GE09ram_02su:ram_32.4b": "teṣāṃ bahuvidhaṃ dattvā tān apy atra niyojaya // //",
    "GE09ram_02su:ram_32.5a": "nighnan mṛgān kuñjarāṃś ca pibaṃś cāraṇyakaṃ madhu /",
    "GE09ram_02su:ram_32.5b": "nadīś ca vividhāḥ paśyan na rājyaṃ saṃsmariṣyati // //",
    "GE09ram_02su:ram_32.6a": "dhānyakośaś ca yaḥ kaścid dhanakośaś ca māmakaḥ /",
    "GE09ram_02su:ram_32.6b": "tau rāmam anugacchetāṃ vasantaṃ nirjane vane // //",
    "GE09ram_02su:ram_32.7a": "yajan puṇyeṣu deśeṣu visṛjaṃś cāptadakṣiṇāḥ /",
    "GE09ram_02su:ram_32.7b": "ṛṣibhiś ca samāgamya pravatsyati sukhaṃ vane // //",
    "GE09ram_02su:ram_32.8a": "bharataś ca mahābāhur ayodhyāṃ pālayiṣyati /",
    "GE09ram_02su:ram_32.8b": "sarvakāmaiḥ punaḥ śrīmān rāmaḥ saṃsādhyatām iti // //",
    "GE09ram_02su:ram_32.9a": "evaṃ bruvati kākutsthe kaikeyyā bhayam āgatam /",
    "GE09ram_02su:ram_32.9b": "mukhaṃ cāpy agamacchoṣaṃ svaraś cāpi nyarudhyata // //",
    "GE09ram_02su:ram_32.9c": "sā viṣaṇṇā ca saṃtrastā kaikeyī vākyam abravīt /",
    "GE09ram_02su:ram_32.10a": "rājyaṃ gatajanaṃ sādho pītamaṇḍāṃ surām iva /",
    "GE09ram_02su:ram_32.10b": "nirāsvādyatamaṃ śūnyaṃ bharato nābhipatsyate // //",
    "GE09ram_02su:ram_32.10c": "kaikeyyāṃ muktalajjāyāṃ vadantyām atidāruṇam /",
    "GE09ram_02su:ram_32.11a": "rājā daśaratho vākyam uvācāyatalocanām /",
    "GE09ram_02su:ram_32.11b": "vahantaṃ kiṃ tudasi māṃ niyujya dhuri māhite // //",
    "GE09ram_02su:ram_32.11c": "kaikeyī dviguṇaṃ kruddhā rājānam idam abravīt /",
    "GE09ram_02su:ram_32.12a": "tavaiva vaṃśe sagaro jyeṣṭhaṃ putram upārudhat /",
    "GE09ram_02su:ram_32.12b": "asamañja iti khyātaṃ tathāyaṃ gantum arhati // //",
    "GE09ram_02su:ram_32.13a": "evam ukto dhig ity eva rājā daśaratho 'bravīt /",
    "GE09ram_02su:ram_32.13b": "vrīḍitaś ca janaḥ sarvaḥ sā ca tan nāvabudhyata // //",
    "GE09ram_02su:ram_32.14a": "tatra vṛddho mahāmātraḥ siddhārtho nāma nāmataḥ /",
    "GE09ram_02su:ram_32.14b": "śucir bahumato rājñaḥ kaikeyīm idam abravīt // //",
    "GE09ram_02su:ram_32.15a": "asamañjo gṛhītvā tu krīḍitaḥ pathi dārakān /",
    "GE09ram_02su:ram_32.15b": "sarayvāḥ prakṣipann apsu ramate tena durmatiḥ // //",
    "GE09ram_02su:ram_32.16a": "taṃ dṛṣṭvā nāgarāḥ sarve kruddhā rājānam abruvan /",
    "GE09ram_02su:ram_32.16b": "asamañjaṃ vṛṇīṣvaikam asmān vā rāṣṭravardhana // //",
    "GE09ram_02su:ram_32.17a": "tān uvāca tato rājā kiṃnimittam idaṃ bhayam /",
    "GE09ram_02su:ram_32.17b": "tāś cāpi rājñā saṃpṛṣṭā vākyaṃ prakṛtayo 'bruvan // //",
    "GE09ram_02su:ram_32.18a": "krīḍitas tv eṣa naḥ putrān bālān udbhrāntacetanaḥ /",
    "GE09ram_02su:ram_32.18b": "sarayvāṃ prakṣipan maurkhyād atulāṃ prītim aśnute // //",
    "GE09ram_02su:ram_32.19a": "sa tāsāṃ vacanaṃ śrutvā prakṛtīnāṃ narādhipa /",
    "GE09ram_02su:ram_32.19b": "taṃ tatyājāhitaṃ putraṃ tāsāṃ priyacikīrṣayā // //",
    "GE09ram_02su:ram_32.20a": "ity evam atyajad rājā sagaro vai sudhārmikaḥ /",
    "GE09ram_02su:ram_32.20b": "rāmaḥ kim akarot pāpaṃ yenaivam uparudhyate // //",
    "GE09ram_02su:ram_32.21a": "śrutvā tu siddhārthavaco rājā śrāntatarasvanaḥ /",
    "GE09ram_02su:ram_32.21b": "śokopahatayā vācā kaikeyīm idam abravīt // //",
    "GE09ram_02su:ram_32.21c": "anuvrajiṣyāmy aham adya rāmaṃ rājyaṃ parityajya sukhaṃ dhanaṃ ca /",
    "GE09ram_02su:ram_32.21d": "sahaiva rājñā bharatena ca tvaṃ yathā sukhaṃ bhuṅkṣva cirāya rājyam //",
    "GE09ram_02su:ram_33": "Rāmāyaṇa, Ayodhyākāṇḍa, 33",
    "GE09ram_02su:ram_33.1a": "mahāmātravacaḥ śrutvā rāmo daśarathaṃ tadā /",
    "GE09ram_02su:ram_33.1b": "anvabhāṣata vākyaṃ tu vinayajño vinītavat // //",
    "GE09ram_02su:ram_33.2a": "tyaktabhogasya me rājan vane vanyena jīvataḥ /",
    "GE09ram_02su:ram_33.2b": "kiṃ kāryam anuyātreṇa tyaktasaṅgasya sarvataḥ // //",
    "GE09ram_02su:ram_33.3a": "yo hi dattvā dvipaśreṣṭhaṃ kakṣyāyāṃ kurute manaḥ /",
    "GE09ram_02su:ram_33.3b": "rajjusnehena kiṃ tasya tyajataḥ kuñjarottamam // //",
    "GE09ram_02su:ram_33.4a": "tathā mama satāṃ śreṣṭha kiṃ dhvajinyā jagatpate /",
    "GE09ram_02su:ram_33.4b": "sarvāṇy evānujānāmi cīrāṇy evānayantu me // //",
    "GE09ram_02su:ram_33.5a": "khanitrapiṭake cobhe mamānayata gacchataḥ /",
    "GE09ram_02su:ram_33.5b": "caturdaśa vane vāsaṃ varṣāṇi vasato mama // //",
    "GE09ram_02su:ram_33.6a": "atha cīrāṇi kaikeyī svayam āhṛtya rāghavam /",
    "GE09ram_02su:ram_33.6b": "uvāca paridhatsveti janaughe nirapatrapā // //",
    "GE09ram_02su:ram_33.7a": "sa cīre puruṣavyāghraḥ kaikeyyāḥ pratigṛhya te /",
    "GE09ram_02su:ram_33.7b": "sūkṣmavastram avakṣipya munivastrāṇy avasta ha // //",
    "GE09ram_02su:ram_33.8a": "lakṣmaṇaś cāpi tatraiva vihāya vasane śubhe /",
    "GE09ram_02su:ram_33.8b": "tāpasāc chādane caiva jagrāha pitur agrataḥ // //",
    "GE09ram_02su:ram_33.9a": "athātmaparidhānārthaṃ sītā kauśeyavāsinī /",
    "GE09ram_02su:ram_33.9b": "samīkṣya cīraṃ saṃtrastā pṛṣatī vāgurām iva // //",
    "GE09ram_02su:ram_33.9c": "sā vyapatrapamāṇeva pratigṛhya ca durmanāḥ /",
    "GE09ram_02su:ram_33.10a": "gandharvarājapratimaṃ bhartāram idam abravīt /",
    "GE09ram_02su:ram_33.10b": "kathaṃ nu cīraṃ badhnanti munayo vanavāsinaḥ // //",
    "GE09ram_02su:ram_33.11a": "kṛtvā kaṇṭhe ca sā cīram ekam ādāya pāṇinā /",
    "GE09ram_02su:ram_33.11b": "tasthau hy akuśalā tatra vrīḍitā janakātmajā // //",
    "GE09ram_02su:ram_33.12a": "tasyās tat kṣipram āgamya rāmo dharmabhṛtāṃ varaḥ /",
    "GE09ram_02su:ram_33.12b": "cīraṃ babandha sītāyāḥ kauśeyasyopari svayam // //",
    "GE09ram_02su:ram_33.13a": "tasyāṃ cīraṃ vasānāyāṃ nāthavatyām anāthavat /",
    "GE09ram_02su:ram_33.13b": "pracukrośa janaḥ sarvo dhik tvāṃ daśarathaṃ tv iti // //",
    "GE09ram_02su:ram_33.14a": "sa niḥśvasyoṣṇam aikṣvākas tāṃ bhāryām idam abravīt /",
    "GE09ram_02su:ram_33.14b": "kaikeyi kuśacīreṇa na sītā gantum arhati // //",
    "GE09ram_02su:ram_33.15a": "nanu paryāptam etat te pāpe rāmavivāsanam /",
    "GE09ram_02su:ram_33.15b": "kim ebhiḥ kṛpaṇair bhūyaḥ pātakair api te kṛtaiḥ // //",
    "GE09ram_02su:ram_33.16a": "evaṃ bruvantaṃ pitaraṃ rāmaḥ samprasthito vanam /",
    "GE09ram_02su:ram_33.16b": "avākśirasam āsīnam idaṃ vacanam abravīt // //",
    "GE09ram_02su:ram_33.17a": "iyaṃ dhārmika kausalyā mama mātā yaśasvinī /",
    "GE09ram_02su:ram_33.17b": "vṛddhā cākṣudraśīlā ca na ca tvāṃ devagarhite // //",
    "GE09ram_02su:ram_33.18a": "mayā vihīnāṃ varada prapannāṃ śokasāgaram /",
    "GE09ram_02su:ram_33.18b": "adṛṣṭapūrvavyasanāṃ bhūyaḥ saṃmantum arhasi // //",
    "GE09ram_02su:ram_33.18c": "imāṃ mahendropamajātagarbhiṇīṃ tathā vidhātuṃ jananīṃ mamārhasi /",
    "GE09ram_02su:ram_33.18d": "yathā vanasthe mayi śokakarśitā na jīvitaṃ nyasya yamakṣayaṃ vrajet //",
    "GE09ram_02su:ram_34": "Rāmāyaṇa, Ayodhyākāṇḍa, 34",
    "GE09ram_02su:ram_34.1a": "rāmasya tu vacaḥ śrutvā muniveṣadharaṃ ca tam /",
    "GE09ram_02su:ram_34.1b": "samīkṣya saha bhāryābhī rājā vigatacetanaḥ // //",
    "GE09ram_02su:ram_34.2a": "nainaṃ duḥkhena saṃtaptaḥ pratyavaikṣata rāghavam /",
    "GE09ram_02su:ram_34.2b": "na cainam abhisamprekṣya pratyabhāṣata durmanāḥ // //",
    "GE09ram_02su:ram_34.3a": "sa muhūrtam ivāsaṃjño duḥkhitaś ca mahīpatiḥ /",
    "GE09ram_02su:ram_34.3b": "vilalāpa mahābāhū rāmam evānucintayan // //",
    "GE09ram_02su:ram_34.4a": "manye khalu mayā pūrvaṃ vivatsā bahavaḥ kṛtāḥ /",
    "GE09ram_02su:ram_34.4b": "prāṇino hiṃsitā vāpi tasmād idam upasthitam // //",
    "GE09ram_02su:ram_34.5a": "na tv evānāgate kāle dehāc cyavati jīvitam /",
    "GE09ram_02su:ram_34.5b": "kaikeyyā kliśyamānasya mṛtyur mama na vidyate // //",
    "GE09ram_02su:ram_34.6a": "yo 'haṃ pāvakasaṃkāśaṃ paśyāmi purataḥ sthitam /",
    "GE09ram_02su:ram_34.6b": "vihāya vasane sūkṣme tāpasācchādam ātmajam // //",
    "GE09ram_02su:ram_34.7a": "ekasyāḥ khalu kaikeyyāḥ kṛte 'yaṃ kliśyate janaḥ /",
    "GE09ram_02su:ram_34.7b": "svārthe prayatamānāyāḥ saṃśritya nikṛtiṃ tv imām // //",
    "GE09ram_02su:ram_34.8a": "evam uktvā tu vacanaṃ bāṣpeṇa pihitendriyaḥ /",
    "GE09ram_02su:ram_34.8b": "rāmeti sakṛd evoktvā vyāhartuṃ na śaśāka ha // //",
    "GE09ram_02su:ram_34.9a": "saṃjñāṃ tu pratilabhyaiva muhūrtāt sa mahīpatiḥ /",
    "GE09ram_02su:ram_34.9b": "netrābhyām aśrupūrṇābhyāṃ sumantram idam abravīt // //",
    "GE09ram_02su:ram_34.10a": "aupavāhyaṃ rathaṃ yuktvā tvam āyāhi hayottamaiḥ /",
    "GE09ram_02su:ram_34.10b": "prāpayainaṃ mahābhāgam ito janapadāt param // //",
    "GE09ram_02su:ram_34.11a": "evaṃ manye guṇavatāṃ guṇānāṃ phalam ucyate /",
    "GE09ram_02su:ram_34.11b": "pitrā mātrā ca yat sādhur vīro nirvāsyate vanam // //",
    "GE09ram_02su:ram_34.12a": "rājño vacanam ājñāya sumantraḥ śīghravikramaḥ /",
    "GE09ram_02su:ram_34.12b": "yojayitvāyayau tatra ratham aśvair alaṃkṛtam // //",
    "GE09ram_02su:ram_34.13a": "taṃ rathaṃ rājaputrāya sūtaḥ kanakabhūṣitam /",
    "GE09ram_02su:ram_34.13b": "ācacakṣe 'ñjaliṃ kṛtvā yuktaṃ paramavājibhiḥ // //",
    "GE09ram_02su:ram_34.14a": "rājā satvaram āhūya vyāpṛtaṃ vittasaṃcaye /",
    "GE09ram_02su:ram_34.14b": "uvāca deśakālajño niścitaṃ sarvataḥ śuci // //",
    "GE09ram_02su:ram_34.15a": "vāsāṃsi ca mahārhāṇi bhūṣaṇāni varāṇi ca /",
    "GE09ram_02su:ram_34.15b": "varṣāṇy etāni saṃkhyāya vaidehyāḥ kṣipram ānaya // //",
    "GE09ram_02su:ram_34.16a": "narendreṇaivam uktas tu gatvā kośagṛhaṃ tataḥ /",
    "GE09ram_02su:ram_34.16b": "prāyacchat sarvam āhṛtya sītāyai kṣipram eva tat // //",
    "GE09ram_02su:ram_34.17a": "sā sujātā sujātāni vaidehī prasthitā vanam /",
    "GE09ram_02su:ram_34.17b": "bhūṣayāmāsa gātrāṇi tair vicitrair vibhūṣaṇaiḥ // //",
    "GE09ram_02su:ram_34.18a": "vyarājayata vaidehī veśma tat suvibhūṣitā /",
    "GE09ram_02su:ram_34.18b": "udyato 'ṃśumataḥ kāle khaṃ prabheva vivasvataḥ // //",
    "GE09ram_02su:ram_34.19a": "tāṃ bhujābhyāṃ pariṣvajya śvaśrūr vacanam abravīt /",
    "GE09ram_02su:ram_34.19b": "anācarantīṃ kṛpaṇaṃ mūrdhny upāghrāya maithilīm // //",
    "GE09ram_02su:ram_34.20a": "asatyaḥ sarvaloke 'smin satataṃ satkṛtāḥ priyaiḥ /",
    "GE09ram_02su:ram_34.20b": "bhartāraṃ nānumanyante vinipātagataṃ striyaḥ // //",
    "GE09ram_02su:ram_34.21a": "sa tvayā nāvamantavyaḥ putraḥ pravrājito mama /",
    "GE09ram_02su:ram_34.21b": "tava daivatam astv eṣa nirdhanaḥ sadhano 'pi vā // //",
    "GE09ram_02su:ram_34.22a": "vijñāya vacanaṃ sītā tasyā dharmārthasaṃhitam /",
    "GE09ram_02su:ram_34.22b": "kṛtāñjalir uvācedaṃ śvaśrūm abhimukhe sthitā // //",
    "GE09ram_02su:ram_34.23a": "kariṣye sarvam evāham āryā yad anuśāsti mām /",
    "GE09ram_02su:ram_34.23b": "abhijñāsmi yathā bhartur vartitavyaṃ śrutaṃ ca me // //",
    "GE09ram_02su:ram_34.24a": "na mām asajjanenāryā samānayitum arhati /",
    "GE09ram_02su:ram_34.24b": "dharmād vicalituṃ nāham alaṃ candrād iva prabhā // //",
    "GE09ram_02su:ram_34.25a": "nātantrī vādyate vīṇā nācakro vartate rathaḥ /",
    "GE09ram_02su:ram_34.25b": "nāpatiḥ sukham edhate yā syād api śatātmajā // //",
    "GE09ram_02su:ram_34.26a": "mitaṃ dadāti hi pitā mitaṃ mātā mitaṃ sutaḥ /",
    "GE09ram_02su:ram_34.26b": "amitasya hi dātāraṃ bhartāraṃ kā na pūjayet // //",
    "GE09ram_02su:ram_34.27a": "sāham evaṃgatā śreṣṭhā śrutadharmaparāvarā /",
    "GE09ram_02su:ram_34.27b": "ārye kim avamanyeyaṃ strīṇāṃ bhartā hi daivatam // //",
    "GE09ram_02su:ram_34.28a": "sītāyā vacanaṃ śrutvā kausalyā hṛdayaṃgamam /",
    "GE09ram_02su:ram_34.28b": "śuddhasattvā mumocāśru sahasā duḥkhaharṣajam // //",
    "GE09ram_02su:ram_34.29a": "tāṃ prāñjalir abhikramya mātṛmadhye 'tisatkṛtām /",
    "GE09ram_02su:ram_34.29b": "rāmaḥ paramadharmajño mātaraṃ vākyam abravīt // //",
    "GE09ram_02su:ram_34.30a": "amba mā duḥkhitā bhūs tvaṃ paśya tvaṃ pitaraṃ mama /",
    "GE09ram_02su:ram_34.30b": "kṣayo hi vanavāsasya kṣipram eva bhaviṣyati // //",
    "GE09ram_02su:ram_34.31a": "suptāyās te gamiṣyanti navavarṣāṇi pañca ca /",
    "GE09ram_02su:ram_34.31b": "sā samagram iha prāptaṃ māṃ drakṣyasi suhṛdvṛtam // //",
    "GE09ram_02su:ram_34.32a": "etāvad abhinītārtham uktvā sa jananīṃ vacaḥ /",
    "GE09ram_02su:ram_34.32b": "trayaḥ śataśatārdhā hi dadarśāvekṣya mātaraḥ // //",
    "GE09ram_02su:ram_34.33a": "tāś cāpi sa tathaivārtā mātḥn daśarathātmajaḥ /",
    "GE09ram_02su:ram_34.33b": "dharmayuktam idaṃ vākyaṃ nijagāda kṛtāñjaliḥ // //",
    "GE09ram_02su:ram_34.34a": "saṃvāsāt paruṣaṃ kiṃcid ajñānād vāpi yat kṛtam /",
    "GE09ram_02su:ram_34.34b": "tan me samanujānīta sarvāś cāmantrayāmi vaḥ // //",
    "GE09ram_02su:ram_34.35a": "jajñe 'tha tāsāṃ saṃnādaḥ krauñcīnām iva niḥsvanaḥ /",
    "GE09ram_02su:ram_34.35b": "mānavendrasya bhāryāṇām evaṃ vadati rāghave // //",
    "GE09ram_02su:ram_34.36a": "murajapaṇavameghaghoṣavad daśarathaveśma babhūva yat purā /",
    "GE09ram_02su:ram_34.36b": "vilapitaparidevanākulaṃ vyasanagataṃ tad abhūt suduḥkhitam // //",
    "GE09ram_02su:ram_35": "Rāmāyaṇa, Ayodhyākāṇḍa, 35",
    "GE09ram_02su:ram_35.1a": "atha rāmaś ca sītā ca lakṣmaṇaś ca kṛtāñjaliḥ /",
    "GE09ram_02su:ram_35.1b": "upasaṃgṛhya rājānaṃ cakrur dīnāḥ pradakṣiṇam // //",
    "GE09ram_02su:ram_35.2a": "taṃ cāpi samanujñāpya dharmajñaḥ sītayā saha /",
    "GE09ram_02su:ram_35.2b": "rāghavaḥ śokasaṃmūḍho jananīm abhyavādayat // //",
    "GE09ram_02su:ram_35.3a": "anvakṣaṃ lakṣmaṇo bhrātuḥ kausalyām abhyavādayat /",
    "GE09ram_02su:ram_35.3b": "atha mātuḥ sumitrāyā jagrāha caraṇau punaḥ // //",
    "GE09ram_02su:ram_35.4a": "taṃ vandamānaṃ rudatī mātā saumitrim abravīt /",
    "GE09ram_02su:ram_35.4b": "hitakāmā mahābāhuṃ mūrdhny upāghrāya lakṣmaṇam // //",
    "GE09ram_02su:ram_35.5a": "sṛṣṭas tvaṃ vanavāsāya svanuraktaḥ suhṛjjane /",
    "GE09ram_02su:ram_35.5b": "rāme pramādaṃ mā kārṣīḥ putra bhrātari gacchati // //",
    "GE09ram_02su:ram_35.6a": "vyasanī vā samṛddho vā gatir eṣa tavānagha /",
    "GE09ram_02su:ram_35.6b": "eṣa loke satāṃ dharmo yaj jyeṣṭhavaśago bhavet // //",
    "GE09ram_02su:ram_35.7a": "idaṃ hi vṛttam ucitaṃ kulasyāsya sanātanam /",
    "GE09ram_02su:ram_35.7b": "dānaṃ dīkṣā ca yajñeṣu tanutyāgo mṛdheṣu ca // //",
    "GE09ram_02su:ram_35.8a": "rāmaṃ daśarathaṃ viddhi māṃ viddhi janakātmajām /",
    "GE09ram_02su:ram_35.8b": "ayodhyām aṭavīṃ viddhi gaccha tāta yathāsukham // //",
    "GE09ram_02su:ram_35.9a": "tataḥ sumantraḥ kākutsthaṃ prāñjalir vākyam abravīt /",
    "GE09ram_02su:ram_35.9b": "vinīto vinayajñaś ca mātalir vāsavaṃ yathā // //",
    "GE09ram_02su:ram_35.10a": "ratham āroha bhadraṃ te rājaputra mahāyaśaḥ /",
    "GE09ram_02su:ram_35.10b": "kṣipraṃ tvāṃ prāpayiṣyāmi yatra māṃ rāma vakṣyasi // //",
    "GE09ram_02su:ram_35.11a": "caturdaśa hi varṣāṇi vastavyāni vane tvayā /",
    "GE09ram_02su:ram_35.11b": "tāny upakramitavyāni yāni devyāsi coditaḥ // //",
    "GE09ram_02su:ram_35.12a": "taṃ rathaṃ sūryasaṃkāśaṃ sītā hṛṣṭena cetasā /",
    "GE09ram_02su:ram_35.12b": "āruroha varārohā kṛtvālaṃkāram ātmanaḥ // //",
    "GE09ram_02su:ram_35.13a": "tathaivāyudhajātāni bhrātṛbhyāṃ kavacāni ca /",
    "GE09ram_02su:ram_35.13b": "rathopasthe pratinyasya sacarmakaṭhinaṃ ca tat // //",
    "GE09ram_02su:ram_35.14a": "sītātṛtīyān ārūḍhān dṛṣṭvā dhṛṣṭam acodayat /",
    "GE09ram_02su:ram_35.14b": "sumantraḥ saṃmatān aśvān vāyuvegasamāñ jave // //",
    "GE09ram_02su:ram_35.15a": "prayāte tu mahāraṇyaṃ cirarātrāya rāghave /",
    "GE09ram_02su:ram_35.15b": "babhūva nagare mūrchā balamūrchā janasya ca // //",
    "GE09ram_02su:ram_35.16a": "tat samākulasaṃbhrāntaṃ mattasaṃkupitadvipam /",
    "GE09ram_02su:ram_35.16b": "hayaśiñjitanirghoṣaṃ puram āsīn mahāsvanam // //",
    "GE09ram_02su:ram_35.17a": "tataḥ sabālavṛddhā sā purī paramapīḍitā /",
    "GE09ram_02su:ram_35.17b": "rāmam evābhidudrāva gharmārtaḥ salilaṃ yathā // //",
    "GE09ram_02su:ram_35.18a": "pārśvataḥ pṛṣṭhataś cāpi lambamānās tadunmukhāḥ /",
    "GE09ram_02su:ram_35.18b": "bāṣpapūrṇamukhāḥ sarve tam ūcur bhṛśaduḥkhitāḥ // //",
    "GE09ram_02su:ram_35.19a": "saṃyaccha vājināṃ raśmīn sūta yāhi śanaiḥ śanaiḥ /",
    "GE09ram_02su:ram_35.19b": "mukhaṃ drakṣyāmi rāmasya durdarśaṃ no bhaviṣyati // //",
    "GE09ram_02su:ram_35.20a": "āyasaṃ hṛdayaṃ nūnaṃ rāmamātur asaṃśayam /",
    "GE09ram_02su:ram_35.20b": "yad devagarbhapratime vanaṃ yāti na bhidyate // //",
    "GE09ram_02su:ram_35.21a": "kṛtakṛtyā hi vaidehī chāyevānugatā patim /",
    "GE09ram_02su:ram_35.21b": "na jahāti ratā dharme merum arkaprabhā yathā // //",
    "GE09ram_02su:ram_35.22a": "aho lakṣmaṇa siddhārthaḥ satataṃ priyavādinam /",
    "GE09ram_02su:ram_35.22b": "bhrātaraṃ devasaṃkāśaṃ yas tvaṃ paricariṣyasi // //",
    "GE09ram_02su:ram_35.22c": "mahaty eṣā hi te siddhir eṣa cābhyudayo mahān /",
    "GE09ram_02su:ram_35.23a": "eṣa svargasya mārgaś ca yad enam anugacchasi /",
    "GE09ram_02su:ram_35.23b": "evaṃ vadantas te soḍhuṃ na śekur bāṣpam āgatam // //",
    "GE09ram_02su:ram_35.24a": "atha rājā vṛtaḥ strībhir dīnābhir dīnacetanaḥ /",
    "GE09ram_02su:ram_35.24b": "nirjagāma priyaṃ putraṃ drakṣyāmīti bruvan gṛhāt // //",
    "GE09ram_02su:ram_35.25a": "śuśruve cāgrataḥ strīṇāṃ rudantīnāṃ mahāsvanaḥ /",
    "GE09ram_02su:ram_35.25b": "yathā nādaḥ kareṇūnāṃ baddhe mahati kuñjare // //",
    "GE09ram_02su:ram_35.26a": "pitā ca rājā kākutsthaḥ śrīmān sannas tadā babhau /",
    "GE09ram_02su:ram_35.26b": "paripūrṇaḥ śaśī kāle graheṇopapluto yathā // //",
    "GE09ram_02su:ram_35.27a": "tato halahalāśabdo jajñe rāmasya pṛṣṭhataḥ /",
    "GE09ram_02su:ram_35.27b": "narāṇāṃ prekṣya rājānaṃ sīdantaṃ bhṛśaduḥkhitam // //",
    "GE09ram_02su:ram_35.28a": "hā rāmeti janāḥ kecid rāmamāteti cāpare /",
    "GE09ram_02su:ram_35.28b": "antaḥpuraṃ samṛddhaṃ ca krośantaṃ paryadevayan // //",
    "GE09ram_02su:ram_35.28c": "anvīkṣamāṇo rāmas tu viṣaṇṇaṃ bhrāntacetasam /",
    "GE09ram_02su:ram_35.29a": "rājānaṃ mātaraṃ caiva dadarśānugatau pathi /",
    "GE09ram_02su:ram_35.29b": "dharmapāśena saṃkṣiptaḥ prakāśaṃ nābhyudaikṣata // //",
    "GE09ram_02su:ram_35.30a": "padātinau ca yānārhāv aduḥkhārhau sukhocitau /",
    "GE09ram_02su:ram_35.30b": "dṛṣṭvā saṃcodayāmāsa śīghraṃ yāhīti sārathim // //",
    "GE09ram_02su:ram_35.31a": "na hi tat puruṣavyāghro duḥkhadaṃ darśanaṃ pituḥ /",
    "GE09ram_02su:ram_35.31b": "mātuś ca sahituṃ śaktas totrārdita iva dvipaḥ // //",
    "GE09ram_02su:ram_35.31c": "tathā rudantīṃ kausalyāṃ rathaṃ tam anudhāvatīm /",
    "GE09ram_02su:ram_35.32a": "krośantīṃ rāma rāmeti hā sīte lakṣmaṇeti ca /",
    "GE09ram_02su:ram_35.32b": "asakṛt praikṣata tadā nṛtyantīm iva mātaram // //",
    "GE09ram_02su:ram_35.33a": "tiṣṭheti rājā cukrośa yāhi yāhīti rāghavaḥ /",
    "GE09ram_02su:ram_35.33b": "sumantrasya babhūvātmā cakrayor iva cāntarā // //",
    "GE09ram_02su:ram_35.34a": "nāśrauṣam iti rājānam upālabdho 'pi vakṣyasi /",
    "GE09ram_02su:ram_35.34b": "ciraṃ duḥkhasya pāpiṣṭham iti rāmas tam abravīt // //",
    "GE09ram_02su:ram_35.35a": "rāmasya sa vacaḥ kurvann anujñāpya ca taṃ janam /",
    "GE09ram_02su:ram_35.35b": "vrajato 'pi hayāñ śīghraṃ codayāmāsa sārathiḥ // //",
    "GE09ram_02su:ram_35.36a": "nyavartata jano rājño rāmaṃ kṛtvā pradakṣiṇam /",
    "GE09ram_02su:ram_35.36b": "manasāpy aśruvegaiś ca na nyavartata mānuṣam // //",
    "GE09ram_02su:ram_35.37a": "yam icchet punar āyāntaṃ nainaṃ dūram anuvrajet /",
    "GE09ram_02su:ram_35.37b": "ity amātyā mahārājam ūcur daśarathaṃ vacaḥ // //",
    "GE09ram_02su:ram_35.37c": "teṣāṃ vacaḥ sarvaguṇopapannaṃ prasvinnagātraḥ praviṣaṇṇarūpaḥ /",
    "GE09ram_02su:ram_35.37d": "niśamya rājā kṛpaṇaḥ sabhāryo vyavasthitas taṃ sutam īkṣamāṇaḥ //",
    "GE09ram_02su:ram_36": "Rāmāyaṇa, Ayodhyākāṇḍa, 36",
    "GE09ram_02su:ram_36.1a": "tasmiṃs tu puruṣavyāghre niṣkrāmati kṛtāñjalau /",
    "GE09ram_02su:ram_36.1b": "ārtaśabdo hi saṃjajñe strīṇām antaḥpure mahān // //",
    "GE09ram_02su:ram_36.2a": "anāthasya janasyāsya durbalasya tapasvinaḥ /",
    "GE09ram_02su:ram_36.2b": "yo gatiḥ śaraṇaṃ cāsīt sa nāthaḥ kva nu gacchati // //",
    "GE09ram_02su:ram_36.3a": "na krudhyaty abhiśasto 'pi krodhanīyāni varjayan /",
    "GE09ram_02su:ram_36.3b": "kruddhān prasādayan sarvān samaduḥkhaḥ kva gacchati // //",
    "GE09ram_02su:ram_36.4a": "kausalyāyāṃ mahātejā yathā mātari vartate /",
    "GE09ram_02su:ram_36.4b": "tathā yo vartate 'smāsu mahātmā kva nu gacchati // //",
    "GE09ram_02su:ram_36.5a": "kaikeyyā kliśyamānena rājñā saṃcodito vanam /",
    "GE09ram_02su:ram_36.5b": "paritrātā janasyāsya jagataḥ kva nu gacchati // //",
    "GE09ram_02su:ram_36.6a": "aho niścetano rājā jīvalokasya sampriyam /",
    "GE09ram_02su:ram_36.6b": "dharmyaṃ satyavrataṃ rāmaṃ vanavāse pravatsyati // //",
    "GE09ram_02su:ram_36.7a": "iti sarvā mahiṣyas tā vivatsā iva dhenavaḥ /",
    "GE09ram_02su:ram_36.7b": "ruruduś caiva duḥkhārtāḥ sasvaraṃ ca vicukruśuḥ // //",
    "GE09ram_02su:ram_36.8a": "sa tam antaḥpure ghoram ārtaśabdaṃ mahīpatiḥ /",
    "GE09ram_02su:ram_36.8b": "putraśokābhisaṃtaptaḥ śrutvā cāsīt suduḥkhitaḥ // //",
    "GE09ram_02su:ram_36.9a": "nāgnihotrāṇy ahūyanta sūryaś cāntaradhīyata /",
    "GE09ram_02su:ram_36.9b": "vyasṛjan kavalān nāgā gāvo vatsān na pāyayan // //",
    "GE09ram_02su:ram_36.10a": "triśaṅkur lohitāṅgaś ca bṛhaspatibudhāv api /",
    "GE09ram_02su:ram_36.10b": "dāruṇāḥ somam abhyetya grahāḥ sarve vyavasthitāḥ // //",
    "GE09ram_02su:ram_36.11a": "nakṣatrāṇi gatārcīṃṣi grahāś ca gatatejasaḥ /",
    "GE09ram_02su:ram_36.11b": "viśākhāś ca sadhūmāś ca nabhasi pracakāśire // //",
    "GE09ram_02su:ram_36.12a": "akasmān nāgaraḥ sarvo jano dainyam upāgamat /",
    "GE09ram_02su:ram_36.12b": "āhāre vā vihāre vā na kaścid akaron manaḥ // //",
    "GE09ram_02su:ram_36.13a": "bāṣpaparyākulamukho rājamārgagato janaḥ /",
    "GE09ram_02su:ram_36.13b": "na hṛṣṭo lakṣyate kaścit sarvaḥ śokaparāyaṇaḥ // //",
    "GE09ram_02su:ram_36.14a": "na vāti pavanaḥ śīto na śaśī saumyadarśanaḥ /",
    "GE09ram_02su:ram_36.14b": "na sūryas tapate lokaṃ sarvaṃ paryākulaṃ jagat // //",
    "GE09ram_02su:ram_36.15a": "anarthinaḥ sutāḥ strīṇāṃ bhartāro bhrātaras tathā /",
    "GE09ram_02su:ram_36.15b": "sarve sarvaṃ parityajya rāmam evānvacintayan // //",
    "GE09ram_02su:ram_36.16a": "ye tu rāmasya suhṛdaḥ sarve te mūḍhacetasaḥ /",
    "GE09ram_02su:ram_36.16b": "śokabhāreṇa cākrāntāḥ śayanaṃ na jahus tadā // //",
    "GE09ram_02su:ram_36.16c": "tatas tv ayodhyā rahitā mahātmanā puraṃdareṇeva mahī saparvatā /",
    "GE09ram_02su:ram_36.16d": "cacāla ghoraṃ bhayabhārapīḍitā sanāgayodhāśvagaṇā nanāda ca //",
    "GE09ram_02su:ram_37": "Rāmāyaṇa, Ayodhyākāṇḍa, 37",
    "GE09ram_02su:ram_37.1a": "yāvat tu niryatas tasya rajorūpam adṛśyata /",
    "GE09ram_02su:ram_37.1b": "naivekṣvākuvaras tāvat saṃjahārātmacakṣuṣī // //",
    "GE09ram_02su:ram_37.2a": "yāvad rājā priyaṃ putraṃ paśyaty atyantadhārmikam /",
    "GE09ram_02su:ram_37.2b": "tāvad vyavardhatevāsya dharaṇyāṃ putradarśane // //",
    "GE09ram_02su:ram_37.3a": "na paśyati rajo 'py asya yadā rāmasya bhūmipaḥ /",
    "GE09ram_02su:ram_37.3b": "tadārtaś ca viṣaṇṇaś ca papāta dharaṇītale // //",
    "GE09ram_02su:ram_37.4a": "tasya dakṣiṇam anvagāt kausalyā bāhum aṅganā /",
    "GE09ram_02su:ram_37.4b": "vāmaṃ cāsyānvagāt pārśvaṃ kaikeyī bharatapriyā // //",
    "GE09ram_02su:ram_37.5a": "tāṃ nayena ca sampanno dharmeṇa vinayena ca /",
    "GE09ram_02su:ram_37.5b": "uvāca rājā kaikeyīṃ samīkṣya vyathitendriyaḥ // //",
    "GE09ram_02su:ram_37.6a": "kaikeyi mā mamāṅgāni sprākṣīs tvaṃ duṣṭacāriṇī /",
    "GE09ram_02su:ram_37.6b": "na hi tvāṃ draṣṭum icchāmi na bhāryā na ca bāndhavī // //",
    "GE09ram_02su:ram_37.7a": "ye ca tvām upajīvanti nāhaṃ teṣāṃ na te mama /",
    "GE09ram_02su:ram_37.7b": "kevalārthaparāṃ hi tvāṃ tyaktadharmāṃ tyajāmy aham // //",
    "GE09ram_02su:ram_37.8a": "agṛhṇāṃ yac ca te pāṇim agniṃ paryaṇayaṃ ca yat /",
    "GE09ram_02su:ram_37.8b": "anujānāmi tat sarvam asmiṃl loke paratra ca // //",
    "GE09ram_02su:ram_37.9a": "bharataś cet pratītaḥ syād rājyaṃ prāpyedam avyayam /",
    "GE09ram_02su:ram_37.9b": "yan me sa dadyāt pitrarthaṃ mā mā tad dattam āgamat // //",
    "GE09ram_02su:ram_37.10a": "atha reṇusamuddhvastaṃ tam utthāpya narādhipam /",
    "GE09ram_02su:ram_37.10b": "nyavartata tadā devī kausalyā śokakarśitā // //",
    "GE09ram_02su:ram_37.11a": "hatveva brāhmaṇaṃ kāmāt spṛṣṭvāgnim iva pāṇinā /",
    "GE09ram_02su:ram_37.11b": "anvatapyata dharmātmā putraṃ saṃcintya tāpasam // //",
    "GE09ram_02su:ram_37.12a": "nivṛtyaiva nivṛtyaiva sīdato rathavartmasu /",
    "GE09ram_02su:ram_37.12b": "rājño nātibabhau rūpaṃ grastasyāṃśumato yathā // //",
    "GE09ram_02su:ram_37.13a": "vilalāpa ca duḥkhārtaḥ priyaṃ putram anusmaran /",
    "GE09ram_02su:ram_37.13b": "nagarāntam anuprāptaṃ buddhvā putram athābravīt // //",
    "GE09ram_02su:ram_37.14a": "vāhanānāṃ ca mukhyānāṃ vahatāṃ taṃ mamātmajam /",
    "GE09ram_02su:ram_37.14b": "padāni pathi dṛśyante sa mahātmā na dṛśyate // //",
    "GE09ram_02su:ram_37.15a": "sa nūnaṃ kvacid evādya vṛkṣamūlam upāśritaḥ /",
    "GE09ram_02su:ram_37.15b": "kāṣṭhaṃ vā yadi vāśmānam upadhāya śayiṣyate // //",
    "GE09ram_02su:ram_37.16a": "utthāsyati ca medinyāḥ kṛpaṇaḥ pāṃśuguṇṭhitaḥ /",
    "GE09ram_02su:ram_37.16b": "viniḥśvasan prasravaṇāt kareṇūnām ivarṣabhaḥ // //",
    "GE09ram_02su:ram_37.17a": "drakṣyanti nūnaṃ puruṣā dīrghabāhuṃ vanecarāḥ /",
    "GE09ram_02su:ram_37.17b": "rāmam utthāya gacchantaṃ lokanātham anāthavat // //",
    "GE09ram_02su:ram_37.18a": "sakāmā bhava kaikeyi vidhavā rājyam āvasa /",
    "GE09ram_02su:ram_37.18b": "na hi taṃ puruṣavyāghraṃ vinā jīvitum utsahe // //",
    "GE09ram_02su:ram_37.19a": "ity evaṃ vilapan rājā janaughenābhisaṃvṛtaḥ /",
    "GE09ram_02su:ram_37.19b": "apasnāta ivāriṣṭaṃ praviveśa purottamam // //",
    "GE09ram_02su:ram_37.20a": "śūnyacatvaraveśmāntāṃ saṃvṛtāpaṇadevatām /",
    "GE09ram_02su:ram_37.20b": "klāntadurbaladuḥkhārtāṃ nātyākīrṇamahāpathām // //",
    "GE09ram_02su:ram_37.21a": "tām avekṣya purīṃ sarvāṃ rāmam evānucintayan /",
    "GE09ram_02su:ram_37.21b": "vilapan prāviśad rājā gṛhaṃ sūrya ivāmbudam // //",
    "GE09ram_02su:ram_37.22a": "mahāhradam ivākṣobhyaṃ suparṇena hṛtoragam /",
    "GE09ram_02su:ram_37.22b": "rāmeṇa rahitaṃ veśma vaidehyā lakṣmaṇena ca // //",
    "GE09ram_02su:ram_37.23a": "kausalyāyā gṛhaṃ śīghraṃ rāmamātur nayantu mām /",
    "GE09ram_02su:ram_37.23b": "iti bruvantaṃ rājānam anayan dvāradarśinaḥ // //",
    "GE09ram_02su:ram_37.24a": "tatas tatra praviṣṭasya kausalyāyā niveśanam /",
    "GE09ram_02su:ram_37.24b": "adhiruhyāpi śayanaṃ babhūva lulitaṃ manaḥ // //",
    "GE09ram_02su:ram_37.25a": "tac ca dṛṣṭvā mahārājo bhujam udyamya vīryavān /",
    "GE09ram_02su:ram_37.25b": "uccaiḥ svareṇa cukrośa hā rāghava jahāsi mām // //",
    "GE09ram_02su:ram_37.26a": "sukhitā bata taṃ kālaṃ jīviṣyanti narottamāḥ /",
    "GE09ram_02su:ram_37.26b": "pariṣvajanto ye rāmaṃ drakṣyanti punar āgatam // //",
    "GE09ram_02su:ram_37.27a": "na tvāṃ paśyāmi kausalye sādhu māṃ pāṇinā spṛśa /",
    "GE09ram_02su:ram_37.27b": "rāmaṃ me 'nugatā dṛṣṭir adyāpi na nivartate // //",
    "GE09ram_02su:ram_37.28a": "taṃ rāmam evānuvicintayantaṃ samīkṣya devī śayane narendram /",
    "GE09ram_02su:ram_37.28b": "upopaviśyādhikam ārtarūpā viniḥśvasantī vilalāpa kṛcchram // //",
    "GE09ram_02su:ram_38": "Rāmāyaṇa, Ayodhyākāṇḍa, 38",
    "GE09ram_02su:ram_38.1a": "tataḥ samīkṣya śayane sannaṃ śokena pārthivam /",
    "GE09ram_02su:ram_38.1b": "kausalyā putraśokārtā tam uvāca mahīpatim // //",
    "GE09ram_02su:ram_38.2a": "rāghavo naraśārdūla viṣam uptvā dvijihvavat /",
    "GE09ram_02su:ram_38.2b": "vicariṣyati kaikeyī nirmukteva hi pannagī // //",
    "GE09ram_02su:ram_38.3a": "vivāsya rāmaṃ subhagā labdhakāmā samāhitā /",
    "GE09ram_02su:ram_38.3b": "trāsayiṣyati māṃ bhūyo duṣṭāhir iva veśmani // //",
    "GE09ram_02su:ram_38.4a": "atha sma nagare rāmaś caran bhaikṣaṃ gṛhe vaset /",
    "GE09ram_02su:ram_38.4b": "kāmakāro varaṃ dātum api dāsaṃ mamātmajam // //",
    "GE09ram_02su:ram_38.5a": "pātayitvā tu kaikeyyā rāmaṃ sthānād yatheṣṭataḥ /",
    "GE09ram_02su:ram_38.5b": "pradiṣṭo rakṣasāṃ bhāgaḥ parvaṇīvāhitāgninā // //",
    "GE09ram_02su:ram_38.6a": "gajarājagatir vīro mahābāhur dhanurdharaḥ /",
    "GE09ram_02su:ram_38.6b": "vanam āviśate nūnaṃ sabhāryaḥ sahalakṣmaṇaḥ // //",
    "GE09ram_02su:ram_38.7a": "vane tv adṛṣṭaduḥkhānāṃ kaikeyyānumate tvayā /",
    "GE09ram_02su:ram_38.7b": "tyaktānāṃ vanavāsāya kā nv avasthā bhaviṣyati // //",
    "GE09ram_02su:ram_38.8a": "te ratnahīnās taruṇāḥ phalakāle vivāsitāḥ /",
    "GE09ram_02su:ram_38.8b": "kathaṃ vatsyanti kṛpaṇāḥ phalamūlaiḥ kṛtāśanāḥ // //",
    "GE09ram_02su:ram_38.9a": "apīdānīṃ sa kālaḥ syān mama śokakṣayaḥ śivaḥ /",
    "GE09ram_02su:ram_38.9b": "sabhāryaṃ yat saha bhrātrā paśyeyam iha rāghavam // //",
    "GE09ram_02su:ram_38.10a": "śrutvaivopasthitau vīrau kadāyodhyā bhaviṣyati /",
    "GE09ram_02su:ram_38.10b": "yaśasvinī hṛṣṭajanā sūcchritadhvajamālinī // //",
    "GE09ram_02su:ram_38.11a": "kadā prekṣya naravyāghrāv araṇyāt punarāgatau /",
    "GE09ram_02su:ram_38.11b": "nandiṣyati purī hṛṣṭā samudra iva parvaṇi // //",
    "GE09ram_02su:ram_38.12a": "kadāyodhyāṃ mahābāhuḥ purīṃ vīraḥ pravekṣyati /",
    "GE09ram_02su:ram_38.12b": "puraskṛtya rathe sītāṃ vṛṣabho govadhūm iva // //",
    "GE09ram_02su:ram_38.13a": "kadā prāṇisahasrāṇi rājamārge mamātmajau /",
    "GE09ram_02su:ram_38.13b": "lājair avakariṣyanti praviśantāv ariṃdamau // //",
    "GE09ram_02su:ram_38.14a": "kadā sumanasaḥ kanyā dvijātīnāṃ phalāni ca /",
    "GE09ram_02su:ram_38.14b": "pradiśantyaḥ purīṃ hṛṣṭāḥ kariṣyanti pradakṣiṇam // //",
    "GE09ram_02su:ram_38.15a": "kadā pariṇato buddhyā vayasā cāmaraprabhaḥ /",
    "GE09ram_02su:ram_38.15b": "abhyupaiṣyati dharmajñas trivarṣa iva māṃ lalan // //",
    "GE09ram_02su:ram_38.16a": "niḥsaṃśayaṃ mayā manye purā vīra kadaryayā /",
    "GE09ram_02su:ram_38.16b": "pātu kāmeṣu vatseṣu mātḥṇāṃ śātitāḥ stanāḥ // //",
    "GE09ram_02su:ram_38.17a": "sāhaṃ gaur iva siṃhena vivatsā vatsalā kṛtā /",
    "GE09ram_02su:ram_38.17b": "kaikeyyā puruṣavyāghra bālavatseva gaur balāt // //",
    "GE09ram_02su:ram_38.18a": "na hi tāvad guṇair juṣṭaṃ sarvaśāstraviśāradam /",
    "GE09ram_02su:ram_38.18b": "ekaputrā vinā putram ahaṃ jīvitum utsahe // //",
    "GE09ram_02su:ram_38.19a": "na hi me jīvite kiṃcit sāmarthyam iha kalpyate /",
    "GE09ram_02su:ram_38.19b": "apaśyantyāḥ priyaṃ putraṃ mahābāhuṃ mahābalam // //",
    "GE09ram_02su:ram_38.19c": "ayaṃ hi māṃ dīpayate samutthitas tanūjaśokaprabhavo hutāśanaḥ /",
    "GE09ram_02su:ram_38.19d": "mahīm imāṃ raśmibhir uttamaprabho yathā nidāghe bhagavān divākaraḥ //",
    "GE09ram_02su:ram_39": "Rāmāyaṇa, Ayodhyākāṇḍa, 39",
    "GE09ram_02su:ram_39.1a": "vilapantīṃ tathā tāṃ tu kausalyāṃ pramadottamām /",
    "GE09ram_02su:ram_39.1b": "idaṃ dharme sthitā dharmyaṃ sumitrā vākyam abravīt // //",
    "GE09ram_02su:ram_39.2a": "tavārye sadguṇair yuktaḥ putraḥ sa puruṣottamaḥ /",
    "GE09ram_02su:ram_39.2b": "kiṃ te vilapitenaivaṃ kṛpaṇaṃ ruditena vā // //",
    "GE09ram_02su:ram_39.3a": "yas tavārye gataḥ putras tyaktvā rājyaṃ mahābalaḥ /",
    "GE09ram_02su:ram_39.3b": "sādhu kurvan mahātmānaṃ pitaraṃ satyavādinām // //",
    "GE09ram_02su:ram_39.4a": "śiṣṭair ācarite samyak śaśvat pretya phalodaye /",
    "GE09ram_02su:ram_39.4b": "rāmo dharme sthitaḥ śreṣṭho na sa śocyaḥ kadācana // //",
    "GE09ram_02su:ram_39.5a": "vartate cottamāṃ vṛttiṃ lakṣmaṇo 'smin sadānaghaḥ /",
    "GE09ram_02su:ram_39.5b": "dayāvān sarvabhūteṣu lābhas tasya mahātmanaḥ // //",
    "GE09ram_02su:ram_39.6a": "araṇyavāse yad duḥkhaṃ jānatī vai sukhocitā /",
    "GE09ram_02su:ram_39.6b": "anugacchati vaidehī dharmātmānaṃ tavātmajam // //",
    "GE09ram_02su:ram_39.7a": "kīrtibhūtāṃ patākāṃ yo loke bhrāmayati prabhuḥ /",
    "GE09ram_02su:ram_39.7b": "damasatyavrataparaḥ kiṃ na prāptas tavātmajaḥ // //",
    "GE09ram_02su:ram_39.8a": "vyaktaṃ rāmasya vijñāya śaucaṃ māhātmyam uttamam /",
    "GE09ram_02su:ram_39.8b": "na gātram aṃśubhiḥ sūryaḥ saṃtāpayitum arhati // //",
    "GE09ram_02su:ram_39.9a": "śivaḥ sarveṣu kāleṣu kānanebhyo viniḥsṛtaḥ /",
    "GE09ram_02su:ram_39.9b": "rāghavaṃ yuktaśītoṣṇaḥ seviṣyati sukho 'nilaḥ // //",
    "GE09ram_02su:ram_39.10a": "śayānam anaghaṃ rātrau pitevābhipariṣvajan /",
    "GE09ram_02su:ram_39.10b": "raśmibhiḥ saṃspṛśañ śītaiś candramā hlādayiṣyati // //",
    "GE09ram_02su:ram_39.11a": "dadau cāstrāṇi divyāni yasmai brahmā mahaujase /",
    "GE09ram_02su:ram_39.11b": "dānavendraṃ hataṃ dṛṣṭvā timidhvajasutaṃ raṇe // //",
    "GE09ram_02su:ram_39.12a": "pṛthivyā saha vaidehyā śriyā ca puruṣarṣabhaḥ /",
    "GE09ram_02su:ram_39.12b": "kṣipraṃ tisṛbhir etābhiḥ saha rāmo 'bhiṣekṣyate // //",
    "GE09ram_02su:ram_39.13a": "duḥkhajaṃ visṛjanty asraṃ niṣkrāmantam udīkṣya yam /",
    "GE09ram_02su:ram_39.13b": "samutsrakṣyasi netrābhyāṃ kṣipram ānandajaṃ payaḥ // //",
    "GE09ram_02su:ram_39.14a": "abhivādayamānaṃ taṃ dṛṣṭvā sasuhṛdaṃ sutam /",
    "GE09ram_02su:ram_39.14b": "mudāśru mokṣyase kṣipraṃ meghalekheva vārṣikī // //",
    "GE09ram_02su:ram_39.15a": "putras te varadaḥ kṣipram ayodhyāṃ punar āgataḥ /",
    "GE09ram_02su:ram_39.15b": "karābhyāṃ mṛdupīnābhyāṃ caraṇau pīḍayiṣyati // //",
    "GE09ram_02su:ram_39.16a": "niśamya tal lakṣmaṇamātṛvākyaṃ rāmasya mātur naradevapatnyāḥ /",
    "GE09ram_02su:ram_39.16b": "sadyaḥ śarīre vinanāśa śokaḥ śaradgato megha ivālpatoyaḥ // //",
    "GE09ram_02su:ram_40": "Rāmāyaṇa, Ayodhyākāṇḍa, 40",
    "GE09ram_02su:ram_40.1a": "anuraktā mahātmānaṃ rāmaṃ satyaparākramam /",
    "GE09ram_02su:ram_40.1b": "anujagmuḥ prayāntaṃ taṃ vanavāsāya mānavāḥ // //",
    "GE09ram_02su:ram_40.2a": "nivartite 'pi ca balāt suhṛdvarge ca rājani /",
    "GE09ram_02su:ram_40.2b": "naiva te saṃnyavartanta rāmasyānugatā ratham // //",
    "GE09ram_02su:ram_40.3a": "ayodhyānilayānāṃ hi puruṣāṇāṃ mahāyaśāḥ /",
    "GE09ram_02su:ram_40.3b": "babhūva guṇasampannaḥ pūrṇacandra iva priyaḥ // //",
    "GE09ram_02su:ram_40.4a": "sa yācyamānaḥ kākutsthaḥ svābhiḥ prakṛtibhis tadā /",
    "GE09ram_02su:ram_40.4b": "kurvāṇaḥ pitaraṃ satyaṃ vanam evānvapadyata // //",
    "GE09ram_02su:ram_40.5a": "avekṣamāṇaḥ sasnehaṃ cakṣuṣā prapibann iva /",
    "GE09ram_02su:ram_40.5b": "uvāca rāmaḥ snehena tāḥ prajāḥ svāḥ prajā iva // //",
    "GE09ram_02su:ram_40.6a": "yā prītir bahumānaś ca mayy ayodhyānivāsinām /",
    "GE09ram_02su:ram_40.6b": "matpriyārthaṃ viśeṣeṇa bharate sā niveśyatām // //",
    "GE09ram_02su:ram_40.7a": "sa hi kalyāṇacāritraḥ kaikeyyānandavardhanaḥ /",
    "GE09ram_02su:ram_40.7b": "kariṣyati yathāvad vaḥ priyāṇi ca hitāni ca // //",
    "GE09ram_02su:ram_40.8a": "jñānavṛddho vayobālo mṛdur vīryaguṇānvitaḥ /",
    "GE09ram_02su:ram_40.8b": "anurūpaḥ sa vo bhartā bhaviṣyati bhayāpahaḥ // //",
    "GE09ram_02su:ram_40.9a": "sa hi rājaguṇair yukto yuvarājaḥ samīkṣitaḥ /",
    "GE09ram_02su:ram_40.9b": "api cāpi mayā śiṣṭaiḥ kāryaṃ vo bhartṛśāsanam // //",
    "GE09ram_02su:ram_40.10a": "na ca tapyed yathā cāsau vanavāsaṃ gate mayi /",
    "GE09ram_02su:ram_40.10b": "mahārājas tathā kāryo mama priyacikīrṣayā // //",
    "GE09ram_02su:ram_40.11a": "yathā yathā dāśarathir dharmam evāsthito 'bhavat /",
    "GE09ram_02su:ram_40.11b": "tathā tathā prakṛtayo rāmaṃ patim akāmayan // //",
    "GE09ram_02su:ram_40.12a": "bāṣpeṇa pihitaṃ dīnaṃ rāmaḥ saumitriṇā saha /",
    "GE09ram_02su:ram_40.12b": "cakarṣeva guṇair baddhvā janaṃ punar ivāsanam // //",
    "GE09ram_02su:ram_40.13a": "te dvijās trividhaṃ vṛddhā jñānena vayasaujasā /",
    "GE09ram_02su:ram_40.13b": "vayaḥprakampaśiraso dūrād ūcur idaṃ vacaḥ // //",
    "GE09ram_02su:ram_40.13c": "vahanto javanā rāmaṃ bho bho jātyās turaṃgamāḥ /",
    "GE09ram_02su:ram_40.14a": "nivartadhvaṃ na gantavyaṃ hitā bhavata bhartari /",
    "GE09ram_02su:ram_40.14b": "upavāhyas tu vo bhartā nāpavāhyaḥ purād vanam // //",
    "GE09ram_02su:ram_40.15a": "evam ārtapralāpāṃs tān vṛddhān pralapato dvijān /",
    "GE09ram_02su:ram_40.15b": "avekṣya sahasā rāmo rathād avatatāra ha // //",
    "GE09ram_02su:ram_40.16a": "padbhyām eva jagāmātha sasītaḥ sahalakṣmaṇaḥ /",
    "GE09ram_02su:ram_40.16b": "saṃnikṛṣṭapadanyāso rāmo vanaparāyaṇaḥ // //",
    "GE09ram_02su:ram_40.17a": "dvijātīṃs tu padātīṃs tān rāmaś cāritravatsalaḥ /",
    "GE09ram_02su:ram_40.17b": "na śaśāka ghṛṇācakṣuḥ parimoktuṃ rathena saḥ // //",
    "GE09ram_02su:ram_40.18a": "gacchantam eva taṃ dṛṣṭvā rāmaṃ saṃbhrāntamānasāḥ /",
    "GE09ram_02su:ram_40.18b": "ūcuḥ paramasaṃtaptā rāmaṃ vākyam idaṃ dvijāḥ // //",
    "GE09ram_02su:ram_40.19a": "brāhmaṇyaṃ kṛtsnam etat tvāṃ brahmaṇyam anugacchati /",
    "GE09ram_02su:ram_40.19b": "dvijaskandhādhirūḍhās tvām agnayo 'py anuyānty amī // //",
    "GE09ram_02su:ram_40.20a": "vājapeyasamutthāni chattrāṇy etāni paśya naḥ /",
    "GE09ram_02su:ram_40.20b": "pṛṣṭhato 'nuprayātāni haṃsān iva jalātyaye // //",
    "GE09ram_02su:ram_40.21a": "anavāptātapatrasya raśmisaṃtāpitasya te /",
    "GE09ram_02su:ram_40.21b": "ebhiś chāyāṃ kariṣyāmaḥ svaiś chattrair vājapeyikaiḥ // //",
    "GE09ram_02su:ram_40.22a": "yā hi naḥ satataṃ buddhir vedamantrānusāriṇī /",
    "GE09ram_02su:ram_40.22b": "tvatkṛte sā kṛtā vatsa vanavāsānusāriṇī // //",
    "GE09ram_02su:ram_40.23a": "hṛdayeṣv avatiṣṭhante vedā ye naḥ paraṃ dhanam /",
    "GE09ram_02su:ram_40.23b": "vatsyanty api gṛheṣv eva dārāś cāritrarakṣitāḥ // //",
    "GE09ram_02su:ram_40.24a": "na punar niścayaḥ kāryas tvadgatau sukṛtā matiḥ /",
    "GE09ram_02su:ram_40.24b": "tvayi dharmavyapekṣe tu kiṃ syād dharmam avekṣitum // //",
    "GE09ram_02su:ram_40.25a": "yācito no nivartasva haṃsaśuklaśiroruhaiḥ /",
    "GE09ram_02su:ram_40.25b": "śirobhir nibhṛtācāra mahīpatanapāṃsulaiḥ // //",
    "GE09ram_02su:ram_40.26a": "bahūnāṃ vitatā yajñā dvijānāṃ ya ihāgatāḥ /",
    "GE09ram_02su:ram_40.26b": "teṣāṃ samāptir āyattā tava vatsa nivartane // //",
    "GE09ram_02su:ram_40.27a": "bhaktimanti hi bhūtāni jaṅgamājaṅgamāni ca /",
    "GE09ram_02su:ram_40.27b": "yācamāneṣu teṣu tvaṃ bhaktiṃ bhakteṣu darśaya // //",
    "GE09ram_02su:ram_40.28a": "anugantum aśaktās tvāṃ mūlair uddhṛtaveginaḥ /",
    "GE09ram_02su:ram_40.28b": "unnatā vāyuvegena vikrośantīva pādapāḥ // //",
    "GE09ram_02su:ram_40.29a": "niśceṣṭāhārasaṃcārā vṛkṣaikasthānaviṣṭhitāḥ /",
    "GE09ram_02su:ram_40.29b": "pakṣiṇo 'pi prayācante sarvabhūtānukampinam // //",
    "GE09ram_02su:ram_40.30a": "evaṃ vikrośatāṃ teṣāṃ dvijātīnāṃ nivartane /",
    "GE09ram_02su:ram_40.30b": "dadṛśe tamasā tatra vārayantīva rāghavam // //",
    "GE09ram_02su:ram_41": "Rāmāyaṇa, Ayodhyākāṇḍa, 41",
    "GE09ram_02su:ram_41.1a": "tatas tu tamasā tīraṃ ramyam āśritya rāghavaḥ /",
    "GE09ram_02su:ram_41.1b": "sītām udvīkṣya saumitrim idaṃ vacanam abravīt // //",
    "GE09ram_02su:ram_41.2a": "iyam adya niśā pūrvā saumitre prasthitā vanam /",
    "GE09ram_02su:ram_41.2b": "vanavāsasya bhadraṃ te sa notkaṇṭhitum arhasi // //",
    "GE09ram_02su:ram_41.3a": "paśya śūnyāny araṇyāni rudantīva samantataḥ /",
    "GE09ram_02su:ram_41.3b": "yathānilayam āyadbhir nilīnāni mṛgadvijaiḥ // //",
    "GE09ram_02su:ram_41.4a": "adyāyodhyā tu nagarī rājadhānī pitur mama /",
    "GE09ram_02su:ram_41.4b": "sastrīpuṃsā gatān asmāñ śociṣyati na saṃśayaḥ // //",
    "GE09ram_02su:ram_41.5a": "bharataḥ khalu dharmātmā pitaraṃ mātaraṃ ca me /",
    "GE09ram_02su:ram_41.5b": "dharmārthakāmasahitair vākyair āśvāsayiṣyati // //",
    "GE09ram_02su:ram_41.6a": "bharatasyānṛśaṃsatvaṃ saṃcintyāhaṃ punaḥ punaḥ /",
    "GE09ram_02su:ram_41.6b": "nānuśocāmi pitaraṃ mātaraṃ cāpi lakṣmaṇa // //",
    "GE09ram_02su:ram_41.7a": "tvayā kāryaṃ naravyāghra mām anuvrajatā kṛtam /",
    "GE09ram_02su:ram_41.7b": "anveṣṭavyā hi vaidehyā rakṣaṇārthe sahāyatā // //",
    "GE09ram_02su:ram_41.8a": "adbhir eva tu saumitre vatsyāmy adya niśām imām /",
    "GE09ram_02su:ram_41.8b": "etaddhi rocate mahyaṃ vanye 'pi vividhe sati // //",
    "GE09ram_02su:ram_41.9a": "evam uktvā tu saumitraṃ sumantram api rāghavaḥ /",
    "GE09ram_02su:ram_41.9b": "apramattas tvam aśveṣu bhava saumyety uvāca ha // //",
    "GE09ram_02su:ram_41.10a": "so 'śvān sumantraḥ saṃyamya sūrye 'staṃ samupāgate /",
    "GE09ram_02su:ram_41.10b": "prabhūtayavasān kṛtvā babhūva pratyanantaraḥ // //",
    "GE09ram_02su:ram_41.11a": "upāsyatu śivāṃ saṃdhyāṃ dṛṣṭvā rātrim upasthitām /",
    "GE09ram_02su:ram_41.11b": "rāmasya śayanaṃ cakre sūtaḥ saumitriṇā saha // //",
    "GE09ram_02su:ram_41.12a": "tāṃ śayyāṃ tamasātīre vīkṣya vṛkṣadalaiḥ kṛtām /",
    "GE09ram_02su:ram_41.12b": "rāmaḥ saumitriṇā sārdhaṃ sabhāryaḥ saṃviveśa ha // //",
    "GE09ram_02su:ram_41.13a": "sabhāryaṃ saṃprasuptaṃ taṃ bhrātaraṃ vīkṣya lakṣmaṇaḥ /",
    "GE09ram_02su:ram_41.13b": "kathayāmāsa sūtāya rāmasya vividhān guṇān // //",
    "GE09ram_02su:ram_41.14a": "jāgrato hy eva tāṃ rātriṃ saumitrer udito raviḥ /",
    "GE09ram_02su:ram_41.14b": "sūtasya tamasātīre rāmasya bruvato guṇān // //",
    "GE09ram_02su:ram_41.15a": "gokulākulatīrāyās tamasāyā vidūrataḥ /",
    "GE09ram_02su:ram_41.15b": "avasat tatra tāṃ rātriṃ rāmaḥ prakṛtibhiḥ saha // //",
    "GE09ram_02su:ram_41.16a": "utthāya tu mahātejāḥ prakṛtīs tā niśāmya ca /",
    "GE09ram_02su:ram_41.16b": "abravīd bhrātaraṃ rāmo lakṣmaṇaṃ puṇyalakṣaṇam // //",
    "GE09ram_02su:ram_41.17a": "asmadvyapekṣān saumitre nirapekṣān gṛheṣv api /",
    "GE09ram_02su:ram_41.17b": "vṛkṣamūleṣu saṃsuptān paśya lakṣmaṇa sāmpratam // //",
    "GE09ram_02su:ram_41.18a": "yathaite niyamaṃ paurāḥ kurvanty asmannivartane /",
    "GE09ram_02su:ram_41.18b": "api prāṇān asiṣyanti na tu tyakṣyanti niścayam // //",
    "GE09ram_02su:ram_41.19a": "yāvad eva tu saṃsuptās tāvad eva vayaṃ laghu /",
    "GE09ram_02su:ram_41.19b": "ratham āruhya gacchāmaḥ panthānam akutobhayam // //",
    "GE09ram_02su:ram_41.20a": "ato bhūyo 'pi nedānīm ikṣvākupuravāsinaḥ /",
    "GE09ram_02su:ram_41.20b": "svapeyur anuraktā māṃ vṛkṣamūlāni saṃśritāḥ // //",
    "GE09ram_02su:ram_41.21a": "paurā hy ātmakṛtād duḥkhād vipramocyā nṛpātmajaiḥ /",
    "GE09ram_02su:ram_41.21b": "na tu khalv ātmanā yojyā duḥkhena puravāsinaḥ // //",
    "GE09ram_02su:ram_41.22a": "abravīl lakṣmaṇo rāmaṃ sākṣād dharmam iva sthitam /",
    "GE09ram_02su:ram_41.22b": "rocate me mahāprājña kṣipram āruhyatām iti // //",
    "GE09ram_02su:ram_41.23a": "sūtas tataḥ saṃtvaritaḥ syandanaṃ tair hayottamaiḥ /",
    "GE09ram_02su:ram_41.23b": "yojayitvātha rāmāya prāñjaliḥ pratyavedayat // //",
    "GE09ram_02su:ram_41.24a": "mohanārthaṃ tu paurāṇāṃ sūtaṃ rāmo 'bravīd vacaḥ /",
    "GE09ram_02su:ram_41.24b": "udaṅmukhaḥ prayāhi tvaṃ ratham āsthāya sārathe // //",
    "GE09ram_02su:ram_41.25a": "muhūrtaṃ tvaritaṃ gatvā nirvartaya rathaṃ punaḥ /",
    "GE09ram_02su:ram_41.25b": "yathā na vidyuḥ paurā māṃ tathā kuru samāhitaḥ // //",
    "GE09ram_02su:ram_41.26a": "rāmasya vacanaṃ śrutvā tathā cakre sa sārathiḥ /",
    "GE09ram_02su:ram_41.26b": "pratyāgamya ca rāmasya syandanaṃ pratyavedayat // //",
    "GE09ram_02su:ram_41.27a": "taṃ syandanam adhiṣṭhāya rāghavaḥ saparicchadaḥ /",
    "GE09ram_02su:ram_41.27b": "śīghragām ākulāvartāṃ tamasām ataran nadīm // //",
    "GE09ram_02su:ram_41.28a": "sa saṃtīrya mahābāhuḥ śrīmāñ śivam akaṇṭakam /",
    "GE09ram_02su:ram_41.28b": "prāpadyata mahāmārgam abhayaṃ bhayadarśinām // //",
    "GE09ram_02su:ram_41.29a": "prabhātāyāṃ tu śarvaryāṃ paurās te rāghavaṃ vinā /",
    "GE09ram_02su:ram_41.29b": "śokopahataniśceṣṭā babhūvur hatacetasaḥ // //",
    "GE09ram_02su:ram_41.30a": "śokajāśruparidyūnā vīkṣamāṇās tatas tataḥ /",
    "GE09ram_02su:ram_41.30b": "ālokam api rāmasya na paśyanti sma duḥkhitāḥ // //",
    "GE09ram_02su:ram_41.31a": "tato mārgānusāreṇa gatvā kiṃcit kṣaṇaṃ punaḥ /",
    "GE09ram_02su:ram_41.31b": "mārganāśād viṣādena mahatā samabhiplutaḥ // //",
    "GE09ram_02su:ram_41.32a": "rathasya mārganāśena nyavartanta manasvinaḥ /",
    "GE09ram_02su:ram_41.32b": "kim idaṃ kiṃ kariṣyāmo daivenopahatā iti // //",
    "GE09ram_02su:ram_41.33a": "tato yathāgatenaiva mārgeṇa klāntacetasaḥ /",
    "GE09ram_02su:ram_41.33b": "ayodhyām agaman sarve purīṃ vyathitasajjanām // //",
    "GE09ram_02su:ram_42": "Rāmāyaṇa, Ayodhyākāṇḍa, 42",
    "GE09ram_02su:ram_42.1a": "anugamya nivṛttānāṃ rāmaṃ nagaravāsinām /",
    "GE09ram_02su:ram_42.1b": "udgatānīva sattvāni babhūvur amanasvinām // //",
    "GE09ram_02su:ram_42.2a": "svaṃ svaṃ nilayam āgamya putradāraiḥ samāvṛtāḥ /",
    "GE09ram_02su:ram_42.2b": "aśrūṇi mumucuḥ sarve bāṣpeṇa pihitānanāḥ // //",
    "GE09ram_02su:ram_42.3a": "na cāhṛṣyan na cāmodan vaṇijo na prasārayan /",
    "GE09ram_02su:ram_42.3b": "na cāśobhanta paṇyāni nāpacan gṛhamedhinaḥ // //",
    "GE09ram_02su:ram_42.4a": "naṣṭaṃ dṛṣṭvā nābhyanandan vipulaṃ vā dhanāgamam /",
    "GE09ram_02su:ram_42.4b": "putraṃ prathamajaṃ labdhvā jananī nābhyanandata // //",
    "GE09ram_02su:ram_42.5a": "gṛhe gṛhe rudantyaś ca bhartāraṃ gṛham āgatam /",
    "GE09ram_02su:ram_42.5b": "vyagarhayanta duḥkhārtā vāgbhis totrair iva dvipān // //",
    "GE09ram_02su:ram_42.6a": "kiṃ nu teṣāṃ gṛhaiḥ kāryaṃ kiṃ dāraiḥ kiṃ dhanena vā /",
    "GE09ram_02su:ram_42.6b": "putrair vā kiṃ sukhair vāpi ye na paśyanti rāghavam // //",
    "GE09ram_02su:ram_42.7a": "ekaḥ satpuruṣo loke lakṣmaṇaḥ saha sītayā /",
    "GE09ram_02su:ram_42.7b": "yo 'nugacchati kākutsthaṃ rāmaṃ paricaran vane // //",
    "GE09ram_02su:ram_42.8a": "āpagāḥ kṛtapuṇyās tāḥ padminyaś ca sarāṃsi ca /",
    "GE09ram_02su:ram_42.8b": "yeṣu snāsyati kākutstho vigāhya salilaṃ śuci // //",
    "GE09ram_02su:ram_42.9a": "śobhayiṣyanti kākutstham aṭavyo ramyakānanāḥ /",
    "GE09ram_02su:ram_42.9b": "āpagāś ca mahānūpāḥ sānumantaś ca parvatāḥ // //",
    "GE09ram_02su:ram_42.10a": "kānanaṃ vāpi śailaṃ vā yaṃ rāmo 'bhigamiṣyati /",
    "GE09ram_02su:ram_42.10b": "priyātithim iva prāptaṃ nainaṃ śakṣyanty anarcitum // //",
    "GE09ram_02su:ram_42.10c": "vicitrakusumāpīḍā bahumañjaridhāriṇaḥ /",
    "GE09ram_02su:ram_42.11a": "akāle cāpi mukhyāni puṣpāṇi ca phalāni ca /",
    "GE09ram_02su:ram_42.11b": "darśayiṣyanty anukrośād girayo rāmam āgatam // //",
    "GE09ram_02su:ram_42.12a": "vidarśayanto vividhān bhūyaś citrāṃś ca nirjharān /",
    "GE09ram_02su:ram_42.12b": "pādapāḥ parvatāgreṣu ramayiṣyanti rāghavam // //",
    "GE09ram_02su:ram_42.13a": "yatra rāmo bhayaṃ nātra nāsti tatra parābhavaḥ /",
    "GE09ram_02su:ram_42.13b": "sa hi śūro mahābāhuḥ putro daśarathasya ca // //",
    "GE09ram_02su:ram_42.13c": "purā bhavati no dūrād anugacchāma rāghavam /",
    "GE09ram_02su:ram_42.14a": "pādacchāyā sukhā bhartus tādṛśasya mahātmanaḥ /",
    "GE09ram_02su:ram_42.14b": "sa hi nātho janasyāsya sa gatiḥ sa parāyaṇam // //",
    "GE09ram_02su:ram_42.15a": "vayaṃ paricariṣyāmaḥ sītāṃ yūyaṃ tu rāghavam /",
    "GE09ram_02su:ram_42.15b": "iti paurastriyo bhartḥn duḥkhārtās tat tad abruvan // //",
    "GE09ram_02su:ram_42.16a": "yuṣmākaṃ rāghavo 'raṇye yogakṣemaṃ vidhāsyati /",
    "GE09ram_02su:ram_42.16b": "sītā nārījanasyāsya yogakṣemaṃ kariṣyati // //",
    "GE09ram_02su:ram_42.17a": "ko nv anenāpratītena sotkaṇṭhitajanena ca /",
    "GE09ram_02su:ram_42.17b": "saṃprīyetāmanojñena vāsena hṛtacetasā // //",
    "GE09ram_02su:ram_42.18a": "kaikeyyā yadi ced rājyaṃ syād adharmyam anāthavat /",
    "GE09ram_02su:ram_42.18b": "na hi no jīvitenārthaḥ kutaḥ putraiḥ kuto dhanaiḥ // //",
    "GE09ram_02su:ram_42.19a": "yayā putraś ca bhartā ca tyaktāv aiśvaryakāraṇāt /",
    "GE09ram_02su:ram_42.19b": "kaṃ sā parihared anyaṃ kaikeyī kulapāṃsanī // //",
    "GE09ram_02su:ram_42.20a": "kaikeyyā na vayaṃ rājye bhṛtakā nivasema hi /",
    "GE09ram_02su:ram_42.20b": "jīvantyā jātu jīvantyaḥ putrair api śapāmahe // //",
    "GE09ram_02su:ram_42.21a": "yā putraṃ pārthivendrasya pravāsayati nirghṛṇā /",
    "GE09ram_02su:ram_42.21b": "kas tāṃ prāpya sukhaṃ jīved adharmyāṃ duṣṭacāriṇīm // //",
    "GE09ram_02su:ram_42.22a": "na hi pravrajite rāme jīviṣyati mahīpatiḥ /",
    "GE09ram_02su:ram_42.22b": "mṛte daśarathe vyaktaṃ vilopas tadanantaram // //",
    "GE09ram_02su:ram_42.23a": "te viṣaṃ pibatāloḍya kṣīṇapuṇyāḥ sudurgatāḥ /",
    "GE09ram_02su:ram_42.23b": "rāghavaṃ vānugacchadhvam aśrutiṃ vāpi gacchata // //",
    "GE09ram_02su:ram_42.24a": "mithyā pravrājito rāmaḥ sabhāryaḥ sahalakṣmaṇaḥ /",
    "GE09ram_02su:ram_42.24b": "bharate saṃnisṛṣṭāḥ smaḥ saunike paśavo yathā // //",
    "GE09ram_02su:ram_42.25a": "tās tathā vilapantyas tu nagare nāgarastriyaḥ /",
    "GE09ram_02su:ram_42.25b": "cukruśur bhṛśasaṃtaptā mṛtyor iva bhayāgame // //",
    "GE09ram_02su:ram_42.25c": "tathā striyo rāmanimittam āturā yathā sute bhrātari vā vivāsite /",
    "GE09ram_02su:ram_42.25d": "vilapya dīnā rurudur vicetasaḥ sutair hi tāsām adhiko hi so 'bhavat //",
    "GE09ram_02su:ram_43": "Rāmāyaṇa, Ayodhyākāṇḍa, 43",
    "GE09ram_02su:ram_43.1a": "rāmo 'pi rātriśeṣeṇa tenaiva mahad antaram /",
    "GE09ram_02su:ram_43.1b": "jagāma puruṣavyāghraḥ pitur ājñām anusmaran // //",
    "GE09ram_02su:ram_43.2a": "tathaiva gacchatas tasya vyapāyād rajanī śivā /",
    "GE09ram_02su:ram_43.2b": "upāsya sa śivāṃ saṃdhyāṃ viṣayāntaṃ vyagāhata // //",
    "GE09ram_02su:ram_43.3a": "grāmān vikṛṣṭasīmāṃs tān puṣpitāni vanāni ca /",
    "GE09ram_02su:ram_43.3b": "paśyann atiyayau śīghraṃ śarair iva hayottamaiḥ // //",
    "GE09ram_02su:ram_43.4a": "śṛṇvan vāco manuṣyāṇāṃ grāmasaṃvāsavāsinām /",
    "GE09ram_02su:ram_43.4b": "rājānaṃ dhig daśarathaṃ kāmasya vaśam āgatam // //",
    "GE09ram_02su:ram_43.5a": "hā nṛśaṃsādya kaikeyī pāpā pāpānubandhinī /",
    "GE09ram_02su:ram_43.5b": "tīkṣṇā saṃbhinnamaryādā tīkṣṇe karmaṇi vartate // //",
    "GE09ram_02su:ram_43.6a": "yā putram īdṛśaṃ rājñaḥ pravāsayati dhārmikam /",
    "GE09ram_02su:ram_43.6b": "vanavāse mahāprājñaṃ sānukrośam atandritam // //",
    "GE09ram_02su:ram_43.7a": "etā vāco manuṣyāṇāṃ grāmasaṃvāsavāsinām /",
    "GE09ram_02su:ram_43.7b": "śṛṇvann atiyayau vīraḥ kosalān kosaleśvaraḥ // //",
    "GE09ram_02su:ram_43.8a": "tato vedaśrutiṃ nāma śivavārivahāṃ nadīm /",
    "GE09ram_02su:ram_43.8b": "uttīryābhimukhaḥ prāyād agastyādhyuṣitāṃ diśam // //",
    "GE09ram_02su:ram_43.9a": "gatvā tu suciraṃ kālaṃ tataḥ śītajalāṃ nadīm /",
    "GE09ram_02su:ram_43.9b": "gomatīṃ goyutānūpām atarat sāgaraṃgamām // //",
    "GE09ram_02su:ram_43.10a": "gomatīṃ cāpy atikramya rāghavaḥ śīghragair hayaiḥ /",
    "GE09ram_02su:ram_43.10b": "mayūrahaṃsābhirutāṃ tatāra syandikāṃ nadīm // //",
    "GE09ram_02su:ram_43.11a": "sa mahīṃ manunā rājñā dattām ikṣvākave purā /",
    "GE09ram_02su:ram_43.11b": "sphītāṃ rāṣṭrāvṛtāṃ rāmo vaidehīm anvadarśayat // //",
    "GE09ram_02su:ram_43.12a": "sūta ity eva cābhāṣya sārathiṃ tam abhīkṣṇaśaḥ /",
    "GE09ram_02su:ram_43.12b": "haṃsamattasvaraḥ śrīmān uvāca puruṣarṣabhaḥ // //",
    "GE09ram_02su:ram_43.13a": "kadāhaṃ punar āgamya sarayvāḥ puṣpite vane /",
    "GE09ram_02su:ram_43.13b": "mṛgayāṃ paryaṭiṣyāmi mātrā pitrā ca saṃgataḥ // //",
    "GE09ram_02su:ram_43.14a": "nātyartham abhikāṅkṣāmi mṛgayāṃ sarayūvane /",
    "GE09ram_02su:ram_43.14b": "ratir hy eṣātulā loke rājarṣigaṇasaṃmatā // //",
    "GE09ram_02su:ram_43.15a": "sa tam adhvānam aikṣvākaḥ sūtaṃ madhurayā girā /",
    "GE09ram_02su:ram_43.15b": "taṃ tam artham abhipretya yayau vākyam udīrayan // //",
    "GE09ram_02su:ram_44": "Rāmāyaṇa, Ayodhyākāṇḍa, 44",
    "GE09ram_02su:ram_44.1a": "viśālān kosalān ramyān yātvā lakṣmaṇapūrvajaḥ /",
    "GE09ram_02su:ram_44.1b": "āsasāda mahābāhuḥ śṛṅgaverapuraṃ prati // //",
    "GE09ram_02su:ram_44.2a": "tatra tripathagāṃ divyāṃ śivatoyām aśaivalām /",
    "GE09ram_02su:ram_44.2b": "dadarśa rāghavo gaṅgāṃ puṇyām ṛṣiniṣevitām // //",
    "GE09ram_02su:ram_44.3a": "haṃsasārasasaṃghuṣṭāṃ cakravākopakūjitām /",
    "GE09ram_02su:ram_44.3b": "śiśumāraiś ca nakraiś ca bhujaṃgaiś ca niṣevitām // //",
    "GE09ram_02su:ram_44.4a": "tām ūrmikalilāvartām anvavekṣya mahārathaḥ /",
    "GE09ram_02su:ram_44.4b": "sumantram abravīt sūtam ihaivādya vasāmahe // //",
    "GE09ram_02su:ram_44.5a": "avidūrād ayaṃ nadyā bahupuṣpapravālavān /",
    "GE09ram_02su:ram_44.5b": "sumahān iṅgudīvṛkṣo vasāmo 'traiva sārathe // //",
    "GE09ram_02su:ram_44.6a": "lakṣaṇaś ca sumantraś ca bāḍham ity eva rāghavam /",
    "GE09ram_02su:ram_44.6b": "uktvā tam iṅgudīvṛkṣaṃ tadopayayatur hayaiḥ // //",
    "GE09ram_02su:ram_44.7a": "rāmo 'bhiyāya taṃ ramyaṃ vṛkṣam ikṣvākunandanaḥ /",
    "GE09ram_02su:ram_44.7b": "rathād avātarat tasmāt sabhāryaḥ sahalakṣmaṇaḥ // //",
    "GE09ram_02su:ram_44.8a": "sumantro 'py avatīryaiva mocayitvā hayottamān /",
    "GE09ram_02su:ram_44.8b": "vṛkṣamūlagataṃ rāmam upatasthe kṛtāñjaliḥ // //",
    "GE09ram_02su:ram_44.9a": "tatra rājā guho nāma rāmasyātmasamaḥ sakhā /",
    "GE09ram_02su:ram_44.9b": "niṣādajātyo balavān sthapatiś ceti viśrutaḥ // //",
    "GE09ram_02su:ram_44.10a": "sa śrutvā puruṣavyāghraṃ rāmaṃ viṣayam āgatam /",
    "GE09ram_02su:ram_44.10b": "vṛddhaiḥ parivṛto 'mātyair jñātibhiś cāpy upāgataḥ // //",
    "GE09ram_02su:ram_44.11a": "tato niṣādādhipatiṃ dṛṣṭvā dūrād avasthitam /",
    "GE09ram_02su:ram_44.11b": "saha saumitriṇā rāmaḥ samāgacchad guhena saḥ // //",
    "GE09ram_02su:ram_44.12a": "tam ārtaḥ sampariṣvajya guho rāghavam abravīt /",
    "GE09ram_02su:ram_44.12b": "yathāyodhyā tathedaṃ te rāma kiṃ karavāṇi te // //",
    "GE09ram_02su:ram_44.13a": "tato guṇavadannādyam upādāya pṛthagvidham /",
    "GE09ram_02su:ram_44.13b": "arghyaṃ copānayat kṣipraṃ vākyaṃ cedam uvāca ha // //",
    "GE09ram_02su:ram_44.14a": "svāgataṃ te mahābāho taveyam akhilā mahī /",
    "GE09ram_02su:ram_44.14b": "vayaṃ preṣyā bhavān bhartā sādhu rājyaṃ praśādhi naḥ // //",
    "GE09ram_02su:ram_44.15a": "bhakṣyaṃ bhojyaṃ ca peyaṃ ca lehyaṃ cedam upasthitam /",
    "GE09ram_02su:ram_44.15b": "śayanāni ca mukhyāni vājināṃ khādanaṃ ca te // //",
    "GE09ram_02su:ram_44.16a": "guham eva bruvāṇaṃ taṃ rāghavaḥ pratyuvāca ha /",
    "GE09ram_02su:ram_44.16b": "arcitāś caiva hṛṣṭāś ca bhavatā sarvathā vayam // //",
    "GE09ram_02su:ram_44.17a": "padbhyām abhigamāc caiva snehasaṃdarśanena ca /",
    "GE09ram_02su:ram_44.17b": "bhujābhyāṃ sādhuvṛttābhyāṃ pīḍayan vākyam abravīt // //",
    "GE09ram_02su:ram_44.18a": "diṣṭyā tvāṃ guha paśyāmi arogaṃ saha bāndhavaiḥ /",
    "GE09ram_02su:ram_44.18b": "api te kuśalaṃ rāṣṭre mitreṣu ca dhaneṣu ca // //",
    "GE09ram_02su:ram_44.19a": "yat tv idaṃ bhavatā kiṃcit prītyā samupakalpitam /",
    "GE09ram_02su:ram_44.19b": "sarvaṃ tad anujānāmi na hi varte pratigrahe // //",
    "GE09ram_02su:ram_44.20a": "kuśacīrājinadharaṃ phalamūlāśanaṃ ca mām /",
    "GE09ram_02su:ram_44.20b": "viddhi praṇihitaṃ dharme tāpasaṃ vanagocaram // //",
    "GE09ram_02su:ram_44.21a": "aśvānāṃ khādanenāham arthī nānyena kenacit /",
    "GE09ram_02su:ram_44.21b": "etāvatātrabhavatā bhaviṣyāmi supūjitaḥ // //",
    "GE09ram_02su:ram_44.22a": "ete hi dayitā rājñaḥ pitur daśarathasya me /",
    "GE09ram_02su:ram_44.22b": "etaiḥ suvihitair aśvair bhaviṣyāmy aham arcitaḥ // //",
    "GE09ram_02su:ram_44.23a": "aśvānāṃ pratipānaṃ ca khādanaṃ caiva so 'nvaśāt /",
    "GE09ram_02su:ram_44.23b": "guhas tatraiva puruṣāṃs tvaritaṃ dīyatām iti // //",
    "GE09ram_02su:ram_44.24a": "tataś cīrottarāsaṅgaḥ saṃdhyām anvāsya paścimām /",
    "GE09ram_02su:ram_44.24b": "jalam evādade bhojyaṃ lakṣmaṇenāhṛtaṃ svayam // //",
    "GE09ram_02su:ram_44.25a": "tasya bhūmau śayānasya pādau prakṣālya lakṣmaṇaḥ /",
    "GE09ram_02su:ram_44.25b": "sabhāryasya tato 'bhyetya tasthau vṛkṣam upāśritaḥ // //",
    "GE09ram_02su:ram_44.26a": "guho 'pi saha sūtena saumitrim anubhāṣayan /",
    "GE09ram_02su:ram_44.26b": "anvajāgrat tato rāmam apramatto dhanurdharaḥ // //",
    "GE09ram_02su:ram_44.26c": "tathā śayānasya tato 'sya dhīmato yaśasvino dāśarather mahātmanaḥ /",
    "GE09ram_02su:ram_44.26d": "adṛṣṭaduḥkhasya sukhocitasya sā tadā vyatīyāya cireṇa śarvarī //",
    "GE09ram_02su:ram_45": "Rāmāyaṇa, Ayodhyākāṇḍa, 45",
    "GE09ram_02su:ram_45.1a": "taṃ jāgratam adambhena bhrātur arthāya lakṣmaṇam /",
    "GE09ram_02su:ram_45.1b": "guhaḥ saṃtāpasaṃtapto rāghavaṃ vākyam abravīt // //",
    "GE09ram_02su:ram_45.2a": "iyaṃ tāta sukhā śayyā tvadartham upakalpitā /",
    "GE09ram_02su:ram_45.2b": "pratyāśvasihi sādhv asyāṃ rājaputra yathāsukham // //",
    "GE09ram_02su:ram_45.3a": "ucito 'yaṃ janaḥ sarvaḥ kleśānāṃ tvaṃ sukhocitaḥ /",
    "GE09ram_02su:ram_45.3b": "guptyarthaṃ jāgariṣyāmaḥ kākutsthasya vayaṃ niśām // //",
    "GE09ram_02su:ram_45.4a": "na hi rāmāt priyataro mamāsti bhuvi kaścana /",
    "GE09ram_02su:ram_45.4b": "bravīmy etad ahaṃ satyaṃ satyenaiva ca te śape // //",
    "GE09ram_02su:ram_45.5a": "asya prasādād āśaṃse loke 'smin sumahad yaśaḥ /",
    "GE09ram_02su:ram_45.5b": "dharmāvāptiṃ ca vipulām arthāvāptiṃ ca kevalām // //",
    "GE09ram_02su:ram_45.6a": "so 'haṃ priyasakhaṃ rāmaṃ śayānaṃ saha sītayā /",
    "GE09ram_02su:ram_45.6b": "rakṣiṣyāmi dhanuṣpāṇiḥ sarvato jñātibhiḥ saha // //",
    "GE09ram_02su:ram_45.7a": "na hi me 'viditaṃ kiṃcid vane 'smiṃś carataḥ sadā /",
    "GE09ram_02su:ram_45.7b": "caturaṅgaṃ hy api balaṃ sumahat prasahemahi // //",
    "GE09ram_02su:ram_45.8a": "lakṣmaṇas taṃ tadovāca rakṣyamāṇās tvayānagha /",
    "GE09ram_02su:ram_45.8b": "nātra bhītā vayaṃ sarve dharmam evānupaśyatā // //",
    "GE09ram_02su:ram_45.9a": "kathaṃ dāśarathau bhūmau śayāne saha sītayā /",
    "GE09ram_02su:ram_45.9b": "śakyā nidrā mayā labdhuṃ jīvitaṃ vā sukhāni vā // //",
    "GE09ram_02su:ram_45.10a": "yo na devāsuraiḥ sarvaiḥ śakyaḥ prasahituṃ yudhi /",
    "GE09ram_02su:ram_45.10b": "taṃ paśya sukhasaṃviṣṭaṃ tṛṇeṣu saha sītayā // //",
    "GE09ram_02su:ram_45.11a": "yo mantratapasā labdho vividhaiś ca pariśramaiḥ /",
    "GE09ram_02su:ram_45.11b": "eko daśarathasyaiṣa putraḥ sadṛśalakṣaṇaḥ // //",
    "GE09ram_02su:ram_45.12a": "asmin pravrajito rājā na ciraṃ vartayiṣyati /",
    "GE09ram_02su:ram_45.12b": "vidhavā medinī nūnaṃ kṣipram eva bhaviṣyati // //",
    "GE09ram_02su:ram_45.13a": "vinadya sumahānādaṃ śrameṇoparatāḥ striyaḥ /",
    "GE09ram_02su:ram_45.13b": "nirghoṣoparataṃ tāta manye rājaniveśanam // //",
    "GE09ram_02su:ram_45.14a": "kausalyā caiva rājā ca tathaiva jananī mama /",
    "GE09ram_02su:ram_45.14b": "nāśaṃse yadi jīvanti sarve te śarvarīm imām // //",
    "GE09ram_02su:ram_45.15a": "jīved api hi me mātā śatrughnasyānvavekṣayā /",
    "GE09ram_02su:ram_45.15b": "tad duḥkhaṃ yat tu kausalyā vīrasūr vinaśiṣyati // //",
    "GE09ram_02su:ram_45.16a": "anuraktajanākīrṇā sukhālokapriyāvahā /",
    "GE09ram_02su:ram_45.16b": "rājavyasanasaṃsṛṣṭā sā purī vinaśiṣyati // //",
    "GE09ram_02su:ram_45.17a": "atikrāntam atikrāntam anavāpya manoratham /",
    "GE09ram_02su:ram_45.17b": "rājye rāmam anikṣipya pitā me vinaśiṣyati // //",
    "GE09ram_02su:ram_45.18a": "siddhārthāḥ pitaraṃ vṛttaṃ tasmin kāle hy upasthite /",
    "GE09ram_02su:ram_45.18b": "pretakāryeṣu sarveṣu saṃskariṣyanti bhūmipam // //",
    "GE09ram_02su:ram_45.19a": "ramyacatvarasaṃsthānāṃ suvibhaktamahāpathām /",
    "GE09ram_02su:ram_45.19b": "harmyaprāsādasampannāṃ gaṇikāvaraśobhitām // //",
    "GE09ram_02su:ram_45.20a": "rathāśvagajasambādhāṃ tūryanādavināditām /",
    "GE09ram_02su:ram_45.20b": "sarvakalyāṇasampūrṇāṃ hṛṣṭapuṣṭajanākulām // //",
    "GE09ram_02su:ram_45.21a": "ārāmodyānasampannāṃ samājotsavaśālinīm /",
    "GE09ram_02su:ram_45.21b": "sukhitā vicariṣyanti rājadhānīṃ pitur mama // //",
    "GE09ram_02su:ram_45.22a": "api satyapratijñena sārdhaṃ kuśalinā vayam /",
    "GE09ram_02su:ram_45.22b": "nivṛtte vanavāse 'sminn ayodhyāṃ praviśemahi // //",
    "GE09ram_02su:ram_45.23a": "paridevayamānasya duḥkhārtasya mahātmanaḥ /",
    "GE09ram_02su:ram_45.23b": "tiṣṭhato rājaputrasya śarvarī sātyavartata // //",
    "GE09ram_02su:ram_45.23c": "tathā hi satyaṃ bruvati prajāhite narendraputre gurusauhṛdād guhaḥ /",
    "GE09ram_02su:ram_45.23d": "mumoca bāṣpaṃ vyasanābhipīḍito jvarāturo nāga iva vyathāturaḥ //",
    "GE09ram_02su:ram_46": "Rāmāyaṇa, Ayodhyākāṇḍa, 46",
    "GE09ram_02su:ram_46.1a": "prabhātāyāṃ tu śarvaryāṃ pṛthuvṛkṣā mahāyaśāḥ /",
    "GE09ram_02su:ram_46.1b": "uvāca rāmaḥ saumitriṃ lakṣmaṇaṃ śubhalakṣaṇam // //",
    "GE09ram_02su:ram_46.2a": "bhāskarodayakālo 'yaṃ gatā bhagavatī niśā /",
    "GE09ram_02su:ram_46.2b": "asau sukṛṣṇo vihagaḥ kokilas tāta kūjati // //",
    "GE09ram_02su:ram_46.3a": "barhiṇānāṃ ca nirghoṣaḥ śrūyate nadatāṃ vane /",
    "GE09ram_02su:ram_46.3b": "tarāma jāhnavīṃ saumya śīghragāṃ sāgaraṃgamām // //",
    "GE09ram_02su:ram_46.4a": "vijñāya rāmasya vacaḥ saumitrir mitranandanaḥ /",
    "GE09ram_02su:ram_46.4b": "guham āmantrya sūtaṃ ca so 'tiṣṭhad bhrātur agrataḥ // //",
    "GE09ram_02su:ram_46.5a": "tataḥ kalāpān saṃnahya khaḍgau baddhvā ca dhanvinau /",
    "GE09ram_02su:ram_46.5b": "jagmatur yena tau gaṅgāṃ sītayā saha rāghavau // //",
    "GE09ram_02su:ram_46.6a": "rāmam eva tu dharmajñam upagamya vinītavat /",
    "GE09ram_02su:ram_46.6b": "kim ahaṃ karavāṇīti sūtaḥ prāñjalir abravīt // //",
    "GE09ram_02su:ram_46.7a": "nivartasvety uvācainam etāvaddhi kṛtaṃ mama /",
    "GE09ram_02su:ram_46.7b": "yānaṃ vihāya padbhyāṃ tu gamiṣyāmo mahāvanam // //",
    "GE09ram_02su:ram_46.8a": "ātmānaṃ tv abhyanujñātam avekṣyārtaḥ sa sārathiḥ /",
    "GE09ram_02su:ram_46.8b": "sumantraḥ puruṣavyāghram aikṣvākam idam abravīt // //",
    "GE09ram_02su:ram_46.9a": "nātikrāntam idaṃ loke puruṣeṇeha kenacit /",
    "GE09ram_02su:ram_46.9b": "tava sabhrātṛbhāryasya vāsaḥ prākṛtavad vane // //",
    "GE09ram_02su:ram_46.10a": "na manye brahmacarye 'sti svadhīte vā phalodayaḥ /",
    "GE09ram_02su:ram_46.10b": "mārdavārjavayor vāpi tvāṃ ced vyasanam āgatam // //",
    "GE09ram_02su:ram_46.11a": "saha rāghava vaidehyā bhrātrā caiva vane vasan /",
    "GE09ram_02su:ram_46.11b": "tvaṃ gatiṃ prāpsyase vīra trīṃl lokāṃs tu jayann iva // //",
    "GE09ram_02su:ram_46.12a": "vayaṃ khalu hatā rāma ye tayāpy upavañcitāḥ /",
    "GE09ram_02su:ram_46.12b": "kaikeyyā vaśam eṣyāmaḥ pāpāyā duḥkhabhāginaḥ // //",
    "GE09ram_02su:ram_46.13a": "iti bruvann ātmasamaṃ sumantraḥ sārathis tadā /",
    "GE09ram_02su:ram_46.13b": "dṛṣṭvā dūragataṃ rāmaṃ duḥkhārto rurude ciram // //",
    "GE09ram_02su:ram_46.14a": "tatas tu vigate bāṣpe sūtaṃ spṛṣṭodakaṃ śucim /",
    "GE09ram_02su:ram_46.14b": "rāmas tu madhuraṃ vākyaṃ punaḥ punar uvāca tam // //",
    "GE09ram_02su:ram_46.15a": "ikṣvākūṇāṃ tvayā tulyaṃ suhṛdaṃ nopalakṣaye /",
    "GE09ram_02su:ram_46.15b": "yathā daśaratho rājā māṃ na śocet tathā kuru // //",
    "GE09ram_02su:ram_46.16a": "śokopahatacetāś ca vṛddhaś ca jagatīpatiḥ /",
    "GE09ram_02su:ram_46.16b": "kāmabhārāvasannaś ca tasmād etad bravīmi te // //",
    "GE09ram_02su:ram_46.17a": "yad yad ājñāpayet kiṃcit sa mahātmā mahīpatiḥ /",
    "GE09ram_02su:ram_46.17b": "kaikeyyāḥ priyakāmārthaṃ kāryaṃ tad avikāṅkṣayā // //",
    "GE09ram_02su:ram_46.18a": "etadarthaṃ hi rājyāni praśāsati nareśvarāḥ /",
    "GE09ram_02su:ram_46.18b": "yad eṣāṃ sarvakṛtyeṣu mano na pratihanyate // //",
    "GE09ram_02su:ram_46.19a": "tad yathā sa mahārājo nālīkam adhigacchati /",
    "GE09ram_02su:ram_46.19b": "na ca tāmyati duḥkhena sumantra kuru tat tathā // //",
    "GE09ram_02su:ram_46.20a": "adṛṣṭaduḥkhaṃ rājānaṃ vṛddham āryaṃ jitendriyam /",
    "GE09ram_02su:ram_46.20b": "brūyās tvam abhivādyaiva mama hetor idaṃ vacaḥ // //",
    "GE09ram_02su:ram_46.21a": "naivāham anuśocāmi lakṣmaṇo na ca maithilī /",
    "GE09ram_02su:ram_46.21b": "ayodhyāyāś cyutāś ceti vane vatsyāmaheti vā // //",
    "GE09ram_02su:ram_46.22a": "caturdaśasu varṣeṣu nivṛtteṣu punaḥ punaḥ /",
    "GE09ram_02su:ram_46.22b": "lakṣmaṇaṃ māṃ ca sītāṃ ca drakṣyasi kṣipram āgatān // //",
    "GE09ram_02su:ram_46.23a": "evam uktvā tu rājānaṃ mātaraṃ ca sumantra me /",
    "GE09ram_02su:ram_46.23b": "anyāś ca devīḥ sahitāḥ kaikeyīṃ ca punaḥ punaḥ // //",
    "GE09ram_02su:ram_46.24a": "ārogyaṃ brūhi kausalyām atha pādābhivandanam /",
    "GE09ram_02su:ram_46.24b": "sītāyā mama cāryasya vacanāl lakṣmaṇasya ca // //",
    "GE09ram_02su:ram_46.25a": "brūyāś ca hi mahārājaṃ bharataṃ kṣipram ānaya /",
    "GE09ram_02su:ram_46.25b": "āgataś cāpi bharataḥ sthāpyo nṛpamate pade // //",
    "GE09ram_02su:ram_46.26a": "bharataṃ ca pariṣvajya yauvarājye 'bhiṣicya ca /",
    "GE09ram_02su:ram_46.26b": "asmatsaṃtāpajaṃ duḥkhaṃ na tvām abhibhaviṣyati // //",
    "GE09ram_02su:ram_46.27a": "bharataś cāpi vaktavyo yathā rājani vartase /",
    "GE09ram_02su:ram_46.27b": "tathā mātṛṣu vartethāḥ sarvāsv evāviśeṣataḥ // //",
    "GE09ram_02su:ram_46.28a": "yathā ca tava kaikeyī sumitrā cāviśeṣataḥ /",
    "GE09ram_02su:ram_46.28b": "tathaiva devī kausalyā mama mātā viśeṣataḥ // //",
    "GE09ram_02su:ram_46.29a": "nivartyamāno rāmeṇa sumantraḥ śokakarśitaḥ /",
    "GE09ram_02su:ram_46.29b": "tat sarvaṃ vacanaṃ śrutvā snehāt kākutstham abravīt // //",
    "GE09ram_02su:ram_46.30a": "yad ahaṃ nopacāreṇa brūyāṃ snehād aviklavaḥ /",
    "GE09ram_02su:ram_46.30b": "bhaktimān iti tat tāvad vākyaṃ tvaṃ kṣantum arhasi // //",
    "GE09ram_02su:ram_46.31a": "kathaṃ hi tvadvihīno 'haṃ pratiyāsyāmi tāṃ purīm /",
    "GE09ram_02su:ram_46.31b": "tava tāta viyogena putraśokākulām iva // //",
    "GE09ram_02su:ram_46.32a": "sarāmam api tāvan me rathaṃ dṛṣṭvā tadā janaḥ /",
    "GE09ram_02su:ram_46.32b": "vinā rāmaṃ rathaṃ dṛṣṭvā vidīryetāpi sā purī // //",
    "GE09ram_02su:ram_46.33a": "dainyaṃ hi nagarī gacched dṛṣṭvā śūnyam imaṃ ratham /",
    "GE09ram_02su:ram_46.33b": "sūtāvaśeṣaṃ svaṃ sainyaṃ hatavīram ivāhave // //",
    "GE09ram_02su:ram_46.34a": "dūre 'pi nivasantaṃ tvāṃ mānasenāgrataḥ sthitam /",
    "GE09ram_02su:ram_46.34b": "cintayantyo 'dya nūnaṃ tvāṃ nirāhārāḥ kṛtāḥ prajāḥ // //",
    "GE09ram_02su:ram_46.35a": "ārtanādo hi yaḥ paurair muktas tadvipravāsane /",
    "GE09ram_02su:ram_46.35b": "rathasthaṃ māṃ niśāmyaiva kuryuḥ śataguṇaṃ tataḥ // //",
    "GE09ram_02su:ram_46.36a": "ahaṃ kiṃ cāpi vakṣyāmi devīṃ tava suto mayā /",
    "GE09ram_02su:ram_46.36b": "nīto 'sau mātulakulaṃ saṃtāpaṃ mā kṛthā iti // //",
    "GE09ram_02su:ram_46.37a": "asatyam api naivāhaṃ brūyāṃ vacanam īdṛśam /",
    "GE09ram_02su:ram_46.37b": "katham apriyam evāhaṃ brūyāṃ satyam idaṃ vacaḥ // //",
    "GE09ram_02su:ram_46.38a": "mama tāvan niyogasthās tvadbandhujanavāhinaḥ /",
    "GE09ram_02su:ram_46.38b": "kathaṃ rathaṃ tvayā hīnaṃ pravakṣyanti hayottamāḥ // //",
    "GE09ram_02su:ram_46.39a": "yadi me yācamānasya tyāgam eva kariṣyasi /",
    "GE09ram_02su:ram_46.39b": "saratho 'gniṃ pravekṣyāmi tyaktamātra iha tvayā // //",
    "GE09ram_02su:ram_46.40a": "bhaviṣyanti vane yāni tapovighnakarāṇi te /",
    "GE09ram_02su:ram_46.40b": "rathena pratibādhiṣye tāni sattvāni rāghava // //",
    "GE09ram_02su:ram_46.41a": "tvatkṛte na mayā prāptaṃ rathacaryākṛtaṃ sukham /",
    "GE09ram_02su:ram_46.41b": "āśaṃse tvatkṛtenāhaṃ vanavāsakṛtaṃ sukham // //",
    "GE09ram_02su:ram_46.42a": "prasīdecchāmi te 'raṇye bhavituṃ pratyanantaraḥ /",
    "GE09ram_02su:ram_46.42b": "prītyābhihitam icchāmi bhava me patyanantaraḥ // //",
    "GE09ram_02su:ram_46.43a": "tava śuśrūṣaṇaṃ mūrdhnā kariṣyāmi vane vasan /",
    "GE09ram_02su:ram_46.43b": "ayodhyāṃ devalokaṃ vā sarvathā prajahāmy aham // //",
    "GE09ram_02su:ram_46.44a": "na hi śakyā praveṣṭuṃ sā mayāyodhyā tvayā vinā /",
    "GE09ram_02su:ram_46.44b": "rājadhānī mahendrasya yathā duṣkṛtakarmaṇā // //",
    "GE09ram_02su:ram_46.45a": "ime cāpi hayā vīra yadi te vanavāsinaḥ /",
    "GE09ram_02su:ram_46.45b": "paricaryāṃ kariṣyanti prāpsyanti paramāṃ gatim // //",
    "GE09ram_02su:ram_46.46a": "vanavāse kṣayaṃ prāpte mamaiṣa hi manorathaḥ /",
    "GE09ram_02su:ram_46.46b": "yad anena rathenaiva tvāṃ vaheyaṃ purīṃ punaḥ // //",
    "GE09ram_02su:ram_46.47a": "caturdaśa hi varṣāṇi sahitasya tvayā vane /",
    "GE09ram_02su:ram_46.47b": "kṣaṇabhūtāni yāsyanti śataśas tu tato 'nyathā // //",
    "GE09ram_02su:ram_46.48a": "bhṛtyavatsala tiṣṭhantaṃ bhartṛputragate pathi /",
    "GE09ram_02su:ram_46.48b": "bhaktaṃ bhṛtyaṃ sthitaṃ sthityāṃ tvaṃ na māṃ hātum arhasi // //",
    "GE09ram_02su:ram_46.49a": "evaṃ bahuvidhaṃ dīnaṃ yācamānaṃ punaḥ punaḥ /",
    "GE09ram_02su:ram_46.49b": "rāmo bhṛtyānukampī tu sumantram idam abravīt // //",
    "GE09ram_02su:ram_46.50a": "jānāmi paramāṃ bhaktiṃ mayi te bhartṛvatsala /",
    "GE09ram_02su:ram_46.50b": "śṛṇu cāpi yadarthaṃ tvāṃ preṣayāmi purīm itaḥ // //",
    "GE09ram_02su:ram_46.51a": "nagarīṃ tvāṃ gataṃ dṛṣṭvā jananī me yavīyasī /",
    "GE09ram_02su:ram_46.51b": "kaikeyī pratyayaṃ gacched iti rāmo vanaṃ gataḥ // //",
    "GE09ram_02su:ram_46.52a": "parituṣṭā hi sā devī vanavāsaṃ gate mayi /",
    "GE09ram_02su:ram_46.52b": "rājānaṃ nātiśaṅketa mithyāvādīti dhārmikam // //",
    "GE09ram_02su:ram_46.53a": "eṣa me prathamaḥ kalpo yad ambā me yavīyasī /",
    "GE09ram_02su:ram_46.53b": "bharatārakṣitaṃ sphītaṃ putrarājyam avāpnuyāt // //",
    "GE09ram_02su:ram_46.54a": "mama priyārthaṃ rājñaś ca sarathas tvaṃ purīṃ vraja /",
    "GE09ram_02su:ram_46.54b": "saṃdiṣṭaś cāsi yānarthāṃs tāṃs tān brūyās tathātathā // //",
    "GE09ram_02su:ram_46.54c": "ity uktvā vacanaṃ sūtaṃ sāntvayitvā punaḥ punaḥ /",
    "GE09ram_02su:ram_46.55a": "guhaṃ vacanam aklībaṃ rāmo hetumad abravīt /",
    "GE09ram_02su:ram_46.55b": "jaṭāḥ kṛtvā gamiṣyāmi nyagrodhakṣīram ānaya // //",
    "GE09ram_02su:ram_46.56a": "tat kṣīraṃ rājaputrāya guhaḥ kṣipram upāharat /",
    "GE09ram_02su:ram_46.56b": "lakṣmaṇasyātmanaś caiva rāmas tenākaroj jaṭāḥ // //",
    "GE09ram_02su:ram_46.57a": "tau tadā cīravasanau jaṭāmaṇḍaladhāriṇau /",
    "GE09ram_02su:ram_46.57b": "aśobhetām ṛṣisamau bhrātarau rāmalakṣmaṇau // //",
    "GE09ram_02su:ram_46.58a": "tato vaikhānasaṃ mārgam āsthitaḥ sahalakṣmaṇaḥ /",
    "GE09ram_02su:ram_46.58b": "vratam ādiṣṭavān rāmaḥ sahāyaṃ guham abravīt // //",
    "GE09ram_02su:ram_46.59a": "apramatto bale kośe durge janapade tathā /",
    "GE09ram_02su:ram_46.59b": "bhavethā guha rājyaṃ hi durārakṣatamaṃ matam // //",
    "GE09ram_02su:ram_46.60a": "tatas taṃ samanujñāya guham ikṣvākunandanaḥ /",
    "GE09ram_02su:ram_46.60b": "jagāma tūrṇam avyagraḥ sabhāryaḥ sahalakṣmaṇaḥ // //",
    "GE09ram_02su:ram_46.61a": "sa tu dṛṣṭvā nadītīre nāvam ikṣvākunandanaḥ /",
    "GE09ram_02su:ram_46.61b": "titīrṣuḥ śīghragāṃ gaṅgām idaṃ lakṣmaṇam abravīt // //",
    "GE09ram_02su:ram_46.62a": "āroha tvaṃ naravyāghra sthitāṃ nāvam imāṃ śanaiḥ /",
    "GE09ram_02su:ram_46.62b": "sītāṃ cāropayānvakṣaṃ parigṛhya manasvinīm // //",
    "GE09ram_02su:ram_46.63a": "sa bhrātuḥ śāsanaṃ śrutvā sarvam apratikūlayan /",
    "GE09ram_02su:ram_46.63b": "āropya maithilīṃ pūrvam ārurohātmavāṃs tataḥ // //",
    "GE09ram_02su:ram_46.64a": "athāruroha tejasvī svayaṃ lakṣmaṇapūrvajaḥ /",
    "GE09ram_02su:ram_46.64b": "tato niṣādādhipatir guho jñātīn acodayat // //",
    "GE09ram_02su:ram_46.65a": "anujñāya sumantraṃ ca sabalaṃ caiva taṃ guham /",
    "GE09ram_02su:ram_46.65b": "āsthāya nāvaṃ rāmas tu codayāmāsa nāvikān // //",
    "GE09ram_02su:ram_46.66a": "tatas taiś coditā sā nauḥ karṇadhārasamāhitā /",
    "GE09ram_02su:ram_46.66b": "śubhasphyavegābhihatā śīghraṃ salilam atyagāt // //",
    "GE09ram_02su:ram_46.67a": "madhyaṃ tu samanuprāpya bhāgīrathyās tv aninditā /",
    "GE09ram_02su:ram_46.67b": "vaidehī prāñjalir bhūtvā tāṃ nadīm idam abravīt // //",
    "GE09ram_02su:ram_46.68a": "putro daśarathasyāyaṃ mahārājasya dhīmataḥ /",
    "GE09ram_02su:ram_46.68b": "nideśaṃ pālayatv enaṃ gaṅge tvadabhirakṣitaḥ // //",
    "GE09ram_02su:ram_46.69a": "caturdaśa hi varṣāṇi samagrāṇy uṣya kānane /",
    "GE09ram_02su:ram_46.69b": "bhrātrā saha mayā caiva punaḥ pratyāgamiṣyati // //",
    "GE09ram_02su:ram_46.70a": "tatas tvāṃ devi subhage kṣemeṇa punar āgatā /",
    "GE09ram_02su:ram_46.70b": "yakṣye pramuditā gaṅge sarvakāmasamṛddhaye // //",
    "GE09ram_02su:ram_46.71a": "tvaṃ hi tripathagā devi brahmalokaṃ samīkṣase /",
    "GE09ram_02su:ram_46.71b": "bhāryā codadhirājasya loke 'smin sampradṛśyase // //",
    "GE09ram_02su:ram_46.72a": "sā tvāṃ devi namasyāmi praśaṃsāmi ca śobhane /",
    "GE09ram_02su:ram_46.72b": "prāptarājye naravyāghre śivena punar āgate // //",
    "GE09ram_02su:ram_46.73a": "gavāṃ śatasahasrāṇi vastrāṇy annaṃ ca peśalam /",
    "GE09ram_02su:ram_46.73b": "brāhmaṇebhyaḥ pradāsyāmi tava priyacikīrṣayā // //",
    "GE09ram_02su:ram_46.74a": "tathā saṃbhāṣamāṇā sā sītā gaṅgām aninditā /",
    "GE09ram_02su:ram_46.74b": "dakṣiṇā dakṣiṇaṃ tīraṃ kṣipram evābhyupāgamat // //",
    "GE09ram_02su:ram_46.75a": "tīraṃ tu samanuprāpya nāvaṃ hitvā nararṣabhaḥ /",
    "GE09ram_02su:ram_46.75b": "prātiṣṭhata saha bhrātrā vaidehyā ca paraṃtapaḥ // //",
    "GE09ram_02su:ram_46.76a": "athābravīn mahābāhuḥ sumitrānandavardhanam /",
    "GE09ram_02su:ram_46.76b": "agrato gaccha saumitre sītā tvām anugacchatu // //",
    "GE09ram_02su:ram_46.77a": "pṛṣṭhato 'haṃ gamiṣyāmi tvāṃ ca sītāṃ ca pālayan /",
    "GE09ram_02su:ram_46.77b": "adya duḥkhaṃ tu vaidehī vanavāsasya vetsyati // //",
    "GE09ram_02su:ram_46.77c": "gataṃ tu gaṅgāparapāram āśu rāmaṃ sumantraḥ pratataṃ nirīkṣya /",
    "GE09ram_02su:ram_46.77d": "adhvaprakarṣād vinivṛttadṛṣṭir mumoca bāṣpaṃ vyathitas tapasvī //",
    "GE09ram_02su:ram_46.77e": "tau tatra hatvā caturo mahāmṛgān varāham ṛśyaṃ pṛṣataṃ mahārurum /",
    "GE09ram_02su:ram_46.77f": "ādāya medhyaṃ tvaritaṃ bubhukṣitau vāsāya kāle yayatur vanaspatim //",
    "GE09ram_02su:ram_47": "Rāmāyaṇa, Ayodhyākāṇḍa, 47",
    "GE09ram_02su:ram_47.1a": "sa taṃ vṛkṣaṃ samāsādya saṃdhyām anvāsya paścimām /",
    "GE09ram_02su:ram_47.1b": "rāmo ramayatāṃ śreṣṭha iti hovāca lakṣmaṇam // //",
    "GE09ram_02su:ram_47.2a": "adyeyaṃ prathamā rātrir yātā janapadād bahiḥ /",
    "GE09ram_02su:ram_47.2b": "yā sumantreṇa rahitā tāṃ notkaṇṭhitum arhasi // //",
    "GE09ram_02su:ram_47.3a": "jāgartavyam atandribhyām adya prabhṛti rātriṣu /",
    "GE09ram_02su:ram_47.3b": "yogakṣemo hi sītāyā vartate lakṣmaṇāvayoḥ // //",
    "GE09ram_02su:ram_47.4a": "rātriṃ kathaṃcid evemāṃ saumitre vartayāmahe /",
    "GE09ram_02su:ram_47.4b": "upāvartāmahe bhūmāv āstīrya svayam ārjitaiḥ // //",
    "GE09ram_02su:ram_47.5a": "sa tu saṃviśya medinyāṃ mahārhaśayanocitaḥ /",
    "GE09ram_02su:ram_47.5b": "imāḥ saumitraye rāmo vyājahāra kathāḥ śubhāḥ // //",
    "GE09ram_02su:ram_47.6a": "dhruvam adya mahārājo duḥkhaṃ svapiti lakṣmaṇa /",
    "GE09ram_02su:ram_47.6b": "kṛtakāmā tu kaikeyī tuṣṭā bhavitum arhati // //",
    "GE09ram_02su:ram_47.7a": "sā hi devī mahārājaṃ kaikeyī rājyakāraṇāt /",
    "GE09ram_02su:ram_47.7b": "api na cyāvayet prāṇān dṛṣṭvā bharatam āgatam // //",
    "GE09ram_02su:ram_47.8a": "anāthaś caiva vṛddhaś ca mayā caiva vinākṛtaḥ /",
    "GE09ram_02su:ram_47.8b": "kiṃ kariṣyati kāmātmā kaikeyyā vaśam āgataḥ // //",
    "GE09ram_02su:ram_47.9a": "idaṃ vyasanam ālokya rājñaś ca mativibhramam /",
    "GE09ram_02su:ram_47.9b": "kāma evārdhadharmābhyāṃ garīyān iti me matiḥ // //",
    "GE09ram_02su:ram_47.10a": "ko hy avidvān api pumān pramadāyāḥ kṛte tyajet /",
    "GE09ram_02su:ram_47.10b": "chandānuvartinaṃ putraṃ tāto mām iva lakṣmaṇa // //",
    "GE09ram_02su:ram_47.11a": "sukhī bata sabhāryaś ca bharataḥ kekayīsutaḥ /",
    "GE09ram_02su:ram_47.11b": "muditān kosalān eko yo bhokṣyaty adhirājavat // //",
    "GE09ram_02su:ram_47.12a": "sa hi sarvasya rājyasya mukham ekaṃ bhaviṣyati /",
    "GE09ram_02su:ram_47.12b": "tāte ca vayasātīte mayi cāraṇyam āśrite // //",
    "GE09ram_02su:ram_47.13a": "arthadharmau parityajya yaḥ kāmam anuvartate /",
    "GE09ram_02su:ram_47.13b": "evam āpadyate kṣipraṃ rājā daśaratho yathā // //",
    "GE09ram_02su:ram_47.14a": "manye daśarathāntāya mama pravrājanāya ca /",
    "GE09ram_02su:ram_47.14b": "kaikeyī saumya samprāptā rājyāya bharatasya ca // //",
    "GE09ram_02su:ram_47.15a": "apīdānīṃ na kaikeyī saubhāgyamadamohitā /",
    "GE09ram_02su:ram_47.15b": "kausalyāṃ ca sumitrāṃ ca samprabādheta matkṛte // //",
    "GE09ram_02su:ram_47.16a": "mā sma matkāraṇād devī sumitrā duḥkham āvaset /",
    "GE09ram_02su:ram_47.16b": "ayodhyām ita eva tvaṃ kāle praviśa lakṣmaṇa // //",
    "GE09ram_02su:ram_47.17a": "aham eko gamiṣyāmi sītayā saha daṇḍakān /",
    "GE09ram_02su:ram_47.17b": "anāthāyā hi nāthas tvaṃ kausalyāyā bhaviṣyasi // //",
    "GE09ram_02su:ram_47.18a": "kṣudrakarmā hi kaikeyī dveṣād anyāyyam ācaret /",
    "GE09ram_02su:ram_47.18b": "paridadyā hi dharmajñe bharate mama mātaram // //",
    "GE09ram_02su:ram_47.19a": "nūnaṃ jātyantare kasmin striyaḥ putrair viyojitāḥ /",
    "GE09ram_02su:ram_47.19b": "jananyā mama saumitre tad apy etad upasthitam // //",
    "GE09ram_02su:ram_47.20a": "mayā hi cirapuṣṭena duḥkhasaṃvardhitena ca /",
    "GE09ram_02su:ram_47.20b": "viprāyujyata kausalyā phalakāle dhig astu mām // //",
    "GE09ram_02su:ram_47.21a": "mā sma sīmantinī kācij janayet putram īdṛśam /",
    "GE09ram_02su:ram_47.21b": "saumitre yo 'ham ambāyā dadmi śokam anantakam // //",
    "GE09ram_02su:ram_47.22a": "manye prītiviśiṣṭā sā matto lakṣmaṇa śārikā /",
    "GE09ram_02su:ram_47.22b": "yasyās tac chrūyate vākyaṃ śuka pādam arer daśa // //",
    "GE09ram_02su:ram_47.23a": "śocantyāś cālpabhāgyāyā na kiṃcid upakurvatā /",
    "GE09ram_02su:ram_47.23b": "putreṇa kim aputrāyā mayā kāryam ariṃdama // //",
    "GE09ram_02su:ram_47.24a": "alpabhāgyā hi me mātā kausalyā rahitā mayā /",
    "GE09ram_02su:ram_47.24b": "śete paramaduḥkhārtā patitā śokasāgare // //",
    "GE09ram_02su:ram_47.25a": "eko hy aham ayodhyāṃ ca pṛthivīṃ cāpi lakṣmaṇa /",
    "GE09ram_02su:ram_47.25b": "tareyam iṣubhiḥ kruddho nanu vīryam akāraṇam // //",
    "GE09ram_02su:ram_47.26a": "adharmabhayabhītaś ca paralokasya cānagha /",
    "GE09ram_02su:ram_47.26b": "tena lakṣmaṇa nādyāham ātmānam abhiṣecaye // //",
    "GE09ram_02su:ram_47.27a": "etad anyac ca karuṇaṃ vilapya vijane bahu /",
    "GE09ram_02su:ram_47.27b": "aśrupūrṇamukho rāmo niśi tūṣṇīm upāviśat // //",
    "GE09ram_02su:ram_47.28a": "vilapyoparataṃ rāmaṃ gatārciṣam ivānalam /",
    "GE09ram_02su:ram_47.28b": "samudram iva nirvegam āśvāsayata lakṣmaṇaḥ // //",
    "GE09ram_02su:ram_47.29a": "dhruvam adya purī rāma ayodhyāyudhināṃ vara /",
    "GE09ram_02su:ram_47.29b": "niṣprabhā tvayi niṣkrānte gatacandreva śarvarī // //",
    "GE09ram_02su:ram_47.30a": "naitad aupayikaṃ rāma yad idaṃ paritapyase /",
    "GE09ram_02su:ram_47.30b": "viṣādayasi sītāṃ ca māṃ caiva puruṣarṣabha // //",
    "GE09ram_02su:ram_47.31a": "na ca sītā tvayā hīnā na cāham api rāghava /",
    "GE09ram_02su:ram_47.31b": "muhūrtam api jīvāvo jalān matsyāv ivoddhṛtau // //",
    "GE09ram_02su:ram_47.32a": "na hi tātaṃ na śatrughnaṃ na sumitrāṃ paraṃtapa /",
    "GE09ram_02su:ram_47.32b": "draṣṭum iccheyam adyāhaṃ svargaṃ vāpi tvayā vinā // //",
    "GE09ram_02su:ram_47.32c": "sa lakṣmaṇasyottamapuṣkalaṃ vaco niśamya caivaṃ vanavāsam ādarāt /",
    "GE09ram_02su:ram_47.32d": "samāḥ samastā vidadhe paraṃtapaḥ prapadya dharmaṃ sucirāya rāghavaḥ //",
    "GE09ram_02su:ram_48": "Rāmāyaṇa, Ayodhyākāṇḍa, 48",
    "GE09ram_02su:ram_48.1a": "te tu tasmin mahāvṛkṣa uṣitvā rajanīṃ śivām /",
    "GE09ram_02su:ram_48.1b": "vimale 'bhyudite sūrye tasmād deśāt pratasthire // //",
    "GE09ram_02su:ram_48.2a": "yatra bhāgīrathī gaṅgā yamunām abhivartate /",
    "GE09ram_02su:ram_48.2b": "jagmus taṃ deśam uddiśya vigāhya sumahad vanam // //",
    "GE09ram_02su:ram_48.3a": "te bhūmim āgān vividhān deśāṃś cāpi manoramān /",
    "GE09ram_02su:ram_48.3b": "adṛṣṭapūrvān paśyantas tatra tatra yaśasvinaḥ // //",
    "GE09ram_02su:ram_48.4a": "yathākṣemeṇa gacchan sa paśyaṃś ca vividhān drumān /",
    "GE09ram_02su:ram_48.4b": "nivṛttamātre divase rāmaḥ saumitrim abravīt // //",
    "GE09ram_02su:ram_48.5a": "prayāgam abhitaḥ paśya saumitre dhūmam unnatam /",
    "GE09ram_02su:ram_48.5b": "agner bhagavataḥ ketuṃ manye saṃnihito muniḥ // //",
    "GE09ram_02su:ram_48.6a": "nūnaṃ prāptāḥ sma sambhedaṃ gaṅgāyamunayor vayam /",
    "GE09ram_02su:ram_48.6b": "tathā hi śrūyate śabdo vāriṇo vārighaṭṭitaḥ // //",
    "GE09ram_02su:ram_48.7a": "dārūṇi paribhinnāni vanajair upajīvibhiḥ /",
    "GE09ram_02su:ram_48.7b": "bharadvājāśrame caite dṛśyante vividhā drumāḥ // //",
    "GE09ram_02su:ram_48.8a": "dhanvinau tau sukhaṃ gatvā lambamāne divākare /",
    "GE09ram_02su:ram_48.8b": "gaṅgāyamunayoḥ saṃdhau prāpatur nilayaṃ muneḥ // //",
    "GE09ram_02su:ram_48.9a": "rāmas tv āśramam āsādya trāsayan mṛgapakṣiṇaḥ /",
    "GE09ram_02su:ram_48.9b": "gatvā muhūrtam adhvānaṃ bharadvājam upāgamat // //",
    "GE09ram_02su:ram_48.10a": "tatas tv āśramam āsādya muner darśanakāṅkṣiṇau /",
    "GE09ram_02su:ram_48.10b": "sītayānugatau vīrau dūrād evāvatasthatuḥ // //",
    "GE09ram_02su:ram_48.11a": "hutāgnihotraṃ dṛṣṭvaiva mahābhāgaṃ kṛtāñjaliḥ /",
    "GE09ram_02su:ram_48.11b": "rāmaḥ saumitriṇā sārdhaṃ sītayā cābhyavādayat // //",
    "GE09ram_02su:ram_48.12a": "nyavedayata cātmānaṃ tasmai lakṣmaṇapūrvajaḥ /",
    "GE09ram_02su:ram_48.12b": "putrau daśarathasyāvāṃ bhagavan rāmalakṣmaṇau // //",
    "GE09ram_02su:ram_48.13a": "bhāryā mameyaṃ vaidehī kalyāṇī janakātmajā /",
    "GE09ram_02su:ram_48.13b": "māṃ cānuyātā vijanaṃ tapovanam aninditā // //",
    "GE09ram_02su:ram_48.14a": "pitrā pravrājyamānaṃ māṃ saumitrir anujaḥ priyaḥ /",
    "GE09ram_02su:ram_48.14b": "ayam anvagamad bhrātā vanam eva dṛḍhavrataḥ // //",
    "GE09ram_02su:ram_48.15a": "pitrā niyuktā bhagavan pravekṣyāmas tapovanam /",
    "GE09ram_02su:ram_48.15b": "dharmam evācariṣyāmas tatra mūlaphalāśanāḥ // //",
    "GE09ram_02su:ram_48.16a": "tasya tadvacanaṃ śrutvā rājaputrasya dhīmataḥ /",
    "GE09ram_02su:ram_48.16b": "upānayata dharmātmā gām arghyam udakaṃ tataḥ // //",
    "GE09ram_02su:ram_48.17a": "mṛgapakṣibhir āsīno munibhiś ca samantataḥ /",
    "GE09ram_02su:ram_48.17b": "rāmam āgatam abhyarcya svāgatenāha taṃ muniḥ // //",
    "GE09ram_02su:ram_48.18a": "pratigṛhya ca tām arcām upaviṣṭaṃ sarāghavam /",
    "GE09ram_02su:ram_48.18b": "bharadvājo 'bravīd vākyaṃ dharmayuktam idaṃ tadā // //",
    "GE09ram_02su:ram_48.19a": "cirasya khalu kākutstha paśyāmi tvām ihāgatam /",
    "GE09ram_02su:ram_48.19b": "śrutaṃ tava mayā cedaṃ vivāsanam akāraṇam // //",
    "GE09ram_02su:ram_48.20a": "avakāśo vivikto 'yaṃ mahānadyoḥ samāgame /",
    "GE09ram_02su:ram_48.20b": "puṇyaś ca ramaṇīyaś ca vasatv iha bhavān sukham // //",
    "GE09ram_02su:ram_48.21a": "evam uktas tu vacanaṃ bharadvājena rāghavaḥ /",
    "GE09ram_02su:ram_48.21b": "pratyuvāca śubhaṃ vākyaṃ rāmaḥ sarvahite rataḥ // //",
    "GE09ram_02su:ram_48.21c": "bhagavann ita āsannaḥ paurajānapado janaḥ /",
    "GE09ram_02su:ram_48.22a": "āgamiṣyati vaidehīṃ māṃ cāpi prekṣako janaḥ /",
    "GE09ram_02su:ram_48.22b": "anena kāraṇenāham iha vāsaṃ na rocaye // //",
    "GE09ram_02su:ram_48.23a": "ekānte paśya bhagavann āśramasthānam uttamam /",
    "GE09ram_02su:ram_48.23b": "ramate yatra vaidehī sukhārhā janakātmajā // //",
    "GE09ram_02su:ram_48.24a": "etac chrutvā śubhaṃ vākyaṃ bharadvājo mahāmuniḥ /",
    "GE09ram_02su:ram_48.24b": "rāghavasya tato vākyam arthagrāhakam abravīt // //",
    "GE09ram_02su:ram_48.25a": "daśakrośa itas tāta girir yasmin nivatsyasi /",
    "GE09ram_02su:ram_48.25b": "maharṣisevitaḥ puṇyaḥ sarvataḥ sukhadarśanaḥ // //",
    "GE09ram_02su:ram_48.26a": "golāṅgūlānucarito vānararkṣaniṣevitaḥ /",
    "GE09ram_02su:ram_48.26b": "citrakūṭa iti khyāto gandhamādanasaṃnibhaḥ // //",
    "GE09ram_02su:ram_48.27a": "yāvatā citrakūṭasya naraḥ śṛṅgāṇy avekṣate /",
    "GE09ram_02su:ram_48.27b": "kalyāṇāni samādhatte na pāpe kurute manaḥ // //",
    "GE09ram_02su:ram_48.28a": "ṛṣayas tatra bahavo vihṛtya śaradāṃ śatam /",
    "GE09ram_02su:ram_48.28b": "tapasā divam ārūḍhāḥ kapālaśirasā saha // //",
    "GE09ram_02su:ram_48.29a": "praviviktam ahaṃ manye taṃ vāsaṃ bhavataḥ sukham /",
    "GE09ram_02su:ram_48.29b": "iha vā vanavāsāya vasa rāma mayā saha // //",
    "GE09ram_02su:ram_48.30a": "sa rāmaṃ sarvakāmais taṃ bharadvājaḥ priyātithim /",
    "GE09ram_02su:ram_48.30b": "sabhāryaṃ saha ca bhrātrā pratijagrāha dharmavit // //",
    "GE09ram_02su:ram_48.31a": "tasya prayāge rāmasya taṃ maharṣim upeyuṣaḥ /",
    "GE09ram_02su:ram_48.31b": "prapannā rajanī puṇyā citrāḥ kathayataḥ kathāḥ // //",
    "GE09ram_02su:ram_48.32a": "prabhātāyāṃ rajanyāṃ tu bharadvājam upāgamat /",
    "GE09ram_02su:ram_48.32b": "uvāca naraśārdūlo muniṃ jvalitatejasam // //",
    "GE09ram_02su:ram_48.33a": "śarvarīṃ bhavann adya satyaśīla tavāśrame /",
    "GE09ram_02su:ram_48.33b": "uṣitāḥ smeha vasatim anujānātu no bhavān // //",
    "GE09ram_02su:ram_48.34a": "rātryāṃ tu tasyāṃ vyuṣṭāyāṃ bharadvājo 'bravīd idam /",
    "GE09ram_02su:ram_48.34b": "madhumūlaphalopetaṃ citrakūṭaṃ vrajeti ha // //",
    "GE09ram_02su:ram_48.35a": "tatra kuñjarayūthāni mṛgayūthāni cābhitaḥ /",
    "GE09ram_02su:ram_48.35b": "vicaranti vanānteṣu tāni drakṣyasi rāghava // //",
    "GE09ram_02su:ram_48.35c": "prahṛṣṭakoyaṣṭikakokilasvanair vināditaṃ taṃ vasudhādharaṃ śivam /",
    "GE09ram_02su:ram_48.35d": "mṛgaiś ca mattair bahubhiś ca kuñjaraiḥ suramyam āsādya samāvasāśramam //",
    "GE09ram_02su:ram_49": "Rāmāyaṇa, Ayodhyākāṇḍa, 49",
    "GE09ram_02su:ram_49.1a": "uṣitvā rajanīṃ tatra rājaputrāv ariṃdamau /",
    "GE09ram_02su:ram_49.1b": "maharṣim abhivādyātha jagmatus taṃ giriṃ prati // //",
    "GE09ram_02su:ram_49.2a": "prasthitāṃś caiva tān prekṣya pitā putrān ivānvagāt /",
    "GE09ram_02su:ram_49.2b": "tataḥ pracakrame vaktuṃ vacanaṃ sa mahāmuniḥ // //",
    "GE09ram_02su:ram_49.3a": "athāsādya tu kālindīṃ śīghrasrotasamāpagām /",
    "GE09ram_02su:ram_49.3b": "tatra yūyaṃ plavaṃ kṛtvā taratāṃśumatīṃ nadīm // //",
    "GE09ram_02su:ram_49.4a": "tato nyagrodham āsādya mahāntaṃ haritacchadam /",
    "GE09ram_02su:ram_49.4b": "vivṛddhaṃ bahubhir vṛkṣaiḥ śyāmaṃ siddhopasevitam // //",
    "GE09ram_02su:ram_49.5a": "krośamātraṃ tato gatvā nīlaṃ drakṣyatha kānanam /",
    "GE09ram_02su:ram_49.5b": "palāśabadarīmiśraṃ rāma vaṃśaiś ca yāmunaiḥ // //",
    "GE09ram_02su:ram_49.5c": "sa panthāś citrakūṭasya gataḥ subahuśo mayā /",
    "GE09ram_02su:ram_49.6a": "ramyo mārdavayuktaś ca vanadāvair vivarjitaḥ /",
    "GE09ram_02su:ram_49.6b": "iti panthānam āvedya maharṣiḥ sa nyavartata // //",
    "GE09ram_02su:ram_49.7a": "upāvṛtte munau tasmin rāmo lakṣmaṇam abravīt /",
    "GE09ram_02su:ram_49.7b": "kṛtapuṇyāḥ sma saumitre munir yan no 'nukampate // //",
    "GE09ram_02su:ram_49.8a": "iti tau puruṣavyāghrau mantrayitvā manasvinau /",
    "GE09ram_02su:ram_49.8b": "sītām evāgrataḥ kṛtvā kālindīṃ jagmatur nadīm // //",
    "GE09ram_02su:ram_49.9a": "tau kāṣṭhasaṃghāṭam atho cakratuḥ sumahāplavam /",
    "GE09ram_02su:ram_49.9b": "cakāra lakṣmaṇaś chittvā sītāyāḥ sukham āsanam // //",
    "GE09ram_02su:ram_49.10a": "tatra śriyam ivācintyāṃ rāmo dāśarathiḥ priyām /",
    "GE09ram_02su:ram_49.10b": "īṣat saṃlajjamānāṃ tām adhyāropayata plavam // //",
    "GE09ram_02su:ram_49.11a": "tataḥ plavenāṃśumatīṃ śīghragām ūrmimālinīm /",
    "GE09ram_02su:ram_49.11b": "tīrajair bahubhir vṛkṣaiḥ saṃterur yamunāṃ nadīm // //",
    "GE09ram_02su:ram_49.12a": "te tīrṇāḥ plavam utsṛjya prasthāya yamunāvanāt /",
    "GE09ram_02su:ram_49.12b": "śyāmaṃ nyagrodham āseduḥ śītalaṃ haritacchadam // //",
    "GE09ram_02su:ram_49.13a": "kausalyāṃ caiva paśyeyaṃ sumitrāṃ ca yaśasvinīm /",
    "GE09ram_02su:ram_49.13b": "iti sītāñjaliṃ kṛtvā paryagacchad vanaspatim // //",
    "GE09ram_02su:ram_49.14a": "krośamātraṃ tato gatvā bhrātarau rāmalakṣmaṇau /",
    "GE09ram_02su:ram_49.14b": "bahūn medhyān mṛgān hatvā ceratur yamunāvane // //",
    "GE09ram_02su:ram_49.14c": "vihṛtya te barhiṇapūganādite śubhe vane vāraṇavānarāyute /",
    "GE09ram_02su:ram_49.14d": "samaṃ nadīvapram upetya saṃmataṃ nivāsam ājagmur adīnadarśanāḥ //",
    "GE09ram_02su:ram_50": "Rāmāyaṇa, Ayodhyākāṇḍa, 50",
    "GE09ram_02su:ram_50.1a": "atha rātryāṃ vyatītāyām avasuptam anantaram /",
    "GE09ram_02su:ram_50.1b": "prabodhayāmāsa śanair lakṣmaṇaṃ raghunandanaḥ // //",
    "GE09ram_02su:ram_50.2a": "saumitre śṛṇu vanyānāṃ valgu vyāharatāṃ svanam /",
    "GE09ram_02su:ram_50.2b": "sampratiṣṭhāmahe kālaḥ prasthānasya paraṃtapa // //",
    "GE09ram_02su:ram_50.3a": "sa suptaḥ samaye bhrātrā lakṣmaṇaḥ pratibodhitaḥ /",
    "GE09ram_02su:ram_50.3b": "jahau nidrāṃ ca tandrīṃ ca prasaktaṃ ca pathi śramam // //",
    "GE09ram_02su:ram_50.4a": "tata utthāya te sarve spṛṣṭvā nadyāḥ śivaṃ jalam /",
    "GE09ram_02su:ram_50.4b": "panthānam ṛṣiṇoddiṣṭaṃ citrakūṭasya taṃ yayuḥ // //",
    "GE09ram_02su:ram_50.5a": "tataḥ samprasthitaḥ kāle rāmaḥ saumitriṇā saha /",
    "GE09ram_02su:ram_50.5b": "sītāṃ kamalapattrākṣīm idaṃ vacanam abravīt // //",
    "GE09ram_02su:ram_50.6a": "ādīptān iva vaidehi sarvataḥ puṣpitān nagān /",
    "GE09ram_02su:ram_50.6b": "svaiḥ puṣpaiḥ kiṃśukān paśya mālinaḥ śiśirātyaye // //",
    "GE09ram_02su:ram_50.7a": "paśya bhallātakān phullān narair anupasevitān /",
    "GE09ram_02su:ram_50.7b": "phalapattrair avanatān nūnaṃ śakṣyāmi jīvitum // //",
    "GE09ram_02su:ram_50.8a": "paśya droṇapramāṇāni lambamānāni lakṣmaṇa /",
    "GE09ram_02su:ram_50.8b": "madhūni madhukārībhiḥ saṃbhṛtāni nage nage // //",
    "GE09ram_02su:ram_50.9a": "eṣa krośati natyūhas taṃ śikhī pratikūjati /",
    "GE09ram_02su:ram_50.9b": "ramaṇīye vanoddeśe puṣpasaṃstarasaṃkaṭe // //",
    "GE09ram_02su:ram_50.10a": "mātaṃgayūthānusṛtaṃ pakṣisaṃghānunāditam /",
    "GE09ram_02su:ram_50.10b": "citrakūṭam imaṃ paśya pravṛddhaśikharaṃ girim // //",
    "GE09ram_02su:ram_50.11a": "tatas tau pādacāreṇa gacchantau saha sītayā /",
    "GE09ram_02su:ram_50.11b": "ramyam āsedatuḥ śailaṃ citrakūṭaṃ manoramam // //",
    "GE09ram_02su:ram_50.12a": "taṃ tu parvatam āsādya nānāpakṣigaṇāyutam /",
    "GE09ram_02su:ram_50.12b": "ayaṃ vāso bhavet tāvad atra saumya ramemahi // //",
    "GE09ram_02su:ram_50.13a": "lakṣmaṇānaya dārūṇi dṛḍhāni ca varāṇi ca /",
    "GE09ram_02su:ram_50.13b": "kuruṣvāvasathaṃ saumya vāse me 'bhirataṃ manaḥ // //",
    "GE09ram_02su:ram_50.14a": "tasya tadvacanaṃ śrutvā saumitrir vividhān drumān /",
    "GE09ram_02su:ram_50.14b": "ājahāra tataś cakre parṇaśālām ariṃdamaḥ // //",
    "GE09ram_02su:ram_50.15a": "śuśrūṣamāṇam ekāgram idaṃ vacanam abravīt /",
    "GE09ram_02su:ram_50.15b": "aiṇeyaṃ māṃsam āhṛtya śālāṃ yakṣyāmahe vayam // //",
    "GE09ram_02su:ram_50.16a": "sa lakṣmaṇaḥ kṛṣṇamṛgaṃ hatvā medhyaṃ pratāpavān /",
    "GE09ram_02su:ram_50.16b": "atha cikṣepa saumitriḥ samiddhe jātavedasi // //",
    "GE09ram_02su:ram_50.17a": "taṃ tu pakvaṃ samājñāya niṣṭaptaṃ chinnaśoṇitam /",
    "GE09ram_02su:ram_50.17b": "lakṣmaṇaḥ puruṣavyāghram atha rāghavam abravīt // //",
    "GE09ram_02su:ram_50.18a": "ayaṃ kṛṣṇaḥ samāptāṅgaḥ śṛtaḥ kṛṣṇamṛgo yathā /",
    "GE09ram_02su:ram_50.18b": "devatā devasaṃkāśa yajasva kuśalo hy asi // //",
    "GE09ram_02su:ram_50.19a": "rāmaḥ snātvā tu niyato guṇavāñ japyakovidaḥ /",
    "GE09ram_02su:ram_50.19b": "pāpasaṃśamanaṃ rāmaś cakāra balim uttamam // //",
    "GE09ram_02su:ram_50.19c": "tāṃ vṛkṣaparṇacchadanāṃ manojñāṃ yathāpradeśaṃ sukṛtāṃ nivātām /",
    "GE09ram_02su:ram_50.19d": "vāsāya sarve viviśuḥ sametāḥ sabhāṃ yathā devagaṇāḥ sudharmām //",
    "GE09ram_02su:ram_50.19e": "anekanānāmṛgapakṣisaṃkule vicitrapuṣpastabakair drumair yute /",
    "GE09ram_02su:ram_50.19f": "vanottame vyālamṛgānunādite tathā vijahruḥ susukhaṃ jitendriyāḥ //",
    "GE09ram_02su:ram_50.19g": "suramyam āsādya tu citrakūṭaṃ nadīṃ ca tāṃ mālyavatīṃ sutīrthām /",
    "GE09ram_02su:ram_50.19h": "nananda hṛṣṭo mṛgapakṣijuṣṭāṃ jahau ca duḥkhaṃ puravipravāsāt //",
    "GE09ram_02su:ram_51": "Rāmāyaṇa, Ayodhyākāṇḍa, 51",
    "GE09ram_02su:ram_51.1a": "kathayitvā suduḥkhārtaḥ sumantreṇa ciraṃ saha /",
    "GE09ram_02su:ram_51.1b": "rāme dakṣiṇakūlasthe jagāma svagṛhaṃ guhaḥ // //",
    "GE09ram_02su:ram_51.2a": "anujñātaḥ sumantro 'tha yojayitvā hayottamān /",
    "GE09ram_02su:ram_51.2b": "ayodhyām eva nagarīṃ prayayau gāḍhadurmanāḥ // //",
    "GE09ram_02su:ram_51.3a": "sa vanāni sugandhīni saritaś ca sarāṃsi ca /",
    "GE09ram_02su:ram_51.3b": "paśyann atiyayau śīghraṃ grāmāṇi nagarāṇi ca // //",
    "GE09ram_02su:ram_51.4a": "tataḥ sāyāhnasamaye tṛtīye 'hani sārathiḥ /",
    "GE09ram_02su:ram_51.4b": "ayodhyāṃ samanuprāpya nirānandāṃ dadarśa ha // //",
    "GE09ram_02su:ram_51.5a": "sa śūnyām iva niḥśabdāṃ dṛṣṭvā paramadurmanāḥ /",
    "GE09ram_02su:ram_51.5b": "sumantraś cintayāmāsa śokavegasamāhataḥ // //",
    "GE09ram_02su:ram_51.5c": "kaccin na sagajā sāśvā sajanā sajanādhipā /",
    "GE09ram_02su:ram_51.6a": "rāmasaṃtāpaduḥkhena dagdhā śokāgninā purī /",
    "GE09ram_02su:ram_51.6b": "iti cintāparaḥ sūtas tvaritaḥ praviveśa ha // //",
    "GE09ram_02su:ram_51.7a": "sumantram abhiyāntaṃ taṃ śataśo 'tha sahasraśaḥ /",
    "GE09ram_02su:ram_51.7b": "kva rāma iti pṛcchantaḥ sūtam abhyadravan narāḥ // //",
    "GE09ram_02su:ram_51.8a": "teṣāṃ śaśaṃsa gaṅgāyām aham āpṛcchya rāghavam /",
    "GE09ram_02su:ram_51.8b": "anujñāto nivṛtto 'smi dhārmikeṇa mahātmanā // //",
    "GE09ram_02su:ram_51.9a": "te tīrṇā iti vijñāya bāṣpapūrṇamukhā janāḥ /",
    "GE09ram_02su:ram_51.9b": "aho dhig iti niḥśvasya hā rāmeti ca cukruśuḥ // //",
    "GE09ram_02su:ram_51.10a": "śuśrāva ca vacas teṣāṃ vṛndaṃ vṛndaṃ ca tiṣṭhatām /",
    "GE09ram_02su:ram_51.10b": "hatāḥ sma khalu ye neha paśyāma iti rāghavam // //",
    "GE09ram_02su:ram_51.11a": "dānayajñavivāheṣu samājeṣu mahatsu ca /",
    "GE09ram_02su:ram_51.11b": "na drakṣyāmaḥ punar jātu dhārmikaṃ rāmam antarā // //",
    "GE09ram_02su:ram_51.12a": "kiṃ samarthaṃ janasyāsya kiṃ priyaṃ kiṃ sukhāvaham /",
    "GE09ram_02su:ram_51.12b": "iti rāmeṇa nagaraṃ pitṛvat paripālitam // //",
    "GE09ram_02su:ram_51.13a": "vātāyanagatānāṃ ca strīṇām anvantarāpaṇam /",
    "GE09ram_02su:ram_51.13b": "rāmaśokābhitaptānāṃ śuśrāva paridevanam // //",
    "GE09ram_02su:ram_51.14a": "sa rājamārgamadhyena sumantraḥ pihitānanaḥ /",
    "GE09ram_02su:ram_51.14b": "yatra rājā daśarathas tad evopayayau gṛham // //",
    "GE09ram_02su:ram_51.15a": "so 'vatīrya rathāc chīghraṃ rājaveśma praviśya ca /",
    "GE09ram_02su:ram_51.15b": "kakṣyāḥ saptābhicakrāma mahājanasamākulāḥ // //",
    "GE09ram_02su:ram_51.16a": "tato daśarathastrīṇāṃ prāsādebhyas tatas tataḥ /",
    "GE09ram_02su:ram_51.16b": "rāmaśokābhitaptānāṃ mandaṃ śuśrāva jalpitam // //",
    "GE09ram_02su:ram_51.17a": "saha rāmeṇa niryāto vinā rāmam ihāgataḥ /",
    "GE09ram_02su:ram_51.17b": "sūtaḥ kiṃ nāma kausalyāṃ śocantīṃ prativakṣyati // //",
    "GE09ram_02su:ram_51.18a": "yathā ca manye durjīvam evaṃ na sukaraṃ dhruvam /",
    "GE09ram_02su:ram_51.18b": "ācchidya putre niryāte kausalyā yatra jīvati // //",
    "GE09ram_02su:ram_51.19a": "satyarūpaṃ tu tadvākyaṃ rājñaḥ strīṇāṃ niśāmayan /",
    "GE09ram_02su:ram_51.19b": "pradīptam iva śokena viveśa sahasā gṛham // //",
    "GE09ram_02su:ram_51.20a": "sa praviśyāṣṭamīṃ kakṣyāṃ rājānaṃ dīnam āturam /",
    "GE09ram_02su:ram_51.20b": "putraśokaparidyūnam apaśyat pāṇḍure gṛhe // //",
    "GE09ram_02su:ram_51.21a": "abhigamya tam āsīnaṃ narendram abhivādya ca /",
    "GE09ram_02su:ram_51.21b": "sumantro rāmavacanaṃ yathoktaṃ pratyavedayat // //",
    "GE09ram_02su:ram_51.22a": "sa tūṣṇīm eva tac chrutvā rājā vibhrāntacetanaḥ /",
    "GE09ram_02su:ram_51.22b": "mūrchito nyapatad bhūmau rāmaśokābhipīḍitaḥ // //",
    "GE09ram_02su:ram_51.23a": "tato 'ntaḥpuram āviddhaṃ mūrchite pṛthivīpatau /",
    "GE09ram_02su:ram_51.23b": "uddhṛtya bāhū cukrośa nṛpatau patite kṣitau // //",
    "GE09ram_02su:ram_51.24a": "sumitrayā tu sahitā kausalyā patitaṃ patim /",
    "GE09ram_02su:ram_51.24b": "utthāpayāmāsa tadā vacanaṃ cedam abravīt // //",
    "GE09ram_02su:ram_51.25a": "imaṃ tasya mahābhāga dūtaṃ duṣkarakāriṇaḥ /",
    "GE09ram_02su:ram_51.25b": "vanavāsād anuprāptaṃ kasmān na pratibhāṣase // //",
    "GE09ram_02su:ram_51.26a": "adyemam anayaṃ kṛtvā vyapatrapasi rāghava /",
    "GE09ram_02su:ram_51.26b": "uttiṣṭha sukṛtaṃ te 'stu śoke na syāt sahāyatā // //",
    "GE09ram_02su:ram_51.27a": "deva yasyā bhayād rāmaṃ nānupṛcchasi sārathim /",
    "GE09ram_02su:ram_51.27b": "neha tiṣṭhati kaikeyī viśrabdhaṃ pratibhāṣyatām // //",
    "GE09ram_02su:ram_51.28a": "sā tathoktvā mahārājaṃ kausalyā śokalālasā /",
    "GE09ram_02su:ram_51.28b": "dharaṇyāṃ nipapātāśu bāṣpaviplutabhāṣiṇī // //",
    "GE09ram_02su:ram_51.29a": "evaṃ vilapatīṃ dṛṣṭvā kausalyāṃ patitāṃ bhuvi /",
    "GE09ram_02su:ram_51.29b": "patiṃ cāvekṣya tāḥ sarvāḥ sasvaraṃ ruruduḥ striyaḥ // //",
    "GE09ram_02su:ram_51.29c": "tatas tam antaḥpuranādam utthitaṃ samīkṣya vṛddhās taruṇāś ca mānavāḥ /",
    "GE09ram_02su:ram_51.29d": "striyaś ca sarvā ruruduḥ samantataḥ puraṃ tadāsīt punar eva saṃkulam //",
    "GE09ram_02su:ram_52": "Rāmāyaṇa, Ayodhyākāṇḍa, 52",
    "GE09ram_02su:ram_52.1a": "pratyāśvasto yadā rājā mohāt pratyāgataḥ punaḥ /",
    "GE09ram_02su:ram_52.1b": "athājuhāva taṃ sūtaṃ rāmavṛttāntakāraṇāt // //",
    "GE09ram_02su:ram_52.2a": "vṛddhaṃ paramasaṃtaptaṃ navagraham iva dvipam /",
    "GE09ram_02su:ram_52.2b": "viniḥśvasantaṃ dhyāyantam asvastham iva kuñjaram // //",
    "GE09ram_02su:ram_52.3a": "rājā tu rajasā sūtaṃ dhvastāṅgaṃ samupasthitam /",
    "GE09ram_02su:ram_52.3b": "aśrupūrṇamukhaṃ dīnam uvāca paramārtavat // //",
    "GE09ram_02su:ram_52.3c": "kva nu vatsyati dharmātmā vṛkṣamūlam upāśritaḥ /",
    "GE09ram_02su:ram_52.4a": "so 'tyantasukhitaḥ sūta kim aśiṣyati rāghavaḥ /",
    "GE09ram_02su:ram_52.4b": "bhūmipālātmajo bhūmau śete katham anāthavat // //",
    "GE09ram_02su:ram_52.5a": "yaṃ yāntam anuyānti sma padātirathakuñjarāḥ /",
    "GE09ram_02su:ram_52.5b": "sa vatsyati kathaṃ rāmo vijanaṃ vanam āśritaḥ // //",
    "GE09ram_02su:ram_52.6a": "vyālair mṛgair ācaritaṃ kṛṣṇasarpaniṣevitam /",
    "GE09ram_02su:ram_52.6b": "kathaṃ kumārau vaidehyā sārdhaṃ vanam upasthitau // //",
    "GE09ram_02su:ram_52.7a": "sukumāryā tapasvinyā sumantra saha sītayā /",
    "GE09ram_02su:ram_52.7b": "rājaputrau kathaṃ pādair avaruhya rathād gatau // //",
    "GE09ram_02su:ram_52.8a": "siddhārthaḥ khalu sūta tvaṃ yena dṛṣṭau mamātmajau /",
    "GE09ram_02su:ram_52.8b": "vanāntaṃ praviśantau tāv aśvināv iva mandaram // //",
    "GE09ram_02su:ram_52.8c": "kim uvāca vaco rāmaḥ kim uvāca ca lakṣmaṇaḥ /",
    "GE09ram_02su:ram_52.9a": "sumantra vanam āsādya kim uvāca ca maithilī /",
    "GE09ram_02su:ram_52.9b": "āsitaṃ śayitaṃ bhuktaṃ sūta rāmasya kīrtaya // //",
    "GE09ram_02su:ram_52.10a": "iti sūto narendreṇa coditaḥ sajjamānayā /",
    "GE09ram_02su:ram_52.10b": "uvāca vācā rājānaṃ sabāṣpaparirabdhayā // //",
    "GE09ram_02su:ram_52.11a": "abravīn māṃ mahārāja dharmam evānupālayan /",
    "GE09ram_02su:ram_52.11b": "añjaliṃ rāghavaḥ kṛtvā śirasābhipraṇamya ca // //",
    "GE09ram_02su:ram_52.12a": "sūta madvacanāt tasya tātasya viditātmanaḥ /",
    "GE09ram_02su:ram_52.12b": "śirasā vandanīyasya vandyau pādau mahātmanaḥ // //",
    "GE09ram_02su:ram_52.13a": "sarvam antaḥpuraṃ vācyaṃ sūta madvacanāt tvayā /",
    "GE09ram_02su:ram_52.13b": "ārogyam aviśeṣeṇa yathārhaṃ cābhivādanam // //",
    "GE09ram_02su:ram_52.14a": "mātā ca mama kausalyā kuśalaṃ cābhivādanam /",
    "GE09ram_02su:ram_52.14b": "devi devasya pādau ca devavat paripālaya // //",
    "GE09ram_02su:ram_52.15a": "bharataḥ kuśalaṃ vācyo vācyo madvacanena ca /",
    "GE09ram_02su:ram_52.15b": "sarvāsv eva yathānyāyaṃ vṛttiṃ vartasva mātṛṣu // //",
    "GE09ram_02su:ram_52.16a": "vaktavyaś ca mahābāhur ikṣvākukulanandanaḥ /",
    "GE09ram_02su:ram_52.16b": "pitaraṃ yauvarājyastho rājyastham anupālaya // //",
    "GE09ram_02su:ram_52.17a": "ity evaṃ māṃ mahārāja bruvann eva mahāyaśāḥ /",
    "GE09ram_02su:ram_52.17b": "rāmo rājīvatāmrākṣo bhṛśam aśrūṇy avartayat // //",
    "GE09ram_02su:ram_52.18a": "lakṣmaṇas tu susaṃkruddho niḥśvasan vākyam abravīt /",
    "GE09ram_02su:ram_52.18b": "kenāyam aparādhena rājaputro vivāsitaḥ // //",
    "GE09ram_02su:ram_52.18c": "yadi pravrājito rāmo lobhakāraṇakāritam /",
    "GE09ram_02su:ram_52.19a": "varadānanimittaṃ vā sarvathā duṣkṛtaṃ kṛtam /",
    "GE09ram_02su:ram_52.19b": "rāmasya tu parityāge na hetum upalakṣaye // //",
    "GE09ram_02su:ram_52.20a": "asamīkṣya samārabdhaṃ viruddhaṃ buddhilāghavāt /",
    "GE09ram_02su:ram_52.20b": "janayiṣyati saṃkrośaṃ rāghavasya vivāsanam // //",
    "GE09ram_02su:ram_52.21a": "ahaṃ tāvan mahārāje pitṛtvaṃ nopalakṣaye /",
    "GE09ram_02su:ram_52.21b": "bhrātā bhartā ca bandhuś ca pitā ca mama rāghavaḥ // //",
    "GE09ram_02su:ram_52.22a": "sarvalokapriyaṃ tyaktvā sarvalokahite ratam /",
    "GE09ram_02su:ram_52.22b": "sarvaloko 'nurajyeta kathaṃ tvānena karmaṇā // //",
    "GE09ram_02su:ram_52.23a": "jānakī tu mahārāja niḥśvasantī tapasvinī /",
    "GE09ram_02su:ram_52.23b": "bhūtopahatacitteva viṣṭhitā vismṛtā sthitā // //",
    "GE09ram_02su:ram_52.24a": "adṛṣṭapūrvavyasanā rājaputrī yaśasvinī /",
    "GE09ram_02su:ram_52.24b": "tena duḥkhena rudatī naiva māṃ kiṃcid abravīt // //",
    "GE09ram_02su:ram_52.25a": "udvīkṣamāṇā bhartāraṃ mukhena pariśuṣyatā /",
    "GE09ram_02su:ram_52.25b": "mumoca sahasā bāṣpaṃ māṃ prayāntam udīkṣya sā // //",
    "GE09ram_02su:ram_52.25c": "tathaiva rāmo 'śrumukhaḥ kṛtāñjaliḥ sthito 'bhaval lakṣmaṇabāhupālitaḥ /",
    "GE09ram_02su:ram_52.25d": "tathaiva sītā rudatī tapasvinī nirīkṣate rājarathaṃ tathaiva mām //",
    "GE09ram_02su:ram_53": "Rāmāyaṇa, Ayodhyākāṇḍa, 53",
    "GE09ram_02su:ram_53.1a": "mama tv aśvā nivṛttasya na prāvartanta vartmani /",
    "GE09ram_02su:ram_53.1b": "uṣṇam aśru vimuñcanto rāme samprasthite vanam // //",
    "GE09ram_02su:ram_53.2a": "ubhābhyāṃ rājaputrābhyām atha kṛtvāham añjalim /",
    "GE09ram_02su:ram_53.2b": "prasthito ratham āsthāya tad duḥkham api dhārayan // //",
    "GE09ram_02su:ram_53.3a": "guhena sārdhaṃ tatraiva sthito 'smi divasān bahūn /",
    "GE09ram_02su:ram_53.3b": "āśayā yadi māṃ rāmaḥ punaḥ śabdāpayed iti // //",
    "GE09ram_02su:ram_53.4a": "viṣaye te mahārāja rāmavyasanakarśitāḥ /",
    "GE09ram_02su:ram_53.4b": "api vṛkṣāḥ parimlānaḥ sapuṣpāṅkurakorakāḥ // //",
    "GE09ram_02su:ram_53.5a": "na ca sarpanti sattvāni vyālā na prasaranti ca /",
    "GE09ram_02su:ram_53.5b": "rāmaśokābhibhūtaṃ tan niṣkūjam abhavad vanam // //",
    "GE09ram_02su:ram_53.6a": "līnapuṣkarapattrāś ca narendra kaluṣodakāḥ /",
    "GE09ram_02su:ram_53.6b": "saṃtaptapadmāḥ padminyo līnamīnavihaṃgamāḥ // //",
    "GE09ram_02su:ram_53.7a": "jalajāni ca puṣpāṇi mālyāni sthalajāni ca /",
    "GE09ram_02su:ram_53.7b": "nādya bhānty alpagandhīni phalāni ca yathā puram // //",
    "GE09ram_02su:ram_53.8a": "praviśantam ayodhyāṃ māṃ na kaścid abhinandati /",
    "GE09ram_02su:ram_53.8b": "narā rāmam apaśyanto niḥśvasanti muhur muhuḥ // //",
    "GE09ram_02su:ram_53.9a": "harmyair vimānaiḥ prāsādair avekṣya ratham āgatam /",
    "GE09ram_02su:ram_53.9b": "hāhākārakṛtā nāryo rāmādarśanakarśitāḥ // //",
    "GE09ram_02su:ram_53.10a": "āyatair vimalair netrair aśruvegapariplutaiḥ /",
    "GE09ram_02su:ram_53.10b": "anyonyam abhivīkṣante vyaktam ārtatarāḥ striyaḥ // //",
    "GE09ram_02su:ram_53.11a": "nāmitrāṇāṃ na mitrāṇām udāsīnajanasya ca /",
    "GE09ram_02su:ram_53.11b": "aham ārtatayā kaṃcid viśeṣaṃ nopalakṣaye // //",
    "GE09ram_02su:ram_53.12a": "aprahṛṣṭamanuṣyā ca dīnanāgaturaṃgamā /",
    "GE09ram_02su:ram_53.12b": "ārtasvaraparimlānā viniḥśvasitaniḥsvanā // //",
    "GE09ram_02su:ram_53.13a": "nirānandā mahārāja rāmapravrājanāturā /",
    "GE09ram_02su:ram_53.13b": "kausalyā putrahīneva ayodhyā pratibhāti mā // //",
    "GE09ram_02su:ram_53.14a": "sūtasya vacanaṃ śrutvā vācā paramadīnayā /",
    "GE09ram_02su:ram_53.14b": "bāṣpopahatayā rājā taṃ sūtam idam abravīt // //",
    "GE09ram_02su:ram_53.15a": "kaikeyyā viniyuktena pāpābhijanabhāvayā /",
    "GE09ram_02su:ram_53.15b": "mayā na mantrakuśalair vṛddhaiḥ saha samarthitam // //",
    "GE09ram_02su:ram_53.16a": "na suhṛdbhir na cāmātyair mantrayitvā na naigamaiḥ /",
    "GE09ram_02su:ram_53.16b": "mayāyam arthaḥ sammohāt strīhetoḥ sahasā kṛtaḥ // //",
    "GE09ram_02su:ram_53.17a": "bhavitavyatayā nūnam idaṃ vā vyasanaṃ mahat /",
    "GE09ram_02su:ram_53.17b": "kulasyāsya vināśāya prāptaṃ sūta yadṛcchayā // //",
    "GE09ram_02su:ram_53.18a": "sūta yady asti te kiṃcin mayāpi sukṛtaṃ kṛtam /",
    "GE09ram_02su:ram_53.18b": "tvaṃ prāpayāśu māṃ rāmaṃ prāṇāḥ saṃtvarayanti mām // //",
    "GE09ram_02su:ram_53.19a": "yad yad yāpi mamaivājñā nivartayatu rāghavam /",
    "GE09ram_02su:ram_53.19b": "na śakṣyāmi vinā rāmaṃ muhūrtam api jīvitum // //",
    "GE09ram_02su:ram_53.20a": "atha vāpi mahābāhur gato dūraṃ bhaviṣyati /",
    "GE09ram_02su:ram_53.20b": "mām eva ratham āropya śīghraṃ rāmāya darśaya // //",
    "GE09ram_02su:ram_53.21a": "vṛttadaṃṣṭro maheṣvāsaḥ kvāsau lakṣmaṇapūrvajaḥ /",
    "GE09ram_02su:ram_53.21b": "yadi jīvāmi sādhv enaṃ paśyeyaṃ saha sītayā // //",
    "GE09ram_02su:ram_53.22a": "lohitākṣaṃ mahābāhum āmuktamaṇikuṇḍalam /",
    "GE09ram_02su:ram_53.22b": "rāmaṃ yadi na paśyāmi gamiṣyāmi yamakṣayam // //",
    "GE09ram_02su:ram_53.23a": "ato nu kiṃ duḥkhataraṃ yo 'ham ikṣvākunandanam /",
    "GE09ram_02su:ram_53.23b": "imām avasthām āpanno neha paśyāmi rāghavam // //",
    "GE09ram_02su:ram_53.23c": "hā rāma rāmānuja hā hā vaidehi tapasvini /",
    "GE09ram_02su:ram_53.24a": "na māṃ jānīta duḥkhena mriyamāṇam anāthavat /",
    "GE09ram_02su:ram_53.24b": "dustaro jīvatā devi mayāyaṃ śokasāgaraḥ // //",
    "GE09ram_02su:ram_53.24c": "aśobhanaṃ yo 'ham ihādya rāghavaṃ didṛkṣamāṇo na labhe salakṣmaṇam /",
    "GE09ram_02su:ram_53.24d": "itīva rājā vilapan mahāyaśāḥ papāta tūrṇaṃ śayane sa mūrchitaḥ //",
    "GE09ram_02su:ram_53.24e": "iti vilapati pārthive pranaṣṭe karuṇataraṃ dviguṇaṃ ca rāmahetoḥ /",
    "GE09ram_02su:ram_53.24f": "vacanam anuniśamya tasya devī bhayam agamat punar eva rāmamātā //",
    "GE09ram_02su:ram_54": "Rāmāyaṇa, Ayodhyākāṇḍa, 54",
    "GE09ram_02su:ram_54.1a": "tato bhūtopasṛṣṭeva vepamānā punaḥ punaḥ /",
    "GE09ram_02su:ram_54.1b": "dharaṇyāṃ gatasattveva kausalyā sūtam abravīt // //",
    "GE09ram_02su:ram_54.2a": "naya māṃ yatra kākutsthaḥ sītā yatra ca lakṣmaṇaḥ /",
    "GE09ram_02su:ram_54.2b": "tān vinā kṣaṇam apy atra jīvituṃ notsahe hy aham // //",
    "GE09ram_02su:ram_54.3a": "nivartaya rathaṃ śīghraṃ daṇḍakān naya mām api /",
    "GE09ram_02su:ram_54.3b": "atha tān nānugacchāmi gamiṣyāmi yamakṣayam // //",
    "GE09ram_02su:ram_54.4a": "bāṣpavegopahatayā sa vācā sajjamānayā /",
    "GE09ram_02su:ram_54.4b": "idam āśvāsayan devīṃ sūtaḥ prāñjalir abravīt // //",
    "GE09ram_02su:ram_54.5a": "tyaja śokaṃ ca mohaṃ ca sambhramaṃ duḥkhajaṃ tathā /",
    "GE09ram_02su:ram_54.5b": "vyavadhūya ca saṃtāpaṃ vane vatsyati rāghavaḥ // //",
    "GE09ram_02su:ram_54.6a": "lakṣmaṇaś cāpi rāmasya pādau paricaran vane /",
    "GE09ram_02su:ram_54.6b": "ārādhayati dharmajñaḥ paralokaṃ jitendriyaḥ // //",
    "GE09ram_02su:ram_54.7a": "vijane 'pi vane sītā vāsaṃ prāpya gṛheṣv iva /",
    "GE09ram_02su:ram_54.7b": "visrambhaṃ labhate 'bhītā rāme saṃnyastamānasā // //",
    "GE09ram_02su:ram_54.8a": "nāsyā dainyaṃ kṛtaṃ kiṃcit susūkṣmam api lakṣaye /",
    "GE09ram_02su:ram_54.8b": "uciteva pravāsānāṃ vaidehī pratibhāti mā // //",
    "GE09ram_02su:ram_54.9a": "nagaropavanaṃ gatvā yathā sma ramate purā /",
    "GE09ram_02su:ram_54.9b": "tathaiva ramate sītā nirjaneṣu vaneṣv api // //",
    "GE09ram_02su:ram_54.10a": "bāleva ramate sītā bālacandranibhānanā /",
    "GE09ram_02su:ram_54.10b": "rāmā rāme hy adhīnātmā vijane 'pi vane satī // //",
    "GE09ram_02su:ram_54.11a": "tadgataṃ hṛdayaṃ hy asyās tadadhīnaṃ ca jīvitam /",
    "GE09ram_02su:ram_54.11b": "ayodhyāpi bhavet tasyā rāmahīnā tathā vanam // //",
    "GE09ram_02su:ram_54.12a": "pathi pṛcchati vaidehī grāmāṃś ca nagarāṇi ca /",
    "GE09ram_02su:ram_54.12b": "gatiṃ dṛṣṭvā nadīnāṃ ca pādapān vividhān api // //",
    "GE09ram_02su:ram_54.13a": "adhvanā vātavegena sambhrameṇātapena ca /",
    "GE09ram_02su:ram_54.13b": "na hi gacchati vaidehyāś candrāṃśusadṛśī prabhā // //",
    "GE09ram_02su:ram_54.14a": "sadṛśaṃ śatapattrasya pūrṇacandropamaprabham /",
    "GE09ram_02su:ram_54.14b": "vadanaṃ tadvadānyāyā vaidehyā na vikampate // //",
    "GE09ram_02su:ram_54.15a": "alaktarasaraktābhāv alaktarasavarjitau /",
    "GE09ram_02su:ram_54.15b": "adyāpi caraṇau tasyāḥ padmakośasamaprabhau // //",
    "GE09ram_02su:ram_54.16a": "nūpurodghuṣṭaheleva khelaṃ gacchati bhāminī /",
    "GE09ram_02su:ram_54.16b": "idānīm api vaidehī tadrāgā nyastabhūṣaṇā // //",
    "GE09ram_02su:ram_54.17a": "gajaṃ vā vīkṣya siṃhaṃ vā vyāghraṃ vā vanam āśritā /",
    "GE09ram_02su:ram_54.17b": "nāhārayati saṃtrāsaṃ bāhū rāmasya saṃśritā // //",
    "GE09ram_02su:ram_54.18a": "na śocyās te na cātmā te śocyo nāpi janādhipaḥ /",
    "GE09ram_02su:ram_54.18b": "idaṃ hi caritaṃ loke pratiṣṭhāsyati śāśvatam // //",
    "GE09ram_02su:ram_54.18c": "vidhūya śokaṃ parihṛṣṭamānasā maharṣiyāte pathi suvyavasthitāḥ /",
    "GE09ram_02su:ram_54.18d": "vane ratā vanyaphalāśanāḥ pituḥ śubhāṃ pratijñāṃ paripālayanti te //",
    "GE09ram_02su:ram_54.18e": "tathāpi sūtena suyuktavādinā nivāryamāṇā sutaśokakarśitā /",
    "GE09ram_02su:ram_54.18f": "na caiva devī virarāma kūjitāt priyeti putreti ca rāghaveti ca //",
    "GE09ram_02su:ram_55": "Rāmāyaṇa, Ayodhyākāṇḍa, 55",
    "GE09ram_02su:ram_55.1a": "vanaṃ gate dharmapare rāme ramayatāṃ vare /",
    "GE09ram_02su:ram_55.1b": "kausalyā rudatī svārtā bhartāram idam abravīt // //",
    "GE09ram_02su:ram_55.2a": "yadyapi triṣu lokeṣu prathitaṃ te mahad yaśaḥ /",
    "GE09ram_02su:ram_55.2b": "sānukrośo vadānyaś ca priyavādī ca rāghavaḥ // //",
    "GE09ram_02su:ram_55.3a": "kathaṃ naravaraśreṣṭha putrau tau saha sītayā /",
    "GE09ram_02su:ram_55.3b": "duḥkhitau sukhasaṃvṛddhau vane duḥkhaṃ sahiṣyataḥ // //",
    "GE09ram_02su:ram_55.4a": "sā nūnaṃ taruṇī śyāmā sukumārī sukhocitā /",
    "GE09ram_02su:ram_55.4b": "katham uṣṇaṃ ca śītaṃ ca maithilī prasahiṣyate // //",
    "GE09ram_02su:ram_55.5a": "bhuktvāśanaṃ viśālākṣī sūpadaṃśānvitaṃ śubham /",
    "GE09ram_02su:ram_55.5b": "vanyaṃ naivāram āhāraṃ kathaṃ sītopabhokṣyate // //",
    "GE09ram_02su:ram_55.6a": "gītavāditranirghoṣaṃ śrutvā śubham aninditā /",
    "GE09ram_02su:ram_55.6b": "kathaṃ kravyādasiṃhānāṃ śabdaṃ śroṣyaty aśobhanam // //",
    "GE09ram_02su:ram_55.7a": "mahendradhvajasaṃkāśaḥ kva nu śete mahābhujaḥ /",
    "GE09ram_02su:ram_55.7b": "bhujaṃ parighasaṃkāśam upadhāya mahābalaḥ // //",
    "GE09ram_02su:ram_55.8a": "padmavarṇaṃ sukeśāntaṃ padmaniḥśvāsam uttamam /",
    "GE09ram_02su:ram_55.8b": "kadā drakṣyāmi rāmasya vadanaṃ puṣkarekṣaṇam // //",
    "GE09ram_02su:ram_55.9a": "vajrasāramayaṃ nūnaṃ hṛdayaṃ me na saṃśayaḥ /",
    "GE09ram_02su:ram_55.9b": "apaśyantyā na taṃ yad vai phalatīdaṃ sahasradhā // //",
    "GE09ram_02su:ram_55.10a": "yadi pañcadaśe varṣe rāghavaḥ punar eṣyati /",
    "GE09ram_02su:ram_55.10b": "jahyād rājyaṃ ca kośaṃ ca bharatenopabhokṣyate // //",
    "GE09ram_02su:ram_55.11a": "evaṃ kanīyasā bhrātrā bhuktaṃ rājyaṃ viśāṃ pate /",
    "GE09ram_02su:ram_55.11b": "bhrātā jyeṣṭho variṣṭhaś ca kimarthaṃ nāvamaṃsyate // //",
    "GE09ram_02su:ram_55.12a": "na pareṇāhṛtaṃ bhakṣyaṃ vyāghraḥ khāditum icchati /",
    "GE09ram_02su:ram_55.12b": "evam eva naravyāghraḥ paralīḍhaṃ na maṃsyate // //",
    "GE09ram_02su:ram_55.13a": "havir ājyaṃ puroḍāśāḥ kuśā yūpāś ca khādirāḥ /",
    "GE09ram_02su:ram_55.13b": "naitāni yātayāmāni kurvanti punar adhvare // //",
    "GE09ram_02su:ram_55.14a": "tathā hy āttam idaṃ rājyaṃ hṛtasārāṃ surām iva /",
    "GE09ram_02su:ram_55.14b": "nābhimantum alaṃ rāmo naṣṭasomam ivādhvaram // //",
    "GE09ram_02su:ram_55.15a": "naivaṃvidham asatkāraṃ rāghavo marṣayiṣyati /",
    "GE09ram_02su:ram_55.15b": "balavān iva śārdūlo vāladher abhimarśanam // //",
    "GE09ram_02su:ram_55.16a": "sa tādṛśaḥ siṃhabalo vṛṣabhākṣo nararṣabhaḥ /",
    "GE09ram_02su:ram_55.16b": "svayam eva hataḥ pitrā jalajenātmajo yathā // //",
    "GE09ram_02su:ram_55.17a": "dvijātidharmaḥ śāstradṛṣṭaḥ sanātanaḥ /",
    "GE09ram_02su:ram_55.17b": "yadi te dharmanirate tvayā putre vivāsite // //",
    "GE09ram_02su:ram_55.18a": "gatir ekā patir nāryā dvitīyā gatir ātmajaḥ /",
    "GE09ram_02su:ram_55.18b": "tṛtīyā jñātayo rājaṃś caturthī neha vidyate // //",
    "GE09ram_02su:ram_55.19a": "tatra tvaṃ caiva me nāsti rāmaś ca vanam āśritaḥ /",
    "GE09ram_02su:ram_55.19b": "na vanaṃ gantum icchāmi sarvathā hi hatā tvayā // //",
    "GE09ram_02su:ram_55.19c": "hataṃ tvayā rājyam idaṃ sarāṣṭraṃ hatas tathātmā saha mantribhiś ca /",
    "GE09ram_02su:ram_55.19d": "hatā saputrāsmi hatāś ca paurāḥ sutaś ca bhāryā ca tava prahṛṣṭau //",
    "GE09ram_02su:ram_55.19e": "imāṃ giraṃ dāruṇaśabdasaṃśritāṃ niśamya rājāpi mumoha duḥkhitaḥ /",
    "GE09ram_02su:ram_55.19f": "tataḥ sa śokaṃ praviveśa pārthivaḥ svaduṣkṛtaṃ cāpi punas tadāsmarat //",
    "GE09ram_02su:ram_56": "Rāmāyaṇa, Ayodhyākāṇḍa, 56",
    "GE09ram_02su:ram_56.1a": "evaṃ tu kruddhayā rājā rāmamātrā saśokayā /",
    "GE09ram_02su:ram_56.1b": "śrāvitaḥ paruṣaṃ vākyaṃ cintayāmāsa duḥkhitaḥ // //",
    "GE09ram_02su:ram_56.2a": "tasya cintayamānasya pratyabhāt karma duṣkṛtam /",
    "GE09ram_02su:ram_56.2b": "yad anena kṛtaṃ pūrvam ajñānāc chabdavedhinā // //",
    "GE09ram_02su:ram_56.3a": "amanās tena śokena rāmaśokena ca prabhuḥ /",
    "GE09ram_02su:ram_56.3b": "dahyamānas tu śokābhyāṃ kausalyām āha bhūpatiḥ // //",
    "GE09ram_02su:ram_56.4a": "prasādaye tvāṃ kausalye racito 'yaṃ mayāñjaliḥ /",
    "GE09ram_02su:ram_56.4b": "vatsalā cānṛśaṃsā ca tvaṃ hi nityaṃ pareṣv api // //",
    "GE09ram_02su:ram_56.5a": "bhartā tu khalu nārīṇāṃ guṇavān nirguṇo 'pi vā /",
    "GE09ram_02su:ram_56.5b": "dharmaṃ vimṛśamānānāṃ pratyakṣaṃ devi daivatam // //",
    "GE09ram_02su:ram_56.6a": "sā tvaṃ dharmaparā nityaṃ dṛṣṭalokaparāvarā /",
    "GE09ram_02su:ram_56.6b": "nārhase vipriyaṃ vaktuṃ duḥkhitāpi suduḥkhitam // //",
    "GE09ram_02su:ram_56.7a": "tad vākyaṃ karuṇaṃ rājñaḥ śrutvā dīnasya bhāṣitam /",
    "GE09ram_02su:ram_56.7b": "kausalyā vyasṛjad bāṣpaṃ praṇālīva navodakam // //",
    "GE09ram_02su:ram_56.8a": "sa mūrdhni baddhvā rudatī rājñaḥ padmam ivāñjalim /",
    "GE09ram_02su:ram_56.8b": "sambhramād abravīt trastā tvaramāṇākṣaraṃ vacaḥ // //",
    "GE09ram_02su:ram_56.9a": "prasīda śirasā yāce bhūmau nipatitāsmi te /",
    "GE09ram_02su:ram_56.9b": "yācitāsmi hatā deva hantavyāhaṃ na hi tvayā // //",
    "GE09ram_02su:ram_56.10a": "naiṣā hi sā strī bhavati ślāghanīyena dhīmatā /",
    "GE09ram_02su:ram_56.10b": "ubhayor lokayor vīra patyā yā saṃprasādyate // //",
    "GE09ram_02su:ram_56.11a": "jānāmi dharmaṃ dharmajña tvāṃ jāne satyavādinam /",
    "GE09ram_02su:ram_56.11b": "putraśokārtayā tat tu mayā kim api bhāṣitam // //",
    "GE09ram_02su:ram_56.12a": "śoko nāśayate dhairyaṃ śoko nāśayate śrutam /",
    "GE09ram_02su:ram_56.12b": "śoko nāśayate sarvaṃ nāsti śokasamo ripuḥ // //",
    "GE09ram_02su:ram_56.13a": "śayam āpatitaḥ soḍhuṃ praharo ripuhastataḥ /",
    "GE09ram_02su:ram_56.13b": "soḍhum āpatitaḥ śokaḥ susūkṣmo 'pi na śakyate // //",
    "GE09ram_02su:ram_56.14a": "vanavāsāya rāmasya pañcarātro 'dya gaṇyate /",
    "GE09ram_02su:ram_56.14b": "yaḥ śokahataharṣāyāḥ pañcavarṣopamo mama // //",
    "GE09ram_02su:ram_56.15a": "taṃ hi cintayamānāyāḥ śoko 'yaṃ hṛdi vardhate /",
    "GE09ram_02su:ram_56.15b": "adīnām iva vegena samudrasalilaṃ mahat // //",
    "GE09ram_02su:ram_56.16a": "evaṃ hi kathayantyās tu kausalyāyāḥ śubhaṃ vacaḥ /",
    "GE09ram_02su:ram_56.16b": "mandaraśmir abhūt suryo rajanī cābhyavartata // //",
    "GE09ram_02su:ram_56.17a": "atha prahlādito vākyair devyā kausalyayā nṛpaḥ /",
    "GE09ram_02su:ram_56.17b": "śokena ca samākrānto nidrāyā vaśam eyivān // //",
    "GE09ram_02su:ram_57": "Rāmāyaṇa, Ayodhyākāṇḍa, 57",
    "GE09ram_02su:ram_57.1a": "pratibuddho muhūrtena śokopahatacetanaḥ /",
    "GE09ram_02su:ram_57.1b": "atha rājā daśarathaḥ sa cintām abhyapadyata // //",
    "GE09ram_02su:ram_57.2a": "rāmalakṣmaṇayoś caiva vivāsād vāsavopamam /",
    "GE09ram_02su:ram_57.2b": "āviveśopasargas taṃ tamaḥ sūryam ivāsuram // //",
    "GE09ram_02su:ram_57.2c": "sa rājā rajanīṃ ṣaṣṭhīṃ rāme pravrajite vanam /",
    "GE09ram_02su:ram_57.3a": "ardharātre daśarathaḥ saṃsmaran duṣkṛtaṃ kṛtam /",
    "GE09ram_02su:ram_57.3b": "kausalyāṃ putraśokārtām idaṃ vacanam abravīt // //",
    "GE09ram_02su:ram_57.4a": "yad ācarati kalyāṇi śubhaṃ vā yadi vāśubham /",
    "GE09ram_02su:ram_57.4b": "tad eva labhate bhadre kartā karmajam ātmanaḥ // //",
    "GE09ram_02su:ram_57.5a": "gurulāghavam arthānām ārambhe karmaṇāṃ phalam /",
    "GE09ram_02su:ram_57.5b": "doṣaṃ vā yo na jānāti sa bāla iti hocyate // //",
    "GE09ram_02su:ram_57.6a": "kaścid āmravaṇaṃ chittvā palāśāṃś ca niṣiñcati /",
    "GE09ram_02su:ram_57.6b": "puṣpaṃ dṛṣṭvā phale gṛdhnuḥ sa śocati phalāgame // //",
    "GE09ram_02su:ram_57.7a": "so 'ham āmravaṇaṃ chittvā palāśāṃś ca nyaṣecayam /",
    "GE09ram_02su:ram_57.7b": "rāmaṃ phalāgame tyaktvā paścāc chocāmi durmatiḥ // //",
    "GE09ram_02su:ram_57.7c": "labdhaśabdena kausalye kumāreṇa dhanuṣmatā /",
    "GE09ram_02su:ram_57.8a": "kumāraḥ śabdavedhīti mayā pāpam idaṃ kṛtam /",
    "GE09ram_02su:ram_57.8b": "tad idaṃ me 'nusaṃprāptaṃ devi duḥkhaṃ svayaṃ kṛtam // //",
    "GE09ram_02su:ram_57.9a": "sammohād iha bālena yathā syād bhakṣitaṃ viṣam /",
    "GE09ram_02su:ram_57.9b": "evaṃ mamāpy avijñātaṃ śabdavedhyamayaṃ phalam // //",
    "GE09ram_02su:ram_57.10a": "devy anūḍhā tvam abhavo yuvarājo bhavāmy aham /",
    "GE09ram_02su:ram_57.10b": "tataḥ prāvṛḍ anuprāptā madakāmavivardhinī // //",
    "GE09ram_02su:ram_57.11a": "upāsya hi rasān bhaumāṃs taptvā ca jagad aṃśubhiḥ /",
    "GE09ram_02su:ram_57.11b": "paretācaritāṃ bhīmāṃ ravir āviśate diśam // //",
    "GE09ram_02su:ram_57.12a": "uṣṇam antardadhe sadyaḥ snigdhā dadṛśire ghanāḥ /",
    "GE09ram_02su:ram_57.12b": "tato jahṛṣire sarve bhekasāraṅgabarhiṇaḥ // //",
    "GE09ram_02su:ram_57.13a": "patitenāmbhasā channaḥ patamānena cāsakṛt /",
    "GE09ram_02su:ram_57.13b": "ābabhau mattasāraṅgas toyarāśir ivācalaḥ // //",
    "GE09ram_02su:ram_57.14a": "tasminn atisukhe kāle dhanuṣmān iṣumān rathī /",
    "GE09ram_02su:ram_57.14b": "vyāyāmakṛtasaṃkalpaḥ sarayūm anvagāṃ nadīm // //",
    "GE09ram_02su:ram_57.15a": "nipāne mahiṣaṃ rātrau gajaṃ vābhyāgataṃ nadīm /",
    "GE09ram_02su:ram_57.15b": "anyaṃ vā śvāpadaṃ kaṃcij jighāṃsur ajitendriyaḥ // //",
    "GE09ram_02su:ram_57.16a": "athāndhakāre tv aśrauṣaṃ jale kumbhasya pūryataḥ /",
    "GE09ram_02su:ram_57.16b": "acakṣur viṣaye ghoṣaṃ vāraṇasyeva nardataḥ // //",
    "GE09ram_02su:ram_57.17a": "tato 'haṃ śaram uddhṛtya dīptam āśīviṣopamam /",
    "GE09ram_02su:ram_57.17b": "amuñcaṃ niśitaṃ bāṇam aham āśīviṣopamam // //",
    "GE09ram_02su:ram_57.17c": "tatra vāg uṣasi vyaktā prādurāsīd vanaukasaḥ /",
    "GE09ram_02su:ram_57.18a": "hā heti patatas toye vāg abhūt tatra mānuṣī /",
    "GE09ram_02su:ram_57.18b": "katham asmadvidhe śastraṃ nipatet tu tapasvini // //",
    "GE09ram_02su:ram_57.19a": "praviviktāṃ nadīṃ rātrāv udāhāro 'ham āgataḥ /",
    "GE09ram_02su:ram_57.19b": "iṣuṇābhihataḥ kena kasya vā kiṃ kṛtaṃ mayā // //",
    "GE09ram_02su:ram_57.20a": "ṛṣer hi nyastadaṇḍasya vane vanyena jīvataḥ /",
    "GE09ram_02su:ram_57.20b": "kathaṃ nu śastreṇa vadho madvidhasya vidhīyate // //",
    "GE09ram_02su:ram_57.21a": "jaṭābhāradharasyaiva valkalājinavāsasaḥ /",
    "GE09ram_02su:ram_57.21b": "ko vadhena mamārthī syāt kiṃ vāsyāpakṛtaṃ mayā // //",
    "GE09ram_02su:ram_57.22a": "evaṃ niṣphalam ārabdhaṃ kevalānarthasaṃhitam /",
    "GE09ram_02su:ram_57.22b": "na kaścit sādhu manyeta yathaiva gurutalpagam // //",
    "GE09ram_02su:ram_57.23a": "nemaṃ tathānuśocāmi jīvitakṣayam ātmanaḥ /",
    "GE09ram_02su:ram_57.23b": "mātaraṃ pitaraṃ cobhāv anuśocāmi madvidhe // //",
    "GE09ram_02su:ram_57.24a": "tad etan mithunaṃ vṛddhaṃ cirakālabhṛtaṃ mayā /",
    "GE09ram_02su:ram_57.24b": "mayi pañcatvam āpanne kāṃ vṛttiṃ vartayiṣyati // //",
    "GE09ram_02su:ram_57.25a": "vṛddhau ca mātāpitarāv ahaṃ caikeṣuṇā hataḥ /",
    "GE09ram_02su:ram_57.25b": "kena sma nihatāḥ sarve subālenākṛtātmanā // //",
    "GE09ram_02su:ram_57.26a": "tāṃ giraṃ karuṇāṃ śrutvā mama dharmānukāṅkṣiṇaḥ /",
    "GE09ram_02su:ram_57.26b": "karābhyāṃ saśaraṃ cāpaṃ vyathitasyāpatad bhuvi // //",
    "GE09ram_02su:ram_57.27a": "taṃ deśam aham āgamya dīnasattvaḥ sudurmanāḥ /",
    "GE09ram_02su:ram_57.27b": "apaśyam iṣuṇā tīre sarayvās tāpasaṃ hatam // //",
    "GE09ram_02su:ram_57.28a": "sa mām udvīkṣya netrābhyāṃ trastam asvasthacetasam /",
    "GE09ram_02su:ram_57.28b": "ity uvāca vacaḥ krūraṃ didhakṣann iva tejasā // //",
    "GE09ram_02su:ram_57.29a": "kiṃ tavāpakṛtaṃ rājan vane nivasatā mayā /",
    "GE09ram_02su:ram_57.29b": "jihīrṣur ambho gurvarthaṃ yad ahaṃ tāḍitas tvayā // //",
    "GE09ram_02su:ram_57.30a": "ekena khalu bāṇena marmaṇy abhihate mayi /",
    "GE09ram_02su:ram_57.30b": "dvāv andhau nihatau vṛddhau mātā janayitā ca me // //",
    "GE09ram_02su:ram_57.31a": "tau nūnaṃ durbalāv andhau matpratīkṣau pipāsitau /",
    "GE09ram_02su:ram_57.31b": "ciram āśākṛtāṃ tṛṣṇāṃ kaṣṭāṃ saṃdhārayiṣyataḥ // //",
    "GE09ram_02su:ram_57.32a": "na nūnaṃ tapaso vāsti phalayogaḥ śrutasya vā /",
    "GE09ram_02su:ram_57.32b": "pitā yan māṃ na jānāti śayānaṃ patitaṃ bhuvi // //",
    "GE09ram_02su:ram_57.33a": "jānann api ca kiṃ kuryād aśaktir aparikramaḥ /",
    "GE09ram_02su:ram_57.33b": "bhidyamānam ivāśaktas trātum anyo nago nagam // //",
    "GE09ram_02su:ram_57.34a": "pitus tvam eva me gatvā śīghram ācakṣva rāghava /",
    "GE09ram_02su:ram_57.34b": "na tvām anudahet kruddho vanaṃ vahnir ivaidhitaḥ // //",
    "GE09ram_02su:ram_57.35a": "iyam ekapadī rājan yato me pitur āśramaḥ /",
    "GE09ram_02su:ram_57.35b": "taṃ prasādaya gatvā tvaṃ na tvāṃ sa kupitaḥ śapet // //",
    "GE09ram_02su:ram_57.36a": "viśalyaṃ kuru māṃ rājan marma me niśitaḥ śaraḥ /",
    "GE09ram_02su:ram_57.36b": "ruṇaddhi mṛdu sotsedhaṃ tīram amburayo yathā // //",
    "GE09ram_02su:ram_57.37a": "na dvijātir ahaṃ rājan mā bhūt te manaso vyathā /",
    "GE09ram_02su:ram_57.37b": "śūdrāyām asmi vaiśyena jāto janapadādhipa // //",
    "GE09ram_02su:ram_57.38a": "itīva vadataḥ kṛcchrād bāṇābhihatamarmaṇaḥ /",
    "GE09ram_02su:ram_57.38b": "tasya tv ānamyamānasya taṃ bāṇam aham uddharam // //",
    "GE09ram_02su:ram_57.38c": "jalārdragātraṃ tu vilapya kṛcchrān marmavraṇaṃ saṃtatam ucchvasantam /",
    "GE09ram_02su:ram_57.38d": "tataḥ sarayvāṃ tam ahaṃ śayānaṃ samīkṣya bhadre subhṛśaṃ viṣaṇṇaḥ //",
    "GE09ram_02su:ram_58": "Rāmāyaṇa, Ayodhyākāṇḍa, 58",
    "GE09ram_02su:ram_58.1a": "tad ajñānān mahat pāpaṃ kṛtvā saṃkulitendriyaḥ /",
    "GE09ram_02su:ram_58.1b": "ekas tv acintayaṃ buddhyā kathaṃ nu sukṛtaṃ bhavet // //",
    "GE09ram_02su:ram_58.2a": "tatas taṃ ghaṭam ādāya pūrṇaṃ paramavāriṇā /",
    "GE09ram_02su:ram_58.2b": "āśramaṃ tam ahaṃ prāpya yathākhyātapathaṃ gataḥ // //",
    "GE09ram_02su:ram_58.3a": "tatrāhaṃ durbalāv andhau vṛddhāv apariṇāyakau /",
    "GE09ram_02su:ram_58.3b": "apaśyaṃ tasya pitarau lūnapakṣāv iva dvijau // //",
    "GE09ram_02su:ram_58.4a": "tannimittābhir āsīnau kathābhir aparikramau /",
    "GE09ram_02su:ram_58.4b": "tām āśāṃ matkṛte hīnāv udāsīnāv anāthavat // //",
    "GE09ram_02su:ram_58.5a": "padaśabdaṃ tu me śrutvā munir vākyam abhāṣata /",
    "GE09ram_02su:ram_58.5b": "kiṃ cirāyasi me putra pānīyaṃ kṣipram ānaya // //",
    "GE09ram_02su:ram_58.6a": "yannimittam idaṃ tāta salile krīḍitaṃ tvayā /",
    "GE09ram_02su:ram_58.6b": "utkaṇṭhitā te māteyaṃ praviśa kṣipram āśramam // //",
    "GE09ram_02su:ram_58.7a": "yad vyalīkaṃ kṛtaṃ putra mātrā te yadi vā mayā /",
    "GE09ram_02su:ram_58.7b": "na tan manasi kartavyaṃ tvayā tāta tapasvinā // //",
    "GE09ram_02su:ram_58.8a": "tvaṃ gatis tv agatīnāṃ ca cakṣus tvaṃ hīnacakṣuṣām /",
    "GE09ram_02su:ram_58.8b": "samāsaktās tvayi prāṇāḥ kiṃcin nau nābhibhāṣase // //",
    "GE09ram_02su:ram_58.9a": "munim avyaktayā vācā tam ahaṃ sajjamānayā /",
    "GE09ram_02su:ram_58.9b": "hīnavyañjanayā prekṣya bhīto bhīta ivābruvam // //",
    "GE09ram_02su:ram_58.10a": "manasaḥ karma ceṣṭābhir abhisaṃstabhya vāgbalam /",
    "GE09ram_02su:ram_58.10b": "ācacakṣe tv ahaṃ tasmai putravyasanajaṃ bhayam // //",
    "GE09ram_02su:ram_58.11a": "kṣatriyo 'haṃ daśaratho nāhaṃ putro mahātmanaḥ /",
    "GE09ram_02su:ram_58.11b": "sajjanāvamataṃ duḥkham idaṃ prāptaṃ svakarmajam // //",
    "GE09ram_02su:ram_58.12a": "bhagavaṃś cāpahasto 'haṃ sarayūtīram āgataḥ /",
    "GE09ram_02su:ram_58.12b": "jighāṃsuḥ śvāpadaṃ kiṃcin nipāne vāgataṃ gajam // //",
    "GE09ram_02su:ram_58.13a": "tatra śruto mayā śabdo jale kumbhasya pūryataḥ /",
    "GE09ram_02su:ram_58.13b": "dvipo 'yam iti matvā hi bāṇenābhihato mayā // //",
    "GE09ram_02su:ram_58.14a": "gatvā nadyās tatas tīram apaśyam iṣuṇā hṛdi /",
    "GE09ram_02su:ram_58.14b": "vinirbhinnaṃ gataprāṇaṃ śayānaṃ bhuvi tāpasam // //",
    "GE09ram_02su:ram_58.15a": "bhagavañ śabdam ālakṣya mayā gajajighāṃsunā /",
    "GE09ram_02su:ram_58.15b": "visṛṣṭo 'mbhasi nārācas tena te nihataḥ sutaḥ // //",
    "GE09ram_02su:ram_58.16a": "sa coddhṛtena bāṇena tatraiva svargam āsthitaḥ /",
    "GE09ram_02su:ram_58.16b": "bhagavantāv ubhau śocann andhāv iti vilapya ca // //",
    "GE09ram_02su:ram_58.17a": "ajñānād bhavataḥ putraḥ sahasābhihato mayā /",
    "GE09ram_02su:ram_58.17b": "śeṣam evaṃgate yat syāt tat prasīdatu me muniḥ // //",
    "GE09ram_02su:ram_58.18a": "sa tac chrutvā vacaḥ krūraṃ niḥśvasañ śokakarśitaḥ /",
    "GE09ram_02su:ram_58.18b": "mām uvāca mahātejāḥ kṛtāñjalim upasthitam // //",
    "GE09ram_02su:ram_58.19a": "yady etad aśubhaṃ karma na sma me kathayeḥ svayam /",
    "GE09ram_02su:ram_58.19b": "phalen mūrdhā sma te rājan sadyaḥ śatasahasradhā // //",
    "GE09ram_02su:ram_58.20a": "kṣatriyeṇa vadho rājan vānaprasthe viśeṣataḥ /",
    "GE09ram_02su:ram_58.20b": "jñānapūrvaṃ kṛtaḥ sthānāc cyāvayed api vajriṇam // //",
    "GE09ram_02su:ram_58.21a": "ajñānāddhi kṛtaṃ yasmād idaṃ tenaiva jīvasi /",
    "GE09ram_02su:ram_58.21b": "api hy adya kulaṃ na syād rāghavāṇāṃ kuto bhavān // //",
    "GE09ram_02su:ram_58.22a": "naya nau nṛpa taṃ deśam iti māṃ cābhyabhāṣata /",
    "GE09ram_02su:ram_58.22b": "adya taṃ draṣṭum icchāvaḥ putraṃ paścimadarśanam // //",
    "GE09ram_02su:ram_58.23a": "rudhireṇāvasitāṅgaṃ prakīrṇājinavāsasam /",
    "GE09ram_02su:ram_58.23b": "śayānaṃ bhuvi niḥsaṃjñaṃ dharmarājavaśaṃ gatam // //",
    "GE09ram_02su:ram_58.24a": "athāham ekas taṃ deśaṃ nītvā tau bhṛśaduḥkhitau /",
    "GE09ram_02su:ram_58.24b": "asparśayam ahaṃ putraṃ taṃ muniṃ saha bhāryayā // //",
    "GE09ram_02su:ram_58.25a": "tau putram ātmanaḥ spṛṣṭvā tam āsādya tapasvinau /",
    "GE09ram_02su:ram_58.25b": "nipetatuḥ śarīre 'sya pitā cāsyedam abravīt // //",
    "GE09ram_02su:ram_58.26a": "na nv ahaṃ te priyaḥ putra mātaraṃ paśya dhārmika /",
    "GE09ram_02su:ram_58.26b": "kiṃ nu nāliṅgase putra sukumāra vaco vada // //",
    "GE09ram_02su:ram_58.27a": "kasya vāpararātre 'haṃ śroṣyāmi hṛdayaṃgamam /",
    "GE09ram_02su:ram_58.27b": "adhīyānasya madhuraṃ śāstraṃ vānyad viśeṣataḥ // //",
    "GE09ram_02su:ram_58.28a": "ko māṃ saṃdhyām upāsyaiva snātvā hutahutāśanaḥ /",
    "GE09ram_02su:ram_58.28b": "ślāghayiṣyaty upāsīnaḥ putraśokabhayārditam // //",
    "GE09ram_02su:ram_58.29a": "kandamūlaphalaṃ hṛtvā ko māṃ priyam ivātithim /",
    "GE09ram_02su:ram_58.29b": "bhojayiṣyaty akarmaṇyam apragraham anāyakam // //",
    "GE09ram_02su:ram_58.30a": "imām andhāṃ ca vṛddhāṃ ca mātaraṃ te tapasvinīm /",
    "GE09ram_02su:ram_58.30b": "kathaṃ putra bhariṣyāmi kṛpaṇāṃ putragardhinīm // //",
    "GE09ram_02su:ram_58.31a": "tiṣṭha mā mā gamaḥ putra yamasya sadanaṃ prati /",
    "GE09ram_02su:ram_58.31b": "śvo mayā saha gantāsi jananyā ca samedhitaḥ // //",
    "GE09ram_02su:ram_58.32a": "ubhāv api ca śokārtāv anāthau kṛpaṇau vane /",
    "GE09ram_02su:ram_58.32b": "kṣipram eva gamiṣyāvas tvayā hīnau yamakṣayam // //",
    "GE09ram_02su:ram_58.33a": "tato vaivasvataṃ dṛṣṭvā taṃ pravakṣyāmi bhāratīm /",
    "GE09ram_02su:ram_58.33b": "kṣamatāṃ dharmarājo me bibhṛyāt pitarāv ayam // //",
    "GE09ram_02su:ram_58.34a": "apāpo 'si yathā putra nihataḥ pāpakarmaṇā /",
    "GE09ram_02su:ram_58.34b": "tena satyena gacchāśu ye lokāḥ śastrayodhinām // //",
    "GE09ram_02su:ram_58.35a": "yānti śūrā gatiṃ yāṃ ca saṃgrāmeṣv anivartinaḥ /",
    "GE09ram_02su:ram_58.35b": "hatās tv abhimukhāḥ putra gatiṃ tāṃ paramāṃ vraja // //",
    "GE09ram_02su:ram_58.36a": "yāṃ gatiṃ sagaraḥ śaibyo dilīpo janamejayaḥ /",
    "GE09ram_02su:ram_58.36b": "nahuṣo dhundhumāraś ca prāptās tāṃ gaccha putraka // //",
    "GE09ram_02su:ram_58.37a": "yā gatiḥ sarvasādhūnāṃ svādhyāyāt tapasā ca yā /",
    "GE09ram_02su:ram_58.37b": "bhūmidasyāhitāgneś ca ekapatnīvratasya ca // //",
    "GE09ram_02su:ram_58.37c": "gosahasrapradātḥṇāṃ yā yā gurubhṛtām api /",
    "GE09ram_02su:ram_58.38a": "dehanyāsakṛtāṃ yā ca tāṃ gatiṃ gaccha putraka /",
    "GE09ram_02su:ram_58.38b": "na hi tv asmin kule jāto gacchaty akuśalāṃ gatim // //",
    "GE09ram_02su:ram_58.39a": "evaṃ sa kṛpaṇaṃ tatra paryadevayatāsakṛt /",
    "GE09ram_02su:ram_58.39b": "tato 'smai kartum udakaṃ pravṛttaḥ saha bhāryayā // //",
    "GE09ram_02su:ram_58.40a": "sa tu divyena rūpeṇa muniputraḥ svakarmabhiḥ /",
    "GE09ram_02su:ram_58.40b": "āśvāsya ca muhūrtaṃ tu pitarau vākyam abravīt // //",
    "GE09ram_02su:ram_58.41a": "sthānam asmi mahat prāpto bhavatoḥ paricāraṇāt /",
    "GE09ram_02su:ram_58.41b": "bhavantāv api ca kṣipraṃ mama mūlam upaiṣyataḥ // //",
    "GE09ram_02su:ram_58.42a": "evam uktvā tu divyena vimānena vapuṣmatā /",
    "GE09ram_02su:ram_58.42b": "āruroha divaṃ kṣipraṃ muniputro jitendriyaḥ // //",
    "GE09ram_02su:ram_58.43a": "sa kṛtvā tūdakaṃ tūrṇaṃ tāpasaḥ saha bhāryayā /",
    "GE09ram_02su:ram_58.43b": "mām uvāca mahātejāḥ kṛtāñjalim upasthitam // //",
    "GE09ram_02su:ram_58.44a": "adyaiva jahi māṃ rājan maraṇe nāsti me vyathā /",
    "GE09ram_02su:ram_58.44b": "yac chareṇaikaputraṃ māṃ tvam akārṣīr aputrakam // //",
    "GE09ram_02su:ram_58.45a": "tvayā tu yad avijñānān nihato me sutaḥ śuciḥ /",
    "GE09ram_02su:ram_58.45b": "tena tvām abhiśapsyāmi suduḥkham atidāruṇam // //",
    "GE09ram_02su:ram_58.46a": "putravyasanajaṃ duḥkhaṃ yad etan mama sāmpratam /",
    "GE09ram_02su:ram_58.46b": "evaṃ tvaṃ putraśokena rājan kālaṃ kariṣyasi // //",
    "GE09ram_02su:ram_58.47a": "tasmān mām āgataṃ bhadre tasyodārasya tadvacaḥ /",
    "GE09ram_02su:ram_58.47b": "yad ahaṃ putraśokena saṃtyakṣyāmy adya jīvitam // //",
    "GE09ram_02su:ram_58.48a": "yadi māṃ saṃspṛśed rāmaḥ sakṛd adyālabheta vā /",
    "GE09ram_02su:ram_58.48b": "na tan me sadṛśaṃ devi yan mayā rāghave kṛtam // //",
    "GE09ram_02su:ram_58.49a": "cakṣuṣā tvāṃ na paśyāmi smṛtir mama vilupyate /",
    "GE09ram_02su:ram_58.49b": "dūtā vaivasvatasyaite kausalye tvarayanti mām // //",
    "GE09ram_02su:ram_58.50a": "atas tu kiṃ duḥkhataraṃ yad ahaṃ jīvitakṣaye /",
    "GE09ram_02su:ram_58.50b": "na hi paśyāmi dharmajñaṃ rāmaṃ satyaparākramam // //",
    "GE09ram_02su:ram_58.51a": "na te manuṣyā devās te ye cāruśubhakuṇḍalam /",
    "GE09ram_02su:ram_58.51b": "mukhaṃ drakṣyanti rāmasya varṣe pañcadaśe punaḥ // //",
    "GE09ram_02su:ram_58.52a": "padmapattrekṣaṇaṃ subhru sudaṃṣṭraṃ cārunāsikam /",
    "GE09ram_02su:ram_58.52b": "dhanyā drakṣyanti rāmasya tārādhipanibhaṃ mukham // //",
    "GE09ram_02su:ram_58.53a": "sadṛśaṃ śāradasyendoḥ phullasya kamalasya ca /",
    "GE09ram_02su:ram_58.53b": "sugandhi mama nāthasya dhanyā drakṣyanti tanmukham // //",
    "GE09ram_02su:ram_58.54a": "nivṛttavanavāsaṃ tam ayodhyāṃ punar āgatam /",
    "GE09ram_02su:ram_58.54b": "drakṣyanti sukhino rāmaṃ śukraṃ mārgagataṃ yathā // //",
    "GE09ram_02su:ram_58.55a": "ayam ātmabhavaḥ śoko mām anātham acetanam /",
    "GE09ram_02su:ram_58.55b": "saṃsādayati vegena yathā kūlaṃ nadīrayaḥ // //",
    "GE09ram_02su:ram_58.56a": "hā rāghava mahābāho hā mamāyāsanāśana /",
    "GE09ram_02su:ram_58.56b": "rājā daśarathaḥ śocañ jīvitāntam upāgamat // //",
    "GE09ram_02su:ram_58.56c": "tathā tu dīnaṃ kathayan narādhipaḥ priyasya putrasya vivāsanāturaḥ /",
    "GE09ram_02su:ram_58.56d": "gate 'rdharātre bhṛśaduḥkhapīḍitas tadā jahau prāṇam udāradarśanaḥ //",
    "GE09ram_02su:ram_59": "Rāmāyaṇa, Ayodhyākāṇḍa, 59",
    "GE09ram_02su:ram_59.1a": "atha rātryāṃ vyatītāyāṃ prātar evāpare 'hani /",
    "GE09ram_02su:ram_59.1b": "bandinaḥ paryupātiṣṭhaṃs tat pārthivaniveśanam // //",
    "GE09ram_02su:ram_59.2a": "tataḥ śucisamācārāḥ paryupasthānakovidāḥ /",
    "GE09ram_02su:ram_59.2b": "strīvarṣavarabhūyiṣṭhā upatasthur yathāpuram // //",
    "GE09ram_02su:ram_59.3a": "haricandanasaṃpṛktam udakaṃ kāñcanair ghaṭaiḥ /",
    "GE09ram_02su:ram_59.3b": "āninyuḥ snānaśikṣājñā yathākālaṃ yathāvidhi // //",
    "GE09ram_02su:ram_59.4a": "maṅgalālambhanīyāni prāśanīyān upaskarān /",
    "GE09ram_02su:ram_59.4b": "upaninyus tathāpy anyāḥ kumārībahulāḥ striyaḥ // //",
    "GE09ram_02su:ram_59.5a": "atha yāḥ kosalendrasya śayanaṃ pratyanantarāḥ /",
    "GE09ram_02su:ram_59.5b": "tāḥ striyas tu samāgamya bhartāraṃ pratyabodhayan // //",
    "GE09ram_02su:ram_59.6a": "tā vepathuparītāś ca rājñaḥ prāṇeṣu śaṅkitāḥ /",
    "GE09ram_02su:ram_59.6b": "pratisrotas tṛṇāgrāṇāṃ sadṛśaṃ saṃcakampire // //",
    "GE09ram_02su:ram_59.7a": "atha saṃvepamānānāṃ strīṇāṃ dṛṣṭvā ca pārthivam /",
    "GE09ram_02su:ram_59.7b": "yat tad āśaṅkitaṃ pāpaṃ tasya jajñe viniścayaḥ // //",
    "GE09ram_02su:ram_59.8a": "tataḥ pracukruśur dīnāḥ sasvaraṃ tā varāṅganāḥ /",
    "GE09ram_02su:ram_59.8b": "kareṇava ivāraṇye sthānapracyutayūthapāḥ // //",
    "GE09ram_02su:ram_59.9a": "tāsām ākrandaśabdena sahasodgatacetane /",
    "GE09ram_02su:ram_59.9b": "kausalyā ca sumitrā ca tyaktanidre babhūvatuḥ // //",
    "GE09ram_02su:ram_59.10a": "kausalyā ca sumitrā ca dṛṣṭvā spṛṣṭvā ca pārthivam /",
    "GE09ram_02su:ram_59.10b": "hā nātheti parikruśya petatur dharaṇītale // //",
    "GE09ram_02su:ram_59.11a": "sā kosalendraduhitā veṣṭamānā mahītale /",
    "GE09ram_02su:ram_59.11b": "na babhrāja rajodhvastā tāreva gaganacyutā // //",
    "GE09ram_02su:ram_59.12a": "tat samuttrastasaṃbhrāntaṃ paryutsukajanākulam /",
    "GE09ram_02su:ram_59.12b": "sarvatas tumulākrandaṃ paritāpārtabāndhavam // //",
    "GE09ram_02su:ram_59.13a": "sadyo nipatitānandaṃ dīnaviklavadarśanam /",
    "GE09ram_02su:ram_59.13b": "babhūva naradevasya sadma diṣṭāntam īyuṣaḥ // //",
    "GE09ram_02su:ram_59.13c": "atītam ājñāya tu pārthivarṣabhaṃ yaśasvinaṃ saṃparivārya patnayaḥ /",
    "GE09ram_02su:ram_59.13d": "bhṛśaṃ rudantyaḥ karuṇaṃ suduḥkhitāḥ pragṛhya bāhū vyalapann anāthavat //",
    "GE09ram_02su:ram_60": "Rāmāyaṇa, Ayodhyākāṇḍa, 60",
    "GE09ram_02su:ram_60.1a": "tam agnim iva saṃśāntam ambuhīnam ivārṇavam /",
    "GE09ram_02su:ram_60.1b": "hataprabham ivādityaṃ svargasthaṃ prekṣya bhūmipam // //",
    "GE09ram_02su:ram_60.2a": "kausalyā bāṣpapūrṇākṣī vividhaṃ śokakarśitā /",
    "GE09ram_02su:ram_60.2b": "upagṛhya śiro rājñaḥ kaikeyīṃ pratyabhāṣata // //",
    "GE09ram_02su:ram_60.3a": "sakāmā bhava kaikeyi bhuṅkṣva rājyam akaṇṭakam /",
    "GE09ram_02su:ram_60.3b": "tyaktvā rājānam ekāgrā nṛśaṃse duṣṭacāriṇi // //",
    "GE09ram_02su:ram_60.4a": "vihāya māṃ gato rāmo bhartā ca svargato mama /",
    "GE09ram_02su:ram_60.4b": "vipathe sārthahīneva nāhaṃ jīvitum utsahe // //",
    "GE09ram_02su:ram_60.5a": "bhartāraṃ taṃ parityajya kā strī daivatam ātmanaḥ /",
    "GE09ram_02su:ram_60.5b": "icchej jīvitum anyatra kaikeyyās tyaktadharmaṇaḥ // //",
    "GE09ram_02su:ram_60.6a": "na lubdho budhyate doṣān kiṃ pākam iva bhakṣayan /",
    "GE09ram_02su:ram_60.6b": "kubjānimittaṃ kaikeyyā rāghavāṇāṃ kulaṃ hatam // //",
    "GE09ram_02su:ram_60.7a": "aniyoge niyuktena rājñā rāmaṃ vivāsitam /",
    "GE09ram_02su:ram_60.7b": "sabhāryaṃ janakaḥ śrutvā paritapsyaty ahaṃ yathā // //",
    "GE09ram_02su:ram_60.7c": "rāmaḥ kamalapattrākṣo jīvanāśam ito gataḥ /",
    "GE09ram_02su:ram_60.8a": "videharājasya sutā tathā sītā tapasvinī /",
    "GE09ram_02su:ram_60.8b": "duḥkhasyānucitā duḥkhaṃ vane paryudvijiṣyati // //",
    "GE09ram_02su:ram_60.9a": "nadatāṃ bhīmaghoṣāṇāṃ niśāsu mṛgapakṣiṇām /",
    "GE09ram_02su:ram_60.9b": "niśamya nūnaṃ saṃtrastā rāghavaṃ saṃśrayiṣyati // //",
    "GE09ram_02su:ram_60.10a": "vṛddhaś caivālpaputraś ca vaidehīm anucintayan /",
    "GE09ram_02su:ram_60.10b": "so 'pi śokasamāviṣṭo nanu tyakṣyati jīvitam // //",
    "GE09ram_02su:ram_60.11a": "tāṃ tataḥ sampariṣvajya vilapantīṃ tapasvinīm /",
    "GE09ram_02su:ram_60.11b": "vyapaninyuḥ suduḥkhārtāṃ kausalyāṃ vyāvahārikāḥ // //",
    "GE09ram_02su:ram_60.12a": "tailadroṇyām athāmātyāḥ saṃveśya jagatīpatim /",
    "GE09ram_02su:ram_60.12b": "rājñaḥ sarvāṇy athādiṣṭāś cakruḥ karmāṇy anantaram // //",
    "GE09ram_02su:ram_60.13a": "na tu saṃkālanaṃ rājño vinā putreṇa mantriṇaḥ /",
    "GE09ram_02su:ram_60.13b": "sarvajñāḥ kartum īṣus te tato rakṣanti bhūmipam // //",
    "GE09ram_02su:ram_60.14a": "tailadroṇyāṃ tu sacivaiḥ śāyitaṃ taṃ narādhipam /",
    "GE09ram_02su:ram_60.14b": "hā mṛto 'yam iti jñātvā striyas tāḥ paryadevayan // //",
    "GE09ram_02su:ram_60.15a": "bāhūn udyamya kṛpaṇā netraprasravaṇair mukhaiḥ /",
    "GE09ram_02su:ram_60.15b": "rudantyaḥ śokasaṃtaptāḥ kṛpaṇaṃ paryadevayan // //",
    "GE09ram_02su:ram_60.16a": "niśā nakṣatrahīneva strīva bhartṛvivarjitā /",
    "GE09ram_02su:ram_60.16b": "purī nārājatāyodhyā hīnā rājñā mahātmanā // //",
    "GE09ram_02su:ram_60.17a": "bāṣpaparyākulajanā hāhābhūtakulāṅganā /",
    "GE09ram_02su:ram_60.17b": "śūnyacatvaraveśmāntā na babhrāja yathāpuram // //",
    "GE09ram_02su:ram_60.17c": "gataprabhā dyaur iva bhāskaraṃ vinā vyapetanakṣatragaṇeva śarvarī /",
    "GE09ram_02su:ram_60.17d": "purī babhāse rahitā mahātmanā na cāsrakaṇṭhākulamārgacatvarā //",
    "GE09ram_02su:ram_60.17e": "narāś ca nāryaś ca sametya saṃghaśo vigarhamāṇā bharatasya mātaram /",
    "GE09ram_02su:ram_60.17f": "tadā nagaryāṃ naradevasaṃkṣaye babhūvur ārtā na ca śarma lebhire //",
    "GE09ram_02su:ram_61": "Rāmāyaṇa, Ayodhyākāṇḍa, 61",
    "GE09ram_02su:ram_61.1a": "vyatītāyāṃ tu śarvaryām ādityasyodaye tataḥ /",
    "GE09ram_02su:ram_61.1b": "sametya rājakartāraḥ sabhām īyur dvijātayaḥ // //",
    "GE09ram_02su:ram_61.2a": "mārkaṇḍeyo 'tha maudgalyo vāmadevaś ca kāśyapaḥ /",
    "GE09ram_02su:ram_61.2b": "kātyāyano gautamaś ca jābāliś ca mahāyaśāḥ // //",
    "GE09ram_02su:ram_61.3a": "ete dvijāḥ sahāmātyaiḥ pṛthag vācam udīrayan /",
    "GE09ram_02su:ram_61.3b": "vasiṣṭham evābhimukhāḥ śreṣṭhaṃ rājapurohitam // //",
    "GE09ram_02su:ram_61.4a": "atītā śarvarī duḥkhaṃ yā no varṣaśatopamā /",
    "GE09ram_02su:ram_61.4b": "asmin pañcatvam āpanne putraśokena pārthive // //",
    "GE09ram_02su:ram_61.5a": "svargataś ca mahārājo rāmaś cāraṇyam āśritaḥ /",
    "GE09ram_02su:ram_61.5b": "lakṣmaṇaś cāpi tejasvī rāmeṇaiva gataḥ saha // //",
    "GE09ram_02su:ram_61.6a": "ubhau bharataśatrughnau kekayeṣu paraṃtapau /",
    "GE09ram_02su:ram_61.6b": "pure rājagṛhe ramye mātāmahaniveśane // //",
    "GE09ram_02su:ram_61.7a": "ikṣvākūṇām ihādyaiva kaścid rājā vidhīyatām /",
    "GE09ram_02su:ram_61.7b": "arājakaṃ hi no rāṣṭraṃ na vināśam avāpnuyāt // //",
    "GE09ram_02su:ram_61.8a": "nārājake janapade vidyunmālī mahāsvanaḥ /",
    "GE09ram_02su:ram_61.8b": "abhivarṣati parjanyo mahīṃ divyena vāriṇā // //",
    "GE09ram_02su:ram_61.9a": "nārājake janapade bījamuṣṭiḥ prakīryate /",
    "GE09ram_02su:ram_61.9b": "nārājake pituḥ putro bhāryā vā vartate vaśe // //",
    "GE09ram_02su:ram_61.10a": "arājake dhanaṃ nāsti nāsti bhāryāpy arājake /",
    "GE09ram_02su:ram_61.10b": "idam atyāhitaṃ cānyat kutaḥ satyam arājake // //",
    "GE09ram_02su:ram_61.11a": "nārājake janapade kārayanti sabhāṃ narāḥ /",
    "GE09ram_02su:ram_61.11b": "udyānāni ca ramyāṇi hṛṣṭāḥ puṇyagṛhāṇi ca // //",
    "GE09ram_02su:ram_61.12a": "nārājake janapade yajñaśīlā dvijātayaḥ /",
    "GE09ram_02su:ram_61.12b": "sattrāṇy anvāsate dāntā brāhmaṇāḥ saṃśitavratāḥ // //",
    "GE09ram_02su:ram_61.13a": "nārājake janapade prabhūtanaṭanartakāḥ /",
    "GE09ram_02su:ram_61.13b": "utsavāś ca samājāś ca vardhante rāṣṭravardhanāḥ // //",
    "GE09ram_02su:ram_61.14a": "nārājake janapade siddhārthā vyavahāriṇaḥ /",
    "GE09ram_02su:ram_61.14b": "kathābhir anurajyante kathāśīlāḥ kathāpriyaiḥ // //",
    "GE09ram_02su:ram_61.15a": "nārājake janapade vāhanaiḥ śīghragāmibhiḥ /",
    "GE09ram_02su:ram_61.15b": "narā niryānty araṇyāni nārībhiḥ saha kāminaḥ // //",
    "GE09ram_02su:ram_61.16a": "nārājake janapade dhanavantaḥ surakṣitāḥ /",
    "GE09ram_02su:ram_61.16b": "śerate vivṛtadvārāḥ kṛṣigorakṣajīvinaḥ // //",
    "GE09ram_02su:ram_61.17a": "nārājake janapade vaṇijo dūragāminaḥ /",
    "GE09ram_02su:ram_61.17b": "gacchanti kṣemam adhvānaṃ bahupuṇyasamācitāḥ // //",
    "GE09ram_02su:ram_61.18a": "nārājake janapade caraty ekacaro vaśī /",
    "GE09ram_02su:ram_61.18b": "bhāvayann ātmanātmānaṃ yatra sāyaṃgṛho muniḥ // //",
    "GE09ram_02su:ram_61.19a": "nārājake janapade yogakṣemaṃ pravartate /",
    "GE09ram_02su:ram_61.19b": "na cāpy arājake senā śatrūn viṣahate yudhi // //",
    "GE09ram_02su:ram_61.20a": "yathā hy anudakā nadyo yathā vāpy atṛṇaṃ vanam /",
    "GE09ram_02su:ram_61.20b": "agopālā yathā gāvas tathā rāṣṭram arājakam // //",
    "GE09ram_02su:ram_61.21a": "nārājake janapade svakaṃ bhavati kasyacit /",
    "GE09ram_02su:ram_61.21b": "matsyā iva narā nityaṃ bhakṣayanti parasparam // //",
    "GE09ram_02su:ram_61.22a": "ye hi saṃbhinnamaryādā nāstikāś chinnasaṃśayāḥ /",
    "GE09ram_02su:ram_61.22b": "te 'pi bhāvāya kalpante rājadaṇḍanipīḍitāḥ // //",
    "GE09ram_02su:ram_61.23a": "aho tama ivedaṃ syān na prajñāyeta kiṃcana /",
    "GE09ram_02su:ram_61.23b": "rājā cen na bhavel loke vibhajan sādhvasādhunī // //",
    "GE09ram_02su:ram_61.24a": "jīvaty api mahārāje tavaiva vacanaṃ vayam /",
    "GE09ram_02su:ram_61.24b": "nātikramāmahe sarve velāṃ prāpyeva sāgaraḥ // //",
    "GE09ram_02su:ram_61.25a": "sa naḥ samīkṣya dvijavaryavṛttaṃ nṛpaṃ vinā rājyam araṇyabhūtam /",
    "GE09ram_02su:ram_61.25b": "kumāram ikṣvākusutaṃ vadānyaṃ tvam eva rājānam ihābhiṣiñca // //",
    "GE09ram_02su:ram_62": "Rāmāyaṇa, Ayodhyākāṇḍa, 62",
    "GE09ram_02su:ram_62.1a": "teṣāṃ tadvacanaṃ śrutvā vasiṣṭhaḥ pratyuvāca ha /",
    "GE09ram_02su:ram_62.1b": "mitrāmātyagaṇān sarvān brāhmaṇāṃs tān idaṃ vacaḥ // //",
    "GE09ram_02su:ram_62.2a": "yad asau mātulakule pure rājagṛhe sukhī /",
    "GE09ram_02su:ram_62.2b": "bharato vasati bhrātrā śatrughnena samanvitaḥ // //",
    "GE09ram_02su:ram_62.3a": "tac chīghraṃ javanā dūtā gacchantu tvaritair hayaiḥ /",
    "GE09ram_02su:ram_62.3b": "ānetuṃ bhrātarau vīrau kiṃ samīkṣāmahe vayam // //",
    "GE09ram_02su:ram_62.4a": "gacchantv iti tataḥ sarve vasiṣṭhaṃ vākyam abruvan /",
    "GE09ram_02su:ram_62.4b": "teṣāṃ tadvacanaṃ śrutvā vasiṣṭho vākyam abravīt // //",
    "GE09ram_02su:ram_62.5a": "ehi siddhārtha vijaya jayantāśokanandana /",
    "GE09ram_02su:ram_62.5b": "śrūyatām itikartavyaṃ sarvān eva bravīmi vaḥ // //",
    "GE09ram_02su:ram_62.6a": "puraṃ rājagṛhaṃ gatvā śīghraṃ śīghrajavair hayaiḥ /",
    "GE09ram_02su:ram_62.6b": "tyaktaśokair idaṃ vācyaḥ śāsanād bharato mama // //",
    "GE09ram_02su:ram_62.7a": "purohitas tvāṃ kuśalaṃ prāha sarve ca mantriṇaḥ /",
    "GE09ram_02su:ram_62.7b": "tvaramāṇaś ca niryāhi kṛtyam ātyayikaṃ tvayā // //",
    "GE09ram_02su:ram_62.8a": "mā cāsmai proṣitaṃ rāmaṃ mā cāsmai pitaraṃ mṛtam /",
    "GE09ram_02su:ram_62.8b": "bhavantaḥ śaṃsiṣur gatvā rāghavāṇām imaṃ kṣayam // //",
    "GE09ram_02su:ram_62.8c": "kauśeyāni ca vastrāṇi bhūṣaṇāni varāṇi ca /",
    "GE09ram_02su:ram_62.9a": "kṣipram ādāya rājñaś ca bharatasya ca gacchata /",
    "GE09ram_02su:ram_62.9b": "vasiṣṭhenābhyanujñātā dūtāḥ saṃtvaritā yayuḥ // //",
    "GE09ram_02su:ram_62.10a": "te hastinapure gaṅgāṃ tīrtvā pratyaṅmukhā yayuḥ /",
    "GE09ram_02su:ram_62.10b": "pāñcāladeśam āsādya madhyena kurujāṅgalam // //",
    "GE09ram_02su:ram_62.11a": "te prasannodakāṃ divyāṃ nānāvihagasevitām /",
    "GE09ram_02su:ram_62.11b": "upātijagmur vegena śaradaṇḍāṃ janākulām // //",
    "GE09ram_02su:ram_62.12a": "nikūlavṛkṣam āsādya divyaṃ satyopayācanam /",
    "GE09ram_02su:ram_62.12b": "abhigamyābhivādyaṃ taṃ kuliṅgāṃ prāviśan purīm // //",
    "GE09ram_02su:ram_62.12c": "abhikālaṃ tataḥ prāpya tejo'bhibhavanāc cyutāḥ /",
    "GE09ram_02su:ram_62.13a": "yayur madhyena vāhlīkān sudāmānaṃ ca parvatam /",
    "GE09ram_02su:ram_62.13b": "viṣṇoḥ padaṃ prekṣamāṇā vipāśāṃ cāpi śālmalīm // //",
    "GE09ram_02su:ram_62.14a": "te śrāntavāhanā dūtā vikṛṣṭena satā pathā /",
    "GE09ram_02su:ram_62.14b": "girivrajaṃ puravaraṃ śīghram āsedur añjasā // //",
    "GE09ram_02su:ram_62.14c": "bhartuḥ priyārthaṃ kularakṣaṇārthaṃ bhartuś ca vaṃśasya parigrahārtham /",
    "GE09ram_02su:ram_62.14d": "aheḍamānās tvarayā sma dūtā rātryāṃ tu te tat puram eva yātāḥ //",
    "GE09ram_02su:ram_63": "Rāmāyaṇa, Ayodhyākāṇḍa, 63",
    "GE09ram_02su:ram_63.1a": "yām eva rātriṃ te dūtāḥ praviśanti sma tāṃ purīm /",
    "GE09ram_02su:ram_63.1b": "bharatenāpi tāṃ rātriṃ svapno dṛṣṭo 'yam apriyaḥ // //",
    "GE09ram_02su:ram_63.2a": "vyuṣṭām eva tu tāṃ rātriṃ dṛṣṭvā taṃ svapnam apriyam /",
    "GE09ram_02su:ram_63.2b": "putro rājādhirājasya subhṛśaṃ paryatapyata // //",
    "GE09ram_02su:ram_63.3a": "tapyamānaṃ samājñāya vayasyāḥ priyavādinaḥ /",
    "GE09ram_02su:ram_63.3b": "āyāsaṃ hi vineṣyantaḥ sabhāyāṃ cakrire kathāḥ // //",
    "GE09ram_02su:ram_63.4a": "vādayanti tathā śāntiṃ lāsayanty api cāpare /",
    "GE09ram_02su:ram_63.4b": "nāṭakāny apare prāhur hāsyāni vividhāni ca // //",
    "GE09ram_02su:ram_63.5a": "sa tair mahātmā bharataḥ sakhibhiḥ priyavādibhiḥ /",
    "GE09ram_02su:ram_63.5b": "goṣṭhīhāsyāni kurvadbhir na prāhṛṣyata rāghavaḥ // //",
    "GE09ram_02su:ram_63.6a": "tam abravīt priyasakho bharataṃ sakhibhir vṛtam /",
    "GE09ram_02su:ram_63.6b": "suhṛdbhiḥ paryupāsīnaḥ kiṃ sakhe nānumodase // //",
    "GE09ram_02su:ram_63.7a": "evaṃ bruvāṇaṃ suhṛdaṃ bharataḥ pratyuvāca ha /",
    "GE09ram_02su:ram_63.7b": "śṛṇu tvaṃ yannimittaṃ me dainyam etad upāgatam // //",
    "GE09ram_02su:ram_63.8a": "svapne pitaram adrākṣaṃ malinaṃ muktamūrdhajam /",
    "GE09ram_02su:ram_63.8b": "patantam adriśikharāt kaluṣe gomayahrade // //",
    "GE09ram_02su:ram_63.9a": "plavamānaś ca me dṛṣṭaḥ sa tasmin gomayahrade /",
    "GE09ram_02su:ram_63.9b": "pibann añjalinā tailaṃ hasann iva muhur muhuḥ // //",
    "GE09ram_02su:ram_63.10a": "tatas tilodanaṃ bhuktvā punaḥ punar adhaḥśirāḥ /",
    "GE09ram_02su:ram_63.10b": "tailenābhyaktasarvāṅgas tailam evāvagāhata // //",
    "GE09ram_02su:ram_63.11a": "svapne 'pi sāgaraṃ śuṣkaṃ candraṃ ca patitaṃ bhuvi /",
    "GE09ram_02su:ram_63.11b": "sahasā cāpi saṃśāntaṃ jvalitaṃ jātavedasam // //",
    "GE09ram_02su:ram_63.12a": "avadīrṇāṃ ca pṛthivīṃ śuṣkāṃś ca vividhān drumān /",
    "GE09ram_02su:ram_63.12b": "ahaṃ paśyāmi vidhvastān sadhūmāṃś caiva parvatān // //",
    "GE09ram_02su:ram_63.13a": "pīṭhe kārṣṇāyase cainaṃ niṣaṇṇaṃ kṛṣṇavāsasam /",
    "GE09ram_02su:ram_63.13b": "prahasanti sma rājānaṃ pramadāḥ kṛṣṇapiṅgalāḥ // //",
    "GE09ram_02su:ram_63.14a": "tvaramāṇaś ca dharmātmā raktamālyānulepanaḥ /",
    "GE09ram_02su:ram_63.14b": "rathena kharayuktena prayāto dakṣiṇāmukhaḥ // //",
    "GE09ram_02su:ram_63.15a": "evam etan mayā dṛṣṭam imāṃ rātriṃ bhayāvahām /",
    "GE09ram_02su:ram_63.15b": "ahaṃ rāmo 'tha vā rājā lakṣmaṇo vā mariṣyati // //",
    "GE09ram_02su:ram_63.15c": "naro yānena yaḥ svapne kharayuktena yāti hi /",
    "GE09ram_02su:ram_63.16a": "acirāt tasya dhūmāgraṃ citāyāṃ sampradṛśyate /",
    "GE09ram_02su:ram_63.16b": "etannimittaṃ dīno 'haṃ tan na vaḥ pratipūjaye // //",
    "GE09ram_02su:ram_63.17a": "śuṣyatīva ca me kaṇṭho na svastham iva me manaḥ /",
    "GE09ram_02su:ram_63.17b": "jugupsann iva cātmānaṃ na ca paśyāmi kāraṇam // //",
    "GE09ram_02su:ram_63.17c": "imāṃ hi duḥsvapnagatiṃ niśāmya tām anekarūpām avitarkitāṃ purā /",
    "GE09ram_02su:ram_63.17d": "bhayaṃ mahat taddhṛdayān na yāti me vicintya rājānam acintyadarśanam //",
    "GE09ram_02su:ram_64": "Rāmāyaṇa, Ayodhyākāṇḍa, 64",
    "GE09ram_02su:ram_64.1a": "bharate bruvati svapnaṃ dūtās te klāntavāhanāḥ /",
    "GE09ram_02su:ram_64.1b": "praviśyāsahyaparikhaṃ ramyaṃ rājagṛhaṃ puram // //",
    "GE09ram_02su:ram_64.2a": "samāgamya tu rājñā ca rājaputreṇa cārcitāḥ /",
    "GE09ram_02su:ram_64.2b": "rājñaḥ pādau gṛhītvā tu tam ūcur bharataṃ vacaḥ // //",
    "GE09ram_02su:ram_64.3a": "purohitas tvā kuśalaṃ prāha sarve ca mantriṇaḥ /",
    "GE09ram_02su:ram_64.3b": "tvaramāṇaś ca niryāhi kṛtyam ātyayikaṃ tvayā // //",
    "GE09ram_02su:ram_64.4a": "atra viṃśatikoṭyas tu nṛpater mātulasya te /",
    "GE09ram_02su:ram_64.4b": "daśakoṭyas tu sampūrṇās tathaiva ca nṛpātmaja // //",
    "GE09ram_02su:ram_64.5a": "pratigṛhya ca tat sarvaṃ svanuraktaḥ suhṛjjane /",
    "GE09ram_02su:ram_64.5b": "dūtān uvāca bharataḥ kāmaiḥ sampratipūjya tān // //",
    "GE09ram_02su:ram_64.6a": "kaccit sukuśalī rājā pitā daśaratho mama /",
    "GE09ram_02su:ram_64.6b": "kaccic cārogatā rāme lakṣmaṇe vā mahātmani // //",
    "GE09ram_02su:ram_64.7a": "āryā ca dharmaniratā dharmajñā dharmadarśinī /",
    "GE09ram_02su:ram_64.7b": "arogā cāpi kausalyā mātā rāmasya dhīmataḥ // //",
    "GE09ram_02su:ram_64.8a": "kaccit sumitrā dharmajñā jananī lakṣmaṇasya yā /",
    "GE09ram_02su:ram_64.8b": "śatrughnasya ca vīrasya sārogā cāpi madhyamā // //",
    "GE09ram_02su:ram_64.9a": "ātmakāmā sadā caṇḍī krodhanā prājñamāninī /",
    "GE09ram_02su:ram_64.9b": "arogā cāpi kaikeyī mātā me kim uvāca ha // //",
    "GE09ram_02su:ram_64.9c": "evam uktās tu te dūtā bharatena mahātmanā /",
    "GE09ram_02su:ram_64.10a": "ūcuḥ sampraśritaṃ vākyam idaṃ taṃ bharataṃ tadā /",
    "GE09ram_02su:ram_64.10b": "kuśalās te naravyāghra yeṣāṃ kuśalam icchasi // //",
    "GE09ram_02su:ram_64.11a": "bharataś cāpi tān dūtān evam ukto 'bhyabhāṣata /",
    "GE09ram_02su:ram_64.11b": "āpṛcche 'haṃ mahārājaṃ dūtāḥ saṃtvarayanti mām // //",
    "GE09ram_02su:ram_64.12a": "evam uktvā tu tān dūtān bharataḥ pārthivātmajaḥ /",
    "GE09ram_02su:ram_64.12b": "dūtaiḥ saṃcodito vākyaṃ mātāmaham uvāca ha // //",
    "GE09ram_02su:ram_64.13a": "rājan pitur gamiṣyāmi sakāśaṃ dūtacoditaḥ /",
    "GE09ram_02su:ram_64.13b": "punar apy aham eṣyāmi yadā me tvaṃ smariṣyasi // //",
    "GE09ram_02su:ram_64.14a": "bharatenaivam uktas tu nṛpo mātāmahas tadā /",
    "GE09ram_02su:ram_64.14b": "tam uvāca śubhaṃ vākyaṃ śirasy āghrāya rāghavam // //",
    "GE09ram_02su:ram_64.15a": "gaccha tātānujāne tvāṃ kaikeyī suprajās tvayā /",
    "GE09ram_02su:ram_64.15b": "mātaraṃ kuśalaṃ brūyāḥ pitaraṃ ca paraṃtapa // //",
    "GE09ram_02su:ram_64.16a": "purohitaṃ ca kuśalaṃ ye cānye dvijasattamāḥ /",
    "GE09ram_02su:ram_64.16b": "tau ca tāta maheṣvāsau bhrātarau rāmalakṣmaṇau // //",
    "GE09ram_02su:ram_64.17a": "tasmai hastyuttamāṃś citrān kambalān ajināni ca /",
    "GE09ram_02su:ram_64.17b": "abhisatkṛtya kaikeyo bharatāya dhanaṃ dadau // //",
    "GE09ram_02su:ram_64.18a": "rukmaniṣkasahasre dve ṣoḍaśāśvaśatāni ca /",
    "GE09ram_02su:ram_64.18b": "satkṛtya kaikeyī putraṃ kekayo dhanam ādiśat // //",
    "GE09ram_02su:ram_64.19a": "tathāmātyān abhipretān viśvāsyāṃś ca guṇānvitān /",
    "GE09ram_02su:ram_64.19b": "dadāv aśvapatiḥ śīghraṃ bharatāyānuyāyinaḥ // //",
    "GE09ram_02su:ram_64.20a": "airāvatān aindraśirān nāgān vai priyadarśanān /",
    "GE09ram_02su:ram_64.20b": "kharāñ śīghrān susaṃyuktān mātulo 'smai dhanaṃ dadau // //",
    "GE09ram_02su:ram_64.21a": "antaḥpure 'tisaṃvṛddhān vyāghravīryabalānvitān /",
    "GE09ram_02su:ram_64.21b": "daṃṣṭrāyudhān mahākāyāñ śunaś copāyanaṃ dadau // //",
    "GE09ram_02su:ram_64.22a": "sa mātāmaham āpṛcchya mātulaṃ ca yudhājitam /",
    "GE09ram_02su:ram_64.22b": "ratham āruhya bharataḥ śatrughnasahito yayau // //",
    "GE09ram_02su:ram_64.23a": "rathān maṇḍalacakrāṃś ca yojayitvā paraḥśatam /",
    "GE09ram_02su:ram_64.23b": "uṣṭrago'śvakharair bhṛtyā bharataṃ yāntam anvayuḥ // //",
    "GE09ram_02su:ram_64.23c": "balena gupto bharato mahātmā sahāryakasyātmasamair amātyaiḥ /",
    "GE09ram_02su:ram_64.23d": "ādāya śatrughnam apetaśatrur gṛhād yayau siddha ivendralokāt //",
    "GE09ram_02su:ram_65": "Rāmāyaṇa, Ayodhyākāṇḍa, 65",
    "GE09ram_02su:ram_65.1a": "sa prāṅmukho rājagṛhād abhiniryāya vīryavān /",
    "GE09ram_02su:ram_65.1b": "hrādinīṃ dūrapārāṃ ca pratyaksrotastaraṃgiṇīm /",
    "GE09ram_02su:ram_65.1c": "śatadrūm atarac chrīmān nadīm ikṣvākunandanaḥ // //",
    "GE09ram_02su:ram_65.2a": "elādhāne nadīṃ tīrtvā prāpya cāparaparpaṭān /",
    "GE09ram_02su:ram_65.2b": "śilām ākurvatīṃ tīrtvā āgneyaṃ śalyakartanam // //",
    "GE09ram_02su:ram_65.3a": "satyasaṃdhaḥ śuciḥ śrīmān prekṣamāṇaḥ śilāvahām /",
    "GE09ram_02su:ram_65.3b": "atyayāt sa mahāśailān vanaṃ caitrarathaṃ prati // //",
    "GE09ram_02su:ram_65.4a": "veginīṃ ca kuliṅgākhyāṃ hrādinīṃ parvatāvṛtām /",
    "GE09ram_02su:ram_65.4b": "yamunāṃ prāpya saṃtīrṇo balam āśvāsayat tadā // //",
    "GE09ram_02su:ram_65.5a": "śītīkṛtya tu gātrāṇi klāntān āśvāsya vājinaḥ /",
    "GE09ram_02su:ram_65.5b": "tatra snātvā ca pītvā ca prāyād ādāya codakam // //",
    "GE09ram_02su:ram_65.6a": "rājaputro mahāraṇyam anabhīkṣṇopasevitam /",
    "GE09ram_02su:ram_65.6b": "bhadro bhadreṇa yānena mārutaḥ kham ivātyayāt // //",
    "GE09ram_02su:ram_65.7a": "toraṇaṃ dakṣiṇārdhena jambūprastham upāgamat /",
    "GE09ram_02su:ram_65.7b": "varūthaṃ ca yayau ramyaṃ grāmaṃ daśarathātmajaḥ // //",
    "GE09ram_02su:ram_65.8a": "tatra ramye vane vāsaṃ kṛtvāsau prāṅmukho yayau /",
    "GE09ram_02su:ram_65.8b": "udyānam ujjihānāyāḥ priyakā yatra pādapāḥ // //",
    "GE09ram_02su:ram_65.9a": "sālāṃs tu priyakān prāpya śīghrān āsthāya vājinaḥ /",
    "GE09ram_02su:ram_65.9b": "anujñāpyātha bharato vāhinīṃ tvarito yayau // //",
    "GE09ram_02su:ram_65.10a": "vāsaṃ kṛtvā sarvatīrthe tīrtvā cottānikāṃ nadīm /",
    "GE09ram_02su:ram_65.10b": "anyā nadīś ca vividhāḥ pārvatīyais turaṃgamaiḥ // //",
    "GE09ram_02su:ram_65.10c": "hastipṛṣṭhakam āsādya kuṭikām atyavartata /",
    "GE09ram_02su:ram_65.11a": "tatāra ca naravyāghro lauhitye sa kapīvatīm /",
    "GE09ram_02su:ram_65.11b": "ekasāle sthāṇumatīṃ vinate gomatīṃ nadīm // //",
    "GE09ram_02su:ram_65.12a": "kaliṅganagare cāpi prāpya sālavanaṃ tadā /",
    "GE09ram_02su:ram_65.12b": "bharataḥ kṣipram āgacchat supariśrāntavāhanaḥ // //",
    "GE09ram_02su:ram_65.13a": "vanaṃ ca samatītyāśu śarvaryām aruṇodaye /",
    "GE09ram_02su:ram_65.13b": "ayodhyāṃ manunā rājñā nirmitāṃ sa dadarśa ha // //",
    "GE09ram_02su:ram_65.14a": "tāṃ purīṃ puruṣavyāghraḥ saptarātroṣiṭaḥ pathi /",
    "GE09ram_02su:ram_65.14b": "ayodhyām agrato dṛṣṭvā rathe sārathim abravīt // //",
    "GE09ram_02su:ram_65.15a": "eṣā nātipratītā me puṇyodyānā yaśasvinī /",
    "GE09ram_02su:ram_65.15b": "ayodhyā dṛśyate dūrāt sārathe pāṇḍumṛttikā // //",
    "GE09ram_02su:ram_65.16a": "yajvabhir guṇasampannair brāhmaṇair vedapāragaiḥ /",
    "GE09ram_02su:ram_65.16b": "bhūyiṣṭham ṛddhair ākīrṇā rājarṣivarapālitā // //",
    "GE09ram_02su:ram_65.17a": "ayodhyāyāṃ purā śabdaḥ śrūyate tumulo mahān /",
    "GE09ram_02su:ram_65.17b": "samantān naranārīṇāṃ tam adya na śṛṇomy aham // //",
    "GE09ram_02su:ram_65.18a": "udyānāni hi sāyāhne krīḍitvoparatair naraiḥ /",
    "GE09ram_02su:ram_65.18b": "samantād vipradhāvadbhiḥ prakāśante mamānyadā // //",
    "GE09ram_02su:ram_65.19a": "tāny adyānurudantīva parityaktāni kāmibhiḥ /",
    "GE09ram_02su:ram_65.19b": "araṇyabhūteva purī sārathe pratibhāti me // //",
    "GE09ram_02su:ram_65.20a": "na hy atra yānair dṛśyante na gajair na ca vājibhiḥ /",
    "GE09ram_02su:ram_65.20b": "niryānto vābhiyānto vā naramukhyā yathāpuram // //",
    "GE09ram_02su:ram_65.21a": "aniṣṭāni ca pāpāni paśyāmi vividhāni ca /",
    "GE09ram_02su:ram_65.21b": "nimittāny amanojñāni tena sīdati me manaḥ // //",
    "GE09ram_02su:ram_65.22a": "dvāreṇa vaijayantena prāviśac chrāntavāhanaḥ /",
    "GE09ram_02su:ram_65.22b": "dvāḥsthair utthāya vijayaṃ pṛṣṭas taiḥ sahito yayau // //",
    "GE09ram_02su:ram_65.23a": "sa tv anekāgrahṛdayo dvāḥsthaṃ pratyarcya taṃ janam /",
    "GE09ram_02su:ram_65.23b": "sūtam aśvapateḥ klāntam abravīt tatra rāghavaḥ // //",
    "GE09ram_02su:ram_65.24a": "śrutā no yādṛśāḥ pūrvaṃ nṛpatīnāṃ vināśane /",
    "GE09ram_02su:ram_65.24b": "ākārās tān ahaṃ sarvān iha paśyāmi sārathe // //",
    "GE09ram_02su:ram_65.25a": "malinaṃ cāśrupūrṇākṣaṃ dīnaṃ dhyānaparaṃ kṛśam /",
    "GE09ram_02su:ram_65.25b": "sastrīpuṃsaṃ ca paśyāmi janam utkaṇṭhitaṃ pure // //",
    "GE09ram_02su:ram_65.25c": "ity evam uktvā bharataḥ sūtaṃ taṃ dīnamānasaḥ /",
    "GE09ram_02su:ram_65.26a": "tāny aniṣṭāny ayodhyāyāṃ prekṣya rājagṛhaṃ yayau /",
    "GE09ram_02su:ram_65.26b": "tāṃ śūnyaśṛṅgāṭakaveśmarathyāṃ rajo'ruṇadvārakapāṭayantrām // //",
    "GE09ram_02su:ram_65.26c": "dṛṣṭvā purīm indrapurīprakāśāṃ duḥkhena sampūrṇataro babhūva /",
    "GE09ram_02su:ram_65.27a": "bahūni paśyan manaso 'priyāṇi yāny anyadā nāsya pure babhūvuḥ /",
    "GE09ram_02su:ram_65.27b": "avākśirā dīnamanā na hṛṣṭaḥ pitur mahātmā praviveśa veśma // //",
    "GE09ram_02su:ram_66": "Rāmāyaṇa, Ayodhyākāṇḍa, 66",
    "GE09ram_02su:ram_66.1a": "apaśyaṃs tu tatas tatra pitaraṃ pitur ālaye /",
    "GE09ram_02su:ram_66.1b": "jagāma bharato draṣṭuṃ mātaraṃ mātur ālaye // //",
    "GE09ram_02su:ram_66.2a": "anuprāptaṃ tu taṃ dṛṣṭvā kaikeyī proṣitaṃ sutam /",
    "GE09ram_02su:ram_66.2b": "utpapāta tadā hṛṣṭā tyaktvā sauvarṇamānasam // //",
    "GE09ram_02su:ram_66.3a": "sa praviśyaiva dharmātmā svagṛhaṃ śrīvivarjitam /",
    "GE09ram_02su:ram_66.3b": "bharataḥ prekṣya jagrāha jananyāś caraṇau śubhau // //",
    "GE09ram_02su:ram_66.4a": "taṃ mūrdhni samupāghrāya pariṣvajya yaśasvinam /",
    "GE09ram_02su:ram_66.4b": "aṅke bharatam āropya praṣṭuṃ samupacakrame // //",
    "GE09ram_02su:ram_66.5a": "adya te katicid rātryaś cyutasyāryakaveśmanaḥ /",
    "GE09ram_02su:ram_66.5b": "api nādhvaśramaḥ śīghraṃ rathenāpatatas tava // //",
    "GE09ram_02su:ram_66.6a": "āryakas te sukuśalī yudhājin mātulas tava /",
    "GE09ram_02su:ram_66.6b": "pravāsāc ca sukhaṃ putra sarvaṃ me vaktum arhasi // //",
    "GE09ram_02su:ram_66.7a": "evaṃ pṛṣṭas tu kaikeyyā priyaṃ pārthivanandanaḥ /",
    "GE09ram_02su:ram_66.7b": "ācaṣṭa bharataḥ sarvaṃ mātre rājīvalocanaḥ // //",
    "GE09ram_02su:ram_66.8a": "adya me saptamī rātriś cyutasyāryakaveśmanaḥ /",
    "GE09ram_02su:ram_66.8b": "ambāyāḥ kuśalī tāto yudhājin mātulaś ca me // //",
    "GE09ram_02su:ram_66.9a": "yan me dhanaṃ ca ratnaṃ ca dadau rājā paraṃtapaḥ /",
    "GE09ram_02su:ram_66.9b": "pariśrāntaṃ pathy abhavat tato 'haṃ pūrvam āgataḥ // //",
    "GE09ram_02su:ram_66.10a": "rājavākyaharair dūtais tvaryamāṇo 'ham āgataḥ /",
    "GE09ram_02su:ram_66.10b": "yad ahaṃ praṣṭum icchāmi tad ambā vaktum arhati // //",
    "GE09ram_02su:ram_66.11a": "śūnyo 'yaṃ śayanīyas te paryaṅko hemabhūṣitaḥ /",
    "GE09ram_02su:ram_66.11b": "na cāyam ikṣvākujanaḥ prahṛṣṭaḥ pratibhāti me // //",
    "GE09ram_02su:ram_66.12a": "rājā bhavati bhūyiṣṭham ihāmbāyā niveśane /",
    "GE09ram_02su:ram_66.12b": "tam ahaṃ nādya paśyāmi draṣṭum icchann ihāgataḥ // //",
    "GE09ram_02su:ram_66.13a": "pitur grahīṣye caraṇau taṃ mamākhyāhi pṛcchataḥ /",
    "GE09ram_02su:ram_66.13b": "āhosvid amba jyeṣṭhāyāḥ kausalyāyā niveśane // //",
    "GE09ram_02su:ram_66.13c": "taṃ pratyuvāca kaikeyī priyavad ghoram apriyam /",
    "GE09ram_02su:ram_66.14a": "ajānantaṃ prajānantī rājyalobhena mohitā /",
    "GE09ram_02su:ram_66.14b": "yā gatiḥ sarvabhūtānāṃ tāṃ gatiṃ te pitā gataḥ // //",
    "GE09ram_02su:ram_66.15a": "tac chrutvā bharato vākyaṃ dharmābhijanavāñ śuciḥ /",
    "GE09ram_02su:ram_66.15b": "papāta sahasā bhūmau pitṛśokabalārditaḥ // //",
    "GE09ram_02su:ram_66.16a": "tataḥ śokena saṃvītaḥ pitur maraṇaduḥkhitaḥ /",
    "GE09ram_02su:ram_66.16b": "vilalāpa mahātejā bhrāntākulitacetanaḥ // //",
    "GE09ram_02su:ram_66.17a": "etat suruciraṃ bhāti pitur me śayanaṃ purā /",
    "GE09ram_02su:ram_66.17b": "tad idaṃ na vibhāty adya vihīnaṃ tena dhīmatā // //",
    "GE09ram_02su:ram_66.18a": "tam ārtaṃ devasaṃkāśaṃ samīkṣya patitaṃ bhuvi /",
    "GE09ram_02su:ram_66.18b": "utthāpayitvā śokārtaṃ vacanaṃ cedam abravīt // //",
    "GE09ram_02su:ram_66.19a": "uttiṣṭhottiṣṭha kiṃ śeṣe rājaputra mahāyaśaḥ /",
    "GE09ram_02su:ram_66.19b": "tvadvidhā na hi śocanti santaḥ sadasi saṃmatāḥ // //",
    "GE09ram_02su:ram_66.20a": "sa ruditvā ciraṃ kālaṃ bhūmau viparivṛtya ca /",
    "GE09ram_02su:ram_66.20b": "jananīṃ pratyuvācedaṃ śokair bahubhir āvṛtaḥ // //",
    "GE09ram_02su:ram_66.21a": "abhiṣekṣyati rāmaṃ tu rājā yajñaṃ nu yakṣyati /",
    "GE09ram_02su:ram_66.21b": "ity ahaṃ kṛtasaṃkalpo hṛṣṭo yātrām ayāsiṣam // //",
    "GE09ram_02su:ram_66.22a": "tad idaṃ hy anyathā bhūtaṃ vyavadīrṇaṃ mano mama /",
    "GE09ram_02su:ram_66.22b": "pitaraṃ yo na paśyāmi nityaṃ priyahite ratam // //",
    "GE09ram_02su:ram_66.23a": "amba kenātyagād rājā vyādhinā mayy anāgate /",
    "GE09ram_02su:ram_66.23b": "dhanyā rāmādayaḥ sarve yaiḥ pitā saṃskṛtaḥ svayam // //",
    "GE09ram_02su:ram_66.24a": "na nūnaṃ māṃ mahārājaḥ prāptaṃ jānāti kīrtimān /",
    "GE09ram_02su:ram_66.24b": "upajighreddhi māṃ mūrdhni tātaḥ saṃnamya satvaram // //",
    "GE09ram_02su:ram_66.25a": "kva sa pāṇiḥ sukhasparśas tātasyākliṣṭakarmaṇaḥ /",
    "GE09ram_02su:ram_66.25b": "yena māṃ rajasā dhvastam abhīkṣṇaṃ parimārjati // //",
    "GE09ram_02su:ram_66.26a": "yo me bhrātā pitā bandhur yasya dāso 'smi dhīmataḥ /",
    "GE09ram_02su:ram_66.26b": "tasya māṃ śīghram ākhyāhi rāmasyākliṣṭakarmaṇaḥ // //",
    "GE09ram_02su:ram_66.27a": "pitā hi bhavati jyeṣṭho dharmam āryasya jānataḥ /",
    "GE09ram_02su:ram_66.27b": "tasya pādau grahīṣyāmi sa hīdānīṃ gatir mama // //",
    "GE09ram_02su:ram_66.28a": "ārye kim abravīd rājā pitā me satyavikramaḥ /",
    "GE09ram_02su:ram_66.28b": "paścimaṃ sādhusaṃdeśam icchāmi śrotum ātmanaḥ // //",
    "GE09ram_02su:ram_66.28c": "iti pṛṣṭā yathātattvaṃ kaikeyī vākyam abravīt /",
    "GE09ram_02su:ram_66.29a": "rāmeti rājā vilapan hā sīte lakṣmaṇeti ca /",
    "GE09ram_02su:ram_66.29b": "sa mahātmā paraṃ lokaṃ gato gatimatāṃ varaḥ // //",
    "GE09ram_02su:ram_66.30a": "imāṃ tu paścimāṃ vācaṃ vyājahāra pitā tava /",
    "GE09ram_02su:ram_66.30b": "kāladharmaparikṣiptaḥ pāśair iva mahāgajaḥ // //",
    "GE09ram_02su:ram_66.31a": "siddhārthās tu narā rāmam āgataṃ sītayā saha /",
    "GE09ram_02su:ram_66.31b": "lakṣmaṇaṃ ca mahābāhuṃ drakṣyanti punar āgatam // //",
    "GE09ram_02su:ram_66.32a": "tac chrutvā viṣasādaiva dvitīyāpriyaśaṃsanāt /",
    "GE09ram_02su:ram_66.32b": "viṣaṇṇavadano bhūtvā bhūyaḥ papraccha mātaram // //",
    "GE09ram_02su:ram_66.33a": "kva cedānīṃ sa dharmātmā kausalyānandavardhanaḥ /",
    "GE09ram_02su:ram_66.33b": "lakṣmaṇena saha bhrātrā sītayā ca samaṃ gataḥ // //",
    "GE09ram_02su:ram_66.34a": "tathā pṛṣṭā yathātattvam ākhyātum upacakrame /",
    "GE09ram_02su:ram_66.34b": "mātāsya yugapad vākyaṃ vipriyaṃ priyaśaṅkayā // //",
    "GE09ram_02su:ram_66.35a": "sa hi rājasutaḥ putra cīravāsā mahāvanam /",
    "GE09ram_02su:ram_66.35b": "daṇḍakān saha vaidehyā lakṣmaṇānucaro gataḥ // //",
    "GE09ram_02su:ram_66.36a": "tac chrutvā bharatas trasto bhrātuś cāritraśaṅkayā /",
    "GE09ram_02su:ram_66.36b": "svasya vaṃśasya māhātmyāt praṣṭuṃ samupacakrame // //",
    "GE09ram_02su:ram_66.37a": "kaccin na brāhmaṇadhanaṃ hṛtaṃ rāmeṇa kasyacit /",
    "GE09ram_02su:ram_66.37b": "kaccin nāḍhyo daridro vā tenāpāpo vihiṃsitaḥ // //",
    "GE09ram_02su:ram_66.38a": "kaccin na paradārān vā rājaputro 'bhimanyate /",
    "GE09ram_02su:ram_66.38b": "kasmāt sa daṇḍakāraṇye bhrūṇaheva vivāsitaḥ // //",
    "GE09ram_02su:ram_66.39a": "athāsya capalā mātā tat svakarma yathātatham /",
    "GE09ram_02su:ram_66.39b": "tenaiva strīsvabhāvena vyāhartum upacakrame // //",
    "GE09ram_02su:ram_66.39c": "na brāhmaṇadhanaṃ kiṃciddhṛtaṃ rāmeṇa kasyacit /",
    "GE09ram_02su:ram_66.40a": "kaścin nāḍhyo daridro vā tenāpāpo vihiṃsitaḥ /",
    "GE09ram_02su:ram_66.40b": "na rāmaḥ paradārāṃś ca cakṣurbhyām api paśyati // //",
    "GE09ram_02su:ram_66.41a": "mayā tu putra śrutvaiva rāmasyaivābhiṣecanam /",
    "GE09ram_02su:ram_66.41b": "yācitas te pitā rājyaṃ rāmasya ca vivāsanam // //",
    "GE09ram_02su:ram_66.42a": "sa svavṛttiṃ samāsthāya pitā te tat tathākarot /",
    "GE09ram_02su:ram_66.42b": "rāmaś ca sahasaumitriḥ preṣitaḥ saha sītayā // //",
    "GE09ram_02su:ram_66.43a": "tam apaśyan priyaṃ putraṃ mahīpālo mahāyaśāḥ /",
    "GE09ram_02su:ram_66.43b": "putraśokaparidyūnaḥ pañcatvam upapedivān // //",
    "GE09ram_02su:ram_66.44a": "tvayā tv idānīṃ dharmajña rājatvam avalambyatām /",
    "GE09ram_02su:ram_66.44b": "tvatkṛte hi mayā sarvam idam evaṃvidhaṃ kṛtam // //",
    "GE09ram_02su:ram_66.45a": "tat putra śīghraṃ vidhinā vidhijñair vasiṣṭhamukhyaiḥ sahito dvijendraiḥ /",
    "GE09ram_02su:ram_66.45b": "saṃkālya rājānam adīnasattvam ātmānam urvyām abhiṣecayasva // //",
    "GE09ram_02su:ram_67": "Rāmāyaṇa, Ayodhyākāṇḍa, 67",
    "GE09ram_02su:ram_67.1a": "śrutvā tu pitaraṃ vṛttaṃ bhrātarau ca vivāsitau /",
    "GE09ram_02su:ram_67.1b": "bharato duḥkhasaṃtapta idaṃ vacanam abravīt // //",
    "GE09ram_02su:ram_67.2a": "kiṃ nu kāryaṃ hatasyeha mama rājyena śocataḥ /",
    "GE09ram_02su:ram_67.2b": "vihīnasyātha pitrā ca bhrātrā pitṛsamena ca // //",
    "GE09ram_02su:ram_67.3a": "duḥkhe me duḥkham akaror vraṇe kṣāram ivādadhāḥ /",
    "GE09ram_02su:ram_67.3b": "rājānaṃ pretabhāvasthaṃ kṛtvā rāmaṃ ca tāpasam // //",
    "GE09ram_02su:ram_67.4a": "kulasya tvam abhāvāya kālarātrir ivāgatā /",
    "GE09ram_02su:ram_67.4b": "aṅgāram upagūhya sma pitā me nāvabuddhavān // //",
    "GE09ram_02su:ram_67.5a": "kausalyā ca sumitrā ca putraśokābhipīḍite /",
    "GE09ram_02su:ram_67.5b": "duṣkaraṃ yadi jīvetāṃ prāpya tvāṃ jananīṃ mama // //",
    "GE09ram_02su:ram_67.6a": "nanu tv āryo 'pi dharmātmā tvayi vṛttim anuttamām /",
    "GE09ram_02su:ram_67.6b": "vartate guruvṛttijño yathā mātari vartate // //",
    "GE09ram_02su:ram_67.7a": "tathā jyeṣṭhā hi me mātā kausalyā dīrghadarśinī /",
    "GE09ram_02su:ram_67.7b": "tvayi dharmaṃ samāsthāya bhaginyām iva vartate // //",
    "GE09ram_02su:ram_67.8a": "tasyāḥ putraṃ kṛtātmānaṃ cīravalkalavāsasam /",
    "GE09ram_02su:ram_67.8b": "prasthāpya vanavāsāya kathaṃ pāpe na śocasi // //",
    "GE09ram_02su:ram_67.9a": "apāpadarśinaṃ śūraṃ kṛtātmānaṃ yaśasvinam /",
    "GE09ram_02su:ram_67.9b": "pravrājya cīravasanaṃ kiṃ nu paśyasi kāraṇam // //",
    "GE09ram_02su:ram_67.10a": "lubdhāyā vidito manye na te 'haṃ rāghavaṃ prati /",
    "GE09ram_02su:ram_67.10b": "tathā hy anartho rājyārthaṃ tvayā nīto mahān ayam // //",
    "GE09ram_02su:ram_67.11a": "ahaṃ hi puruṣavyāghrāv apaśyan rāmalakṣmaṇau /",
    "GE09ram_02su:ram_67.11b": "kena śaktiprabhāvena rājyaṃ rakṣitum utsahe // //",
    "GE09ram_02su:ram_67.12a": "taṃ hi nityaṃ mahārājo balavantaṃ mahābalaḥ /",
    "GE09ram_02su:ram_67.12b": "apāśrito 'bhūd dharmātmā merur meruvanaṃ yathā // //",
    "GE09ram_02su:ram_67.13a": "so 'haṃ katham imaṃ bhāraṃ mahādhuryasamudyatam /",
    "GE09ram_02su:ram_67.13b": "damyo dhuram ivāsādya saheyaṃ kena caujasā // //",
    "GE09ram_02su:ram_67.13c": "atha vā me bhavec chaktir yogair buddhibalena vā /",
    "GE09ram_02su:ram_67.14a": "sakāmāṃ na kariṣyāmi tvām ahaṃ putragardhinīm /",
    "GE09ram_02su:ram_67.14b": "nivartayiṣyāmi vanād bhrātaraṃ svajanapriyam // //",
    "GE09ram_02su:ram_67.14c": "ity evam uktvā bharato mahātmā priyetarair vākyagaṇais tudaṃs tām /",
    "GE09ram_02su:ram_67.14d": "śokāturaś cāpi nanāda bhūyaḥ siṃho yathā parvatagahvarasthaḥ //",
    "GE09ram_02su:ram_68": "Rāmāyaṇa, Ayodhyākāṇḍa, 68",
    "GE09ram_02su:ram_68.1a": "tāṃ tathā garhayitvā tu mātaraṃ bharatas tadā /",
    "GE09ram_02su:ram_68.1b": "roṣeṇa mahatāviṣṭaḥ punar evābravīd vacaḥ // //",
    "GE09ram_02su:ram_68.2a": "rājyād bhraṃśasva kaikeyi nṛśaṃse duṣṭacāriṇi /",
    "GE09ram_02su:ram_68.2b": "parityaktā ca dharmeṇa mā mṛtaṃ rudatī bhava // //",
    "GE09ram_02su:ram_68.3a": "kiṃ nu te 'dūṣayad rājā rāmo vā bhṛśadhārmikaḥ /",
    "GE09ram_02su:ram_68.3b": "yayor mṛtyur vivāsaś ca tvatkṛte tulyam āgatau // //",
    "GE09ram_02su:ram_68.4a": "bhrūṇahatyām asi prāptā kulasyāsya vināśanāt /",
    "GE09ram_02su:ram_68.4b": "kaikeyi narakaṃ gaccha mā ca bhartuḥ salokatām // //",
    "GE09ram_02su:ram_68.5a": "yat tvayā hīdṛśaṃ pāpaṃ kṛtaṃ ghoreṇa karmaṇā /",
    "GE09ram_02su:ram_68.5b": "sarvalokapriyaṃ hitvā mamāpy āpāditaṃ bhayam // //",
    "GE09ram_02su:ram_68.6a": "tvatkṛte me pitā vṛtto rāmaś cāraṇyam āśritaḥ /",
    "GE09ram_02su:ram_68.6b": "ayaśo jīvaloke ca tvayāhaṃ pratipāditaḥ // //",
    "GE09ram_02su:ram_68.7a": "mātṛrūpe mamāmitre nṛśaṃse rājyakāmuke /",
    "GE09ram_02su:ram_68.7b": "na te 'ham abhibhāṣyo 'smi durvṛtte patighātini // //",
    "GE09ram_02su:ram_68.8a": "kausalyā ca sumitrā ca yāś cānyā mama mātaraḥ /",
    "GE09ram_02su:ram_68.8b": "duḥkhena mahatāviṣṭās tvāṃ prāpya kuladūṣiṇīm // //",
    "GE09ram_02su:ram_68.9a": "na tvam aśvapateḥ kanyā dharmarājasya dhīmataḥ /",
    "GE09ram_02su:ram_68.9b": "rākṣasī tatra jātāsi kulapradhvaṃsinī pituḥ // //",
    "GE09ram_02su:ram_68.10a": "yat tvayā dhārmiko rāmo nityaṃ satyaparāyaṇaḥ /",
    "GE09ram_02su:ram_68.10b": "vanaṃ prasthāpito duḥkhāt pitā ca tridivaṃ gataḥ // //",
    "GE09ram_02su:ram_68.11a": "yatpradhānāsi tat pāpaṃ mayi pitrā vinākṛte /",
    "GE09ram_02su:ram_68.11b": "bhrātṛbhyāṃ ca parityakte sarvalokasya cāpriye // //",
    "GE09ram_02su:ram_68.12a": "kausalyāṃ dharmasaṃyuktāṃ viyuktāṃ pāpaniścaye /",
    "GE09ram_02su:ram_68.12b": "kṛtvā kaṃ prāpsyase tv adya lokaṃ nirayagāminī // //",
    "GE09ram_02su:ram_68.13a": "kiṃ nāvabudhyase krūre niyataṃ bandhusaṃśrayam /",
    "GE09ram_02su:ram_68.13b": "jyeṣṭhaṃ pitṛsamaṃ rāmaṃ kausalyāyā ātmasambhavam // //",
    "GE09ram_02su:ram_68.14a": "aṅgapratyaṅgajaḥ putro hṛdayāc cāpi jāyate /",
    "GE09ram_02su:ram_68.14b": "tasmāt priyataro mātuḥ priyatvān na tu bāndhavaḥ // //",
    "GE09ram_02su:ram_68.15a": "anyadā kila dharmajñā surabhiḥ surasaṃmatā /",
    "GE09ram_02su:ram_68.15b": "vahamānau dadarśorvyāṃ putrau vigatacetasau // //",
    "GE09ram_02su:ram_68.16a": "tāv ardhadivase śrāntau dṛṣṭvā putrau mahītale /",
    "GE09ram_02su:ram_68.16b": "ruroda putraśokena bāṣpaparyākulekṣaṇā // //",
    "GE09ram_02su:ram_68.17a": "adhastād vrajatas tasyāḥ surarājño mahātmanaḥ /",
    "GE09ram_02su:ram_68.17b": "bindavaḥ patitā gātre sūkṣmāḥ surabhigandhinaḥ // //",
    "GE09ram_02su:ram_68.18a": "tāṃ dṛṣṭvā śokasaṃtaptāṃ vajrapāṇir yaśasvinīm /",
    "GE09ram_02su:ram_68.18b": "indraḥ prāñjalir udvignaḥ surarājo 'bravīd vacaḥ // //",
    "GE09ram_02su:ram_68.19a": "bhayaṃ kaccin na cāsmāsu kutaścid vidyate mahat /",
    "GE09ram_02su:ram_68.19b": "kutonimittaḥ śokas te brūhi sarvahitaiṣiṇi // //",
    "GE09ram_02su:ram_68.20a": "evam uktā tu surabhiḥ surarājena dhīmatā /",
    "GE09ram_02su:ram_68.20b": "pratyuvāca tato dhīrā vākyaṃ vākyaviśāradā // //",
    "GE09ram_02su:ram_68.21a": "śāntaṃ pāpaṃ na vaḥ kiṃcit kutaścid amarādhipa /",
    "GE09ram_02su:ram_68.21b": "ahaṃ tu magnau śocāmi svaputrau viṣame sthitau // //",
    "GE09ram_02su:ram_68.22a": "etau dṛṣṭvā kṛṣau dīnau sūryaraśmipratāpinau /",
    "GE09ram_02su:ram_68.22b": "ardyamānau balīvardau karṣakeṇa surādhipa // //",
    "GE09ram_02su:ram_68.23a": "mama kāyāt prasūtau hi duḥkhitau bhārapīḍitau /",
    "GE09ram_02su:ram_68.23b": "yau dṛṣṭvā paritapye 'haṃ nāsti putrasamaḥ priyaḥ // //",
    "GE09ram_02su:ram_68.24a": "yasyāḥ putrasahasrāṇi sāpi śocati kāmadhuk /",
    "GE09ram_02su:ram_68.24b": "kiṃ punar yā vinā rāmaṃ kausalyā vartayiṣyati // //",
    "GE09ram_02su:ram_68.25a": "ekaputrā ca sādhvī ca vivatseyaṃ tvayā kṛtā /",
    "GE09ram_02su:ram_68.25b": "tasmāt tvaṃ satataṃ duḥkhaṃ pretya ceha ca lapsyase // //",
    "GE09ram_02su:ram_68.26a": "ahaṃ hy apacitiṃ bhrātuḥ pituś ca sakalām imām /",
    "GE09ram_02su:ram_68.26b": "vardhanaṃ yaśasaś cāpi kariṣyāmi na saṃśayaḥ // //",
    "GE09ram_02su:ram_68.27a": "ānāyayitvā tanayaṃ kausalyāyā mahādyutim /",
    "GE09ram_02su:ram_68.27b": "svayam eva pravekṣyāmi vanaṃ muniniṣevitam // //",
    "GE09ram_02su:ram_68.28a": "iti nāga ivāraṇye tomarāṅkuśacoditaḥ /",
    "GE09ram_02su:ram_68.28b": "papāta bhuvi saṃkruddho niḥśvasann iva pannagaḥ // //",
    "GE09ram_02su:ram_68.28c": "saṃraktanetraḥ śithilāmbaras tadā vidhūtasarvābharaṇaḥ paraṃtapaḥ /",
    "GE09ram_02su:ram_68.28d": "babhūva bhūmau patito nṛpātmajaḥ śacīpateḥ ketur ivotsavakṣaye //",
    "GE09ram_02su:ram_69": "Rāmāyaṇa, Ayodhyākāṇḍa, 69",
    "GE09ram_02su:ram_69.1a": "tathaiva krośatas tasya bharatasya mahātmanaḥ /",
    "GE09ram_02su:ram_69.1b": "kausalyā śabdam ājñāya sumitrām idam abravīt // //",
    "GE09ram_02su:ram_69.2a": "āgataḥ krūrakāryāyāḥ kaikeyyā bharataḥ sutaḥ /",
    "GE09ram_02su:ram_69.2b": "tam ahaṃ draṣṭum icchāmi bharataṃ dīrghadarśinam // //",
    "GE09ram_02su:ram_69.3a": "evam uktvā sumitrāṃ sā vivarṇā malināmbarā /",
    "GE09ram_02su:ram_69.3b": "pratasthe bharato yatra vepamānā vicetanā // //",
    "GE09ram_02su:ram_69.4a": "sa tu rāmānujaś cāpi śatrughnasahitas tadā /",
    "GE09ram_02su:ram_69.4b": "pratasthe bharato yatra kausalyāyā niveśanam // //",
    "GE09ram_02su:ram_69.5a": "tataḥ śatrughnabharatau kausalyāṃ prekṣya duḥkhitau /",
    "GE09ram_02su:ram_69.5b": "paryaṣvajetāṃ duḥkhārtāṃ patitāṃ naṣṭacetanām // //",
    "GE09ram_02su:ram_69.5c": "bharataṃ pratyuvācedaṃ kausalyā bhṛśaduḥkhitā /",
    "GE09ram_02su:ram_69.6a": "idaṃ te rājyakāmasya rājyaṃ prāptam akaṇṭakam /",
    "GE09ram_02su:ram_69.6b": "samprāptaṃ bata kaikeyyā śīghraṃ krūreṇa karmaṇā // //",
    "GE09ram_02su:ram_69.7a": "prasthāpya cīravasanaṃ putraṃ me vanavāsinam /",
    "GE09ram_02su:ram_69.7b": "kaikeyī kaṃ guṇaṃ tatra paśyati krūradarśinī // //",
    "GE09ram_02su:ram_69.8a": "kṣipraṃ mām api kaikeyī prasthāpayitum arhati /",
    "GE09ram_02su:ram_69.8b": "hiraṇyanābho yatrāste suto me sumahāyaśāḥ // //",
    "GE09ram_02su:ram_69.9a": "atha vā svayam evāhaṃ sumitrānucarā sukham /",
    "GE09ram_02su:ram_69.9b": "agnihotraṃ puraskṛtya prasthāsye yatra rāghavaḥ // //",
    "GE09ram_02su:ram_69.10a": "kāmaṃ vā svayam evādya tatra māṃ netum arhasi /",
    "GE09ram_02su:ram_69.10b": "yatrāsau puruṣavyāghras tapyate me tapaḥ sutaḥ // //",
    "GE09ram_02su:ram_69.11a": "idaṃ hi tava vistīrṇaṃ dhanadhānyasamācitam /",
    "GE09ram_02su:ram_69.11b": "hastyaśvarathasampūrṇaṃ rājyaṃ niryātitaṃ tayā // //",
    "GE09ram_02su:ram_69.12a": "evaṃ vilapamānāṃ tāṃ bharataḥ prāñjalis tadā /",
    "GE09ram_02su:ram_69.12b": "kausalyāṃ pratyuvācedaṃ śokair bahubhir āvṛtām // //",
    "GE09ram_02su:ram_69.13a": "ārye kasmād ajānantaṃ garhase mām akilbiṣam /",
    "GE09ram_02su:ram_69.13b": "vipulāṃ ca mama prītiṃ sthirāṃ jānāsi rāghave // //",
    "GE09ram_02su:ram_69.14a": "kṛtā śāstrānugā buddhir mā bhūt tasya kadācana /",
    "GE09ram_02su:ram_69.14b": "satyasaṃdhaḥ satāṃ śreṣṭho yasyāryo 'numate gataḥ // //",
    "GE09ram_02su:ram_69.15a": "praiṣyaṃ pāpīyasāṃ yātu sūryaṃ ca prati mehatu /",
    "GE09ram_02su:ram_69.15b": "hantu pādena gāṃ suptāṃ yasyāryo 'numate gataḥ // //",
    "GE09ram_02su:ram_69.16a": "kārayitvā mahat karma bhartā bhṛtyam anarthakam /",
    "GE09ram_02su:ram_69.16b": "adharmo yo 'sya so 'syās tu yasyāryo 'numate gataḥ // //",
    "GE09ram_02su:ram_69.17a": "paripālayamānasya rājño bhūtāni putravat /",
    "GE09ram_02su:ram_69.17b": "tatas tu druhyatāṃ pāpaṃ yasyāryo 'numate gataḥ // //",
    "GE09ram_02su:ram_69.18a": "baliṣaḍbhāgam uddhṛtya nṛpasyārakṣataḥ prajāḥ /",
    "GE09ram_02su:ram_69.18b": "adharmo yo 'sya so 'syāstu yasyāryo 'numate gataḥ // //",
    "GE09ram_02su:ram_69.19a": "saṃśrutya ca tapasvibhyaḥ sattre vai yajñadakṣiṇām /",
    "GE09ram_02su:ram_69.19b": "tāṃ vipralapatāṃ pāpaṃ yasyāryo 'numate gataḥ // //",
    "GE09ram_02su:ram_69.20a": "hastyaśvarathasambādhe yuddhe śastrasamākule /",
    "GE09ram_02su:ram_69.20b": "mā sma kārṣīt satāṃ dharmaṃ yasyāryo 'numate gataḥ // //",
    "GE09ram_02su:ram_69.21a": "upadiṣṭaṃ susūkṣmārthaṃ śāstraṃ yatnena dhīmatā /",
    "GE09ram_02su:ram_69.21b": "sa nāśayatu duṣṭātmā yasyāryo 'numate gataḥ // //",
    "GE09ram_02su:ram_69.22a": "pāyasaṃ kṛsaraṃ chāgaṃ vṛthā so 'śnātu nirghṛṇaḥ /",
    "GE09ram_02su:ram_69.22b": "gurūṃś cāpy avajānātu yasyāryo 'numate gataḥ // //",
    "GE09ram_02su:ram_69.23a": "putrair dāraiś ca bhṛtyaiś ca svagṛhe parivāritaḥ /",
    "GE09ram_02su:ram_69.23b": "sa eko mṛṣṭam aśnātu yasyāryo 'numate gataḥ // //",
    "GE09ram_02su:ram_69.24a": "rājastrībālavṛddhānāṃ vadhe yat pāpam ucyate /",
    "GE09ram_02su:ram_69.24b": "bhṛtyatyāge ca yat pāpaṃ tat pāpaṃ pratipadyatām // //",
    "GE09ram_02su:ram_69.25a": "ubhe saṃdhye śayānasya yat pāpaṃ parikalpyate /",
    "GE09ram_02su:ram_69.25b": "tac ca pāpaṃ bhavet tasya yasyāryo 'numate gataḥ // //",
    "GE09ram_02su:ram_69.26a": "yad agnidāyake pāpaṃ yat pāpaṃ gurutalpage /",
    "GE09ram_02su:ram_69.26b": "mitradrohe ca yat pāpaṃ tat pāpaṃ pratipadyatām // //",
    "GE09ram_02su:ram_69.27a": "devatānāṃ pitḥṇāṃ ca mātāpitros tathaiva ca /",
    "GE09ram_02su:ram_69.27b": "mā sma kārṣīt sa śuśrūṣāṃ yasyāryo 'numate gataḥ // //",
    "GE09ram_02su:ram_69.28a": "satāṃ lokāt satāṃ kīrtyāḥ sajjuṣṭāt karmaṇas tathā /",
    "GE09ram_02su:ram_69.28b": "bhraśyatu kṣipram adyaiva yasyāryo 'numate gataḥ // //",
    "GE09ram_02su:ram_69.29a": "vihīnāṃ patiputrābhyāṃ kausalyāṃ pārthivātmajaḥ /",
    "GE09ram_02su:ram_69.29b": "evam āśvāsayann eva duḥkhārto nipapāta ha // //",
    "GE09ram_02su:ram_69.30a": "tathā tu śapathaiḥ kaṣṭaiḥ śapamānam acetanam /",
    "GE09ram_02su:ram_69.30b": "bharataṃ śokasaṃtaptaṃ kausalyā vākyam abravīt // //",
    "GE09ram_02su:ram_69.31a": "mama duḥkham idaṃ putra bhūyaḥ samupajāyate /",
    "GE09ram_02su:ram_69.31b": "śapathaiḥ śapamāno hi prāṇān uparuṇatsi me // //",
    "GE09ram_02su:ram_69.32a": "diṣṭyā na calito dharmād ātmā te sahalakṣmaṇaḥ /",
    "GE09ram_02su:ram_69.32b": "vatsa satyapratijño me satāṃ lokān avāpsyasi // //",
    "GE09ram_02su:ram_69.33a": "evaṃ vilapamānasya duḥkhārtasya mahātmanaḥ /",
    "GE09ram_02su:ram_69.33b": "mohāc ca śokasaṃrodhād babhūva lulitaṃ manaḥ // //",
    "GE09ram_02su:ram_69.33c": "lālapyamānasya vicetanasya pranaṣṭabuddheḥ patitasya bhūmau /",
    "GE09ram_02su:ram_69.33d": "muhur muhur niḥśvasataś ca dīrghaṃ sā tasya śokena jagāma rātriḥ //",
    "GE09ram_02su:ram_70": "Rāmāyaṇa, Ayodhyākāṇḍa, 70",
    "GE09ram_02su:ram_70.1a": "tam evaṃ śokasaṃtaptaṃ bharataṃ kekayīsutam /",
    "GE09ram_02su:ram_70.1b": "uvāca vadatāṃ śreṣṭho vasiṣṭhaḥ śreṣṭhavāg ṛṣiḥ // //",
    "GE09ram_02su:ram_70.2a": "alaṃ śokena bhadraṃ te rājaputra mahāyaśaḥ /",
    "GE09ram_02su:ram_70.2b": "prāptakālaṃ narapateḥ kuru saṃyānam uttaram // //",
    "GE09ram_02su:ram_70.3a": "vasiṣṭhasya vacaḥ śrutvā bharato dhāraṇāṃ gataḥ /",
    "GE09ram_02su:ram_70.3b": "pretakāryāṇi sarvāṇi kārayāmāsa dharmavit // //",
    "GE09ram_02su:ram_70.4a": "uddhṛtaṃ tailasaṃkledāt sa tu bhūmau niveśitam /",
    "GE09ram_02su:ram_70.4b": "āpītavarṇavadanaṃ prasuptam iva bhūmipam // //",
    "GE09ram_02su:ram_70.5a": "niveśya śayane cāgrye nānāratnapariṣkṛte /",
    "GE09ram_02su:ram_70.5b": "tato daśarathaṃ putro vilalāpa suduḥkhitaḥ // //",
    "GE09ram_02su:ram_70.6a": "kiṃ te vyavasitaṃ rājan proṣite mayy anāgate /",
    "GE09ram_02su:ram_70.6b": "vivāsya rāmaṃ dharmajñaṃ lakṣmaṇaṃ ca mahābalam // //",
    "GE09ram_02su:ram_70.7a": "kva yāsyasi mahārāja hitvemaṃ duḥkhitaṃ janam /",
    "GE09ram_02su:ram_70.7b": "hīnaṃ puruṣasiṃhena rāmeṇākliṣṭakarmaṇā // //",
    "GE09ram_02su:ram_70.8a": "yogakṣemaṃ tu te rājan ko 'smin kalpayitā pure /",
    "GE09ram_02su:ram_70.8b": "tvayi prayāte svas tāta rāme ca vanam āśrite // //",
    "GE09ram_02su:ram_70.9a": "vidhavā pṛthivī rājaṃs tvayā hīnā na rājate /",
    "GE09ram_02su:ram_70.9b": "hīnacandreva rajanī nagarī pratibhāti mām // //",
    "GE09ram_02su:ram_70.10a": "evaṃ vilapamānaṃ taṃ bharataṃ dīnamānasam /",
    "GE09ram_02su:ram_70.10b": "abravīd vacanaṃ bhūyo vasiṣṭhas tu mahān ṛṣiḥ // //",
    "GE09ram_02su:ram_70.11a": "pretakāryāṇi yāny asya kartavyāni viśāṃpateḥ /",
    "GE09ram_02su:ram_70.11b": "tāny avyagraṃ mahābāho kriyantām avicāritam // //",
    "GE09ram_02su:ram_70.12a": "tatheti bharato vākyaṃ vasiṣṭhasyābhipūjya tat /",
    "GE09ram_02su:ram_70.12b": "ṛtvikpurohitācāryāṃs tvarayāmāsa sarvaśaḥ // //",
    "GE09ram_02su:ram_70.13a": "ye tv agrato narendrasya agnyagārād bahiṣkṛtāḥ /",
    "GE09ram_02su:ram_70.13b": "ṛtvigbhir yājakaiś caiva te hriyante yathāvidhi // //",
    "GE09ram_02su:ram_70.14a": "śibikāyām athāropya rājānaṃ gatacetanam /",
    "GE09ram_02su:ram_70.14b": "bāṣpakaṇṭhā vimanasas tam ūhuḥ paricārakāḥ // //",
    "GE09ram_02su:ram_70.15a": "hiraṇyaṃ ca suvarṇaṃ ca vāsāṃsi vividhāni ca /",
    "GE09ram_02su:ram_70.15b": "prakiranto janā mārgaṃ nṛpater agrato yayuḥ // //",
    "GE09ram_02su:ram_70.16a": "candanāguruniryāsān saralaṃ padmakaṃ tathā /",
    "GE09ram_02su:ram_70.16b": "devadārūṇi cāhṛtya citāṃ cakrus tathāpare // //",
    "GE09ram_02su:ram_70.17a": "gandhān uccāvacāṃś cānyāṃs tatra dattvātha bhūmipam /",
    "GE09ram_02su:ram_70.17b": "tataḥ saṃveśayāmāsuś citāmadhye tam ṛtvijaḥ // //",
    "GE09ram_02su:ram_70.18a": "tathā hutāśanaṃ hutvā jepus tasya tadartvijaḥ /",
    "GE09ram_02su:ram_70.18b": "jaguś ca te yathāśāstraṃ tatra sāmāni sāmagāḥ // //",
    "GE09ram_02su:ram_70.19a": "śibikābhiś ca yānaiś ca yathārhaṃ tasya yoṣitaḥ /",
    "GE09ram_02su:ram_70.19b": "nagarān niryayus tatra vṛddhaiḥ parivṛtās tadā // //",
    "GE09ram_02su:ram_70.20a": "prasavyaṃ cāpi taṃ cakrur ṛtvijo 'gnicitaṃ nṛpam /",
    "GE09ram_02su:ram_70.20b": "striyaś ca śokasaṃtaptāḥ kausalyāpramukhās tadā // //",
    "GE09ram_02su:ram_70.21a": "krauñcīnām iva nārīṇāṃ ninādas tatra śuśruve /",
    "GE09ram_02su:ram_70.21b": "ārtānāṃ karuṇaṃ kāle krośantīnāṃ sahasraśaḥ // //",
    "GE09ram_02su:ram_70.22a": "tato rudantyo vivaśā vilapya ca punaḥ punaḥ /",
    "GE09ram_02su:ram_70.22b": "yānebhyaḥ sarayūtīram avaterur varāṅganāḥ // //",
    "GE09ram_02su:ram_70.22c": "kṛtodakaṃ te bharatena sārdhaṃ nṛpāṅganā mantripurohitāś ca /",
    "GE09ram_02su:ram_70.22d": "puraṃ praviśyāśruparītanetrā bhūmau daśāhaṃ vyanayanta duḥkham //",
    "GE09ram_02su:ram_71": "Rāmāyaṇa, Ayodhyākāṇḍa, 71",
    "GE09ram_02su:ram_71.1a": "tato daśāhe 'tigate kṛtaśauco nṛpātmajaḥ /",
    "GE09ram_02su:ram_71.1b": "dvādaśe 'hani samprāpte śrāddhakarmāṇy akārayat // //",
    "GE09ram_02su:ram_71.2a": "brāhmaṇebhyo dadau ratnaṃ dhanam annaṃ ca puṣkalam /",
    "GE09ram_02su:ram_71.2b": "bāstikaṃ bahuśuklaṃ ca gāś cāpi śataśas tathā // //",
    "GE09ram_02su:ram_71.3a": "dāsīdāsaṃ ca yānaṃ ca veśmāni sumahānti ca /",
    "GE09ram_02su:ram_71.3b": "brāhmaṇebhyo dadau putro rājñas tasyaurdhvadaihikam // //",
    "GE09ram_02su:ram_71.4a": "tataḥ prabhātasamaye divase 'tha trayodaśe /",
    "GE09ram_02su:ram_71.4b": "vilalāpa mahābāhur bharataḥ śokamūrchitaḥ // //",
    "GE09ram_02su:ram_71.5a": "śabdāpihitakaṇṭhaś ca śodhanārtham upāgataḥ /",
    "GE09ram_02su:ram_71.5b": "citāmūle pitur vākyam idam āha suduḥkhitaḥ // //",
    "GE09ram_02su:ram_71.6a": "tāta yasmin nisṛṣṭo 'haṃ tvayā bhrātari rāghave /",
    "GE09ram_02su:ram_71.6b": "tasmin vanaṃ pravrajite śūnye tyakto 'smy ahaṃ tvayā // //",
    "GE09ram_02su:ram_71.7a": "yathāgatir anāthāyāḥ putraḥ pravrājito vanam /",
    "GE09ram_02su:ram_71.7b": "tām ambāṃ tāta kausalyāṃ tyaktvā tvaṃ kva gato nṛpa // //",
    "GE09ram_02su:ram_71.8a": "dṛṣṭvā bhasmāruṇaṃ tac ca dagdhāsthisthānamaṇḍalam /",
    "GE09ram_02su:ram_71.8b": "pituḥ śarīranirvāṇaṃ niṣṭanan viṣasāda ha // //",
    "GE09ram_02su:ram_71.9a": "sa tu dṛṣṭvā rudan dīnaḥ papāta dharaṇītale /",
    "GE09ram_02su:ram_71.9b": "utthāpyamānaḥ śakrasya yantradhvaja iva cyutaḥ // //",
    "GE09ram_02su:ram_71.10a": "abhipetus tataḥ sarve tasyāmātyāḥ śucivratam /",
    "GE09ram_02su:ram_71.10b": "antakāle nipatitaṃ yayātim ṛṣayo yathā // //",
    "GE09ram_02su:ram_71.11a": "śatrughnaś cāpi bharataṃ dṛṣṭvā śokapariplutam /",
    "GE09ram_02su:ram_71.11b": "visaṃjño nyapatad bhūmau bhūmipālam anusmaran // //",
    "GE09ram_02su:ram_71.12a": "unmatta iva niścetā vilalāpa suduḥkhitaḥ /",
    "GE09ram_02su:ram_71.12b": "smṛtvā pitur guṇāṅgāni tāni tāni tadā tadā // //",
    "GE09ram_02su:ram_71.13a": "mantharāprabhavas tīvraḥ kaikeyīgrāhasaṃkulaḥ /",
    "GE09ram_02su:ram_71.13b": "varadānamayo 'kṣobhyo 'majjayac chokasāgaraḥ // //",
    "GE09ram_02su:ram_71.14a": "sukumāraṃ ca bālaṃ ca satataṃ lālitaṃ tvayā /",
    "GE09ram_02su:ram_71.14b": "kva tāta bharataṃ hitvā vilapantaṃ gato bhavān // //",
    "GE09ram_02su:ram_71.15a": "nanu bhojyeṣu pāneṣu vastreṣv ābharaṇeṣu ca /",
    "GE09ram_02su:ram_71.15b": "pravārayasi naḥ sarvāṃs tan naḥ ko 'dya kariṣyati // //",
    "GE09ram_02su:ram_71.16a": "avadāraṇakāle tu pṛthivī nāvadīryate /",
    "GE09ram_02su:ram_71.16b": "vihīnā yā tvayā rājñā dharmajñena mahātmanā // //",
    "GE09ram_02su:ram_71.17a": "pitari svargam āpanne rāme cāraṇyam āśrite /",
    "GE09ram_02su:ram_71.17b": "kiṃ me jīvitasāmarthyaṃ pravekṣyāmi hutāśanam // //",
    "GE09ram_02su:ram_71.18a": "hīno bhrātrā ca pitrā ca śūnyām ikṣvākupālitām /",
    "GE09ram_02su:ram_71.18b": "ayodhyāṃ na pravekṣyāmi pravekṣyāmi tapovanam // //",
    "GE09ram_02su:ram_71.19a": "tayor vilapitaṃ śrutvā vyasanaṃ cānvavekṣya tat /",
    "GE09ram_02su:ram_71.19b": "bhṛśam ārtatarā bhūyaḥ sarva evānugāminaḥ // //",
    "GE09ram_02su:ram_71.20a": "tato viṣaṇṇau śrāntau ca śatrughnabharatāv ubhau /",
    "GE09ram_02su:ram_71.20b": "dharaṇyāṃ saṃvyaceṣṭetāṃ bhagnaśṛṅgāv ivarṣabhau // //",
    "GE09ram_02su:ram_71.21a": "tataḥ prakṛtimān vaidyaḥ pitur eṣāṃ purohitaḥ /",
    "GE09ram_02su:ram_71.21b": "vasiṣṭho bharataṃ vākyam utthāpya tam uvāca ha // //",
    "GE09ram_02su:ram_71.22a": "trīṇi dvaṃdvāni bhūteṣu pravṛttāny aviśeṣataḥ /",
    "GE09ram_02su:ram_71.22b": "teṣu cāparihāryeṣu naivaṃ bhavitum arhati // //",
    "GE09ram_02su:ram_71.23a": "sumantraś cāpi śatrughnam utthāpyābhiprasādya ca /",
    "GE09ram_02su:ram_71.23b": "śrāvayāmāsa tattvajñaḥ sarvabhūtabhavābhavau // //",
    "GE09ram_02su:ram_71.24a": "utthitau tau naravyāghrau prakāśete yaśasvinau /",
    "GE09ram_02su:ram_71.24b": "varṣātapapariklinnau pṛthag indradhvajāv iva // //",
    "GE09ram_02su:ram_71.25a": "aśrūṇi parimṛdnantau raktākṣau dīnabhāṣiṇau /",
    "GE09ram_02su:ram_71.25b": "amātyās tvarayanti sma tanayau cāparāḥ kriyāḥ // //",
    "GE09ram_02su:ram_72": "Rāmāyaṇa, Ayodhyākāṇḍa, 72",
    "GE09ram_02su:ram_72.1a": "atra yātrāṃ samīhantaṃ śatrughno lakṣmaṇānujaḥ /",
    "GE09ram_02su:ram_72.1b": "bharataṃ śokasaṃtaptam idaṃ vacanam abravīt // //",
    "GE09ram_02su:ram_72.2a": "gatir yaḥ sarvabhūtānāṃ duḥkhe kiṃ punar ātmanaḥ /",
    "GE09ram_02su:ram_72.2b": "sa rāmaḥ sattvasampannaḥ striyā pravrājito vanam // //",
    "GE09ram_02su:ram_72.3a": "balavān vīryasampanno lakṣmaṇo nāma yo 'py asau /",
    "GE09ram_02su:ram_72.3b": "kiṃ na mocayate rāmaṃ kṛtvāpi pitṛnigraham // //",
    "GE09ram_02su:ram_72.4a": "pūrvam eva tu nigrāhyaḥ samavekṣya nayānayau /",
    "GE09ram_02su:ram_72.4b": "utpathaṃ yaḥ samārūḍho nāryā rājā vaśaṃ gataḥ // //",
    "GE09ram_02su:ram_72.5a": "iti sambhāṣamāṇe tu śatrughne lakṣmaṇānuje /",
    "GE09ram_02su:ram_72.5b": "prāgdvāre 'bhūt tadā kubjā sarvābharaṇabhūṣitā // //",
    "GE09ram_02su:ram_72.6a": "liptā candanasāreṇa rājavastrāṇi bibhratī /",
    "GE09ram_02su:ram_72.6b": "mekhalādāmabhiś citrai rajjubaddheva vānarī // //",
    "GE09ram_02su:ram_72.7a": "tāṃ samīkṣya tadā dvāḥstho bhṛśaṃ pāpasya kāriṇīm /",
    "GE09ram_02su:ram_72.7b": "gṛhītvākaruṇāṃ kubjāṃ śatrughnāya nyavedayat // //",
    "GE09ram_02su:ram_72.8a": "yasyāḥ kṛte vane rāmo nyastadehaś ca vaḥ pitā /",
    "GE09ram_02su:ram_72.8b": "seyaṃ pāpā nṛśaṃsā ca tasyāḥ kuru yathāmati // //",
    "GE09ram_02su:ram_72.9a": "śatrughnaś ca tad ājñāya vacanaṃ bhṛśaduḥkhitaḥ /",
    "GE09ram_02su:ram_72.9b": "antaḥpuracarān sarvān ity uvāca dhṛtavrataḥ // //",
    "GE09ram_02su:ram_72.10a": "tīvram utpāditaṃ duḥkhaṃ bhrātḥṇāṃ me tathā pituḥ /",
    "GE09ram_02su:ram_72.10b": "yayā seyaṃ nṛśaṃsasya karmaṇaḥ phalam aśnutām // //",
    "GE09ram_02su:ram_72.11a": "evam uktā ca tenāśu sakhījanasamāvṛtā /",
    "GE09ram_02su:ram_72.11b": "gṛhītā balavat kubjā sā tadgṛham anādayat // //",
    "GE09ram_02su:ram_72.12a": "tataḥ subhṛśasaṃtaptas tasyāḥ sarvaḥ sakhījanaḥ /",
    "GE09ram_02su:ram_72.12b": "kruddham ājñāya śatrughnaṃ vyapalāyata sarvaśaḥ // //",
    "GE09ram_02su:ram_72.13a": "amantrayata kṛtsnaś ca tasyāḥ sarvasakhījanaḥ /",
    "GE09ram_02su:ram_72.13b": "yathāyaṃ samupakrānto niḥśeṣaṃ naḥ kariṣyati // //",
    "GE09ram_02su:ram_72.14a": "sānukrośāṃ vadānyāṃ ca dharmajñāṃ ca yaśasvinīm /",
    "GE09ram_02su:ram_72.14b": "kausalyāṃ śaraṇaṃ yāmaḥ sā hi no 'stu dhruvā gatiḥ // //",
    "GE09ram_02su:ram_72.15a": "sa ca roṣeṇa tāmrākṣaḥ śatrughnaḥ śatrutāpanaḥ /",
    "GE09ram_02su:ram_72.15b": "vicakarṣa tadā kubjāṃ krośantīṃ pṛthivītale // //",
    "GE09ram_02su:ram_72.16a": "tasyā hy ākṛṣyamāṇāyā mantharāyās tatas tataḥ /",
    "GE09ram_02su:ram_72.16b": "citraṃ bahuvidhaṃ bhāṇḍaṃ pṛthivyāṃ tad vyaśīryata // //",
    "GE09ram_02su:ram_72.17a": "tena bhāṇḍena saṃkīrṇaṃ śrīmadrājaniveśanam /",
    "GE09ram_02su:ram_72.17b": "aśobhata tadā bhūyaḥ śāradaṃ gaganaṃ yathā // //",
    "GE09ram_02su:ram_72.18a": "sa balī balavat krodhād gṛhītvā puruṣarṣabhaḥ /",
    "GE09ram_02su:ram_72.18b": "kaikeyīm abhinirbhartsya babhāṣe paruṣaṃ vacaḥ // //",
    "GE09ram_02su:ram_72.19a": "tair vākyaiḥ paruṣair duḥkhaiḥ kaikeyī bhṛśaduḥkhitā /",
    "GE09ram_02su:ram_72.19b": "śatrughnabhayasaṃtrastā putraṃ śaraṇam āgatā // //",
    "GE09ram_02su:ram_72.20a": "tāṃ prekṣya bharataḥ kruddhaṃ śatrughnam idam abravīt /",
    "GE09ram_02su:ram_72.20b": "avadhyāḥ sarvabhūtānāṃ pramadāḥ kṣamyatām iti // //",
    "GE09ram_02su:ram_72.21a": "hanyām aham imāṃ pāpāṃ kaikeyīṃ duṣṭacāriṇīm /",
    "GE09ram_02su:ram_72.21b": "yadi māṃ dhārmiko rāmo nāsūyen mātṛghātakam // //",
    "GE09ram_02su:ram_72.22a": "imām api hatāṃ kubjāṃ yadi jānāti rāghavaḥ /",
    "GE09ram_02su:ram_72.22b": "tvāṃ ca māṃ caiva dharmātmā nābhibhāṣiṣyate dhruvam // //",
    "GE09ram_02su:ram_72.23a": "bharatasya vacaḥ śrutvā śatrughno lakṣmaṇānujaḥ /",
    "GE09ram_02su:ram_72.23b": "nyavartata tato roṣāt tāṃ mumoca ca mantharām // //",
    "GE09ram_02su:ram_72.24a": "sā pādamūle kaikeyyā mantharā nipapāta ha /",
    "GE09ram_02su:ram_72.24b": "niḥśvasantī suduḥkhārtā kṛpaṇaṃ vilalāpa ca // //",
    "GE09ram_02su:ram_72.24c": "śatrughnavikṣepavimūḍhasaṃjñāṃ samīkṣya kubjāṃ bharatasya mātā /",
    "GE09ram_02su:ram_72.24d": "śanaiḥ samāśvāsayad ārtarūpāṃ krauñcīṃ vilagnām iva vīkṣamāṇām //",
    "GE09ram_02su:ram_73": "Rāmāyaṇa, Ayodhyākāṇḍa, 73",
    "GE09ram_02su:ram_73.1a": "tataḥ prabhātasamaye divase 'tha caturdaśe /",
    "GE09ram_02su:ram_73.1b": "sametya rājakartāro bharataṃ vākyam abruvan // //",
    "GE09ram_02su:ram_73.2a": "gato daśarathaḥ svargaṃ yo no gurutaro guruḥ /",
    "GE09ram_02su:ram_73.2b": "rāmaṃ pravrājya vai jyeṣṭhaṃ lakṣmaṇaṃ ca mahābalam // //",
    "GE09ram_02su:ram_73.3a": "tvam adya bhava no rājā rājaputra mahāyaśaḥ /",
    "GE09ram_02su:ram_73.3b": "saṃgatyā nāparādhnoti rājyam etad anāyakam // //",
    "GE09ram_02su:ram_73.4a": "ābhiṣecanikaṃ sarvam idam ādāya rāghava /",
    "GE09ram_02su:ram_73.4b": "pratīkṣate tvāṃ svajanaḥ śreṇayaś ca nṛpātmaja // //",
    "GE09ram_02su:ram_73.5a": "rājyaṃ gṛhāṇa bharata pitṛpaitāmahaṃ mahat /",
    "GE09ram_02su:ram_73.5b": "abhiṣecaya cātmānaṃ pāhi cāsmān nararṣabha // //",
    "GE09ram_02su:ram_73.6a": "ābhiṣecanikaṃ bhāṇḍaṃ kṛtvā sarvaṃ pradakṣiṇam /",
    "GE09ram_02su:ram_73.6b": "bharatas taṃ janaṃ sarvaṃ pratyuvāca dhṛtavrataḥ // //",
    "GE09ram_02su:ram_73.7a": "jyeṣṭhasya rājatā nityam ucitā hi kulasya naḥ /",
    "GE09ram_02su:ram_73.7b": "naivaṃ bhavanto māṃ vaktum arhanti kuśalā janāḥ // //",
    "GE09ram_02su:ram_73.8a": "rāmaḥ pūrvo hi no bhrātā bhaviṣyati mahīpatiḥ /",
    "GE09ram_02su:ram_73.8b": "ahaṃ tv araṇye vatsyāmi varṣāṇi nava pañca ca // //",
    "GE09ram_02su:ram_73.9a": "yujyatāṃ mahatī senā caturaṅgamahābalā /",
    "GE09ram_02su:ram_73.9b": "ānayiṣyāmy ahaṃ jyeṣṭhaṃ bhrātaraṃ rāghavaṃ vanāt // //",
    "GE09ram_02su:ram_73.10a": "ābhiṣecanikaṃ caiva sarvam etad upaskṛtam /",
    "GE09ram_02su:ram_73.10b": "puraskṛtya gamiṣyāmi rāmahetor vanaṃ prati // //",
    "GE09ram_02su:ram_73.11a": "tatraiva taṃ naravyāghram abhiṣicya puraskṛtam /",
    "GE09ram_02su:ram_73.11b": "āneṣyāmi tu vai rāmaṃ havyavāham ivādhvarāt // //",
    "GE09ram_02su:ram_73.12a": "na sakāmāṃ kariṣyāmi svām imāṃ mātṛgandhinīm /",
    "GE09ram_02su:ram_73.12b": "vane vatsyāmy ahaṃ durge rāmo rājā bhaviṣyati // //",
    "GE09ram_02su:ram_73.13a": "kriyatāṃ śilpibhiḥ panthāḥ samāni viṣamāṇi ca /",
    "GE09ram_02su:ram_73.13b": "rakṣiṇaś cānusaṃyāntu pathi durgavicārakāḥ // //",
    "GE09ram_02su:ram_73.14a": "evaṃ sambhāṣamāṇaṃ taṃ rāmahetor nṛpātmajam /",
    "GE09ram_02su:ram_73.14b": "pratyuvāca janaḥ sarvaḥ śrīmadvākyam anuttamam // //",
    "GE09ram_02su:ram_73.15a": "evaṃ te bhāṣamāṇasya padmā śrīr upatiṣṭhatām /",
    "GE09ram_02su:ram_73.15b": "yas tvaṃ jyeṣṭhe nṛpasute pṛthivīṃ dātum icchasi // //",
    "GE09ram_02su:ram_73.15c": "anuttamaṃ tad vacanaṃ nṛpātmaja prabhāṣitaṃ saṃśravaṇe niśamya ca /",
    "GE09ram_02su:ram_73.15d": "praharṣajās taṃ prati bāṣpabindavo nipetur āryānananetrasambhavāḥ //",
    "GE09ram_02su:ram_73.15e": "ūcus te vacanam idaṃ niśamya hṛṣṭāḥ sāmātyāḥ sapariṣado viyātaśokāḥ /",
    "GE09ram_02su:ram_74": "panthānaṃ naravarabhaktimāñ janaś ca vyādiṣṭas tava vacanāc ca śilpivargaḥ Rāmāyaṇa, Ayodhyākāṇḍa, 74",
    "GE09ram_02su:ram_74.1a": "atha bhūmipradeśajñāḥ sūtrakarmaviśāradāḥ /",
    "GE09ram_02su:ram_74.1b": "svakarmābhiratāḥ śūrāḥ khanakā yantrakās tathā // //",
    "GE09ram_02su:ram_74.2a": "karmāntikāḥ sthapatayaḥ puruṣā yantrakovidāḥ /",
    "GE09ram_02su:ram_74.2b": "tathā vardhakayaś caiva mārgiṇo vṛkṣatakṣakāḥ // //",
    "GE09ram_02su:ram_74.3a": "kūpakārāḥ sudhākārā vaṃśakarmakṛtas tathā /",
    "GE09ram_02su:ram_74.3b": "samarthā ye ca draṣṭāraḥ puratas te pratasthire // //",
    "GE09ram_02su:ram_74.4a": "sa tu harṣāt tam uddeśaṃ janaugho vipulaḥ prayān /",
    "GE09ram_02su:ram_74.4b": "aśobhata mahāvegaḥ sāgarasyeva parvaṇi // //",
    "GE09ram_02su:ram_74.5a": "te svavāraṃ samāsthāya vartmakarmāṇi kovidāḥ /",
    "GE09ram_02su:ram_74.5b": "karaṇair vividhopetaiḥ purastāt sampratasthire // //",
    "GE09ram_02su:ram_74.6a": "latāvallīś ca gulmāṃś ca sthāṇūn aśmana eva ca /",
    "GE09ram_02su:ram_74.6b": "janās te cakrire mārgaṃ chindanto vividhān drumān // //",
    "GE09ram_02su:ram_74.7a": "avṛkṣeṣu ca deśeṣu kecid vṛkṣān aropayan /",
    "GE09ram_02su:ram_74.7b": "kecit kuṭhāraiṣ ṭaṅkaiś ca dātraiś chindan kvacit kvacit // //",
    "GE09ram_02su:ram_74.8a": "apare vīraṇastambān balino balavattarāḥ /",
    "GE09ram_02su:ram_74.8b": "vidhamanti sma durgāṇi sthalāni ca tatas tataḥ // //",
    "GE09ram_02su:ram_74.9a": "apare 'pūrayan kūpān pāṃsubhiḥ śvabhram āyatam /",
    "GE09ram_02su:ram_74.9b": "nimnabhāgāṃs tathā kecit samāṃś cakruḥ samantataḥ // //",
    "GE09ram_02su:ram_74.10a": "babandhur bandhanīyāṃś ca kṣodyān saṃcukṣudus tadā /",
    "GE09ram_02su:ram_74.10b": "bibhidur bhedanīyāṃś ca tāṃs tān deśān narās tadā // //",
    "GE09ram_02su:ram_74.10c": "acireṇaiva kālena parivāhān bahūdakān /",
    "GE09ram_02su:ram_74.11a": "cakrur bahuvidhākārān sāgarapratimān bahūn /",
    "GE09ram_02su:ram_74.11b": "udapānān bahuvidhān vedikāparimaṇḍitān // //",
    "GE09ram_02su:ram_74.12a": "sa sudhākuṭṭimatalaḥ prapuṣpitamahīruhaḥ /",
    "GE09ram_02su:ram_74.12b": "mattodghuṣṭadvijagaṇaḥ patākābhir alaṃkṛtaḥ // //",
    "GE09ram_02su:ram_74.13a": "candanodakasaṃsikto nānākusumabhūṣitaḥ /",
    "GE09ram_02su:ram_74.13b": "bahv aśobhata senāyāḥ panthāḥ svargapathopamaḥ // //",
    "GE09ram_02su:ram_74.14a": "ājñāpyātha yathājñapti yuktās te 'dhikṛtā narāḥ /",
    "GE09ram_02su:ram_74.14b": "ramaṇīyeṣu deśeṣu bahusvāduphaleṣu ca // //",
    "GE09ram_02su:ram_74.15a": "yo niveśas tv abhipreto bharatasya mahātmanaḥ /",
    "GE09ram_02su:ram_74.15b": "bhūyas taṃ śobhayāmāsur bhūṣābhir bhūṣaṇopamam // //",
    "GE09ram_02su:ram_74.16a": "nakṣatreṣu praśasteṣu muhūrteṣu ca tadvidaḥ /",
    "GE09ram_02su:ram_74.16b": "niveśaṃ sthāpayāmāsur bharatasya mahātmanaḥ // //",
    "GE09ram_02su:ram_74.17a": "bahupāṃsucayāś cāpi parikhāparivāritāḥ /",
    "GE09ram_02su:ram_74.17b": "tatrendrakīlapratimāḥ pratolīvaraśobhitāḥ // //",
    "GE09ram_02su:ram_74.18a": "prāsādamālāsaṃyuktāḥ saudhaprākārasaṃvṛtāḥ /",
    "GE09ram_02su:ram_74.18b": "patākāśobhitāḥ sarve sunirmitamahāpathāḥ // //",
    "GE09ram_02su:ram_74.19a": "visarpadbhir ivākāśe viṭaṅkāgravimānakaiḥ /",
    "GE09ram_02su:ram_74.19b": "samucchritair niveśās te babhuḥ śakrapuropamāḥ // //",
    "GE09ram_02su:ram_74.20a": "jāhnavīṃ tu samāsādya vividhadrumakānanām /",
    "GE09ram_02su:ram_74.20b": "śītalāmalapānīyāṃ mahāmīnasamākulām // //",
    "GE09ram_02su:ram_74.20c": "sacandratārāgaṇamaṇḍitaṃ yathā nabhaḥ kṣapāyām amalaṃ virājate /",
    "GE09ram_02su:ram_74.20d": "narendramārgaḥ sa tathā vyarājata krameṇa ramyaḥ śubhaśilpinirmitaḥ //",
    "GE09ram_02su:ram_75": "Rāmāyaṇa, Ayodhyākāṇḍa, 75",
    "GE09ram_02su:ram_75.1a": "tato nāndīmukhīṃ rātriṃ bharataṃ sūtamāgadhāḥ /",
    "GE09ram_02su:ram_75.1b": "tuṣṭuvur vāgviśeṣajñāḥ stavair maṅgalasaṃhitaiḥ // //",
    "GE09ram_02su:ram_75.2a": "suvarṇakoṇābhihataḥ prāṇadad yāmadundubhiḥ /",
    "GE09ram_02su:ram_75.2b": "dadhmuḥ śaṅkhāṃś ca śataśo vādyāṃś coccāvacasvarān // //",
    "GE09ram_02su:ram_75.3a": "sa tūryaghoṣaḥ sumahān divam āpūrayann iva /",
    "GE09ram_02su:ram_75.3b": "bharataṃ śokasaṃtaptaṃ bhūyaḥ śokair arandhrayat // //",
    "GE09ram_02su:ram_75.4a": "tataḥ prabuddho bharatas taṃ ghoṣaṃ saṃnivartya ca /",
    "GE09ram_02su:ram_75.4b": "nāhaṃ rājeti cāpy uktvā śatrughnam idam abravīt // //",
    "GE09ram_02su:ram_75.5a": "paśya śatrughna kaikeyyā lokasyāpakṛtaṃ mahat /",
    "GE09ram_02su:ram_75.5b": "visṛjya mayi duḥkhāni rājā daśaratho gataḥ // //",
    "GE09ram_02su:ram_75.6a": "tasyaiṣā dharmarājasya dharmamūlā mahātmanaḥ /",
    "GE09ram_02su:ram_75.6b": "paribhramati rājaśrīr naur ivākarṇikā jale // //",
    "GE09ram_02su:ram_75.7a": "ity evaṃ bharataṃ prekṣya vilapantaṃ vicetanam /",
    "GE09ram_02su:ram_75.7b": "kṛpaṇaṃ ruruduḥ sarvāḥ sasvaraṃ yoṣitas tadā // //",
    "GE09ram_02su:ram_75.8a": "tathā tasmin vilapati vasiṣṭho rājadharmavit /",
    "GE09ram_02su:ram_75.8b": "sabhām ikṣvākunāthasya praviveśa mahāyaśāḥ // //",
    "GE09ram_02su:ram_75.9a": "śātakumbhamayīṃ ramyāṃ maṇiratnasamākulām /",
    "GE09ram_02su:ram_75.9b": "sudharmām iva dharmātmā sagaṇaḥ pratyapadyata // //",
    "GE09ram_02su:ram_75.10a": "sa kāñcanamayaṃ pīṭhaṃ parārdhyāstaraṇāvṛtam /",
    "GE09ram_02su:ram_75.10b": "adhyāsta sarvavedajño dūtān anuśaśāsa ca // //",
    "GE09ram_02su:ram_75.11a": "brāhmaṇān kṣatriyān yodhān amātyān gaṇavallabhān /",
    "GE09ram_02su:ram_75.11b": "kṣipram ānayatāvyagrāḥ kṛtyam ātyayikaṃ hi naḥ // //",
    "GE09ram_02su:ram_75.12a": "tato halahalāśabdo mahān samudapadyata /",
    "GE09ram_02su:ram_75.12b": "rathair aśvair gajaiś cāpi janānām upagacchatām // //",
    "GE09ram_02su:ram_75.13a": "tato bharatam āyāntaṃ śatakratum ivāmarāḥ /",
    "GE09ram_02su:ram_75.13b": "pratyanandan prakṛtayo yathā daśarathaṃ tathā // //",
    "GE09ram_02su:ram_75.14a": "hrada iva timināgasaṃvṛtaḥ stimitajalo maṇiśaṅkhaśarkaraḥ /",
    "GE09ram_02su:ram_75.14b": "daśarathasutaśobhitā sabhā sadaśaratheva babhau yathā purā // //",
    "GE09ram_02su:ram_76": "Rāmāyaṇa, Ayodhyākāṇḍa, 76",
    "GE09ram_02su:ram_76.1a": "tām āryagaṇasampūrṇāṃ bharataḥ pragrahāṃ sabhām /",
    "GE09ram_02su:ram_76.1b": "dadarśa buddhisampannaḥ pūrṇacandrāṃ niśām iva // //",
    "GE09ram_02su:ram_76.2a": "āsanāni yathānyāyam āryāṇāṃ viśatāṃ tadā /",
    "GE09ram_02su:ram_76.2b": "adṛśyata ghanāpāye pūrṇacandreva śarvarī // //",
    "GE09ram_02su:ram_76.3a": "rājñas tu prakṛtīḥ sarvāḥ samagrāḥ prekṣya dharmavit /",
    "GE09ram_02su:ram_76.3b": "idaṃ purohito vākyaṃ bharataṃ mṛdu cābravīt // //",
    "GE09ram_02su:ram_76.4a": "tāta rājā daśarathaḥ svargato dharmam ācaran /",
    "GE09ram_02su:ram_76.4b": "dhanadhānyavatīṃ sphītāṃ pradāya pṛthivīṃ tava // //",
    "GE09ram_02su:ram_76.5a": "rāmas tathā satyadhṛtiḥ satāṃ dharmam anusmaran /",
    "GE09ram_02su:ram_76.5b": "nājahāt pitur ādeśaṃ śaśī jyotsnām ivoditaḥ // //",
    "GE09ram_02su:ram_76.6a": "pitrā bhrātrā ca te dattaṃ rājyaṃ nihatakaṇṭakam /",
    "GE09ram_02su:ram_76.6b": "tad bhuṅkṣva muditāmātyaḥ kṣipram evābhiṣecaya // //",
    "GE09ram_02su:ram_76.7a": "udīcyāś ca pratīcyāś ca dākṣiṇātyāś ca kevalāḥ /",
    "GE09ram_02su:ram_76.7b": "koṭyāparāntāḥ sāmudrā ratnāny abhiharantu te // //",
    "GE09ram_02su:ram_76.8a": "tac chrutvā bharato vākyaṃ śokenābhipariplutaḥ /",
    "GE09ram_02su:ram_76.8b": "jagāma manasā rāmaṃ dharmajño dharmakāṅkṣayā // //",
    "GE09ram_02su:ram_76.9a": "sa bāṣpakalayā vācā kalahaṃsasvaro yuvā /",
    "GE09ram_02su:ram_76.9b": "vilalāpa sabhāmadhye jagarhe ca purohitam // //",
    "GE09ram_02su:ram_76.10a": "caritabrahmacaryasya vidyā snātasya dhīmataḥ /",
    "GE09ram_02su:ram_76.10b": "dharme prayatamānasya ko rājyaṃ madvidho haret // //",
    "GE09ram_02su:ram_76.11a": "kathaṃ daśarathāj jāto bhaved rājyāpahārakaḥ /",
    "GE09ram_02su:ram_76.11b": "rājyaṃ cāhaṃ ca rāmasya dharmaṃ vaktum ihārhasi // //",
    "GE09ram_02su:ram_76.12a": "jyeṣṭhaḥ śreṣṭhaś ca dharmātmā dilīpanahuṣopamaḥ /",
    "GE09ram_02su:ram_76.12b": "labdhum arhati kākutstho rājyaṃ daśaratho yathā // //",
    "GE09ram_02su:ram_76.13a": "anāryajuṣṭam asvargyaṃ kuryāṃ pāpam ahaṃ yadi /",
    "GE09ram_02su:ram_76.13b": "ikṣvākūṇām ahaṃ loke bhaveyaṃ kulapāṃsanaḥ // //",
    "GE09ram_02su:ram_76.14a": "yaddhi mātrā kṛtaṃ pāpaṃ nāhaṃ tad abhirocaye /",
    "GE09ram_02su:ram_76.14b": "ihastho vanadurgasthaṃ namasyāmi kṛtāñjaliḥ // //",
    "GE09ram_02su:ram_76.15a": "rāmam evānugacchāmi sa rājā dvipadāṃ varaḥ /",
    "GE09ram_02su:ram_76.15b": "trayāṇām api lokānāṃ rāghavo rājyam arhati // //",
    "GE09ram_02su:ram_76.16a": "tad vākyaṃ dharmasaṃyuktaṃ śrutvā sarve sabhāsadaḥ /",
    "GE09ram_02su:ram_76.16b": "harṣān mumucur aśrūṇi rāme nihitacetasaḥ // //",
    "GE09ram_02su:ram_76.17a": "yadi tv āryaṃ na śakṣyāmi vinivartayituṃ vanāt /",
    "GE09ram_02su:ram_76.17b": "vane tatraiva vatsyāmi yathāryo lakṣmaṇas tathā // //",
    "GE09ram_02su:ram_76.18a": "sarvopāyaṃ tu vartiṣye vinivartayituṃ balāt /",
    "GE09ram_02su:ram_76.18b": "samakṣam āryamiśrāṇāṃ sādhūnāṃ guṇavartinām // //",
    "GE09ram_02su:ram_76.19a": "evam uktvā tu dharmātmā bharato bhrātṛvatsalaḥ /",
    "GE09ram_02su:ram_76.19b": "samīpastham uvācedaṃ sumantraṃ mantrakovidam // //",
    "GE09ram_02su:ram_76.20a": "tūrṇam utthāya gaccha tvaṃ sumantra mama śāsanāt /",
    "GE09ram_02su:ram_76.20b": "yātrām ājñāpaya kṣipraṃ balaṃ caiva samānaya // //",
    "GE09ram_02su:ram_76.21a": "evam uktaḥ sumantras tu bharatena mahātmanā /",
    "GE09ram_02su:ram_76.21b": "prahṛṣṭaḥ so 'diśat sarvaṃ yathā saṃdiṣṭam iṣṭavat // //",
    "GE09ram_02su:ram_76.22a": "tāḥ prahṛṣṭāḥ prakṛtayo balādhyakṣā balasya ca /",
    "GE09ram_02su:ram_76.22b": "śrutvā yātrāṃ samājñaptāṃ rāghavasya nivartane // //",
    "GE09ram_02su:ram_76.23a": "tato yodhāṅganāḥ sarvā bhartḥn sarvān gṛhe gṛhe /",
    "GE09ram_02su:ram_76.23b": "yātrāgamanam ājñāya tvarayanti sma harṣitāḥ // //",
    "GE09ram_02su:ram_76.24a": "te hayair gorathaiḥ śīghraiḥ syandanaiś ca manojavaiḥ /",
    "GE09ram_02su:ram_76.24b": "saha yodhair balādhyakṣā balaṃ sarvam acodayan // //",
    "GE09ram_02su:ram_76.25a": "sajjaṃ tu tad balaṃ dṛṣṭvā bharato gurusaṃnidhau /",
    "GE09ram_02su:ram_76.25b": "rathaṃ me tvarayasveti sumantraṃ pārśvato 'bravīt // //",
    "GE09ram_02su:ram_76.26a": "bharatasya tu tasyājñāṃ pratigṛhya praharṣitaḥ /",
    "GE09ram_02su:ram_76.26b": "rathaṃ gṛhītvā prayayau yuktaṃ paramavājibhiḥ // //",
    "GE09ram_02su:ram_76.26c": "sa rāghavaḥ satyadhṛtiḥ pratāpavān bruvan suyuktaṃ dṛḍhasatyavikramaḥ /",
    "GE09ram_02su:ram_76.26d": "guruṃ mahāraṇyagataṃ yaśasvinaṃ prasādayiṣyan bharato 'bravīt tadā //",
    "GE09ram_02su:ram_76.26e": "tūrṇaṃ samutthāya sumantra gaccha balasya yogāya balapradhānān /",
    "GE09ram_02su:ram_76.26f": "ānetum icchāmi hi taṃ vanasthaṃ prasādya rāmaṃ jagato hitāya //",
    "GE09ram_02su:ram_76.26g": "sa sūtaputro bharatena samyag ājñāpitaḥ saṃparipūrṇakāmaḥ /",
    "GE09ram_02su:ram_76.26h": "śaśāsa sarvān prakṛtipradhānān balasya mukhyāṃś ca suhṛjjanaṃ ca //",
    "GE09ram_02su:ram_76.26i": "tataḥ samutthāya kule kule te rājanyavaiśyā vṛṣalāś ca viprāḥ /",
    "GE09ram_02su:ram_76.26j": "ayūyujann uṣṭrarathān kharāṃś ca nāgān hayāṃś caiva kulaprasūtān //",
    "GE09ram_02su:ram_77": "Rāmāyaṇa, Ayodhyākāṇḍa, 77",
    "GE09ram_02su:ram_77.1a": "tataḥ samutthitaḥ kālyam āsthāya syandanottamam /",
    "GE09ram_02su:ram_77.1b": "prayayau bharataḥ śīghraṃ rāmadarśanakāṅkṣayā // //",
    "GE09ram_02su:ram_77.2a": "agrataḥ prayayus tasya sarve mantripurodhasaḥ /",
    "GE09ram_02su:ram_77.2b": "adhiruhya hayair yuktān rathān sūryarathopamān // //",
    "GE09ram_02su:ram_77.3a": "navanāgasahasrāṇi kalpitāni yathāvidhi /",
    "GE09ram_02su:ram_77.3b": "anvayur bharataṃ yāntam ikṣvākukulanandanam // //",
    "GE09ram_02su:ram_77.4a": "ṣaṣṭhī rathasahasrāṇi dhanvino vividhāyudhāḥ /",
    "GE09ram_02su:ram_77.4b": "anvayur bharataṃ yāntaṃ rājaputraṃ yaśasvinam // //",
    "GE09ram_02su:ram_77.5a": "śataṃ sahasrāṇy aśvānāṃ samārūḍhāni rāghavam /",
    "GE09ram_02su:ram_77.5b": "anvayur bharataṃ yāntaṃ rājaputraṃ yaśasvinam // //",
    "GE09ram_02su:ram_77.6a": "kaikeyī ca sumitrā ca kausalyā ca yaśasvinī /",
    "GE09ram_02su:ram_77.6b": "rāmānayanasaṃhṛṣṭā yayur yānena bhāsvatā // //",
    "GE09ram_02su:ram_77.7a": "prayātāś cāryasaṃghātā rāmaṃ draṣṭuṃ salakṣmaṇam /",
    "GE09ram_02su:ram_77.7b": "tasyaiva ca kathāś citrāḥ kurvāṇā hṛṣṭamānasāḥ // //",
    "GE09ram_02su:ram_77.8a": "meghaśyāmaṃ mahābāhuṃ sthirasattvaṃ dṛḍhavratam /",
    "GE09ram_02su:ram_77.8b": "kadā drakṣyāmahe rāmaṃ jagataḥ śokanāśanam // //",
    "GE09ram_02su:ram_77.9a": "dṛṣṭa eva hi naḥ śokam apaneṣyati rāghavaḥ /",
    "GE09ram_02su:ram_77.9b": "tamaḥ sarvasya lokasya samudyann iva bhāskaraḥ // //",
    "GE09ram_02su:ram_77.10a": "ity evaṃ kathayantas te samprahṛṣṭāḥ kathāḥ śubhāḥ /",
    "GE09ram_02su:ram_77.10b": "pariṣvajānāś cānyonyaṃ yayur nāgarikās tadā // //",
    "GE09ram_02su:ram_77.11a": "ye ca tatrāpare sarve saṃmatā ye ca naigamāḥ /",
    "GE09ram_02su:ram_77.11b": "rāmaṃ prati yayur hṛṣṭāḥ sarvāḥ prakṛtayas tadā // //",
    "GE09ram_02su:ram_77.12a": "maṇikārāś ca ye kecit kumbhakārāś ca śobhanāḥ /",
    "GE09ram_02su:ram_77.12b": "sūtrakarmakṛtaś caiva ye ca śastropajīvinaḥ // //",
    "GE09ram_02su:ram_77.13a": "māyūrakāḥ krākacikā rocakā vedhakās tathā /",
    "GE09ram_02su:ram_77.13b": "dantakārāḥ sudhākārās tathā gandhopajīvinaḥ // //",
    "GE09ram_02su:ram_77.14a": "suvarṇakārāḥ prakhyātās tathā kambaladhāvakāḥ /",
    "GE09ram_02su:ram_77.14b": "snāpakācchādakā vaidyā dhūpakāḥ śauṇḍikās tathā // //",
    "GE09ram_02su:ram_77.15a": "rajakās tunnavāyāś ca grāmaghoṣamahattarāḥ /",
    "GE09ram_02su:ram_77.15b": "śailūṣāś ca saha strībhir yānti kaivartakās tathā // //",
    "GE09ram_02su:ram_77.16a": "samāhitā vedavido brāhmaṇā vṛttasaṃmatāḥ /",
    "GE09ram_02su:ram_77.16b": "gorathair bharataṃ yāntam anujagmuḥ sahasraśaḥ // //",
    "GE09ram_02su:ram_77.17a": "suveṣāḥ śuddhavasanās tāmramṛṣṭānulepanāḥ /",
    "GE09ram_02su:ram_77.17b": "sarve te vividhair yānaiḥ śanair bharatam anvayuḥ // //",
    "GE09ram_02su:ram_77.18a": "prahṛṣṭamuditā senā sānvayāt kaikayīsutam /",
    "GE09ram_02su:ram_77.18b": "vyavātiṣṭhata sā senā bharatasyānuyāyinī // //",
    "GE09ram_02su:ram_77.19a": "nirīkṣyānugatāṃ senāṃ tāṃ ca gaṅgāṃ śivodakām /",
    "GE09ram_02su:ram_77.19b": "bharataḥ sacivān sarvān abravīd vākyakovidaḥ // //",
    "GE09ram_02su:ram_77.20a": "niveśayata me sainyam abhiprāyeṇa sarvaśaḥ /",
    "GE09ram_02su:ram_77.20b": "viśrāntāḥ pratariṣyāmaḥ śva idānīṃ mahānadīm // //",
    "GE09ram_02su:ram_77.21a": "dātuṃ ca tāvad icchāmi svar gatasya mahīpateḥ /",
    "GE09ram_02su:ram_77.21b": "aurdhvadehanimittārtham avatīryodakaṃ nadīm // //",
    "GE09ram_02su:ram_77.22a": "tasyaivaṃ bruvato 'mātyās tathety uktvā samāhitāḥ /",
    "GE09ram_02su:ram_77.22b": "nyaveśayaṃs tāṃś chandena svena svena pṛthakpṛthak // //",
    "GE09ram_02su:ram_77.22c": "niveśya gaṅgām anu tāṃ mahānadīṃ camūṃ vidhānaiḥ paribarhaśobhinīm /",
    "GE09ram_02su:ram_77.22d": "uvāsa rāmasya tadā mahātmano vicintayāno bharato nivartanam //",
    "GE09ram_02su:ram_78": "Rāmāyaṇa, Ayodhyākāṇḍa, 78",
    "GE09ram_02su:ram_78.1a": "tato niviṣṭāṃ dhvajinīṃ gaṅgām anvāśritāṃ nadīm /",
    "GE09ram_02su:ram_78.1b": "niṣādarājo dṛṣṭvaiva jñātīn saṃtvarito 'bravīt // //",
    "GE09ram_02su:ram_78.2a": "mahatīyam ataḥ senā sāgarābhā pradṛśyate /",
    "GE09ram_02su:ram_78.2b": "nāsyāntam avagacchāmi manasāpi vicintayan // //",
    "GE09ram_02su:ram_78.3a": "sa eṣa hi mahākāyaḥ kovidāradhvajo rathe /",
    "GE09ram_02su:ram_78.3b": "bandhayiṣyati vā dāśān atha vāsmān vadhiṣyati // //",
    "GE09ram_02su:ram_78.4a": "atha dāśarathiṃ rāmaṃ pitrā rājyād vivāsitam /",
    "GE09ram_02su:ram_78.4b": "bharataḥ kaikeyīputro hantuṃ samadhigacchati // //",
    "GE09ram_02su:ram_78.5a": "bhartā caiva sakhā caiva rāmo dāśarathir mama /",
    "GE09ram_02su:ram_78.5b": "tasyārthakāmāḥ saṃnaddhā gaṅgānūpe 'tra tiṣṭhata // //",
    "GE09ram_02su:ram_78.6a": "tiṣṭhantu sarvadāśāś ca gaṅgām anvāśritā nadīm /",
    "GE09ram_02su:ram_78.6b": "balayuktā nadīrakṣā māṃsamūlaphalāśanāḥ // //",
    "GE09ram_02su:ram_78.7a": "nāvāṃ śatānāṃ pañcānāṃ kaivartānāṃ śataṃ śatam /",
    "GE09ram_02su:ram_78.7b": "saṃnaddhānāṃ tathā yūnāṃ tiṣṭhantv ity abhyacodayat // //",
    "GE09ram_02su:ram_78.8a": "yadā tuṣṭas tu bharato rāmasyeha bhaviṣyati /",
    "GE09ram_02su:ram_78.8b": "seyaṃ svastimayī senā gaṅgām adya tariṣyati // //",
    "GE09ram_02su:ram_78.9a": "ity uktvopāyanaṃ gṛhya matsyamāṃsamadhūni ca /",
    "GE09ram_02su:ram_78.9b": "abhicakrāma bharataṃ niṣādādhipatir guhaḥ // //",
    "GE09ram_02su:ram_78.10a": "tam āyāntaṃ tu samprekṣya sūtaputraḥ pratāpavān /",
    "GE09ram_02su:ram_78.10b": "bharatāyācacakṣe 'tha vinayajño vinītavat // //",
    "GE09ram_02su:ram_78.11a": "eṣa jñātisahasreṇa sthapatiḥ parivāritaḥ /",
    "GE09ram_02su:ram_78.11b": "kuśalo daṇḍakāraṇye vṛddho bhrātuś ca te sakhā // //",
    "GE09ram_02su:ram_78.12a": "tasmāt paśyatu kākutstha tvāṃ niṣādādhipo guhaḥ /",
    "GE09ram_02su:ram_78.12b": "asaṃśayaṃ vijānīte yatra tau rāmalakṣmaṇau // //",
    "GE09ram_02su:ram_78.13a": "etat tu vacanaṃ śrutvā sumantrād bharataḥ śubham /",
    "GE09ram_02su:ram_78.13b": "uvāca vacanaṃ śīghraṃ guhaḥ paśyatu mām iti // //",
    "GE09ram_02su:ram_78.14a": "labdhvābhyanujñāṃ saṃhṛṣṭo jñātibhiḥ parivāritaḥ /",
    "GE09ram_02su:ram_78.14b": "āgamya bharataṃ prahvo guho vacanam abravīt // //",
    "GE09ram_02su:ram_78.15a": "niṣkuṭaś caiva deśo 'yaṃ vañcitāś cāpi te vayam /",
    "GE09ram_02su:ram_78.15b": "nivedayāmas te sarve svake dāśakule vasa // //",
    "GE09ram_02su:ram_78.16a": "asti mūlaṃ phalaṃ caiva niṣādaiḥ samupāhṛtam /",
    "GE09ram_02su:ram_78.16b": "ārdraṃ ca māṃsaṃ śuṣkaṃ ca vanyaṃ coccāvacaṃ mahat // //",
    "GE09ram_02su:ram_78.17a": "āśaṃse svāśitā senā vatsyatīmāṃ vibhāvarīm /",
    "GE09ram_02su:ram_78.17b": "arcito vividhaiḥ kāmaiḥ śvaḥ sasainyo gamiṣyasi // //",
    "GE09ram_02su:ram_79": "Rāmāyaṇa, Ayodhyākāṇḍa, 79",
    "GE09ram_02su:ram_79.1a": "evam uktas tu bharato niṣādādhipatiṃ guham /",
    "GE09ram_02su:ram_79.1b": "pratyuvāca mahāprājño vākyaṃ hetvarthasaṃhitam // //",
    "GE09ram_02su:ram_79.2a": "ūrjitaḥ khalu te kāmaḥ kṛto mama guroḥ sakhe /",
    "GE09ram_02su:ram_79.2b": "yo me tvam īdṛśīṃ senām eko 'bhyarcitum icchasi // //",
    "GE09ram_02su:ram_79.3a": "ity uktvā tu mahātejā guhaṃ vacanam uttamam /",
    "GE09ram_02su:ram_79.3b": "abravīd bharataḥ śrīmān niṣādādhipatiṃ punaḥ // //",
    "GE09ram_02su:ram_79.4a": "katareṇa gamiṣyāmi bharadvājāśramaṃ guha /",
    "GE09ram_02su:ram_79.4b": "gahano 'yaṃ bhṛśaṃ deśo gaṅgānūpo duratyayaḥ // //",
    "GE09ram_02su:ram_79.5a": "tasya tadvacanaṃ śrutvā rājaputrasya dhīmataḥ /",
    "GE09ram_02su:ram_79.5b": "abravīt prāñjalir vākyaṃ guho gahanagocaraḥ // //",
    "GE09ram_02su:ram_79.6a": "dāśās tv anugamiṣyanti dhanvinaḥ susamāhitāḥ /",
    "GE09ram_02su:ram_79.6b": "ahaṃ cānugamiṣyāmi rājaputra mahāyaśaḥ // //",
    "GE09ram_02su:ram_79.7a": "kaccin na duṣṭo vrajasi rāmasyākliṣṭakarmaṇaḥ /",
    "GE09ram_02su:ram_79.7b": "iyaṃ te mahatī senā śaṅkāṃ janayatīva me // //",
    "GE09ram_02su:ram_79.8a": "tam evam abhibhāṣantam ākāśa iva nirmalaḥ /",
    "GE09ram_02su:ram_79.8b": "bharataḥ ślakṣṇayā vācā guhaṃ vacanam abravīt // //",
    "GE09ram_02su:ram_79.9a": "mā bhūt sa kālo yat kaṣṭaṃ na māṃ śaṅkitum arhasi /",
    "GE09ram_02su:ram_79.9b": "rāghavaḥ sa hi me bhrātā jyeṣṭhaḥ pitṛsamo mama // //",
    "GE09ram_02su:ram_79.10a": "taṃ nivartayituṃ yāmi kākutsthaṃ vanavāsinam /",
    "GE09ram_02su:ram_79.10b": "buddhir anyā na te kāryā guha satyaṃ bravīmi te // //",
    "GE09ram_02su:ram_79.11a": "sa tu saṃhṛṣṭavadanaḥ śrutvā bharatabhāṣitam /",
    "GE09ram_02su:ram_79.11b": "punar evābravīd vākyaṃ bharataṃ prati harṣitaḥ // //",
    "GE09ram_02su:ram_79.12a": "dhanyas tvaṃ na tvayā tulyaṃ paśyāmi jagatītale /",
    "GE09ram_02su:ram_79.12b": "ayatnād āgataṃ rājyaṃ yas tvaṃ tyaktum ihecchasi // //",
    "GE09ram_02su:ram_79.13a": "śāśvatī khalu te kīrtir lokān anucariṣyati /",
    "GE09ram_02su:ram_79.13b": "yas tvaṃ kṛcchragataṃ rāmaṃ pratyānayitum icchasi // //",
    "GE09ram_02su:ram_79.14a": "evaṃ sambhāṣamāṇasya guhasya bharataṃ tadā /",
    "GE09ram_02su:ram_79.14b": "babhau naṣṭaprabhaḥ sūryo rajanī cābhyavartata // //",
    "GE09ram_02su:ram_79.15a": "saṃniveśya sa tāṃ senāṃ guhena paritoṣitaḥ /",
    "GE09ram_02su:ram_79.15b": "śatrughnena saha śrīmāñ śayanaṃ punar āgamat // //",
    "GE09ram_02su:ram_79.16a": "rāmacintāmayaḥ śoko bharatasya mahātmanaḥ /",
    "GE09ram_02su:ram_79.16b": "upasthito hy anarhasya dharmaprekṣasya tādṛśaḥ // //",
    "GE09ram_02su:ram_79.17a": "antardāhena dahanaḥ saṃtāpayati rāghavam /",
    "GE09ram_02su:ram_79.17b": "vanadāhābhisaṃtaptaṃ gūḍho 'gnir iva pādapam // //",
    "GE09ram_02su:ram_79.18a": "prasrutaḥ sarvagātrebhyaḥ svedaḥ śokāgnisambhavaḥ /",
    "GE09ram_02su:ram_79.18b": "yathā sūryāṃśusaṃtapto himavān prasruto himam // //",
    "GE09ram_02su:ram_79.19a": "dhyānanirdaraśailena viniḥśvasitadhātunā /",
    "GE09ram_02su:ram_79.19b": "dainyapādapasaṃghena śokāyāsādhiśṛṅgiṇā // //",
    "GE09ram_02su:ram_79.20a": "pramohānantasattvena saṃtāpauṣadhiveṇunā /",
    "GE09ram_02su:ram_79.20b": "ākrānto duḥkhaśailena mahatā kaikayīsutaḥ // //",
    "GE09ram_02su:ram_79.20c": "guhena sārdhaṃ bharataḥ samāgato mahānubhāvaḥ sajanaḥ samāhitaḥ /",
    "GE09ram_02su:ram_79.20d": "sudurmanās taṃ bharataṃ tadā punar guhaḥ samāśvāsayad agrajaṃ prati //",
    "GE09ram_02su:ram_80": "Rāmāyaṇa, Ayodhyākāṇḍa, 80",
    "GE09ram_02su:ram_80.1a": "ācacakṣe 'tha sadbhāvaṃ lakṣmaṇasya mahātmanaḥ /",
    "GE09ram_02su:ram_80.1b": "bharatāyāprameyāya guho gahanagocaraḥ // //",
    "GE09ram_02su:ram_80.2a": "taṃ jāgrataṃ guṇair yuktaṃ varacāpeṣudhāriṇam /",
    "GE09ram_02su:ram_80.2b": "bhrātṛguptyartham atyantam ahaṃ lakṣmaṇam abruvam // //",
    "GE09ram_02su:ram_80.3a": "iyaṃ tāta sukhā śayyā tvadartham upakalpitā /",
    "GE09ram_02su:ram_80.3b": "pratyāśvasihi śeṣvāsyāṃ sukhaṃ rāghavanandana // //",
    "GE09ram_02su:ram_80.4a": "ucito 'yaṃ janaḥ sarvo duḥkhānāṃ tvaṃ sukhocitaḥ /",
    "GE09ram_02su:ram_80.4b": "dharmātmaṃs tasya guptyarthaṃ jāgariṣyāmahe vayam // //",
    "GE09ram_02su:ram_80.5a": "na hi rāmāt priyataro mamāsti bhuvi kaścana /",
    "GE09ram_02su:ram_80.5b": "motsuko bhūr bravīmy etad apy asatyaṃ tavāgrataḥ // //",
    "GE09ram_02su:ram_80.6a": "asya prasādād āśaṃse loke 'smin sumahad yaśaḥ /",
    "GE09ram_02su:ram_80.6b": "dharmāvāptiṃ ca vipulām arthāvāptiṃ ca kevalām // //",
    "GE09ram_02su:ram_80.7a": "so 'haṃ priyasakhaṃ rāmaṃ śayānaṃ saha sītayā /",
    "GE09ram_02su:ram_80.7b": "rakṣiṣyāmi dhanuṣpāṇiḥ sarvaiḥ svair jñātibhiḥ saha // //",
    "GE09ram_02su:ram_80.8a": "na hi me 'viditaṃ kiṃcid vane 'smiṃś carataḥ sadā /",
    "GE09ram_02su:ram_80.8b": "caturaṅgaṃ hy api balaṃ prasahema vayaṃ yudhi // //",
    "GE09ram_02su:ram_80.9a": "evam asmābhir uktena lakṣmaṇena mahātmanā /",
    "GE09ram_02su:ram_80.9b": "anunītā vayaṃ sarve dharmam evānupaśyatā // //",
    "GE09ram_02su:ram_80.10a": "kathaṃ dāśarathau bhūmau śayāne saha sītayā /",
    "GE09ram_02su:ram_80.10b": "śakyā nidrā mayā labdhuṃ jīvitaṃ vā sukhāni vā // //",
    "GE09ram_02su:ram_80.11a": "yo na devāsuraiḥ sarvaiḥ śakyaḥ prasahituṃ yudhi /",
    "GE09ram_02su:ram_80.11b": "taṃ paśya guha saṃviṣṭaṃ tṛṇeṣu saha sītayā // //",
    "GE09ram_02su:ram_80.12a": "mahatā tapasā labdho vividhaiś ca pariśramaiḥ /",
    "GE09ram_02su:ram_80.12b": "eko daśarathasyaiṣa putraḥ sadṛśalakṣaṇaḥ // //",
    "GE09ram_02su:ram_80.13a": "asmin pravrājite rājā na ciraṃ vartayiṣyati /",
    "GE09ram_02su:ram_80.13b": "vidhavā medinī nūnaṃ kṣipram eva bhaviṣyati // //",
    "GE09ram_02su:ram_80.14a": "vinadya sumahānādaṃ śrameṇoparatāḥ striyaḥ /",
    "GE09ram_02su:ram_80.14b": "nirghoṣoparataṃ nūnam adya rājaniveśanam // //",
    "GE09ram_02su:ram_80.15a": "kausalyā caiva rājā ca tathaiva jananī mama /",
    "GE09ram_02su:ram_80.15b": "nāśaṃse yadi te sarve jīveyuḥ śarvarīm imām // //",
    "GE09ram_02su:ram_80.16a": "jīved api hi me mātā śatrughnasyānvavekṣayā /",
    "GE09ram_02su:ram_80.16b": "duḥkhitā yā tu kausalyā vīrasūr vinaśiṣyati // //",
    "GE09ram_02su:ram_80.17a": "atikrāntam atikrāntam anavāpya manoratham /",
    "GE09ram_02su:ram_80.17b": "rājye rāmam anikṣipya pitā me vinaśiṣyati // //",
    "GE09ram_02su:ram_80.18a": "siddhārthāḥ pitaraṃ vṛttaṃ tasmin kāle hy upasthite /",
    "GE09ram_02su:ram_80.18b": "pretakāryeṣu sarveṣu saṃskariṣyanti bhūmipam // //",
    "GE09ram_02su:ram_80.19a": "ramyacatvarasaṃsthānāṃ suvibhaktamahāpathām /",
    "GE09ram_02su:ram_80.19b": "harmyaprāsādasampannāṃ sarvaratnavibhūṣitām // //",
    "GE09ram_02su:ram_80.20a": "gajāśvarathasambādhāṃ tūryanādavināditām /",
    "GE09ram_02su:ram_80.20b": "sarvakalyāṇasampūrṇāṃ hṛṣṭapuṣṭajanākulām // //",
    "GE09ram_02su:ram_80.21a": "ārāmodyānasampūrṇāṃ samājotsavaśālinīm /",
    "GE09ram_02su:ram_80.21b": "sukhitā vicariṣyanti rājadhānīṃ pitur mama // //",
    "GE09ram_02su:ram_80.22a": "api satyapratijñena sārdhaṃ kuśalinā vayam /",
    "GE09ram_02su:ram_80.22b": "nivṛtte samaye hy asmin sukhitāḥ praviśemahi // //",
    "GE09ram_02su:ram_80.23a": "paridevayamānasya tasyaivaṃ sumahātmanaḥ /",
    "GE09ram_02su:ram_80.23b": "tiṣṭhato rājaputrasya śarvarī sātyavartata // //",
    "GE09ram_02su:ram_80.24a": "prabhāte vimale sūrye kārayitvā jaṭā ubhau /",
    "GE09ram_02su:ram_80.24b": "asmin bhāgīrathītīre sukhaṃ saṃtāritau mayā // //",
    "GE09ram_02su:ram_80.24c": "jaṭādharau tau drumacīravāsasau mahābalau kuñjarayūthapopamau /",
    "GE09ram_02su:ram_80.24d": "vareṣucāpāsidharau paraṃtapau vyavekṣamāṇau saha sītayā gatau //",
    "GE09ram_02su:ram_81": "Rāmāyaṇa, Ayodhyākāṇḍa, 81",
    "GE09ram_02su:ram_81.1a": "guhasya vacanaṃ śrutvā bharato bhṛśam apriyam /",
    "GE09ram_02su:ram_81.1b": "dhyānaṃ jagāma tatraiva yatra tac chrutam apriyam // //",
    "GE09ram_02su:ram_81.2a": "sukumāro mahāsattvaḥ siṃhaskandho mahābhujaḥ /",
    "GE09ram_02su:ram_81.2b": "puṇḍarīkaviśālākṣas taruṇaḥ priyadarśanaḥ // //",
    "GE09ram_02su:ram_81.3a": "pratyāśvasya muhūrtaṃ tu kālaṃ paramadurmanāḥ /",
    "GE09ram_02su:ram_81.3b": "papāta sahasā totrair hṛdi viddha iva dvipaḥ // //",
    "GE09ram_02su:ram_81.4a": "tadavasthaṃ tu bharataṃ śatrughno 'nantarasthitaḥ /",
    "GE09ram_02su:ram_81.4b": "pariṣvajya rurodoccair visaṃjñaḥ śokakarśitaḥ // //",
    "GE09ram_02su:ram_81.5a": "tataḥ sarvāḥ samāpetur mātaro bharatasya tāḥ /",
    "GE09ram_02su:ram_81.5b": "upavāsakṛśā dīnā bhartṛvyasanakarśitāḥ // //",
    "GE09ram_02su:ram_81.6a": "tāś ca taṃ patitaṃ bhūmau rudantyaḥ paryavārayan /",
    "GE09ram_02su:ram_81.6b": "kausalyā tv anusṛtyainaṃ durmanāḥ pariṣasvaje // //",
    "GE09ram_02su:ram_81.7a": "vatsalā svaṃ yathā vatsam upagūhya tapasvinī /",
    "GE09ram_02su:ram_81.7b": "paripapraccha bharataṃ rudantī śokalālasā // //",
    "GE09ram_02su:ram_81.8a": "putra vyādhir na te kaccic charīraṃ paribādhate /",
    "GE09ram_02su:ram_81.8b": "adya rājakulasyāsya tvadadhīnaṃ hi jīvitam // //",
    "GE09ram_02su:ram_81.9a": "tvāṃ dṛṣṭvā putra jīvāmi rāme sabhrātṛke gate /",
    "GE09ram_02su:ram_81.9b": "vṛtte daśarathe rājñi nātha ekas tvam adya naḥ // //",
    "GE09ram_02su:ram_81.10a": "kaccin na lakṣmaṇe putra śrutaṃ te kiṃcid apriyam /",
    "GE09ram_02su:ram_81.10b": "putra vā hy ekaputrāyāḥ sahabhārye vanaṃ gate // //",
    "GE09ram_02su:ram_81.11a": "sa muhūrtaṃ samāśvasya rudann eva mahāyaśāḥ /",
    "GE09ram_02su:ram_81.11b": "kausalyāṃ parisāntvyedaṃ guhaṃ vacanam abravīt // //",
    "GE09ram_02su:ram_81.12a": "bhrātā me kvāvasad rātriṃ kva sītā kva ca lakṣmaṇaḥ /",
    "GE09ram_02su:ram_81.12b": "asvapac chayane kasmin kiṃ bhuktvā guha śaṃsa me // //",
    "GE09ram_02su:ram_81.13a": "so 'bravīd bharataṃ pṛṣṭo niṣādādhipatir guhaḥ /",
    "GE09ram_02su:ram_81.13b": "yadvidhaṃ pratipede ca rāme priyahite 'tithau // //",
    "GE09ram_02su:ram_81.14a": "annam uccāvacaṃ bhakṣāḥ phalāni vividhāni ca /",
    "GE09ram_02su:ram_81.14b": "rāmāyābhyavahārārthaṃ bahu copahṛtaṃ mayā // //",
    "GE09ram_02su:ram_81.15a": "tat sarvaṃ pratyanujñāsīd rāmaḥ satyaparākramaḥ /",
    "GE09ram_02su:ram_81.15b": "na hi tat pratyagṛhṇāt sa kṣatradharmam anusmaran // //",
    "GE09ram_02su:ram_81.16a": "na hy asmābhiḥ pratigrāhyaṃ sakhe deyaṃ tu sarvadā /",
    "GE09ram_02su:ram_81.16b": "iti tena vayaṃ rājann anunītā mahātmanā // //",
    "GE09ram_02su:ram_81.17a": "lakṣmaṇena samānītaṃ pītvā vāri mahāyaśāḥ /",
    "GE09ram_02su:ram_81.17b": "aupavāsyaṃ tadākārṣīd rāghavaḥ saha sītayā // //",
    "GE09ram_02su:ram_81.18a": "tatas tu jalaśeṣeṇa lakṣmaṇo 'py akarot tadā /",
    "GE09ram_02su:ram_81.18b": "vāgyatās te trayaḥ saṃdhyām upāsata samāhitāḥ // //",
    "GE09ram_02su:ram_81.19a": "saumitris tu tataḥ paścād akarot svāstaraṃ śubham /",
    "GE09ram_02su:ram_81.19b": "svayam ānīya barhīṃṣi kṣipraṃ rāghavakāraṇāt // //",
    "GE09ram_02su:ram_81.20a": "tasmin samāviśad rāmaḥ svāstare saha sītayā /",
    "GE09ram_02su:ram_81.20b": "prakṣālya ca tayoḥ pādāv apacakrāma lakṣmaṇaḥ // //",
    "GE09ram_02su:ram_81.21a": "etat tad iṅgudīmūlam idam eva ca tat tṛṇam /",
    "GE09ram_02su:ram_81.21b": "yasmin rāmaś ca sītā ca rātriṃ tāṃ śayitāv ubhau // //",
    "GE09ram_02su:ram_81.21c": "niyamya pṛṣṭhe tu talāṅgulitravāñ śaraiḥ supūrṇāv iṣudhī paraṃtapaḥ /",
    "GE09ram_02su:ram_81.21d": "mahad dhanuḥ sajyam upohya lakṣmaṇo niśām atiṣṭhat parito 'sya kevalam //",
    "GE09ram_02su:ram_81.21e": "tatas tv ahaṃ cottamabāṇacāpadhṛk sthito 'bhavaṃ tatra sa yatra lakṣmaṇaḥ",
    "GE09ram_02su:ram_81.21f": "atandribhir jñātibhir āttakārmukair mahendrakalpaṃ paripālayaṃs tadā //",
    "GE09ram_02su:ram_82": "Rāmāyaṇa, Ayodhyākāṇḍa, 82",
    "GE09ram_02su:ram_82.1a": "tac chrutvā nipuṇaṃ sarvaṃ bharataḥ saha mantribhiḥ /",
    "GE09ram_02su:ram_82.1b": "iṅgudīmūlam āgamya rāmaśayyām avekṣya tām // //",
    "GE09ram_02su:ram_82.2a": "abravīj jananīḥ sarvā iha tena mahātmanā /",
    "GE09ram_02su:ram_82.2b": "śarvarī śayitā bhūmāv idam asya vimarditam // //",
    "GE09ram_02su:ram_82.3a": "mahābhāgakulīnena mahābhāgena dhīmatā /",
    "GE09ram_02su:ram_82.3b": "jāto daśarathenorvyāṃ na rāmaḥ svaptum arhati // //",
    "GE09ram_02su:ram_82.4a": "ajinottarasaṃstīrṇe varāstaraṇasaṃcaye /",
    "GE09ram_02su:ram_82.4b": "śayitvā puruṣavyāghraḥ kathaṃ śete mahītale // //",
    "GE09ram_02su:ram_82.5a": "prāsādāgravimāneṣu valabhīṣu ca sarvadā /",
    "GE09ram_02su:ram_82.5b": "haimarājatabhaumeṣu varāstaraṇaśāliṣu // //",
    "GE09ram_02su:ram_82.6a": "puṣpasaṃcayacitreṣu candanāgarugandhiṣu /",
    "GE09ram_02su:ram_82.6b": "pāṇḍurābhraprakāśeṣu śukasaṃgharuteṣu ca // //",
    "GE09ram_02su:ram_82.7a": "gītavāditranirghoṣair varābharaṇaniḥsvanaiḥ /",
    "GE09ram_02su:ram_82.7b": "mṛdaṅgavaraśabdaiś ca satataṃ pratibodhitaḥ // //",
    "GE09ram_02su:ram_82.8a": "bandibhir vanditaḥ kāle bahubhiḥ sūtamāgadhaiḥ /",
    "GE09ram_02su:ram_82.8b": "gāthābhir anurūpābhiḥ stutibhiś ca paraṃtapaḥ // //",
    "GE09ram_02su:ram_82.9a": "aśraddheyam idaṃ loke na satyaṃ pratibhāti mā /",
    "GE09ram_02su:ram_82.9b": "muhyate khalu me bhāvaḥ svapno 'yam iti me matiḥ // //",
    "GE09ram_02su:ram_82.10a": "na nūnaṃ daivataṃ kiṃcit kālena balavattaram /",
    "GE09ram_02su:ram_82.10b": "yatra dāśarathī rāmo bhūmāv evaṃ śayīta saḥ // //",
    "GE09ram_02su:ram_82.11a": "videharājasya sutā sītā ca priyadarśanā /",
    "GE09ram_02su:ram_82.11b": "dayitā śayitā bhūmau snuṣā daśarathasya ca // //",
    "GE09ram_02su:ram_82.12a": "iyaṃ śayyā mama bhrātur idaṃ hi parivartitam /",
    "GE09ram_02su:ram_82.12b": "sthaṇḍile kaṭhine sarvaṃ gātrair vimṛditaṃ tṛṇam // //",
    "GE09ram_02su:ram_82.13a": "manye sābharaṇā suptā sītāsmiñ śayane tadā /",
    "GE09ram_02su:ram_82.13b": "tatra tatra hi dṛśyante saktāḥ kanakabindavaḥ // //",
    "GE09ram_02su:ram_82.14a": "uttarīyam ihāsaktaṃ suvyaktaṃ sītayā tadā /",
    "GE09ram_02su:ram_82.14b": "tathā hy ete prakāśante saktāḥ kauśeyatantavaḥ // //",
    "GE09ram_02su:ram_82.15a": "manye bhartuḥ sukhā śayyā yena bālā tapasvinī /",
    "GE09ram_02su:ram_82.15b": "sukumārī satī duḥkhaṃ na vijānāti maithilī // //",
    "GE09ram_02su:ram_82.16a": "sārvabhaumakule jātaḥ sarvalokasukhāvahaḥ /",
    "GE09ram_02su:ram_82.16b": "sarvalokapriyas tyaktvā rājyaṃ priyam anuttamam // //",
    "GE09ram_02su:ram_82.17a": "katham indīvaraśyāmo raktākṣaḥ priyadarśanaḥ /",
    "GE09ram_02su:ram_82.17b": "sukhabhāgī ca duḥkhārhaḥ śayito bhuvi rāghavaḥ // //",
    "GE09ram_02su:ram_82.18a": "siddhārthā khalu vaidehī patiṃ yānugatā vanam /",
    "GE09ram_02su:ram_82.18b": "vayaṃ saṃśayitāḥ sarve hīnās tena mahātmanā // //",
    "GE09ram_02su:ram_82.19a": "akarṇadhārā pṛthivī śūnyeva pratibhāti mā /",
    "GE09ram_02su:ram_82.19b": "gate daśarathe svarge rāme cāraṇyam āśrite // //",
    "GE09ram_02su:ram_82.20a": "na ca prārthayate kaścin manasāpi vasuṃdharām /",
    "GE09ram_02su:ram_82.20b": "vane 'pi vasatas tasya bāhuvīryābhirakṣitām // //",
    "GE09ram_02su:ram_82.21a": "śūnyasaṃvaraṇārakṣām ayantritahayadvipām /",
    "GE09ram_02su:ram_82.21b": "apāvṛtapuradvārāṃ rājadhānīm arakṣitām // //",
    "GE09ram_02su:ram_82.22a": "aprahṛṣṭabalāṃ nyūnāṃ viṣamasthām anāvṛtām /",
    "GE09ram_02su:ram_82.22b": "śatravo nābhimanyante bhakṣān viṣakṛtān iva // //",
    "GE09ram_02su:ram_82.23a": "adya prabhṛti bhūmau tu śayiṣye 'haṃ tṛṇeṣu vā /",
    "GE09ram_02su:ram_82.23b": "phalamūlāśano nityaṃ jaṭācīrāṇi dhārayan // //",
    "GE09ram_02su:ram_82.24a": "tasyārtham uttaraṃ kālaṃ nivatsyāmi sukhaṃ vane /",
    "GE09ram_02su:ram_82.24b": "taṃ pratiśravam āmucya nāsya mithyā bhaviṣyati // //",
    "GE09ram_02su:ram_82.25a": "vasantaṃ bhrātur arthāya śatrughno mānuvatsyati /",
    "GE09ram_02su:ram_82.25b": "lakṣmaṇena saha tv āryo 'yodhyāṃ pālayiṣyati // //",
    "GE09ram_02su:ram_82.26a": "abhiṣekṣyanti kākutstham ayodhyāyāṃ dvijātayaḥ /",
    "GE09ram_02su:ram_82.26b": "api me devatāḥ kuryur imaṃ satyaṃ manoratham // //",
    "GE09ram_02su:ram_82.26c": "prasādyamānaḥ śirasā mayā svayaṃ bahuprakāraṃ yadi na prapatsyate /",
    "GE09ram_02su:ram_82.26d": "tato 'nuvatsyāmi cirāya rāghavaṃ vane vasan nārhati mām upekṣitum //",
    "GE09ram_02su:ram_83": "Rāmāyaṇa, Ayodhyākāṇḍa, 83",
    "GE09ram_02su:ram_83.1a": "vyuṣya rātriṃ tu tatraiva gaṅgākūle sa rāghavaḥ /",
    "GE09ram_02su:ram_83.1b": "bharataḥ kālyam utthāya śatrughnam idam abravīt // //",
    "GE09ram_02su:ram_83.2a": "śatrughottiṣṭha kiṃ śeṣe niṣādādhipatiṃ guham /",
    "GE09ram_02su:ram_83.2b": "śīghram ānaya bhadraṃ te tārayiṣyati vāhinīm // //",
    "GE09ram_02su:ram_83.3a": "jāgarmi nāhaṃ svapimi tathaivāryaṃ vicintayan /",
    "GE09ram_02su:ram_83.3b": "ity evam abravīd bhrātrā śatrughno 'pi pracoditaḥ // //",
    "GE09ram_02su:ram_83.4a": "iti saṃvadator evam anyonyaṃ narasiṃhayoḥ /",
    "GE09ram_02su:ram_83.4b": "āgamya prāñjaliḥ kāle guho bharatam abravīt // //",
    "GE09ram_02su:ram_83.5a": "kaccit sukhaṃ nadītīre 'vātsīḥ kākutstha śarvarīm /",
    "GE09ram_02su:ram_83.5b": "kaccic ca saha sainyasya tava sarvam anāmayam // //",
    "GE09ram_02su:ram_83.6a": "guhasya tat tu vacanaṃ śrutvā snehād udīritam /",
    "GE09ram_02su:ram_83.6b": "rāmasyānuvaśo vākyaṃ bharato 'pīdam abravīt // //",
    "GE09ram_02su:ram_83.7a": "sukhā naḥ śarvarī rājan pūjitāś cāpi te vayam /",
    "GE09ram_02su:ram_83.7b": "gaṅgāṃ tu naubhir bahvībhir dāśāḥ saṃtārayantu naḥ // //",
    "GE09ram_02su:ram_83.8a": "tato guhaḥ saṃtvaritaḥ śrutvā bharataśāsanam /",
    "GE09ram_02su:ram_83.8b": "pratipraviśya nagaraṃ taṃ jñātijanam abravīt // //",
    "GE09ram_02su:ram_83.9a": "uttiṣṭhata prabudhyadhvaṃ bhadram astu hi vaḥ sadā /",
    "GE09ram_02su:ram_83.9b": "nāvaḥ samanukarṣadhvaṃ tārayiṣyāma vāhinīm // //",
    "GE09ram_02su:ram_83.10a": "te tathoktāḥ samutthāya tvaritā rājaśāsanāt /",
    "GE09ram_02su:ram_83.10b": "pañca nāvāṃ śatāny eva samāninyuḥ samantataḥ // //",
    "GE09ram_02su:ram_83.11a": "anyāḥ svastikavijñeyā mahāghaṇṭādharā varāḥ /",
    "GE09ram_02su:ram_83.11b": "śobhamānāḥ patākinyo yuktavātāḥ susaṃhatāḥ // //",
    "GE09ram_02su:ram_83.12a": "tataḥ svastikavijñeyāṃ pāṇḍukambalasaṃvṛtām /",
    "GE09ram_02su:ram_83.12b": "sanandighoṣāṃ kalyāṇīṃ guho nāvam upāharat // //",
    "GE09ram_02su:ram_83.13a": "tām āruroha bharataḥ śatrughnaś ca mahābalaḥ /",
    "GE09ram_02su:ram_83.13b": "kausalyā ca sumitrā ca yāś cānyā rājayoṣitaḥ // //",
    "GE09ram_02su:ram_83.14a": "purohitaś ca tat pūrvaṃ gurave brāhmaṇāś ca ye /",
    "GE09ram_02su:ram_83.14b": "anantaraṃ rājadārās tathaiva śakaṭāpaṇāḥ // //",
    "GE09ram_02su:ram_83.15a": "āvāsam ādīpayatāṃ tīrthaṃ cāpy avagāhatām /",
    "GE09ram_02su:ram_83.15b": "bhāṇḍāni cādadānānāṃ ghoṣas tridivam aspṛśat // //",
    "GE09ram_02su:ram_83.16a": "patākinyas tu tā nāvaḥ svayaṃ dāśair adhiṣṭhitāḥ /",
    "GE09ram_02su:ram_83.16b": "vahantyo janam ārūḍhaṃ tadā saṃpetur āśugāḥ // //",
    "GE09ram_02su:ram_83.17a": "nārīṇām abhipūrṇās tu kāścit kāścit tu vājinām /",
    "GE09ram_02su:ram_83.17b": "kaścit tatra vahanti sma yānayugyaṃ mahādhanam // //",
    "GE09ram_02su:ram_83.18a": "tāḥ sma gatvā paraṃ tīram avaropya ca taṃ janam /",
    "GE09ram_02su:ram_83.18b": "nivṛttāḥ kāṇḍacitrāṇi kriyante dāśabandhubhiḥ // //",
    "GE09ram_02su:ram_83.19a": "savaijayantās tu gajā gajārohaiḥ pracoditāḥ /",
    "GE09ram_02su:ram_83.19b": "tarantaḥ sma prakāśante sadhvajā iva parvatāḥ // //",
    "GE09ram_02su:ram_83.20a": "nāvaś cāruruhus tv anye plavais terus tathāpare /",
    "GE09ram_02su:ram_83.20b": "anye kumbhaghaṭais terur anye teruś ca bāhubhiḥ // //",
    "GE09ram_02su:ram_83.21a": "sā puṇyā dhvajinī gaṅgāṃ dāśaiḥ saṃtāritā svayam /",
    "GE09ram_02su:ram_83.21b": "maitre muhūrte prayayau prayāgavanam uttamam // //",
    "GE09ram_02su:ram_83.21c": "āśvāsayitvā ca camūṃ mahātmā niveśayitvā ca yathopajoṣam /",
    "GE09ram_02su:ram_83.21d": "draṣṭuṃ bharadvājam ṛṣipravaryam ṛtvigvṛtaḥ san bharataḥ pratasthe //",
    "GE09ram_02su:ram_84": "Rāmāyaṇa, Ayodhyākāṇḍa, 84",
    "GE09ram_02su:ram_84.1a": "bharadvājāśramaṃ dṛṣṭvā krośād eva nararṣabhaḥ /",
    "GE09ram_02su:ram_84.1b": "balaṃ sarvam avasthāpya jagāma saha mantribhiḥ // //",
    "GE09ram_02su:ram_84.2a": "padbhyām eva hi dharmajño nyastaśastraparicchadaḥ /",
    "GE09ram_02su:ram_84.2b": "vasāno vāsasī kṣaume purodhāya purohitam // //",
    "GE09ram_02su:ram_84.3a": "tataḥ saṃdarśane tasya bharadvājasya rāghavaḥ /",
    "GE09ram_02su:ram_84.3b": "mantriṇas tān avasthāpya jagāmānu purohitam // //",
    "GE09ram_02su:ram_84.4a": "vasiṣṭham atha dṛṣṭvaiva bharadvājo mahātapāḥ /",
    "GE09ram_02su:ram_84.4b": "saṃcacālāsanāt tūrṇaṃ śiṣyān arghyam iti bruvan // //",
    "GE09ram_02su:ram_84.5a": "samāgamya vasiṣṭhena bharatenābhivāditaḥ /",
    "GE09ram_02su:ram_84.5b": "abudhyata mahātejāḥ sutaṃ daśarathasya tam // //",
    "GE09ram_02su:ram_84.6a": "tābhyām arghyaṃ ca pādyaṃ ca dattvā paścāt phalāni ca /",
    "GE09ram_02su:ram_84.6b": "ānupūrvyāc ca dharmajñaḥ papraccha kuśalaṃ kule // //",
    "GE09ram_02su:ram_84.7a": "ayodhyāyāṃ bale kośe mitreṣv api ca mantriṣu /",
    "GE09ram_02su:ram_84.7b": "jānan daśarathaṃ vṛttaṃ na rājānam udāharat // //",
    "GE09ram_02su:ram_84.8a": "vasiṣṭho bharataś cainaṃ papracchatur anāmayam /",
    "GE09ram_02su:ram_84.8b": "śarīre 'gniṣu vṛkṣeṣu śiṣyeṣu mṛgapakṣiṣu // //",
    "GE09ram_02su:ram_84.9a": "tatheti ca pratijñāya bharadvājo mahātapāḥ /",
    "GE09ram_02su:ram_84.9b": "bharataṃ pratyuvācedaṃ rāghavasnehabandhanāt // //",
    "GE09ram_02su:ram_84.10a": "kim ihāgamane kāryaṃ tava rājyaṃ praśāsataḥ /",
    "GE09ram_02su:ram_84.10b": "etad ācakṣva me sarvaṃ na hi me śudhyate manaḥ // //",
    "GE09ram_02su:ram_84.11a": "suṣuve yamamitraghnaṃ kausalyānandavardhanam /",
    "GE09ram_02su:ram_84.11b": "bhrātrā saha sabhāryo yaś ciraṃ pravrājito vanam // //",
    "GE09ram_02su:ram_84.12a": "niyuktaḥ strīniyuktena pitrā yo 'sau mahāyaśāḥ /",
    "GE09ram_02su:ram_84.12b": "vanavāsī bhavetīha samāḥ kila caturdaśa // //",
    "GE09ram_02su:ram_84.13a": "kaccin na tasyāpāpasya pāpaṃ kartum ihecchasi /",
    "GE09ram_02su:ram_84.13b": "akaṇṭakaṃ bhoktumanā rājyaṃ tasyānujasya ca // //",
    "GE09ram_02su:ram_84.14a": "evam ukto bharadvājaṃ bharataḥ pratyuvāca ha /",
    "GE09ram_02su:ram_84.14b": "paryaśrunayano duḥkhād vācā saṃsajjamānayā // //",
    "GE09ram_02su:ram_84.15a": "hato 'smi yadi mām evaṃ bhagavān api manyate /",
    "GE09ram_02su:ram_84.15b": "matto na doṣam āśaṅker naivaṃ mām anuśādhi hi // //",
    "GE09ram_02su:ram_84.16a": "na caitad iṣṭaṃ mātā me yad avocan madantare /",
    "GE09ram_02su:ram_84.16b": "nāham etena tuṣṭaś ca na tad vacanam ādade // //",
    "GE09ram_02su:ram_84.17a": "ahaṃ tu taṃ naravyāghram upayātaḥ prasādakaḥ /",
    "GE09ram_02su:ram_84.17b": "pratinetum ayodhyāṃ ca pādau tasyābhivanditum // //",
    "GE09ram_02su:ram_84.18a": "tvaṃ mām evaṃ gataṃ matvā prasādaṃ kartum arhasi /",
    "GE09ram_02su:ram_84.18b": "śaṃsa me bhagavan rāmaḥ kva samprati mahīpatiḥ // //",
    "GE09ram_02su:ram_84.18c": "uvāca taṃ bharadvājaḥ prasādād bharataṃ vacaḥ /",
    "GE09ram_02su:ram_84.19a": "tvayy etat puruṣavyāghra yuktaṃ rāghavavaṃśaje /",
    "GE09ram_02su:ram_84.19b": "guruvṛttir damaś caiva sādhūnāṃ cānuyāyitā // //",
    "GE09ram_02su:ram_84.20a": "jāne caitan manaḥsthaṃ te dṛḍhīkaraṇam astv iti /",
    "GE09ram_02su:ram_84.20b": "apṛcchaṃ tvāṃ tavātyarthaṃ kīrtiṃ samabhivardhayan // //",
    "GE09ram_02su:ram_84.20c": "asau vasati te bhrātā citrakūṭe mahāgirau /",
    "GE09ram_02su:ram_84.21a": "śvas tu gantāsi taṃ deśaṃ vasādya saha mantribhiḥ /",
    "GE09ram_02su:ram_84.21b": "etaṃ me kuru suprājña kāmaṃ kāmārthakovida // //",
    "GE09ram_02su:ram_84.21c": "tatas tathety evam udāradarśanaḥ pratītarūpo bharato 'bravīd vacaḥ /",
    "GE09ram_02su:ram_84.21d": "cakāra buddhiṃ ca tadā mahāśrame niśānivāsāya narādhipātmajaḥ //",
    "GE09ram_02su:ram_85": "Rāmāyaṇa, Ayodhyākāṇḍa, 85",
    "GE09ram_02su:ram_85.1a": "kṛtabuddhiṃ nivāsāya tathaiva sa munis tadā /",
    "GE09ram_02su:ram_85.1b": "bharataṃ kaikayīputram ātithyena nyamantrayat // //",
    "GE09ram_02su:ram_85.2a": "abravīd bharatas tv enaṃ nanv idaṃ bhavatā kṛtam /",
    "GE09ram_02su:ram_85.2b": "pādyam arghyaṃ tathātithyaṃ vane yad upapadyate // //",
    "GE09ram_02su:ram_85.3a": "athovāca bharadvājo bharataṃ prahasann iva /",
    "GE09ram_02su:ram_85.3b": "jāne tvāṃ prītisaṃyuktaṃ tuṣyes tvaṃ yena kenacit // //",
    "GE09ram_02su:ram_85.4a": "senāyās tu tavaitasyāḥ kartum icchāmi bhojanam /",
    "GE09ram_02su:ram_85.4b": "mama prītir yathārūpā tvam arho manujarṣabha // //",
    "GE09ram_02su:ram_85.5a": "kimarthaṃ cāpi nikṣipya dūre balam ihāgataḥ /",
    "GE09ram_02su:ram_85.5b": "kasmān nehopayāto 'si sabalaḥ puruṣarṣabha // //",
    "GE09ram_02su:ram_85.6a": "bharataḥ pratyuvācedaṃ prāñjalis taṃ tapodhanam /",
    "GE09ram_02su:ram_85.6b": "sasainyo nopayāto 'smi bhagavan bhagavadbhayāt // //",
    "GE09ram_02su:ram_85.7a": "vājimukhyā manuṣyāś ca mattāś ca varavāraṇāḥ /",
    "GE09ram_02su:ram_85.7b": "pracchādya mahatīṃ bhūmiṃ bhagavann anuyānti mām // //",
    "GE09ram_02su:ram_85.8a": "te vṛkṣān udakaṃ bhūmim āśrameṣūṭajāṃs tathā /",
    "GE09ram_02su:ram_85.8b": "na hiṃsyur iti tenāham eka evāgatas tataḥ // //",
    "GE09ram_02su:ram_85.9a": "ānīyatām itaḥ senety ājñaptaḥ paramarṣiṇā /",
    "GE09ram_02su:ram_85.9b": "tathā tu cakre bharataḥ senāyāḥ samupāgamam // //",
    "GE09ram_02su:ram_85.10a": "agniśālāṃ praviśyātha pītvāpaḥ parimṛjya ca /",
    "GE09ram_02su:ram_85.10b": "ātithyasya kriyāhetor viśvakarmāṇam āhvayat // //",
    "GE09ram_02su:ram_85.11a": "āhvaye viśvakarmāṇam ahaṃ tvaṣṭāram eva ca /",
    "GE09ram_02su:ram_85.11b": "ātithyaṃ kartum icchāmi tatra me saṃvidhīyatām // //",
    "GE09ram_02su:ram_85.12a": "prāksrotasaś ca yā nadyaḥ pratyaksrotasa eva ca /",
    "GE09ram_02su:ram_85.12b": "pṛthivyām antarikṣe ca samāyāntv adya sarvaśaḥ // //",
    "GE09ram_02su:ram_85.13a": "anyāḥ sravantu maireyaṃ surām anyāḥ suniṣṭhitām /",
    "GE09ram_02su:ram_85.13b": "aparāś codakaṃ śītam ikṣukāṇḍarasopamam // //",
    "GE09ram_02su:ram_85.14a": "āhvaye devagandharvān viśvāvasuhahāhuhūn /",
    "GE09ram_02su:ram_85.14b": "tathaivāpsaraso devīr gandharvīś cāpi sarvaśaḥ // //",
    "GE09ram_02su:ram_85.14c": "ghṛtācīm atha viśvācīṃ miśrakeśīm alambusām /",
    "GE09ram_02su:ram_85.15a": "śakraṃ yāś copatiṣṭhanti brahmāṇaṃ yāś ca bhāminīḥ /",
    "GE09ram_02su:ram_85.15b": "sarvās tumburuṇā sārdham āhvaye saparicchadāḥ // //",
    "GE09ram_02su:ram_85.16a": "vanaṃ kuruṣu yad divyaṃ vāso bhūṣaṇapattravat /",
    "GE09ram_02su:ram_85.16b": "divyanārīphalaṃ śaśvat tat kauberam ihaiva tu // //",
    "GE09ram_02su:ram_85.17a": "iha me bhagavān somo vidhattām annam uttamam /",
    "GE09ram_02su:ram_85.17b": "bhakṣyaṃ bhojyaṃ ca coṣyaṃ ca lehyaṃ ca vividhaṃ bahu // //",
    "GE09ram_02su:ram_85.18a": "vicitrāṇi ca mālyāni pādapapracyutāni ca /",
    "GE09ram_02su:ram_85.18b": "surādīni ca peyāni māṃsāni vividhāni ca // //",
    "GE09ram_02su:ram_85.19a": "evaṃ samādhinā yuktas tejasāpratimena ca /",
    "GE09ram_02su:ram_85.19b": "śikṣāsvarasamāyuktaṃ tapasā cābravīn muniḥ // //",
    "GE09ram_02su:ram_85.20a": "manasā dhyāyatas tasya prāṅmukhasya kṛtāñjaleḥ /",
    "GE09ram_02su:ram_85.20b": "ājagmus tāni sarvāṇi daivatāni pṛthakpṛthak // //",
    "GE09ram_02su:ram_85.21a": "malayaṃ darduraṃ caiva tataḥ svedanudo 'nilaḥ /",
    "GE09ram_02su:ram_85.21b": "upaspṛśya vavau yuktyā supriyātmā sukhaḥ śivaḥ // //",
    "GE09ram_02su:ram_85.22a": "tato 'bhyavartanta ghanā divyāḥ kusumavṛṣṭayaḥ /",
    "GE09ram_02su:ram_85.22b": "devadundubhighoṣaś ca dikṣu sarvāsu śuśruve // //",
    "GE09ram_02su:ram_85.23a": "pravavuś cottamā vātā nanṛtuś cāpsarogaṇāḥ /",
    "GE09ram_02su:ram_85.23b": "prajagur devagandharvā vīṇāḥ pramumucuḥ svarān // //",
    "GE09ram_02su:ram_85.24a": "sa śabdo dyāṃ ca bhūmiṃ ca prāṇināṃ śravaṇāni ca /",
    "GE09ram_02su:ram_85.24b": "viveśoccāritaḥ ślakṣṇaḥ samo layaguṇānvitaḥ // //",
    "GE09ram_02su:ram_85.25a": "tasminn uparate śabde divye śrotrasukhe nṛṇām /",
    "GE09ram_02su:ram_85.25b": "dadarśa bhārataṃ sainyaṃ vidhānaṃ viśvakarmaṇaḥ // //",
    "GE09ram_02su:ram_85.26a": "babhūva hi samā bhūmiḥ samantāt pañcayojanam /",
    "GE09ram_02su:ram_85.26b": "śādvalair bahubhiś channā nīlavaiḍūryasaṃnibhaiḥ // //",
    "GE09ram_02su:ram_85.27a": "tasmin bilvāḥ kapitthāś ca panasā bījapūrakāḥ /",
    "GE09ram_02su:ram_85.27b": "āmalakyo babhūvuś ca cūtāś ca phalabhūṣaṇāḥ // //",
    "GE09ram_02su:ram_85.28a": "uttarebhyaḥ kurubhyaś ca vanaṃ divyopabhogavat /",
    "GE09ram_02su:ram_85.28b": "ājagāma nadī divyā tīrajair bahubhir vṛtā // //",
    "GE09ram_02su:ram_85.29a": "catuḥśālāni śubhrāṇi śālāś ca gajavājinām /",
    "GE09ram_02su:ram_85.29b": "harmyaprāsādasaṃghātās toraṇāni śubhāni ca // //",
    "GE09ram_02su:ram_85.30a": "sitameghanibhaṃ cāpi rājaveśma sutoraṇam /",
    "GE09ram_02su:ram_85.30b": "śuklamālyakṛtākāraṃ divyagandhasamukṣitam // //",
    "GE09ram_02su:ram_85.31a": "caturasram asaṃbādhaṃ śayanāsanayānavat /",
    "GE09ram_02su:ram_85.31b": "divyaiḥ sarvarasair yuktaṃ divyabhojanavastravat // //",
    "GE09ram_02su:ram_85.32a": "upakalpitasarvānnaṃ dhautanirmalabhājanam /",
    "GE09ram_02su:ram_85.32b": "kḷptasarvāsanaṃ śrīmat svāstīrṇaśayanottamam // //",
    "GE09ram_02su:ram_85.33a": "praviveśa mahābāhur anujñāto maharṣiṇā /",
    "GE09ram_02su:ram_85.33b": "veśma tad ratnasampūrṇaṃ bharataḥ kaikayīsutaḥ // //",
    "GE09ram_02su:ram_85.34a": "anujagmuś ca taṃ sarve mantriṇaḥ sapurohitāḥ /",
    "GE09ram_02su:ram_85.34b": "babhūvuś ca mudā yuktās taṃ dṛṣṭvā veśmasaṃvidhim // //",
    "GE09ram_02su:ram_85.35a": "tatra rājāsanaṃ divyaṃ vyajanaṃ chattram eva ca /",
    "GE09ram_02su:ram_85.35b": "bharato mantribhiḥ sārdham abhyavartata rājavat // //",
    "GE09ram_02su:ram_85.36a": "āsanaṃ pūjayāmāsa rāmāyābhipraṇamya ca /",
    "GE09ram_02su:ram_85.36b": "vālavyajanam ādāya nyaṣīdat sacivāsane // //",
    "GE09ram_02su:ram_85.37a": "ānupūrvyān niṣeduś ca sarve mantripurohitāḥ /",
    "GE09ram_02su:ram_85.37b": "tataḥ senāpatiḥ paścāt praśāstā ca niṣedatuḥ // //",
    "GE09ram_02su:ram_85.38a": "tatas tatra muhūrtena nadyaḥ pāyasakardamāḥ /",
    "GE09ram_02su:ram_85.38b": "upātiṣṭhanta bharataṃ bharadvājasya śāsanāt // //",
    "GE09ram_02su:ram_85.39a": "tāsām ubhayataḥ kūlaṃ pāṇḍumṛttikalepanāḥ /",
    "GE09ram_02su:ram_85.39b": "ramyāś cāvasathā divyā brahmaṇas tu prasādajāḥ // //",
    "GE09ram_02su:ram_85.40a": "tenaiva ca muhūrtena divyābharaṇabhūṣitāḥ /",
    "GE09ram_02su:ram_85.40b": "āgur viṃśatisāhasrā brahmaṇā prahitāḥ striyaḥ // //",
    "GE09ram_02su:ram_85.41a": "suvarṇamaṇimuktena pravālena ca śobhitāḥ /",
    "GE09ram_02su:ram_85.41b": "āgur viṃśatisāhasrāḥ kuberaprahitāḥ striyaḥ // //",
    "GE09ram_02su:ram_85.42a": "yābhir gṛhītaḥ puruṣaḥ sonmāda iva lakṣyate /",
    "GE09ram_02su:ram_85.42b": "āgur viṃśatisāhasrā nandanād apsarogaṇāḥ // //",
    "GE09ram_02su:ram_85.43a": "nāradas tumburur gopaḥ parvataḥ sūryavarcasaḥ /",
    "GE09ram_02su:ram_85.43b": "ete gandharvarājāno bharatasyāgrato jaguḥ // //",
    "GE09ram_02su:ram_85.44a": "alambusā miśrakeśī puṇḍarīkātha vāmanā /",
    "GE09ram_02su:ram_85.44b": "upānṛtyaṃs tu bharataṃ bharadvājasya śāsanāt // //",
    "GE09ram_02su:ram_85.45a": "yāni mālyāni deveṣu yāni caitrarathe vane /",
    "GE09ram_02su:ram_85.45b": "prayāge tāny adṛśyanta bharadvājasya śāsanāt // //",
    "GE09ram_02su:ram_85.46a": "bilvā mārdaṅgikā āsañ śamyāgrāhā vibhītakāḥ /",
    "GE09ram_02su:ram_85.46b": "aśvatthā nartakāś cāsan bharadvājasya tejasā // //",
    "GE09ram_02su:ram_85.47a": "tataḥ saralatālāś ca tilakā naktamālakāḥ /",
    "GE09ram_02su:ram_85.47b": "prahṛṣṭās tatra saṃpetuḥ kubjā bhūtvātha vāmanāḥ // //",
    "GE09ram_02su:ram_85.48a": "śiṃśapāmalakī jambūr yāś cānyāḥ kānane latāḥ /",
    "GE09ram_02su:ram_85.48b": "pramadāvigrahaṃ kṛtvā bharadvājāśrame 'vasan // //",
    "GE09ram_02su:ram_85.49a": "surāṃ surāpāḥ pibata pāyasaṃ ca bubhukṣitāḥ /",
    "GE09ram_02su:ram_85.49b": "māṃsāni ca sumedhyāni bhakṣyantāṃ yāvad icchatha // //",
    "GE09ram_02su:ram_85.50a": "utsādya snāpayanti sma nadītīreṣu valguṣu /",
    "GE09ram_02su:ram_85.50b": "apy ekam ekaṃ puruṣaṃ pramadāḥ sapta cāṣṭa ca // //",
    "GE09ram_02su:ram_85.51a": "saṃvahantyaḥ samāpetur nāryo ruciralocanāḥ /",
    "GE09ram_02su:ram_85.51b": "parimṛjya tathā nyāyaṃ pāyayanti varāṅganāḥ // //",
    "GE09ram_02su:ram_85.51c": "hayān gajān kharān uṣṭrāṃs tathaiva surabheḥ sutān /",
    "GE09ram_02su:ram_85.52a": "ikṣūṃś ca madhujālāṃś ca bhojayanti sma vāhanān /",
    "GE09ram_02su:ram_85.52b": "ikṣvākuvarayodhānāṃ codayanto mahābalāḥ // //",
    "GE09ram_02su:ram_85.53a": "nāśvabandho 'śvam ājānān na gajaṃ kuñjaragrahaḥ /",
    "GE09ram_02su:ram_85.53b": "mattapramattamuditā camūḥ sā tatra saṃbabhau // //",
    "GE09ram_02su:ram_85.54a": "tarpitāḥ sarvakāmais te raktacandanarūṣitāḥ /",
    "GE09ram_02su:ram_85.54b": "apsarogaṇasaṃyuktāḥ sainyā vācam udairayan // //",
    "GE09ram_02su:ram_85.55a": "naivāyodhyāṃ gamiṣyāmo na gamiṣyāma daṇḍakān /",
    "GE09ram_02su:ram_85.55b": "kuśalaṃ bharatasyāstu rāmasyāstu tathā sukham // //",
    "GE09ram_02su:ram_85.56a": "iti pādātayodhāś ca hastyaśvārohabandhakāḥ /",
    "GE09ram_02su:ram_85.56b": "anāthās taṃ vidhiṃ labdhvā vācam etām udairayan // //",
    "GE09ram_02su:ram_85.57a": "samprahṛṣṭā vinedus te narās tatra sahasraśaḥ /",
    "GE09ram_02su:ram_85.57b": "bharatasyānuyātāraḥ svargo 'yam iti cābruvan // //",
    "GE09ram_02su:ram_85.58a": "tato bhuktavatāṃ teṣāṃ tad annam amṛtopamam /",
    "GE09ram_02su:ram_85.58b": "divyān udvīkṣya bhakṣyāṃs tān abhavad bhakṣaṇe matiḥ // //",
    "GE09ram_02su:ram_85.59a": "preṣyāś ceṭyaś ca vadhvaś ca balasthāś cāpi sarvaśaḥ /",
    "GE09ram_02su:ram_85.59b": "babhūvus te bhṛśaṃ tṛptāḥ sarve cāhatavāsasaḥ // //",
    "GE09ram_02su:ram_85.60a": "kuñjarāś ca kharoṣṭraś ca go'śvāś ca mṛgapakṣiṇaḥ /",
    "GE09ram_02su:ram_85.60b": "babhūvuḥ subhṛtās tatra nānyo hy anyam akalpayat // //",
    "GE09ram_02su:ram_85.61a": "nāśuklavāsās tatrāsīt kṣudhito malino 'pi vā /",
    "GE09ram_02su:ram_85.61b": "rajasā dhvastakeśo vā naraḥ kaścid adṛśyata // //",
    "GE09ram_02su:ram_85.62a": "ājaiś cāpi ca vārāhair niṣṭhānavarasaṃcayaiḥ /",
    "GE09ram_02su:ram_85.62b": "phalaniryūhasaṃsiddhaiḥ sūpair gandharasānvitaiḥ // //",
    "GE09ram_02su:ram_85.63a": "puṣpadhvajavatīḥ pūrṇāḥ śuklasyānnasya cābhitaḥ /",
    "GE09ram_02su:ram_85.63b": "dadṛśur vismitās tatra narā lauhīḥ sahasraśaḥ // //",
    "GE09ram_02su:ram_85.64a": "babhūvur vanapārśveṣu kūpāḥ pāyasakardamāḥ /",
    "GE09ram_02su:ram_85.64b": "tāś ca kāmadughā gāvo drumāś cāsan madhuścyutaḥ // //",
    "GE09ram_02su:ram_85.65a": "vāpyo maireyapūrṇāś ca mṛṣṭamāṃsacayair vṛtāḥ /",
    "GE09ram_02su:ram_85.65b": "prataptapiṭharaiś cāpi mārgamāyūrakaukkuṭaiḥ // //",
    "GE09ram_02su:ram_85.65c": "pātrīṇāṃ ca sahasrāṇi śātakumbhamayāni ca /",
    "GE09ram_02su:ram_85.66a": "sthālyaḥ kumbhyaḥ karambhyaś ca dadhipūrṇāḥ susaṃskṛtāḥ /",
    "GE09ram_02su:ram_85.66b": "yauvanasthasya gaurasya kapitthasya sugandhinaḥ // //",
    "GE09ram_02su:ram_85.67a": "hradāḥ pūrṇā rasālasya dadhnaḥ śvetasya cāpare /",
    "GE09ram_02su:ram_85.67b": "babhūvuḥ pāyasasyānte śarkarāyāś ca saṃcayāḥ // //",
    "GE09ram_02su:ram_85.68a": "kalkāṃś cūrṇakaṣāyāṃś ca snānāni vividhāni ca /",
    "GE09ram_02su:ram_85.68b": "dadṛśur bhājanasthāni tīrtheṣu saritāṃ narāḥ // //",
    "GE09ram_02su:ram_85.69a": "śuklān aṃśumataś cāpi dantadhāvanasaṃcayān /",
    "GE09ram_02su:ram_85.69b": "śuklāṃś candanakalkāṃś ca samudgeṣv avatiṣṭhataḥ // //",
    "GE09ram_02su:ram_85.70a": "darpaṇān parimṛṣṭāṃś ca vāsasāṃ cāpi saṃcayān /",
    "GE09ram_02su:ram_85.70b": "pādukopānahāṃ caiva yugmān yatra sahasraśaḥ // //",
    "GE09ram_02su:ram_85.71a": "āñjanīḥ kaṅkatān kūrcāṃś chattrāṇi ca dhanūṃṣi ca /",
    "GE09ram_02su:ram_85.71b": "marmatrāṇāni citrāṇi śayanāny āsanāni ca // //",
    "GE09ram_02su:ram_85.72a": "pratipānahradān pūrṇān kharoṣṭragajavājinām /",
    "GE09ram_02su:ram_85.72b": "avagāhya sutīrthāṃś ca hradān sotpalapuṣkarān // //",
    "GE09ram_02su:ram_85.73a": "nīlavaiḍūryavarṇāṃś ca mṛdūn yavasasaṃcayān /",
    "GE09ram_02su:ram_85.73b": "nirvāpārthaṃ paśūnāṃ te dadṛśus tatra sarvaśaḥ // //",
    "GE09ram_02su:ram_85.74a": "vyasmayanta manuṣyās te svapnakalpaṃ tad adbhutam /",
    "GE09ram_02su:ram_85.74b": "dṛṣṭvātithyaṃ kṛtaṃ tādṛg bharatasya maharṣiṇā // //",
    "GE09ram_02su:ram_85.75a": "ity evaṃ ramamāṇānāṃ devānām iva nandane /",
    "GE09ram_02su:ram_85.75b": "bharadvājāśrame ramye sā rātrir vyatyavartata // //",
    "GE09ram_02su:ram_85.76a": "pratijagmuś ca tā nadyo gandharvāś ca yathāgatam /",
    "GE09ram_02su:ram_85.76b": "bharadvājam anujñāpya tāś ca sarvā varāṅganāḥ // //",
    "GE09ram_02su:ram_85.76c": "tathaiva mattā madirotkaṭā narās tathaiva divyāgurucandanokṣitāḥ /",
    "GE09ram_02su:ram_85.76d": "tathaiva divyā vividhāḥ sraguttamāḥ pṛthakprakīrṇā manujaiḥ pramarditāḥ //",
    "GE09ram_02su:ram_86": "Rāmāyaṇa, Ayodhyākāṇḍa, 86",
    "GE09ram_02su:ram_86.1a": "tatas tāṃ rajanīm uṣya bharataḥ saparicchadaḥ /",
    "GE09ram_02su:ram_86.1b": "kṛtātithyo bharadvājaṃ kāmād abhijagāma ha // //",
    "GE09ram_02su:ram_86.2a": "tam ṛṣiḥ puruṣavyāghraṃ prekṣya prāñjalim āgatam /",
    "GE09ram_02su:ram_86.2b": "hutāgnihotro bharataṃ bharadvājo 'bhyabhāṣata // //",
    "GE09ram_02su:ram_86.3a": "kaccid atra sukhā rātris tavāsmadviṣaye gatā /",
    "GE09ram_02su:ram_86.3b": "samagras te janaḥ kaccid ātithye śaṃsa me 'nagha // //",
    "GE09ram_02su:ram_86.4a": "tam uvācāñjaliṃ kṛtvā bharato 'bhipraṇamya ca /",
    "GE09ram_02su:ram_86.4b": "āśramād abhiniṣkrāntam ṛṣim uttamatejasam // //",
    "GE09ram_02su:ram_86.5a": "sukhoṣito 'smi bhagavan samagrabalavāhanaḥ /",
    "GE09ram_02su:ram_86.5b": "tarpitaḥ sarvakāmaiś ca sāmātyo balavat tvayā // //",
    "GE09ram_02su:ram_86.6a": "apetaklamasaṃtāpāḥ subhikṣāḥ supratiśrayāḥ /",
    "GE09ram_02su:ram_86.6b": "api preṣyān upādāya sarve sma susukhoṣitāḥ // //",
    "GE09ram_02su:ram_86.7a": "āmantraye 'haṃ bhagavan kāmaṃ tvām ṛṣisattama /",
    "GE09ram_02su:ram_86.7b": "samīpaṃ prasthitaṃ bhrātur maitreṇekṣasva cakṣuṣā // //",
    "GE09ram_02su:ram_86.8a": "āśramaṃ tasya dharmajña dhārmikasya mahātmanaḥ /",
    "GE09ram_02su:ram_86.8b": "ācakṣva katamo mārgaḥ kiyān iti ca śaṃsa me // //",
    "GE09ram_02su:ram_86.9a": "iti pṛṣṭas tu bharataṃ bhrātṛdarśanalālasam /",
    "GE09ram_02su:ram_86.9b": "pratyuvāca mahātejā bharadvājo mahātapāḥ // //",
    "GE09ram_02su:ram_86.10a": "bharatārdhatṛtīyeṣu yojaneṣv ajane vane /",
    "GE09ram_02su:ram_86.10b": "citrakūṭo giris tatra ramyanirdarakānanaḥ // //",
    "GE09ram_02su:ram_86.11a": "uttaraṃ pārśvam āsādya tasya mandākinī nadī /",
    "GE09ram_02su:ram_86.11b": "puṣpitadrumasaṃchannā ramyapuṣpitakānanā // //",
    "GE09ram_02su:ram_86.12a": "anantaraṃ tat saritaś citrakūṭaś ca parvataḥ /",
    "GE09ram_02su:ram_86.12b": "tayoḥ parṇakuṭī tāta tatra tau vasato dhruvam // //",
    "GE09ram_02su:ram_86.12c": "dakṣiṇenaiva mārgeṇa savyadakṣiṇam eva ca /",
    "GE09ram_02su:ram_86.13a": "gajavājirathākīrṇāṃ vāhinīṃ vāhinīpate /",
    "GE09ram_02su:ram_86.13b": "vāhayasva mahābhāga tato drakṣyasi rāghavam // //",
    "GE09ram_02su:ram_86.14a": "prayāṇam iti ca śrutvā rājarājasya yoṣitaḥ /",
    "GE09ram_02su:ram_86.14b": "hitvā yānāni yānārhā brāhmaṇaṃ paryavārayan // //",
    "GE09ram_02su:ram_86.15a": "vepamānā kṛśā dīnā saha devyā sumitrayā /",
    "GE09ram_02su:ram_86.15b": "kausalyā tatra jagrāha karābhyāṃ caraṇau muneḥ // //",
    "GE09ram_02su:ram_86.16a": "asamṛddhena kāmena sarvalokasya garhitā /",
    "GE09ram_02su:ram_86.16b": "kaikeyī tasya jagrāha caraṇau savyapatrapā // //",
    "GE09ram_02su:ram_86.17a": "taṃ pradakṣiṇam āgamya bhagavantaṃ mahāmunim /",
    "GE09ram_02su:ram_86.17b": "adūrād bharatasyaiva tasthau dīnamanās tadā // //",
    "GE09ram_02su:ram_86.18a": "tataḥ papraccha bharataṃ bharadvājo dṛḍhavrataḥ /",
    "GE09ram_02su:ram_86.18b": "viśeṣaṃ jñātum icchāmi mātḥṇāṃ tava rāghava // //",
    "GE09ram_02su:ram_86.19a": "evam uktas tu bharato bharadvājena dhārmikaḥ /",
    "GE09ram_02su:ram_86.19b": "uvāca prāñjalir bhūtvā vākyaṃ vacanakovidaḥ // //",
    "GE09ram_02su:ram_86.20a": "yām imāṃ bhagavan dīnāṃ śokānaśanakarśitām /",
    "GE09ram_02su:ram_86.20b": "pitur hi mahiṣīṃ devīṃ devatām iva paśyasi // //",
    "GE09ram_02su:ram_86.21a": "eṣā taṃ puruṣavyāghraṃ siṃhavikrāntagāminam /",
    "GE09ram_02su:ram_86.21b": "kausalyā suṣuve rāmaṃ dhātāram aditir yathā // //",
    "GE09ram_02su:ram_86.22a": "asyā vāmabhujaṃ śliṣṭā yaiṣā tiṣṭhati durmanāḥ /",
    "GE09ram_02su:ram_86.22b": "karṇikārasya śākheva śīrṇapuṣpā vanāntare // //",
    "GE09ram_02su:ram_86.23a": "etasyās tau sutau devyāḥ kumārau devavarṇinau /",
    "GE09ram_02su:ram_86.23b": "ubhau lakṣmaṇaśatrughnau vīrau satyaparākramau // //",
    "GE09ram_02su:ram_86.24a": "yasyāḥ kṛte naravyāghrau jīvanāśam ito gatau /",
    "GE09ram_02su:ram_86.24b": "rājā putravihīnaś ca svargaṃ daśaratho gataḥ // //",
    "GE09ram_02su:ram_86.24c": "aiśvaryakāmāṃ kaikeyīm anāryām āryarūpiṇīm /",
    "GE09ram_02su:ram_86.25a": "mamaitāṃ mātaraṃ viddhi nṛśaṃsāṃ pāpaniścayām /",
    "GE09ram_02su:ram_86.25b": "yatomūlaṃ hi paśyāmi vyasanaṃ mahad ātmanaḥ // //",
    "GE09ram_02su:ram_86.26a": "ity uktvā naraśārdūlo bāṣpagadgadayā girā /",
    "GE09ram_02su:ram_86.26b": "sa niśaśvāsa tāmrākṣo nāgaḥ kruddha ivāsakṛt // //",
    "GE09ram_02su:ram_86.27a": "bharadvājo maharṣis taṃ bruvantaṃ bharataṃ tadā /",
    "GE09ram_02su:ram_86.27b": "pratyuvāca mahābuddhir idaṃ vacanam arthavat // //",
    "GE09ram_02su:ram_86.28a": "na doṣeṇāvagantavyā kaikeyī bharata tvayā /",
    "GE09ram_02su:ram_86.28b": "rāmapravrājanaṃ hy etat sukhodarkaṃ bhaviṣyati // //",
    "GE09ram_02su:ram_86.29a": "abhivādya tu saṃsiddhaḥ kṛtvā cainaṃ pradakṣiṇam /",
    "GE09ram_02su:ram_86.29b": "āmantrya bharataḥ sainyaṃ yujyatām ity acodayat // //",
    "GE09ram_02su:ram_86.30a": "tato vājirathān yuktvā divyān hemapariṣkṛtān /",
    "GE09ram_02su:ram_86.30b": "adhyārohat prayāṇārthī bahūn bahuvidho janaḥ // //",
    "GE09ram_02su:ram_86.31a": "gajakanyāgajāś caiva hemakakṣyāḥ patākinaḥ /",
    "GE09ram_02su:ram_86.31b": "jīmūtā iva gharmānte saghoṣāḥ sampratasthire // //",
    "GE09ram_02su:ram_86.32a": "vividhāny api yānāni mahānti ca laghūni ca /",
    "GE09ram_02su:ram_86.32b": "prayayuḥ sumahārhāṇi pādair eva padātayaḥ // //",
    "GE09ram_02su:ram_86.33a": "atha yānapravekais tu kausalyāpramukhāḥ striyaḥ /",
    "GE09ram_02su:ram_86.33b": "rāmadarśanakāṅkṣiṇyaḥ prayayur muditās tadā // //",
    "GE09ram_02su:ram_86.34a": "sa cārkataruṇābhāsāṃ niyuktāṃ śibikāṃ śubhām /",
    "GE09ram_02su:ram_86.34b": "āsthāya prayayau śrīmān bharataḥ saparicchadaḥ // //",
    "GE09ram_02su:ram_86.34c": "sā prayātā mahāsenā gajavājirathākulā /",
    "GE09ram_02su:ram_86.35a": "dakṣiṇāṃ diśam āvṛtya mahāmegha ivotthitaḥ /",
    "GE09ram_02su:ram_86.35b": "vanāni tu vyatikramya juṣṭāni mṛgapakṣibhiḥ // //",
    "GE09ram_02su:ram_86.36a": "sā samprahṛṣṭadvipavājiyodhā vitrāsayantī mṛgapakṣisaṃghān /",
    "GE09ram_02su:ram_86.36b": "mahad vanaṃ tat pravigāhamānā rarāja senā bharatasya tatra // //",
    "GE09ram_02su:ram_87": "Rāmāyaṇa, Ayodhyākāṇḍa, 87",
    "GE09ram_02su:ram_87.1a": "tayā mahatyā yāyinyā dhvajinyā vanavāsinaḥ /",
    "GE09ram_02su:ram_87.1b": "arditā yūthapā mattāḥ sayūthāḥ sampradudruvuḥ // //",
    "GE09ram_02su:ram_87.2a": "ṛkṣāḥ pṛṣatasaṃghāś ca ruravaś ca samantataḥ /",
    "GE09ram_02su:ram_87.2b": "dṛśyante vanarājīṣu giriṣv api nadīṣu ca // //",
    "GE09ram_02su:ram_87.3a": "sa sampratasthe dharmātmā prīto daśarathātmajaḥ /",
    "GE09ram_02su:ram_87.3b": "vṛto mahatyā nādinyā senayā caturaṅgayā // //",
    "GE09ram_02su:ram_87.4a": "sāgaraughanibhā senā bharatasya mahātmanaḥ /",
    "GE09ram_02su:ram_87.4b": "mahīṃ saṃchādayāmāsa prāvṛṣi dyām ivāmbudaḥ // //",
    "GE09ram_02su:ram_87.5a": "turaṃgaughair avatatā vāraṇaiś ca mahājavaiḥ /",
    "GE09ram_02su:ram_87.5b": "anālakṣyā ciraṃ kālaṃ tasmin kāle babhūva bhūḥ // //",
    "GE09ram_02su:ram_87.6a": "sa yātvā dūram adhvānaṃ supariśrāntavāhanaḥ /",
    "GE09ram_02su:ram_87.6b": "uvāca bharataḥ śrīmān vasiṣṭhaṃ mantriṇāṃ varam // //",
    "GE09ram_02su:ram_87.7a": "yādṛśaṃ lakṣyate rūpaṃ yathā caiva śrutaṃ mayā /",
    "GE09ram_02su:ram_87.7b": "vyaktaṃ prāptāḥ sma taṃ deśaṃ bharadvājo yam abravīt // //",
    "GE09ram_02su:ram_87.8a": "ayaṃ giriś citrakūṭas tathā mandākinī nadī /",
    "GE09ram_02su:ram_87.8b": "etat prakāśate dūrān nīlameghanibhaṃ vanam // //",
    "GE09ram_02su:ram_87.9a": "gireḥ sānūni ramyāṇi citrakūṭasya samprati /",
    "GE09ram_02su:ram_87.9b": "vāraṇair avamṛdyante māmakaiḥ parvatopamaiḥ // //",
    "GE09ram_02su:ram_87.10a": "muñcanti kusumāny ete nagāḥ parvatasānuṣu /",
    "GE09ram_02su:ram_87.10b": "nīlā ivātapāpāye toyaṃ toyadharā ghanāḥ // //",
    "GE09ram_02su:ram_87.11a": "kiṃnarācaritoddeśaṃ paśya śatrughna parvatam /",
    "GE09ram_02su:ram_87.11b": "hayaiḥ samantād ākīrṇaṃ makarair iva sāgaram // //",
    "GE09ram_02su:ram_87.12a": "ete mṛgagaṇā bhānti śīghravegāḥ pracoditāḥ /",
    "GE09ram_02su:ram_87.12b": "vāyupraviddhāḥ śaradi megharājir ivāmbare // //",
    "GE09ram_02su:ram_87.13a": "kurvanti kusumāpīḍāñ śiraḥsu surabhīn amī /",
    "GE09ram_02su:ram_87.13b": "meghaprakāśaiḥ phalakair dākṣiṇātyā yathā narāḥ // //",
    "GE09ram_02su:ram_87.14a": "niṣkūjam iva bhūtvedaṃ vanaṃ ghorapradarśanam /",
    "GE09ram_02su:ram_87.14b": "ayodhyeva janākīrṇā samprati pratibhāti mā // //",
    "GE09ram_02su:ram_87.15a": "khurair udīrito reṇur divaṃ pracchādya tiṣṭhati /",
    "GE09ram_02su:ram_87.15b": "taṃ vahaty anilaḥ śīghraṃ kurvann iva mama priyam // //",
    "GE09ram_02su:ram_87.16a": "syandanāṃs turagopetān sūtamukhyair adhiṣṭhitān /",
    "GE09ram_02su:ram_87.16b": "etān saṃpatataḥ śīghraṃ paśya śatrughna kānane // //",
    "GE09ram_02su:ram_87.17a": "etān vitrāsitān paśya barhiṇaḥ priyadarśanān /",
    "GE09ram_02su:ram_87.17b": "etam āviśataḥ śailam adhivāsaṃ patatriṇām // //",
    "GE09ram_02su:ram_87.18a": "atimātram ayaṃ deśo manojñaḥ pratibhāti mā /",
    "GE09ram_02su:ram_87.18b": "tāpasānāṃ nivāso 'yaṃ vyaktaṃ svargapatho yathā // //",
    "GE09ram_02su:ram_87.19a": "mṛgā mṛgībhiḥ sahitā bahavaḥ pṛṣatā vane /",
    "GE09ram_02su:ram_87.19b": "manojñarūpā lakṣyante kusumair iva citritāḥ // //",
    "GE09ram_02su:ram_87.20a": "sādhu sainyāḥ pratiṣṭhantāṃ vicinvantu ca kānanam /",
    "GE09ram_02su:ram_87.20b": "yathā tau puruṣavyāghrau dṛśyete rāmalakṣmaṇau // //",
    "GE09ram_02su:ram_87.21a": "bharatasya vacaḥ śrutvā puruṣāḥ śastrapāṇayaḥ /",
    "GE09ram_02su:ram_87.21b": "viviśus tad vanaṃ śūrā dhūmaṃ ca dadṛśus tataḥ // //",
    "GE09ram_02su:ram_87.22a": "te samālokya dhūmāgram ūcur bharatam āgatāḥ /",
    "GE09ram_02su:ram_87.22b": "nāmanuṣye bhavaty agnir vyaktam atraiva rāghavau // //",
    "GE09ram_02su:ram_87.23a": "atha nātra naravyāghrau rājaputrau paraṃtapau /",
    "GE09ram_02su:ram_87.23b": "anye rāmopamāḥ santi vyaktam atra tapasvinaḥ // //",
    "GE09ram_02su:ram_87.24a": "tac chrutvā bharatas teṣāṃ vacanaṃ sādhusaṃmatam /",
    "GE09ram_02su:ram_87.24b": "sainyān uvāca sarvāṃs tān amitrabalamardanaḥ // //",
    "GE09ram_02su:ram_87.25a": "yattā bhavantas tiṣṭhantu neto gantavyam agrataḥ /",
    "GE09ram_02su:ram_87.25b": "aham eva gamiṣyāmi sumantro gurur eva ca // //",
    "GE09ram_02su:ram_87.26a": "evam uktās tataḥ sarve tatra tasthuḥ samantataḥ /",
    "GE09ram_02su:ram_87.26b": "bharato yatra dhūmāgraṃ tatra dṛṣṭiṃ samādadhāt // //",
    "GE09ram_02su:ram_87.26c": "vyavasthitā yā bharatena sā camūr nirīkṣamāṇāpi ca dhūmam agrataḥ /",
    "GE09ram_02su:ram_87.26d": "babhūva hṛṣṭā nacireṇa jānatī priyasya rāmasya samāgamaṃ tadā //",
    "GE09ram_02su:ram_88": "Rāmāyaṇa, Ayodhyākāṇḍa, 88",
    "GE09ram_02su:ram_88.1a": "dīrghakāloṣitas tasmin girau girivanapriyaḥ /",
    "GE09ram_02su:ram_88.1b": "vaidehyāḥ priyamākāṅkṣan svaṃ ca cittaṃ vilobhayan // //",
    "GE09ram_02su:ram_88.2a": "atha dāśarathiś citraṃ citrakūṭam adarśayat /",
    "GE09ram_02su:ram_88.2b": "bhāryām amarasaṃkāśaḥ śacīm iva puraṃdaraḥ // //",
    "GE09ram_02su:ram_88.3a": "na rājyād bhraṃśanaṃ bhadre na suhṛdbhir vinābhavaḥ /",
    "GE09ram_02su:ram_88.3b": "mano me bādhate dṛṣṭvā ramaṇīyam imaṃ girim // //",
    "GE09ram_02su:ram_88.4a": "paśyemam acalaṃ bhadre nānādvijagaṇāyutam /",
    "GE09ram_02su:ram_88.4b": "śikharaiḥ kham ivodviddhair dhātumadbhir vibhūṣitam // //",
    "GE09ram_02su:ram_88.5a": "kecid rajatasaṃkāśāḥ kecit kṣatajasaṃnibhāḥ /",
    "GE09ram_02su:ram_88.5b": "pītamāñjiṣṭhavarṇāś ca kecin maṇivaraprabhāḥ // //",
    "GE09ram_02su:ram_88.6a": "puṣpārkaketakābhāś ca kecij jyotīrasaprabhāḥ /",
    "GE09ram_02su:ram_88.6b": "virājante 'calendrasya deśā dhātuvibhūṣitāḥ // //",
    "GE09ram_02su:ram_88.7a": "nānāmṛgagaṇadvīpitarakṣvṛkṣagaṇair vṛtaḥ /",
    "GE09ram_02su:ram_88.7b": "aduṣṭair bhāty ayaṃ śailo bahupakṣisamākulaḥ // //",
    "GE09ram_02su:ram_88.8a": "āmrajambvasanair lodhraiḥ priyālaiḥ panasair dhavaiḥ /",
    "GE09ram_02su:ram_88.8b": "aṅkolair bhavyatiniśair bilvatindukaveṇubhiḥ // //",
    "GE09ram_02su:ram_88.9a": "kāśmaryariṣṭavaraṇair madhūkais tilakais tathā /",
    "GE09ram_02su:ram_88.9b": "badaryāmalakair nīpair vetradhanvanabījakaiḥ // //",
    "GE09ram_02su:ram_88.10a": "puṣpavadbhiḥ phalopetaiś chāyāvadbhir manoramaiḥ /",
    "GE09ram_02su:ram_88.10b": "evamādibhir ākīrṇaḥ śriyaṃ puṣyaty ayaṃ giriḥ // //",
    "GE09ram_02su:ram_88.11a": "śailaprastheṣu ramyeṣu paśyemān kāmaharṣaṇān /",
    "GE09ram_02su:ram_88.11b": "kiṃnarān dvaṃdvaśo bhadre ramamāṇān manasvinaḥ // //",
    "GE09ram_02su:ram_88.12a": "śākhāvasaktān khaḍgāṃś ca pravarāṇy ambarāṇi ca /",
    "GE09ram_02su:ram_88.12b": "paśya vidyādharastrīṇāṃ krīḍoddeśān manoramān // //",
    "GE09ram_02su:ram_88.13a": "jalaprapātair udbhedair nisyandaiś ca kvacit kvacit /",
    "GE09ram_02su:ram_88.13b": "sravadbhir bhāty ayaṃ śailaḥ sravan mada iva dvipaḥ // //",
    "GE09ram_02su:ram_88.14a": "guhāsamīraṇo gandhān nānāpuṣpabhavān vahan /",
    "GE09ram_02su:ram_88.14b": "ghrāṇatarpaṇam abhyetya kaṃ naraṃ na praharṣayet // //",
    "GE09ram_02su:ram_88.15a": "yadīha śarado 'nekās tvayā sārdham anindite /",
    "GE09ram_02su:ram_88.15b": "lakṣmaṇena ca vatsyāmi na māṃ śokaḥ pradhakṣyati // //",
    "GE09ram_02su:ram_88.16a": "bahupuṣpaphale ramye nānādvijagaṇāyute /",
    "GE09ram_02su:ram_88.16b": "vicitraśikhare hy asmin ratavān asmi bhāmini // //",
    "GE09ram_02su:ram_88.17a": "anena vanavāsena mayā prāptaṃ phaladvayam /",
    "GE09ram_02su:ram_88.17b": "pituś cānṛṇatā dharme bharatasya priyaṃ tathā // //",
    "GE09ram_02su:ram_88.18a": "vaidehi ramase kaccic citrakūṭe mayā saha /",
    "GE09ram_02su:ram_88.18b": "paśyantī vividhān bhāvān manovākkāyasaṃyatān // //",
    "GE09ram_02su:ram_88.19a": "idam evāmṛtaṃ prāhū rājñāṃ rājarṣayaḥ pare /",
    "GE09ram_02su:ram_88.19b": "vanavāsaṃ bhavārthāya pretya me prapitāmahāḥ // //",
    "GE09ram_02su:ram_88.20a": "śilāḥ śailasya śobhante viśālāḥ śataśo 'bhitaḥ /",
    "GE09ram_02su:ram_88.20b": "bahulā bahulair varṇair nīlapītasitāruṇaiḥ // //",
    "GE09ram_02su:ram_88.21a": "niśi bhānty acalendrasya hutāśanaśikhā iva /",
    "GE09ram_02su:ram_88.21b": "oṣadhyaḥ svaprabhā lakṣmyā bhrājamānāḥ sahasraśaḥ // //",
    "GE09ram_02su:ram_88.22a": "kecit kṣayanibhā deśāḥ kecid udyānasaṃnibhāḥ /",
    "GE09ram_02su:ram_88.22b": "kecid ekaśilā bhānti parvatasyāsya bhāmini // //",
    "GE09ram_02su:ram_88.23a": "bhittveva vasudhāṃ bhāti citrakūṭaḥ samutthitaḥ /",
    "GE09ram_02su:ram_88.23b": "citrakūṭasya kūṭo 'sau dṛśyate sarvataḥ śivaḥ // //",
    "GE09ram_02su:ram_88.24a": "kuṣṭhapuṃnāgatagarabhūrjapatrottarachadān /",
    "GE09ram_02su:ram_88.24b": "kāmināṃ svāstarān paśya kuśeśayadalāyutān // //",
    "GE09ram_02su:ram_88.25a": "mṛditāś cāpaviddhāś ca dṛśyante kamalasrajaḥ /",
    "GE09ram_02su:ram_88.25b": "kāmibhir vanite paśya phalāni vividhāni ca // //",
    "GE09ram_02su:ram_88.26a": "vasvaukasārāṃ nalinīm atyetīvottarān kurūn /",
    "GE09ram_02su:ram_88.26b": "parvataś citrakūṭo 'sau bahumūlaphalodakaḥ // //",
    "GE09ram_02su:ram_88.27a": "imaṃ tu kālaṃ vanite vijahrivāṃs tvayā ca sīte saha lakṣmaṇena ca /",
    "GE09ram_02su:ram_88.27b": "ratiṃ prapatsye kuladharmavardhinīṃ satāṃ pathi svair niyamaiḥ paraiḥ sthitaḥ // //",
    "GE09ram_02su:ram_89": "Rāmāyaṇa, Ayodhyākāṇḍa, 89",
    "GE09ram_02su:ram_89.1a": "atha śailād viniṣkramya maithilīṃ kosaleśvaraḥ /",
    "GE09ram_02su:ram_89.1b": "adarśayac chubhajalāṃ ramyāṃ mandākinīṃ nadīm // //",
    "GE09ram_02su:ram_89.2a": "abravīc ca varārohāṃ cārucandranibhānanām /",
    "GE09ram_02su:ram_89.2b": "videharājasya sutāṃ rāmo rājīvalocanaḥ // //",
    "GE09ram_02su:ram_89.3a": "vicitrapulināṃ ramyāṃ haṃsasārasasevitām /",
    "GE09ram_02su:ram_89.3b": "kusumair upasaṃpannāṃ paśya mandākinīṃ nadīm // //",
    "GE09ram_02su:ram_89.4a": "nānāvidhais tīraruhair vṛtāṃ puṣpaphaladrumaiḥ /",
    "GE09ram_02su:ram_89.4b": "rājantīṃ rājarājasya nalinīm iva sarvataḥ // //",
    "GE09ram_02su:ram_89.5a": "mṛgayūthanipītāni kaluṣāmbhāṃsi sāmpratam /",
    "GE09ram_02su:ram_89.5b": "tīrthāni ramaṇīyāni ratiṃ saṃjanayanti me // //",
    "GE09ram_02su:ram_89.6a": "jaṭājinadharāḥ kāle valkalottaravāsasaḥ /",
    "GE09ram_02su:ram_89.6b": "ṛṣayas tv avagāhante nadīṃ mandākinīṃ priye // //",
    "GE09ram_02su:ram_89.7a": "ādityam upatiṣṭhante niyamād ūrdhvabāhavaḥ /",
    "GE09ram_02su:ram_89.7b": "ete 'pare viśālākṣi munayaḥ saṃśitavratāḥ // //",
    "GE09ram_02su:ram_89.8a": "mārutoddhūtaśikharaiḥ pranṛtta iva parvataḥ /",
    "GE09ram_02su:ram_89.8b": "pādapaiḥ pattrapuṣpāṇi sṛjadbhir abhito nadīm // //",
    "GE09ram_02su:ram_89.9a": "kaccin maṇinikāśodāṃ kaccit pulinaśālinīm /",
    "GE09ram_02su:ram_89.9b": "kaccit siddhajanākīrṇāṃ paśya mandākinīṃ nadīm // //",
    "GE09ram_02su:ram_89.10a": "nirdhūtān vāyunā paśya vitatān puṣpasaṃcayān /",
    "GE09ram_02su:ram_89.10b": "poplūyamānān aparān paśya tvaṃ jalamadhyagān // //",
    "GE09ram_02su:ram_89.11a": "tāṃś cātivalguvacaso rathāṅgāhvayanā dvijāḥ /",
    "GE09ram_02su:ram_89.11b": "adhirohanti kalyāṇi niṣkūjantaḥ śubhā giraḥ // //",
    "GE09ram_02su:ram_89.12a": "darśanaṃ citrakūṭasya mandākinyāś ca śobhane /",
    "GE09ram_02su:ram_89.12b": "adhikaṃ puravāsāc ca manye ca tava darśanāt // //",
    "GE09ram_02su:ram_89.13a": "vidhūtakaluṣaiḥ siddhais tapodamaśamānvitaiḥ /",
    "GE09ram_02su:ram_89.13b": "nityavikṣobhitajalāṃ vigāhasva mayā saha // //",
    "GE09ram_02su:ram_89.14a": "sakhīvac ca vigāhasva sīte mandākinīm imām /",
    "GE09ram_02su:ram_89.14b": "kamalāny avamajjantī puṣkarāṇi ca bhāmini // //",
    "GE09ram_02su:ram_89.15a": "tvaṃ paurajanavad vyālān ayodhyām iva parvatam /",
    "GE09ram_02su:ram_89.15b": "manyasva vanite nityaṃ sarayūvad imāṃ nadīm // //",
    "GE09ram_02su:ram_89.16a": "lakṣmaṇaś caiva dharmātmā mannideśe vyavasthitaḥ /",
    "GE09ram_02su:ram_89.16b": "tvaṃ cānukūlā vaidehi prītiṃ janayatho mama // //",
    "GE09ram_02su:ram_89.17a": "upaspṛśaṃs triṣavaṇaṃ madhumūlaphalāśanaḥ /",
    "GE09ram_02su:ram_89.17b": "nāyodhyāyai na rājyāya spṛhaye 'dya tvayā saha // //",
    "GE09ram_02su:ram_89.18a": "imāṃ hi ramyāṃ gajayūthalolitāṃ nipītatoyāṃ gajasiṃhavānaraiḥ /",
    "GE09ram_02su:ram_89.18b": "supuṣpitaiḥ puṣpadharair alaṃkṛtāṃ na so 'sti yaḥ syān na gatakramaḥ sukhī // //",
    "GE09ram_02su:ram_89.18c": "itīva rāmo bahusaṃgataṃ vacaḥ priyāsahāyaḥ saritaṃ prati bruvan /",
    "GE09ram_02su:ram_89.18d": "cacāra ramyaṃ nayanāñjanaprabhaṃ sa citrakūṭaṃ raghuvaṃśavardhanaḥ //",
    "GE09ram_02su:ram_90": "Rāmāyaṇa, Ayodhyākāṇḍa, 90",
    "GE09ram_02su:ram_90.1a": "tathā tatrāsatas tasya bharatasyopayāyinaḥ /",
    "GE09ram_02su:ram_90.1b": "sainyareṇuś ca śabdaś ca prādurāstāṃ nabhaḥspṛśau // //",
    "GE09ram_02su:ram_90.2a": "etasminn antare trastāḥ śabdena mahatā tataḥ /",
    "GE09ram_02su:ram_90.2b": "arditā yūthapā mattāḥ sayūthā dudruvur diśaḥ // //",
    "GE09ram_02su:ram_90.3a": "sa taṃ sainyasamudbhūtaṃ śabdaṃ śuśrava rāghavaḥ /",
    "GE09ram_02su:ram_90.3b": "tāṃś ca vipradrutān sarvān yūthapān anvavaikṣata // //",
    "GE09ram_02su:ram_90.4a": "tāṃś ca vidravato dṛṣṭvā taṃ ca śrutvā sa niḥsvanam /",
    "GE09ram_02su:ram_90.4b": "uvāca rāmaḥ saumitriṃ lakṣmaṇaṃ dīptatejasam // //",
    "GE09ram_02su:ram_90.5a": "hanta lakṣmaṇa paśyeha sumitrā suprajās tvayā /",
    "GE09ram_02su:ram_90.5b": "bhīmastanitagambhīras tumulaḥ śrūyate svanaḥ // //",
    "GE09ram_02su:ram_90.5c": "rājā vā rājamātro vā mṛgayām aṭate vane /",
    "GE09ram_02su:ram_90.6a": "anyad vā śvāpadaṃ kiṃcit saumitre jñātum arhasi /",
    "GE09ram_02su:ram_90.6b": "sarvam etad yathātattvam acirāj jñātum arhasi // //",
    "GE09ram_02su:ram_90.7a": "sa lakṣmaṇaḥ saṃtvaritaḥ sālam āruhya puṣpitam /",
    "GE09ram_02su:ram_90.7b": "prekṣamāṇo diśaḥ sarvāḥ pūrvāṃ diśam avaikṣata // //",
    "GE09ram_02su:ram_90.8a": "udaṅmukhaḥ prekṣamāṇo dadarśa mahatīṃ camūm /",
    "GE09ram_02su:ram_90.8b": "rathāśvagajasambādhāṃ yattair yuktāṃ padātibhiḥ // //",
    "GE09ram_02su:ram_90.9a": "tām aśvagajasampūrṇāṃ rathadhvajavibhūṣitām /",
    "GE09ram_02su:ram_90.9b": "śaśaṃsa senāṃ rāmāya vacanaṃ cedam abravīt // //",
    "GE09ram_02su:ram_90.10a": "agniṃ saṃśamayatv āryaḥ sītā ca bhajatāṃ guhām /",
    "GE09ram_02su:ram_90.10b": "sajyaṃ kuruṣva cāpaṃ ca śarāṃś ca kavacaṃ tathā // //",
    "GE09ram_02su:ram_90.11a": "taṃ rāmaḥ puruṣavyāghro lakṣmaṇaṃ pratyuvāca ha /",
    "GE09ram_02su:ram_90.11b": "aṅgāvekṣasva saumitre kasyaitāṃ manyase camūm // //",
    "GE09ram_02su:ram_90.12a": "evam uktas tu rāmeṇa lakṣmaṇo vākyam abravīt /",
    "GE09ram_02su:ram_90.12b": "didhakṣann iva tāṃ senāṃ ruṣitaḥ pāvako yathā // //",
    "GE09ram_02su:ram_90.13a": "sampannaṃ rājyam icchaṃs tu vyaktaṃ prāpyābhiṣecanam /",
    "GE09ram_02su:ram_90.13b": "āvāṃ hantuṃ samabhyeti kaikeyyā bharataḥ sutaḥ // //",
    "GE09ram_02su:ram_90.14a": "eṣa vai sumahāñ śrīmān viṭapī saṃprakāśate /",
    "GE09ram_02su:ram_90.14b": "virājaty udgataskandhaḥ kovidāradhvajo rathe // //",
    "GE09ram_02su:ram_90.15a": "bhajanty ete yathākāmam aśvān āruhya śīghragān /",
    "GE09ram_02su:ram_90.15b": "ete bhrājanti saṃhṛṣṭā gajān āruhya sādinaḥ // //",
    "GE09ram_02su:ram_90.16a": "gṛhītadhanuṣau cāvāṃ giriṃ vīra śrayāvahe /",
    "GE09ram_02su:ram_90.16b": "api nau vaśam āgacchet kovidāradhvajo raṇe // //",
    "GE09ram_02su:ram_90.17a": "api drakṣyāmi bharataṃ yatkṛte vyasanaṃ mahat /",
    "GE09ram_02su:ram_90.17b": "tvayā rāghava samprāptaṃ sītayā ca mayā tathā // //",
    "GE09ram_02su:ram_90.18a": "yannimittaṃ bhavān rājyāc cyuto rāghava śāśvatāt /",
    "GE09ram_02su:ram_90.18b": "samprāpto 'yam arir vīra bharato vadhya eva me // //",
    "GE09ram_02su:ram_90.18c": "bharatasya vadhe doṣaṃ nāhaṃ paśyāmi rāghava /",
    "GE09ram_02su:ram_90.19a": "pūrvāpakāriṇāṃ tyāge na hy adharmo vidhīyate /",
    "GE09ram_02su:ram_90.19b": "etasmin nihate kṛtsnām anuśādhi vasuṃdharām // //",
    "GE09ram_02su:ram_90.20a": "adya putraṃ hataṃ saṃkhye kaikeyī rājyakāmukā /",
    "GE09ram_02su:ram_90.20b": "mayā paśyet suduḥkhārtā hastibhagnam iva drumam // //",
    "GE09ram_02su:ram_90.21a": "kaikeyīṃ ca vadhiṣyāmi sānubandhāṃ sabāndhavām /",
    "GE09ram_02su:ram_90.21b": "kaluṣeṇādya mahatā medinī parimucyatām // //",
    "GE09ram_02su:ram_90.22a": "adyemaṃ saṃyataṃ krodham asatkāraṃ ca mānada /",
    "GE09ram_02su:ram_90.22b": "mokṣyāmi śatrusainyeṣu kakṣeṣv iva hutāśanam // //",
    "GE09ram_02su:ram_90.23a": "adyaitac citrakūṭasya kānanaṃ niśitaiḥ śaraiḥ /",
    "GE09ram_02su:ram_90.23b": "bhindañ śatruśarīrāṇi kariṣye śoṇitokṣitam // //",
    "GE09ram_02su:ram_90.24a": "śarair nirbhinnahṛdayān kuñjarāṃs turagāṃs tathā /",
    "GE09ram_02su:ram_90.24b": "śvāpadāḥ parikarṣantu narāṃś ca nihatān mayā // //",
    "GE09ram_02su:ram_90.25a": "śarāṇāṃ dhanuṣaś cāham anṛṇo 'smi mahāvane /",
    "GE09ram_02su:ram_90.25b": "sasainyaṃ bharataṃ hatvā bhaviṣyāmi na saṃśayaḥ // //",
    "GE09ram_02su:ram_91": "Rāmāyaṇa, Ayodhyākāṇḍa, 91",
    "GE09ram_02su:ram_91.1a": "susaṃrabdhaṃ tu saumitriṃ lakṣmaṇaṃ krodhamūrchitam /",
    "GE09ram_02su:ram_91.1b": "rāmas tu parisāntvyātha vacanaṃ cedam abravīt // //",
    "GE09ram_02su:ram_91.2a": "kim atra dhanuṣā kāryam asinā vā sacarmaṇā /",
    "GE09ram_02su:ram_91.2b": "maheṣvāse mahāprājñe bharate svayam āgate // //",
    "GE09ram_02su:ram_91.3a": "prāptakālaṃ yad eṣo 'smān bharato draṣṭum icchati /",
    "GE09ram_02su:ram_91.3b": "asmāsu manasāpy eṣa nāhitaṃ kiṃcid ācaret // //",
    "GE09ram_02su:ram_91.4a": "vipriyaṃ kṛtapūrvaṃ te bharatena kadā na kim /",
    "GE09ram_02su:ram_91.4b": "īdṛśaṃ vā bhayaṃ te 'dya bharataṃ yo 'tra śaṅkase // //",
    "GE09ram_02su:ram_91.5a": "na hi te niṣṭhuraṃ vācyo bharato nāpriyaṃ vacaḥ /",
    "GE09ram_02su:ram_91.5b": "ahaṃ hy apriyam uktaḥ syāṃ bharatasyāpriye kṛte // //",
    "GE09ram_02su:ram_91.6a": "kathaṃ nu putrāḥ pitaraṃ hanyuḥ kasyāṃcid āpadi /",
    "GE09ram_02su:ram_91.6b": "bhrātā vā bhrātaraṃ hanyāt saumitre prāṇam ātmanaḥ // //",
    "GE09ram_02su:ram_91.7a": "yadi rājyasya hetos tvam imāṃ vācaṃ prabhāṣase /",
    "GE09ram_02su:ram_91.7b": "vakṣyāmi bharataṃ dṛṣṭvā rājyam asmai pradīyatām // //",
    "GE09ram_02su:ram_91.8a": "ucyamāno hi bharato mayā lakṣmaṇa tattvataḥ /",
    "GE09ram_02su:ram_91.8b": "rājyam asmai prayaccheti bāḍham ity eva vakṣyati // //",
    "GE09ram_02su:ram_91.9a": "tathokto dharmaśīlena bhrātrā tasya hite rataḥ /",
    "GE09ram_02su:ram_91.9b": "lakṣmaṇaḥ praviveśeva svāni gātrāṇi lajjayā // //",
    "GE09ram_02su:ram_91.10a": "vrīḍitaṃ lakṣmaṇaṃ dṛṣṭvā rāghavaḥ pratyuvāca ha /",
    "GE09ram_02su:ram_91.10b": "eṣa manye mahābāhur ihāsmān draṣṭum āgataḥ // //",
    "GE09ram_02su:ram_91.11a": "vanavāsam anudhyāya gṛhāya pratineṣyati /",
    "GE09ram_02su:ram_91.11b": "imāṃ vāpy eṣa vaidehīm atyantasukhasevinīm // //",
    "GE09ram_02su:ram_91.12a": "etau tau saṃprakāśete gotravantau manoramau /",
    "GE09ram_02su:ram_91.12b": "vāyuvegasamau vīra javanau turagottamau // //",
    "GE09ram_02su:ram_91.13a": "sa eṣa sumahākāyaḥ kampate vāhinīmukhe /",
    "GE09ram_02su:ram_91.13b": "nāgaḥ śatruṃjayo nāma vṛddhas tātasya dhīmataḥ // //",
    "GE09ram_02su:ram_91.14a": "avatīrya tu sālāgrāt tasmāt sa samitiṃjayaḥ /",
    "GE09ram_02su:ram_91.14b": "lakṣmaṇaḥ prāñjalir bhūtvā tasthau rāmasya pārśvataḥ // //",
    "GE09ram_02su:ram_91.15a": "bharatenātha saṃdiṣṭā sammardo na bhaved iti /",
    "GE09ram_02su:ram_91.15b": "samantāt tasya śailasya senāvāsam akalpayat // //",
    "GE09ram_02su:ram_91.16a": "adhyardham ikṣvākucamūr yojanaṃ parvatasya sā /",
    "GE09ram_02su:ram_91.16b": "pārśve nyaviśad āvṛtya gajavājirathākulā // //",
    "GE09ram_02su:ram_91.17a": "sā citrakūṭe bharatena senā dharmaṃ puraskṛtya vidhūya darpam /",
    "GE09ram_02su:ram_91.17b": "prasādanārthaṃ raghunandanasya virocate nītimatā praṇītā // //",
    "GE09ram_02su:ram_92": "Rāmāyaṇa, Ayodhyākāṇḍa, 92",
    "GE09ram_02su:ram_92.1a": "niveśya senāṃ tu vibhuḥ padbhyāṃ pādavatāṃ varaḥ /",
    "GE09ram_02su:ram_92.1b": "abhigantuṃ sa kākutstham iyeṣa guruvartakam // //",
    "GE09ram_02su:ram_92.2a": "niviṣṭamātre sainye tu yathoddeśaṃ vinītavat /",
    "GE09ram_02su:ram_92.2b": "bharato bhrātaraṃ vākyaṃ śatrughnam idam abravīt // //",
    "GE09ram_02su:ram_92.3a": "kṣipraṃ vanam idaṃ saumya narasaṃghaiḥ samantataḥ /",
    "GE09ram_02su:ram_92.3b": "lubdhaiś ca sahitair ebhis tvam anveṣitum arhasi // //",
    "GE09ram_02su:ram_92.4a": "yāvan na rāmaṃ drakṣyāmi lakṣmaṇaṃ vā mahābalam /",
    "GE09ram_02su:ram_92.4b": "vaidehīṃ vā mahābhāgāṃ na me śāntir bhaviṣyati // //",
    "GE09ram_02su:ram_92.5a": "yāvan na candrasaṃkāśaṃ drakṣyāmi śubham ānanam /",
    "GE09ram_02su:ram_92.5b": "bhrātuḥ padmapalāśākṣaṃ na me śāntir bhaviṣyati // //",
    "GE09ram_02su:ram_92.6a": "yāvan na caraṇau bhrātuḥ pārthivavyañjanānvitau /",
    "GE09ram_02su:ram_92.6b": "śirasā dhārayiṣyāmi na me śāntir bhaviṣyati // //",
    "GE09ram_02su:ram_92.7a": "yāvan na rājye rājyārhaḥ pitṛpaitāmahe sthitaḥ /",
    "GE09ram_02su:ram_92.7b": "abhiṣekajalaklinno na me śāntir bhaviṣyati // //",
    "GE09ram_02su:ram_92.8a": "kṛtakṛtyā mahābhāgā vaidehī janakātmajā /",
    "GE09ram_02su:ram_92.8b": "bhartāraṃ sāgarāntāyāḥ pṛthivyā yānugacchati // //",
    "GE09ram_02su:ram_92.9a": "subhagaś citrakūṭo 'sau girirājopamo giriḥ /",
    "GE09ram_02su:ram_92.9b": "yasmin vasati kākutsthaḥ kubera iva nandane // //",
    "GE09ram_02su:ram_92.10a": "kṛtakāryam idaṃ durgaṃ vanaṃ vyālaniṣevitam /",
    "GE09ram_02su:ram_92.10b": "yad adhyāste mahātejā rāmaḥ śastrabhṛtāṃ varaḥ // //",
    "GE09ram_02su:ram_92.11a": "evam uktvā mahātejā bharataḥ puruṣarṣabhaḥ /",
    "GE09ram_02su:ram_92.11b": "padbhyām eva mahātejāḥ praviveśa mahad vanam // //",
    "GE09ram_02su:ram_92.12a": "sa tāni drumajālāni jātāni girisānuṣu /",
    "GE09ram_02su:ram_92.12b": "puṣpitāgrāṇi madhyena jagāma vadatāṃ varaḥ // //",
    "GE09ram_02su:ram_92.13a": "sa gireś citrakūṭasya sālam āsādya puṣpitam /",
    "GE09ram_02su:ram_92.13b": "rāmāśramagatasyāgner dadarśa dhvajam ucchritam // //",
    "GE09ram_02su:ram_92.14a": "taṃ dṛṣṭvā bharataḥ śrīmān mumoda sahabāndhavaḥ /",
    "GE09ram_02su:ram_92.14b": "atra rāma iti jñātvā gataḥ pāram ivāmbhasaḥ // //",
    "GE09ram_02su:ram_92.14c": "sa citrakūṭe tu girau niśāmya rāmāśramaṃ puṇyajanopapannam /",
    "GE09ram_02su:ram_92.14d": "guhena sārdhaṃ tvarito jagāma punar niveśyaiva camūṃ mahātmā //",
    "GE09ram_02su:ram_93": "Rāmāyaṇa, Ayodhyākāṇḍa, 93",
    "GE09ram_02su:ram_93.1a": "niviṣṭāyāṃ tu senāyām utsuko bharatas tadā /",
    "GE09ram_02su:ram_93.1b": "jagāma bhrātaraṃ draṣṭuṃ śatrughnam anudarśayan // //",
    "GE09ram_02su:ram_93.2a": "ṛṣiṃ vasiṣṭhaṃ saṃdiśya mātḥn me śīghram ānaya /",
    "GE09ram_02su:ram_93.2b": "iti tvaritam agre sa jagāma guruvatsalaḥ // //",
    "GE09ram_02su:ram_93.3a": "sumantras tv api śatrughnam adūrād anvapadyata /",
    "GE09ram_02su:ram_93.3b": "rāmadarśanajas tarṣo bharatasyeva tasya ca // //",
    "GE09ram_02su:ram_93.4a": "gacchann evātha bharatas tāpasālayasaṃsthitām /",
    "GE09ram_02su:ram_93.4b": "bhrātuḥ parṇakuṭīṃ śrīmān uṭajaṃ ca dadarśa ha // //",
    "GE09ram_02su:ram_93.5a": "śālāyās tv agratas tasyā dadarśa bharatas tadā /",
    "GE09ram_02su:ram_93.5b": "kāṣṭhāni cāvabhagnāni puṣpāṇy avacitāni ca // //",
    "GE09ram_02su:ram_93.6a": "dadarśa ca vane tasmin mahataḥ saṃcayān kṛtān /",
    "GE09ram_02su:ram_93.6b": "mṛgāṇāṃ mahiṣāṇāṃ ca karīṣaiḥ śītakāraṇāt // //",
    "GE09ram_02su:ram_93.7a": "gacchan eva mahābāhur dyutimān bharatas tadā /",
    "GE09ram_02su:ram_93.7b": "śatrughnaṃ cābravīd dhṛṣṭas tān amātyāṃś ca sarvaśaḥ // //",
    "GE09ram_02su:ram_93.8a": "manye prāptāḥ sma taṃ deśaṃ bharadvājo yam abravīt /",
    "GE09ram_02su:ram_93.8b": "nātidūre hi manye 'haṃ nadīṃ mandākinīm itaḥ // //",
    "GE09ram_02su:ram_93.9a": "uccair baddhāni cīrāṇi lakṣmaṇena bhaved ayam /",
    "GE09ram_02su:ram_93.9b": "abhijñānakṛtaḥ panthā vikāle gantum icchatā // //",
    "GE09ram_02su:ram_93.10a": "idaṃ codāttadantānāṃ kuñjarāṇāṃ tarasvinām /",
    "GE09ram_02su:ram_93.10b": "śailapārśve parikrāntam anyonyam abhigarjatām // //",
    "GE09ram_02su:ram_93.11a": "yam evādhātum icchanti tāpasāḥ satataṃ vane /",
    "GE09ram_02su:ram_93.11b": "tasyāsau dṛśyate dhūmaḥ saṃkulaḥ kṛṣṇavartmanaḥ // //",
    "GE09ram_02su:ram_93.12a": "atrāhaṃ puruṣavyāghraṃ gurusatkārakāriṇam /",
    "GE09ram_02su:ram_93.12b": "āryaṃ drakṣyāmi saṃhṛṣṭo maharṣim iva rāghavam // //",
    "GE09ram_02su:ram_93.13a": "atha gatvā muhūrtaṃ tu citrakūṭaṃ sa rāghavaḥ /",
    "GE09ram_02su:ram_93.13b": "mandākinīm anuprāptas taṃ janaṃ cedam abravīt // //",
    "GE09ram_02su:ram_93.14a": "jagatyāṃ puruṣavyāghra āste vīrāsane rataḥ /",
    "GE09ram_02su:ram_93.14b": "janendro nirjanaṃ prāpya dhin me janma sajīvitam // //",
    "GE09ram_02su:ram_93.15a": "matkṛte vyasanaṃ prāpto lokanātho mahādyutiḥ /",
    "GE09ram_02su:ram_93.15b": "sarvān kāmān parityajya vane vasati rāghavaḥ // //",
    "GE09ram_02su:ram_93.16a": "iti lokasamākruṣṭaḥ pādeṣv adya prasādayan /",
    "GE09ram_02su:ram_93.16b": "rāmasya nipatiṣyāmi sītāyāś ca punaḥ punaḥ // //",
    "GE09ram_02su:ram_93.17a": "evaṃ sa vilapaṃs tasmin vane daśarathātmajaḥ /",
    "GE09ram_02su:ram_93.17b": "dadarśa mahatīṃ puṇyāṃ parṇaśālāṃ manoramām // //",
    "GE09ram_02su:ram_93.18a": "sālatālāśvakarṇānāṃ parṇair bahubhir āvṛtām /",
    "GE09ram_02su:ram_93.18b": "viśālāṃ mṛdubhis tīrṇāṃ kuśair vedim ivādhvare // //",
    "GE09ram_02su:ram_93.19a": "śakrāyudhanikāśaiś ca kārmukair bhārasādhanaiḥ /",
    "GE09ram_02su:ram_93.19b": "rukmapṛṣṭhair mahāsāraiḥ śobhitāṃ śatrubādhakaiḥ // //",
    "GE09ram_02su:ram_93.20a": "arkaraśmipratīkāśair ghorais tūṇīgataiḥ śaraiḥ /",
    "GE09ram_02su:ram_93.20b": "śobhitāṃ dīptavadanaiḥ sarpair bhogavatīm iva // //",
    "GE09ram_02su:ram_93.21a": "mahārajatavāsobhyām asibhyāṃ ca virājitām /",
    "GE09ram_02su:ram_93.21b": "rukmabinduvicitrābhyāṃ carmabhyāṃ cāpi śobhitām // //",
    "GE09ram_02su:ram_93.22a": "godhāṅgulitrair āsaktaiś citraiḥ kāñcanabhūṣitaiḥ /",
    "GE09ram_02su:ram_93.22b": "arisaṃghair anādhṛṣyāṃ mṛgaiḥ siṃhaguhām iva // //",
    "GE09ram_02su:ram_93.23a": "prāgudaksravaṇāṃ vediṃ viśālāṃ dīptapāvakām /",
    "GE09ram_02su:ram_93.23b": "dadarśa bharatas tatra puṇyāṃ rāmaniveśane // //",
    "GE09ram_02su:ram_93.24a": "nirīkṣya sa muhūrtaṃ tu dadarśa bharato gurum /",
    "GE09ram_02su:ram_93.24b": "uṭaje rāmam āsīnaṃ jaṭāmaṇḍaladhāriṇam // //",
    "GE09ram_02su:ram_93.25a": "taṃ tu kṛṣṇājinadharaṃ cīravalkalavāsasam /",
    "GE09ram_02su:ram_93.25b": "dadarśa rāmam āsīnam abhitaḥ pāvakopamam // //",
    "GE09ram_02su:ram_93.26a": "siṃhaskandhaṃ mahābāhuṃ puṇḍarīkanibhekṣaṇam /",
    "GE09ram_02su:ram_93.26b": "pṛthivyāḥ sagarāntāyā bhartāraṃ dharmacāriṇam // //",
    "GE09ram_02su:ram_93.27a": "upaviṣṭaṃ mahābāhuṃ brahmāṇam iva śāśvatam /",
    "GE09ram_02su:ram_93.27b": "sthaṇḍile darbhasaṃstīrṇe sītayā lakṣmaṇena ca // //",
    "GE09ram_02su:ram_93.28a": "taṃ dṛṣṭvā bharataḥ śrīmān duḥkhamohapariplutaḥ /",
    "GE09ram_02su:ram_93.28b": "abhyadhāvata dharmātmā bharataḥ kaikayīsutaḥ // //",
    "GE09ram_02su:ram_93.29a": "dṛṣṭvā ca vilalāpārto bāṣpasaṃdigdhayā girā /",
    "GE09ram_02su:ram_93.29b": "aśaknuvan dhārayituṃ dhairyād vacanam abravīt // //",
    "GE09ram_02su:ram_93.30a": "yaḥ saṃsadi prakṛtibhir bhaved yukta upāsitum /",
    "GE09ram_02su:ram_93.30b": "vanyair mṛgair upāsīnaḥ so 'yam āste mamāgrajaḥ // //",
    "GE09ram_02su:ram_93.31a": "vāsobhir bahusāhasrair yo mahātmā purocitaḥ /",
    "GE09ram_02su:ram_93.31b": "mṛgājine so 'yam iha pravaste dharmam ācaran // //",
    "GE09ram_02su:ram_93.32a": "adhārayad yo vividhāś citrāḥ sumanasas tadā /",
    "GE09ram_02su:ram_93.32b": "so 'yaṃ jaṭābhāram imaṃ sahate rāghavaḥ katham // //",
    "GE09ram_02su:ram_93.33a": "yasya yajñair yathādiṣṭair yukto dharmasya saṃcayaḥ /",
    "GE09ram_02su:ram_93.33b": "śarīrakleśasambhūtaṃ sa dharmaṃ parimārgate // //",
    "GE09ram_02su:ram_93.34a": "candanena mahārheṇa yasyāṅgam upasevitam /",
    "GE09ram_02su:ram_93.34b": "malena tasyāṅgam idaṃ katham āryasya sevyate // //",
    "GE09ram_02su:ram_93.35a": "mannimittam idaṃ duḥkhaṃ prāpto rāmaḥ sukhocitaḥ /",
    "GE09ram_02su:ram_93.35b": "dhig jīvitaṃ nṛśaṃsasya mama lokavigarhitam // //",
    "GE09ram_02su:ram_93.36a": "ity evaṃ vilapan dīnaḥ prasvinnamukhapaṅkajaḥ /",
    "GE09ram_02su:ram_93.36b": "pādāv aprāpya rāmasya papāta bharato rudan // //",
    "GE09ram_02su:ram_93.37a": "duḥkhābhitapto bharato rājaputro mahābalaḥ /",
    "GE09ram_02su:ram_93.37b": "uktvāryeti sakṛd dīnaṃ punar novāca kiṃcana // //",
    "GE09ram_02su:ram_93.38a": "bāṣpāpihitakaṇṭhaś ca prekṣya rāmaṃ yaśasvinam /",
    "GE09ram_02su:ram_93.38b": "āryety evābhisaṃkruśya vyāhartuṃ nāśakat tataḥ // //",
    "GE09ram_02su:ram_93.39a": "śatrughnaś cāpi rāmasya vavande caraṇau rudan /",
    "GE09ram_02su:ram_93.39b": "tāv ubhau sa samāliṅgya rāmo 'py aśrūṇy avartayat // //",
    "GE09ram_02su:ram_93.39c": "tataḥ sumantreṇa guhena caiva samīyatū rājasutāv araṇye /",
    "GE09ram_02su:ram_93.39d": "divākaraś caiva niśākaraś ca yathāmbare śukrabṛhaspatibhyām //",
    "GE09ram_02su:ram_93.39e": "tān pārthivān vāraṇayūthapābhān samāgatāṃs tatra mahaty araṇye /",
    "GE09ram_02su:ram_93.39f": "vanaukasas te 'pi samīkṣya sarve 'py aśrūṇy amuñcan pravihāya harṣam //",
    "GE09ram_02su:ram_94": "Rāmāyaṇa, Ayodhyākāṇḍa, 94",
    "GE09ram_02su:ram_94.1a": "āghrāya rāmas taṃ mūrdhni pariṣvajya ca rāghavaḥ /",
    "GE09ram_02su:ram_94.1b": "aṅke bharatam āropya paryapṛcchat samāhitaḥ // //",
    "GE09ram_02su:ram_94.2a": "kva nu te 'bhūt pitā tāta yad araṇyaṃ tvam āgataḥ /",
    "GE09ram_02su:ram_94.2b": "na hi tvaṃ jīvatas tasya vanam āgantum arhasi // //",
    "GE09ram_02su:ram_94.3a": "cirasya bata paśyāmi dūrād bharatam āgatam /",
    "GE09ram_02su:ram_94.3b": "duṣpratīkam araṇye 'smin kiṃ tāta vanam āgataḥ // //",
    "GE09ram_02su:ram_94.4a": "kaccid daśaratho rājā kuśalī satyasaṃgaraḥ /",
    "GE09ram_02su:ram_94.4b": "rājasūyāśvamedhānām āhartā dharmaniścayaḥ // //",
    "GE09ram_02su:ram_94.5a": "sa kaccid brāhmaṇo vidvān dharmanityo mahādyutiḥ /",
    "GE09ram_02su:ram_94.5b": "ikṣvākūṇām upādhyāyo yathāvat tāta pūjyate // //",
    "GE09ram_02su:ram_94.6a": "tāta kaccic ca kausalyā sumitrā ca prajāvatī /",
    "GE09ram_02su:ram_94.6b": "sukhinī kaccid āryā ca devī nandati kaikayī // //",
    "GE09ram_02su:ram_94.7a": "kaccid vinayasampannaḥ kulaputro bahuśrutaḥ /",
    "GE09ram_02su:ram_94.7b": "anasūyur anudraṣṭā satkṛtas te purohitaḥ // //",
    "GE09ram_02su:ram_94.8a": "kaccid agniṣu te yukto vidhijño matimān ṛjuḥ /",
    "GE09ram_02su:ram_94.8b": "hutaṃ ca hoṣyamāṇaṃ ca kāle vedayate sadā // //",
    "GE09ram_02su:ram_94.9a": "iṣvastravarasampannam arthaśāstraviśāradam /",
    "GE09ram_02su:ram_94.9b": "sudhanvānam upādhyāyaṃ kaccit tvaṃ tāta manyase // //",
    "GE09ram_02su:ram_94.10a": "kaccid ātmasamāḥ śūrāḥ śrutavanto jitendriyāḥ /",
    "GE09ram_02su:ram_94.10b": "kulīnāś ceṅgitajñāś ca kṛtās te tāta mantriṇaḥ // //",
    "GE09ram_02su:ram_94.11a": "mantro vijayamūlaṃ hi rājñāṃ bhavati rāghava /",
    "GE09ram_02su:ram_94.11b": "susaṃvṛto mantradharair amātyaiḥ śāstrakovidaiḥ // //",
    "GE09ram_02su:ram_94.12a": "kaccin nidrāvaśaṃ naiṣi kaccit kāle vibudhyase /",
    "GE09ram_02su:ram_94.12b": "kaccic cāpararātriṣu cintayasy arthanaipuṇam // //",
    "GE09ram_02su:ram_94.13a": "kaccin mantrayase naikaḥ kaccin na bahubhiḥ saha /",
    "GE09ram_02su:ram_94.13b": "kaccit te mantrito mantro rāṣṭraṃ na paridhāvati // //",
    "GE09ram_02su:ram_94.14a": "kaccid arthaṃ viniścitya laghumūlaṃ mahodayam /",
    "GE09ram_02su:ram_94.14b": "kṣipram ārabhase kartuṃ na dīrghayasi rāghava // //",
    "GE09ram_02su:ram_94.15a": "kaccit tu sukṛtāny eva kṛtarūpāṇi vā punaḥ /",
    "GE09ram_02su:ram_94.15b": "vidus te sarvakāryāṇi na kartavyāni pārthivāḥ // //",
    "GE09ram_02su:ram_94.16a": "kaccin na tarkair yuktvā vā ye cāpy aparikīrtitāḥ /",
    "GE09ram_02su:ram_94.16b": "tvayā vā tava vāmātyair budhyate tāta mantritam // //",
    "GE09ram_02su:ram_94.17a": "kaccit sahasrān mūrkhāṇām ekam icchasi paṇḍitam /",
    "GE09ram_02su:ram_94.17b": "paṇḍito hy arthakṛcchreṣu kuryān niḥśreyasaṃ mahat // //",
    "GE09ram_02su:ram_94.18a": "sahasrāṇy api mūrkhāṇāṃ yady upāste mahīpatiḥ /",
    "GE09ram_02su:ram_94.18b": "atha vāpy ayutāny eva nāsti teṣu sahāyatā // //",
    "GE09ram_02su:ram_94.19a": "eko 'py amātyo medhāvī śūro dakṣo vicakṣaṇaḥ /",
    "GE09ram_02su:ram_94.19b": "rājānaṃ rājamātraṃ vā prāpayen mahatīṃ śriyam // //",
    "GE09ram_02su:ram_94.20a": "kaccin mukhyā mahatsv eva madhyameṣu ca madhyamāḥ /",
    "GE09ram_02su:ram_94.20b": "jaghanyāś ca jaghanyeṣu bhṛtyāḥ karmasu yojitāḥ // //",
    "GE09ram_02su:ram_94.21a": "amātyān upadhātītān pitṛpaitāmahāñ śucīn /",
    "GE09ram_02su:ram_94.21b": "śreṣṭhāñ śreṣṭheṣu kaccit tvaṃ niyojayasi karmasu // //",
    "GE09ram_02su:ram_94.22a": "kaccit tvāṃ nāvajānanti yājakāḥ patitaṃ yathā /",
    "GE09ram_02su:ram_94.22b": "ugrapratigrahītāraṃ kāmayānam iva striyaḥ // //",
    "GE09ram_02su:ram_94.23a": "upāyakuśalaṃ vaidyaṃ bhṛtyasaṃdūṣaṇe ratam /",
    "GE09ram_02su:ram_94.23b": "śūram aiśvaryakāmaṃ ca yo na hanti sa vadhyate // //",
    "GE09ram_02su:ram_94.24a": "kaccid dhṛṣṭaś ca śūraś ca dhṛtimān matimāñ śuciḥ /",
    "GE09ram_02su:ram_94.24b": "kulīnaś cānuraktaś ca dakṣaḥ senāpatiḥ kṛtaḥ // //",
    "GE09ram_02su:ram_94.25a": "balavantaś ca kaccit te mukhyā yuddhaviśāradāḥ /",
    "GE09ram_02su:ram_94.25b": "dṛṣṭāpadānā vikrāntās tvayā satkṛtya mānitāḥ // //",
    "GE09ram_02su:ram_94.26a": "kaccid balasya bhaktaṃ ca vetanaṃ ca yathocitam /",
    "GE09ram_02su:ram_94.26b": "samprāptakālaṃ dātavyaṃ dadāsi na vilambase // //",
    "GE09ram_02su:ram_94.27a": "kālātikramaṇe hy eva bhaktavetanayor bhṛtāḥ /",
    "GE09ram_02su:ram_94.27b": "bhartuḥ kupyanti duṣyanti so 'narthaḥ sumahān smṛtaḥ // //",
    "GE09ram_02su:ram_94.28a": "kaccit sarve 'nuraktās tvāṃ kulaputrāḥ pradhānataḥ /",
    "GE09ram_02su:ram_94.28b": "kaccit prāṇāṃs tavārtheṣu saṃtyajanti samāhitāḥ // //",
    "GE09ram_02su:ram_94.29a": "kaccij jānapado vidvān dakṣiṇaḥ pratibhānavān /",
    "GE09ram_02su:ram_94.29b": "yathoktavādī dūtas te kṛto bharata paṇḍitaḥ // //",
    "GE09ram_02su:ram_94.30a": "kaccid aṣṭādaśāny eṣu svapakṣe daśa pañca ca /",
    "GE09ram_02su:ram_94.30b": "tribhis tribhir avijñātair vetsi tīrthāni cārakaiḥ // //",
    "GE09ram_02su:ram_94.31a": "kaccid vyapāstān ahitān pratiyātāṃś ca sarvadā /",
    "GE09ram_02su:ram_94.31b": "durbalān anavajñāya vartase ripusūdana // //",
    "GE09ram_02su:ram_94.32a": "kaccin na lokāyatikān brāhmaṇāṃs tāta sevase /",
    "GE09ram_02su:ram_94.32b": "anarthakuśalā hy ete bālāḥ paṇḍitamāninaḥ // //",
    "GE09ram_02su:ram_94.33a": "dharmaśāstreṣu mukhyeṣu vidyamāneṣu durbudhāḥ /",
    "GE09ram_02su:ram_94.33b": "buddhimān vīkṣikīṃ prāpya nirarthaṃ pravadanti te // //",
    "GE09ram_02su:ram_94.34a": "vīrair adhyuṣitāṃ pūrvam asmākaṃ tāta pūrvakaiḥ /",
    "GE09ram_02su:ram_94.34b": "satyanāmāṃ dṛḍhadvārāṃ hastyaśvarathasaṃkulām // //",
    "GE09ram_02su:ram_94.35a": "brāhmaṇaiḥ kṣatriyair vaiśyaiḥ svakarmanirataiḥ sadā /",
    "GE09ram_02su:ram_94.35b": "jitendriyair mahotsāhair vṛtām āryaiḥ sahasraśaḥ // //",
    "GE09ram_02su:ram_94.36a": "prāsādair vividhākārair vṛtāṃ vaidyajanākulām /",
    "GE09ram_02su:ram_94.36b": "kaccit samuditāṃ sphītām ayodhyāṃ parirakṣasi // //",
    "GE09ram_02su:ram_94.37a": "kaccic caityaśatair juṣṭaḥ suniviṣṭajanākulaḥ /",
    "GE09ram_02su:ram_94.37b": "devasthānaiḥ prapābhiś ca taḍāgaiś copaśobhitaḥ // //",
    "GE09ram_02su:ram_94.38a": "prahṛṣṭanaranārīkaḥ samājotsavaśobhitaḥ /",
    "GE09ram_02su:ram_94.38b": "sukṛṣṭasīmā paśumān hiṃsābhir parivarjitaḥ // //",
    "GE09ram_02su:ram_94.39a": "adevamātṛko ramyaḥ śvāpadaiḥ parivarjitaḥ /",
    "GE09ram_02su:ram_94.39b": "kaccij janapadaḥ sphītaḥ sukhaṃ vasati rāghava // //",
    "GE09ram_02su:ram_94.40a": "kaccit te dayitāḥ sarve kṛṣigorakṣajīvinaḥ /",
    "GE09ram_02su:ram_94.40b": "vārttāyāṃ saṃśritas tāta loko hi sukham edhate // //",
    "GE09ram_02su:ram_94.41a": "teṣāṃ guptiparīhāraiḥ kaccit te bharaṇaṃ kṛtam /",
    "GE09ram_02su:ram_94.41b": "rakṣyā hi rājñā dharmeṇa sarve viṣayavāsinaḥ // //",
    "GE09ram_02su:ram_94.42a": "kaccit striyaḥ sāntvayasi kaccit tāś ca surakṣitāḥ /",
    "GE09ram_02su:ram_94.42b": "kaccin na śraddadhāsyāsāṃ kaccid guhyaṃ na bhāṣase // //",
    "GE09ram_02su:ram_94.42c": "kaccin nāgavanaṃ guptaṃ kuñjarāṇāṃ ca tṛpyasi /",
    "GE09ram_02su:ram_94.43a": "kaccid darśayase nityaṃ manuṣyāṇāṃ vibhūṣitam /",
    "GE09ram_02su:ram_94.43b": "utthāyotthāya pūrvāhṇe rājaputro mahāpathe // //",
    "GE09ram_02su:ram_94.44a": "kaccit sarvāṇi durgāṇi dhanadhānyāyudhodakaiḥ /",
    "GE09ram_02su:ram_94.44b": "yantraiś ca paripūrṇāni tathā śilpidhanurdharaiḥ // //",
    "GE09ram_02su:ram_94.45a": "āyas te vipulaḥ kaccit kaccid alpataro vyayaḥ /",
    "GE09ram_02su:ram_94.45b": "apātreṣu na te kaccit kośo gacchati rāghava // //",
    "GE09ram_02su:ram_94.46a": "devatārthe ca pitrarthe brāhmaṇābhyāgateṣu ca /",
    "GE09ram_02su:ram_94.46b": "yodheṣu mitravargeṣu kaccid gacchati te vyayaḥ // //",
    "GE09ram_02su:ram_94.47a": "kaccid āryo viśuddhātmākṣāritaś corakarmaṇā /",
    "GE09ram_02su:ram_94.47b": "apṛṣṭaḥ śāstrakuśalair na lobhād badhyate śuciḥ // //",
    "GE09ram_02su:ram_94.48a": "gṛhītaś caiva pṛṣṭaś ca kāle dṛṣṭaḥ sakāraṇaḥ /",
    "GE09ram_02su:ram_94.48b": "kaccin na mucyate coro dhanalobhān nararṣabha // //",
    "GE09ram_02su:ram_94.49a": "vyasane kaccid āḍhyasya durgatasya ca rāghava /",
    "GE09ram_02su:ram_94.49b": "arthaṃ virāgāḥ paśyanti tavāmātyā bahuśrutāḥ // //",
    "GE09ram_02su:ram_94.50a": "yāni mithyābhiśastānāṃ patanty asrāṇi rāghava /",
    "GE09ram_02su:ram_94.50b": "tāni putrapaśūn ghnanti prītyartham anuśāsataḥ // //",
    "GE09ram_02su:ram_94.51a": "kaccid vṛddhāṃś ca bālāṃś ca vaidyamukhyāṃś ca rāghava /",
    "GE09ram_02su:ram_94.51b": "dānena manasā vācā tribhir etair bubhūṣase // //",
    "GE09ram_02su:ram_94.52a": "kaccid gurūṃś ca vṛddhāṃś ca tāpasān devatātithīn /",
    "GE09ram_02su:ram_94.52b": "caityāṃś ca sarvān siddhārthān brāhmaṇāṃś ca namasyasi // //",
    "GE09ram_02su:ram_94.53a": "kaccid arthena vā dharmaṃ dharmaṃ dharmeṇa vā punaḥ /",
    "GE09ram_02su:ram_94.53b": "ubhau vā prītilobhena kāmena na vibādhase // //",
    "GE09ram_02su:ram_94.54a": "kaccid arthaṃ ca dharmaṃ ca kāmaṃ ca jayatāṃ vara /",
    "GE09ram_02su:ram_94.54b": "vibhajya kāle kālajña sarvān bharata sevase // //",
    "GE09ram_02su:ram_94.55a": "kaccit te brāhmaṇāḥ śarma sarvaśāstrārthakovidāḥ /",
    "GE09ram_02su:ram_94.55b": "āśaṃsante mahāprājña paurajānapadaiḥ saha // //",
    "GE09ram_02su:ram_94.56a": "nāstikyam anṛtaṃ krodhaṃ pramādaṃ dīrghasūtratām /",
    "GE09ram_02su:ram_94.56b": "adarśanaṃ jñānavatām ālasyaṃ pañcavṛttitām // //",
    "GE09ram_02su:ram_94.57a": "ekacintanam arthānām anarthajñaiś ca mantraṇam /",
    "GE09ram_02su:ram_94.57b": "niścitānām anārambhaṃ mantrasyāparirakṣaṇam // //",
    "GE09ram_02su:ram_94.58a": "maṅgalasyāprayogaṃ ca pratyutthānaṃ ca sarvaśaḥ /",
    "GE09ram_02su:ram_94.58b": "kaccit tvaṃ varjayasy etān rājadoṣāṃś caturdaśa // //",
    "GE09ram_02su:ram_94.59a": "kaccit svādukṛtaṃ bhojyam eko nāśnāsi rāghava /",
    "GE09ram_02su:ram_94.59b": "kaccid āśaṃsamānebhyo mitrebhyaḥ samprayacchasi // //",
    "GE09ram_02su:ram_95": "Rāmāyaṇa, Ayodhyākāṇḍa, 95",
    "GE09ram_02su:ram_95.1a": "rāmasya vacanaṃ śrutvā bharataḥ pratyuvāca ha /",
    "GE09ram_02su:ram_95.1b": "kiṃ me dharmād vihīnasya rājadharmaḥ kariṣyati // //",
    "GE09ram_02su:ram_95.2a": "śāśvato 'yaṃ sadā dharmaḥ sthito 'smāsu nararṣabha /",
    "GE09ram_02su:ram_95.2b": "jyeṣṭhaputre sthite rājan na kanīyān bhaven nṛpaḥ // //",
    "GE09ram_02su:ram_95.3a": "sa samṛddhāṃ mayā sārdham ayodhyāṃ gaccha rāghava /",
    "GE09ram_02su:ram_95.3b": "abhiṣecaya cātmānaṃ kulasyāsya bhavāya naḥ // //",
    "GE09ram_02su:ram_95.4a": "rājānaṃ mānuṣaṃ prāhur devatve saṃmato mama /",
    "GE09ram_02su:ram_95.4b": "yasya dharmārthasahitaṃ vṛttam āhur amānuṣam // //",
    "GE09ram_02su:ram_95.5a": "kekayasthe ca mayi tu tvayi cāraṇyam āśrite /",
    "GE09ram_02su:ram_95.5b": "divam ārya gato rājā yāyajūkaḥ satāṃ mataḥ // //",
    "GE09ram_02su:ram_95.6a": "uttiṣṭha puruṣavyāghra kriyatām udakaṃ pituḥ /",
    "GE09ram_02su:ram_95.6b": "ahaṃ cāyaṃ ca śatrughnaḥ pūrvam eva kṛtodakau // //",
    "GE09ram_02su:ram_95.7a": "priyeṇa kila dattaṃ hi pitṛlokeṣu rāghava /",
    "GE09ram_02su:ram_95.7b": "akṣayyaṃ bhavatīty āhur bhavāṃś caiva pituḥ priyaḥ // //",
    "GE09ram_02su:ram_95.8a": "tāṃ śrutvā karuṇāṃ vācaṃ pitur maraṇasaṃhitām /",
    "GE09ram_02su:ram_95.8b": "rāghavo bharatenoktāṃ babhūva gatacetanaḥ // //",
    "GE09ram_02su:ram_95.8c": "vāgvajraṃ bharatenoktam amanojñaṃ paraṃtapaḥ /",
    "GE09ram_02su:ram_95.9a": "pragṛhya bāhū rāmo vai puṣpitāgro yathā drumaḥ /",
    "GE09ram_02su:ram_95.9b": "vane paraśunā kṛttas tathā bhuvi papāta ha // //",
    "GE09ram_02su:ram_95.10a": "tathā hi patitaṃ rāmaṃ jagatyāṃ jagatīpatim /",
    "GE09ram_02su:ram_95.10b": "kūlaghātapariśrāntaṃ prasuptam iva kuñjaram // //",
    "GE09ram_02su:ram_95.11a": "bhrātaras te maheṣvāsaṃ sarvataḥ śokakarśitam /",
    "GE09ram_02su:ram_95.11b": "rudantaḥ saha vaidehyā siṣicuḥ salilena vai // //",
    "GE09ram_02su:ram_95.12a": "sa tu saṃjñāṃ punar labdhvā netrābhyām āsram utsṛjan /",
    "GE09ram_02su:ram_95.12b": "upākrāmata kākutsthaḥ kṛpaṇaṃ bahubhāṣitum // //",
    "GE09ram_02su:ram_95.13a": "kiṃ nu tasya mayā kāryaṃ durjātena mahātmanaḥ /",
    "GE09ram_02su:ram_95.13b": "yo mṛto mama śokena na mayā cāpi saṃskṛtaḥ // //",
    "GE09ram_02su:ram_95.14a": "aho bharata siddhārtho yena rājā tvayānagha /",
    "GE09ram_02su:ram_95.14b": "śatrugheṇa ca sarveṣu pretakṛtyeṣu satkṛtaḥ // //",
    "GE09ram_02su:ram_95.15a": "niṣpradhānām anekāgrāṃ narendreṇa vinākṛtām /",
    "GE09ram_02su:ram_95.15b": "nivṛttavanavāso 'pi nāyodhyāṃ gantum utsahe // //",
    "GE09ram_02su:ram_95.16a": "samāptavanavāsaṃ mām ayodhyāyāṃ paraṃtapa /",
    "GE09ram_02su:ram_95.16b": "ko nu śāsiṣyati punas tāte lokāntaraṃ gate // //",
    "GE09ram_02su:ram_95.17a": "purā prekṣya suvṛttaṃ māṃ pitā yāny āha sāntvayan /",
    "GE09ram_02su:ram_95.17b": "vākyāni tāni śroṣyāmi kutaḥ karṇasukhāny aham // //",
    "GE09ram_02su:ram_95.18a": "evam uktvā sa bharataṃ bhāryām abhyetya rāghavaḥ /",
    "GE09ram_02su:ram_95.18b": "uvāca śokasaṃtaptaḥ pūrṇacandranibhānanām // //",
    "GE09ram_02su:ram_95.19a": "sīte mṛtas te śvaśuraḥ pitrā hīno 'si lakṣmaṇa /",
    "GE09ram_02su:ram_95.19b": "bharato duḥkham ācaṣṭe svargataṃ pṛthivīpatim // //",
    "GE09ram_02su:ram_95.20a": "sāntvayitvā tu tāṃ rāmo rudantīṃ janakātmajām /",
    "GE09ram_02su:ram_95.20b": "uvāca lakṣmaṇaṃ tatra duḥkhito duḥkhitaṃ vacaḥ // //",
    "GE09ram_02su:ram_95.21a": "ānayeṅgudīpiṇyākaṃ cīram āhara cottaram /",
    "GE09ram_02su:ram_95.21b": "jalakriyārthaṃ tātasya gamiṣyāmi mahātmanaḥ // //",
    "GE09ram_02su:ram_95.22a": "sītā purastād vrajatu tvam enām abhito vraja /",
    "GE09ram_02su:ram_95.22b": "ahaṃ paścād gamiṣyāmi gatir hy eṣā sudāruṇā // //",
    "GE09ram_02su:ram_95.23a": "tato nityānugas teṣāṃ viditātmā mahāmatiḥ /",
    "GE09ram_02su:ram_95.23b": "mṛdur dāntaś ca śāntaś ca rāme ca dṛḍhabhaktimān // //",
    "GE09ram_02su:ram_95.24a": "sumantras tair nṛpasutaiḥ sārdham āśvāsya rāghavam /",
    "GE09ram_02su:ram_95.24b": "avātārayad ālambya nadīṃ mandākinīṃ śivām // //",
    "GE09ram_02su:ram_95.25a": "te sutīrthāṃ tataḥ kṛcchrād upāgamya yaśasvinaḥ /",
    "GE09ram_02su:ram_95.25b": "nadīṃ mandākinīṃ ramyāṃ sadā puṣpitakānanām // //",
    "GE09ram_02su:ram_95.26a": "śīghrasrotasam āsādya tīrthaṃ śivam akardamam /",
    "GE09ram_02su:ram_95.26b": "siṣicus tūdakaṃ rājñe tata etad bhavatv iti // //",
    "GE09ram_02su:ram_95.27a": "pragṛhya ca mahīpālo jalapūritam añjalim /",
    "GE09ram_02su:ram_95.27b": "diśaṃ yāmyām abhimukho rudan vacanam abravīt // //",
    "GE09ram_02su:ram_95.28a": "etat te rājaśārdūla vimalaṃ toyam akṣayam /",
    "GE09ram_02su:ram_95.28b": "pitṛlokagatasyādya maddattam upatiṣṭhatu // //",
    "GE09ram_02su:ram_95.29a": "tato mandākinītīrāt pratyuttīrya sa rāghavaḥ /",
    "GE09ram_02su:ram_95.29b": "pituś cakāra tejasvī nivāpaṃ bhrātṛbhiḥ saha // //",
    "GE09ram_02su:ram_95.30a": "aiṅgudaṃ badarīmiśraṃ piṇyākaṃ darbhasaṃstare /",
    "GE09ram_02su:ram_95.30b": "nyasya rāmaḥ suduḥkhārto rudan vacanam abravīt // //",
    "GE09ram_02su:ram_95.31a": "idaṃ bhuṅkṣva mahārāja prīto yadaśanā vayam /",
    "GE09ram_02su:ram_95.31b": "yadannaḥ puruṣo bhavati tadannās tasya devatāḥ // //",
    "GE09ram_02su:ram_95.32a": "tatas tenaiva mārgeṇa pratyuttīrya nadītaṭāt /",
    "GE09ram_02su:ram_95.32b": "āruroha naravyāghro ramyasānuṃ mahīdharam // //",
    "GE09ram_02su:ram_95.33a": "tataḥ parṇakuṭīdvāram āsādya jagatīpatiḥ /",
    "GE09ram_02su:ram_95.33b": "parijagrāha pāṇibhyām ubhau bharatalakṣmaṇau // //",
    "GE09ram_02su:ram_95.34a": "teṣāṃ tu rudatāṃ śabdāt pratiśrutkābhavad girau /",
    "GE09ram_02su:ram_95.34b": "bhrātḥṇāṃ saha vaidehyā siṃhānāṃ nardatām iva // //",
    "GE09ram_02su:ram_95.34c": "vijñāya tumulaṃ śabdaṃ trastā bharatasainikāḥ /",
    "GE09ram_02su:ram_95.35a": "abruvaṃś cāpi rāmeṇa bharataḥ saṃgato dhruvam /",
    "GE09ram_02su:ram_95.35b": "teṣām eva mahāñ śabdaḥ śocatāṃ pitaraṃ mṛtam // //",
    "GE09ram_02su:ram_95.36a": "atha vāsān parityajya taṃ sarve 'bhimukhāḥ svanam /",
    "GE09ram_02su:ram_95.36b": "apy ekamanaso jagmur yathāsthānaṃ pradhāvitāḥ // //",
    "GE09ram_02su:ram_95.37a": "hayair anye gajair anye rathair anye svalaṃkṛtaiḥ /",
    "GE09ram_02su:ram_95.37b": "sukumārās tathaivānye padbhir eva narā yayuḥ // //",
    "GE09ram_02su:ram_95.38a": "aciraproṣitaṃ rāmaṃ ciraviproṣitaṃ yathā /",
    "GE09ram_02su:ram_95.38b": "draṣṭukāmo janaḥ sarvo jagāma sahasāśramam // //",
    "GE09ram_02su:ram_95.39a": "bhrātḥṇāṃ tvaritās te tu draṣṭukāmāḥ samāgamam /",
    "GE09ram_02su:ram_95.39b": "yayur bahuvidhair yānaiḥ khuranemisamākulaiḥ // //",
    "GE09ram_02su:ram_95.40a": "sā bhūmir bahubhir yānaiḥ khuranemisamāhatā /",
    "GE09ram_02su:ram_95.40b": "mumoca tumulaṃ śabdaṃ dyaur ivābhrasamāgame // //",
    "GE09ram_02su:ram_95.41a": "tena vitrāsitā nāgāḥ kareṇuparivāritāḥ /",
    "GE09ram_02su:ram_95.41b": "āvāsayanto gandhena jagmur anyad vanaṃ tataḥ // //",
    "GE09ram_02su:ram_95.42a": "varāhamṛgasiṃhāś ca mahiṣāḥ sarkṣavānarāḥ /",
    "GE09ram_02su:ram_95.42b": "vyāghragokarṇagavayā vitreṣuḥ pṛṣataiḥ saha // //",
    "GE09ram_02su:ram_95.43a": "rathāṅgasāhvā natyūhā haṃsāḥ kāraṇḍavāḥ plavāḥ /",
    "GE09ram_02su:ram_95.43b": "tathā puṃskokilāḥ krauñcā visaṃjñā bhejire diśaḥ // //",
    "GE09ram_02su:ram_95.44a": "tena śabdena vitrastair ākāśaṃ pakṣibhir vṛtam /",
    "GE09ram_02su:ram_95.44b": "manuṣyair āvṛtā bhūmir ubhayaṃ prababhau tadā // //",
    "GE09ram_02su:ram_95.45a": "tān narān bāṣpapūrṇākṣān samīkṣyātha suduḥkhitān /",
    "GE09ram_02su:ram_95.45b": "paryaṣvajata dharmajñaḥ pitṛvan mātṛvac ca saḥ // //",
    "GE09ram_02su:ram_95.45c": "sa tatra kāṃścit pariṣasvaje narān narāś ca kecit tu tam abhyavādayan /",
    "GE09ram_02su:ram_95.45d": "cakāra sarvān savayasyabāndhavān yathārham āsādya tadā nṛpātmajaḥ //",
    "GE09ram_02su:ram_95.45e": "tataḥ sa teṣāṃ rudatāṃ mahātmanāṃ bhuvaṃ ca khaṃ cānuvinādayan svanaḥ /",
    "GE09ram_02su:ram_95.45f": "guhā girīṇāṃ ca diśaś ca saṃtataṃ mṛdaṅgaghoṣapratimo viśuśruve //",
    "GE09ram_02su:ram_96": "Rāmāyaṇa, Ayodhyākāṇḍa, 96",
    "GE09ram_02su:ram_96.1a": "vasiṣṭhaḥ purataḥ kṛtvā dārān daśarathasya ca /",
    "GE09ram_02su:ram_96.1b": "abhicakrāma taṃ deśaṃ rāmadarśanatarṣitaḥ // //",
    "GE09ram_02su:ram_96.2a": "rājapatnyaś ca gacchantyo mandaṃ mandākinīṃ prati /",
    "GE09ram_02su:ram_96.2b": "dadṛśus tatra tat tīrthaṃ rāmalakṣmaṇasevitam // //",
    "GE09ram_02su:ram_96.3a": "kausalyā bāṣpapūrṇena mukhena pariśuṣyatā /",
    "GE09ram_02su:ram_96.3b": "sumitrām abravīd dīnā yāś cānyā rājayoṣitaḥ // //",
    "GE09ram_02su:ram_96.4a": "idaṃ teṣām anāthānāṃ kliṣṭam akliṣṭakarmaṇām /",
    "GE09ram_02su:ram_96.4b": "vane prāk kevalaṃ tīrthaṃ ye te nirviṣayīkṛtāḥ // //",
    "GE09ram_02su:ram_96.5a": "itaḥ sumitre putras te sadā jalam atandritaḥ /",
    "GE09ram_02su:ram_96.5b": "svayaṃ harati saumitrir mama putrasya kāraṇāt // //",
    "GE09ram_02su:ram_96.6a": "dakṣiṇāgreṣu darbheṣu sā dadarśa mahītale /",
    "GE09ram_02su:ram_96.6b": "pitur iṅgudīpiṇyākaṃ nyastam āyatalocanā // //",
    "GE09ram_02su:ram_96.7a": "taṃ bhūmau pitur ārtena nyastaṃ rāmeṇa vīkṣya sā /",
    "GE09ram_02su:ram_96.7b": "uvāca devī kausalyā sarvā daśarathastriyaḥ // //",
    "GE09ram_02su:ram_96.8a": "idam ikṣvākunāthasya rāghavasya mahātmanaḥ /",
    "GE09ram_02su:ram_96.8b": "rāghaveṇa pitur dattaṃ paśyataitad yathāvidhi // //",
    "GE09ram_02su:ram_96.9a": "tasya devasamānasya pārthivasya mahātmanaḥ /",
    "GE09ram_02su:ram_96.9b": "naitad aupayikaṃ manye bhuktabhogasya bhojanam // //",
    "GE09ram_02su:ram_96.10a": "caturantāṃ mahīṃ bhuktvā mahendrasadṛśo vibhuḥ /",
    "GE09ram_02su:ram_96.10b": "katham iṅgudīpiṇyākaṃ sa bhuṅkte vasudhādhipaḥ // //",
    "GE09ram_02su:ram_96.11a": "ato duḥkhataraṃ loke na kiṃcit pratibhāti mā /",
    "GE09ram_02su:ram_96.11b": "yatra rāmaḥ pitur dadyād iṅgudīkṣodam ṛddhimān // //",
    "GE09ram_02su:ram_96.12a": "rāmeṇeṅgudīpiṇyākaṃ pitur dattaṃ samīkṣya me /",
    "GE09ram_02su:ram_96.12b": "kathaṃ duḥkhena hṛdayaṃ na sphoṭati sahasradhā // //",
    "GE09ram_02su:ram_96.13a": "evam ārtāṃ sapatnyas tā jagmur āśvāsya tāṃ tadā /",
    "GE09ram_02su:ram_96.13b": "dadṛśuś cāśrame rāmaṃ svargāc cyutam ivāmaram // //",
    "GE09ram_02su:ram_96.14a": "sarvabhogaiḥ parityaktaṃ rāmaṃ samprekṣya mātaraḥ /",
    "GE09ram_02su:ram_96.14b": "ārtā mumucur aśrūṇi sasvaraṃ śokakarśitāḥ // //",
    "GE09ram_02su:ram_96.15a": "tāsāṃ rāmaḥ samutthāya jagrāha caraṇāñ śubhān /",
    "GE09ram_02su:ram_96.15b": "mātḥṇāṃ manujavyāghraḥ sarvāsāṃ satyasaṃgaraḥ // //",
    "GE09ram_02su:ram_96.16a": "tāḥ pāṇibhiḥ sukhasparśair mṛdvaṅgulitalaiḥ śubhaiḥ /",
    "GE09ram_02su:ram_96.16b": "pramamārjū rajaḥ pṛṣṭhād rāmasyāyatalocanāḥ // //",
    "GE09ram_02su:ram_96.17a": "saumitrir api tāḥ sarvā mātḥn samprekṣya duḥkhitaḥ /",
    "GE09ram_02su:ram_96.17b": "abhyavādayatāsaktaṃ śanai rāmād anantaram // //",
    "GE09ram_02su:ram_96.18a": "yathā rāme tathā tasmin sarvā vavṛtire striyaḥ /",
    "GE09ram_02su:ram_96.18b": "vṛttiṃ daśarathāj jāte lakṣmaṇe śubhalakṣaṇe // //",
    "GE09ram_02su:ram_96.19a": "sītāpi caraṇāṃs tāsām upasaṃgṛhya duḥkhitā /",
    "GE09ram_02su:ram_96.19b": "śvaśrūṇām aśrupūrṇākṣī sā babhūvāgrataḥ sthitā // //",
    "GE09ram_02su:ram_96.20a": "tāṃ pariṣvajya duḥkhārtāṃ mātā duhitaraṃ yathā /",
    "GE09ram_02su:ram_96.20b": "vanavāsakṛśāṃ dīnāṃ kausalyā vākyam abravīt // //",
    "GE09ram_02su:ram_96.21a": "videharājasya sutā snuṣā daśarathasya ca /",
    "GE09ram_02su:ram_96.21b": "rāmapatnī kathaṃ duḥkhaṃ samprāptā nirjane vane // //",
    "GE09ram_02su:ram_96.22a": "padmam ātapasaṃtaptaṃ parikliṣṭam ivotpalam /",
    "GE09ram_02su:ram_96.22b": "kāñcanaṃ rajasā dhvastaṃ kliṣṭaṃ candram ivāmbudaiḥ // //",
    "GE09ram_02su:ram_96.23a": "mukhaṃ te prekṣya māṃ śoko dahaty agnir ivāśrayam /",
    "GE09ram_02su:ram_96.23b": "bhṛśaṃ manasi vaidehi vyasanāraṇisambhavaḥ // //",
    "GE09ram_02su:ram_96.24a": "bruvantyām evam ārtāyāṃ jananyāṃ bharatāgrajaḥ /",
    "GE09ram_02su:ram_96.24b": "pādāv āsādya jagrāha vasiṣṭhasya sa rāghavaḥ // //",
    "GE09ram_02su:ram_96.24c": "purohitasyāgnisamasya tasya vai bṛhaspater indra ivāmarādhipaḥ /",
    "GE09ram_02su:ram_96.24d": "pragṛhya pādau susamṛddhatejasaḥ sahaiva tenopaviveśa rāghavaḥ //",
    "GE09ram_02su:ram_96.24e": "tato jaghanyaṃ sahitaiḥ sa mantribhiḥ purapradhānaiś ca sahaiva sainikaiḥ",
    "GE09ram_02su:ram_96.24f": "janena dharmajñatamena dharmavān upopaviṣṭo bharatas tadāgrajam //",
    "GE09ram_02su:ram_96.24g": "upopaviṣṭas tu tadā sa vīryavāṃs tapasviveṣeṇa samīkṣya rāghavam /",
    "GE09ram_02su:ram_96.24h": "śriyā jvalantaṃ bharataḥ kṛtāñjalir yathā mahendraḥ prayataḥ prajāpatim //",
    "GE09ram_02su:ram_96.24i": "kim eṣa vākyaṃ bharato 'dya rāghavaṃ praṇamya satkṛtya ca sādhu vakṣyati /",
    "GE09ram_02su:ram_96.24j": "itīva tasyāryajanasya tattvato babhūva kautūhalam uttamaṃ tadā //",
    "GE09ram_02su:ram_96.24k": "sa rāghavaḥ satyadhṛtiś ca lakṣmaṇo mahānubhāvo bharataś ca dhārmikaḥ /",
    "GE09ram_02su:ram_97": "vṛtāḥ suhṛdbhiś ca virejur adhvare yathā sadasyaiḥ sahitās trayo 'gnayaḥ Rāmāyaṇa, Ayodhyākāṇḍa, 97",
    "GE09ram_02su:ram_97.1a": "taṃ tu rāmaḥ samāśvāsya bhrātaraṃ guruvatsalam /",
    "GE09ram_02su:ram_97.1b": "lakṣmaṇena saha bhrātrā praṣṭuṃ samupacakrame // //",
    "GE09ram_02su:ram_97.2a": "kim etad iccheyam ahaṃ śrotuṃ pravyāhṛtaṃ tvayā /",
    "GE09ram_02su:ram_97.2b": "yasmāt tvam āgato deśam imaṃ cīrajaṭājinī // //",
    "GE09ram_02su:ram_97.3a": "yannimittam imaṃ deśaṃ kṛṣṇājinajaṭādharaḥ /",
    "GE09ram_02su:ram_97.3b": "hitvā rājyaṃ praviṣṭas tvaṃ tat sarvaṃ vaktum arhasi // //",
    "GE09ram_02su:ram_97.4a": "ity uktaḥ kekayīputraḥ kākutsthena mahātmanā /",
    "GE09ram_02su:ram_97.4b": "pragṛhya balavad bhūyaḥ prāñjalir vākyam abravīt // //",
    "GE09ram_02su:ram_97.5a": "āryaṃ tātaḥ parityajya kṛtvā karma suduṣkaram /",
    "GE09ram_02su:ram_97.5b": "gataḥ svargaṃ mahābāhuḥ putraśokābhipīḍitaḥ // //",
    "GE09ram_02su:ram_97.6a": "striyā niyuktaḥ kaikeyyā mama mātrā paraṃtapa /",
    "GE09ram_02su:ram_97.6b": "cakāra sumahat pāpam idam ātmayaśoharam // //",
    "GE09ram_02su:ram_97.7a": "sā rājyaphalam aprāpya vidhavā śokakarśitā /",
    "GE09ram_02su:ram_97.7b": "patiṣyati mahāghore niraye jananī mama // //",
    "GE09ram_02su:ram_97.8a": "tasya me dāsabhūtasya prasādaṃ kartum arhasi /",
    "GE09ram_02su:ram_97.8b": "abhiṣiñcasva cādyaiva rājyena maghavān iva // //",
    "GE09ram_02su:ram_97.9a": "imāḥ prakṛtayaḥ sarvā vidhavā mātaraś ca yāḥ /",
    "GE09ram_02su:ram_97.9b": "tvatsakāśam anuprāptāḥ prasādaṃ kartum arhasi // //",
    "GE09ram_02su:ram_97.10a": "tadānupūrvyā yuktaṃ ca yuktaṃ cātmani mānada /",
    "GE09ram_02su:ram_97.10b": "rājyaṃ prāpnuhi dharmeṇa sakāmān suhṛdaḥ kuru // //",
    "GE09ram_02su:ram_97.11a": "bhavatv avidhavā bhūmiḥ samagrā patinā tvayā /",
    "GE09ram_02su:ram_97.11b": "śaśinā vimaleneva śāradī rajanī yathā // //",
    "GE09ram_02su:ram_97.12a": "ebhiś ca sacivaiḥ sārdhaṃ śirasā yācito mayā /",
    "GE09ram_02su:ram_97.12b": "bhrātuḥ śiṣyasya dāsasya prasādaṃ kartum arhasi // //",
    "GE09ram_02su:ram_97.13a": "tad idaṃ śāśvataṃ pitryaṃ sarvaṃ sacivamaṇḍalam /",
    "GE09ram_02su:ram_97.13b": "pūjitaṃ puruṣavyāghra nātikramitum utsahe // //",
    "GE09ram_02su:ram_97.14a": "evam uktvā mahābāhuḥ sabāṣpaḥ kekayīsutaḥ /",
    "GE09ram_02su:ram_97.14b": "rāmasya śirasā pādau jagrāha bharataḥ punaḥ // //",
    "GE09ram_02su:ram_97.15a": "taṃ mattam iva mātaṃgaṃ niḥśvasantaṃ punaḥ punaḥ /",
    "GE09ram_02su:ram_97.15b": "bhrātaraṃ bharataṃ rāmaḥ pariṣvajyedam abravīt // //",
    "GE09ram_02su:ram_97.16a": "kulīnaḥ sattvasampannas tejasvī caritavrataḥ /",
    "GE09ram_02su:ram_97.16b": "rājyahetoḥ kathaṃ pāpam ācaret tvadvidho janaḥ // //",
    "GE09ram_02su:ram_97.17a": "na doṣaṃ tvayi paśyāmi sūkṣmam apy arisūdana /",
    "GE09ram_02su:ram_97.17b": "na cāpi jananīṃ bālyāt tvaṃ vigarhitum arhasi // //",
    "GE09ram_02su:ram_97.18a": "yāvat pitari dharmajña gauravaṃ lokasatkṛte /",
    "GE09ram_02su:ram_97.18b": "tāvad dharmabhṛtāṃ śreṣṭha jananyām api gauravam // //",
    "GE09ram_02su:ram_97.19a": "etābhyāṃ dharmaśīlābhyāṃ vanaṃ gaccheti rāghava /",
    "GE09ram_02su:ram_97.19b": "mātāpitṛbhyām ukto 'haṃ katham anyat samācare // //",
    "GE09ram_02su:ram_97.20a": "tvayā rājyam ayodhyāyāṃ prāptavyaṃ lokasatkṛtam /",
    "GE09ram_02su:ram_97.20b": "vastavyaṃ daṇḍakāraṇye mayā valkalavāsasā // //",
    "GE09ram_02su:ram_97.21a": "evaṃ kṛtvā mahārājo vibhāgaṃ lokasaṃnidhau /",
    "GE09ram_02su:ram_97.21b": "vyādiśya ca mahātejā divaṃ daśaratho gataḥ // //",
    "GE09ram_02su:ram_97.22a": "sa ca pramāṇaṃ dharmātmā rājā lokagurus tava /",
    "GE09ram_02su:ram_97.22b": "pitrā dattaṃ yathābhāgam upabhoktuṃ tvam arhasi // //",
    "GE09ram_02su:ram_97.23a": "caturdaśa samāḥ saumya daṇḍakāraṇyam āśritaḥ /",
    "GE09ram_02su:ram_97.23b": "upabhokṣye tv ahaṃ dattaṃ bhāgaṃ pitrā mahātmanā // //",
    "GE09ram_02su:ram_97.23c": "yad abravīn māṃ naralokasatkṛtaḥ pitā mahātmā vibudhādhipopamaḥ /",
    "GE09ram_02su:ram_97.23d": "tad eva manye paramātmano hitaṃ na sarvalokeśvarabhāvam avyayam //",
    "GE09ram_02su:ram_98": "Rāmāyaṇa, Ayodhyākāṇḍa, 98",
    "GE09ram_02su:ram_98.1a": "tataḥ puruṣasiṃhānāṃ vṛtānāṃ taiḥ suhṛdgaṇaiḥ /",
    "GE09ram_02su:ram_98.1b": "śocatām eva rajanī duḥkhena vyatyavartata // //",
    "GE09ram_02su:ram_98.2a": "rajanyāṃ suprabhātāyāṃ bhrātaras te suhṛdvṛtāḥ /",
    "GE09ram_02su:ram_98.2b": "mandākinyāṃ hutaṃ japyaṃ kṛtvā rāmam upāgaman // //",
    "GE09ram_02su:ram_98.3a": "tūṣṇīṃ te samupāsīnā na kaścit kiṃcid abravīt /",
    "GE09ram_02su:ram_98.3b": "bharatas tu suhṛnmadhye rāmaṃ vacanam abravīt // //",
    "GE09ram_02su:ram_98.4a": "sāntvitā māmikā mātā dattaṃ rājyam idaṃ mama /",
    "GE09ram_02su:ram_98.4b": "tad dadāmi tavaivāhaṃ bhuṅkṣva rājyam akaṇṭakam // //",
    "GE09ram_02su:ram_98.5a": "mahatevāmbuvegena bhinnaḥ setur jalāgame /",
    "GE09ram_02su:ram_98.5b": "durāvāraṃ tvadanyena rājyakhaṇḍam idaṃ mahat // //",
    "GE09ram_02su:ram_98.6a": "gatiṃ khara ivāśvasya tārkṣyasyeva patatriṇaḥ /",
    "GE09ram_02su:ram_98.6b": "anugantuṃ na śaktir me gatiṃ tava mahīpate // //",
    "GE09ram_02su:ram_98.7a": "sujīvaṃ nityaśas tasya yaḥ parair upajīvyate /",
    "GE09ram_02su:ram_98.7b": "rāma tena tu durjīvaṃ yaḥ parān upajīvati // //",
    "GE09ram_02su:ram_98.8a": "yathā tu ropito vṛkṣaḥ puruṣeṇa vivardhitaḥ /",
    "GE09ram_02su:ram_98.8b": "hrasvakena durāroho rūḍhaskandho mahādrumaḥ // //",
    "GE09ram_02su:ram_98.9a": "sa yadā puṣpito bhūtvā phalāni na vidarśayet /",
    "GE09ram_02su:ram_98.9b": "sa tāṃ nānubhavet prītiṃ yasya hetoḥ prabhāvitaḥ // //",
    "GE09ram_02su:ram_98.10a": "eṣopamā mahābāho tvam arthaṃ vettum arhasi /",
    "GE09ram_02su:ram_98.10b": "yadi tvam asmān ṛṣabho bhartā bhṛtyān na śādhi hi // //",
    "GE09ram_02su:ram_98.11a": "śreṇayas tvāṃ mahārāja paśyantv agryāś ca sarvaśaḥ /",
    "GE09ram_02su:ram_98.11b": "pratapantam ivādityaṃ rājye sthitam ariṃdamam // //",
    "GE09ram_02su:ram_98.12a": "tavānuyāne kākutstha mattā nardantu kuñjarāḥ /",
    "GE09ram_02su:ram_98.12b": "antaḥpuragatā nāryo nandantu susamāhitāḥ // //",
    "GE09ram_02su:ram_98.13a": "tasya sādhv ity amanyanta nāgarā vividhā janāḥ /",
    "GE09ram_02su:ram_98.13b": "bharatasya vacaḥ śrutvā rāmaṃ pratyanuyācataḥ // //",
    "GE09ram_02su:ram_98.14a": "tam evaṃ duḥkhitaṃ prekṣya vilapantaṃ yaśasvinam /",
    "GE09ram_02su:ram_98.14b": "rāmaḥ kṛtātmā bharataṃ samāśvāsayad ātmavān // //",
    "GE09ram_02su:ram_98.15a": "nātmanaḥ kāmakāro 'sti puruṣo 'yam anīśvaraḥ /",
    "GE09ram_02su:ram_98.15b": "itaś cetarataś cainaṃ kṛtāntaḥ parikarṣati // //",
    "GE09ram_02su:ram_98.16a": "sarve kṣayāntā nicayāḥ patanāntāḥ samucchrayāḥ /",
    "GE09ram_02su:ram_98.16b": "saṃyogā viprayogāntā maraṇāntaṃ ca jīvitam // //",
    "GE09ram_02su:ram_98.17a": "yathā phalānāṃ pakvānāṃ nānyatra patanād bhayam /",
    "GE09ram_02su:ram_98.17b": "evaṃ narasya jātasya nānyatra maraṇād bhayam // //",
    "GE09ram_02su:ram_98.18a": "yathāgāraṃ dṛḍhasthūṇaṃ jīrṇaṃ bhūtvāvasīdati /",
    "GE09ram_02su:ram_98.18b": "tathāvasīdanti narā jarāmṛtyuvaśaṃ gatāḥ // //",
    "GE09ram_02su:ram_98.19a": "ahorātrāṇi gacchanti sarveṣāṃ prāṇinām iha /",
    "GE09ram_02su:ram_98.19b": "āyūṃṣi kṣapayanty āśu grīṣme jalam ivāṃśavaḥ // //",
    "GE09ram_02su:ram_98.20a": "ātmānam anuśoca tvaṃ kim anyam anuśocasi /",
    "GE09ram_02su:ram_98.20b": "āyus te hīyate yasya sthitasya ca gatasya ca // //",
    "GE09ram_02su:ram_98.21a": "sahaiva mṛtyur vrajati saha mṛtyur niṣīdati /",
    "GE09ram_02su:ram_98.21b": "gatvā sudīrgham adhvānaṃ saha mṛtyur nivartate // //",
    "GE09ram_02su:ram_98.22a": "gātreṣu valayaḥ prāptāḥ śvetāś caiva śiroruhāḥ /",
    "GE09ram_02su:ram_98.22b": "jarayā puruṣo jīrṇaḥ kiṃ hi kṛtvā prabhāvayet // //",
    "GE09ram_02su:ram_98.23a": "nandanty udita āditye nandanty astam ite ravau /",
    "GE09ram_02su:ram_98.23b": "ātmano nāvabudhyante manuṣyā jīvitakṣayam // //",
    "GE09ram_02su:ram_98.24a": "hṛṣyanty ṛtumukhaṃ dṛṣṭvā navaṃ navam ihāgatam /",
    "GE09ram_02su:ram_98.24b": "ṛtūnāṃ parivartena prāṇināṃ prāṇasaṃkṣayaḥ // //",
    "GE09ram_02su:ram_98.25a": "yathā kāṣṭhaṃ ca kāṣṭhaṃ ca sameyātāṃ mahārṇave /",
    "GE09ram_02su:ram_98.25b": "sametya ca vyapeyātāṃ kālam āsādya kaṃcana // //",
    "GE09ram_02su:ram_98.26a": "evaṃ bhāryāś ca putrāś ca jñātayaś ca vasūni ca /",
    "GE09ram_02su:ram_98.26b": "sametya vyavadhāvanti dhruvo hy eṣāṃ vinābhavaḥ // //",
    "GE09ram_02su:ram_98.27a": "nātra kaścid yathā bhāvaṃ prāṇī samabhivartate /",
    "GE09ram_02su:ram_98.27b": "tena tasmin na sāmarthyaṃ pretasyāsty anuśocataḥ // //",
    "GE09ram_02su:ram_98.28a": "yathā hi sārthaṃ gacchantaṃ brūyāt kaścit pathi sthitaḥ /",
    "GE09ram_02su:ram_98.28b": "aham apy āgamiṣyāmi pṛṣṭhato bhavatām iti // //",
    "GE09ram_02su:ram_98.29a": "evaṃ pūrvair gato mārgaḥ pitṛpaitāmaho dhruvaḥ /",
    "GE09ram_02su:ram_98.29b": "tam āpannaḥ kathaṃ śoced yasya nāsti vyatikramaḥ // //",
    "GE09ram_02su:ram_98.30a": "vayasaḥ patamānasya srotaso vānivartinaḥ /",
    "GE09ram_02su:ram_98.30b": "ātmā sukhe niyoktavyaḥ sukhabhājaḥ prajāḥ smṛtāḥ // //",
    "GE09ram_02su:ram_98.31a": "dharmātmā sa śubhaiḥ kṛtsnaiḥ kratubhiś cāptadakṣiṇaiḥ /",
    "GE09ram_02su:ram_98.31b": "dhūtapāpo gataḥ svargaṃ pitā naḥ pṛthivīpatiḥ // //",
    "GE09ram_02su:ram_98.32a": "bhṛtyānāṃ bharaṇāt samyak prajānāṃ paripālanāt /",
    "GE09ram_02su:ram_98.32b": "arthādānāc ca dhārmeṇa pitā nas tridivaṃ gataḥ // //",
    "GE09ram_02su:ram_98.33a": "iṣṭvā bahuvidhair yajñair bhogāṃś cāvāpya puṣkalān /",
    "GE09ram_02su:ram_98.33b": "uttamaṃ cāyur āsādya svar gataḥ pṛthivīpatiḥ // //",
    "GE09ram_02su:ram_98.34a": "sa jīrṇaṃ mānuṣaṃ dehaṃ parityajya pitā hi naḥ /",
    "GE09ram_02su:ram_98.34b": "daivīm ṛddhim anuprāpto brahmalokavihāriṇīm // //",
    "GE09ram_02su:ram_98.35a": "taṃ tu naivaṃvidhaḥ kaścit prājñaḥ śocitum arhati /",
    "GE09ram_02su:ram_98.35b": "tvadvidho yadvidhaś cāpi śrutavān buddhimattaraḥ // //",
    "GE09ram_02su:ram_98.36a": "ete bahuvidhāḥ śokā vilāparudite tathā /",
    "GE09ram_02su:ram_98.36b": "varjanīyā hi dhīreṇa sarvāvasthāsu dhīmatā // //",
    "GE09ram_02su:ram_98.37a": "sa svastho bhava mā śoco yātvā cāvasa tāṃ purīm /",
    "GE09ram_02su:ram_98.37b": "tathā pitrā niyukto 'si vaśinā vadatāṃ vara // //",
    "GE09ram_02su:ram_98.38a": "yatrāham api tenaiva niyuktaḥ puṇyakarmaṇā /",
    "GE09ram_02su:ram_98.38b": "tatraivāhaṃ kariṣyāmi pitur āryasya śāsanam // //",
    "GE09ram_02su:ram_98.39a": "na mayā śāsanaṃ tasya tyaktuṃ nyāyyam ariṃdama /",
    "GE09ram_02su:ram_98.39b": "tat tvayāpi sadā mānyaṃ sa vai bandhuḥ sa naḥ pitā // //",
    "GE09ram_02su:ram_98.40a": "evam uktvā tu virate rāme vacanam arthavat /",
    "GE09ram_02su:ram_98.40b": "uvāca bharataś citraṃ dhārmiko dhārmikaṃ vacaḥ // //",
    "GE09ram_02su:ram_98.41a": "ko hi syād īdṛśo loke yādṛśas tvam ariṃdama /",
    "GE09ram_02su:ram_98.41b": "na tvāṃ pravyathayed duḥkhaṃ prītir vā na praharṣayet // //",
    "GE09ram_02su:ram_98.42a": "saṃmataś cāsi vṛddhānāṃ tāṃś ca pṛcchasi saṃśayān /",
    "GE09ram_02su:ram_98.42b": "yathā mṛtas tathā jīvan yathāsati tathā sati // //",
    "GE09ram_02su:ram_98.43a": "yasyaiṣa buddhilābhaḥ syāt paritapyeta kena saḥ /",
    "GE09ram_02su:ram_98.43b": "sa evaṃ vyasanaṃ prāpya na viṣīditum arhati // //",
    "GE09ram_02su:ram_98.44a": "amaropamasattvas tvaṃ mahātmā satyasaṃgaraḥ /",
    "GE09ram_02su:ram_98.44b": "sarvajñaḥ sarvadarśī ca buddhimāṃś cāsi rāghava // //",
    "GE09ram_02su:ram_98.45a": "na tvām evaṃ guṇair yuktaṃ prabhavābhavakovidam /",
    "GE09ram_02su:ram_98.45b": "aviṣahyatamaṃ duḥkham āsādayitum arhati // //",
    "GE09ram_02su:ram_98.46a": "proṣite mayi yat pāpaṃ mātrā matkāraṇāt kṛtam /",
    "GE09ram_02su:ram_98.46b": "kṣudrayā tad aniṣṭaṃ me prasīdatu bhavān mama // //",
    "GE09ram_02su:ram_98.47a": "dharmabandhena baddho 'smi tenemāṃ neha mātaram /",
    "GE09ram_02su:ram_98.47b": "hanmi tīvreṇa daṇḍena daṇḍārhāṃ pāpakāriṇīm // //",
    "GE09ram_02su:ram_98.48a": "kathaṃ daśarathāj jātaḥ śuddhābhijanakarmaṇaḥ /",
    "GE09ram_02su:ram_98.48b": "jānan dharmam adharmiṣṭhaṃ kuryāṃ karma jugupsitam // //",
    "GE09ram_02su:ram_98.49a": "guruḥ kriyāvān vṛddhaś ca rājā pretaḥ piteti ca /",
    "GE09ram_02su:ram_98.49b": "tātaṃ na parigarheyaṃ daivataṃ ceti saṃsadi // //",
    "GE09ram_02su:ram_98.50a": "ko hi dharmārthayor hīnam īdṛśaṃ karma kilbiṣam /",
    "GE09ram_02su:ram_98.50b": "striyāḥ priyacikīrṣuḥ san kuryād dharmajña dharmavit // //",
    "GE09ram_02su:ram_98.51a": "antakāle hi bhūtāni muhyantīti purāśrutiḥ /",
    "GE09ram_02su:ram_98.51b": "rājñaivaṃ kurvatā loke pratyakṣā sā śrutiḥ kṛtā // //",
    "GE09ram_02su:ram_98.52a": "sādhvartham abhisaṃdhāya krodhān mohāc ca sāhasāt /",
    "GE09ram_02su:ram_98.52b": "tātasya yad atikrāntaṃ pratyāharatu tad bhavān // //",
    "GE09ram_02su:ram_98.53a": "pitur hi samatikrāntaṃ putro yaḥ sādhu manyate /",
    "GE09ram_02su:ram_98.53b": "tad apatyaṃ mataṃ loke viparītam ato 'nyathā // //",
    "GE09ram_02su:ram_98.54a": "tad apatyaṃ bhavān astu mā bhavān duṣkṛtaṃ pituḥ /",
    "GE09ram_02su:ram_98.54b": "abhipattā kṛtaṃ karma loke dhīravigarhitam // //",
    "GE09ram_02su:ram_98.55a": "kaikeyīṃ māṃ ca tātaṃ ca suhṛdo bāndhavāṃś ca naḥ /",
    "GE09ram_02su:ram_98.55b": "paurajānapadān sarvāṃs trātu sarvam idaṃ bhavān // //",
    "GE09ram_02su:ram_98.56a": "kva cāraṇyaṃ kva ca kṣātraṃ kva jaṭāḥ kva ca pālanam /",
    "GE09ram_02su:ram_98.56b": "īdṛśaṃ vyāhataṃ karma na bhavān kartum arhati // //",
    "GE09ram_02su:ram_98.57a": "atha kleśajam eva tvaṃ dharmaṃ caritum icchasi /",
    "GE09ram_02su:ram_98.57b": "dharmeṇa caturo varṇān pālayan kleśam āpnuhi // //",
    "GE09ram_02su:ram_98.58a": "caturṇām āśramāṇāṃ hi gārhasthyaṃ śreṣṭham āśramam /",
    "GE09ram_02su:ram_98.58b": "āhur dharmajña dharmajñās taṃ kathaṃ tyaktum arhasi // //",
    "GE09ram_02su:ram_98.59a": "śrutena bālaḥ sthānena janmanā bhavato hy aham /",
    "GE09ram_02su:ram_98.59b": "sa kathaṃ pālayiṣyāmi bhūmiṃ bhavati tiṣṭhati // //",
    "GE09ram_02su:ram_98.60a": "hīnabuddhiguṇo bālo hīnaḥ sthānena cāpy aham /",
    "GE09ram_02su:ram_98.60b": "bhavatā ca vinā bhūto na vartayitum utsahe // //",
    "GE09ram_02su:ram_98.61a": "idaṃ nikhilam avyagraṃ pitryaṃ rājyam akaṇṭakam /",
    "GE09ram_02su:ram_98.61b": "anuśādhi svadharmeṇa dharmajña saha bāndhavaiḥ // //",
    "GE09ram_02su:ram_98.62a": "ihaiva tvābhiṣiñcantu dharmajña saha bāndhavaiḥ /",
    "GE09ram_02su:ram_98.62b": "ṛtvijaḥ savasiṣṭhāś ca mantravan mantrakovidāḥ // //",
    "GE09ram_02su:ram_98.63a": "abhiṣiktas tvam asmābhir ayodhyāṃ pālane vraja /",
    "GE09ram_02su:ram_98.63b": "vijitya tarasā lokān marudbhir iva vāsavaḥ // //",
    "GE09ram_02su:ram_98.64a": "ṛṇāni trīṇy apākurvan durhṛdaḥ sādhu nirdahan /",
    "GE09ram_02su:ram_98.64b": "suhṛdas tarpayan kāmais tvam evātrānuśādhi mām // //",
    "GE09ram_02su:ram_98.65a": "adyārya muditāḥ santu suhṛdas te 'bhiṣecane /",
    "GE09ram_02su:ram_98.65b": "adya bhītāḥ pālayantāṃ durhṛdas te diśo daśa // //",
    "GE09ram_02su:ram_98.66a": "ākrośaṃ mama mātuś ca pramṛjya puruṣarṣabha /",
    "GE09ram_02su:ram_98.66b": "adya tatra bhavantaṃ ca pitaraṃ rakṣa kilbiṣāt // //",
    "GE09ram_02su:ram_98.67a": "śirasā tvābhiyāce 'haṃ kuruṣva karuṇāṃ mayi /",
    "GE09ram_02su:ram_98.67b": "bāndhaveṣu ca sarveṣu bhūteṣv iva maheśvaraḥ // //",
    "GE09ram_02su:ram_98.68a": "atha vā pṛṣṭhataḥ kṛtvā vanam eva bhavān itaḥ /",
    "GE09ram_02su:ram_98.68b": "gamiṣyati gamiṣyāmi bhavatā sārdham apy aham // //",
    "GE09ram_02su:ram_98.68c": "tathāpi rāmo bharatena tāmyatā prasādyamānaḥ śirasā mahīpatiḥ /",
    "GE09ram_02su:ram_98.68d": "na caiva cakre gamanāya sattvavān matiṃ pitus tadvacane pratiṣṭhitaḥ //",
    "GE09ram_02su:ram_98.68e": "tad adbhutaṃ sthairyam avekṣya rāghave samaṃ jano harṣam avāpa duḥkhitaḥ /",
    "GE09ram_02su:ram_98.68f": "na yāty ayodhyām iti duḥkhito 'bhavat sthirapratijñatvam avekṣya harṣitaḥ",
    "GE09ram_02su:ram_98.68g": "tam ṛtvijo naigamayūthavallabhās tathā visaṃjñāśrukalāś ca mātaraḥ /",
    "GE09ram_02su:ram_98.68h": "tathā bruvāṇaṃ bharataṃ pratuṣṭuvuḥ praṇamya rāmaṃ ca yayācire saha //",
    "GE09ram_02su:ram_99": "Rāmāyaṇa, Ayodhyākāṇḍa, 99",
    "GE09ram_02su:ram_99.1a": "punar evaṃ bruvāṇaṃ tu bharataṃ lakṣmaṇāgrajaḥ /",
    "GE09ram_02su:ram_99.1b": "pratyuvāca tataḥ śrīmāñ jñātimadhye 'tisatkṛtaḥ // //",
    "GE09ram_02su:ram_99.2a": "upapannam idaṃ vākyaṃ yat tvam evam abhāṣathāḥ /",
    "GE09ram_02su:ram_99.2b": "jātaḥ putro daśarathāt kaikeyyāṃ rājasattamāt // //",
    "GE09ram_02su:ram_99.3a": "purā bhrātaḥ pitā naḥ sa mātaraṃ te samudvahan /",
    "GE09ram_02su:ram_99.3b": "mātāmahe samāśrauṣīd rājyaśulkam anuttamam // //",
    "GE09ram_02su:ram_99.4a": "devāsure ca saṃgrāme jananyai tava pārthivaḥ /",
    "GE09ram_02su:ram_99.4b": "samprahṛṣṭo dadau rājā varam ārādhitaḥ prabhuḥ // //",
    "GE09ram_02su:ram_99.5a": "tataḥ sā saṃpratiśrāvya tava mātā yaśasvinī /",
    "GE09ram_02su:ram_99.5b": "ayācata naraśreṣṭhaṃ dvau varau varavarṇinī // //",
    "GE09ram_02su:ram_99.6a": "tava rājyaṃ naravyāghra mama pravrājanaṃ tathā /",
    "GE09ram_02su:ram_99.6b": "tac ca rājā tathā tasyai niyuktaḥ pradadau varam // //",
    "GE09ram_02su:ram_99.7a": "tena pitrāham apy atra niyuktaḥ puruṣarṣabha /",
    "GE09ram_02su:ram_99.7b": "caturdaśa vane vāsaṃ varṣāṇi varadānikam // //",
    "GE09ram_02su:ram_99.8a": "so 'haṃ vanam idaṃ prāpto nirjanaṃ lakṣmaṇānvitaḥ /",
    "GE09ram_02su:ram_99.8b": "śītayā cāpratidvandvaḥ satyavāde sthitaḥ pituḥ // //",
    "GE09ram_02su:ram_99.9a": "bhavān api tathety eva pitaraṃ satyavādinam /",
    "GE09ram_02su:ram_99.9b": "kartum arhati rājendraṃ kṣipram evābhiṣecanāt // //",
    "GE09ram_02su:ram_99.10a": "ṛṇān mocaya rājānaṃ matkṛte bharata prabhum /",
    "GE09ram_02su:ram_99.10b": "pitaraṃ trāhi dharmajña mātaraṃ cābhinandaya // //",
    "GE09ram_02su:ram_99.11a": "śrūyate hi purā tāta śrutir gītā yaśasvinī /",
    "GE09ram_02su:ram_99.11b": "gayena yajamānena gayeṣv eva pitḥn prati // //",
    "GE09ram_02su:ram_99.12a": "puṃnāmnā narakād yasmāt pitaraṃ trāyate sutaḥ /",
    "GE09ram_02su:ram_99.12b": "tasmāt putra iti proktaḥ pitḥn yat pāti vā sutaḥ // //",
    "GE09ram_02su:ram_99.13a": "eṣṭavyā bahavaḥ putrā guṇavanto bahuśrutāḥ /",
    "GE09ram_02su:ram_99.13b": "teṣāṃ vai samavetānām api kaścid gayāṃ vrajet // //",
    "GE09ram_02su:ram_99.14a": "evaṃ rājarṣayaḥ sarve pratītā rājanandana /",
    "GE09ram_02su:ram_99.14b": "tasmāt trāhi naraśreṣṭha pitaraṃ narakāt prabho // //",
    "GE09ram_02su:ram_99.15a": "ayodhyāṃ gaccha bharata prakṛtīr anurañjaya /",
    "GE09ram_02su:ram_99.15b": "śatrughnasahito vīra saha sarvair dvijātibhiḥ // //",
    "GE09ram_02su:ram_99.16a": "pravekṣye daṇḍakāraṇyam aham apy avilambayan /",
    "GE09ram_02su:ram_99.16b": "ābhyāṃ tu sahito rājan vaidehyā lakṣmaṇena ca // //",
    "GE09ram_02su:ram_99.17a": "tvaṃ rājā bhava bharata svayaṃ narāṇāṃ vanyānām aham api rājarāṇ mṛgāṇām /",
    "GE09ram_02su:ram_99.17b": "gaccha tvaṃ puravaram adya samprahṛṣṭaḥ saṃhṛṣṭas tv aham api daṇḍakān pravekṣye // //",
    "GE09ram_02su:ram_99.17c": "chāyāṃ te dinakarabhāḥ prabādhamānaṃ varṣatraṃ bharata karotu mūrdhni śītām /",
    "GE09ram_02su:ram_99.17d": "eteṣām aham api kānanadrumāṇāṃ chāyāṃ tām atiśayinīṃ sukhaṃ śrayiṣye //",
    "GE09ram_02su:ram_99.17e": "śatrughnaḥ kuśalamatis tu te sahāyaḥ saumitrir mama viditaḥ pradhānamitram",
    "GE09ram_02su:ram_100": "catvāras tanayavarā vayaṃ narendraṃ satyasthaṃ bharata carāma mā viṣādam Rāmāyaṇa, Ayodhyākāṇḍa, 100",
    "GE09ram_02su:ram_100.1a": "āśvāsayantaṃ bharataṃ jābālir brāhmaṇottamaḥ /",
    "GE09ram_02su:ram_100.1b": "uvāca rāmaṃ dharmajñaṃ dharmāpetam idaṃ vacaḥ // //",
    "GE09ram_02su:ram_100.2a": "sādhu rāghava mā bhūt te buddhir evaṃ nirarthakā /",
    "GE09ram_02su:ram_100.2b": "prākṛtasya narasyeva āryabuddhes tapasvinaḥ // //",
    "GE09ram_02su:ram_100.3a": "kaḥ kasya puruṣo bandhuḥ kim āpyaṃ kasya kenacit /",
    "GE09ram_02su:ram_100.3b": "yad eko jāyate jantur eka eva vinaśyati // //",
    "GE09ram_02su:ram_100.4a": "tasmān mātā pitā ceti rāma sajjeta yo naraḥ /",
    "GE09ram_02su:ram_100.4b": "unmatta iva sa jñeyo nāsti kāciddhi kasyacit // //",
    "GE09ram_02su:ram_100.5a": "yathā grāmāntaraṃ gacchan naraḥ kaścit kvacid vaset /",
    "GE09ram_02su:ram_100.5b": "utsṛjya ca tam āvāsaṃ pratiṣṭhetāpare 'hani // //",
    "GE09ram_02su:ram_100.6a": "evam eva manuṣyāṇāṃ pitā mātā gṛhaṃ vasu /",
    "GE09ram_02su:ram_100.6b": "āvāsamātraṃ kākutstha sajjante nātra sajjanāḥ // //",
    "GE09ram_02su:ram_100.7a": "pitryaṃ rājyaṃ samutsṛjya sa nārhati narottama /",
    "GE09ram_02su:ram_100.7b": "āsthātuṃ kāpathaṃ duḥkhaṃ viṣamaṃ bahukaṇṭakam // //",
    "GE09ram_02su:ram_100.8a": "samṛddhāyām ayodhyāyām ātmānam abhiṣecaya /",
    "GE09ram_02su:ram_100.8b": "ekaveṇīdharā hi tvāṃ nagarī sampratīkṣate // //",
    "GE09ram_02su:ram_100.9a": "rājabhogān anubhavan mahārhān pārthivātmaja /",
    "GE09ram_02su:ram_100.9b": "vihara tvam ayodhyāyāṃ yathā śakras triviṣṭape // //",
    "GE09ram_02su:ram_100.10a": "na te kaścid daśaratas tvaṃ ca tasya na kaścana /",
    "GE09ram_02su:ram_100.10b": "anyo rājā tvam anyaś ca tasmāt kuru yad ucyate // //",
    "GE09ram_02su:ram_100.11a": "gataḥ sa nṛpatis tatra gantavyaṃ yatra tena vai /",
    "GE09ram_02su:ram_100.11b": "pravṛttir eṣā martyānāṃ tvaṃ tu mithyā vihanyase // //",
    "GE09ram_02su:ram_100.12a": "arthadharmaparā ye ye tāṃs tāñ śocāmi netarān /",
    "GE09ram_02su:ram_100.12b": "te hi duḥkham iha prāpya vināśaṃ pretya bhejire // //",
    "GE09ram_02su:ram_100.13a": "aṣṭakāpitṛdaivatyam ity ayaṃ prasṛto janaḥ /",
    "GE09ram_02su:ram_100.13b": "annasyopadravaṃ paśya mṛto hi kim aśiṣyati // //",
    "GE09ram_02su:ram_100.14a": "yadi bhuktam ihānyena deham anyasya gacchati /",
    "GE09ram_02su:ram_100.14b": "dadyāt pravasataḥ śrāddhaṃ na tat pathy aśanaṃ bhavet // //",
    "GE09ram_02su:ram_100.15a": "dānasaṃvananā hy ete granthā medhāvibhiḥ kṛtāḥ /",
    "GE09ram_02su:ram_100.15b": "yajasva dehi dīkṣasva tapas tapyasva saṃtyaja // //",
    "GE09ram_02su:ram_100.16a": "sa nāsti param ity eva kuru buddhiṃ mahāmate /",
    "GE09ram_02su:ram_100.16b": "pratyakṣaṃ yat tad ātiṣṭha parokṣaṃ pṛṣṭhataḥ kuru // //",
    "GE09ram_02su:ram_100.17a": "satāṃ buddhiṃ puraskṛtya sarvalokanidarśinīm /",
    "GE09ram_02su:ram_100.17b": "rājyaṃ tvaṃ pratigṛhṇīṣva bharatena prasāditaḥ // //",
    "GE09ram_02su:ram_101": "Rāmāyaṇa, Ayodhyākāṇḍa, 101",
    "GE09ram_02su:ram_101.1a": "jābāles tu vacaḥ śrutvā rāmaḥ satyātmanāṃ varaḥ /",
    "GE09ram_02su:ram_101.1b": "uvāca parayā yuktyā svabuddhyā cāvipannayā // //",
    "GE09ram_02su:ram_101.2a": "bhavān me priyakāmārthaṃ vacanaṃ yad ihoktavān /",
    "GE09ram_02su:ram_101.2b": "akāryaṃ kāryasaṃkāśam apathyaṃ pathyasaṃmitam // //",
    "GE09ram_02su:ram_101.3a": "nirmaryādas tu puruṣaḥ pāpācārasamanvitaḥ /",
    "GE09ram_02su:ram_101.3b": "mānaṃ na labhate satsu bhinnacāritradarśanaḥ // //",
    "GE09ram_02su:ram_101.4a": "kulīnam akulīnaṃ vā vīraṃ puruṣamāninam /",
    "GE09ram_02su:ram_101.4b": "cāritram eva vyākhyāti śuciṃ vā yadi vāśucim // //",
    "GE09ram_02su:ram_101.5a": "anāryas tv āryasaṃkāśaḥ śaucāddhīnas tathā śuciḥ /",
    "GE09ram_02su:ram_101.5b": "lakṣaṇyavad alakṣaṇyo duḥśīlaḥ śīlavān iva // //",
    "GE09ram_02su:ram_101.6a": "adharmaṃ dharmaveṣeṇa yadīmaṃ lokasaṃkaram /",
    "GE09ram_02su:ram_101.6b": "abhipatsye śubhaṃ hitvā kriyāvidhivivarjitam // //",
    "GE09ram_02su:ram_101.7a": "kaś cetayānaḥ puruṣaḥ kāryākāryavicakṣaṇaḥ /",
    "GE09ram_02su:ram_101.7b": "bahu maṃsyati māṃ loke durvṛttaṃ lokadūṣaṇam // //",
    "GE09ram_02su:ram_101.8a": "kasya yāsyāmy ahaṃ vṛttaṃ kena vā svargam āpnuyām /",
    "GE09ram_02su:ram_101.8b": "anayā vartamāno 'haṃ vṛttyā hīnapratijñayā // //",
    "GE09ram_02su:ram_101.9a": "kāmavṛttas tv ayaṃ lokaḥ kṛtsnaḥ samupavartate /",
    "GE09ram_02su:ram_101.9b": "yadvṛttāḥ santi rājānas tadvṛttāḥ santi hi prajāḥ // //",
    "GE09ram_02su:ram_101.10a": "satyam evānṛśaṃsyaṃ ca rājavṛttaṃ sanātanam /",
    "GE09ram_02su:ram_101.10b": "tasmāt satyātmakaṃ rājyaṃ satye lokaḥ pratiṣṭhitaḥ // //",
    "GE09ram_02su:ram_101.11a": "ṛṣayaś caiva devāś ca satyam eva hi menire /",
    "GE09ram_02su:ram_101.11b": "satyavādī hi loke 'smin paramaṃ gacchati kṣayam // //",
    "GE09ram_02su:ram_101.12a": "udvijante yathā sarpān narād anṛtavādinaḥ /",
    "GE09ram_02su:ram_101.12b": "dharmaḥ satyaṃ paro loke mūlaṃ svargasya cocyate // //",
    "GE09ram_02su:ram_101.13a": "satyam eveśvaro loke satyaṃ padmā samāśritā /",
    "GE09ram_02su:ram_101.13b": "satyamūlāni sarvāṇi satyān nāsti paraṃ padam // //",
    "GE09ram_02su:ram_101.14a": "dattam iṣṭaṃ hutaṃ caiva taptāni ca tapāṃsi ca /",
    "GE09ram_02su:ram_101.14b": "vedāḥ satyapratiṣṭhānās tasmāt satyaparo bhavet // //",
    "GE09ram_02su:ram_101.15a": "ekaḥ pālayate lokam ekaḥ pālayate kulam /",
    "GE09ram_02su:ram_101.15b": "majjaty eko hi niraya ekaḥ svarge mahīyate // //",
    "GE09ram_02su:ram_101.16a": "so 'haṃ pitur nideśaṃ tu kimarthaṃ nānupālaye /",
    "GE09ram_02su:ram_101.16b": "satyapratiśravaḥ satyaṃ satyena samayīkṛtaḥ // //",
    "GE09ram_02su:ram_101.17a": "naiva lobhān na mohād vā na cājñānāt tamo'nvitaḥ /",
    "GE09ram_02su:ram_101.17b": "setuṃ satyasya bhetsyāmi guroḥ satyapratiśravaḥ // //",
    "GE09ram_02su:ram_101.18a": "asatyasaṃdhasya sataś calasyāsthiracetasaḥ /",
    "GE09ram_02su:ram_101.18b": "naiva devā na pitaraḥ pratīcchantīti naḥ śrutam // //",
    "GE09ram_02su:ram_101.19a": "pratyagātmam imaṃ dharmaṃ satyaṃ paśyāmy ahaṃ svayam /",
    "GE09ram_02su:ram_101.19b": "bhāraḥ satpuruṣācīrṇas tadartham abhinandyate // //",
    "GE09ram_02su:ram_101.20a": "kṣātraṃ dharmam ahaṃ tyakṣye hy adharmaṃ dharmasaṃhitam /",
    "GE09ram_02su:ram_101.20b": "kṣudrair nṛśaṃsair lubdhaiś ca sevitaṃ pāpakarmabhiḥ // //",
    "GE09ram_02su:ram_101.21a": "kāyena kurute pāpaṃ manasā sampradhārya ca /",
    "GE09ram_02su:ram_101.21b": "anṛtaṃ jihvayā cāha trividhaṃ karma pātakam // //",
    "GE09ram_02su:ram_101.22a": "bhūmiḥ kīrtir yaśo lakṣmīḥ puruṣaṃ prārthayanti hi /",
    "GE09ram_02su:ram_101.22b": "svargasthaṃ cānubadhnanti satyam eva bhajeta tat // //",
    "GE09ram_02su:ram_101.23a": "śreṣṭhaṃ hy anāryam eva syād yad bhavān avadhārya mām /",
    "GE09ram_02su:ram_101.23b": "āha yuktikarair vākyair idaṃ bhadraṃ kuruṣva ha // //",
    "GE09ram_02su:ram_101.24a": "kathaṃ hy ahaṃ pratijñāya vanavāsam imaṃ guroḥ /",
    "GE09ram_02su:ram_101.24b": "bharatasya kariṣyāmi vaco hitvā guror vacaḥ // //",
    "GE09ram_02su:ram_101.25a": "sthirā mayā pratijñātā pratijñā gurusaṃnidhau /",
    "GE09ram_02su:ram_101.25b": "prahṛṣṭamānasā devī kaikeyī cābhavat tadā // //",
    "GE09ram_02su:ram_101.26a": "vanavāsaṃ vasann evaṃ śucir niyatabhojanaḥ /",
    "GE09ram_02su:ram_101.26b": "mūlaiḥ puṣpaiḥ phalaiḥ puṇyaiḥ pitḥn devāṃś ca tarpayan // //",
    "GE09ram_02su:ram_101.27a": "saṃtuṣṭapañcavargo 'haṃ lokayātrāṃ pravartaye /",
    "GE09ram_02su:ram_101.27b": "akuhaḥ śraddadhānaḥ san kāryākāryavicakṣaṇaḥ // //",
    "GE09ram_02su:ram_101.28a": "karmabhūmim imāṃ prāpya kartavyaṃ karma yac chubham /",
    "GE09ram_02su:ram_101.28b": "agnir vāyuś ca somaś ca karmaṇāṃ phalabhāginaḥ // //",
    "GE09ram_02su:ram_101.29a": "śataṃ kratūnām āhṛtya devarāṭ tridivaṃ gataḥ /",
    "GE09ram_02su:ram_101.29b": "tapāṃsy ugrāṇi cāsthāya divaṃ yātā maharṣayaḥ // //",
    "GE09ram_02su:ram_101.29c": "satyaṃ ca dharmaṃ ca parākramaṃ ca bhūtānukampāṃ priyavāditāṃ ca /",
    "GE09ram_02su:ram_101.29d": "dvijātidevātithipūjanaṃ ca panthānam āhus tridivasya santaḥ //",
    "GE09ram_02su:ram_101.29e": "dharme ratāḥ satpuruṣaiḥ sametās tejasvino dānaguṇapradhānāḥ /",
    "GE09ram_02su:ram_101.29f": "ahiṃsakā vītamalāś ca loke bhavanti pūjyā munayaḥ pradhānāḥ //",
    "GE09ram_02su:ram_102": "Rāmāyaṇa, Ayodhyākāṇḍa, 102",
    "GE09ram_02su:ram_102.1a": "kruddham ājñāya rāmaṃ tu vasiṣṭhaḥ pratyuvāca ha /",
    "GE09ram_02su:ram_102.1b": "jābālir api jānīte lokasyāsya gatāgatim /",
    "GE09ram_02su:ram_102.1c": "nivartayitukāmas tu tvām etad vākyam abravīt // //",
    "GE09ram_02su:ram_102.1d": "imāṃ lokasamutpattiṃ lokanātha nibodha me /",
    "GE09ram_02su:ram_102.2a": "sarvaṃ salilam evāsīt pṛthivī yatra nirmitā /",
    "GE09ram_02su:ram_102.2b": "tataḥ samabhavad brahmā svayambhūr daivataiḥ saha // //",
    "GE09ram_02su:ram_102.3a": "sa varāhas tato bhūtvā projjahāra vasuṃdharām /",
    "GE09ram_02su:ram_102.3b": "asṛjac ca jagat sarvaṃ saha putraiḥ kṛtātmabhiḥ // //",
    "GE09ram_02su:ram_102.4a": "ākāśaprabhavo brahmā śāśvato nitya avyayaḥ /",
    "GE09ram_02su:ram_102.4b": "tasmān marīciḥ saṃjajñe marīceḥ kaśyapaḥ sutaḥ // //",
    "GE09ram_02su:ram_102.5a": "vivasvān kaśyapāj jajñe manur vaivasvataḥ smṛtaḥ /",
    "GE09ram_02su:ram_102.5b": "sa tu prajāpatiḥ pūrvam ikṣvākus tu manoḥ sutaḥ // //",
    "GE09ram_02su:ram_102.6a": "yasyeyaṃ prathamaṃ dattā samṛddhā manunā mahī /",
    "GE09ram_02su:ram_102.6b": "tam ikṣvākum ayodhyāyāṃ rājānaṃ viddhi pūrvakam // //",
    "GE09ram_02su:ram_102.7a": "ikṣvākos tu sutaḥ śrīmān kukṣir eveti viśrutaḥ /",
    "GE09ram_02su:ram_102.7b": "kukṣer athātmajo vīro vikukṣir udapadyata // //",
    "GE09ram_02su:ram_102.8a": "vikukṣes tu mahātejā bāṇaḥ putraḥ pratāpavān /",
    "GE09ram_02su:ram_102.8b": "bāṇasya tu mahābāhur anaraṇyo mahāyaśāḥ // //",
    "GE09ram_02su:ram_102.9a": "nānāvṛṣṭir babhūvāsmin na durbhikṣaṃ satāṃ vare /",
    "GE09ram_02su:ram_102.9b": "anaraṇye mahārāje taskaro vāpi kaścana // //",
    "GE09ram_02su:ram_102.9c": "anaraṇyān mahābāhuḥ pṛthū rājā babhūva ha /",
    "GE09ram_02su:ram_102.10a": "tasmāt pṛthor mahārājas triśaṅkur udapadyata /",
    "GE09ram_02su:ram_102.10b": "sa satyavacanād vīraḥ saśarīro divaṃ gataḥ // //",
    "GE09ram_02su:ram_102.11a": "triśaṅkor abhavat sūnur dhundhumāro mahāyaśāḥ /",
    "GE09ram_02su:ram_102.11b": "dhundhumārān mahātejā yuvanāśvo vyajāyata // //",
    "GE09ram_02su:ram_102.12a": "yuvanāśvasutaḥ śrīmān māndhātā samapadyata /",
    "GE09ram_02su:ram_102.12b": "māndhātus tu mahātejāḥ susaṃdhir udapadyata // //",
    "GE09ram_02su:ram_102.13a": "susaṃdher api putrau dvau dhruvasaṃdhiḥ prasenajit /",
    "GE09ram_02su:ram_102.13b": "yaśasvī dhruvasaṃdhes tu bharato ripusūdanaḥ // //",
    "GE09ram_02su:ram_102.13c": "bharatāt tu mahābāhor asito nāma jāyata /",
    "GE09ram_02su:ram_102.14a": "yasyaite pratirājāna udapadyanta śatravaḥ /",
    "GE09ram_02su:ram_102.14b": "haihayās tālajaṅghāś ca śūrāś ca śaśabindavaḥ // //",
    "GE09ram_02su:ram_102.14c": "tāṃs tu sarvān prativyūhya yuddhe rājā pravāsitaḥ /",
    "GE09ram_02su:ram_102.15a": "sa ca śailavare ramye babhūvābhirato muniḥ /",
    "GE09ram_02su:ram_102.15b": "dve cāsya bhārye garbhiṇyau babhūvatur iti śrutiḥ // //",
    "GE09ram_02su:ram_102.16a": "bhārgavaś cyavano nāma himavantam upāśritaḥ /",
    "GE09ram_02su:ram_102.16b": "tam ṛṣiṃ samupāgamya kālindī tv abhyavādayat // //",
    "GE09ram_02su:ram_102.17a": "sa tām abhyavadad vipro varepsuṃ putrajanmani /",
    "GE09ram_02su:ram_102.17b": "tataḥ sā gṛham āgamya devī putraṃ vyajāyata // //",
    "GE09ram_02su:ram_102.18a": "sapatnyā tu garas tasyai datto garbhajighāṃsayā /",
    "GE09ram_02su:ram_102.18b": "gareṇa saha tenaiva jātaḥ sa sagaro 'bhavat // //",
    "GE09ram_02su:ram_102.19a": "sa rājā sagaro nāma yaḥ samudram akhānayat /",
    "GE09ram_02su:ram_102.19b": "iṣṭvā parvaṇi vegena trāsayantam imāḥ prajāḥ // //",
    "GE09ram_02su:ram_102.20a": "asamañjas tu putro 'bhūt sagarasyeti naḥ śrutam /",
    "GE09ram_02su:ram_102.20b": "jīvann eva sa pitrā tu nirastaḥ pāpakarmakṛt // //",
    "GE09ram_02su:ram_102.21a": "aṃśumān iti putro 'bhūd asamañjasya vīryavān /",
    "GE09ram_02su:ram_102.21b": "dilīpo 'ṃśumataḥ putro dilīpasya bhagīrathaḥ // //",
    "GE09ram_02su:ram_102.22a": "bhagīrathāt kakutsthas tu kākutsthā yena tu smṛtāḥ /",
    "GE09ram_02su:ram_102.22b": "kakutsthasya tu putro 'bhūd raghur yena tu rāghavaḥ // //",
    "GE09ram_02su:ram_102.23a": "raghos tu putras tejasvī pravṛddhaḥ puruṣādakaḥ /",
    "GE09ram_02su:ram_102.23b": "kalmāṣapādaḥ saudāsa ity evaṃ prathito bhuvi // //",
    "GE09ram_02su:ram_102.24a": "kalmāṣapādaputro 'bhūc chaṅkhaṇas tv iti viśrutaḥ /",
    "GE09ram_02su:ram_102.24b": "yas tu tad vīryam āsādya sahaseno vyanīnaśat // //",
    "GE09ram_02su:ram_102.25a": "śaṅkhaṇasya tu putro 'bhūc chūraḥ śrīmān sudarśanaḥ /",
    "GE09ram_02su:ram_102.25b": "sudarśanasyāgnivarṇa agnivarṇasya śīghragaḥ // //",
    "GE09ram_02su:ram_102.26a": "śīghragasya maruḥ putro maroḥ putraḥ praśuśrukaḥ /",
    "GE09ram_02su:ram_102.26b": "praśuśrukasya putro 'bhūd ambarīṣo mahādyutiḥ // //",
    "GE09ram_02su:ram_102.27a": "ambarīṣasya putro 'bhūn nahuṣaḥ satyavikramaḥ /",
    "GE09ram_02su:ram_102.27b": "nahuṣasya ca nābhāgaḥ putraḥ paramadhārmikaḥ // //",
    "GE09ram_02su:ram_102.28a": "ajaś ca suvrataś caiva nābhāgasya sutāv ubhau /",
    "GE09ram_02su:ram_102.28b": "ajasya caiva dharmātmā rājā daśarathaḥ sutaḥ // //",
    "GE09ram_02su:ram_102.29a": "tasya jyeṣṭho 'si dāyādo rāma ity abhiviśrutaḥ /",
    "GE09ram_02su:ram_102.29b": "tad gṛhāṇa svakaṃ rājyam avekṣasva jagan nṛpa // //",
    "GE09ram_02su:ram_102.30a": "ikṣvākūṇāṃ hi sarveṣāṃ rājā bhavati pūrvajaḥ /",
    "GE09ram_02su:ram_102.30b": "pūrvajenāvaraḥ putro jyeṣṭho rājye 'bhiṣicyate // //",
    "GE09ram_02su:ram_102.30c": "sa rāghavāṇāṃ kuladharmam ātmanaḥ sanātanaṃ nādya vihātum arhasi /",
    "GE09ram_02su:ram_102.30d": "prabhūtaratnām anuśādhi medinīṃ prabhūtarāṣṭrāṃ pitṛvan mahāyaśāḥ //",
    "GE09ram_02su:ram_103": "Rāmāyaṇa, Ayodhyākāṇḍa, 103",
    "GE09ram_02su:ram_103.1a": "vasiṣṭhas tu tadā rāmam uktvā rājapurohitaḥ /",
    "GE09ram_02su:ram_103.1b": "abravīd dharmasaṃyuktaṃ punar evāparaṃ vacaḥ // //",
    "GE09ram_02su:ram_103.2a": "puruṣasyeha jātasya bhavanti guravas trayaḥ /",
    "GE09ram_02su:ram_103.2b": "ācāryaś caiva kākutstha pitā mātā ca rāghava // //",
    "GE09ram_02su:ram_103.3a": "pitā hy enaṃ janayati puruṣaṃ puruṣarṣabha /",
    "GE09ram_02su:ram_103.3b": "prajñāṃ dadāti cācāryas tasmāt sa gurur ucyate // //",
    "GE09ram_02su:ram_103.4a": "sa te 'haṃ pitur ācāryas tava caiva paraṃtapa /",
    "GE09ram_02su:ram_103.4b": "mama tvaṃ vacanaṃ kurvan nātivarteḥ satāṃ gatim // //",
    "GE09ram_02su:ram_103.5a": "imā hi te pariṣadaḥ śreṇayaś ca samāgatāḥ /",
    "GE09ram_02su:ram_103.5b": "eṣu tāta caran dharmaṃ nātivarteḥ satāṃ gatim // //",
    "GE09ram_02su:ram_103.6a": "vṛddhāyā dharmaśīlāyā mātur nārhasy avartitum /",
    "GE09ram_02su:ram_103.6b": "asyās tu vacanaṃ kurvan nātivarteḥ satāṃ gatim // //",
    "GE09ram_02su:ram_103.7a": "bharatasya vacaḥ kurvan yācamānasya rāghava /",
    "GE09ram_02su:ram_103.7b": "ātmānaṃ nātivartes tvaṃ satyadharmaparākrama // //",
    "GE09ram_02su:ram_103.8a": "evaṃ madhuram uktas tu guruṇā rāghavaḥ svayam /",
    "GE09ram_02su:ram_103.8b": "pratyuvāca samāsīnaṃ vasiṣṭhaṃ puruṣarṣabhaḥ // //",
    "GE09ram_02su:ram_103.9a": "yan mātāpitarau vṛttaṃ tanaye kurutaḥ sadā /",
    "GE09ram_02su:ram_103.9b": "na supratikaraṃ tat tu mātrā pitrā ca yat kṛtam // //",
    "GE09ram_02su:ram_103.10a": "yathāśakti pradānena snāpanāc chādanena ca /",
    "GE09ram_02su:ram_103.10b": "nityaṃ ca priyavādena tathā saṃvardhanena ca // //",
    "GE09ram_02su:ram_103.11a": "sa hi rājā janayitā pitā daśaratho mama /",
    "GE09ram_02su:ram_103.11b": "ājñātaṃ yan mayā tasya na tan mithyā bhaviṣyati // //",
    "GE09ram_02su:ram_103.12a": "evam uktas tu rāmeṇa bharataḥ pratyanantaram /",
    "GE09ram_02su:ram_103.12b": "uvāca paramodāraḥ sūtaṃ paramadurmanāḥ // //",
    "GE09ram_02su:ram_103.13a": "iha me sthaṇḍile śīghraṃ kuśān āstara sārathe /",
    "GE09ram_02su:ram_103.13b": "āryaṃ pratyupavekṣyāmi yāvan me na prasīdati // //",
    "GE09ram_02su:ram_103.14a": "anāhāro nirāloko dhanahīno yathā dvijaḥ /",
    "GE09ram_02su:ram_103.14b": "śeṣye purastāc chālāyā yāvan na pratiyāsyati // //",
    "GE09ram_02su:ram_103.15a": "sa tu rāmam avekṣantaṃ sumantraṃ prekṣya durmanāḥ /",
    "GE09ram_02su:ram_103.15b": "kuśottaram upasthāpya bhūmāv evāstarat svayam // //",
    "GE09ram_02su:ram_103.16a": "tam uvāca mahātejā rāmo rājarṣisattamāḥ /",
    "GE09ram_02su:ram_103.16b": "kiṃ māṃ bharata kurvāṇaṃ tāta pratyupavekṣyasi // //",
    "GE09ram_02su:ram_103.17a": "brāhmaṇo hy ekapārśvena narān roddhum ihārhati /",
    "GE09ram_02su:ram_103.17b": "na tu mūrdhāvasiktānāṃ vidhiḥ pratyupaveśane // //",
    "GE09ram_02su:ram_103.18a": "uttiṣṭha naraśārdūla hitvaitad dāruṇaṃ vratam /",
    "GE09ram_02su:ram_103.18b": "puravaryām itaḥ kṣipram ayodhyāṃ yāhi rāghava // //",
    "GE09ram_02su:ram_103.19a": "āsīnas tv eva bharataḥ paurajānapadaṃ janam /",
    "GE09ram_02su:ram_103.19b": "uvāca sarvataḥ prekṣya kim āryaṃ nānuśāsatha // //",
    "GE09ram_02su:ram_103.20a": "te tam ūcur mahātmānaṃ paurajānapadā janāḥ /",
    "GE09ram_02su:ram_103.20b": "kākutstham abhijānīmaḥ samyag vadati rāghavaḥ // //",
    "GE09ram_02su:ram_103.21a": "eṣo 'pi hi mahābhāgaḥ pitur vacasi tiṣṭhati /",
    "GE09ram_02su:ram_103.21b": "ata eva na śaktāḥ smo vyāvartayitum añjasā // //",
    "GE09ram_02su:ram_103.22a": "teṣām ājñāya vacanaṃ rāmo vacanam abravīt /",
    "GE09ram_02su:ram_103.22b": "evaṃ nibodha vacanaṃ suhṛdāṃ dharmacakṣuṣām // //",
    "GE09ram_02su:ram_103.23a": "etac caivobhayaṃ śrutvā samyak saṃpaśya rāghava /",
    "GE09ram_02su:ram_103.23b": "uttiṣṭha tvaṃ mahābāho māṃ ca spṛśa tathodakam // //",
    "GE09ram_02su:ram_103.24a": "athotthāya jalaṃ spṛṣṭvā bharato vākyam abravīt /",
    "GE09ram_02su:ram_103.24b": "śṛṇvantu me pariṣado mantriṇaḥ śreṇayas tathā // //",
    "GE09ram_02su:ram_103.25a": "na yāce pitaraṃ rājyaṃ nānuśāsāmi mātaram /",
    "GE09ram_02su:ram_103.25b": "āryaṃ paramadharmajñam abhijānāmi rāghavam // //",
    "GE09ram_02su:ram_103.26a": "yadi tv avaśyaṃ vastavyaṃ kartavyaṃ ca pitur vacaḥ /",
    "GE09ram_02su:ram_103.26b": "aham eva nivatsyāmi caturdaśa vane samāḥ // //",
    "GE09ram_02su:ram_103.27a": "dharmātmā tasya tathyena bhrātur vākyena vismitaḥ /",
    "GE09ram_02su:ram_103.27b": "uvāca rāmaḥ samprekṣya paurajānapadaṃ janam // //",
    "GE09ram_02su:ram_103.28a": "vikrītam āhitaṃ krītaṃ yat pitrā jīvatā mama /",
    "GE09ram_02su:ram_103.28b": "na tal lopayituṃ śakyaṃ mayā vā bharatena vā // //",
    "GE09ram_02su:ram_103.29a": "upadhir na mayā kāryo vanavāse jugupsitaḥ /",
    "GE09ram_02su:ram_103.29b": "yuktam uktaṃ ca kaikeyyā pitrā me sukṛtaṃ kṛtam // //",
    "GE09ram_02su:ram_103.30a": "jānāmi bharataṃ kṣāntaṃ gurusatkārakāriṇam /",
    "GE09ram_02su:ram_103.30b": "sarvam evātra kalyāṇaṃ satyasaṃdhe mahātmani // //",
    "GE09ram_02su:ram_103.31a": "anena dharmaśīlena vanāt pratyāgataḥ punaḥ /",
    "GE09ram_02su:ram_103.31b": "bhrātrā saha bhaviṣyāmi pṛthivyāḥ patir uttamaḥ // //",
    "GE09ram_02su:ram_103.32a": "vṛto rājā hi kaikeyyā mayā tadvacanaṃ kṛtam /",
    "GE09ram_02su:ram_103.32b": "anṛtān mocayānena pitaraṃ taṃ mahīpatim // //",
    "GE09ram_02su:ram_104": "Rāmāyaṇa, Ayodhyākāṇḍa, 104",
    "GE09ram_02su:ram_104.1a": "tam apratimatejobhyāṃ bhrātṛbhyāṃ romaharṣaṇam /",
    "GE09ram_02su:ram_104.1b": "vismitāḥ saṃgamaṃ prekṣya samavetā maharṣayaḥ // //",
    "GE09ram_02su:ram_104.2a": "antarhitās tv ṛṣigaṇāḥ siddhāś ca paramarṣayaḥ /",
    "GE09ram_02su:ram_104.2b": "tau bhrātarau mahātmānau kākutsthau praśaśaṃsire // //",
    "GE09ram_02su:ram_104.3a": "sa dhanyo yasya putrau dvau dharmajñau dharmavikramau /",
    "GE09ram_02su:ram_104.3b": "śrutvā vayaṃ hi sambhāṣām ubhayoḥ spṛhayāmahe // //",
    "GE09ram_02su:ram_104.4a": "tatas tv ṛṣigaṇāḥ kṣipraṃ daśagrīvavadhaiṣiṇaḥ /",
    "GE09ram_02su:ram_104.4b": "bharataṃ rājaśārdūlam ity ūcuḥ saṃgatā vacaḥ // //",
    "GE09ram_02su:ram_104.5a": "kule jāta mahāprājña mahāvṛtta mahāyaśaḥ /",
    "GE09ram_02su:ram_104.5b": "grāhyaṃ rāmasya vākyaṃ te pitaraṃ yady avekṣase // //",
    "GE09ram_02su:ram_104.6a": "sadānṛṇam imaṃ rāmaṃ vayam icchāmahe pituḥ /",
    "GE09ram_02su:ram_104.6b": "anṛṇatvāc ca kaikeyyāḥ svargaṃ daśaratho gataḥ // //",
    "GE09ram_02su:ram_104.7a": "etāvad uktvā vacanaṃ gandharvāḥ samaharṣayaḥ /",
    "GE09ram_02su:ram_104.7b": "rājarṣayaś caiva tathā sarve svāṃ svāṃ gatiṃ gatāḥ // //",
    "GE09ram_02su:ram_104.8a": "hlāditas tena vākyena śubhena śubhadarśanaḥ /",
    "GE09ram_02su:ram_104.8b": "rāmaḥ saṃhṛṣṭavadanas tān ṛṣīn abhyapūjayat // //",
    "GE09ram_02su:ram_104.9a": "srastagātras tu bharataḥ sa vācā sajjamānayā /",
    "GE09ram_02su:ram_104.9b": "kṛtāñjalir idaṃ vākyaṃ rāghavaṃ punar abravīt // //",
    "GE09ram_02su:ram_104.10a": "rājadharmam anuprekṣya kuladharmānusaṃtatim /",
    "GE09ram_02su:ram_104.10b": "kartum arhasi kākutstha mama mātuś ca yācanām // //",
    "GE09ram_02su:ram_104.11a": "rakṣituṃ sumahad rājyam aham ekas tu notsahe /",
    "GE09ram_02su:ram_104.11b": "paurajānapadāṃś cāpi raktān rañjayituṃ tathā // //",
    "GE09ram_02su:ram_104.12a": "jñātayaś ca hi yodhāś ca mitrāṇi suhṛdaś ca naḥ /",
    "GE09ram_02su:ram_104.12b": "tvām eva pratikāṅkṣante parjanyam iva karṣakāḥ // //",
    "GE09ram_02su:ram_104.13a": "idaṃ rājyaṃ mahāprājña sthāpaya pratipadya hi /",
    "GE09ram_02su:ram_104.13b": "śaktimān asi kākutstha lokasya paripālane // //",
    "GE09ram_02su:ram_104.14a": "ity uktvā nyapatad bhrātuḥ pādayor bharatas tadā /",
    "GE09ram_02su:ram_104.14b": "bhṛśaṃ samprārthayāmāsa rāmam evaṃ priyaṃvadaḥ // //",
    "GE09ram_02su:ram_104.15a": "tam aṅke bhrātaraṃ kṛtvā rāmo vacanam abravīt /",
    "GE09ram_02su:ram_104.15b": "śyāmaṃ nalinapattrākṣaṃ mattahaṃsasvaraṃ svayam // //",
    "GE09ram_02su:ram_104.16a": "āgatā tvām iyaṃ buddhiḥ svajā vainayikī ca yā /",
    "GE09ram_02su:ram_104.16b": "bhṛśam utsahase tāta rakṣituṃ pṛthivīm api // //",
    "GE09ram_02su:ram_104.17a": "amātyaiś ca suhṛdbhiś ca buddhimadbhiś ca mantribhiḥ /",
    "GE09ram_02su:ram_104.17b": "sarvakāryāṇi saṃmantrya sumahānty api kāraya // //",
    "GE09ram_02su:ram_104.18a": "lakṣmīś candrād apeyād vā himavān vā himaṃ tyajet /",
    "GE09ram_02su:ram_104.18b": "atīyāt sāgaro velāṃ na pratijñām ahaṃ pituḥ // //",
    "GE09ram_02su:ram_104.19a": "kāmād vā tāta lobhād vā mātrā tubhyam idaṃ kṛtam /",
    "GE09ram_02su:ram_104.19b": "na tan manasi kartavyaṃ vartitavyaṃ ca mātṛvat // //",
    "GE09ram_02su:ram_104.20a": "evaṃ bruvāṇaṃ bharataḥ kausalyāsutam abravīt /",
    "GE09ram_02su:ram_104.20b": "tejasādityasaṃkāśaṃ pratipaccandradarśanam // //",
    "GE09ram_02su:ram_104.21a": "adhirohārya pādābhyāṃ pāduke hemabhūṣite /",
    "GE09ram_02su:ram_104.21b": "ete hi sarvalokasya yogakṣemaṃ vidhāsyataḥ // //",
    "GE09ram_02su:ram_104.22a": "so 'dhiruhya naravyāghraḥ pāduke hy avaruhya ca /",
    "GE09ram_02su:ram_104.22b": "prāyacchat sumahātejā bharatāya mahātmane // //",
    "GE09ram_02su:ram_104.22c": "sa pāduke te bharataḥ pratāpavān svalaṃkṛte samparigṛhya dharmavit /",
    "GE09ram_02su:ram_104.22d": "pradakṣiṇaṃ caiva cakāra rāghavaṃ cakāra caivottamanāgamūrdhani //",
    "GE09ram_02su:ram_104.22e": "athānupūrvyāt pratipūjya taṃ janaṃ gurūṃś ca mantriprakṛtīs tathānujau /",
    "GE09ram_02su:ram_104.22f": "vyasarjayad rāghavavaṃśavardhanaḥ sthitaḥ svadharme himavān ivācalaḥ //",
    "GE09ram_02su:ram_104.22g": "taṃ mātaro bāṣpagṛhītakaṇṭhyo duḥkhena nāmantrayituṃ hi śekuḥ /",
    "GE09ram_02su:ram_104.22h": "sa tv eva mātḥn abhivādya sarvā rudan kuṭīṃ svāṃ praviveśa rāmaḥ //",
    "GE09ram_02su:ram_105": "Rāmāyaṇa, Ayodhyākāṇḍa, 105",
    "GE09ram_02su:ram_105.1a": "tataḥ śirasi kṛtvā tu pāduke bharatas tadā /",
    "GE09ram_02su:ram_105.1b": "āruroha rathaṃ hṛṣṭaḥ śatrughnena samanvitaḥ // //",
    "GE09ram_02su:ram_105.2a": "vasiṣṭho vāmadevaś ca jābāliś ca dṛḍhavrataḥ /",
    "GE09ram_02su:ram_105.2b": "agrataḥ prayayuḥ sarve mantriṇo mantrapūjitāḥ // //",
    "GE09ram_02su:ram_105.3a": "mandākinīṃ nadīṃ ramyāṃ prāṅmukhās te yayus tadā /",
    "GE09ram_02su:ram_105.3b": "pradakṣiṇaṃ ca kurvāṇāś citrakūṭaṃ mahāgirim // //",
    "GE09ram_02su:ram_105.4a": "paśyan dhātusahasrāṇi ramyāṇi vividhāni ca /",
    "GE09ram_02su:ram_105.4b": "prayayau tasya pārśvena sasainyo bharatas tadā // //",
    "GE09ram_02su:ram_105.5a": "adūrāc citrakūṭasya dadarśa bharatas tadā /",
    "GE09ram_02su:ram_105.5b": "āśramaṃ yatra sa munir bharadvājaḥ kṛtālayaḥ // //",
    "GE09ram_02su:ram_105.6a": "sa tam āśramam āgamya bharadvājasya buddhimān /",
    "GE09ram_02su:ram_105.6b": "avatīrya rathāt pādau vavande kulanandanaḥ // //",
    "GE09ram_02su:ram_105.7a": "tato hṛṣṭo bharadvājo bharataṃ vākyam abravīt /",
    "GE09ram_02su:ram_105.7b": "api kṛtyaṃ kṛtaṃ tāta rāmeṇa ca samāgatam // //",
    "GE09ram_02su:ram_105.8a": "evam uktas tu bharato bharadvājena dhīmatā /",
    "GE09ram_02su:ram_105.8b": "pratyuvāca bharadvājaṃ bharato dharmavatsalaḥ // //",
    "GE09ram_02su:ram_105.9a": "sa yācyamāno guruṇā mayā ca dṛḍhavikramaḥ /",
    "GE09ram_02su:ram_105.9b": "rāghavaḥ paramaprīto vasiṣṭhaṃ vākyam abravīt // //",
    "GE09ram_02su:ram_105.10a": "pituḥ pratijñāṃ tām eva pālayiṣyāmi tattvataḥ /",
    "GE09ram_02su:ram_105.10b": "caturdaśa hi varṣāṇi yā pratijñā pitur mama // //",
    "GE09ram_02su:ram_105.11a": "evam ukto mahāprājño vasiṣṭhaḥ pratyuvāca ha /",
    "GE09ram_02su:ram_105.11b": "vākyajño vākyakuśalaṃ rāghavaṃ vacanaṃ mahat // //",
    "GE09ram_02su:ram_105.12a": "ete prayaccha saṃhṛṣṭaḥ pāduke hemabhūṣite /",
    "GE09ram_02su:ram_105.12b": "ayodhyāyāṃ mahāprājña yogakṣemakare tava // //",
    "GE09ram_02su:ram_105.13a": "evam ukto vasiṣṭhena rāghavaḥ prāṅmukhaḥ sthitaḥ /",
    "GE09ram_02su:ram_105.13b": "pāduke hemavikṛte mama rājyāya te dadau // //",
    "GE09ram_02su:ram_105.14a": "nivṛtto 'ham anujñāto rāmeṇa sumahātmanā /",
    "GE09ram_02su:ram_105.14b": "ayodhyām eva gacchāmi gṛhītvā pāduke śubhe // //",
    "GE09ram_02su:ram_105.15a": "etac chrutvā śubhaṃ vākyaṃ bharatasya mahātmanaḥ /",
    "GE09ram_02su:ram_105.15b": "bharadvājaḥ śubhataraṃ munir vākyam udāharat // //",
    "GE09ram_02su:ram_105.16a": "naitac citraṃ naravyāghra śīlavṛttavatāṃ vara /",
    "GE09ram_02su:ram_105.16b": "yad āryaṃ tvayi tiṣṭhet tu nimne vṛṣṭim ivodakam // //",
    "GE09ram_02su:ram_105.17a": "amṛtaḥ sa mahābāhuḥ pitā daśarathas tava /",
    "GE09ram_02su:ram_105.17b": "yasya tvam īdṛśaḥ putro dharmātmā dharmavatsalaḥ // //",
    "GE09ram_02su:ram_105.18a": "tam ṛṣiṃ tu mahātmānam uktavākyaṃ kṛtāñjaliḥ /",
    "GE09ram_02su:ram_105.18b": "āmantrayitum ārebhe caraṇāv upagṛhya ca // //",
    "GE09ram_02su:ram_105.19a": "tataḥ pradakṣiṇaṃ kṛtvā bharadvājaṃ punaḥ punaḥ /",
    "GE09ram_02su:ram_105.19b": "bharatas tu yayau śrīmān ayodhyāṃ saha mantribhiḥ // //",
    "GE09ram_02su:ram_105.20a": "yānaiś ca śakaṭaiś caiva hayair nāgaiś ca sā camūḥ /",
    "GE09ram_02su:ram_105.20b": "punar nivṛttā vistīrṇā bharatasyānuyāyinī // //",
    "GE09ram_02su:ram_105.21a": "tatas te yamunāṃ divyāṃ nadīṃ tīrtvormimālinīm /",
    "GE09ram_02su:ram_105.21b": "dadṛśus tāṃ punaḥ sarve gaṅgāṃ śivajalāṃ nadīm // //",
    "GE09ram_02su:ram_105.22a": "tāṃ ramyajalasampūrṇāṃ saṃtīrya sahabāndhavaḥ /",
    "GE09ram_02su:ram_105.22b": "śṛṅgaverapuraṃ ramyaṃ praviveśa sasainikaḥ // //",
    "GE09ram_02su:ram_105.23a": "śṛṅgaverapurād bhūya ayodhyāṃ saṃdadarśa ha /",
    "GE09ram_02su:ram_105.23b": "bharato duḥkhasaṃtaptaḥ sārathiṃ cedam abravīt // //",
    "GE09ram_02su:ram_105.24a": "sārathe paśya vidhvastā ayodhyā na prakāśate /",
    "GE09ram_02su:ram_105.24b": "nirākārā nirānandā dīnā pratihatasvanā // //",
    "GE09ram_02su:ram_106": "Rāmāyaṇa, Ayodhyākāṇḍa, 106",
    "GE09ram_02su:ram_106.1a": "snigdhagambhīraghoṣeṇa syandanenopayān prabhuḥ /",
    "GE09ram_02su:ram_106.1b": "ayodhyāṃ bharataḥ kṣipraṃ praviveśa mahāyaśāḥ // //",
    "GE09ram_02su:ram_106.2a": "biḍālolūkacaritām ālīnanaravāraṇām /",
    "GE09ram_02su:ram_106.2b": "timirābhyāhatāṃ kālīm aprakāśāṃ niśām iva // //",
    "GE09ram_02su:ram_106.3a": "rāhuśatroḥ priyāṃ patnīṃ śriyā prajvalitaprabhām /",
    "GE09ram_02su:ram_106.3b": "graheṇābhyutthitenaikāṃ rohiṇīm iva pīḍitām // //",
    "GE09ram_02su:ram_106.4a": "alpoṣṇakṣubdhasalilāṃ gharmottaptavihaṃgamām /",
    "GE09ram_02su:ram_106.4b": "līnamīnajhaṣagrāhāṃ kṛśāṃ girinadīm iva // //",
    "GE09ram_02su:ram_106.5a": "vidhūmām iva hemābhām adhvarāgnisamutthitām /",
    "GE09ram_02su:ram_106.5b": "havirabhyukṣitāṃ paścāc chikhāṃ vipralayaṃ gatām // //",
    "GE09ram_02su:ram_106.6a": "vidhvastakavacāṃ rugṇagajavājirathadhvajām /",
    "GE09ram_02su:ram_106.6b": "hatapravīrām āpannāṃ camūm iva mahāhave // //",
    "GE09ram_02su:ram_106.7a": "saphenāṃ sasvanāṃ bhūtvā sāgarasya samutthitām /",
    "GE09ram_02su:ram_106.7b": "praśāntamārutoddhūtāṃ jalormim iva niḥsvanām // //",
    "GE09ram_02su:ram_106.8a": "tyaktāṃ yajñāyudhaiḥ sarvair abhirūpaiś ca yājakaiḥ /",
    "GE09ram_02su:ram_106.8b": "sutyākāle vinirvṛtte vediṃ gataravām iva // //",
    "GE09ram_02su:ram_106.9a": "goṣṭhamadhye sthitām ārtām acarantīṃ navaṃ tṛṇam /",
    "GE09ram_02su:ram_106.9b": "govṛṣeṇa parityaktāṃ gavāṃ patnīm ivotsukām // //",
    "GE09ram_02su:ram_106.10a": "prabhākarālaiḥ susnigdhaiḥ prajvaladbhir ivottamaiḥ /",
    "GE09ram_02su:ram_106.10b": "viyuktāṃ maṇibhir jātyair navāṃ muktāvalīm iva // //",
    "GE09ram_02su:ram_106.11a": "sahasā calitāṃ sthānān mahīṃ puṇyakṣayād gatām /",
    "GE09ram_02su:ram_106.11b": "saṃhṛtadyutivistārāṃ tārām iva divaś cyutām // //",
    "GE09ram_02su:ram_106.12a": "puṣpanaddhāṃ vasantānte mattabhramaraśālinīm /",
    "GE09ram_02su:ram_106.12b": "drutadāvāgnivipruṣṭāṃ klāntāṃ vanalatām iva // //",
    "GE09ram_02su:ram_106.13a": "saṃmūḍhanigamāṃ sarvāṃ saṃkṣiptavipaṇāpaṇām /",
    "GE09ram_02su:ram_106.13b": "pracchannaśaśinakṣatrāṃ dyām ivāmbudharair vṛtām // //",
    "GE09ram_02su:ram_106.14a": "kṣīṇapānottamair bhinnaiḥ śarāvair abhisaṃvṛtām /",
    "GE09ram_02su:ram_106.14b": "hataśauṇḍām ivākāśe pānabhūmim asaṃskṛtām // //",
    "GE09ram_02su:ram_106.15a": "vṛkṇabhūmitalāṃ nimnāṃ vṛkṇapātraiḥ samāvṛtām /",
    "GE09ram_02su:ram_106.15b": "upayuktodakāṃ bhagnāṃ prapāṃ nipatitām iva // //",
    "GE09ram_02su:ram_106.16a": "vipulāṃ vitatāṃ caiva yuktapāśāṃ tarasvinām /",
    "GE09ram_02su:ram_106.16b": "bhūmau bāṇair viniṣkṛttāṃ patitāṃ jyām ivāyudhāt // //",
    "GE09ram_02su:ram_106.17a": "sahasā yuddhaśauṇḍena hayāroheṇa vāhitām /",
    "GE09ram_02su:ram_106.17b": "nikṣiptabhāṇḍām utsṛṣṭāṃ kiśorīm iva durbalām // //",
    "GE09ram_02su:ram_106.18a": "prāvṛṣi pravigāḍhāyāṃ praviṣṭasyābhramaṇḍalam /",
    "GE09ram_02su:ram_106.18b": "pracchannāṃ nīlajīmūtair bhāskarasya prabhām iva // //",
    "GE09ram_02su:ram_106.19a": "bharatas tu rathasthaḥ sañ śrīmān daśarathātmajaḥ /",
    "GE09ram_02su:ram_106.19b": "vāhayantaṃ rathaśreṣṭhaṃ sārathiṃ vākyam abravīt // //",
    "GE09ram_02su:ram_106.20a": "kiṃ nu khalv adya gambhīro mūrchito na niśamyate /",
    "GE09ram_02su:ram_106.20b": "yathāpuram ayodhyāyāṃ gītavāditraniḥsvanaḥ // //",
    "GE09ram_02su:ram_106.21a": "vāruṇīmadagandhāś ca mālyagandhaś ca mūrchitaḥ /",
    "GE09ram_02su:ram_106.21b": "dhūpitāgarugandhaś ca na pravāti samantataḥ // //",
    "GE09ram_02su:ram_106.21c": "yānapravaraghoṣaś ca snigdhaś ca hayaniḥsvanaḥ /",
    "GE09ram_02su:ram_106.22a": "pramattagajanādaś ca mahāṃś ca rathaniḥsvanaḥ /",
    "GE09ram_02su:ram_106.22b": "nedānīṃ śrūyate puryām asyāṃ rāme vivāsite // //",
    "GE09ram_02su:ram_106.23a": "taruṇaiś cāruveṣaiś ca narair unnatagāmibhiḥ /",
    "GE09ram_02su:ram_106.23b": "saṃpatadbhir ayodhyāyāṃ na vibhānti mahāpathāḥ // //",
    "GE09ram_02su:ram_106.24a": "evaṃ bahuvidhaṃ jalpan viveśa vasatiṃ pituḥ /",
    "GE09ram_02su:ram_106.24b": "tena hīnāṃ narendreṇa siṃhahīnāṃ guhām iva // //",
    "GE09ram_02su:ram_107": "Rāmāyaṇa, Ayodhyākāṇḍa, 107",
    "GE09ram_02su:ram_107.1a": "tato nikṣipya mātḥn sa ayodhyāyāṃ dṛḍhavrataḥ /",
    "GE09ram_02su:ram_107.1b": "bharataḥ śokasaṃtapto gurūn idam athābravīt // //",
    "GE09ram_02su:ram_107.2a": "nandigrāmaṃ gamiṣyāmi sarvān āmantraye 'dya vaḥ /",
    "GE09ram_02su:ram_107.2b": "tatra duḥkham idaṃ sarvaṃ sahiṣye rāghavaṃ vinā // //",
    "GE09ram_02su:ram_107.3a": "gataś ca hi divaṃ rājā vanasthaś ca gurur mama /",
    "GE09ram_02su:ram_107.3b": "rāmaṃ pratīkṣe rājyāya sa hi rājā mahāyaśāḥ // //",
    "GE09ram_02su:ram_107.4a": "etac chrutvā śubhaṃ vākyaṃ bharatasya mahātmanaḥ /",
    "GE09ram_02su:ram_107.4b": "abruvan mantriṇaḥ sarve vasiṣṭhaś ca purohitaḥ // //",
    "GE09ram_02su:ram_107.5a": "sadṛśaṃ ślāghanīyaṃ ca yad uktaṃ bharata tvayā /",
    "GE09ram_02su:ram_107.5b": "vacanaṃ bhrātṛvātsalyād anurūpaṃ tavaiva tat // //",
    "GE09ram_02su:ram_107.6a": "nityaṃ te bandhulubdhasya tiṣṭhato bhrātṛsauhṛde /",
    "GE09ram_02su:ram_107.6b": "āryamārgaṃ prapannasya nānumanyeta kaḥ pumān // //",
    "GE09ram_02su:ram_107.7a": "mantriṇāṃ vacanaṃ śrutvā yathābhilaṣitaṃ priyam /",
    "GE09ram_02su:ram_107.7b": "abravīt sārathiṃ vākyaṃ ratho me yujyatām iti // //",
    "GE09ram_02su:ram_107.8a": "prahṛṣṭavadanaḥ sarvā mātḥn samabhivādya saḥ /",
    "GE09ram_02su:ram_107.8b": "āruroha rathaṃ śrīmāñ śatrughnena samanvitaḥ // //",
    "GE09ram_02su:ram_107.9a": "āruhya tu rathaṃ śīghraṃ śatrughnabharatāv ubhau /",
    "GE09ram_02su:ram_107.9b": "yayatuḥ paramaprītau vṛtau mantripurohitaiḥ // //",
    "GE09ram_02su:ram_107.10a": "agrato guravas tatra vasiṣṭhapramukhā dvijāḥ /",
    "GE09ram_02su:ram_107.10b": "prayayuḥ prāṅmukhāḥ sarve nandigrāmo yato 'bhavat // //",
    "GE09ram_02su:ram_107.11a": "balaṃ ca tad anāhūtaṃ gajāśvarathasaṃkulam /",
    "GE09ram_02su:ram_107.11b": "prayayau bharate yāte sarve ca puravāsinaḥ // //",
    "GE09ram_02su:ram_107.12a": "rathasthaḥ sa tu dharmātmā bharato bhrātṛvatsalaḥ /",
    "GE09ram_02su:ram_107.12b": "nandigrāmaṃ yayau tūrṇaṃ śirasy ādhāya pāduke // //",
    "GE09ram_02su:ram_107.13a": "tatas tu bharataḥ kṣipraṃ nandigrāmaṃ praviśya saḥ /",
    "GE09ram_02su:ram_107.13b": "avatīrya rathāt tūrṇaṃ gurūn idam uvāca ha // //",
    "GE09ram_02su:ram_107.13c": "etad rājyaṃ mama bhrātrā dattaṃ saṃnyāsavat svayam /",
    "GE09ram_02su:ram_107.14a": "yogakṣemavahe ceme pāduke hemabhūṣite /",
    "GE09ram_02su:ram_107.14b": "tam imaṃ pālayiṣyāmi rāghavāgamanaṃ prati // //",
    "GE09ram_02su:ram_107.15a": "kṣipraṃ saṃyojayitvā tu rāghavasya punaḥ svayam /",
    "GE09ram_02su:ram_107.15b": "caraṇau tau tu rāmasya drakṣyāmi sahapādukau // //",
    "GE09ram_02su:ram_107.16a": "tato nikṣiptabhāro 'haṃ rāghaveṇa samāgataḥ /",
    "GE09ram_02su:ram_107.16b": "nivedya gurave rājyaṃ bhajiṣye guruvṛttitām // //",
    "GE09ram_02su:ram_107.17a": "rāghavāya ca saṃnyāsaṃ dattveme varapāduke /",
    "GE09ram_02su:ram_107.17b": "rājyaṃ cedam ayodhyāṃ ca dhūtapāpo bhavāmi ca // //",
    "GE09ram_02su:ram_107.18a": "abhiṣikte tu kākutsthe prahṛṣṭamudite jane /",
    "GE09ram_02su:ram_107.18b": "prītir mama yaśaś caiva bhaved rājyāc caturguṇam // //",
    "GE09ram_02su:ram_107.19a": "evaṃ tu vilapan dīno bharataḥ sa mahāyaśāḥ /",
    "GE09ram_02su:ram_107.19b": "nandigrāme 'karod rājyaṃ duḥkhito mantribhiḥ saha // //",
    "GE09ram_02su:ram_107.20a": "sa valkalajaṭādhārī muniveṣadharaḥ prabhuḥ /",
    "GE09ram_02su:ram_107.20b": "nandigrāme 'vasad vīraḥ sasainyo bharatas tadā // //",
    "GE09ram_02su:ram_107.21a": "rāmāgamanam ākāṅkṣan bharato bhrātṛvatsalaḥ /",
    "GE09ram_02su:ram_107.21b": "bhrātur vacanakārī ca pratijñāpāragas tadā // //",
    "GE09ram_02su:ram_107.22a": "pāduke tv abhiṣicyātha nandigrāme 'vasat tadā /",
    "GE09ram_02su:ram_107.22b": "bharataḥ śāsanaṃ sarvaṃ pādukābhyāṃ nyavedayat // //",
    "GE09ram_02su:ram_108": "Rāmāyaṇa, Ayodhyākāṇḍa, 108",
    "GE09ram_02su:ram_108.1a": "pratiprayāte bharate vasan rāmas tapovane /",
    "GE09ram_02su:ram_108.1b": "lakṣayāmāsa sodvegam athautsukyaṃ tapasvinām // //",
    "GE09ram_02su:ram_108.2a": "ye tatra citrakūṭasya purastāt tāpasāśrame /",
    "GE09ram_02su:ram_108.2b": "rāmam āśritya niratās tān alakṣayad utsukān // //",
    "GE09ram_02su:ram_108.3a": "nayanair bhṛkuṭībhiś ca rāmaṃ nirdiśya śaṅkitāḥ /",
    "GE09ram_02su:ram_108.3b": "anyonyam upajalpantaḥ śanaiś cakrur mithaḥ kathāḥ // //",
    "GE09ram_02su:ram_108.4a": "teṣām autsukyam ālakṣya rāmas tv ātmani śaṅkitaḥ /",
    "GE09ram_02su:ram_108.4b": "kṛtāñjalir uvācedam ṛṣiṃ kulapatiṃ tataḥ // //",
    "GE09ram_02su:ram_108.5a": "na kaccid bhagavan kiṃcit pūrvavṛttam idaṃ mayi /",
    "GE09ram_02su:ram_108.5b": "dṛśyate vikṛtaṃ yena vikriyante tapasvinaḥ // //",
    "GE09ram_02su:ram_108.6a": "pramādāc caritaṃ kaccit kiṃcin nāvarajasya me /",
    "GE09ram_02su:ram_108.6b": "lakṣmaṇasyarṣibhir dṛṣṭaṃ nānurūpam ivātmanaḥ // //",
    "GE09ram_02su:ram_108.7a": "kaccic chuśrūṣamāṇā vaḥ śuśrūṣaṇaparā mayi /",
    "GE09ram_02su:ram_108.7b": "pramadābhyucitāṃ vṛttiṃ sītā yuktaṃ na vartate // //",
    "GE09ram_02su:ram_108.8a": "atharṣir jarayā vṛddhas tapasā ca jarāṃ gataḥ /",
    "GE09ram_02su:ram_108.8b": "vepamāna ivovāca rāmaṃ bhūtadayāparam // //",
    "GE09ram_02su:ram_108.9a": "kutaḥ kalyāṇasattvāyāḥ kalyāṇābhirates tathā /",
    "GE09ram_02su:ram_108.9b": "calanaṃ tāta vaidehyās tapasviṣu viśeṣataḥ // //",
    "GE09ram_02su:ram_108.10a": "tvannimittam idaṃ tāvat tāpasān prati vartate /",
    "GE09ram_02su:ram_108.10b": "rakṣobhyas tena saṃvignāḥ kathayanti mithaḥ kathāḥ // //",
    "GE09ram_02su:ram_108.11a": "rāvaṇāvarajaḥ kaścit kharo nāmeha rākṣasaḥ /",
    "GE09ram_02su:ram_108.11b": "utpāṭya tāpasān sarvāñ janasthānaniketanān // //",
    "GE09ram_02su:ram_108.12a": "dhṛṣṭaś ca jitakāśī ca nṛśaṃsaḥ puruṣādakaḥ /",
    "GE09ram_02su:ram_108.12b": "avaliptaś ca pāpaś ca tvāṃ ca tāta na mṛṣyate // //",
    "GE09ram_02su:ram_108.13a": "tvaṃ yadā prabhṛti hy asminn āśrame tāta vartase /",
    "GE09ram_02su:ram_108.13b": "tadā prabhṛti rakṣāṃsi viprakurvanti tāpasān // //",
    "GE09ram_02su:ram_108.14a": "darśayanti hi bībhatsaiḥ krūrair bhīṣaṇakair api /",
    "GE09ram_02su:ram_108.14b": "nānā rūpair virūpaiś ca rūpair asukhadarśanaiḥ // //",
    "GE09ram_02su:ram_108.15a": "apraśastair aśucibhiḥ saṃprayojya ca tāpasān /",
    "GE09ram_02su:ram_108.15b": "pratighnanty aparān kṣipram anāryāḥ purataḥ sthitāḥ // //",
    "GE09ram_02su:ram_108.16a": "teṣu teṣv āśramasthāneṣv abuddham avalīya ca /",
    "GE09ram_02su:ram_108.16b": "ramante tāpasāṃs tatra nāśayanto 'lpacetasaḥ // //",
    "GE09ram_02su:ram_108.17a": "apakṣipanti srugbhāṇḍān agnīn siñcanti vāriṇā /",
    "GE09ram_02su:ram_108.17b": "kalaśāṃś ca pramṛdnanti havane samupasthite // //",
    "GE09ram_02su:ram_108.18a": "tair durātmabhir āviṣṭān āśramān prajihāsavaḥ /",
    "GE09ram_02su:ram_108.18b": "gamanāyānyadeśasya codayanty ṛṣayo 'dya mām // //",
    "GE09ram_02su:ram_108.19a": "tat purā rāma śārīrām upahiṃsāṃ tapasviṣu /",
    "GE09ram_02su:ram_108.19b": "darśayanti hi duṣṭās te tyakṣyāma imam āśramam // //",
    "GE09ram_02su:ram_108.20a": "bahumūlaphalaṃ citram avidūrād ito vanam /",
    "GE09ram_02su:ram_108.20b": "purāṇāśramam evāhaṃ śrayiṣye sagaṇaḥ punaḥ // //",
    "GE09ram_02su:ram_108.21a": "kharas tvayy api cāyuktaṃ purā tāta pravartate /",
    "GE09ram_02su:ram_108.21b": "sahāsmābhir ito gaccha yadi buddhiḥ pravartate // //",
    "GE09ram_02su:ram_108.22a": "sakalatrasya saṃdeho nityaṃ yat tasya rāghava /",
    "GE09ram_02su:ram_108.22b": "samarthasyāpi hi sato vāso duḥkham ihādya te // //",
    "GE09ram_02su:ram_108.23a": "ity uktavantaṃ rāmas taṃ rājaputras tapasvinam /",
    "GE09ram_02su:ram_108.23b": "na śaśākottarair vākyair avaroddhuṃ samutsukam // //",
    "GE09ram_02su:ram_108.24a": "abhinandya samāpṛcchya samādhāya ca rāghavam /",
    "GE09ram_02su:ram_108.24b": "sa jagāmāśramaṃ tyaktvā kulaiḥ kulapatiḥ saha // //",
    "GE09ram_02su:ram_108.25a": "rāmaḥ saṃsādhya tv ṛṣigaṇam anugamanād deśāt tasmāt kulapatim abhivādyarṣim /",
    "GE09ram_02su:ram_108.25b": "samyakprītais tair anumata upadiṣṭārthaḥ puṇyaṃ vāsāya svanilayam upasaṃpede // //",
    "GE09ram_02su:ram_108.25c": "āśramaṃ tv ṛṣivirahitaṃ prabhuḥ kṣaṇam api na jahau sa rāghavaḥ /",
    "GE09ram_02su:ram_108.25d": "rāghavaṃ hi satatam anugatās tāpasāś cārṣacaritadhṛtaguṇāḥ //",
    "GE09ram_02su:ram_109": "Rāmāyaṇa, Ayodhyākāṇḍa, 109",
    "GE09ram_02su:ram_109.1a": "rāghavas tv apayāteṣu tapasviṣu vicintayan /",
    "GE09ram_02su:ram_109.1b": "na tatrārocayad vāsaṃ kāraṇair bahubhis tadā // //",
    "GE09ram_02su:ram_109.2a": "iha me bharato dṛṣṭo mātaraś ca sanāgarāḥ /",
    "GE09ram_02su:ram_109.2b": "sā ca me smṛtir anveti tān nityam anuśocataḥ // //",
    "GE09ram_02su:ram_109.3a": "skandhāvāraniveśena tena tasya mahātmanaḥ /",
    "GE09ram_02su:ram_109.3b": "hayahastikarīṣaiś ca upamardaḥ kṛto bhṛśam // //",
    "GE09ram_02su:ram_109.4a": "tasmād anyatra gacchāma iti saṃcintya rāghavaḥ /",
    "GE09ram_02su:ram_109.4b": "prātiṣṭhata sa vaidehyā lakṣmaṇena ca saṃgataḥ // //",
    "GE09ram_02su:ram_109.5a": "so 'trer āśramam āsādya taṃ vavande mahāyaśāḥ /",
    "GE09ram_02su:ram_109.5b": "taṃ cāpi bhagavān atriḥ putravat pratyapadyata // //",
    "GE09ram_02su:ram_109.6a": "svayam ātithyam ādiśya sarvam asya susatkṛtam /",
    "GE09ram_02su:ram_109.6b": "saumitriṃ ca mahābhāgāṃ sītāṃ ca samasāntvayat // //",
    "GE09ram_02su:ram_109.7a": "patnīṃ ca samanuprāptāṃ vṛddhām āmantrya satkṛtām /",
    "GE09ram_02su:ram_109.7b": "sāntvayāmāsa dharmajñaḥ sarvabhūtahite rataḥ // //",
    "GE09ram_02su:ram_109.8a": "anasūyāṃ mahābhāgāṃ tāpasīṃ dharmacāriṇīm /",
    "GE09ram_02su:ram_109.8b": "pratigṛhṇīṣva vaidehīm abravīd ṛṣisattamaḥ // //",
    "GE09ram_02su:ram_109.9a": "rāmāya cācacakṣe tāṃ tāpasīṃ dharmacāriṇīm /",
    "GE09ram_02su:ram_109.9b": "daśa varṣāṇy anāvṛṣṭyā dagdhe loke nirantaram // //",
    "GE09ram_02su:ram_109.10a": "yayā mūlaphale sṛṣṭe jāhnavī ca pravartitā /",
    "GE09ram_02su:ram_109.10b": "ugreṇa tapasā yuktā niyamaiś cāpy alaṃkṛtā // //",
    "GE09ram_02su:ram_109.11a": "daśavarṣasahasrāṇi yayā taptaṃ mahat tapaḥ /",
    "GE09ram_02su:ram_109.11b": "anasūyāvratais tāta pratyūhāś ca nibarhitāḥ // //",
    "GE09ram_02su:ram_109.12a": "devakāryanimittaṃ ca yayā saṃtvaramāṇayā /",
    "GE09ram_02su:ram_109.12b": "daśarātraṃ kṛtvā rātriḥ seyaṃ māteva te 'nagha // //",
    "GE09ram_02su:ram_109.13a": "tām imāṃ sarvabhūtānāṃ namaskāryāṃ yaśasvinīm /",
    "GE09ram_02su:ram_109.13b": "abhigacchatu vaidehī vṛddhām akrodhanāṃ sadā // //",
    "GE09ram_02su:ram_109.14a": "evaṃ bruvāṇaṃ tam ṛṣiṃ tathety uktvā sa rāghavaḥ /",
    "GE09ram_02su:ram_109.14b": "sītām uvāca dharmajñām idaṃ vacanam uttamam // //",
    "GE09ram_02su:ram_109.15a": "rājaputri śrutaṃ tv etan muner asya samīritam /",
    "GE09ram_02su:ram_109.15b": "śreyo'rtham ātmanaḥ śīghram abhigaccha tapasvinīm // //",
    "GE09ram_02su:ram_109.16a": "anasūyeti yā loke karmabhiḥ khyātim āgatā /",
    "GE09ram_02su:ram_109.16b": "tāṃ śīghram abhigaccha tvam abhigamyāṃ tapasvinīm // //",
    "GE09ram_02su:ram_109.17a": "sītā tv etad vacaḥ śrutvā rāghavasya hitaiṣiṇī /",
    "GE09ram_02su:ram_109.17b": "tām atripatnīṃ dharmajñām abhicakrāma maithilī // //",
    "GE09ram_02su:ram_109.18a": "śithilāṃ valitāṃ vṛddhāṃ jarāpāṇḍuramūrdhajām /",
    "GE09ram_02su:ram_109.18b": "satataṃ vepamānāṅgīṃ pravāte kadalī yathā // //",
    "GE09ram_02su:ram_109.19a": "tāṃ tu sītā mahābhāgām anasūyāṃ pativratām /",
    "GE09ram_02su:ram_109.19b": "abhyavādayad avyagrā svaṃ nāma samudāharat // //",
    "GE09ram_02su:ram_109.20a": "abhivādya ca vaidehī tāpasīṃ tām aninditām /",
    "GE09ram_02su:ram_109.20b": "baddhāñjalipuṭā hṛṣṭā paryapṛcchad anāmayam // //",
    "GE09ram_02su:ram_109.21a": "tataḥ sītāṃ mahābhāgāṃ dṛṣṭvā tāṃ dharmacāriṇīm /",
    "GE09ram_02su:ram_109.21b": "sāntvayanty abravīd dhṛṣṭā diṣṭyā dharmam avekṣase // //",
    "GE09ram_02su:ram_109.22a": "tyaktvā jñātijanaṃ sīte mānam ṛddhiṃ ca mānini /",
    "GE09ram_02su:ram_109.22b": "avaruddhaṃ vane rāmaṃ diṣṭyā tvam anugacchasi // //",
    "GE09ram_02su:ram_109.23a": "nagarastho vanastho vā pāpo vā yadi vāśubhaḥ /",
    "GE09ram_02su:ram_109.23b": "yāsāṃ strīṇāṃ priyo bhartā tāsāṃ lokā mahodayāḥ // //",
    "GE09ram_02su:ram_109.24a": "duḥśīlaḥ kāmavṛtto vā dhanair vā parivarjitaḥ /",
    "GE09ram_02su:ram_109.24b": "strīṇām āryasvabhāvānāṃ paramaṃ daivataṃ patiḥ // //",
    "GE09ram_02su:ram_109.25a": "nāto viśiṣṭaṃ paśyāmi bāndhavaṃ vimṛśanty aham /",
    "GE09ram_02su:ram_109.25b": "sarvatra yogyaṃ vaidehi tapaḥ kṛtam ivāvyayam // //",
    "GE09ram_02su:ram_109.26a": "na tv evam avagacchanti guṇadoṣam asatstriyaḥ /",
    "GE09ram_02su:ram_109.26b": "kāmavaktavyahṛdayā bhartṛnāthāś caranti yāḥ // //",
    "GE09ram_02su:ram_109.27a": "prāpnuvanty ayaśaś caiva dharmabhraṃśaṃ ca maithili /",
    "GE09ram_02su:ram_109.27b": "akāryavaśam āpannāḥ striyo yāḥ khalu tadvidhāḥ // //",
    "GE09ram_02su:ram_109.28a": "tvadvidhās tu guṇair yuktā dṛṣṭalokaparāvarāḥ /",
    "GE09ram_02su:ram_109.28b": "striyaḥ svarge cariṣyanti yathā puṇyakṛtas tathā // //",
    "GE09ram_02su:ram_110": "Rāmāyaṇa, Ayodhyākāṇḍa, 110",
    "GE09ram_02su:ram_110.1a": "sā tv evam uktā vaidehī anasūyānasūyayā /",
    "GE09ram_02su:ram_110.1b": "pratipūjya vaco mandaṃ pravaktum upacakrame // //",
    "GE09ram_02su:ram_110.2a": "naitad āścaryam āryāyā yan māṃ tvam anubhāṣase /",
    "GE09ram_02su:ram_110.2b": "viditaṃ tu mamāpy etad yathā nāryāḥ patir guruḥ // //",
    "GE09ram_02su:ram_110.3a": "yady apy eṣa bhaved bhartā mamārye vṛttavarjitaḥ /",
    "GE09ram_02su:ram_110.3b": "advaidham upacartavyas tathāpy eṣa mayā bhavet // //",
    "GE09ram_02su:ram_110.4a": "kiṃ punar yo guṇaślāghyaḥ sānukrośo jitendriyaḥ /",
    "GE09ram_02su:ram_110.4b": "sthirānurāgo dharmātmā mātṛvartī pitṛpriyaḥ // //",
    "GE09ram_02su:ram_110.5a": "yāṃ vṛttiṃ vartate rāmaḥ kausalyāyāṃ mahābalaḥ /",
    "GE09ram_02su:ram_110.5b": "tām eva nṛpanārīṇām anyāsām api vartate // //",
    "GE09ram_02su:ram_110.6a": "sakṛd dṛṣṭāsv api strīṣu nṛpeṇa nṛpavatsalaḥ /",
    "GE09ram_02su:ram_110.6b": "mātṛvad vartate vīro mānam utsṛjya dharmavit // //",
    "GE09ram_02su:ram_110.7a": "āgacchantyāś ca vijanaṃ vanam evaṃ bhayāvaham /",
    "GE09ram_02su:ram_110.7b": "samāhitaṃ hi me śvaśrvā hṛdaye yat sthitaṃ mama // //",
    "GE09ram_02su:ram_110.8a": "pāṇipradānakāle ca yat purā tv agnisaṃnidhau /",
    "GE09ram_02su:ram_110.8b": "anuśiṣṭā jananyāsmi vākyaṃ tad api me dhṛtam // //",
    "GE09ram_02su:ram_110.9a": "navīkṛtaṃ tu tat sarvaṃ vākyais te dharmacāriṇi /",
    "GE09ram_02su:ram_110.9b": "patiśuśrūṣaṇān nāryās tapo nānyad vidhīyate // //",
    "GE09ram_02su:ram_110.10a": "sāvitrī patiśuśrūṣāṃ kṛtvā svarge mahīyate /",
    "GE09ram_02su:ram_110.10b": "tathā vṛttiś ca yātā tvaṃ patiśuśrūṣayā divam // //",
    "GE09ram_02su:ram_110.11a": "variṣṭhā sarvanārīṇām eṣā ca divi devatā /",
    "GE09ram_02su:ram_110.11b": "rohiṇī ca vinā candraṃ muhūrtam api dṛśyate // //",
    "GE09ram_02su:ram_110.12a": "evaṃvidhāś ca pravarāḥ striyo bhartṛdṛḍhavratāḥ /",
    "GE09ram_02su:ram_110.12b": "devaloke mahīyante puṇyena svena karmaṇā // //",
    "GE09ram_02su:ram_110.13a": "tato 'nasūyā saṃhṛṣṭā śrutvoktaṃ sītayā vacaḥ /",
    "GE09ram_02su:ram_110.13b": "śirasy āghrāya covāca maithilīṃ harṣayanty uta // //",
    "GE09ram_02su:ram_110.14a": "niyamair vividhair āptaṃ tapo hi mahad asti me /",
    "GE09ram_02su:ram_110.14b": "tat saṃśritya balaṃ sīte chandaye tvāṃ śucivrate // //",
    "GE09ram_02su:ram_110.14c": "upapannaṃ ca yuktaṃ ca vacanaṃ tava maithili /",
    "GE09ram_02su:ram_110.15a": "prītā cāsmy ucitaṃ kiṃ te karavāṇi bravīhi me /",
    "GE09ram_02su:ram_110.15b": "kṛtam ity abravīt sītā tapobalasamanvitām // //",
    "GE09ram_02su:ram_110.16a": "sā tv evam uktā dharmajñā tayā prītatarābhavat /",
    "GE09ram_02su:ram_110.16b": "saphalaṃ ca praharṣaṃ te hanta sīte karomy aham // //",
    "GE09ram_02su:ram_110.17a": "idaṃ divyaṃ varaṃ mālyaṃ vastram ābharaṇāni ca /",
    "GE09ram_02su:ram_110.17b": "aṅgarāgaṃ ca vaidehi mahārham anulepanam // //",
    "GE09ram_02su:ram_110.18a": "mayā dattam idaṃ sīte tava gātrāṇi śobhayet /",
    "GE09ram_02su:ram_110.18b": "anurūpam asaṃkliṣṭaṃ nityam eva bhaviṣyati // //",
    "GE09ram_02su:ram_110.19a": "aṅgarāgeṇa divyena liptāṅgī janakātmaje /",
    "GE09ram_02su:ram_110.19b": "śobhayiṣyāmi bhartāraṃ yathā śrīr viṣṇum avyayam // //",
    "GE09ram_02su:ram_110.20a": "sā vastram aṅgarāgaṃ ca bhūṣaṇāni srajas tathā /",
    "GE09ram_02su:ram_110.20b": "maithilī pratijagrāha prītidānam anuttamam // //",
    "GE09ram_02su:ram_110.21a": "pratigṛhya ca tat sītā prītidānaṃ yaśasvinī /",
    "GE09ram_02su:ram_110.21b": "śliṣṭāñjalipuṭā dhīrā samupāsta tapodhanām // //",
    "GE09ram_02su:ram_110.22a": "tathā sītām upāsīnām anasūyā dṛḍhavratā /",
    "GE09ram_02su:ram_110.22b": "vacanaṃ praṣṭum ārebhe kathāṃ kāṃcid anupriyām // //",
    "GE09ram_02su:ram_110.23a": "svayaṃvare kila prāptā tvam anena yaśasvinā /",
    "GE09ram_02su:ram_110.23b": "rāghaveṇeti me sīte kathā śrutim upāgatā // //",
    "GE09ram_02su:ram_110.24a": "tāṃ kathāṃ śrotum icchāmi vistareṇa ca maithili /",
    "GE09ram_02su:ram_110.24b": "yathānubhūtaṃ kārtsnyena tan me tvaṃ vaktum arhasi // //",
    "GE09ram_02su:ram_110.25a": "evam uktā tu sā sītā tāṃ tato dharmacāriṇīm /",
    "GE09ram_02su:ram_110.25b": "śrūyatām iti coktvā vai kathayāmāsa tāṃ kathām // //",
    "GE09ram_02su:ram_110.26a": "mithilādhipatir vīro janako nāma dharmavit /",
    "GE09ram_02su:ram_110.26b": "kṣatradharmaṇy abhirato nyāyataḥ śāsti medinīm // //",
    "GE09ram_02su:ram_110.27a": "tasya lāṅgalahastasya karṣataḥ kṣetramaṇḍalam /",
    "GE09ram_02su:ram_110.27b": "ahaṃ kilotthitā bhittvā jagatīṃ nṛpateḥ sutā // //",
    "GE09ram_02su:ram_110.28a": "sa māṃ dṛṣṭvā narapatir muṣṭivikṣepatatparaḥ /",
    "GE09ram_02su:ram_110.28b": "pāṃśuguṇṭhitasarvāṅgīṃ vismito janako 'bhavat // //",
    "GE09ram_02su:ram_110.29a": "anapatyena ca snehād aṅkam āropya ca svayam /",
    "GE09ram_02su:ram_110.29b": "mameyaṃ tanayety uktvā sneho mayi nipātitaḥ // //",
    "GE09ram_02su:ram_110.30a": "antarikṣe ca vāg uktāpratimāmānuṣī kila /",
    "GE09ram_02su:ram_110.30b": "evam etan narapate dharmeṇa tanayā tava // //",
    "GE09ram_02su:ram_110.31a": "tataḥ prahṛṣṭo dharmātmā pitā me mithilādhipaḥ /",
    "GE09ram_02su:ram_110.31b": "avāpto vipulām ṛddhiṃ mām avāpya narādhipaḥ // //",
    "GE09ram_02su:ram_110.32a": "dattā cāsmīṣṭavad devyai jyeṣṭhāyai puṇyakarmaṇā /",
    "GE09ram_02su:ram_110.32b": "tayā saṃbhāvitā cāsmi snigdhayā mātṛsauhṛdāt // //",
    "GE09ram_02su:ram_110.33a": "patisaṃyogasulabhaṃ vayo dṛṣṭvā tu me pitā /",
    "GE09ram_02su:ram_110.33b": "cintām abhyagamad dīno vittanāśād ivādhanaḥ // //",
    "GE09ram_02su:ram_110.34a": "sadṛśāc cāpakṛṣṭāc ca loke kanyāpitā janāt /",
    "GE09ram_02su:ram_110.34b": "pradharṣaṇām avāpnoti śakreṇāpi samo bhuvi // //",
    "GE09ram_02su:ram_110.35a": "tāṃ dharṣaṇām adūrasthāṃ saṃdṛśyātmani pārthivaḥ /",
    "GE09ram_02su:ram_110.35b": "cintārṇavagataḥ pāraṃ nāsasādāplavo yathā // //",
    "GE09ram_02su:ram_110.36a": "ayonijāṃ hi māṃ jñātvā nādhyagacchat sa cintayan /",
    "GE09ram_02su:ram_110.36b": "sadṛśaṃ cānurūpaṃ ca mahīpālaḥ patiṃ mama // //",
    "GE09ram_02su:ram_110.37a": "tasya buddhir iyaṃ jātā cintayānasya saṃtatam /",
    "GE09ram_02su:ram_110.37b": "svayaṃ varaṃ tanūjāyāḥ kariṣyāmīti dhīmataḥ // //",
    "GE09ram_02su:ram_110.38a": "mahāyajñe tadā tasya varuṇena mahātmanā /",
    "GE09ram_02su:ram_110.38b": "dattaṃ dhanurvaraṃ prītyā tūṇī cākṣayasāyakau // //",
    "GE09ram_02su:ram_110.39a": "asaṃcālyaṃ manuṣyaiś ca yatnenāpi ca gauravāt /",
    "GE09ram_02su:ram_110.39b": "tan na śaktā namayituṃ svapneṣv api narādhipāḥ // //",
    "GE09ram_02su:ram_110.40a": "tad dhanuḥ prāpya me pitrā vyāhṛtaṃ satyavādinā /",
    "GE09ram_02su:ram_110.40b": "samavāye narendrāṇāṃ pūrvam āmantrya pārthivān // //",
    "GE09ram_02su:ram_110.41a": "idaṃ ca dhanur udyamya sajyaṃ yaḥ kurute naraḥ /",
    "GE09ram_02su:ram_110.41b": "tasya me duhitā bhāryā bhaviṣyati na saṃśayaḥ // //",
    "GE09ram_02su:ram_110.42a": "tac ca dṛṣṭvā dhanuḥśreṣṭhaṃ gauravād girisaṃnibham /",
    "GE09ram_02su:ram_110.42b": "abhivādya nṛpā jagmur aśaktās tasya tolane // //",
    "GE09ram_02su:ram_110.43a": "sudīrghasya tu kālasya rāghavo 'yaṃ mahādyutiḥ /",
    "GE09ram_02su:ram_110.43b": "viśvāmitreṇa sahito yajñaṃ draṣṭuṃ samāgataḥ // //",
    "GE09ram_02su:ram_110.44a": "lakṣmaṇena saha bhrātrā rāmaḥ satyaparākramaḥ /",
    "GE09ram_02su:ram_110.44b": "viśvāmitras tu dharmātmā mama pitrā supūjitaḥ // //",
    "GE09ram_02su:ram_110.44c": "provāca pitaraṃ tatra bhrātarau rāmalakṣmaṇau /",
    "GE09ram_02su:ram_110.45a": "sutau daśarathasyemau dhanurdarśanakāṅkṣiṇau /",
    "GE09ram_02su:ram_110.45b": "ity uktas tena vipreṇa tad dhanuḥ samupānayat // //",
    "GE09ram_02su:ram_110.46a": "nimeṣāntaramātreṇa tad ānamya sa vīryavān /",
    "GE09ram_02su:ram_110.46b": "jyāṃ samāropya jhaṭiti pūrayāmāsa vīryavān // //",
    "GE09ram_02su:ram_110.47a": "tena pūrayatā vegān madhye bhagnaṃ dvidhā dhanuḥ /",
    "GE09ram_02su:ram_110.47b": "tasya śabdo 'bhavad bhīmaḥ patitasyāśaner iva // //",
    "GE09ram_02su:ram_110.48a": "tato 'haṃ tatra rāmāya pitrā satyābhisaṃdhinā /",
    "GE09ram_02su:ram_110.48b": "udyatā dātum udyamya jalabhājanam uttamam // //",
    "GE09ram_02su:ram_110.49a": "dīyamānāṃ na tu tadā pratijagrāha rāghavaḥ /",
    "GE09ram_02su:ram_110.49b": "avijñāya pituś chandam ayodhyādhipateḥ prabhoḥ // //",
    "GE09ram_02su:ram_110.50a": "tataḥ śvaśuram āmantrya vṛddhaṃ daśarathaṃ nṛpam /",
    "GE09ram_02su:ram_110.50b": "mama pitrā ahaṃ dattā rāmāya viditātmane // //",
    "GE09ram_02su:ram_110.51a": "mama caivānujā sādhvī ūrmilā priyadarśanā /",
    "GE09ram_02su:ram_110.51b": "bhāryārthe lakṣmaṇasyāpi dattā pitrā mama svayam // //",
    "GE09ram_02su:ram_110.52a": "evaṃ dattāsmi rāmāya tadā tasmin svayaṃvare /",
    "GE09ram_02su:ram_110.52b": "anuraktā ca dharmeṇa patiṃ vīryavatāṃ varam // //",
    "GE09ram_02su:ram_111": "Rāmāyaṇa, Ayodhyākāṇḍa, 111",
    "GE09ram_02su:ram_111.1a": "anasūyā tu dharmajñā śrutvā tāṃ mahatīṃ kathām /",
    "GE09ram_02su:ram_111.1b": "paryaṣvajata bāhubhyāṃ śirasy āghrāya maithilīm // //",
    "GE09ram_02su:ram_111.2a": "vyaktākṣarapadaṃ citraṃ bhāṣitaṃ madhuraṃ tvayā /",
    "GE09ram_02su:ram_111.2b": "yathā svayaṃvaraṃ vṛttaṃ tat sarvaṃ hi śrutaṃ mayā // //",
    "GE09ram_02su:ram_111.3a": "rame 'haṃ kathayā te tu dṛḍhaṃ madhurabhāṣiṇi /",
    "GE09ram_02su:ram_111.3b": "ravir astaṃ gataḥ śrīmān upohya rajanīṃ śivām // //",
    "GE09ram_02su:ram_111.4a": "divasaṃ pratikīrṇānām āhārārthaṃ patatriṇām /",
    "GE09ram_02su:ram_111.4b": "saṃdhyākāle nilīnānāṃ nidrārthaṃ śrūyate dhvaniḥ // //",
    "GE09ram_02su:ram_111.5a": "ete cāpy abhiṣekārdrā munayaḥ phalaśodhanāḥ /",
    "GE09ram_02su:ram_111.5b": "sahitā upavartante salilāplutavalkalāḥ // //",
    "GE09ram_02su:ram_111.6a": "ṛṣīṇām agnihotreṣu huteṣu vidhipurvakam /",
    "GE09ram_02su:ram_111.6b": "kapotāṅgāruṇo dhūmo dṛśyate pavanoddhataḥ // //",
    "GE09ram_02su:ram_111.7a": "alpaparṇā hi taravo ghanībhūtāḥ samantataḥ /",
    "GE09ram_02su:ram_111.7b": "viprakṛṣṭe 'pi ye deśe na prakāśanti vai diśaḥ // //",
    "GE09ram_02su:ram_111.8a": "rajanīcarasattvāni pracaranti samantataḥ /",
    "GE09ram_02su:ram_111.8b": "tapovanamṛgā hy ete veditīrtheṣu śerate // //",
    "GE09ram_02su:ram_111.9a": "sampravṛttā niśā sīte nakṣatrasamalaṃkṛtā /",
    "GE09ram_02su:ram_111.9b": "jyotsnāprāvaraṇaś candro dṛśyate 'bhyudito 'mbare // //",
    "GE09ram_02su:ram_111.10a": "gamyatām anujānāmi rāmasyānucarī bhava /",
    "GE09ram_02su:ram_111.10b": "kathayantyā hi madhuraṃ tvayāhaṃ paritoṣitā // //",
    "GE09ram_02su:ram_111.11a": "alaṃkuru ca tāvat tvaṃ pratyakṣaṃ mama maithili /",
    "GE09ram_02su:ram_111.11b": "prītiṃ janaya me vatsa divyālaṃkāraśobhinī // //",
    "GE09ram_02su:ram_111.12a": "sā tadā samalaṃkṛtya sītā surasutopamā /",
    "GE09ram_02su:ram_111.12b": "praṇamya śirasā tasyai rāmaṃ tv abhimukhī yayau // //",
    "GE09ram_02su:ram_111.13a": "tathā tu bhūṣitāṃ sītāṃ dadarśa vadatāṃ varaḥ /",
    "GE09ram_02su:ram_111.13b": "rāghavaḥ prītidānena tapasvinyā jaharṣa ca // //",
    "GE09ram_02su:ram_111.14a": "nyavedayat tataḥ sarvaṃ sītā rāmāya maithilī /",
    "GE09ram_02su:ram_111.14b": "prītidānaṃ tapasvinyā vasanābharaṇasrajām // //",
    "GE09ram_02su:ram_111.15a": "prahṛṣṭas tv abhavad rāmo lakṣmaṇaś ca mahārathaḥ /",
    "GE09ram_02su:ram_111.15b": "maithilyāḥ satkriyāṃ dṛṣṭvā mānuṣeṣu sudurlabhām // //",
    "GE09ram_02su:ram_111.16a": "tatas tāṃ śarvarīṃ prītaḥ puṇyāṃ śaśinibhānanaḥ /",
    "GE09ram_02su:ram_111.16b": "arcitas tāpasaiḥ siddhair uvāsa raghunandanaḥ // //",
    "GE09ram_02su:ram_111.17a": "tasyāṃ rātryāṃ vyatītāyām abhiṣicya hutāgnikān /",
    "GE09ram_02su:ram_111.17b": "āpṛcchetāṃ naravyāghrau tāpasān vanagocarān // //",
    "GE09ram_02su:ram_111.18a": "tāv ūcus te vanacarās tāpasā dharmacāriṇaḥ /",
    "GE09ram_02su:ram_111.18b": "vanasya tasya saṃcāraṃ rākṣasaiḥ samabhiplutam // //",
    "GE09ram_02su:ram_111.19a": "eṣa panthā maharṣīṇāṃ phalāny āharatāṃ vane /",
    "GE09ram_02su:ram_111.19b": "anena tu vanaṃ durgaṃ gantuṃ rāghava te kṣamam // //",
    "GE09ram_02su:ram_111.19c": "itīva taiḥ prāñjalibhis tapasvibhir dvijaiḥ kṛtasvastyayanaḥ paraṃtapaḥ /",
    "GE09ram_02su:ram_111.19d": "vanaṃ sabhāryaḥ praviveśa rāghavaḥ salakṣmaṇaḥ sūrya ivābhramaṇḍalam //"
}