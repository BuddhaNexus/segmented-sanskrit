{
  "GSP29nvtp1_1u:0": "// nyāyavārttikatātparyapariśuddhiḥ //",
  "GSP29nvtp1_1u:1": "mātaḥ sarasvati punaḥ punaraṣa natvā",
  "GSP29nvtp1_1u:2": "baddhāñjaliḥ kimapi vijñapayāmyavaihi /",
  "GSP29nvtp1_1u:3": "vākcetasormama tathā bhava sāvadhānā",
  "GSP29nvtp1_1u:4": "vācaspatervacasi na skhalato yathaite //",
  "GSP29nvtp1_1u:5": "viśvārādhya ityatra viśvaśabdena saṃsāricetanavargo vivakṣitaḥ, tasyaiva tadārādhakatvāt /",
  "GSP29nvtp1_1u:6": "viśveśāna ityatra samīhitaphalasaṃdohaḥ, tasya bhagavadekādhīnatvāt /",
  "GSP29nvtp1_1u:7": "viśvakṛdityatropādānasamūhaḥ, tasyaiva tatkṛtivyāpyatvāt /",
  "GSP29nvtp1_1u:8": "viśvasaṃhārakārītyatra yāvadanityanivahaḥ, tasyaiva tadvināśyatvāt /",
  "GSP29nvtp1_1u:9": "viśvaśaktirityatra yāvatkāryāstomaḥ, tasyaiva tacchaktiviṣayatvāt /",
  "GSP29nvtp1_1u:10": "viśvajñātetyatra yāvañjñeyaprapañcaḥ, tasyaiva pajjñānaviṣayatvāt /",
  "GSP29nvtp1_1u:11": "viśvavyāpīyatra yāvanmūrttimaddravyarāśiḥ, tasyaiva viśeṣatastadvyāpyatvāt /",
  "GSP29nvtp1_1u:12": "itarasya tu taddvārā /",
  "GSP29nvtp1_1u:13": "viśvamūrtirityatra yāvatkārakagrāmaḥ,",
  "GSP29nvtp1_1u:14": "tasyaiva sākṣāt tatprayatnādhiṣṭheyatayā asmadādiśarīrasamānatvāt /",
  "GSP29nvtp1_1u:15": "ata eva na tatra śarīrāntarāpekṣā, sākṣātprayantānadhiṣṭheyeṣu hi sā syāt daṇḍādivat /",
  "GSP29nvtp1_1u:16": "na tu sākṣātprayatnādhiṣṭheyeṣu śarīravat /",
  "GSP29nvtp1_1u:17": "pinākīti tu viśiṣṭaśastradhāradhamittaka nāmasaṃkortanena prārabdhavighnasya protsāraṇameva samīhitamiti sūcayati /",
  "GSP29nvtp1_1u:18": "hetuhetumadbhāvena śaḍkottarābhyāṃ yojanā jyāyasī /",
  "GSP29nvtp1_1u:19": "yathāvasthitayojanāyāṃ tu arthapaunarūktyaprasarktā stutitvameva samādhānamadhyavaseyam iti //",
  "GSP29nvtp1_1u:20": "namāmītyādi /",
  "GSP29nvtp1_1u:21": "dharmo nivartakaḥ /",
  "GSP29nvtp1_1u:22": "vijñānaṃ śarīrādiviviktātmasākṣātkāraḥ /",
  "GSP29nvtp1_1u:23": "vairāgyaṃ rāgābhāvaḥ /",
  "GSP29nvtp1_1u:24": "aiśvaryaṃ bhūtendriyajayaḥ /",
  "GSP29nvtp1_1u:25": "tacchānipe, ata eva nidhaye vāgviśaddhīnām /",
  "GSP29nvtp1_1u:26": "adharmahetuko hyavivekaḥ /",
  "GSP29nvtp1_1u:27": "avivekahetukamavairāgyam, avairāgyamūlamanaiśvaryam /",
  "GSP29nvtp1_1u:28": "tanmūlāśca vacasāmaviśuddhayaḥ /",
  "GSP29nvtp1_1u:29": "tisraḥ khalvetāḥ /",
  "GSP29nvtp1_1u:30": "tatra prathamā nirabhidhayatā /",
  "GSP29nvtp1_1u:31": "dvitīyā viparītāmidheyatā /",
  "GSP29nvtp1_1u:32": "tṛtīyā niṣprayojanāmigheyatā /",
  "GSP29nvtp1_1u:33": "tā etāḥ kathaṃ bhūtendriyajayino mahāmunerbhaviṣyanti?",
  "GSP29nvtp1_1u:34": "ajitabhūtasya hi vivakṣostathāvidhaprayatnāniṣpatternirabhidheyā vāk bhavati /",
  "GSP29nvtp1_1u:35": "ajitendriyasya ca viparyāsavipralipsāhetuko viparītārtho vacanasandarbhaḥ /",
  "GSP29nvtp1_1u:36": "ajitamanasaśca pramādonmādavato niṣprayojanaḥ /",
  "GSP29nvtp1_1u:37": "etāśca vacasāmaviśuddhīḥ chalajātinigrahasthāneṣu sūtrakāra eva prapañcayiṣyati /",
  "GSP29nvtp1_1u:38": "so 'yaṃ na tatheti bhavati vāgviśuddhīnāṃ nidhiḥ /",
  "GSP29nvtp1_1u:39": "ata eva tāyī tattvādhyavasāyasaṃrakṣaṇakṣamasaṃpradāyapravartakaḥ //",
  "GSP29nvtp1_1u:40": "evaṃ parāparagurūn natvā śiṣyabuddhisamādhānāya samāhitavaiśiṣṭyaṃ darśayati--grantheti /",
  "GSP29nvtp1_1u:41": "nanu tātparyaṭīketi vadatā pravṛttipāṭavārthaṃ granthasaṃkṣepo darśitaḥ,",
  "GSP29nvtp1_1u:42": "na ca śiṣyāṇāṃ kathantāsaṃboghavidhurāṇāṃ rāddhāntamātraparigrahaḥ saṃkṣepato vivakṣitaḥ /",
  "GSP29nvtp1_1u:43": "tathātve vā upaniṣada eva santu /",
  "GSP29nvtp1_1u:44": "santu vā śavamuṣṭinyāyenācāryopadeśāḥ /",
  "GSP29nvtp1_1u:45": "kimanenetyata āha--nirastākhiladūṣaṇeti /",
  "GSP29nvtp1_1u:46": "nanvevaṃ granthatātparyāṃ vyākhyeyam,",
  "GSP29nvtp1_1u:47": "dūṣaṇāni ca nirasyānīti punarapi granthagauravamityata āha--granthavyākhyācchalenaiveti //",
  "GSP29nvtp1_1u:48": "nanu cirantare 'smin nibandhe mahājanaparigṛhīte bahavo nibandhāstathāvidhāḥ santīti kṛtamanene ityata āha-- icchāmīti /",
  "GSP29nvtp1_1u:49": "nanu yadi granthakārasaṃpradāyavicchedena te nibandhāḥ, kathaṃ kunibandhāḥ?",
  "GSP29nvtp1_1u:50": "atha saṃpradāyo vicchinnaḥ,",
  "GSP29nvtp1_1u:51": "kathaṃ tavāpīyaṃ vicchinnasaṃpradāyā tātparyaṭīkā sunibandha ityata āha--atijaratīnāmiti /",
  "GSP29nvtp1_1u:52": "uddyotakarasaṃpradāyo hyamūṣāṃ yauvanam /",
  "GSP29nvtp1_1u:53": "tacca kālaparipākavaśād galitamiva /",
  "GSP29nvtp1_1u:54": "kiṃ nāmātra trilocanaguroḥ sakāśādupadeśarasāyanamāsāditamamūṣāṃ punarnavībhāvāya dīyata iti yujyate /",
  "GSP29nvtp1_1u:55": "na ca kunibandhapaṅkamagnānāṃ taddātumucitamatastasmādutkṛṣya svanibandhasthale sanniveśanarūpasamuddharaṇameva sāṃpratamityarthaḥ //",
  "GSP29nvtp1_1u:56": "tatra bhagavato 'kṣapādasya muniṣu madhye pravaratvaṃ śrutyādibhya eva suprasiddham kimanena saṃkīrtanena?",
  "GSP29nvtp1_1u:57": "na caitadatiśayena sāṃpratamupayujyate /",
  "GSP29nvtp1_1u:58": "jagadupaśamanidānaśāstrapraṇetṛtvaṃ ca tasya tatpraṇayanameva prakaṭayadasti /",
  "GSP29nvtp1_1u:59": "tenāpi kiṃ prakaṭitena? svanibandhasya tadviṣayatāpi tadvyākhyānādeva labhyata iti /",
  "GSP29nvtp1_1u:60": "kiṃ tayāpi kathitayā? na cāsya nyāyamahodadherūttānatāpratibhāsa evāgrataḥ kartumucitaḥ /",
  "GSP29nvtp1_1u:61": "tasmād bhavitavyamatra tātparyeṇa /",
  "GSP29nvtp1_1u:62": "tadāha--atheti /",
  "GSP29nvtp1_1u:63": "tadapanīyata iti /",
  "GSP29nvtp1_1u:64": "taditi digrāgādisamutthāpitaṃ śāstrācchādakaṃ kuhetusaṃtamasamapaneyatvena parāmṛśatā śāstrasyaivāyaṃ nibandha iti darśitam /",
  "GSP29nvtp1_1u:65": "bhāṣyasya ca tadvivaraṇarūpasya śāstraśarīrarūpatayā na śāstrādādhikyaṃ manyate,",
  "GSP29nvtp1_1u:66": "mīmāṃsāyā iva vedāt /",
  "GSP29nvtp1_1u:67": "ata eva nātratyaṭīkāyāḥ vāttikāntena virodhaḥ /",
  "GSP29nvtp1_1u:68": "etena śāstrasya yo nibandho bhāṣyagranthaḥ sa kutārkikājñānanivṛttihetuḥ kariṣyata iti vyākhyānaṃ ṭīkāvirodhenopekṣaṇīyam /",
  "GSP29nvtp1_1u:69": "nanu sūtroktaprayojanānuvādaḥ punaḥ kimartham?",
  "GSP29nvtp1_1u:70": "na hīdamanūdya kiñcid vidheyaṃ pratiṣedhyaṃ veha vidyate ityata āha--sūtreti /",
  "GSP29nvtp1_1u:71": "atha svanibandhasya prayojanavattāpradarśanena kiṃ siddhyatītyata āha--prekṣāvaditi /",
  "GSP29nvtp1_1u:72": "nanu vyutpitsavo vyutpattimaghikṛtya pravartante /",
  "GSP29nvtp1_1u:73": "ato vyutpādanapravṛttau vyutpattirevāmīṣāṃ prayojanamiti kimapareṇa prayojanenetyata āha--vyutpādamātrasyeti /",
  "GSP29nvtp1_1u:74": "dvividhaṃ hi prayojanaṃ mukhyaṃ gauṇa ca /",
  "GSP29nvtp1_1u:75": "tatra mukhyaṃ puruṣārtha eva /",
  "GSP29nvtp1_1u:76": "itarat tu tadaṅgamiti /",
  "GSP29nvtp1_1u:77": "tatra mukhyārthinaḥ tatsādhānamabhyarthayamānāḥ tatra pravartanta iti tadapi prayojanamevati /",
  "GSP29nvtp1_1u:78": "ato mukhye prayojane sati gauṇaṃ prayojanam,",
  "GSP29nvtp1_1u:79": "tasmistvasati tadapi na syāditi niṣprayojanataivāvatiṣṭhate /",
  "GSP29nvtp1_1u:80": "na ca svātantryeṇaivāsya mukhyaṃ prayojanamastītyato yasyedamaṅga tasya mukhyaṃ prayojanamastīti darśite prekṣāvān pravarttito bhavatītyabhisandhiḥ vārttikakṛta ityarthaḥ /",
  "GSP29nvtp1_1u:81": "ito 'pi ṭīkākhaṇḍalakādantarbhāvitaphalavatsannidhāvaphalaṃ tadaṅgamiti nyāyāt /",
  "GSP29nvtp1_1u:82": "śāstrāṅgāmevedaṃ na bhāṣyāṅgamiti mantavyam /",
  "GSP29nvtp1_1u:83": "na hi bhāṣyasya svātantryeṇa mukhyaṃ prayojanamasti yena vārttikaṃ tadaṅgatāmiyāt /",
  "GSP29nvtp1_1u:84": "tasmād yathāśruti sundaramiti //",
  "GSP29nvtp1_1u:85": "nanu karmendriyaniyamaḥ śama iti suprasiddhaṃ śānto dānta ityādi upaniṣatsu, na cāsau puruṣārthaḥ /",
  "GSP29nvtp1_1u:86": "ato na mukhyaṃ prayojanamityata āha--atra ceti /",
  "GSP29nvtp1_1u:87": "nanu jagataḥ śamāyeti durghaṭam, asaṃbhāvitātvādaśakyātvācca /",
  "GSP29nvtp1_1u:88": "na tāvat kaścit jagadupacikīrṣuḥ kvacit pravartate yato munerapi tathātvaṃ saṃbhāvayāmaḥ /",
  "GSP29nvtp1_1u:89": "paṭhanti ca--munerapi vanasthasyetyādi /",
  "GSP29nvtp1_1u:90": "na ca śakyametat, bubhukṣūṇāṃ pravartayitumaśakyatvāt /",
  "GSP29nvtp1_1u:91": "na ca jagadeva mumukṣati /",
  "GSP29nvtp1_1u:92": "tasmādanuṣṭhātaiva vyutpādyaḥ śāstrāntaralabdhabrāhmaṇatvadirūpaḥ śiṣyaḥ /",
  "GSP29nvtp1_1u:93": "tasya ca rūpāṇi śamadamādisaṃpattiḥ nityānityavivekaḥ aihikāmuṣmikabhāgavairāgyaṃ mumukṣutā ceti /",
  "GSP29nvtp1_1u:94": "yastu anadhikāryeva pravartate karmakāṇḍa iva brahmakāṇḍe sa na phalabhāg bhavati /",
  "GSP29nvtp1_1u:95": "tatraitat syāt /",
  "GSP29nvtp1_1u:96": "na tāvadupeyaviṣayeyamadhikāracintā, tasya puruṣaprayatnāviṣayatvāt, iṣyamāṇatāmātrasya cāniṣadhāt /",
  "GSP29nvtp1_1u:97": "kiṃ nāma upāyaviṣayā, tasyaiva śāstraviṣayatvāt, puruṣapravṛttiviṣayatvācca /",
  "GSP29nvtp1_1u:98": "iha cāpavarga iva tadarthatayā tattvajñānamapyupeyameva, asiddhatvāt /",
  "GSP29nvtp1_1u:99": "upāyastu pramāṇam,",
  "GSP29nvtp1_1u:100": "na ca vedādhyayanavadanumānasya pratyakṣasya copādānaṃ śūdrādikaṃ prati niṣiddham,",
  "GSP29nvtp1_1u:101": "yena tatrāpyetasyānadhikāraḥ syāt /",
  "GSP29nvtp1_1u:102": "tathā sati dhūmādapi vahimadhigacchan pratyakṣād vā pratyavāyī syāt, adhīyāna iva vedam /",
  "GSP29nvtp1_1u:103": "na cātmagocare pratyakṣānumāne śūdrāderviśeṣato niṣiddhe snātasya caṇḍāladarśanamiva brāhmaṇādeḥ prāyaścittānupadeśāt pratyuta",
  "GSP29nvtp1_1u:104": "striyo vaiśyāstathā śūdrā ye cānye pāpayonayaḥ /",
  "GSP29nvtp1_1u:105": "ityādismṛteradhikāra evāvasīyate /",
  "GSP29nvtp1_1u:106": "tasmād yathā sa eva viśiṣṭaḥ svargo vaidikayāgādyanadhikṛtenāpi upāyāntareṇa traivarṇikaśuśrūṣādinā sādhyate,",
  "GSP29nvtp1_1u:107": "tathopāyānteṇānumānādinā yadyātmādhigamaḥ kriyate śūdreṇāpi, tadā kīdṛśo doṣaḥ?",
  "GSP29nvtp1_1u:108": "satyam, kiṃ tvanumānamapyāgamāvirodhenānusandhīyamānamathaniścāyakam, natu tadviruddhamapi /",
  "GSP29nvtp1_1u:109": "yadāha--yattu pratyakṣāgamaviruddhaṃ nyāyābhāsaḥ saḥ iti /",
  "GSP29nvtp1_1u:110": "sa cāgamāvirodhādavirodhaniścayaḥ tadarthaniścayādhīnaḥ /",
  "GSP29nvtp1_1u:111": "tatra cānadhikṛta evāyaṃ śūdrāti /",
  "GSP29nvtp1_1u:112": "tannirapekṣastu anumānamātraśaraṇo naraśiraḥpāvitryādivadanarthameva samāsādayet /",
  "GSP29nvtp1_1u:113": "tasmādāgamaikavākyatayā pravṛtte śāstre tadadhikāryevādhikārīti śūdrādayo 'nadhikṛtā iva /",
  "GSP29nvtp1_1u:114": "ato yāvadadhikāriparo 'yaṃ jagacchabda iti kecit /",
  "GSP29nvtp1_1u:115": "tatrāha--paramakārūṇiko hīti /",
  "GSP29nvtp1_1u:116": "santyeva hi kecit karuṇāmṛdumanaso yeṣāṃ jagadeva mitram /",
  "GSP29nvtp1_1u:117": "anyathā bhūtevo 'bhayaṃ dattveti vidhivaiyarthyaprasaṅgaḥ /",
  "GSP29nvtp1_1u:118": "niṣkāraṇameva paraduḥkhaprahāṇecchā kāruṇyam /",
  "GSP29nvtp1_1u:119": "sā ca yathaikaṃ duḥkhita paśyato bhavati, tathā jagadeva duḥkhita paśyataḥ kiṃ na syāt?",
  "GSP29nvtp1_1u:120": "bhavati cet--tatprahāṇopāyapravṛttau kā nāmānupapattiḥ? nanu",
  "GSP29nvtp1_1u:121": "karuṇārdrahṛdayo 'pyaṃ vyutpisumeva vyutpādayenna tu viparītam,",
  "GSP29nvtp1_1u:122": "na hi badhireṣu gāyano gāyatītyata āha--tatra yadi na kaściditi /",
  "GSP29nvtp1_1u:123": "na hi rogī mandabhāgyatayā carakādyupadeśe na pravartata iti tadarthatā tasya nivartata ityarthaḥ //",
  "GSP29nvtp1_1u:124": "nanvanadhikṛtavyutpādane pratyavāyamātrakamapaśyannayaṃ kathamavadheyavacanaḥ syāt,",
  "GSP29nvtp1_1u:125": "paśyan vā na pravarteta?",
  "GSP29nvtp1_1u:126": "kāruṇikatayā paśyannapi pravartate cet, pramādī syāt /",
  "GSP29nvtp1_1u:127": "tathā ca paralokādabibhyato 'sya vacane kaḥ śraddhāsyatītyata āha--na ceti /",
  "GSP29nvtp1_1u:128": "yadyapi prahīnamohatvādevāsya pāpapuṇyayorutpattireva nāsti, vakṣyati hi",
  "GSP29nvtp1_1u:129": "na pravṛttiḥ pratisandhānāya hīnakleśasyeti /",
  "GSP29nvtp1_1u:130": "tathāpi kleśahānerdurūhatvāt pratyavāyotpattimabhyupagamya tadabhāvāya tapaḥprabhāva uktaḥ /",
  "GSP29nvtp1_1u:131": "nanvevamapi prakṣālanāddhi paṅkasya dūrādasparśanaṃ varam /",
  "GSP29nvtp1_1u:132": "ityata āha--tathā ceti /",
  "GSP29nvtp1_1u:133": "na hi gāḥ paṅkamagnāḥ paṅkapralepabhayādanukampāparavaśāḥ samarthā noddharanti /",
  "GSP29nvtp1_1u:134": "api tūddhṛtya paḍkaṃ prakṣālayantītyarthaḥ /",
  "GSP29nvtp1_1u:135": "nanu yadyanadhikṛtaḥ kathaṃ phalabhāgī,",
  "GSP29nvtp1_1u:136": "tathā cet kathamanadhikṛta ityabhisandhāyoktaṃ prapañcayati--tapaḥprabhāva eva hīti /",
  "GSP29nvtp1_1u:137": "yathā hi teṣāṃ tapaḥprabhāvādevaṃvidhāḥ pāpmāno vilīyante,",
  "GSP29nvtp1_1u:138": "tathā tapaḥprabhāvādeva satyasaṃkalpatayā anadhikāriṇo 'pi phalabhāgina iti na kaścid virodhaḥ /",
  "GSP29nvtp1_1u:139": "na ca phalāpekṣayā teṣāmanadhikāraḥ /",
  "GSP29nvtp1_1u:140": "kiṃ tarhi? karmāpekṣayā /",
  "GSP29nvtp1_1u:141": "anadhikṛtena tu kṛtaṃ karma viguṇaṃ sanna phalāṃya paryāptamityapi na,",
  "GSP29nvtp1_1u:142": "viśiṣṭayājakasādguṇyādeva tasya paripūrṇatvāt /",
  "GSP29nvtp1_1u:143": "yājaka eva tvayājyaṃ yājayan pratyavāyamāsādayet, rājñaḥ pratigṛhṇanniva vidvān /",
  "GSP29nvtp1_1u:144": "sa ca tīvratadeṇa tapasaiva vilīyata ityarthaḥ /",
  "GSP29nvtp1_1u:145": "tarhi mahājano yena gataḥ sa panthāḥ /",
  "GSP29nvtp1_1u:146": "iti nyāyena vayamapyanadhikṛtān vyutpādayāma ityata āha--na ceti /",
  "GSP29nvtp1_1u:147": "nanu kutārkikāṇāmajñānaṃ nivartayatā kimanena śāstrasyopakṛtaṃ syādityāha--kutārkikairiti /",
  "GSP29nvtp1_1u:148": "ajñānamasamyagjñānam //",
  "GSP29nvtp1_1u:149": "iha karmārambhe prārabdhasyāntarāyaviraheṇa parisamāpti kāmayamānā abhīṣṭadevatā namaskārapūrvakaṃ prekṣāvantaḥ pravartante /",
  "GSP29nvtp1_1u:150": "dṛśyate ca tatra tatra bahuśoṃ vyabhicāraḥ kṛtanamaskārasyāpi samīhitāsiddheḥ,",
  "GSP29nvtp1_1u:151": "viparītasyāpi samīhitasiddhaḥ,",
  "GSP29nvtp1_1u:152": "viparītasyāpi samīhitāsiddheḥ /",
  "GSP29nvtp1_1u:153": "na cātra vṛṣṭikāmaḥ kārīrī nirvapet /",
  "GSP29nvtp1_1u:154": "itivat prārabdhaparisamāptikāmo devatāṃ namaskuryāditi śrutirasti,",
  "GSP29nvtp1_1u:155": "yena vyabhicore 'pi karmakartṛsādhanavaiguṇyaṃ kalpayāmaḥ /",
  "GSP29nvtp1_1u:156": "tasmādar thakāma iha vaṭe prativasantaṃ yakṣaṃ pūjayeditiva daprāmāṇikaprasiddhivijṛmbhitametadityabhisandhāya kimu na kṛto vāttikakṛtā iṣṭadevatānamaskāra ityata āha--avigīteti /",
  "GSP29nvtp1_1u:157": "pratyakṣamivāvigītaśiṣṭācāro 'pi śrutisadbhāve pramāṇameva, nirmūlasya ca śiṣṭācārasyāsambhavāt /",
  "GSP29nvtp1_1u:158": "apramāṇamūlakasya ca prāmāṇikavigānavirahānupapatteḥ /",
  "GSP29nvtp1_1u:159": "tathā ca satyabhāvaḥ karmakartṛsādhanavaiguṇyamavalambate /",
  "GSP29nvtp1_1u:160": "asati ca bhāvo janmāntarīyasukṛtasaṃpattim /",
  "GSP29nvtp1_1u:161": "anvayavyatirekābhāvadarśanaṃ tvāgametarapramāṇagocaraṃ kāryakāraṇabhāvamapākarotītyarthaḥ /",
  "GSP29nvtp1_1u:162": "yadyavaṃ kimanena na kṛta ityata āha--parameti /",
  "GSP29nvtp1_1u:163": "yadi kṛtaḥ tat kimindraluptena gataḥ, yena na dṛśyata ityata āha--na niveśita iti /",
  "GSP29nvtp1_1u:164": "atraiva dṛṣṭānto na khalviti /",
  "GSP29nvtp1_1u:165": "na khalviṣṭadevatānamaskāravat tanniveśanamapi kvacidupayujyata ityarthaḥ /",
  "GSP29nvtp1_1u:166": "nanvevaṃbhūtaṃ śiṣṭācāraṃ śiṣyā api grāhayitavyāḥ /",
  "GSP29nvtp1_1u:167": "na ca tanniveśanavyatirekeṇa te grāhitāḥ syurityata āha--maṅgalyāntara vaditi //",
  "GSP29nvtp1_1u:168": "tatreti /",
  "GSP29nvtp1_1u:169": "śāstre vyākhyātavye /",
  "GSP29nvtp1_1u:170": "nanu daṇḍakasūtrasyānuvādo nāstītyata uktaṃ saṃkṣepata iti /",
  "GSP29nvtp1_1u:171": "nanvādisūtratvamasya suprasiddhameva,",
  "GSP29nvtp1_1u:172": "abhisaṃbandhavākyatvāt,",
  "GSP29nvtp1_1u:173": "tatkimanena udīritenetyata āha--ādigrahaṇeneti /",
  "GSP29nvtp1_1u:174": "nanu śāstraniḥśreyasayoranena saṃbandho varṇyate,",
  "GSP29nvtp1_1u:175": "tataḥ saṃbandhavākyamidamiti yuktam,",
  "GSP29nvtp1_1u:176": "abhistu kimarthamityata āha--abhimata iti /",
  "GSP29nvtp1_1u:177": "asti hi śāstraniḥśreyasayorvācyavāyakabhāvalakṣaṇo 'pi saṃbandhaḥ,",
  "GSP29nvtp1_1u:178": "na cāsāvihābhimtaḥ,",
  "GSP29nvtp1_1u:179": "prekṣāvatpravṛttyanaṅgatvāt /",
  "GSP29nvtp1_1u:180": "na hi vācakād vācyapratītervācyasya niṣpattiḥ, yato mumukṣurvācake pravartatām /",
  "GSP29nvtp1_1u:181": "upāye tūpeyārtho pravartate /",
  "GSP29nvtp1_1u:182": "tena hetuhetumadbhāva eva vivakṣita ityarthaḥ /",
  "GSP29nvtp1_1u:183": "nanu nātra śāstram, tasya niḥśreyasahetutvaṃ vā śrūyata ityata āha--pramāṇādīti /",
  "GSP29nvtp1_1u:184": "rūḍhapadātikrame kiṃ tātparyamityata āha--na hīti /",
  "GSP29nvtp1_1u:185": "yadyapi śiṣyate anuśiṣyate pramāṇādikamaneneti śāstramiti vyutpattyā atrāpi kāraṇatā gamyate,",
  "GSP29nvtp1_1u:186": "tathāpi śāsakasaṃbaddhavyāpāravattayā,",
  "GSP29nvtp1_1u:187": "na tu śiṣyasaṃbaddhavyāpāravattayā /",
  "GSP29nvtp1_1u:188": "sā ceha vivakṣitā /",
  "GSP29nvtp1_1u:189": "anyathā pramāṇādīni tattvato jñātvāpi tāvanna mucyate",
  "GSP29nvtp1_1u:190": "yāvannānuśiṣyāditi /",
  "GSP29nvtp1_1u:191": "tadidamuktam--padārthatattvāvagamakaraṇatayeti na svarūpeṇeti ca /",
  "GSP29nvtp1_1u:192": "nanu hetutvakaraṇatve na viṣayabhedena bhavitumarhata ityata āha--teneti //",
  "GSP29nvtp1_1u:193": "ubhayorapi hetuḥ śāstraṃ karaṇaṃ ca /",
  "GSP29nvtp1_1u:194": "kiṃ tu padārthatattve jñāpakatayā niḥśreyase tadvyāpāravataḥ karaṇatayetyarthaḥ /",
  "GSP29nvtp1_1u:195": "tadidamuktam--tathā ceti /",
  "GSP29nvtp1_1u:196": "evaṃ ca sati śāstrasya niḥśreyase karttavye padārthatattvajñānasya nirūktibalena vyāpāratve darśite vyāpāravyāpāriṇoḥ kāryakāraṇabhāvaḥ /",
  "GSP29nvtp1_1u:197": "tathā vyāpāravatā śāstreṇa vyāpāraviṣayasya pramāṇādeḥ pratipādyapratipādakabhāvaḥ /",
  "GSP29nvtp1_1u:198": "tathā vyāpāraviṣayeṇa pramāṇādinā vyāpārasya tattvajñānasya viṣayaviṣayībhāvaḥ /",
  "GSP29nvtp1_1u:199": "tathā vyāpāreṇa tattvajñānena vyāpārulasya niḥśreyasasya kāryakāraṇabhāvaḥ /",
  "GSP29nvtp1_1u:200": "tathā vyāpāraviṣayaphalayorhetuhetumadbhāvaḥ saṃbandha sūcito nāntarīyakatvāt /",
  "GSP29nvtp1_1u:201": "na hyataddhetukastadvacāpāro nāma,",
  "GSP29nvtp1_1u:202": "nāpyatatkarma tadvacāpāraviṣayaḥ,",
  "GSP29nvtp1_1u:203": "nāpi tatphalānanuguṇastadvacāpāraḥ,",
  "GSP29nvtp1_1u:204": "tadvacāpāraviṣayo veti pajcasu vaktavyeṣu upalakṣaṇārthaṃ dvayamāha--śāstrapramāṇāditi /",
  "GSP29nvtp1_1u:205": "enameva vyutpattilabhyaṃ vyāpāramabhipretya tattvasya jñānamiti karmaṇi ṣaṣṭhī",
  "GSP29nvtp1_1u:206": "bhāṣyakāreṇa darśiteti na karaṇavyutpattirvirūddhā //",
  "GSP29nvtp1_1u:207": "nanu śiṣyācāryaśāstratadvyākhyānānāmapi saṃbandhāḥ kaiścit samānatāntrikaiḥ pradarśitāḥ /",
  "GSP29nvtp1_1u:208": "te kasmānna pradarśyante ityata āha--tadidamabhidheyeti /",
  "GSP29nvtp1_1u:209": "na hrāstītyetāvanmātreṇaiva pradarśanīyam /",
  "GSP29nvtp1_1u:210": "kiṃ nāma? yāvatyapratipādite prekṣāvatpravṛttirna syāt, tāvat pradarśyate /",
  "GSP29nvtp1_1u:211": "na ca śiṣyācāryādisaṃbandhāḥ prekṣāvatpravṛttyaṅgam, teṣāṃ pravṛttiphalatvāt /",
  "GSP29nvtp1_1u:212": "pravṛttyuttarakālaṃ hi śiṣyaḥ pratipādyaḥ,",
  "GSP29nvtp1_1u:213": "pratipādakaścācāryaḥ,",
  "GSP29nvtp1_1u:214": "śāstraṃ vyākhyeyam,",
  "GSP29nvtp1_1u:215": "vyākhyātā ca sa ityādi sidhyati /",
  "GSP29nvtp1_1u:216": "na ca śāstrācāryādīnāṃ svarūpapratipādanamapyupayujyate, pramāṇāntarasiddhatvāt /",
  "GSP29nvtp1_1u:217": "tasmāt prayojanamabhidhayaṃ tayoḥ saṃbandho 'bhidheyastaddvārā śāstrasya prayojanena saṃbandha ityetadarthatveme prathamasūtrasya nyāyyamityarthaḥ /",
  "GSP29nvtp1_1u:218": "nanu yasya mithyājñānaṃ saṃsāraṃ pratanoti tasyaiva tattvajñānaṃ niḥśreyasahetuḥ,",
  "GSP29nvtp1_1u:219": "ātmā ca tathā,",
  "GSP29nvtp1_1u:220": "tadanyeṣāṃ tu śāstrābhidheyānāmapi na niḥśreyasahetutvam /",
  "GSP29nvtp1_1u:221": "tathā ca na niḥśreyasasaṃbandhaḥ ityata āha--yatpadārtheti //",
  "GSP29nvtp1_1u:222": "nanu pramāṇādipadārthatattvajñānasya yadi niḥśreyasahetutā śāstrapravṛtteḥ pūrvameva pramāṇasiddhā niṣprayojanaṃ śāstre prayojanābhidhānam,",
  "GSP29nvtp1_1u:223": "mānāntarasiddhe upadeśānapekṣaṇāt /",
  "GSP29nvtp1_1u:224": "atheta eva tanniścayo dusttaramitaretarāśrayatvam /",
  "GSP29nvtp1_1u:225": "pravṛtto hi prayojanaṃ niścinuyāt /",
  "GSP29nvtp1_1u:226": "niścitaprayojanaśca pravarteta /",
  "GSP29nvtp1_1u:227": "na ca pravṛtteḥ prāgeva munivacanānniścinoti,",
  "GSP29nvtp1_1u:228": "prathamasūtra eva prayojanāniścayena pravṛttyanupapatteḥ /",
  "GSP29nvtp1_1u:229": "tatrāpi ca pravṛttyarthaṃ prayojanāntarābhidhāne 'navasthā /",
  "GSP29nvtp1_1u:230": "tadaniśvaye 'pyādyā pravṛttiścet, uttarottarapravṛttāvapi tathātvaprasaṅgaḥ /",
  "GSP29nvtp1_1u:231": "tasmāt prayojanādyabhidhānamanarthakamiti kecit /",
  "GSP29nvtp1_1u:232": "tadanupapannam /",
  "GSP29nvtp1_1u:233": "tridhā hi puṃsāṃ cittavṛttayaḥ, anubhava icchā prayatnaśceti /",
  "GSP29nvtp1_1u:234": "tatrānubhavo necchāmanuvidhatte, aniṣṭasyāpyupalabdheḥ /",
  "GSP29nvtp1_1u:235": "icchā tu puruṣārthe svarasotthitā, tatsādhane ca tathātvānumānotthāpyā /",
  "GSP29nvtp1_1u:236": "prayatnastu sādhanaviṣaya eva /",
  "GSP29nvtp1_1u:237": "tatra sādhanagocarāvicchaprayatnau /",
  "GSP29nvtp1_1u:238": "ādyā pravṛttirityucyate, na tvanubhavaḥ /",
  "GSP29nvtp1_1u:239": "phalagocarā vā icchā pravṛttiḥ, cena tayorapi prayojananiścayāpekṣā syāt /",
  "GSP29nvtp1_1u:240": "na",
  "GSP29nvtp1_1u:241": "hyupekṣaṇīyaṃ niṣprayojanamiti nānubhūyate /",
  "GSP29nvtp1_1u:242": "nāpi sukhaṃ prayojanāntaraśūnyakiti neṣyate /",
  "GSP29nvtp1_1u:243": "nāpi mumukṣuṇānapekṣite svarge yāgādikaṃ tatsādhanatayā nānubhūyate /",
  "GSP29nvtp1_1u:244": "puruṣārthasādhane tvicchālakṣaṇā vā prayatnalakṣaṇā vā pravṛttirna svarasasiddhā /",
  "GSP29nvtp1_1u:245": "na hi kaścit kṣudhī duḥkhaprahāṇaṃ tṛptisauhityasukha vā ananusaṃdhāyānnamattumicchati prayatate vā /",
  "GSP29nvtp1_1u:246": "tasmād yatra yaḥ pravartayitavyaḥ sa tatsādhyamarthaṃ daśayitvā,",
  "GSP29nvtp1_1u:247": "yataśca yo nivartayitavyaḥ sa tatsādhyamanarthaṃ darśayitveti /",
  "GSP29nvtp1_1u:248": "uktaṃ pracojanādikam /",
  "GSP29nvtp1_1u:249": "tattu śrotā kathaṃ śraddhāsyati, aśraddadhāno vā kathaṃ pravartsyatītyavaśiṣyate /",
  "GSP29nvtp1_1u:250": "tatrāha--viniściteti /",
  "GSP29nvtp1_1u:251": "yadyapi munerāptatvāvadhāraṇe prayojanānabhidhāne 'pi prayojanasāmānyaniścayo bhavatyeva prayojanavadidaṃ śāstramāptoktatvāditi ,",
  "GSP29nvtp1_1u:252": "tathāpi nāsau pravṛttyaṅgam /",
  "GSP29nvtp1_1u:253": "na hi prayojanavadityeva pravartate /",
  "GSP29nvtp1_1u:254": "kiṃ tarhi? asmadapekṣitaprayojanavadidamiti kṛtvā /",
  "GSP29nvtp1_1u:255": "sa ca prayojanaviśeṣo vacanādevāvasīyata iti sārthakametadabhidhānam /",
  "GSP29nvtp1_1u:256": "tadidamuktam--prayojanādi viniścitya /",
  "GSP29nvtp1_1u:257": "viśeṣata iti śeṣaḥ /",
  "GSP29nvtp1_1u:258": "viniścayaśca śāstropāyakamevedaṃ niḥśreyasamityākāro na tvavaśyaṃbhāviprayojanākāraḥ,",
  "GSP29nvtp1_1u:259": "kṛṣyādāvavagrahādivadatrāpyantarāyasaṃbhavāt /",
  "GSP29nvtp1_1u:260": "tadidaṃ prayojanasya pravartakatvamuddeśyatayā, na tu pravṛttiviṣayatayā /",
  "GSP29nvtp1_1u:261": "tena neṣṭābhyupāyatāvidhivirodhaḥ //",
  "GSP29nvtp1_1u:262": "nanu munerāptatvāniścaye kiṃ tadvacane pravṛttirnāstyeva?",
  "GSP29nvtp1_1u:263": "tathā sati tasyāptatvaniścayo 'pi kathamityata",
  "GSP29nvtp1_1u:264": "āha--āptatvāniścaye tvarthasaṃśayāt /",
  "GSP29nvtp1_1u:265": "śāstrasādhyatayeti śeṣaḥ /",
  "GSP29nvtp1_1u:266": "nanu saṃśayānasya kathaṃ prekṣāvataḥ pravṛttiritya āha--na khalviti /",
  "GSP29nvtp1_1u:267": "yadyapi ca sasyādhigamasya kṛṣyādisādhyatayā saṃśayo nāsti, tathāpi bhaviṣyattayā astyeva /",
  "GSP29nvtp1_1u:268": "tathāpi",
  "GSP29nvtp1_1u:269": "tamuddiśya prekṣāvantaḥ pravartante /",
  "GSP29nvtp1_1u:270": "yathā ca tatra śataikāṃśikaḥ phalābhāvaḥ phalakoṭistūtkaṭā tathātrāpi /",
  "GSP29nvtp1_1u:271": "na hīndriyāpātajo 'yaṃ saṃśayaḥ /",
  "GSP29nvtp1_1u:272": "kiṃ nāma? āptatvāviniścayahetukāprāmāṇyaśaḍkyā samākṛṣṭaḥ /",
  "GSP29nvtp1_1u:273": "vastutastu sūtrāt prayojanādiniścayākārameva vijñānamityarthaḥ /",
  "GSP29nvtp1_1u:274": "nanu saṃśayaḥ prayojanādivākyābhāve 'pi sulabhaḥ,",
  "GSP29nvtp1_1u:275": "viśeṣasmṛtistu arthitvaviśeṣāt bhaviṣyatītyāha--na ceti /",
  "GSP29nvtp1_1u:276": "yadvacanena hi yaḥ pravartate sa tadvacanādeva viśeṣasmṛtimapekṣate, na svātantryeṇa /",
  "GSP29nvtp1_1u:277": "na hi rogārto mamedaṃ roganivṛttisādhanaṃ bhavenna veti yatra tatrocchṛḍkhalaḥ svayamutprekṣya pravartate /",
  "GSP29nvtp1_1u:278": "kiṃ nāma? anavadhṛtāptatvasyāpi vaidyasyaiva vacanāt /",
  "GSP29nvtp1_1u:279": "anyathā tvayaṃ prayojanābhidhānamanadhigacchan anarthamapyāśaṅketa,",
  "GSP29nvtp1_1u:280": "kiṃ niṣprayojanamidaṃ kākadantaparīkṣāgranthavat,",
  "GSP29nvtp1_1u:281": "utāśakyasādhanaprayojanaṃ mṛtyuharahimamahīdharottarasānusiddhasaṃjīvanīkathanavat,",
  "GSP29nvtp1_1u:282": "athānabhimataprayojanamāryāvartanivāsinaṃ prati dākṣiṇātyasya mātulakanyakāpariṇayaprakramopadeśavat,",
  "GSP29nvtp1_1u:283": "athābhimatasyāpi śakyasyāpi prayojanasya laghīyasyupāyāntare satyapi gururayamupāyaḥ pipāsuṃ prati gīrvāṇataraḍgiṇītīrasamīpakūpakhananopadeśavat /",
  "GSP29nvtp1_1u:284": "etāsu cānarthasaṃbhāvanāsu na pravartate /",
  "GSP29nvtp1_1u:285": "na ca prayojanābhidhāne 'pyetāsāmavakāśaḥ, lokavyavahārocchedaprasaṅgāt /",
  "GSP29nvtp1_1u:286": "na hi kaścid vaidyavacanādeva māśaḍkya nivartate yathā",
  "GSP29nvtp1_1u:287": "svayamutprekṣyeti bhāvaḥ /",
  "GSP29nvtp1_1u:288": "tadanarthakaṃ niṣprayojanamityarthaḥ /",
  "GSP29nvtp1_1u:289": "aśakyānuṣṭhānatvamupāyasyāsiddhamityata āha--tathā hīti /",
  "GSP29nvtp1_1u:290": "iha dvividhaḥ pramāṇaśabdasyārthaḥ--pramīyate 'neneti ca pramāṇam, pramitiḥ pramāṇamiti /",
  "GSP29nvtp1_1u:291": "ca /",
  "GSP29nvtp1_1u:292": "tatra prathamamadhikṛtyoktam--prameyādīnāṃ tattvajñānaṃ pramāṇatattvajñānādhīnamiti //",
  "GSP29nvtp1_1u:293": "nanvidindrayādīnāmajñāyamānānāmeva svaviṣayaparicchedajanakatvaṃ paśyannapi kathamevaṃ brūyādityata āha--na hīti /",
  "GSP29nvtp1_1u:294": "pramāṇatvenājñāyamānaṃ pramāṇaṃ svaviṣayaṃ paricchinatti, na tvavadhārayati /",
  "GSP29nvtp1_1u:295": "tacceha vivakṣitamityarthaḥ /",
  "GSP29nvtp1_1u:296": "kimiti nāvadhārayati?",
  "GSP29nvtp1_1u:297": "na hindriyamajñāyamānamaniścayākārameva jñānaṃ janayatītyata āha--tāvanmātrasyeti /",
  "GSP29nvtp1_1u:298": "yadyapi niścayākārameva jñānamādhatte tathāpi tathābhūtasyaiva bhūyo bhūyaḥ prameyaviraholabdherviśeṣānupalabdheśca saṃdehastadavaskandatītyarthaḥ /",
  "GSP29nvtp1_1u:299": "tatkiṃ kvacidapyavadhāraṇaṃ nāstyeva?",
  "GSP29nvtp1_1u:300": "tathā sati toyamevedamityādiko laukikaḥ pratyayaḥ,",
  "GSP29nvtp1_1u:301": "tathā pūrvapakṣiṇaḥ kvacidapi viniścayo nāstyevetyādikaścābhimāno viruddhyetetyata āha--api tviti /",
  "GSP29nvtp1_1u:302": "yadi kvacit prameyatattvāvadhāraṇaṃ paramārthaḥ, tadā pramāṇatattvāvadhāraṇadvāreṇaiva /",
  "GSP29nvtp1_1u:303": "pramārāntareṇa tu bhavanna pāramārthikamityarthaḥ /",
  "GSP29nvtp1_1u:304": "bodhakatvaṃ bodhajanakatvaṃ bodhajananāvacchinnā satteti yāvat /",
  "GSP29nvtp1_1u:305": "avyabhicāritvamaviparītānubhavajanakatvamaviparītānubhavajananāvacchi nnā satteti yāvat /",
  "GSP29nvtp1_1u:306": "evaṃ copadhidvayāvacchinnāyāḥ sattāyā upādhibhedād bhinnāyā ivaikasminnarthe samavāyaḥ kṛtakatvānityatvayoriva na viruddhaḥ /",
  "GSP29nvtp1_1u:307": "tenāvyabhicāritvena jñāyamāneneti śeṣaḥ /",
  "GSP29nvtp1_1u:308": "pramāṇyāvadhāraṇaṃ tarhi kkopayujyata ityata āha--tadeva hīti //",
  "GSP29nvtp1_1u:309": "pramāṇaṃ hi pramākaraṇam /",
  "GSP29nvtp1_1u:310": "na ca karaṇatvādayaḥ sāmānyaviśeṣāḥ santi /",
  "GSP29nvtp1_1u:311": "sāmānyasaṃkaraprasaṅgāt /",
  "GSP29nvtp1_1u:312": "kiṃ nāma? sādhakatamatvameva karaṇatvam /",
  "GSP29nvtp1_1u:313": "tadviśeṣakastu kriyāviśeṣa eva /",
  "GSP29nvtp1_1u:314": "sa cātra pramālakṣaṇaḥ /",
  "GSP29nvtp1_1u:315": "pramā cāviparītopalabdhiḥ /",
  "GSP29nvtp1_1u:316": "ato 'viparītānubhavajanakatvalakṣaṇamavyabhicāritvameva prāmāṇyamityarthaḥ /",
  "GSP29nvtp1_1u:317": "yadyevaṃ tadavadhāraṇapūrvakameva prameyādyavadhāraṇamastvityata āha--tacceti /",
  "GSP29nvtp1_1u:318": "pramākaraṇatvaṃ hi nānavadhāritāyāṃ pramāyāmavadhārayituṃ śakyamityarthaḥ /",
  "GSP29nvtp1_1u:319": "tarhi pramātvamevāvadhāryatām,",
  "GSP29nvtp1_1u:320": "na hi tadapyaupādhikaṃ yenopādhyanavadhāraṇe naivāvadhāryetetyata āha--tathā hīti /",
  "GSP29nvtp1_1u:321": "vijñānasya pramāyāḥ /",
  "GSP29nvtp1_1u:322": "prāmāṇyaṃ pramātvam /",
  "GSP29nvtp1_1u:323": "svato vetyasya svātmanā vā svagrāhakeṇa vetyarthaḥ /",
  "GSP29nvtp1_1u:324": "tatra prathamaṃ dūṣayati--na khalviti /",
  "GSP29nvtp1_1u:325": "dharmadharmiṇorabhedapakṣe anātmasaṃvedanamityetadeva dūṣaṇam /",
  "GSP29nvtp1_1u:326": "ānātmasaṃvedanatā copapādayiṣyata iti hṛdayam /",
  "GSP29nvtp1_1u:327": "bhedapakṣe prāgeveti /",
  "GSP29nvtp1_1u:328": "yo hi yad gṛhṇāti sa taddharmamapi gṛhṇīyāditi saṃbhāvyetāpi /",
  "GSP29nvtp1_1u:329": "yastu dharmiṇameva nākalayati, tasya dharmagrahaṇavārtāpi kva?",
  "GSP29nvtp1_1u:330": "yadyapi ca śabdagandhādayo vyomabhūmyādyagrahe 'pi gṛhyante, tathāpi na taddharmatayetyarthaḥ /",
  "GSP29nvtp1_1u:331": "svagrāhakeṇa veti dūṣayati--nāpīti /",
  "GSP29nvtp1_1u:332": "taddhi mānasaṃ vā syāt laiḍgikaṃ vā?",
  "GSP29nvtp1_1u:333": "ubhayamapi manaso jñātatālakṣaṇāt liṅgād vā aviśiṣṭāt jāyamānaṃ kathamiva tadābhāsaviśiṣṭaṃ gṛhṇīyat?",
  "GSP29nvtp1_1u:334": "viṣayaviśeṣāt tu tathātve apramāṇyasyāpi svata eva grahaṇaprasaṅgāt,",
  "GSP29nvtp1_1u:335": "tatrāpi viṣayavaiśiṣṭacasya sattvāt /",
  "GSP29nvtp1_1u:336": "pramāyāḥ prāyikatayā tadvāsanāyāḥ samutkaṭatvādapramāpi samutkaṭatvādapramāpi prametyeva gṛhyate /",
  "GSP29nvtp1_1u:337": "tato bādhakādhīnamevāprāmāṇyamāsaṃjitarajatatāyāmiva",
  "GSP29nvtp1_1u:338": "śuktikāyāṃ śuktikātvamiti yadi tathāpyāsaṃjakasyāpi yadyāsaṃjakatvamavagataṃ kathaṃ na svato 'prāmāṇyagrahaṇaprasaṅgaḥ?",
  "GSP29nvtp1_1u:339": "tatrāpi prāmāṇyārope tu kathaṃ nānavasthā?",
  "GSP29nvtp1_1u:340": "na ca kṛtrimaṃ rūpamaparibhūya grahaṇaṃ grahaṇāmityucyate, saṃśayenābhibhūtatvāt",
  "GSP29nvtp1_1u:341": "māyāliḍgini jhaṭiti parivrājakabuddhivat /",
  "GSP29nvtp1_1u:342": "tasmāt jñānaṃ gṛhyata evetyeva na /",
  "GSP29nvtp1_1u:343": "yadi tu daivād gṛhyate, tadā jñānamityeva; na tu pramāṇamapramāṇaṃ vetyarthaḥ //",
  "GSP29nvtp1_1u:344": "nanu yadi svīyāt svata iti na nirvahati,",
  "GSP29nvtp1_1u:345": "vakṣyamāṇena ca nyāyena nāpi parataḥ,",
  "GSP29nvtp1_1u:346": "asti cāyaṃ pramāṇāpramāṇapravibhāgavyavahāro niḥśaṅkaḥ /",
  "GSP29nvtp1_1u:347": "tataḥ svasaṃvedananaya evāstu /",
  "GSP29nvtp1_1u:348": "tena hyayaṃ nirvahet /",
  "GSP29nvtp1_1u:349": "na hi tatra kiñcidanavasthādikaṃ paśyāma ityata āha--eteneti /",
  "GSP29nvtp1_1u:350": "svasaṃvedananayo hi na tāvat pramāṇasiddhaḥ /",
  "GSP29nvtp1_1u:351": "kadācit pramāṇavyavahārasauṣṭhavāt svīkriyetāpi yadyayaṃ tena nirvahet, na tvetadasti /",
  "GSP29nvtp1_1u:352": "yathā hi pramāṇaṃ svātmānaṃ gṛhṇat prāmāṇyamapi gṛhṇāti tathā tadābhāsamapi tadābhāsatva gṛhṇīyāt /",
  "GSP29nvtp1_1u:353": "tathā ca sarvamithyājñānāt apravṛttiprasaṅgastadavasthaḥ /",
  "GSP29nvtp1_1u:354": "na ca tatrāpi pramāṇyāropāt pravṛttiḥ,",
  "GSP29nvtp1_1u:355": "svātmabhūtasyāpramāṇyasya svasavedanatayā grahaṇe samāropāsaṃbhāvāt /",
  "GSP29nvtp1_1u:356": "agrahaṇe vā svasaṃvedananayānupapatteḥ /",
  "GSP29nvtp1_1u:357": "dharmadharmiṇorbhedāt svarūpagrahaṇe 'pi nāprāmāṇyarūpadharmagrahaṇamiti yadi,",
  "GSP29nvtp1_1u:358": "tadā prāmāṇyasyāpyagrahaṇaṃ syāt /",
  "GSP29nvtp1_1u:359": "tasmāt svasaṃvedananaye 'pi svarūpavedanamātraṃ syāt /",
  "GSP29nvtp1_1u:360": "na tu prāmāṇyādivedanamityarthaḥ //",
  "GSP29nvtp1_1u:361": "parato veti dūṣayati--nāpīti /",
  "GSP29nvtp1_1u:362": "tadgocaraṃ tadgocaragocaraṃ madhyapadalopāt /",
  "GSP29nvtp1_1u:363": "prātyakṣike ca vahnijñāne prātyakṣikameva vahnijñānāntaramiti yāvat /",
  "GSP29nvtp1_1u:364": "tacca dvividham, samānendriyajamindriyāntarajaṃ ca /",
  "GSP29nvtp1_1u:365": "evamanumāne 'pi anumānajñānāntaraṃ talliṅgajaṃ",
  "GSP29nvtp1_1u:366": "liṅgāntarajaṃ ca /",
  "GSP29nvtp1_1u:367": "evaṃ śābde 'pi śābdajñānānantaraṃ tadāptaśabdajamāptāntaraśabdajaṃ ceti samānajātīyasaṃvādo darśitaḥ /",
  "GSP29nvtp1_1u:368": "arthakriyetyādinā kāryaliṅgakaṃ tadgocaretyādinā cākāryakāraṇaliṅgakamanumānatrayaṃ vijājīyasaṃvādarūpaṃ darśitam,",
  "GSP29nvtp1_1u:369": "upalakṣaṇaṃ caitat /",
  "GSP29nvtp1_1u:370": "āptopadeśajamapi saṃvādakaṃ jñānaṃ bhavatyeva jñānaṃ bhavatyeva /",
  "GSP29nvtp1_1u:371": "so 'yaṃ pramāṇye niścetavye saṃvādo yadyapi vyadhikaraṇastathapyarthatathātvamava dhārayannarthavattvaṃ pravartakasyāpyavadhārayatītyetāvatā tathaivopavarṇitaḥ /",
  "GSP29nvtp1_1u:372": "dūṣayati--tacca sarvamiti /",
  "GSP29nvtp1_1u:373": "evaṃ pramātvasya duradhigamatvamāpādya tadāyattāvadhāraṇe pramāṇānāṃ pramāṇatve yojayati--yadā ceti /",
  "GSP29nvtp1_1u:374": "nanu yadi prāmāṇyāvadhāraṇenaivapravṛttiḥ,",
  "GSP29nvtp1_1u:375": "tadā saiva sārvalaukikī svata ityādivikalpān phalgūkariṣyati /",
  "GSP29nvtp1_1u:376": "atha tadavadhāraṇavyatirekeṇāpi pravṛttirapratyūhā tadā māvadhāri prāmāṇyam,",
  "GSP29nvtp1_1u:377": "kiṃ naśchinnamityata āha--tadevamiti /",
  "GSP29nvtp1_1u:378": "vaidikaṃ vyavahāramadhikṛtya cedaṃ śāstraṃ pravṛttam, na laukikamityabhisandhiḥ /",
  "GSP29nvtp1_1u:379": "prakṛte yojayati--tasmāditi /",
  "GSP29nvtp1_1u:380": "nanu nityayoge matubiti durghaṭam,",
  "GSP29nvtp1_1u:381": "pramāṇārthayorevānityatvāt,",
  "GSP29nvtp1_1u:382": "parasparasamavāyabhāvāccetyata āha--nityatā ceti /",
  "GSP29nvtp1_1u:383": "nanvavyabhicāro 'pi vyāpyavyāpakabhāvalakṣaṇaḥ pramāṇaprameyayornāstītyata āha--iyameva ceti /",
  "GSP29nvtp1_1u:384": "so 'yamavisaṃvadādo visaṃvādābhāvo 'vyabhicāralakṣaṇam /",
  "GSP29nvtp1_1u:385": "avyabhicārasvarūpaṃ tu lakṣyabhūtaṃ bhūtārthaparicchedakatvam, lakṣyalakṣaṇayorabhinnāśrayatvāt /",
  "GSP29nvtp1_1u:386": "avyabhicārasvarūpaṃ tu lakṣyabhūtaṃ bhūtārthaparicchedakatvam, lakṣyalakṣaṇayorabhinnāśrayatvāt",
  "GSP29nvtp1_1u:387": "sāmānādhikaraṇyamiti mantavyam /",
  "GSP29nvtp1_1u:388": "yadyapi deśāvasthābhede kālabhedo 'pyarthasiddhastathāpi yathākathañcit kālabhedamātraṃ vivakṣitamatreti jñāpanārthaṃ tadgrahaṇam /",
  "GSP29nvtp1_1u:389": "tathā hi dūrasthe sthāṇau puruṣarpatyayasya kālāntare 'pi visaṃvādo nāsti yāvat",
  "GSP29nvtp1_1u:390": "na pratipattā nikaṭastho bhavati /",
  "GSP29nvtp1_1u:391": "pratyetavya eva vā yāvanna nediṣṭhaḥ syāt /",
  "GSP29nvtp1_1u:392": "evaṃ svapnāvasthāyām arthapratyayasya kālabhede 'pi tāvanna visaṃvādo yāvanna jāgarāvasthānubhavaḥ /",
  "GSP29nvtp1_1u:393": "na ca vācyamevaṃ sati kiṃ kālabhedagrahaṇeneti,",
  "GSP29nvtp1_1u:394": "deśāvasthayorabhede 'pi kālakrameṇāpi kvacid visaṃvādadarśanād yathā sunipuṇanibhālanādāpātajātasya kāmāturakāminījñānasya bhede 'pi kvacit kālāntare visaṃvādāt tadupagrahaḥ /",
  "GSP29nvtp1_1u:395": "tadanenendriyādīnāṃ kālakramabhāvinaḥ sahakāribhedāḥ sphuṭatarapratītihetavaḥ sarva eva saṃgṛhītāḥ /",
  "GSP29nvtp1_1u:396_0": "yadyapi ca pramāraviṣayāveva visaṃvādāvisaṃvādau saṃbhavavyabhicāralakṣaṇau tathāpyavisaṃvādasya",
  "GSP29nvtp1_1u:396_1": "dhruvaviṣayatvapratipādanārthaṃ svarūpagrahaṇaṃ sarvasya jñānasya dharmiṇyavisaṃvādāditi //",
  "GSP29nvtp1_1u:397": "pravṛttisāmarthyāditi vyadhikāraṇo heturatastadarthamāha--samarthapravṛttijanakatvāditi /",
  "GSP29nvtp1_1u:398": "yadyapi samarthapravṛtti tvādityuktesamañjasaṃ tathāpi pravṛttiryasyeti sambandhe ṣaṣṭhī /",
  "GSP29nvtp1_1u:399": "sa ca pramāṇapravṛttyorjanyajanakabhāva eveti sa eva",
  "GSP29nvtp1_1u:400": "darśitaḥ /",
  "GSP29nvtp1_1u:401": "nanu na tāvat pramāṇyasamarthapravṛtti janakatvayoravinābhāvaḥ pratyakṣeṇa śakyagrahaḥ,",
  "GSP29nvtp1_1u:402": "tayorevāpratyakṣatvāt /",
  "GSP29nvtp1_1u:403": "prāmāṇyaṃ hi samarthapravṛttijanakatvānumeyam /",
  "GSP29nvtp1_1u:404": "taccānvayavyatirekānumeyameveti /",
  "GSP29nvtp1_1u:405": "nāpyanumānenānvayagrahaḥ /",
  "GSP29nvtp1_1u:406": "prāmāṇyasya",
  "GSP29nvtp1_1u:407": "kvacidapyasiddheḥ /",
  "GSP29nvtp1_1u:408": "siddhau vā kimanumānena, anumānantarasiddhatve tvanavasthaivetyata āha--yadi punariti //",
  "GSP29nvtp1_1u:409": "atra copekṣājñānānāṃ pakṣatvenānupādānānna bhāgāsiddhiḥ /",
  "GSP29nvtp1_1u:410": "vyatirekī ca sarvatra sapakṣābhāvamabhyupetya pravartata iti",
  "GSP29nvtp1_1u:411": "nāsādharaṇānaikāntikatā /",
  "GSP29nvtp1_1u:412": "na ca vācyam etasyaivānumānasyārthavattvānavadhāraṇe kathaṃ pramāṇānāmarthavattvasiddhiḥ?",
  "GSP29nvtp1_1u:413": "tadavadhāraṇe vā kathaṃ kevalavyatirekitvamiti?",
  "GSP29nvtp1_1u:414": "dvividhaṃ hyanumānasyārthavattvam, avinābhāvalakṣaṇaṃ pramājananalakṣaṇaṃ ca /",
  "GSP29nvtp1_1u:415_0": "tatra svaviṣayaparicchede kartavye avinābhāvāvadhāraṇamevāpekṣate na pramākaraṇatvāvadhāraṇamityanavaghṛtaprāmāṇyenaivānena",
  "GSP29nvtp1_1u:415_1": "pramāṇānāṃ pramāṇaphalatvalakṣaṇaṃ prāmāṇyaṃ sādhyata iti sarvaṃ sundaram //",
  "GSP29nvtp1_1u:416": "etenaitadapi nirastam yat prāmāṇyānavadhāraṇe aprāmāṇyānavadhāraṇamapi katham?",
  "GSP29nvtp1_1u:417": "prāmāṇyaniścayena hi tat niścīyate /",
  "GSP29nvtp1_1u:418": "tadanavadhāraṇe tu vyatirekaniścayo 'pi katham, vipakṣasya tathātvāniścayāditi?",
  "GSP29nvtp1_1u:419": "svarūpato dharmataścānavadhāritenaiva satā pramāṇena svaviṣayaniścayasiddheḥ /",
  "GSP29nvtp1_1u:420": "nanu nāstyevāsau vādī yaḥ prāmāṇyāniścaye 'pi vipratipadyeta /",
  "GSP29nvtp1_1u:421": "na hi prāmāṇyaṃ svīkṛtya tanniścaye vipratipattiḥ, svīkārasya niścayamūlatvāt /",
  "GSP29nvtp1_1u:422": "na cāsvīkṛtya,",
  "GSP29nvtp1_1u:423": "pramāṇaśūnyavipratipatteḥ sarvatra sulabhatayā sarvavādavidhiniṣedhavyavahāravilopaprasaṅgāt /",
  "GSP29nvtp1_1u:424": "aniścite ca prāmāṇye tadatadrūpasaṃdeho 'pi kvacid durlabhaḥ,",
  "GSP29nvtp1_1u:425": "viśeṣasmṛterabhāvāt tatpūrvakatvācca sarvasaṃśayānām /",
  "GSP29nvtp1_1u:426": "nāpi sarvatrāprāmāṇyāsañjanam, prāmāṇyagrahaṇopāyanirākaraṇasyāprāmāṇye 'pi tulyatvāt /",
  "GSP29nvtp1_1u:427": "vikalpanirmitamavicāramanoharaṃ prāmāṇyādikamādāyāpi nāsya durvicārasya nirvāhaḥ /",
  "GSP29nvtp1_1u:428": "prāmāṇyānabhyupagame vikalpanirmāṇasyāpyasiddheḥ /",
  "GSP29nvtp1_1u:429": "na ca vikalpanirmite na saṃśayādivyavahāraḥ samasti /",
  "GSP29nvtp1_1u:430": "nahi vājiviṣāṇaṃ veti kaścit sandigdhe, nāpi naraviṣāṇamiti kasyacid viparyayaḥ /",
  "GSP29nvtp1_1u:431": "tasmādasti prāmāṇyādikaṃ tanniścayaśca /",
  "GSP29nvtp1_1u:432": "tadupāyastu cintāmarhati /",
  "GSP29nvtp1_1u:433": "evaṃ cānvayo 'styeva /",
  "GSP29nvtp1_1u:434": "tat kathaṃ kevalavyatirekyanumānam ityāśaḍkya saṃpratipattirūttaram--anvayavyatirekī veti /",
  "GSP29nvtp1_1u:435": "kevalavyatirekivādastu anvayānabhyupagamena kṛta ityabhisandhiḥ /",
  "GSP29nvtp1_1u:436": "anumānasyetyupalakṣaṇam /",
  "GSP29nvtp1_1u:437": "svata iti ca taditarasyāpi, svataḥ parataśca prāmāṇyasiddheriti //",
  "GSP29nvtp1_1u:438": "nanu samarthapravṛttijanakatvādityetāvataiva sādhyasiddheḥ pramāṇator'thapratipattāvityasamarthaviśeṣaṇaṃ vayadhikaraṇa cetyata āha--pravṛttijanakatvaṃ tviti /",
  "GSP29nvtp1_1u:439": "prāmāṇyādyabhidhānadvārā hi śāstrasya niḥśreyasena saṃgatiḥ, na tu svarūpeṇa /",
  "GSP29nvtp1_1u:440": "tato yathā pramāṇāditattvajñānaṃ sādhyatayā prayojanaṃ pratijñāyate tathā pramāṇādyabhidheyatayāpi pratijñeyaṃ bhavati /",
  "GSP29nvtp1_1u:441": "yathā athāto dharma vyākhyāsyāmaḥ (vai.sū.1.1.1)",
  "GSP29nvtp1_1u:442": "iti dharmasya vyākhyeyatvenaiva pratijñā samānatantre na ca tadabhidheyatāpratijñānamatra /",
  "GSP29nvtp1_1u:443": "tasmādabhidheyattvāpratijñānānna pramāṇādayaḥ śāstreṇābhidhīyanta iti śrotṛbuddhacanurodhenāśaḍkya sūtrakārahṛdayānurodhena vārttikamuttarayatisyādetaditi //",
  "GSP29nvtp1_1u:444": "śiṣyākāṅkṣākrameṇa hi śāstramidaṃ pravṛttam, anapekṣitābhidhāne anavadheyatvaprasaṅgāt /",
  "GSP29nvtp1_1u:445": "na ca śiṣyākāṅkṣā kiṃ vakṣyati bhavāniti /",
  "GSP29nvtp1_1u:446": "kiṃ tu niḥśreyasaṃ kuto 'dhigamyata iti /",
  "GSP29nvtp1_1u:447": "tatrottaram--pramāṇāditattvajñānānniḥśreyasādhigama iti /",
  "GSP29nvtp1_1u:448": "tataḥ kathamiti? tataḥ ke, kati, kiṃlakṣaṇāḥ pramāṇādayaḥ iti /",
  "GSP29nvtp1_1u:449": "tatroddeśavibhāgalakṣaṇānīti /",
  "GSP29nvtp1_1u:450": "tataḥ kathamiti? tatra dvitīyādhyāyādīti /",
  "GSP29nvtp1_1u:451": "etacca sarvamanubhavasiddham /",
  "GSP29nvtp1_1u:452": "nātrāpi vacanāpekṣā /",
  "GSP29nvtp1_1u:453": "uktāboddhāraṃ prati tu vyākhyātāro bhavanti, yata",
  "GSP29nvtp1_1u:454": "evamayamāheti /",
  "GSP29nvtp1_1u:455": "tadanubhavasiddhamapi pramāṇādyabhidhāyakatvaṃ yaḥ kutaścid vyāmohānna pratipadyate taṃ prati vyākhyātā śāstrasya puruṣaśreyo 'bhidhāyakatvādityāhetyarthaḥ //",
  "GSP29nvtp1_1u:456": "nanu śreyo 'bhidhānamātreṇāpi na pramāṇādyabhidhānaṃ sidhyati /",
  "GSP29nvtp1_1u:457": "na hi pramāṇādipadārthā eva śreyaḥ /",
  "GSP29nvtp1_1u:458": "atha svayameva vivarīṣyati--tatpadārthāḥ pramāṇādaya iti /",
  "GSP29nvtp1_1u:459": "tathāpi tacchāstraṃ śreyo 'bhidhatta ityanene kim?",
  "GSP29nvtp1_1u:460": "atha śreyaḥśabdasya pramāṇādaya evārthaḥ,",
  "GSP29nvtp1_1u:461": "tarhi śreyaḥ punaḥ sukhamahitanivṛttiriti kimityata āha--yadyapīti /",
  "GSP29nvtp1_1u:462": "yadyapi śāstra punaḥ puruṣaḥ punaḥ śreyaḥ punariti pratipadaṃ gṛhītvā vivaraṇaṃ prakṣayeṇetyantena sphuṭāvabhāsam /",
  "GSP29nvtp1_1u:463": "na ca puruṣā rāgādimanta ityādāvapi",
  "GSP29nvtp1_1u:464": "vivaraṇatvāśaḍkā, prakṛtenāsaṃbandhāt /",
  "GSP29nvtp1_1u:465": "na hi rāgādimantaṃ prati śāstraṃ na sasādhanaṃ śreyo 'bhidhatte /",
  "GSP29nvtp1_1u:466": "na ca taṃ prati na tat śreyo yena vītarāgo vivicya gṛhyatām /",
  "GSP29nvtp1_1u:467": "tathāpi,",
  "GSP29nvtp1_1u:468": "tasmāt tat śāstraṃ puruṣaśreyo 'bhidhatta iti madhyapatitopasaṃhāra eva vivaraṇavicchedabhramo mā bhūdityetadarthamavacchinatti--upabhogāt prakṣayeṇetyanteneti //",
  "GSP29nvtp1_1u:469": "nanu samūho vyūhaviśiṣṭa ityasaṃgatam, paryāyatvādityata āha--vyūha iti /",
  "GSP29nvtp1_1u:470": "te khalvamī samūhāḥ praṇetṛpuruṣecchānurodhinaḥ svārthānurodhino vetyata āha--eka-smṛtīti /",
  "GSP29nvtp1_1u:471": "yadyapyekārthapratipādanāvacchinnā varṇāḥ",
  "GSP29nvtp1_1u:472": "padamityetāvadeva lakṣaṇaṃ tathāpyetadeva lakṣaṇaṃ kṣaṇabhaḍgurāṇāṃ kathamityetaduktam--ekasmṛtisamārūḍhā iti /",
  "GSP29nvtp1_1u:473": "samūhaḥ padamiti vārttike śeṣaḥ /",
  "GSP29nvtp1_1u:474": "padasamūhaḥ sūtramiti vārttikam /",
  "GSP29nvtp1_1u:475": "taccānupapannam /",
  "GSP29nvtp1_1u:476": "vākyaviśeṣo hi sūtram /",
  "GSP29nvtp1_1u:477": "na ca vākyasāmānyamapi padasamūhamātram,",
  "GSP29nvtp1_1u:478": "gauraścaḥ puruṣo hastītyāderapi vākyatvaprasaṅgādityata āha--evaṃ svārtheti samūho veditavyaḥ sūtratveneti śeṣaḥ /",
  "GSP29nvtp1_1u:479": "sūtrasamūhaḥ prakaraṇamiti vārttikam /",
  "GSP29nvtp1_1u:480": "tatra cāvāntarasamūhabhede kāraṇābhāvāt,",
  "GSP29nvtp1_1u:481": "śāstrameva sūtrasamūharūpaṃ prakaraṇamiti prāptamityata āha--evaṃ kvaciditi /",
  "GSP29nvtp1_1u:482": "tadyathā prayojanābhidheyasaṃbandhapratipādanamekamarthamadhikṛtya prathamadvitīyasūtrayoḥ samūhaḥ prakaraṇam /",
  "GSP29nvtp1_1u:483": "evaṃ pramāṇaprakaraṇam,",
  "GSP29nvtp1_1u:484": "prameyaprakaraṇam,",
  "GSP29nvtp1_1u:485": "nyāyapūrvāṅgaprakaraṇam,",
  "GSP29nvtp1_1u:486": "nyāyāśrayaprakaraṇam,",
  "GSP29nvtp1_1u:487": "nyāyāśrayaprakaraṇam,",
  "GSP29nvtp1_1u:488": "nyāyasvarūpaprakaraṇam,",
  "GSP29nvtp1_1u:489": "nyāyottarāṅgaprakaraṇamityādyūhyam //",
  "GSP29nvtp1_1u:490": "prakaraṇasamūhaścāhnikamiti vārttikam /",
  "GSP29nvtp1_1u:491": "tadidaṃ prakaraṇānāmavāntaraikavākyatāyāmasatyāṃ na sidhyatītyata āha--prakaraṇānāmiti /",
  "GSP29nvtp1_1u:492": "asti hyamīṣāṃ prakaraṇānāṃ saparikaranyāyalakṣakatvamekamiti /",
  "GSP29nvtp1_1u:493": "tatsamūha āhnikam /",
  "GSP29nvtp1_1u:494": "uttarasmiścāhnike nyāyanyāyābhāsavivekopāyalakṣaṇamekam /",
  "GSP29nvtp1_1u:495": "tatrāpi kathāprakaraṇam,",
  "GSP29nvtp1_1u:496": "hetvābhāsaprakaraṇam,",
  "GSP29nvtp1_1u:497": "chalaprakaraṇam,",
  "GSP29nvtp1_1u:498": "puruṣāśaktiliṅgaprakaraṇamityevaṃ prathame lakṣaṇamadhyāyārthaḥ /",
  "GSP29nvtp1_1u:499": "dvitīye pramāṇaparīkṣā /",
  "GSP29nvtp1_1u:500": "tṛtīye kāraṇarūpaprameyaṣaṭkaparīkṣā /",
  "GSP29nvtp1_1u:501": "caturthe kāryarūpaprameyaṣaṭkaparīkṣā /",
  "GSP29nvtp1_1u:502": "pañcame puruṣāśaktiliṅgaviśeṣalakṣaṇamiti /",
  "GSP29nvtp1_1u:503": "evaṃ dvitīyādhyāyādāvāhnikaprakaraṇasaṃgatīstatraiva darśayiṣyāmaḥ /",
  "GSP29nvtp1_1u:504": "tadidamuktam--evaṃ tatra tatra veditavyamiti /",
  "GSP29nvtp1_1u:505": "tatra tatretyāhikādāvityarthaḥ /",
  "GSP29nvtp1_1u:506": "nanu ca tatra ekaprakāro 'pi na darśitaḥ, kathaṃ tatra tatra veditavyamityata āha--etāśceti //",
  "GSP29nvtp1_1u:507": "nanu śāstrasya sasādhanapuruṣaśreyo 'bhidhāyakatvaṃ pratijñāya śāstrasvarūpadarśanaṃ kkopayujyata ityata āha--tadevamiti /",
  "GSP29nvtp1_1u:508": "śāstrasvarūpākhyānapūrvakaṃ tadarthakathanaṃ sugamaṃ bhavatītyabhiprāyaḥ //",
  "GSP29nvtp1_1u:509": "nanu pratītisiddhaṃ pramāṇādīnāṃ ṣoḍaśatvaṃ kimityanūdyata ityatastannirākaraṇīyām āśaḍkāmāha--nanviti /",
  "GSP29nvtp1_1u:510": "sāmānyaviśeṣaḥ sādharmyaviśeṣaḥ /",
  "GSP29nvtp1_1u:511": "yato 'syeti padasamūhasya śāstrasya /",
  "GSP29nvtp1_1u:512": "padārthāḥ padānāṃ samūhinām arthāḥ pramāṇādayaḥ /",
  "GSP29nvtp1_1u:513": "tasmāt śāstraṃ vākyarūpaṃ puruṣaśreyo vākyārtharūpamabhidhatte /",
  "GSP29nvtp1_1u:514": "samādhānamiti śeṣaḥ /",
  "GSP29nvtp1_1u:515": "kathaṃ niḥśreyasāya kalpanta ityāpātataḥ /",
  "GSP29nvtp1_1u:516": "paramārthato teṣāṃ kālpanikatve niḥśreyasamapi kālpanikam /",
  "GSP29nvtp1_1u:517": "tatastadarthaṃ prayāso viphalaḥ tasyāyatnasiddhatvādityāśayaḥ /",
  "GSP29nvtp1_1u:518": "kalpanākośasyānantaprasaratvādanantātmāna ityāpātataḥ /",
  "GSP29nvtp1_1u:519": "parakārthato nirātmāna ityāśayaḥ /",
  "GSP29nvtp1_1u:520": "pratyakṣānumāneti pramāṇadvayopanyāsaḥ svasiddhāntaviruddho vāttikakṛta ityāha--pramāṇādaya iti /",
  "GSP29nvtp1_1u:521": "nopamānaviṣayā iti /",
  "GSP29nvtp1_1u:522": "yadyapyupamānasya saṃjñāsaṃjñisaṃbandhaparicchedaphalasya śabde pramāṇe 'styevopayogaḥ,",
  "GSP29nvtp1_1u:523": "agṛhītasamayasya śabdasyāpramāpakatvāt /",
  "GSP29nvtp1_1u:524": "samayasya ca prāyaśa upamānenākalanāt /",
  "GSP29nvtp1_1u:525": "tathāpi na tena te sākṣād viṣayīkriyante pramāṇādaya ityarthaḥ /",
  "GSP29nvtp1_1u:526": "nanu yadi sākṣādupamānasya prakṛtānupayogādanabhidhānam, tarhi śabdo 'bhidhīyatām /",
  "GSP29nvtp1_1u:527": "sa hi sākṣādupayogītyata āha--yadyapīti /",
  "GSP29nvtp1_1u:528": "tatrāpītyāgamaviṣayaparāmarśaḥ /",
  "GSP29nvtp1_1u:529": "āgamo hi yatra pravartate tadviṣayameva pratyakṣamanumānaṃ vā apekṣate /",
  "GSP29nvtp1_1u:530": "te tu samūle api na sviṣayapravṛttaṃ pramāṇamapekṣete /",
  "GSP29nvtp1_1u:531": "tato mūlāsaṃplutaviṣayatvāt te eva darśite ityarthaḥ /",
  "GSP29nvtp1_1u:532": "vainayiketi viśiṣṭo nayaḥ śāstraṃ nyāyaśāstram, tajjanyabuddhivirahiṇa ityarthaḥ /",
  "GSP29nvtp1_1u:533": "naitāna viviñcate samāropitād rūpāditi śeṣaḥ /",
  "GSP29nvtp1_1u:534": "śuśrūṣādirityādigrahaṇena śravaṇādau pāṭavam /",
  "GSP29nvtp1_1u:535": "saṃdigdhasyāpi jijñāsā na bhavatyevānabhimatāpavargasyetyata uktam“--śiṣyasyeti /",
  "GSP29nvtp1_1u:536": "śiṣyatayā mumukṣutādisaṃpattimupalakṣayati /",
  "GSP29nvtp1_1u:537": "vipratipanno 'pi kathāmārabhamāṇo 'pyamumukṣurgalite 'haṅkāre na sāpekṣo bhavatītyato niṣphalo jalpavitaṇḍārambha ityata āha-- śiṣyamāṇasyeti /",
  "GSP29nvtp1_1u:538": "mohādapi mokṣamicchata ityarthaḥ /",
  "GSP29nvtp1_1u:539": "jalpavitaṇḍābhyāṃ vigalite 'haṅkāre iti yojanā /",
  "GSP29nvtp1_1u:540": "sāpekṣasya sataḥ pratipādyateti vākyaśeṣāgre /",
  "GSP29nvtp1_1u:541": "kenacit pramāreṇeti /",
  "GSP29nvtp1_1u:542": "prathamasūtrapāṭhaprakāreṇetyarthaḥ //",
  "GSP29nvtp1_1u:543": "nanvasaṃdigdhasyāpi saṃdigdhīkaraṇe kimasya prayojanamityata āha--asaṃdigdho 'pīti /",
  "GSP29nvtp1_1u:544": "tathā ca pramātaṇāṃ",
  "GSP29nvtp1_1u:545": "sāpekṣāṇāmiti śeṣaḥ /",
  "GSP29nvtp1_1u:546": "te 'bhī durlalitāḥ śiṣyā yadi mokṣādāvapi indriyādyapekṣante, tadā kathaṃ pratipādyā ityato",
  "GSP29nvtp1_1u:547": "vārtikaṃ pūrayati--kañciditi /",
  "GSP29nvtp1_1u:548": "dṛṣṭaprayojanopayoginaṃ pratyakṣopalabhyamānamityarthaḥ /",
  "GSP29nvtp1_1u:549": "dṛṣṭaprayojanopayoginamevānumeyaṃ",
  "GSP29nvtp1_1u:550": "jijñāsava ityuttaratrāpi pūraṇīyamityāha--evamuttaramapīti /",
  "GSP29nvtp1_1u:551": "nanvetāvatāpi jijñāsava ityuttaratrāpi pūraṇīyamityāha--evamuttaramapīti /",
  "GSP29nvtp1_1u:552": "nanvetāvatāpi sāpekṣā anenaiva śāstreṇa pratipādyāḥ pratyakṣānumānābhyāṃ ceti",
  "GSP29nvtp1_1u:553": "parasparavyāhatamityata āha--ayamabhisandhiriti /",
  "GSP29nvtp1_1u:554": "paramapuruṣārthasādhanaṃ tu jijñāsava iti śeṣe nyāyeneti śeṣaḥ /",
  "GSP29nvtp1_1u:555": "iha yadyapi sukhaṃ dṛṣṭameva vidhāyakapramāṇagocara eva ahitanivṛttiradṛṣṭaiva niṣedhakapramāṇagocara eveti yathāsaṃkhyamapi saṃbhavati /",
  "GSP29nvtp1_1u:556": "tathāpi śreyaḥ punaḥ sukhamahitanivṛttiśceti ato na kiñcidadhikamuktaṃ bhavatīti pramāṇāviśeṣasaṃbandhakathanameva param /",
  "GSP29nvtp1_1u:557": "na ca tenedānīmasti prayojanam /",
  "GSP29nvtp1_1u:558": "na cābhimataśreyoviśeṣanirdhāraṇe kartavye vidhiniṣedhagocaratvopavarṇanamupayujyata ityabhisaṃdhāyānyathā vyācaṣṭe--tatrāpīti /",
  "GSP29nvtp1_1u:559": "tacchreyaḥ sukhamahitanivṛttiśceti tacchabdena dvayamapi śreyastvena parāmṛśyata ityarthaḥ /",
  "GSP29nvtp1_1u:560": "yathāsaṃkhyaṃ śaḍkāṃ nivārayati--na vyāsajyeti /",
  "GSP29nvtp1_1u:561": "dṛṣṭaṃ sukhamityatra",
  "GSP29nvtp1_1u:562": "drṛṣṭādṛṣṭaśabdayorarthamudāharaṇamukhena spaṣṭayati--srakcandaneti /",
  "GSP29nvtp1_1u:563": "aihikamityarthaḥ /",
  "GSP29nvtp1_1u:564": "svargādīti āmuṣmikamityarthaḥ /",
  "GSP29nvtp1_1u:565": "uktamanyatrāpīti diśati--evamiti /",
  "GSP29nvtp1_1u:566": "ahitanivṛttirapyaihikyāmuṣmikī cetyarthaḥ //",
  "GSP29nvtp1_1u:567": "naivaṃ vāttike rūyata ityata āha--cakāralopāditi /",
  "GSP29nvtp1_1u:568": "cakārayorloparadityarthaḥ /",
  "GSP29nvtp1_1u:569": "tena dṛṣṭaṃ sukhamadṛṣṭaṃ ca /",
  "GSP29nvtp1_1u:570": "tathā",
  "GSP29nvtp1_1u:571": "ahitanivṛttiśceti vāttikārthaḥ /",
  "GSP29nvtp1_1u:572": "tadayaṃ saṃkṣepaḥ dṛṣṭaṃ śreyaḥ /",
  "GSP29nvtp1_1u:573": "tacca sukhamahitanivṛttiśca /",
  "GSP29nvtp1_1u:574": "sukhamapyaihikamāmuṣmikaṃ ca /",
  "GSP29nvtp1_1u:575": "duḥkhanivṛttirapyaihikyāmuṣmikī ceti /",
  "GSP29nvtp1_1u:576": "tatra sukhalakṣaṇaṃ śreyo dṛṣṭamadṛṣṭaṃ vā /",
  "GSP29nvtp1_1u:577": "naitacchāstrasādhyam, tasya sragādiyāgādisādhyatvāt /",
  "GSP29nvtp1_1u:578": "ātyantikasya ca tasyābhāvāt /",
  "GSP29nvtp1_1u:579": "ahitanivṛttirapyanātyantikī dṛṣṭādṛṣṭabhinnā naitacchāstrasādhyā,",
  "GSP29nvtp1_1u:580": "tasyāḥ prasaktakaṇṭakādihisādiparihārasādhyatvāt,",
  "GSP29nvtp1_1u:581": "tadaprasaktau tvasādhyatvāt /",
  "GSP29nvtp1_1u:582": "ata",
  "GSP29nvtp1_1u:583": "ātyantikīmahitanivṛtti nirdhārayituṃ punarbhinattītyāha--ahitanivṛtteriti /",
  "GSP29nvtp1_1u:584": "nanu yadi nivṛttiriti nanu yadi nivṛttiḥ prāgabhāvo duḥkhasya, sa kathamātyantikaḥ?",
  "GSP29nvtp1_1u:585": "uttarāntānavacchedo hi ātyantikatvam /",
  "GSP29nvtp1_1u:586": "prāgābhāvasya ca tathātve prāgityeva na syāt /",
  "GSP29nvtp1_1u:587": "atha nivṛttiḥ pradhvaṃsaḥ,",
  "GSP29nvtp1_1u:588": "sa ca sarva evātyantika iti kuto nivṛtterātyantikatvavyutpādanamityata āha--ātyantikatvamiti /",
  "GSP29nvtp1_1u:589": "nivṛttasya nivṛttajātīyasya punaranutpādaḥ /",
  "GSP29nvtp1_1u:590": "tatraivātmanīti śeṣaḥ //",
  "GSP29nvtp1_1u:591": "nanvekaviṃśatiprabhedabhinnaduḥkṣahānireva ātyantikī duḥkhanivṛttiḥ,",
  "GSP29nvtp1_1u:592": "tatkathaṃ hānyeti vāttikamityata āha--sa ceti /",
  "GSP29nvtp1_1u:593": "nivṛttyā nivṛttisvarūpeṇa lakṣyate /",
  "GSP29nvtp1_1u:594": "atra ca kāryaśabdena duḥkhamuktam /",
  "GSP29nvtp1_1u:595": "kāraṇaśabdena śarīrendriyaviṣayabuddhayaḥ /",
  "GSP29nvtp1_1u:596": "anuṣaḍgi sukhaṃ duḥkhenaikakāraṇatvāt /",
  "GSP29nvtp1_1u:597": "atha śarīrādiṣu nivṛtteṣvapi dukhaṃ kiṃ na bhavet? mā bhūd duḥkham, sukhaṃ kiṃ na bhavet? na",
  "GSP29nvtp1_1u:598": "hyanyasminnatyantanivṛtte anyanna bhavati /",
  "GSP29nvtp1_1u:599": "tathā cānuṣaḍgāsukhinivṛttiḥ kimupavarṇyaya ityata āha--na hīti /",
  "GSP29nvtp1_1u:600": "kāraṇa vinā bhavatkāryaṃ kāryatāmava jahyāt /",
  "GSP29nvtp1_1u:601": "atḥ śarīrādiṣvasatsu duḥkhavat sukhamapi na bhavati, tasyāpi tatkāryatvāt /",
  "GSP29nvtp1_1u:602": "bhavadvā śarīrādiṣu satsveva bhavet /",
  "GSP29nvtp1_1u:603": "tathā ca duḥkhamapi bhavet kāraṇasadbhāvādityarthaḥ /",
  "GSP29nvtp1_1u:604": "atraivārthe vāttikaṃ yojanayati--tadidamuktamiti /",
  "GSP29nvtp1_1u:605": "anenaiva kāraṇamavidyātṛṣṇe,",
  "GSP29nvtp1_1u:606": "kāryāpravṛttiranuṣaḍgiṇau dharmādharmāviti ṭīkāvyākhyānam apahastitam,",
  "GSP29nvtp1_1u:607": "śarīrādīnāṃ duḥkhatvamanubhavabādhitamityata āha-- gauṇeti //",
  "GSP29nvtp1_1u:608": "nuna ghrāṇādisūtre(1.1.12) pañcendriyāṇi prasiddhāni /",
  "GSP29nvtp1_1u:609": "na ca pradeśāntare 'pi ṣaḍityata āha--ṣaṣṭhamiti /",
  "GSP29nvtp1_1u:610": "tantrayuktyeti bhāvaḥ /",
  "GSP29nvtp1_1u:611": "nanu viṣayā apyanitaretarasādhanasādhyāḥ pajcaiva vibhāge parīkṣāyāṃ ca siddhāḥ,",
  "GSP29nvtp1_1u:612": "na tu ṣaḍityata āha--tasyeti /",
  "GSP29nvtp1_1u:613": "yadyapi buddhisukhaduḥkhānyapi manaso viṣayaḥ,",
  "GSP29nvtp1_1u:614": "tathāpi,",
  "GSP29nvtp1_1u:615": "tasyaiva viṣayatvena duḥkhatvopacāro cadviṣayīkriyamāṇaṃ duḥkhamupajanayati /",
  "GSP29nvtp1_1u:616": "vakṣyati hi--viṣayā bodhyatvāditi /",
  "GSP29nvtp1_1u:617": "na ca buddhirbudhyamānā duḥkhahetuḥ /",
  "GSP29nvtp1_1u:618": "vakṣyati hi--buddhayastu sākṣāditi /",
  "GSP29nvtp1_1u:619": "sukhaduḥkhayostu duḥkhahetutvameva nāsti, sukhasya vijātīyārambhakatve 'pi rāgamātrāmbhakatvāt /",
  "GSP29nvtp1_1u:620": "duḥkhasya tu vijātīyārambhakatvādeva /",
  "GSP29nvtp1_1u:621": "icchādveṣaprayatnāstu pratīyamānā eva sākṣād duḥkha janayanti /",
  "GSP29nvtp1_1u:622": "tathā hi,",
  "GSP29nvtp1_1u:623": "mumukṣustāvadicchāmi dveṣmi yogābhyāsādanyatra prayata iti pratītyaiva duḥkhī bhavati,",
  "GSP29nvtp1_1u:624": "ahitasādhanatvenecchādveṣaprayatnānāṃ tenāvadhāritatvāt /",
  "GSP29nvtp1_1u:625": "anyo 'pīṣyamāṇālābhe bubhukṣito 'smi pipāsito 'smīti pratītya duḥkhī bhavati /",
  "GSP29nvtp1_1u:626": "hitamevāhitamupalabhya dviṣato nivṛttabhramasya hitameva dveṣmi, dhiḍ māmiti duḥkham /",
  "GSP29nvtp1_1u:627": "evamaniṣṭa evārthe iṣṭabuddhyā prayatamānasya nivṛtte bhrame tathā alasasya prayatnamupalabhyaiva duḥkhamityetāvataita eva manaso viṣayatvena nirdiṣṭāḥ //",
  "GSP29nvtp1_1u:628": "nanu jarākuṣṭādyupahatadehasyopalabhyamānameva śarīraṃ duḥkhahetuḥ,",
  "GSP29nvtp1_1u:629": "tatrāpi viṣayatvenaiva duḥkhatvopacāraḥ syādityata āha--yadyapīti /",
  "GSP29nvtp1_1u:630": "anyathāsya duḥkhahetubhāvo 'sādhāraṇa iti śeṣaḥ /",
  "GSP29nvtp1_1u:631": "viṣayatvena puraridaṃ na ṣaḍbhyo bhidyate /",
  "GSP29nvtp1_1u:632": "asādhāraṇendriyasaṃbandhāttu bhidyate /",
  "GSP29nvtp1_1u:633": "na tu svarūpeṇa, viṣayāṇāmanantatvādityarthaḥ /",
  "GSP29nvtp1_1u:634": "iha yadyapi anuṣaḍgo 'vinābhāva iti vakṣyati vāttikakāraḥ,",
  "GSP29nvtp1_1u:635": "tadupapattaye ca samānanimittatāsāmānādhāratāsamānopalabhyatāḥ, tathāpi na",
  "GSP29nvtp1_1u:636": "tāvanmātreṇāvinābhāvo nirvahati /",
  "GSP29nvtp1_1u:637": "sādhāraṇanimittāyāmapi hyanyatarāsādhāraṇanimittanivṛttāvekataranivṛttau itarānavṛttisaṃbhavāt /",
  "GSP29nvtp1_1u:638_0": "ata eva ādhārasyopalabdhisādhanasya ca sāmye 'pyekatarasya kāraṇābhāvenābhāve 'pyanyatarasabhdāvenāvinābhāva",
  "GSP29nvtp1_1u:638_1": "ityāśaḍkya sukhasya duḥkhānuṣaḍgopapattaye duḥkhahetvanuṣaṅgamevāha--sādhaneti /",
  "GSP29nvtp1_1u:639": "ato na dvitīyasūtravārtikaṭīkābhyāṃ virodhaḥ /",
  "GSP29nvtp1_1u:640": "sādhanapāratantryaṃ kāryātvāt /",
  "GSP29nvtp1_1u:641": "akāryasya ca sukhasyābhāvāt /",
  "GSP29nvtp1_1u:642": "pāratantryaṃ ca daṃḥkhahetuḥ /",
  "GSP29nvtp1_1u:643": "yadāha--",
  "GSP29nvtp1_1u:644": "sarva paravaśaṃ duḥkham /",
  "GSP29nvtp1_1u:645": "iti /",
  "GSP29nvtp1_1u:646": "kṣayitvaṃ ca sukhasya samavāyikāraṇavattvāt /",
  "GSP29nvtp1_1u:647": "tadapi duḥkhahetuḥ, iṣṭaviyogo hi duḥkhaṃ janayatīti /",
  "GSP29nvtp1_1u:648": "kṣayitvaṃ kāme satīti tu vyākhyānaṃ duḥkhahetava iti bahuvacanaviruddham,",
  "GSP29nvtp1_1u:649": "ataḥ svatantramevedaṃ hetutrayam //",
  "GSP29nvtp1_1u:650": "kāma icchā /",
  "GSP29nvtp1_1u:651": "sāca sukhatatsādhanayorvyāpikā /",
  "GSP29nvtp1_1u:652": "na hi sukha tatsādhanaṃ vā anicchataḥ sukhaṃ nāma sukhasādhanaṃ ca /",
  "GSP29nvtp1_1u:653": "tadapi sulabhaṃ durlabhaṃ ca /",
  "GSP29nvtp1_1u:654": "tatra durlabhecchā duḥkhaikaphalaiva /",
  "GSP29nvtp1_1u:655": "sulabhecchātvaniṣiddhasādhanagocarā niṣiddhasādhanagocarā ca /",
  "GSP29nvtp1_1u:656": "tatra niṣaddhasādhānagocarāpi svarūpataḥ kāryataścādharmajananadvāreṇāvaśyaṃ duḥkhaphaleti /",
  "GSP29nvtp1_1u:657": "aniṣiddhasulabhasādhānagocarāpi śarīrapāṭave satsati vā /",
  "GSP29nvtp1_1u:658": "tatrāsati duḥkhahetureva /",
  "GSP29nvtp1_1u:659": "śarīrādipāṭave 'pi savighnā nirvighnā ca /",
  "GSP29nvtp1_1u:660": "tatra savighnā duḥkhameva prasūte /",
  "GSP29nvtp1_1u:661": "nirvighnāpyaniṣṭasaṃbhinnaviṣayā tadviparītā ca /",
  "GSP29nvtp1_1u:662": "tatra prathamā avaśyaṃ",
  "GSP29nvtp1_1u:663": "duḥkhahetuḥ /",
  "GSP29nvtp1_1u:664": "dvitīyā tu viphalā saphalā ca /",
  "GSP29nvtp1_1u:665": "tatra prathamā duḥkhahetureva /",
  "GSP29nvtp1_1u:666": "dvitīyā tu savilambaphalā avilambphalā ca /",
  "GSP29nvtp1_1u:667": "tatra prathamā avaśyameva duḥkhahetuḥ /",
  "GSP29nvtp1_1u:668": "dvitīyāpyanāyativiśuddhā tadviparītā ca /",
  "GSP29nvtp1_1u:669": "tatra prathamā duḥkhahetureva /",
  "GSP29nvtp1_1u:670": "dvitīyā tu viṣayasya piriṇativirasatvād duḥkhameva prasūte,",
  "GSP29nvtp1_1u:671": "ativyāmohād viṣayeṣveva magnasyecchāntarameva vā,",
  "GSP29nvtp1_1u:672": "ubhayathāpyanarthamūlamiti /",
  "GSP29nvtp1_1u:673": "evaṃ sukhānuṣaktaḥ kāmo 'pi duḥkhaheturiti /",
  "GSP29nvtp1_1u:674_0": "iha yadyapi rāgadveṣamohapravṛttayo 'pi duḥkhatadanuḍgisādhanabhāvādindriyādivat",
  "GSP29nvtp1_1u:674_1": "duḥkhatvena parisaṃkhyātumucitāstathāpi na śarīrendriyādivyatirekeṇāmūṣāmātmalābho",
  "GSP29nvtp1_1u:674_2": "duḥkhaṃ prati vyāpāro vā,",
  "GSP29nvtp1_1u:675": "indriyādīnāṃ punardeṣapravṛttyabhāve 'pi duḥkhaṃ prati vyāpāro jīvanmuktasyāstyeva /",
  "GSP29nvtp1_1u:676": "pravṛttiphalaṃ tu dharmādharmau yadyapi sukhaduḥkhahetū,",
  "GSP29nvtp1_1u:677": "tathāpyekaviṃśatividha duḥkhamayasaṃsāranṛtyaśālā mūlastambhatvādanayornātra parisaṃkhyānam /",
  "GSP29nvtp1_1u:678": "na hi bhāvini janmāntare śarīrendriyāviṣayabuddhisukhaduḥkhānyāhatya vyāpriyante yathā dharmādharmau //",
  "GSP29nvtp1_1u:679": "etadevābhisaṃdhāya kāraṇarūpadharmādharmocchedakrameṇa kāryarūpaikaviṃśatividhaduḥkhasyocchedovārttikakṛtā darśita iti tathaiva vāttikamavatārayati--uktaprakāreti /",
  "GSP29nvtp1_1u:680": "iha cāgāmidharmādharmanivṛttāvupāyastatsādhanapravṛttiparityāgaḥ, utpannanivṛtau tūpabhoga iti",
  "GSP29nvtp1_1u:681": "darśitam /",
  "GSP29nvtp1_1u:682": "tadubhayamapyanupapannam, vāgbuddhiśarīrāmbhaṃ parityajya jīvitumaśaktayatvāt /",
  "GSP29nvtp1_1u:683": "mṛte 'pi śadīrādyantarajralepasya dupaneyatvāt,",
  "GSP29nvtp1_1u:684": "upabhāgaścāśakyaḥ,",
  "GSP29nvtp1_1u:685": "aniyatavipākasamayatvāt,",
  "GSP29nvtp1_1u:686": "anantatvādanantaphalatvācca /",
  "GSP29nvtp1_1u:687": "bhogāvasthāyāmapyanantakarmāntarotpādanatāyā avarāmāt /",
  "GSP29nvtp1_1u:688": "atha kathañcidupabhogānutpādābhyāmutpannānutpannayoḥ śakyaḥ prakṣayaḥ,",
  "GSP29nvtp1_1u:689": "tarhi śāstravaiyarthyaprasaṅgaḥ,",
  "GSP29nvtp1_1u:690": "tata eva tatsiddherityāśaḍkya vārttikasyopaskurūte--saṃśayādīti /",
  "GSP29nvtp1_1u:691": "saṃśayādītyādipadena caturdaśāpi nyāyaparikaratvena saṃgṛhītāḥ /",
  "GSP29nvtp1_1u:692": "paramanyāyetyanene mūlamūlībhāvavyavasthitāni catvāryapi pramāṇāni /",
  "GSP29nvtp1_1u:693": "nyāyo mārga iva nyāyamārgaḥ, niḥreyasabhūmeḥ prāptihetutvāt /",
  "GSP29nvtp1_1u:694": "dvādaśavidhetyātmādi prameyam /",
  "GSP29nvtp1_1u:695": "tadanena śāstrasyāvasaropayogau darśitau /",
  "GSP29nvtp1_1u:696": "tattvaparibhāvanetyanenābhyāsasya /",
  "GSP29nvtp1_1u:697": "tadevaṃ pūrvoktena nyāyena mokṣamāṇasya śāstre pravṛttiḥ /",
  "GSP29nvtp1_1u:698": "tataḥ parikaraparijñānam /",
  "GSP29nvtp1_1u:699": "tato nyāyamārgapariśodhanam /",
  "GSP29nvtp1_1u:700": "tatastena dvādaśavidhaprameyāsādanam, tato 'bhyāsaḥ, tataḥ prasaṃkhyānam /",
  "GSP29nvtp1_1u:701": "tataḥ samūladoṣānuṣaṅganirmokṣaḥ /",
  "GSP29nvtp1_1u:702": "tato 'pravṛttiḥ /",
  "GSP29nvtp1_1u:703": "tata āgāminordharmādharmayorasaṃcayaḥ /",
  "GSP29nvtp1_1u:704": "ityevamanāgataḥ pravāho nivāritaḥ //",
  "GSP29nvtp1_1u:705": "yadyapi ca yāvaccharīrādibhāvinī pravṛttistathāpi doṣānuṣaṅgasahakārivirahānnāsau pravṛttiḥ",
  "GSP29nvtp1_1u:706": "tatkāryāsamarthatvāditi /",
  "GSP29nvtp1_1u:707": "utpannabhogamupapādayati--anādīti /",
  "GSP29nvtp1_1u:708": "yadyapi yathānādau bhāvaparamparāyāṃ karmāṇi pracīyante tathāpacīcante 'pi /",
  "GSP29nvtp1_1u:709": "na hyārambhe paraṃ bhavasyānāditā /",
  "GSP29nvtp1_1u:710": "nanūpabhoge karmārambho hyadhikāriṇi śarīre /",
  "GSP29nvtp1_1u:711": "tacca śarīrakoṭimadhyapatitamekaṃ śarīraṃ",
  "GSP29nvtp1_1u:712": "kadācit kiñcit kvacideva /",
  "GSP29nvtp1_1u:713": "bhogastu nāstyeva taccharīraṃ yatra nāsti, bhogasya tadāyatanatvāt /",
  "GSP29nvtp1_1u:714": "tasmādāyavyayaparyālocanayā parimitameva karma /",
  "GSP29nvtp1_1u:715": "ata eva niyavipākasamayamapi /",
  "GSP29nvtp1_1u:716": "tasya ca kramabhāvibhirapi kiyadbhiḥ",
  "GSP29nvtp1_1u:717": "kaiścideva śarīrairūpabhogāt prakṣayo 'pi na durūpapādaḥ /",
  "GSP29nvtp1_1u:718": "tathāpyāgamaprāmāṇyāt kāyayaugapadyasyāpi prasaṃkhyānaphalatayā siddhatvādanantāmaniyatavipākasamayatāṃ cābhyupagamyaiva parihṛtam /",
  "GSP29nvtp1_1u:719": "vibhūtimatā anekakālopabhogyamapyekadā bhujyata ityatra samudrapānamudāharaṇam /",
  "GSP29nvtp1_1u:720": "yogardhiprabhāvasampanno vividhaphalabhogino vicitrasvabhāvānekadaiva bahūn kāyān icchāmātreṇaiva nirmimīta ityatra daṇḍakāraṇyasṛṣṭirūdāhaṇamiti //",
  "GSP29nvtp1_1u:721": "iha kecid āhuḥ, duḥkhanivṛtti puruṣārtha eva svarūpato na bhavati sopādhitvāt /",
  "GSP29nvtp1_1u:722": "sukhaṃ duḥkhābhāve satyeva bhavatīti sukhasādhanāntaravat duḥkhābhāvo 'pi mṛtyate /",
  "GSP29nvtp1_1u:723": "na nu sa eva puruṣasya samīhita iti /",
  "GSP29nvtp1_1u:724": "taduktam,",
  "GSP29nvtp1_1u:725": "varaṃ vṛndāvane 'raṇye kroṣṭatvamabhivāñchitum /",
  "GSP29nvtp1_1u:726": "na tu vaiśeṣikī muktiṃ gautamo gantumicchati //",
  "GSP29nvtp1_1u:727": "iti /",
  "GSP29nvtp1_1u:728": "tadanupapannam,",
  "GSP29nvtp1_1u:729": "viparyāsasyāpi saṃbhavāt,",
  "GSP29nvtp1_1u:730": "bhojanādisukhe satyeva hi bubhukṣādiduḥkhaṃ nivartata iti duḥkhanivṛttyarthameva bhojanādisukhaṃ mṛgyate /",
  "GSP29nvtp1_1u:731": "na punastadeva tasya samīhitamiti kiṃ na kalpayate /",
  "GSP29nvtp1_1u:732": "kvacid duḥkhabhāve 'pi sukhasyeṣyamāṇatvā diti cet--na,",
  "GSP29nvtp1_1u:733": "duḥkhanivṛtterapi kvacit sukhābhāve 'pīṣyamāṇatvādeva /",
  "GSP29nvtp1_1u:734": "duḥkhanivṛttau satyāṃ sukhameva bhaviṣyatītyabhisandhistāvadastīti cet-na,",
  "GSP29nvtp1_1u:735": "sukhāvasthāyāṃ niyamato duḥkhaviraho bhaviṣyatītyabhisandhestatrāpi saṃbhavāt /",
  "GSP29nvtp1_1u:736": "tasmād yadyapi duḥkhahānau sukham, sukhe ca duḥkhahānirniyatā, tathāpi",
  "GSP29nvtp1_1u:737": "parasparanirapekṣameva puruṣārthatvamanayoricchayoḥ apyasaṃkīrṇaviṣayatvāt //",
  "GSP29nvtp1_1u:738": "anyastvāha--bhavatyeva hi duḥkhahāniḥ puruṣārthaḥ, kiṃ tvanubhūyamānatayā /",
  "GSP29nvtp1_1u:739": "na hi viṣādijanyamohāvasthāyāṃ duḥkhanivṛttiriti tadarthaṃ prekṣāvantaḥ pravartante /",
  "GSP29nvtp1_1u:740": "tasmāt mokṣe duḥkhahānerananubhūyamānatvānna puruṣārthatvamiti /",
  "GSP29nvtp1_1u:741": "taduktam,",
  "GSP29nvtp1_1u:742": "duḥkhābhāvo 'pi nāvedyaḥ puruṣārthatayeṣyate /",
  "GSP29nvtp1_1u:743": "na hi mūrcchādyavasthārthaṃ pravṛtto dṛśyate sudhīḥ //",
  "GSP29nvtp1_1u:744": "iti /",
  "GSP29nvtp1_1u:745": "tadapyanupapannam,",
  "GSP29nvtp1_1u:746": "putrādiviyogajanyaduḥkhahānimicchato keṣāñcid viṣaśastrodūndhanadāvapi pravṛttidarśanāt /",
  "GSP29nvtp1_1u:747": "prekṣāvanto naivaṃ kurvantīti cet--na, puruṣārthatvāvirodhāt /",
  "GSP29nvtp1_1u:748": "na hi paradāreṣu śāstraniṣedhāḍkuśanivāritāḥ prekṣāvanto na pravartanta iti /",
  "GSP29nvtp1_1u:749": "na tatra kāmaḥ puruṣārthaḥ, api tvalpīyaḥ sukhaṃ mahānanartha iti nivṛttiḥ /",
  "GSP29nvtp1_1u:750": "tathā viṣādāvapi pravṛttasya śāstragarhitatvādalpīyānanartho nivartate /",
  "GSP29nvtp1_1u:751": "mahīyān pravartata iti na te pravartanta iti /",
  "GSP29nvtp1_1u:752": "iyameva hi prekṣā yat puruṣārthatve 'pi lokaśāstravirodhaparāmarśaḥ,",
  "GSP29nvtp1_1u:753": "na tu apuruṣārthatvādeva svarūpeṇeṣyamāṇatāmātranibandhanatvāt puruṣarthatāyāḥ /",
  "GSP29nvtp1_1u:754": "ataeva na yatra lokaśāstravirodhaḥ,",
  "GSP29nvtp1_1u:755": "tatra vyādhyādiparipīḍitāḥ prayāgavaṭaprapātānaśanādināpi dehaṃ tyajantaḥ prekṣāvanto dṛśyante /",
  "GSP29nvtp1_1u:756": "na hi kaścid duḥkhanivṛttimanubhaviṣyāmīti tatsādhane pravartate, api tu duḥkha hāsyāmīti /",
  "GSP29nvtp1_1u:757": "api ca duḥkhanivṛtteranubhūyamānatāmātraṃ vivakṣitam,",
  "GSP29nvtp1_1u:758": "duḥkhanivṛttisattāvadhirvā?",
  "GSP29nvtp1_1u:759": "ādyaścet, tuṣyatu durjanaḥ carame janmanyanubhūyata eva samādhiprabhāvāt /",
  "GSP29nvtp1_1u:760": "ātyantikī duḥkhanivṛttiranāgatā vartamānāpyaciramanubhūyata eva /",
  "GSP29nvtp1_1u:761": "dvitīye tu prasaktakaṇṭakādihetukadaḥkhanivṛtterapuruṣārthatvaprasaṅgaḥ, sarvadānanubhūyamānatvāt /",
  "GSP29nvtp1_1u:762": "tathātve vā viṣayāntarasaṃcārābhāvaprasaṅgāt, nivṛtteḥ sarvadā tādavasthyāditi /",
  "GSP29nvtp1_1u:763": "tasmāt sarvadānanubhūyamānāpi yathā kaṇṭakādijanyaduḥkhanivṛttiḥ puruṣārthatayā puruṣaṃ prayojayati,",
  "GSP29nvtp1_1u:764": "tathā śāstrārthabhūtāpi /",
  "GSP29nvtp1_1u:765": "tadidaṃ duḥkhanivṛtterapuruṣārthatvamananubhūyamānatayaiva cāpuruṣārthatvamiti pakṣadvayamatinirvalamityetadityupekṣya tṛtīyaṃ śaṅkate--syādetaditi /",
  "GSP29nvtp1_1u:766": "taduktam,",
  "GSP29nvtp1_1u:767": "asatyāni durantāni samavyayaphalāni ca /",
  "GSP29nvtp1_1u:768": "aśakyāni ca vastūni nārabheta vicakṣaṇaḥ /",
  "GSP29nvtp1_1u:769": "iti /",
  "GSP29nvtp1_1u:770": "siddhāntavārttikamuddīpayati--yadyapīti /",
  "GSP29nvtp1_1u:771": "tadanena madhuviṣasaṃpṛktānnabhojanadṛṣṭāntena samavyayaphalatvamapavargasya nirākṛtam /",
  "GSP29nvtp1_1u:772": "yathā hyatrānarthasya bhūyastvamarthasya tu kṣudratvam, na tathāpavarge 'pīti /",
  "GSP29nvtp1_1u:773": "etenaitadapi nirastaṃ yaduktam,",
  "GSP29nvtp1_1u:774": "yathā duḥkhaśabalaṃ saṃsārasukhamanādeyam,",
  "GSP29nvtp1_1u:775": "tathā sukhaśabalatayā duḥkhamapyupādeyaṃ kiṃ na syāt?",
  "GSP29nvtp1_1u:776": "dṛśyante hi sukhārthino yagādiduḥkhamanubhavanta iti /",
  "GSP29nvtp1_1u:777": "yasya duḥkhamupādeyaṃ heyaṃ tasya kimucyatām /",
  "GSP29nvtp1_1u:778": "heyahīnasya kā muktiḥ kena vāpyupadiśyate //",
  "GSP29nvtp1_1u:779": "iti /",
  "GSP29nvtp1_1u:780": "yastu ghanataraduḥkhatimiranirantarāt saṃsārakāntārāt sukhakhadyotikāsu dyotamānāsvapi bibheti taṃ prati ayaṃ nirastatamaskatayā sugamo mārga upadiśyata iti /",
  "GSP29nvtp1_1u:781": "tadidamuktam-tena mā bhūdatadityādi /",
  "GSP29nvtp1_1u:782": "nanvevaṃ sati nāsya sarvārthatā /",
  "GSP29nvtp1_1u:783": "tathā ca jagataḥ śamāyetyanena virodha ityata āha--avivekināmapīti /",
  "GSP29nvtp1_1u:784": "yadyapi kasyacidapravṛttāvapi na sarvārthatā asya hīyata iti prapañcitamadhastāt,",
  "GSP29nvtp1_1u:785": "tathāpi heyaṃ heyatvenāgṛhṇanto mandāḥ kāruṇikeṇa grāhayitavyā ityarthaḥ //",
  "GSP29nvtp1_1u:786": "nanu śāstreṇa tattvajñānād vairāgyam,",
  "GSP29nvtp1_1u:787": "vairāgyācca śāstre pravṛttiriti durūttaramitaretarāśrayatvamityata āha--śāstre pravṛttīti /",
  "GSP29nvtp1_1u:788": "duḥkhādudvijato bhogavaimukhyamātramiha vairāgyaṃ vivakṣitam, na tu rāgābhāva evetyarthaḥ /",
  "GSP29nvtp1_1u:789": "iṣṭāniṣṭaprāptiparihārārthatayā dvaividhyaśaḍkāmapanayati--aikarūpyaṃ dvairūpyaṃ ceti /",
  "GSP29nvtp1_1u:790": "nanu puruṣabhede 'pi pravṛtteḥ dvaividhyameva /",
  "GSP29nvtp1_1u:791": "na hi kaścit sukhaṃ prāptumiva duḥkhamapyāptuṃ pravartate /",
  "GSP29nvtp1_1u:792": "nāpi kaścit duḥkhahānāyeva sukhahānāyāpītyata āha--puruṣabhedo rāgavairāgyābhyāmiti /",
  "GSP29nvtp1_1u:793": "nanu sukhasya heyatvameva kuta ityata āha--prāptavyasyeti /",
  "GSP29nvtp1_1u:794": "avivekināṃ tu pravṛttirdvirūpetyuktam /",
  "GSP29nvtp1_1u:795": "vārttikakṛtā iti śeṣaḥ //",
  "GSP29nvtp1_1u:796": "prakṛtamupasaṃharannevāprakṛtopanipātaśaḍkāmapyapanetuṃ vṛttavartiṣyamāṇe anukīrtayati--tadaneneti /",
  "GSP29nvtp1_1u:797": "tadavayavaṃ vivarītumuktatātparyasphoraṇārthamiti śeṣaḥ /",
  "GSP29nvtp1_1u:798": "alaukikatvāt /",
  "GSP29nvtp1_1u:799": "lokasyāsmadādernityaparokṣatvāt /",
  "GSP29nvtp1_1u:800": "ayuktam aprāmāṇikam /",
  "GSP29nvtp1_1u:801": "vipratiṣiddhaṃ mitho vyāpakaviruddham /",
  "GSP29nvtp1_1u:802": "pravṛttyai niṣkampapravṛttyai /",
  "GSP29nvtp1_1u:803": "kiṃ tarhi? pramāṇamiti /",
  "GSP29nvtp1_1u:804": "gṛhītamityanuvartate /",
  "GSP29nvtp1_1u:805": "rajatajñānamidaṃ śuklabhāsvararūpavad dravyaṃ rajatamityevaṃ jñānamityarthaḥ /",
  "GSP29nvtp1_1u:806": "paricchinatti uktamarthamālambya paricchittirūpaṃ jāyata ityarthaḥ /",
  "GSP29nvtp1_1u:807": "śuktikājñānamapīti /",
  "GSP29nvtp1_1u:808": "idaṃ śuklabhāsvararūpaṃ śuktikādravyaṃ na rajatamiti jñānamityarthaḥ /",
  "GSP29nvtp1_1u:809": "yadyevaṃ kathamanayorbādhyabādhakabhāva ityata āha--kevalamiti /",
  "GSP29nvtp1_1u:810": "rajatasamāropāpavādābhyāmiti /",
  "GSP29nvtp1_1u:811": "samāropāpavādasvabhāvatayetyarthaḥ //",
  "GSP29nvtp1_1u:812": "tadevaṃ paricchedadvāreṇa paricchedakamunnīyata iti paricchedasyaiva sāmānyaviśeṣayoḥ paricchedatvāparicchedatve darśite /",
  "GSP29nvtp1_1u:813": "na caikasyaiva jñānasya viruddhadharmasaṃsargaḥ /",
  "GSP29nvtp1_1u:814": "jātyā hi buddhiranubhavaḥ smṛtiśca /",
  "GSP29nvtp1_1u:815": "tatra smutirapramaiva /",
  "GSP29nvtp1_1u:816": "anubhavastu svarūpānubhavo 'svarūpānubhavaśca /",
  "GSP29nvtp1_1u:817": "so 'yaṃ viṣayakṛto viśeṣaḥ /",
  "GSP29nvtp1_1u:818": "nānāviṣayā caikā buddhirbhavatyeva /",
  "GSP29nvtp1_1u:819": "tataśca saiva buddhiḥ svarūpāvasthitenārthena nirūpyamāṇā pramā /",
  "GSP29nvtp1_1u:820": "asvarūpāvasthitena nirūpyamāṇā tvaprameti tathābhūtāvacchinnānubhavatvameva pramāṇatvam /",
  "GSP29nvtp1_1u:821": "atathābhūtena tvavacchinnamapramāṇatvamiti bhavati apramāṇasyāpi sāmānyaparicchedakatvamiti /",
  "GSP29nvtp1_1u:822": "racitā bhūmiḥ /",
  "GSP29nvtp1_1u:823": "kimetāvatetyāha --asti tāvadasādhāraṇaṃ kāraṇamasamarthāyāḥ pravṛttestathaivonnīyamānam /",
  "GSP29nvtp1_1u:824": "tasya ca vyāpāro viparītārthapariccheda evāsādhāraṇaḥ /",
  "GSP29nvtp1_1u:825": "taccaivaṃbhūtavyāpāropakaraṇamapramāṇamiti vyavahniyate /",
  "GSP29nvtp1_1u:826": "evaṃ ca pravṛttisāmarthyāsāmarthyasaṃdehe 'pi yadi tajjanakamapramāṇamasamarthaiva sā /",
  "GSP29nvtp1_1u:827": "atha na tadapramāṇam,",
  "GSP29nvtp1_1u:828": "tajjanyā pravṛttirapi nāsamarthetyapramāṇānniyataḥ samarthapravṛttivyatirekaḥ /",
  "GSP29nvtp1_1u:829": "pramāṇaṃ cātrobhayavyatirekagrāhakaṃ viruddhakāryatvaṃ liṅgam /",
  "GSP29nvtp1_1u:830": "prakṛtakāryasya tadvyatirekagrāhi ca pratyakṣamadhyavaseyamiti nāpramāṇādarthavyabhicāriṇor'thavyabhicārijñānavyāpārādityarthaḥ //",
  "GSP29nvtp1_1u:831": "siddho vyatirekaḥ, ki cāta ityata āha--tathā ceti /",
  "GSP29nvtp1_1u:832": "arthavattvamarthāvyabhicāritvam, arthāvyabhicāryanubhavajanakatvamityarthaḥ /",
  "GSP29nvtp1_1u:833": "nanu tasyā ityatra kathamanantaratvena prakṛtāmasamarthāṃ vihāya vyavahitvenāprakṛtāpi samarthaiva pravṛtti /",
  "GSP29nvtp1_1u:834": "parāmṛśyata ityata āha--asamarthā tviti /",
  "GSP29nvtp1_1u:835": "pūrvaprakāntaṃ yogyameva prakṛtamucyate, na tvanantaroktamityarthaḥ /",
  "GSP29nvtp1_1u:836": "nanvanuditasyānuvādaḥ kkopayujyata ityata āha--saṃpratīti /",
  "GSP29nvtp1_1u:837": "pūrvaṃ vyākhyātumidānīmākṣeptumityarthaḥ /",
  "GSP29nvtp1_1u:838": "ākṣepasamādhānayoḥ sphuṭāvabhāsitve 'pi saṃgrahavivaraṇayoḥ paunarūktyaṃ pariharannāha--ākṣipatīti /",
  "GSP29nvtp1_1u:839": "saṃdehādapi pravṛttestatra tatra darśanāt nirūcchvāsamākṣepamujjīvayati--na tāvaditi /",
  "GSP29nvtp1_1u:840": "amumevārthaṃ bhāṣyeṇa saṃvadati--seyamiti /",
  "GSP29nvtp1_1u:841": "uktā bhāṣyakuteti śeṣaḥ /",
  "GSP29nvtp1_1u:842": "kimato yadyevamityata āha--na ceti /",
  "GSP29nvtp1_1u:843": "arthaviniścaya uktarūpaḥ śreyohetutānumānasahita iti yāvat /",
  "GSP29nvtp1_1u:844": "prāmāṇyāvadhāraṇaṃ śreyohetutāliṅgaparāmarśaprasavocitamantareṇetyarthaḥ /",
  "GSP29nvtp1_1u:845": "evaṃrūpatā ca",
  "GSP29nvtp1_1u:846": "prāmāṇyāvadhāraṇasya vyāptismaraṇasāhityameveti tasyāpi bījaṃ samuccinoti--śreyohetutānumānanimittavyāptigrahaṇaṃ ceti /",
  "GSP29nvtp1_1u:847": "tābhyāṃ vineti /",
  "GSP29nvtp1_1u:848": "svarūpaniścayaśreyohetutānumānābhyāṃ vinetyarthaḥ /",
  "GSP29nvtp1_1u:849": "vyāptigrahaṇānantarye 'pi tatphalasyaivānumānasya yogyatayā prakrāntatvāt /",
  "GSP29nvtp1_1u:850": "imameva vārtikārthaṃ pariśodhayan sphuṭayati--tadidamuktamiti /",
  "GSP29nvtp1_1u:851": "niścayānumāne na prāmāṇyāvadhāraṇānumānabījabhūtavyāptigrahaṇābhyāṃ vinā /",
  "GSP29nvtp1_1u:852": "te ca na pravṛttyā vinā /",
  "GSP29nvtp1_1u:853": "pravṛttiśca na niścayānumānābhyāṃ vinetyākṣepasaṃkṣapaḥ /",
  "GSP29nvtp1_1u:854": "iha ca dvidhā pravṛttiḥ, aihikaphalā āmuṣmikaphalā ca /",
  "GSP29nvtp1_1u:855": "tatrāmuṣmikaphalā prāmāṇyāvadhāraṇapūrvikaiva /",
  "GSP29nvtp1_1u:856": "aihikaphalā tu apekṣitopāyatājñānamātrādhīnā arthaniścayamapi nāpekṣate,",
  "GSP29nvtp1_1u:857": "prāgeva pramāṇasrūpajñānam /",
  "GSP29nvtp1_1u:858": "kutastarāṃ tadviniścayam?",
  "GSP29nvtp1_1u:859": "yatrāpi pravṛtteḥ prāgeva pramāṇatattvaviniścayaḥ,",
  "GSP29nvtp1_1u:860": "tatrāpyasau svahetubalādāyato na pravṛttiṃ prati prayojakaḥ,",
  "GSP29nvtp1_1u:861": "anyathaikāntikavijayāniścaye prāmāṇyākṣepaka eva vijigīṣuḥ kathāyāṃ na pravarteta //",
  "GSP29nvtp1_1u:862": "na hi jalpato vitaṇḍayato vā avaśyamaikāntiko vijayaḥ /",
  "GSP29nvtp1_1u:863": "tasmādarthāniścaye 'pi pravṛttirityubhayavādisiddhaṃ hṛdi nidhāya siddhāntamupakramate--tatra brūma iti /",
  "GSP29nvtp1_1u:864": "dṛṣṭārtheṣviti adṛṣṭārthāgamādivyudāsaḥ, tatra pravṛtteḥ phalābhisaṃbandhāniścayāt /",
  "GSP29nvtp1_1u:865": "anabhyāsadaśāpanneṣvityabhyāsadaśāpannāpitṛvacanādivyudāsaḥ /",
  "GSP29nvtp1_1u:866": "te hi pramāṇatayā pravṛtteḥ prāgava niścīyante /",
  "GSP29nvtp1_1u:867": "abhyāsaśvāviparīto vivakṣitaḥ /",
  "GSP29nvtp1_1u:868": "tena svātmanyabhyāse 'pi pravṛttisāmarthyādeva tanniścayo viparītābhyāsavirahāt /",
  "GSP29nvtp1_1u:869": "sa ca viṣayagocarastannāntarīyakārthagocaro vā tajjātīyatvāvadhāraṇopāyo yatra svarūpato 'pi nāsti tatra pravṛttisāmarthyādeva tadgocarasya prāmāṇyāvadhāraṇam,",
  "GSP29nvtp1_1u:870": "yathā vaidyavacanādanarthanivṛtti saṃbhāvayato 'saṃstutapradeśasthiteṣu mūleṣu /",
  "GSP29nvtp1_1u:871": "yatra tu svarūpābhyāso 'styeva tadgataṃ tu śreyaḥsādhanamabhyastam,",
  "GSP29nvtp1_1u:872": "tatra pravṛttisāmarthyena tatsādhanatvagrāhiṇaḥ prāmāṇyam /",
  "GSP29nvtp1_1u:873": "yathā angiḥ pākādisamartha iti saṃbhāvitāptatvasya vacanādupalabhya svayaṃ pacataḥ /",
  "GSP29nvtp1_1u:874": "yatrāpi śreyaḥsādhanatve 'bhyāsaḥ svarūpe tvanabhyāsastatrāpi svarūpagocarasyaiva prāmāṇyaṃ pravṛttisāmarthyādavasīyate /",
  "GSP29nvtp1_1u:875": "yathā agniḥ pākādisamartha eveti niścitavato 'pariśīlitavanavahnau /",
  "GSP29nvtp1_1u:876": "sarvatraivārthabhūyastvam, viparyaye tvanarthamāndyaṃ saṃbhāvayataḥ pravṛttiḥ /",
  "GSP29nvtp1_1u:877": "svarūpaśreyaḥsādhanatvaniścaye 'pi phalasaṃdeha ivetyāha--no khalviti //",
  "GSP29nvtp1_1u:878": "tadamī saṃśayānā apipravartamānāḥ phala iva svarūpaśreyaḥsādhanatvayoriti śeṣaḥ /",
  "GSP29nvtp1_1u:879": "pramāṇasya svarūpagrāhiṇaḥ śreyaḥsādhanatvagrāhiṇaścetyarthaḥ /",
  "GSP29nvtp1_1u:880": "tattvaṃ pramāṇatvam, arthāvyabhicāripramāsādhanatvamiti yāvat /",
  "GSP29nvtp1_1u:881": "viniścityārthāvyabhicāripramāviniścayadvāreṇeti śeṣaḥ /",
  "GSP29nvtp1_1u:882": "tajjātīyasyānyasyaitāvataiva samarthatve abhyāsadaśāpannasyeti dṛṣṭārthapramāṇasaṃgrahārtham /",
  "GSP29nvtp1_1u:883": "pravṛttisāmarthyāt prāgeva samarthāyāḥ pravṛtteḥ pūrvameveti /",
  "GSP29nvtp1_1u:884": "tenāyamarthaḥ,",
  "GSP29nvtp1_1u:885": "yadyapi dṛṣṭārtheṣu abhyāsadaśāpanneṣvapi pravṛttisāmarthyamasti,",
  "GSP29nvtp1_1u:886": "tenāpi ca prāmāṇyamavadhārayituṃ tatra śakyate,",
  "GSP29nvtp1_1u:887": "tathāpi tajjātīyatvalakṣaṇenaiva liḍgena pravṛtteḥ prāgevāvadhārite prāmāṇye tatpramāturūttarakālaṃ pramitsaiva nāsti /",
  "GSP29nvtp1_1u:888": "tannibandhanatvācca anumānapravṛtteḥ /",
  "GSP29nvtp1_1u:889": "yadi punaḥ pramitsānapekṣameva samarthapravṛttijanakatvaṃ parāmṛśyate, tadā kā kṣatiḥ?",
  "GSP29nvtp1_1u:890": "tenāpyanumīyatāṃ prāmāṇyam /",
  "GSP29nvtp1_1u:891": "pramāṇasaṃplavasyāpi vyavasthāpanāditi //",
  "GSP29nvtp1_1u:892": "nanu kimidaṃ tajjātīyatvam? na tāvat pramāṇajātīyatvam, sādhyāviśiṣṭatvaprasaṅgāt /",
  "GSP29nvtp1_1u:893": "nāpi samarthapravṛttijanakajātīyatvam /",
  "GSP29nvtp1_1u:894": "taddhi samarthapravṛttisaṃbandho vā syāt?",
  "GSP29nvtp1_1u:895": "tadupahito vā niyataprāgabhāvaḥ?",
  "GSP29nvtp1_1u:896": "na tāvadādyaḥ, pravṛtteḥ prāgeveti vacanāt /",
  "GSP29nvtp1_1u:897": "nāpyuttaraḥ, tasyātīndriyasya liḍgaṃ vinā pratyetumaśakyatvāt /",
  "GSP29nvtp1_1u:898": "liḍgaṃ ca tasya prāmāṇyaikaniyatasya yadyasti tadā prāmāṇyameva tenānumīyatām,",
  "GSP29nvtp1_1u:899": "kiṃ tajjātīyatvānumānena?",
  "GSP29nvtp1_1u:900": "prāmāṇyāniyatasya tu tasyānumānena kim?",
  "GSP29nvtp1_1u:901": "nāpi pratyakṣasiddha eva kaściddharmastajjātīyatvam /",
  "GSP29nvtp1_1u:902": "pratyakṣatve tu tasyānabhyāsadaśāpananagocare 'pipramāṇe pratītiprasaṅgāt /",
  "GSP29nvtp1_1u:903": "tathā ca",
  "GSP29nvtp1_1u:904": "tatrāpi pravṛtteḥ prāgeva prāmāṇyāvadhāraṇaṃ syāt, vyāpterapi prāgeva pratītatvāt /",
  "GSP29nvtp1_1u:905": "na hyayaṃ kvacidapi tajjātīyatvena prāmāṇyaṃ nānumitavāt /",
  "GSP29nvtp1_1u:906": "tatra nāstyeva tajjātīyatvam,",
  "GSP29nvtp1_1u:907": "kiṃ pratyakṣeṇa pratīyatāmiti cet--na,",
  "GSP29nvtp1_1u:908": "abhyāsadaśāpanneṣu tajjātīyatvena prāmāṇye 'numīyamāne pravṛttisāmarthyānumitaprāmāṇyasya sādhanavikalatayā dṛṣṭāntābhāsatvaprasaṅgāt /",
  "GSP29nvtp1_1u:909": "tasmāt tajjātīyatvamatiriktaṃ na paśyāma iti //",
  "GSP29nvtp1_1u:910": "satyam,",
  "GSP29nvtp1_1u:911": "tathāpi jñānasya viṣyanibandhanatvāt tattadviṣayopādhaya eva te te jñānopādhayastaistairūpādhibhirūpādhīyamānaṃ jñānameva tajjātīyaṃ tasya bhāvastattvaṃ bhavati /",
  "GSP29nvtp1_1u:912": "te copādhayaḥ pratibhedaṃ svasaṃjñābhirabhidhātumaśakyā iti tajjātīyatvamityanayā vācobhaḍgyā darśitāḥ /",
  "GSP29nvtp1_1u:913": "ata evātra vīpsā draṣṭavyā",
  "GSP29nvtp1_1u:914": "tattajjātīyatvamiti /",
  "GSP29nvtp1_1u:915": "tathā hi, anubhavastāvat svarūpaprakārāvālambate /",
  "GSP29nvtp1_1u:916": "tatra dharmisvarūpeṇopadhīyamāno 'nubhavaḥ pramaiveti tena rūpeṇānubhūte tasmin pramātvamevānubhūtaṃ bhavatītyagre sphuṭībhaviṣyati /",
  "GSP29nvtp1_1u:917": "prakāraviṣayastvanubhava ubhayathā /",
  "GSP29nvtp1_1u:918": "kaścit svarūpaprakāreṇopādhīyate, kaścidasvarūpaprakāreṇāpītyataḥ kvacit saṃśayaḥ /",
  "GSP29nvtp1_1u:919": "tatra svarūpaprakāreṇopahitamanubhava vivektuṃ viśiṣṭāḥ prakāropādhayo bhavanti /",
  "GSP29nvtp1_1u:920": "te ca niyamena vibhramaviṣayavirodhitayā nirdhāritasvabhāvabhedā guṇādaya eva /",
  "GSP29nvtp1_1u:921": "tadidaṃ sāmānyatastāvallakṣaṇasahacaritalakṣyaviṣayajñānatvameva jñānagataṃ tajjātīyatvamiti pratyakṣe gatiḥ /",
  "GSP29nvtp1_1u:922": "yadā tvapratyakṣe lakṣye lakṣaṇena jñānaṃ janyate tadānumānaṃ taditi tasyānyathaiva gatirbhaviṣyatīti /",
  "GSP29nvtp1_1u:923": "tatra dravye gandhavati pṛthivījñānamityādi sāmānyataḥ /",
  "GSP29nvtp1_1u:924": "karacaraṇādimati śarīrajñānam ityādi viśeṣataḥ /",
  "GSP29nvtp1_1u:925": "guṇeṣu ketakyādau saurabhajñānam, śaḍkhādau śvetajñānamityādi /",
  "GSP29nvtp1_1u:926": "karmaṇi tu avātulena tiṣṭhatā tīvravegāsaṃskṛtena calajjalādisvacchavilokanādivirahiṇā yad dravyaṃ calatītyupalabhyate tat tatheti /",
  "GSP29nvtp1_1u:927": "evaṃ teṣu teṣu viśeṣeṣu te te viśeṣā vyabhicāravirodhino na pratipadamanukramituṃ śakyante /",
  "GSP29nvtp1_1u:928": "tadevaṃ tattadupādhiviśiṣṭatattadviṣayānubhavatvameva tajjātīyatvamiti mantavyam /",
  "GSP29nvtp1_1u:929": "tadevaṃbhūtasya jñānasya viṣayanāntarīyakatvenopādhyabhyāsa evābhyāsadaśāpannatvam /",
  "GSP29nvtp1_1u:930": "yatra tu sa evārtho bhūyo bhūyo 'bhyastaḥ, tatra saṃvādakatvameva tajjātīyatvam /",
  "GSP29nvtp1_1u:931": "evaṃ tāvad bāhyapratyakṣaṃ samarthitam //",
  "GSP29nvtp1_1u:932": "pratyakṣasamānanyāyatayā āgamasya prāmāṇyaṃ samarthayati--evaṃ ceti /",
  "GSP29nvtp1_1u:933": "atrāpi tajjātīyatvamāptapraṇetṛkatvam /",
  "GSP29nvtp1_1u:934": "abhyāsadaśāpannatvaṃ punaretasya bhūyodarśanena mantrāyurvede tajjātīyatvāya prāmāṇyāvinābhāvasiddhiḥ /",
  "GSP29nvtp1_1u:935": "mantrāyurvedasyānabhyāsadaśāpannatvaṃ tadasiddhaḥ nivedayiṣyate sūtrakāreṇa dvitīyādhyāye /",
  "GSP29nvtp1_1u:936": "yathā ca prāmāṇyaṃ pravṛttisāmarthyenāvadhāryate anabhyāsadaśāpanneṣu tathāprāmāṇyamapi pravṛttiviparyayeṇa /",
  "GSP29nvtp1_1u:937": "yathā ca pravṛtteḥ prāgevābhyāsadaśāpanneṣu",
  "GSP29nvtp1_1u:938": "tajjātīyatayā prāmāṇyamavadhāryate, tathāprāmāṇyamapīti mantavyam /",
  "GSP29nvtp1_1u:939": "upādhivirodhaśca tajjātīyatvam /",
  "GSP29nvtp1_1u:940": "tadabhyāsa evābhyāsadaśāpannatvam /",
  "GSP29nvtp1_1u:941": "yathā candramasi candradvayajñānam /",
  "GSP29nvtp1_1u:942": "śaḍkhe pītajñānam /",
  "GSP29nvtp1_1u:943": "guḍe tiktajñānamityādi /",
  "GSP29nvtp1_1u:944": "tasmāt sandigdhe pravṛttisāmarthyamavadhāraṇīyamiti //",
  "GSP29nvtp1_1u:945": "syādetat /",
  "GSP29nvtp1_1u:946": "sāmarthya punarasyāḥ phalenābhisaṃbandhaḥ /",
  "GSP29nvtp1_1u:947": "atha phalajñānasyaiva prāmāṇyaṃ kathamavadhāraṇīyamityatra keṣāñcinmatamāha--na ceti /",
  "GSP29nvtp1_1u:948": "na punarūdanyopaśamamapi parīkṣyata iti udanyopaśamanamapītyarthaḥ /",
  "GSP29nvtp1_1u:949": "tadetadanupapannam /",
  "GSP29nvtp1_1u:950": "phalajñānaṃ hi phalasya siddhāvasthasya sādhanānarhatayā niṣprayojanībhūtatvād vā na parīkṣyet tattajjātīyajñānasya sarvāsvavasthāsu arthāvyabhicāritayā niḥśaṅkatvād veti?",
  "GSP29nvtp1_1u:951": "na tāvadādyaḥ,",
  "GSP29nvtp1_1u:952": "phalasya siddhāvasthatve tadvat tatsādhanībhūtasyāpi niṣprayojanībhūtatvādaparīkṣyatvaprasaṅgāt /",
  "GSP29nvtp1_1u:953": "uttarottarulābhisaṃdhānena tatsādhanaṃ parīkṣyata iti ceta?",
  "GSP29nvtp1_1u:954": "phale 'pyevamastu /",
  "GSP29nvtp1_1u:955": "siddha eva hi phale parīkṣite tatsādhanasya tathātvasiddhāvuttarottarulābhisandhiḥ syāt /",
  "GSP29nvtp1_1u:956": "nāpi dvitīyaḥ, phalajñānasyāpi bhūyo bhūyaḥ spapnādyavasthāsu vyabhicāra darśanāt /",
  "GSP29nvtp1_1u:957": "svasthāvasthasya phalajñānaṃ na vyabhicaratīti cet--evaṃ tarhi pirīkṣitameva phalajñānaṃ syāt /",
  "GSP29nvtp1_1u:958": "tathā hi yat svasthāvasthasya phalajñānaṃ tadavyabhicārīti vyāptisiddhau yatraiva tathābhūtajñānatvaṃ paśyati,",
  "GSP29nvtp1_1u:959": "tatraivāvyabhicāramavadhārayatītyanenābhiprāyeṇāha--vayaṃ tviti /",
  "GSP29nvtp1_1u:960": "asyāpyabhyāsadaśāpannatvaṃ prāmāṇyāvināmūtaliḍgopalambhastathā tajjātīyatvaṃ punaḥ svasthāvasthasya phalajñānatvameva /",
  "GSP29nvtp1_1u:961": "etenecchādveṣaprayatnajñānaṃ vyākhyātam //",
  "GSP29nvtp1_1u:962": "nanu yadvijñāna dṛṣṭāntayitavyaṃ tasyāpi prāmāṇyaṃ kathaṃ sādhanīyam?",
  "GSP29nvtp1_1u:963": "evaṃ tattatsādhanasyāpi dṛṣṭāntaparamparāyāḥ kathamityata āha--na ceti /",
  "GSP29nvtp1_1u:964": "phalajñānasyetyupalakṣaṇam /",
  "GSP29nvtp1_1u:965": "tajjātīyatvena liḍgena prāmāṇye sādhiyitavye yadyad dṛṣṭāntīkriyate tasya tasyeti mantavyam //",
  "GSP29nvtp1_1u:966": "yadyavam, pravṛttisāmarthyamanavakāśameva, na hyasti tadvijñānaṃ yat sarvathaivāpūrvaviṣayam /",
  "GSP29nvtp1_1u:967": "tathā ca pramāṇator'thapratipattipravṛttisāmarthyayoḥ kathamanāditvamāha--vārttikakāra ityata āha--eteṣu ca madhya iti /",
  "GSP29nvtp1_1u:968": "śaḍkitavyabhicāraṃ tajjātīyatvāparāmarśāditi śeṣaḥ /",
  "GSP29nvtp1_1u:969_0": "yadyapi phalaṃ na pravṛttiviṣayastathāpi tatsādhanagocarāyāḥ tatsaṃtānagocarāyā eva",
  "GSP29nvtp1_1u:969_1": "vā pravṛtteḥ tajjātīyaphalāntarasaṃbandhastannāntarīyakavijātīyaphalasaṃbandho vā",
  "GSP29nvtp1_1u:969_2": "svasya narāntarasya vā pravṛttisāmarthyaṃ phalajñānasya draṣṭāvyam //",
  "GSP29nvtp1_1u:970_0": "tadevaṃ samānanyāyatayā rūpādibāhyarthapratyakṣaprāmāṇyasamarthanānantaraṃ śabdraprāmāṇyaṃ",
  "GSP29nvtp1_1u:970_1": "samarthya tadubhayopapattaye samānanyāyatayaiva āntarapratyakṣajñāneṣu madhye phalajñānaprāmāṇyaṃ samarthitam /",
  "GSP29nvtp1_1u:971": "samānanyāyatayaivecchādveṣaprayatnagocarasyāpi",
  "GSP29nvtp1_1u:972": "jñānasya prāmāṇyasamarthanaṃ sūcitamityanaṃvyavasāyo 'vaśiṣyate /",
  "GSP29nvtp1_1u:973": "tasya cānumānasamānanyāyatayā anumānaprāmāṇyasamarthanānantarameva samarthanaṃ kariṣyata ityabhiprāyavānāha--anumānasyeti /",
  "GSP29nvtp1_1u:974": "dvidhā hi vyabhicāraśaḍkā kāraṇataḥ svarūpataśca /",
  "GSP29nvtp1_1u:975": "sā ca vyāptipakṣadharmatāgrāhakaireva pramāṇairapanīyata iti bhavati nirastasamastavyabhicāraśaṅkamanumitijñānam /",
  "GSP29nvtp1_1u:976": "tasyaivaṃbhūtasya svata eva prāmāṇyaṃ niścīyata iti śeṣaḥ //",
  "GSP29nvtp1_1u:977": "nanu pramāṇatvāviśeṣe 'pi kathamanumitereva svataḥ, na pratyakṣāderityata āha--anumeyeti /",
  "GSP29nvtp1_1u:978": "anumitijñānaṃ hyarthasya tathātvaṃ vyavacchindadevotpadyate vahnimānevāyamiti /",
  "GSP29nvtp1_1u:979": "tathā cānuvyavasānenānuvyavasīyamānamidaṃ svasvārthāvadhāraṇātmakamevāvasīyate /",
  "GSP29nvtp1_1u:980": "na cāviparītārthakatvamanubhavasyānadhyavasyatā avadhāraṇātmakatvamasyāvasitaṃ bhavati /",
  "GSP29nvtp1_1u:981": "tathā ca tad avaśyamavaseyam /",
  "GSP29nvtp1_1u:982": "tadeva ca prāmāṇyam /",
  "GSP29nvtp1_1u:983": "kadācidevaṃbhūtānuvyavasāye 'pi viparyayatvaśaḍkā tadavaskandatītyavaśiṣyate /",
  "GSP29nvtp1_1u:984": "sā ca liṅgasamutthatvādeva nāsti /",
  "GSP29nvtp1_1u:985": "na hi viśeṣadarśanagrastotpattau śaḍkāvakāśaḥ /",
  "GSP29nvtp1_1u:986": "tadetadāha--na hīti /",
  "GSP29nvtp1_1u:987": "liṅgākāraṃ vijñānaṃ niścitāvyabhicāramiti śeṣaḥ /",
  "GSP29nvtp1_1u:988": "pratyakṣaśābdajñāne tu nāyogavyavacchedātmake, api tvāropānārāpasādhāraṇaviṣayamātrāvabhāsinī /",
  "GSP29nvtp1_1u:989": "tathā cānuvyavasāyenāpi tathaivānubhūyete /",
  "GSP29nvtp1_1u:990": "na tvavadhāraṇātmakatayeti na tayoḥ svataḥ prāmāṇyagrahaḥ /",
  "GSP29nvtp1_1u:991": "atha daivādayogavyavacchedātmake evotpadyete anuvyavasīyete ca, tadā ca niyāmakamantarbhāvyaiva /",
  "GSP29nvtp1_1u:992": "tadabhāve tvaviśeṣādavadhāraṇātmakatvaṃ paribhūya tadatadrūpasādhāraṇamevāvatiṣṭheta ityāśayavān niyāmakābhāvamevāha--pratyakṣajñānaṃ tviti //",
  "GSP29nvtp1_1u:993": "dhūmādiyuktadhūmadhvajādijñāne hi yadyapyarthasyāpyarthenāvyabhicāro 'sti,",
  "GSP29nvtp1_1u:994": "yadyapi cārthādapi tathābhūtādeva tajjñānaṃ jāyate,",
  "GSP29nvtp1_1u:995": "tathāpyavyabhicāro vā, tadgraho vā?",
  "GSP29nvtp1_1u:996": "prāktanaḥ tatrākiścitkara eva,",
  "GSP29nvtp1_1u:997": "indriyāpātamātrādeva yugapadubhayorapyekajñānāvabhāsitayā parāmarśakālānapekṣaṇāt /",
  "GSP29nvtp1_1u:998": "aparāmṛṣṭasya cāniyāmakatvāt /",
  "GSP29nvtp1_1u:999": "tadidamuktam--api tu sattāmātreṇāvasthitāditi /",
  "GSP29nvtp1_1u:1000": "avyabhicāriṇo 'pīti śeṣaḥ /",
  "GSP29nvtp1_1u:1001": "etena śaḍkāmātramapanīyate jñānāntarairiti yaduktaṃ kaiścit tannirastam /",
  "GSP29nvtp1_1u:1002": "śaḍkā hi saṃśaya evābhidhīyate /",
  "GSP29nvtp1_1u:1003": "sa ca tattvanirṇayavyatirekeṇāpanetumaśakya eveti tattvanirṇayopāyo 'nusartavyaḥ /",
  "GSP29nvtp1_1u:1004": "tathā ca jñānasvarūpagrāhiṇaḥ kauṇṭhye pratyakṣādyantarābhāve cānumānamevopāya iti tadāha--pravṛttisāmarthyamiti //",
  "GSP29nvtp1_1u:1005": "syādetat, yadi pratyakṣaśābdajñānayoḥ parataḥ prāmāṇyam, tat kimidānīmanuvyavasāyasyāpi parata eva?",
  "GSP29nvtp1_1u:1006": "tathā ca liḍgaṃ niścitameva niścāyakamityanena nyāyena liṅgāntaraparamparājñānamanavasthāmavatārayatītyata āha--jñānagateti /",
  "GSP29nvtp1_1u:1007": "atrāpi saiva yuktiḥ /",
  "GSP29nvtp1_1u:1008": "atadrūpavyudāsenaiva svaviṣayamālambyaivotpattestathaivānubhavaḥ /",
  "GSP29nvtp1_1u:1009": "utpatterevārabhya viṣayaviśeṣagrahaṇagrastatvācca na śaḍkāvakāśaḥ /",
  "GSP29nvtp1_1u:1010": "viśeṣaścānuvyavasāyatvameva /",
  "GSP29nvtp1_1u:1011": "na hyajānannāpi kaścit jānāmītyanuvyavasyati /",
  "GSP29nvtp1_1u:1012": "na ca śuktikākāre jñāne rajataṃ jānāmīti syāditi tadidamuktam--tādṛśasyeti /",
  "GSP29nvtp1_1u:1013": "upalakṣaṇaṃ caitat /",
  "GSP29nvtp1_1u:1014": "sabāhyabhyantaraṃ dharmi mātragocaramapi pratyakṣaṃ svata eva pramāṇam,",
  "GSP29nvtp1_1u:1015": "vibhramasyāpi nirālambanasye kvacidanupapatteriti /",
  "GSP29nvtp1_1u:1016": "uktuyuktiṃ hṛdi nidhāyātidiśati--eteneti /",
  "GSP29nvtp1_1u:1017": "upamānamupamitirityarthaḥ /",
  "GSP29nvtp1_1u:1018": "vyākhyātam /",
  "GSP29nvtp1_1u:1019": "svato 'vadhārya prāmāṇyatayeti śeṣaḥ /",
  "GSP29nvtp1_1u:1020": "na hyatideśavākyārthajñānasādṛśyajñānayoḥ prāmāṇye niśvite upamitirābhāsībhavati /",
  "GSP29nvtp1_1u:1021": "yadyapi cānumānopamānānuvyavasāyadharmijñānānāmapi prāmāṇyaṃ parato 'pi śakyagrahameva,",
  "GSP29nvtp1_1u:1022": "santi hi tatrāpi yathāyogaṃ liṅgasādṛśyajñānasamutthatvādīni tajjātīyatvaliṅgāni tathāpi koṣṭhagatyā svata eva prāmāṇyagraho 'tra na svayamiti sa eva darśitaḥ /",
  "GSP29nvtp1_1u:1023": "vipratipannaṃ prati tu parata eva sādhanīyaṃ taditi paramārthaḥ /",
  "GSP29nvtp1_1u:1024": "ataḥ svata evetyavadhāraṇaṃ nāyogavyavacchede nāpyanyayogavyavacchede /",
  "GSP29nvtp1_1u:1025": "kiṃ tarhi? atyantāyogavyavaccheda iti //",
  "GSP29nvtp1_1u:1026": "nanvetāvatāpi vijñānakaraṇānamindriyādīnāṃ prāmāṇyasya kutaḥ siddhiḥ?",
  "GSP29nvtp1_1u:1027": "na hi phalayathārthatvamevāmīṣāṃ prāmāṇyamityata āha--sevadanasya ceti /",
  "GSP29nvtp1_1u:1028": "nanvindriyādayo yadyarthavyāmicāriṇaḥ kathamarthadhiyamavyabhicāriṇī janayeyuḥ,",
  "GSP29nvtp1_1u:1029": "tathātve vā rāsabho 'pi vahnadhiyamavyabhicāriṇī janacet,",
  "GSP29nvtp1_1u:1030": "aviśeṣādityata āha--na ceti /",
  "GSP29nvtp1_1u:1031": "yathārdrendhanaṃ dahanavyamicāryapi dahanasaṃbandhāt",
  "GSP29nvtp1_1u:1032": "dahanāvyabhicāriṇaṃ dhūmaṃ janayanna niyogaparyanuyogāvarhati kāraṇasvābhāvyāt,",
  "GSP29nvtp1_1u:1033": "tathendriyādyapyarthavyabhicāriṇaṃ tathāvidhasahakāryupabṛṃhitaṃ tenārthena saṃbandhāt tadarthāvyabhicāri jñānaṃ janayedityarthaḥ /",
  "GSP29nvtp1_1u:1034": "tadetatprāmāṇyaṃ nāvaśyaṃ sarvatrāvadhāryate, tadā śrayasyaiva saṃvedanasya sarvatrānavadhāraṇāt /",
  "GSP29nvtp1_1u:1035": "tathā sati cānavasthāyā viṣayasaṃcāro na syāt /",
  "GSP29nvtp1_1u:1036": "tasmāt tīvrasaṃvegitayā yattu saṃvedanamavaśyaṃ saṃvedanīyam, yatra yatra cāparo viśaṣataḥ",
  "GSP29nvtp1_1u:1037_0": "sāmānyato vā vipratipadyate jijñāsate vā tatra tatra prāmāṇyamuktenāpāyenāvadhāraṇīyamityato",
  "GSP29nvtp1_1u:1037_1": "nānavasthetyāśayavānupasaṃhāravyājenoktamarthaṃ saṃkalayya āha--tasmādathasaṃdehāditi //",
  "GSP29nvtp1_1u:1038": "nanvarthāniśvayenāpi pravartamāno na hi tatsādhanatāmanumāya pravartitumarhati arthitvābhāvāt,",
  "GSP29nvtp1_1u:1039": "na hi tatsādhanatvānumānaṃ vyāptigrahaṇaṃ vinā /",
  "GSP29nvtp1_1u:1040": "na ca so 'pi pravṛtti vineti tadavasthamevetaretarāśrayatvamityata āha--arthasyeti /",
  "GSP29nvtp1_1u:1041": "yadyapi prāmāṇyāniścayavadapekṣitopāyatvāniścayenāpi tatra tatra pravartate tathāpyapekṣitopāyatāṃ pākṣikīmapyurarīkṛtya pravṛttiḥ /",
  "GSP29nvtp1_1u:1042": "na ca tatsaṃśayastasyāmapyanupalabdhāyāmanyatrāpi syāt /",
  "GSP29nvtp1_1u:1043": "ataḥ punarapyupalabdhirāyāteti /",
  "GSP29nvtp1_1u:1044": "ato 'nāditāmādāyaiva parihṛtam /",
  "GSP29nvtp1_1u:1045": "arthapratipattiriti vārttike yadyapyarthaśabdo 'pekṣitopāyamevāha tasyaiva pravṛttiviṣayatvāt,",
  "GSP29nvtp1_1u:1046": "aryamānatvācca,",
  "GSP29nvtp1_1u:1047": "tathāpi dharmimātrapratipattyanumeyapratipattyorbhinnakālatvādapekṣitatvācca tathaiva vyācaṣṭe--arthapratipattiriti //",
  "GSP29nvtp1_1u:1048": "nanu pramāṇasya prayojanavattvamākṣiptaṃ vā samādhīyeta jijñāsitaṃ vā jñāpyeta? na tāvadādyaḥ /",
  "GSP29nvtp1_1u:1049": "na hyasti puruṣo yaḥ pramāṇaṃ niṣprayojanamiti brūyāt, tanmūlatvāt sarvapuruṣārthasiddheḥ /",
  "GSP29nvtp1_1u:1050": "yasya tu puruṣārtho nāsti sa nirūcchvāsa eva śīryeta /",
  "GSP29nvtp1_1u:1051": "nāpi dvitīyaḥ, tasya saṃśayādivat sūtrapāṭhānantarameva jñāpayitumucitatvādityata āha--tatredamiti /",
  "GSP29nvtp1_1u:1052": "neyaṃ pramāṇaprayojanajijñāsā /",
  "GSP29nvtp1_1u:1053": "kiṃ nāma?",
  "GSP29nvtp1_1u:1054": "śāstrārthaubhūtasya paramanyāyasya niḥśreyasaṃ prati gurupāyatve manyamānena laghīyati pravṛttyupāyaṃ vidyamāne śāstrārambha evākṣipyate /",
  "GSP29nvtp1_1u:1055": "sa ca samādhātumārabdha ityarthaḥ /",
  "GSP29nvtp1_1u:1056": "daśānāṃ duḥkhasaṃjñābhāvanaṃ mumukṣutādāḍhrayārtham /",
  "GSP29nvtp1_1u:1057": "ātmano yāthātmyaṃ sakalopādhivinirmuktatvam /",
  "GSP29nvtp1_1u:1058": "tasya bhāvanaṃ dhyānam /",
  "GSP29nvtp1_1u:1059": "ādigrahaṇena tu tadupāyabhūtāḥ pravṛttayo yamaniyamāsanaprāṇāyāmadhāraṇālakṣaṇa gṛhyante /",
  "GSP29nvtp1_1u:1060": "ātmatattvasākṣātkāra iti samādhiḥ /",
  "GSP29nvtp1_1u:1061": "vairāgyaṃ",
  "GSP29nvtp1_1u:1062": "paramā vaśīkāraḥ /",
  "GSP29nvtp1_1u:1063": "paripākaḥ savāsanakleśanirmokṣaḥ /",
  "GSP29nvtp1_1u:1064": "etena sāḍgopāḍgo yogo darśitaḥ /",
  "GSP29nvtp1_1u:1065": "śaḍkāmukvā bhāṣyamuttarayati--tatredamupaniṣṭhata iti tathāpi nyāyasya gurupāyatve na parihṛtam,",
  "GSP29nvtp1_1u:1066": "nyāyanirṇotārthasyāpi pravṛttyapekṣāṇāt /",
  "GSP29nvtp1_1u:1067": "pravṛttasya nyāyānapekṣaṇādityata āha--etaduktaṃ bhavatīti /",
  "GSP29nvtp1_1u:1068": "nanu ubhayorapi tulyatve kuto viśeṣāt pramāṇameva vyutpādyate na pravṛttiparītyata āha--tathāpīti /",
  "GSP29nvtp1_1u:1069": "śravaṇamanananididhyāsanasākṣātkāralakṣaṇāyā pravṛtteḥ svarūpataḥ phalataśca pramāṇāntarbhūtatvāt tadvyutpādanameva pravṛttivyutpādanam /",
  "GSP29nvtp1_1u:1070": "na ca pravṛttivyutpādanena pramāṇaṃ vyutpāditaṃ bhavati /",
  "GSP29nvtp1_1u:1071": "na hi pravṛtteḥ phalaṃ pramāṇaṃ tatsvarūpaṃ vetyarthaḥ /",
  "GSP29nvtp1_1u:1072": "nanu śāstrārthasya prayojanavyutpādanāvasare pramāṇamarthavaditi kutaḥ?",
  "GSP29nvtp1_1u:1073": "na hi pramāṇaṃ śāstrarthaḥ, api tu nyāya ityata āha--sāmānyābhidhānaṃ ceti //",
  "GSP29nvtp1_1u:1074": "tadanena prabandhena niṣprayojanatvāśakyaprayojanatvānabhimataprayojanatvopāyagauravaśaḍkāḥ parihṛtāḥ /",
  "GSP29nvtp1_1u:1075": "tat kimaparamavaśiṣyate yadarthaṃ lokavṛttamanūdyata ityataḥ prathama tātparyamanusmārayanneva vārttikamavatārayati--prāmāṇyeti /",
  "GSP29nvtp1_1u:1076": "apramāṇenetyatrāpi yadyapi vāñmanasavisaṃvādaḥ niṣedhavidhyupāya eva hi pramāṇam /",
  "GSP29nvtp1_1u:1077": "tasmānniṣedhopāyatāṃ jānato 'pyapramāṇena niṣedhāmīti vacanaṃ manovisaṃvādyava /",
  "GSP29nvtp1_1u:1078": "tathāpi vyāmohādapyupapatterevaṃbhūtābhiprāyasthairye 'pi nāsmākaṃ kācit kṣatirityetāvatā anujñaivāttaraṃ dattam--vāḍmanasayorvisaṃvāda iti /",
  "GSP29nvtp1_1u:1079": "prāmāṇyāgrahe pramāṇenetyevaṃ vaktuṃ na śakyate /",
  "GSP29nvtp1_1u:1080": "tataḥ pramāṇenetyevaṃ vadato 'vaśyaṃ prāmāṇyaṃ manasi viparivartate /",
  "GSP29nvtp1_1u:1081": "tathā cāgṛhītaprāmāṇyeneti vacanaṃ manovisaṃvādītyarthaḥ /",
  "GSP29nvtp1_1u:1082": "lokavṛttamabādhito vyavahāra ityarthaḥ //",
  "GSP29nvtp1_1u:1083": "nanu pramāṇena khalvayaṃ jñātetyādi, bhāṣyaṃ lokavṛttānuvādo 'stu /",
  "GSP29nvtp1_1u:1084": "pramāṇata ityādi punaḥ kathamityata āha--kāraṇapradarśanadvāreṇeti /",
  "GSP29nvtp1_1u:1085": "na hi lokavṛttaṃ svarūpeṇopayujyate /",
  "GSP29nvtp1_1u:1086": "kiṃ tarhi?",
  "GSP29nvtp1_1u:1087": "tasyāvaśyābhyupeyatayā tadupāyo 'pyavaśyābhyupeya ityanenābhisandhinā sopāyameva tadanūdyata ityarthaḥ //",
  "GSP29nvtp1_1u:1088": "āgāmibhāṣye heyādīnāṃ sphuṭatvāt tasyedānīmakṣarārtho vyākriyata iti mā śaḍkiṣṭhā ityāha--asyaiveti /",
  "GSP29nvtp1_1u:1089": "vārttikasaṃbaddho granthor'thapadānītyākāro vārttikagranthastasya /",
  "GSP29nvtp1_1u:1090": "tādṛśa eva bhāṣyagato bhāṣyasaṃbaddho granthastasyetyarthaḥ /",
  "GSP29nvtp1_1u:1091": "amidheyānāṃ paurvāparyaniyamāya guṇapradhānabhāve jijñāsyamāne abhidhānarūpasya śāstrasya kaḥ prastāva ityata āha--śāstraśabda iti /",
  "GSP29nvtp1_1u:1092": "evaṃ tarhi heyādīnāṃ śāstrārtharūpatayā na pṛthakkoṭitvam /",
  "GSP29nvtp1_1u:1093": "tathā caikakoṭikatayā kimapekṣya guṇapradhānabhāvacintetyata āha-atra ceti /",
  "GSP29nvtp1_1u:1094": "kathaṃ punaranena pramāṇādicaturvargo 'tra labhyate iti vārttikamanuktopālabhbho mā bhūdityata āha--teneti /",
  "GSP29nvtp1_1u:1095": "tanmūlatvād itarasiddheriti /",
  "GSP29nvtp1_1u:1096": "siddhiḥ pratītirniṣpattiśca /",
  "GSP29nvtp1_1u:1097": "tatra heyopāyayoḥ pratītireva /",
  "GSP29nvtp1_1u:1098": "adhigantavyasya tu pratītirniṣpattiśca /",
  "GSP29nvtp1_1u:1099": "yadyapi ca hānasyāpi pramāṇarūpasya pratītirastyeva, tathāpi pramāṇādeveti taditaretyuktam /",
  "GSP29nvtp1_1u:1100": "niṣpattistu hānasyājñānādeva yasmāt kiṃ tajjñānena?",
  "GSP29nvtp1_1u:1101": "jñānāt tu yasmāt tasya pramāṇāyattatvameveti bhāvaḥ /",
  "GSP29nvtp1_1u:1102": "pramātrādicaturvarge tu pramātṛprameyayoḥ siddhiḥ pratītireva /",
  "GSP29nvtp1_1u:1103": "pramāyāśca niṣpattirapīti /",
  "GSP29nvtp1_1u:1104": "tadidamuktam--pramāyāśca tatkāryatvāditi /",
  "GSP29nvtp1_1u:1105": "nanu pramātrādīnāmapi prayojanavattvādarthavadityanena kiṃ pramāṇasyādhikyamāhitamityata āha--atiśāyane matuciti //",
  "GSP29nvtp1_1u:1106": "nanvasya caturvargadvayasya niḥśreyasādhigamaṃ prati vikalpaḥ, samuccayo vā?",
  "GSP29nvtp1_1u:1107": "ubhayamāpyanupapannamabhinnatvāt tathā hi ya evārthaḥ pramātā prameyaṃ pramitiriti sa eva heyo 'dhigantavya iti ya evārtho hānopāyāviti sa eva pramāṇamiti /",
  "GSP29nvtp1_1u:1108": "saṃśayādīnāmapi nyāyaparikaratayā nyāyaśarīratvāt tasya ca pramāṇatvāditi /",
  "GSP29nvtp1_1u:1109": "tasmāt abhinnatvāt na vacanabhaḍgibhedamātreṇa vikalpaḥ /",
  "GSP29nvtp1_1u:1110": "nāpi samuccayaḥ /",
  "GSP29nvtp1_1u:1111": "na hi bhavati tarūṇā vā vṛkṣeṇa vedaṃ sādhanīyaṃ tarūvṛkṣābhyāṃ vetyata āha--vivakṣābhedenati /",
  "GSP29nvtp1_1u:1112": "tadanupapatterityata anena nimittabhedamabhipraiti /",
  "GSP29nvtp1_1u:1113": "tenāyamarthaḥ yadyapyubhayatrāpi ṣoḍaśaiva padārthāḥ saṃgṛhītāḥ,",
  "GSP29nvtp1_1u:1114": "tathāpi yathā pramāṇtvena pramāṇaṃ jñeyaṃ tathā hānatvenāpi /",
  "GSP29nvtp1_1u:1115": "anyathā hānāntaramanuśriyeta /",
  "GSP29nvtp1_1u:1116": "nirarthakaṃ ca pramāṇaṃsyāt /",
  "GSP29nvtp1_1u:1117": "pramāṇatve cājñāte hānatā na nirvahet /",
  "GSP29nvtp1_1u:1118": "yathā ca svarūpeṇa saṃśayādayo jñeyāḥ pramāṇaparikaratayā tathā hānopāyatayāpi /",
  "GSP29nvtp1_1u:1119": "anyathopāyāntaramanuśriyeta /",
  "GSP29nvtp1_1u:1120": "nirarthakāścaite syuḥ /",
  "GSP29nvtp1_1u:1121": "parikaratve cājñāte upāyatā na nirvahet /",
  "GSP29nvtp1_1u:1122": "yathā ca śarīrādayo daśa prameyatayā jñeyāḥ tathā heyatayāpi, anyathā aheyāḥ syuḥ /",
  "GSP29nvtp1_1u:1123": "heyāntaraṃ cānuśriyeta /",
  "GSP29nvtp1_1u:1124": "prameyatve cājñāte heyatā na nirvahet /",
  "GSP29nvtp1_1u:1125": "yathā cāpavargaḥ prameyatayā jñeyaḥ, tathā adhigantavyatayāpi /",
  "GSP29nvtp1_1u:1126": "anyathā adhigamyāntaramanuśriyeta /",
  "GSP29nvtp1_1u:1127": "anupādeyaśca syāt /",
  "GSP29nvtp1_1u:1128": "prameyatayā cājñāte 'dhigantavyatā na nirvaheta /",
  "GSP29nvtp1_1u:1129": "yathā cātmā prameyatayā adhigantavyaḥ, tathā pramātṛtayāpi /",
  "GSP29nvtp1_1u:1130": "anyathā pramātrantaramanuśriyeta, anavasthā ca syāt /",
  "GSP29nvtp1_1u:1131": "prameyatve cājñāte sopādhinirūpādhirūpatayā",
  "GSP29nvtp1_1u:1132": "heyopādeyate na nirvahecātām /",
  "GSP29nvtp1_1u:1133": "yathā ca buddhirbuddhitvena tathā tabhdedaḥ pramititayāpi /",
  "GSP29nvtp1_1u:1134": "anyathā pramityantaramanuśriyeta, niṣphalaṃ vā pramāṇaṃ syāt /",
  "GSP29nvtp1_1u:1135": "prameyatve cājñāte heyatā na nirvahediti /",
  "GSP29nvtp1_1u:1136": "tasmāt ta eva pramāṇādayaḥ ubhayathā jñāyantāmiti vivakṣitvobhayacaturvargopādānaṃ kṛtamityarthaḥ //",
  "GSP29nvtp1_1u:1137": "yadapyuktaṃ kaiścit--heyahānopāyādhigantavyeṣveva caturṣu puruṣārthaḥ parisamāpyate /",
  "GSP29nvtp1_1u:1138": "yathā loke heyaḥ kaṇṭakaḥ /",
  "GSP29nvtp1_1u:1139": "hānamupānat /",
  "GSP29nvtp1_1u:1140": "tadupāyastu pādukākṛdātiḥ adhigantavyo duḥkhābhāvaḥ /",
  "GSP29nvtp1_1u:1141": "śāstre ca heyo rogaḥ /",
  "GSP29nvtp1_1u:1142": "cikitsā hānam /",
  "GSP29nvtp1_1u:1143": "tadupāyo nidānajñānam /",
  "GSP29nvtp1_1u:1144": "adhigantavyamārogyamityataścaturṣu vaktavyeṣu ṣoḍaśapadārthavarṇanaṃ kkopayujyata iti tadāpi nirastam,",
  "GSP29nvtp1_1u:1145": "caturvargasyaiva vivakṣābhedāt ṣoḍaśadhā bhedenābhidhānāt /",
  "GSP29nvtp1_1u:1146": "vivakṣābhedasya copapatti pratipadaṃ bhāṣyakāra eva darśayiṣyati /",
  "GSP29nvtp1_1u:1147": "etadavagamyaiva yenādhikaṃ coditaṃ tanmatamapākaroti--eteneti //",
  "GSP29nvtp1_1u:1148": "vyākhyāyate avayavaśa iti viśeṣaṇe kriyāyāstātparyam /",
  "GSP29nvtp1_1u:1149": "na tu viśeṣye ityarthaḥ /",
  "GSP29nvtp1_1u:1150": "etadevāttaratra sphuṭayati--tatrāsyāvayaveṣviti /",
  "GSP29nvtp1_1u:1151": "kasmāt pramāṇāditi nābhihitam? evaṃ hyasaṃdigdhaiva pañcamī syādityarthaḥ /",
  "GSP29nvtp1_1u:1152": "asyeti prakṛtapañcamīparāmarśe liṅgāsaṃgati rityata āha--asyeti /",
  "GSP29nvtp1_1u:1153": "pañcamyāḥ taseḥ prayogaṃ darśayitvā pañcamīvyatirekeṇa taseḥ ākṣepasamādhāne asaṃgate ityākṣepaṃ vyākhyāyāvatārayati--vacanavyāptyarthamiti /",
  "GSP29nvtp1_1u:1154": "nanu pramāṇābhyāṃ pramāṇairiti bhavataṃ saṃplavaḥ,",
  "GSP29nvtp1_1u:1155": "pramāṇeneti tu kathamityata āha--yatra dvayoditi /",
  "GSP29nvtp1_1u:1156": "viṣayaikatāmātra saṃplavaḥ, na tu kāraṇānāṃ samuccayaḥ /",
  "GSP29nvtp1_1u:1157": "tathā sati phalabhedo na syāt /",
  "GSP29nvtp1_1u:1158": "nāpi samuccitānāṃ karaṇatvam /",
  "GSP29nvtp1_1u:1159": "tathā sati vyāpārabhedo na syāditi jñāpanārthamityarthaḥ /",
  "GSP29nvtp1_1u:1160": "ata eveti /",
  "GSP29nvtp1_1u:1161": "evakāraḥ sādhakatamāntaraṃ vyavacchindan tasya vyāpāraṃ phalaṃ ca vyavacchinatti,",
  "GSP29nvtp1_1u:1162": "na tvasya svavyāpārulayoritaretaranairapekṣyaṃ darśayati,",
  "GSP29nvtp1_1u:1163": "tasya saṃplave 'pi saṃbhavādityarthaḥ //",
  "GSP29nvtp1_1u:1164": "kasmāt punaḥ karaṇārtho gamyate? prakṛtipratyayayoḥ katarasmādityarthaḥ /",
  "GSP29nvtp1_1u:1165": "ayamāśayaḥ /",
  "GSP29nvtp1_1u:1166": "yadi tṛtīyayā karaṇatvamabhidhīyate kiṃ prakṛtisthena lyuṭpratyayena?",
  "GSP29nvtp1_1u:1167": "atha tenaiva, kiṃ tṛtīyayeti?",
  "GSP29nvtp1_1u:1168": "jñāpakasya kārakatvaśaḍkā mā bhūdityata āha--arthamarthādhigatimiti /",
  "GSP29nvtp1_1u:1169": "nanu hetukaraṇabhāvo 'vagamyatāmityetadarthaṃ vibhaktivyāptirāsthīyate pramāṇamiti,",
  "GSP29nvtp1_1u:1170": "prātipadikādeva sākṣātkaraṇatvamarthato hetutvaṃ gamyata iti kiṃ vibhaktivyāptyetyata āha--atra ceti /",
  "GSP29nvtp1_1u:1171": "na ca vācyaṃ karaṇabhāvenāpi pramāṇaphalayostādātmyaṃ pratiṣedddhuṃ śakyam,",
  "GSP29nvtp1_1u:1172": "tat ki tannāntarīyakahetutabhdāvāmidhānārthaṃ pañcamyeti,",
  "GSP29nvtp1_1u:1173": "sādhākatvamātrasyaiva sāmarthye tamabarthasyāsamarthatvāt /",
  "GSP29nvtp1_1u:1174": "tatra vipratipatteśca /",
  "GSP29nvtp1_1u:1175": "kasmāditi praśnārthamabhipretyāha--pramāṇapratipadiketi /",
  "GSP29nvtp1_1u:1176": "tadevamanuvādakatvaṃ",
  "GSP29nvtp1_1u:1177": "samarthayatā lyuṭtṛtīyayoḥ paunarūktyaṃ samāhitam /",
  "GSP29nvtp1_1u:1178": "na",
  "GSP29nvtp1_1u:1179": "cānuvādakatvaṃ śabdābhyāsasya prayojanavattāvyatirekeṇa sidhyatītyataḥ prayojanaṃ darśayati--pramākārakāntarebhya iti /",
  "GSP29nvtp1_1u:1180": "laukike tu prayoge saṃkhyābhidhānādvibhakteḥ sārthakatvaṃ draṣṭavyamiti /",
  "GSP29nvtp1_1u:1181": "viśiṣṭaviṣayatvena saṃplavākṣepo 'saṃgata eva,",
  "GSP29nvtp1_1u:1182": "agnyādiviśiṣṭe parvatādau pratyakṣānumānayoḥ saṃplavādityata āha--viśiṣṭo bhinna iti /",
  "GSP29nvtp1_1u:1183": "viṣayatvasāmānyābhiprāyamekavacanam /",
  "GSP29nvtp1_1u:1184": "arthasamārthyasamutthaṃ pratyakṣaṃ yato 'tor'thagocaram /",
  "GSP29nvtp1_1u:1185": "tat kiṃ hetutvameva viṣayalakṣaṇam? netyāha--sa eva cārtha iti /",
  "GSP29nvtp1_1u:1186": "kimato cadyevamityata āha--na ca sāmānyamiti //",
  "GSP29nvtp1_1u:1187": "nanu ca sāṃvyavahārikaṃ svalakṣaṇamapyevamevetyata āha--svalakṣaṇamiti /",
  "GSP29nvtp1_1u:1188": "deśakālānanugataṃ vicārasahamityarthaḥ /",
  "GSP29nvtp1_1u:1189": "nanu yadyapi pratyakṣaṃ na sāmānyarūpamavagāhate tathāpi yadyanumānamapi svalakṣaṇamavagāheta tata eva tāvatāpi saṃplavaḥ syādityata āha--na ceti /",
  "GSP29nvtp1_1u:1190": "nanu bhavatvanumānaṃ sāmānyamātraniyatam, pratyakṣamapi hyatra pravartsyati /",
  "GSP29nvtp1_1u:1191": "bhaviṣyati ca sāmānyamapi sattvādākārādhāyakamato 'pi saṃplavasiddhirityata āha--na ceti /",
  "GSP29nvtp1_1u:1192": "bhavitumarhati paramārthasaditi śeṣaḥ /",
  "GSP29nvtp1_1u:1193": "vicārāsahatvādityabhiprāyaḥ /",
  "GSP29nvtp1_1u:1194": "tat kiṃ sāmānyasyāsattvāt svalakṣaṇe ca pratibandhagrahāsaṃbhavādanumānaṃ nirviṣayamevetyata āha--tadidamiti /",
  "GSP29nvtp1_1u:1195": "tat kimanumānamapramāṇameva aparamārthagocaratvāt?",
  "GSP29nvtp1_1u:1196": "yadyevaṃ kathaṃ tadanyadullikhyānyatra pravartayati /",
  "GSP29nvtp1_1u:1197": "kathaṃ ca tadavisaṃvādakam? kathaṃ ca bādhitākāraṃ pramāṇatayā vyavahiyata ityata āha-tasmāditi //",
  "GSP29nvtp1_1u:1198": "nanu pramāṇāntareṇa saha saṃplavo bhaviṣyatyanayorityata āha--na ceti /",
  "GSP29nvtp1_1u:1199": "nanvasti śabdādikamityata āha--pramāṇasyeti /",
  "GSP29nvtp1_1u:1200": "nanu nāntarbhavatyevāsvalakṣaṇaviṣayatvād viṣayāpratibaddhatvāccetyata āha--anantarbhāve ceti /",
  "GSP29nvtp1_1u:1201": "nanu svalakṣaṇasāmānyalakṣaṇayorvyavasthāyāmapi pratyakṣānumānayorviṣayāntare saṃplavo bhaviṣyatyanayoḥ /",
  "GSP29nvtp1_1u:1202": "asti hi viṣayāntaraṃ tadvadityāha--na ceti /",
  "GSP29nvtp1_1u:1203": "na hyasatā sāmānyena paramārthasat svalakṣaṇaṃ tadvad bhavitumarhati,",
  "GSP29nvtp1_1u:1204": "sadasatoḥ saṃbandhābhāvādityarthaḥ /",
  "GSP29nvtp1_1u:1205": "so 'yaṃ gahanaḥ panthā ityāśayavān āha--yathā caitaditi /",
  "GSP29nvtp1_1u:1206": "viśeṣa ityatra yadi karmakārakaṃ na ca",
  "GSP29nvtp1_1u:1207": "tatastadvannāmāparo 'stītyata āha--viśeṣa iti saṃplavamamṛṣyamāṇa idamāha mīmāṃsaha iti śeṣaḥ /",
  "GSP29nvtp1_1u:1208": "adhigataṃ cārthamityādivārttikasyādhigatatvādivārttikādadhikārthatāṃ vivakṣatrāha--syādetādityādi /",
  "GSP29nvtp1_1u:1209": "adhigater'the pramāṇāntarasya na tāvadarthādhigamaṃ pratyupayogaḥ,",
  "GSP29nvtp1_1u:1210": "tasya prāgave pramāṇāntarasiddhatvāt /",
  "GSP29nvtp1_1u:1211": "nāpyanttarottaravyavahārapravāhanirvāha prati,",
  "GSP29nvtp1_1u:1212": "tasyāpi tajjanyasaṃskāraprabhavasmṛtisaṃtati siddhatvāt /",
  "GSP29nvtp1_1u:1213": "na ca vācyaṃ smṛtisaṃtatiradhigatisaṃtatirvā astu vyavahārapravartinī na kaścidviśeṣa iti,",
  "GSP29nvtp1_1u:1214": "smṛtivadupadarśitārthamātraviṣayatayā tāsāmapramātvena tatsādhānasyāpramāṇatvaprasaṃgāt /",
  "GSP29nvtp1_1u:1215": "tāsāṃ ca tata eva smṛtitvaprasaṃgāt /",
  "GSP29nvtp1_1u:1216": "smṛtisaṃtateścāvaśyaṃbhāvitayā tata eva vyavahārisiddhāvadhigatisaṃtatikalpanāyāṃ kalpanāgauravaprasaṃgādityāśayavān piṣṭapeṣaṇamevopasaṃharati--adhigatamiti //",
  "GSP29nvtp1_1u:1217": "nanu anyatheti vārttike yadi kāraṇagatamanyaprakāratvaṃ vivakṣitaṃ tadā kāraṇagataprakārabhede 'pi na kaścid viṣayagato viśeṣaḥ piṣṭapeṣaṇaparihāropayogī darśitaḥ syāt /",
  "GSP29nvtp1_1u:1218": "atha viṣayagata eva pramārabhado darśitaḥ, tadā anadhigatārthagantṛtayā kutaḥ saṃplavaḥ?",
  "GSP29nvtp1_1u:1219": "na ca viṣayābhede 'pi pramāṇabhedāt kaścit phalaprakārabhedaḥ prakṛtopayogavānastītyata āha--ayamabhisandhiriti /",
  "GSP29nvtp1_1u:1220": "piṣṭapeṣaṇe niṣphalatvaṃ vā syāt,",
  "GSP29nvtp1_1u:1221": "aviśiṣṭaphalatvaṃ vā,",
  "GSP29nvtp1_1u:1222": "anapekṣitaphalatvaṃ vā,",
  "GSP29nvtp1_1u:1223": "adhigate 'pyarthe kimityadhigatisādhanamadhigati karotīti praśnamātraṃ vā,",
  "GSP29nvtp1_1u:1224": "sādhanāsaṃbhava eva veti /",
  "GSP29nvtp1_1u:1225": "tatra sādhanāsaṃbhavaṃ dūṣayati--na hīti /",
  "GSP29nvtp1_1u:1226": "svakāraṇapratibandhe hi pramāṇaṃ na syāt /",
  "GSP29nvtp1_1u:1227": "na ca viṣayādhigamaḥ pramākāraṇavirodhī, yena tasmin, satceva pramākāraṇamakāraṇaṃ bhavet /",
  "GSP29nvtp1_1u:1228": "tasmādālocya svayameva nivarterat yadi cetayeran, na caitadastītyarthaḥ /",
  "GSP29nvtp1_1u:1229": "praśnamātraṃ dūṣayati--nāpīti /",
  "GSP29nvtp1_1u:1230": "anapekṣitaphalatvamutthāpya nirākaroti--pramāturiti /",
  "GSP29nvtp1_1u:1231": "niṣphalatvaṃ nirākaroti--tasmāditi /",
  "GSP29nvtp1_1u:1232": "pratyutpannakāraṇasāmagrījanitatvaṃ tātkālikāsādhāraṇakāraṇaviśiṣṭasāmagrījanitatvam /",
  "GSP29nvtp1_1u:1233": "etenānubhavatvaṃ darśitam /",
  "GSP29nvtp1_1u:1234": "smṛterhyasādhāraṇaṃ kāraṇaṃ saṃskāraḥ, ātmāntaḥkaraṇādīnāṃ jñānāntarasādhāraṇyāt /",
  "GSP29nvtp1_1u:1235": "sa ca cirakālotpanno na pratyutpannaḥ /",
  "GSP29nvtp1_1u:1236": "yattu pratyutpannamudbodhāparanāma sahakāri na tadādhāraṇam /",
  "GSP29nvtp1_1u:1237": "anubhavasya tu catuṣṭayasannikārṣādyasādhāraṇam /",
  "GSP29nvtp1_1u:1238": "tacca pratyutpannaṃ pratyagramutpannam /",
  "GSP29nvtp1_1u:1239": "tathābhūtā buddhirabādhiteti śeṣaḥ //",
  "GSP29nvtp1_1u:1240": "aviśaṣṭaphalatvamabhyupetya parābhiprāyaṃ nirākaroti--tajjanakānīti /",
  "GSP29nvtp1_1u:1241": "prathamapramāṇaphalato 'pyaviśiṣṭaphalatayā yadyānarthakyam,",
  "GSP29nvtp1_1u:1242": "dvitīyavat prathamapramāṇasyāpi dvitīyāviśiṣṭaphalatayā ānarthakyaṃ syāt /",
  "GSP29nvtp1_1u:1243": "anapekṣatvat sārthakamiti",
  "GSP29nvtp1_1u:1244": "cet? evaṃ tarhi dvitīyasyāpi svaphale 'napekṣatvameva /",
  "GSP29nvtp1_1u:1245": "tatphalaṃ pramārūpameva na bhavati /",
  "GSP29nvtp1_1u:1246": "gṛhītamātragocaratvāt smṛtivadityapi na",
  "GSP29nvtp1_1u:1247": "yuktam, yathārthānubhavatvaniṣedhe sādhye kālātītatvāt /",
  "GSP29nvtp1_1u:1248": "anadhikārthatve ca siddhasādhānāt, sādhyasamatvācca /",
  "GSP29nvtp1_1u:1249": "vyavahāraniṣedhe ca tannimittavirahopādhikatvāt, bādhitatvācca /",
  "GSP29nvtp1_1u:1250": "pramāvyavahāranimittaṃ ca vakṣyāma ityarthaḥ /",
  "GSP29nvtp1_1u:1251": "eve tarhi vārttikārthaḥ ka ityata āha--sa eva ceti /",
  "GSP29nvtp1_1u:1252": "nanu phalasyāpi sākṣātkārāsākṣātkārarūpaḥ prakārabhedo 'styeva,",
  "GSP29nvtp1_1u:1253": "sa evānena kiṃ na pradarśyata ityata āha--yadyapīti /",
  "GSP29nvtp1_1u:1254": "ādigrahaṇena kāraṇagato 'pīndriyaliṅgādirūpaḥ prakārabhedaḥ saṃgṛhītaḥ /",
  "GSP29nvtp1_1u:1255": "kāraṇabhedasaṃplavanirāsārthameva hi paraḥ pratyavasthitaḥ /",
  "GSP29nvtp1_1u:1256": "sa kathaṃ tenaiva pratibodhanīyaḥ? parapratibodhaśca prakṛtaḥ /",
  "GSP29nvtp1_1u:1257": "tadidamuktam--prakṛtānupayogāditi //",
  "GSP29nvtp1_1u:1258": "evaṃ siddhaṃ pramāṇaṃ hṛdi kṛtvā saṃplavavyavasthe vicārite /",
  "GSP29nvtp1_1u:1259": "saṃprati pramāṇasvarūpaṃ nirūpyata ityāha--vibhaktyarthamiti /",
  "GSP29nvtp1_1u:1260": "avadhāraṇamiti /",
  "GSP29nvtp1_1u:1261": "yadi niścayo 'bhimataḥ syāt tasya nāvaśyaṃ saṃśayapūrvakatvamiti sandigdhasya praśna upapannaḥ syādata āha--avadhāryata iti /",
  "GSP29nvtp1_1u:1262": "tathā ca vicārasya parīkṣāyā avaśyaṃ saṃśayapūrvakatvādagre",
  "GSP29nvtp1_1u:1263": "saṃdigdhasya praśno yukta iti bhāvaḥ /",
  "GSP29nvtp1_1u:1264": "saṃdehakāraṇatvana vipratipattimāha--keciditi /",
  "GSP29nvtp1_1u:1265": "pramāṇaṃ hi karaṇaviśeṣaḥ /",
  "GSP29nvtp1_1u:1266": "karaṇaṃ ca sādhakatamam /",
  "GSP29nvtp1_1u:1267": "na ca sādhyasiddhau tajjātīyasya sādhakatamatvamasti, chinne vṛkṣe paraśoriva /",
  "GSP29nvtp1_1u:1268": "tasmād yathaivācchinnaviṣayatayā vyāpriyamāṇaḥ paraśuḥ chedanaṃ tathā pramite viṣaye vyāpriyamāṇamindriyādikaṃ pramāṇamiti momāṃsakāḥ //",
  "GSP29nvtp1_1u:1269": "matāntaramāha--viṣayasārūpyamiti /",
  "GSP29nvtp1_1u:1270": "phalaṃ tāvat pramāṇasyārthapratītireva pramārūpatvāt /",
  "GSP29nvtp1_1u:1271": "na hi pramāṇasyārthe pramātiriktamapi kiñcit kartavyamasti /",
  "GSP29nvtp1_1u:1272": "prāptirapi pravṛttireva /",
  "GSP29nvtp1_1u:1273": "pravṛttirapi pravṛttiyogyārthopalambhanameva /",
  "GSP29nvtp1_1u:1274": "tasmāt pramāṇasyārthapramītyatiriktaṃ na /",
  "GSP29nvtp1_1u:1275": "kiñcit phalamiti, yadāha--tadeva pratyakṣajñānaṃ pramāṇaphalamarthapratītirūpatvāditi /",
  "GSP29nvtp1_1u:1276": "pramāṇamapi tadeva yadarthaṃ vyavasthāpayati /",
  "GSP29nvtp1_1u:1277": "arthamapi tadeva vyavasthāpayati yadarthapratītiṃ tadīyatayā niyamayati /",
  "GSP29nvtp1_1u:1278": "tathātvenāniyatāyāṃ tu tasyāṃ na kasyacit sā pratītiḥ /",
  "GSP29nvtp1_1u:1279": "sarvasya veti nārthena niyatā pratītiḥ syāt /",
  "GSP29nvtp1_1u:1280": "aniyatārthapratītijanakaṃ ca kathaṃ pramāṇa nāma?",
  "GSP29nvtp1_1u:1281": "na cendriyādibhirjñānakaraṇairjñānaṃ tadīyatā niyamyate /",
  "GSP29nvtp1_1u:1282": "na hi cakṣuṣā janitatvādeva nīlasya nīlavijñānam, pītajñānasyāpi tathātprasaṅgāt /",
  "GSP29nvtp1_1u:1283": "api tu nīlākāratvādeva nīlajñānaṃ nīlasya /",
  "GSP29nvtp1_1u:1284": "tasmādarthākāra evabuddhigato buddhiṃ tadīyatā vyavasthāpannarthamapi tathā vyavasthāpayati /",
  "GSP29nvtp1_1u:1285": "tataścārthavyavasthāpanahetutvāt sa eva pramāṇaṃ yadāha--arthasārūpyamasya pramāṇam,",
  "GSP29nvtp1_1u:1286": "tadvaśenārthapratītisiddheriti /",
  "GSP29nvtp1_1u:1287": "arthapratītisiddheḥ arthapratītivyavasthiteḥ, tathā cārthavyavasthiteriti yāvat /",
  "GSP29nvtp1_1u:1288": "na cābhinnātmani karaṇaphalabhāvo virudhyate, tatra kāraṇabhavasyaiva virodhāt /",
  "GSP29nvtp1_1u:1289": "sa hi vyāpāravyāpāribhāvo vā, gamyagamakabhāvo vā svīkriyate eva /",
  "GSP29nvtp1_1u:1290": "vṛkṣādibhiḥ saṃyujyamāna eva hi paraśuḥ saṃyogena vyāpāreṇa karaṇamiti vyavahniyate loke /",
  "GSP29nvtp1_1u:1291": "na ca saṃyogo nāma vigrahavānanyaḥ saṃyujyamānāt paraśorasti /",
  "GSP29nvtp1_1u:1292": "gamyagamakabhāvo 'pi svaprakāśe vijñāne bāhye ca vṛkṣe śiśapayā gamyamāne dṛṣṭa eva /",
  "GSP29nvtp1_1u:1293": "na hi śiṃśapātaḥ kaścidanyo vṛkṣo nā vṛkṣād vā śiṃśāpā /",
  "GSP29nvtp1_1u:1294": "vaikalpike tu vyavahāre yathātra vyāvṛttibhedastathā ākāratadvatorapīti na kaścid viśeṣa iti sautrāntikāḥ //",
  "GSP29nvtp1_1u:1295": "matāntaramāha--vijñānasyaiveti /",
  "GSP29nvtp1_1u:1296": "arthaprakāśane hi yasya vyāpārastadeva pramāṇam /",
  "GSP29nvtp1_1u:1297": "prakāśanaṃ ca caitanyarūpaṃ tasyaiva yaścetayate /",
  "GSP29nvtp1_1u:1298": "na cendriyādīni karaṇānyapi tathā, jaḍarūpatvāt /",
  "GSP29nvtp1_1u:1299": "na hi jñānāniriktaḥ kaściccetano nāma /",
  "GSP29nvtp1_1u:1300": "tasmād vijñānameva cetanatayā darśanavyāpāram /",
  "GSP29nvtp1_1u:1301": "tathā ca pramāṇam /",
  "GSP29nvtp1_1u:1302": "vyāpāravyāpāriṇoścābheda evaṃ saṃyujyamānaparaśuvaditi nirākāravādino vaibhāṣikādayaḥ //",
  "GSP29nvtp1_1u:1303": "matāntaramāha--upalabdhīti /",
  "GSP29nvtp1_1u:1304": "vṛddhāḥ pramāṇavṛddhāḥ /",
  "GSP29nvtp1_1u:1305": "etena pūrveṣāṃ bālatvaṃ sūcayati /",
  "GSP29nvtp1_1u:1306": "bhāvapraśnavyākhyānena bhavitṛpraśno vyākhyāta iti tu sahetyaśyāhṛtya kecid vyācakṣate /",
  "GSP29nvtp1_1u:1307": "kecit tu bhāvapraśnavyākhyā boddhavyā anena bhavitṛpraśno vyākhyāta iti /",
  "GSP29nvtp1_1u:1308": "anye tu bhavāpraśnavyākhyānena hetunā bhavitṛpraśno vyākhyāto bhāvapraśnaṃ vyākhyātuṃ bhavitṛpraśno vyākhyātaḥ,",
  "GSP29nvtp1_1u:1309": "tadantareṇa tadanupapatteriti /",
  "GSP29nvtp1_1u:1310": "lipipramādo 'yamiti saṃpradāyavidaḥ /",
  "GSP29nvtp1_1u:1311": "vyabhicāro visaṃvādaḥ /",
  "GSP29nvtp1_1u:1312": "anarthavattvaṃ viparītarthatvam /",
  "GSP29nvtp1_1u:1313": "ato na sādhyāviśiṣṭatā /",
  "GSP29nvtp1_1u:1314": "nanu sthāṇurvā puruṣo vetyatropadarśitayorantaraḥ prāpyata eva, tat kathaṃ visaṃvādakatvam?",
  "GSP29nvtp1_1u:1315": "kathaṃ cārthavattvamitya āha--no khalviti /",
  "GSP29nvtp1_1u:1316": "yato na prāpyate, ata eva nārthakriyāsūpayujyate,",
  "GSP29nvtp1_1u:1317": "aprāpteranupayogācca nāstītyarthaḥ /",
  "GSP29nvtp1_1u:1318": "yadyapyanubhāvābhiprāyeṇopalabdhau vyākhyāyamānāyāṃ smṛtihetau nāsti prasaṅgaḥ /",
  "GSP29nvtp1_1u:1319": "smṛterananubhavatvāt, tathāpi--",
  "GSP29nvtp1_1u:1320": "buddhirūpalabdhirjñānamityanarthāntaram /",
  "GSP29nvtp1_1u:1321": "iti sūtrayopalabdhiśabdo jñānaparyāyaḥ svīkṛtaḥ /",
  "GSP29nvtp1_1u:1322": "asti ca smṛterapi jñānatvamityanenābhiprāyeṇoktam--na hyasāviti /",
  "GSP29nvtp1_1u:1323": "atītārthe paramparayā tatkāryatayāpi śabdaliṅgāderarthasambandho 'sti,",
  "GSP29nvtp1_1u:1324": "anāgate tu so 'pi nāstītyata āśaḍkitaṃ jñāpakatayeti /",
  "GSP29nvtp1_1u:1325": "saṃskārasyāpīti /",
  "GSP29nvtp1_1u:1326": "tasyāpi taramparayā arthakāryatvamarthajñāpakatvaṃ ca sākṣāt samānamityarthaḥ /",
  "GSP29nvtp1_1u:1327": "smṛtirūpopalabdhihetoḥ smṛtirūpajñānahetorityarthaḥ /",
  "GSP29nvtp1_1u:1328": "pariharati--naivamiti //",
  "GSP29nvtp1_1u:1329": "nanu na smṛti /",
  "GSP29nvtp1_1u:1330": "prametyatraiva vivāda ityata āha--loketi /",
  "GSP29nvtp1_1u:1331": "anena pramāśabdapravṛttinimittgrāhakaṃ pramāṇamapalakṣayati /",
  "GSP29nvtp1_1u:1332": "tathā hi, na tāvad asya smṛtitvameva pravṛttinamittam, anubhavasyāpramātvaprasaṅgāt /",
  "GSP29nvtp1_1u:1333": "nāpi tadekārthamasavetaṃ jñānatvādikaṃ tannimittam,",
  "GSP29nvtp1_1u:1334": "yena smṛtirapi pramā syāt,",
  "GSP29nvtp1_1u:1335": "viparyayasyāpi tathātvaprasaṅgāt /",
  "GSP29nvtp1_1u:1336": "nāpi pramātvaṃ nāma sāmānyaviśeṣaḥ samasti jñānagatasya sāmānyaviśeṣasya manomātragrāhyatvāt /",
  "GSP29nvtp1_1u:1337": "pramātvasya cānumeyatayā prāgeva pratipāditatvāt /",
  "GSP29nvtp1_1u:1338": "kiṃ ca yadi pramātvaṃ sāmānyaviśeṣaḥ syāt,",
  "GSP29nvtp1_1u:1339": "tadā tadabhāvavati tadviruddhasāmānyavati vā viparyayajñāne na samaveyāt /",
  "GSP29nvtp1_1u:1340": "tathā ca viparyayajñānaṃ dharmiṇyapi na pramāṇaṃ syāt /",
  "GSP29nvtp1_1u:1341": "evaṃ ca tat nirālambanamāpadyeta /",
  "GSP29nvtp1_1u:1342": "sāmānyaṃ ca sāmānyāntareṇa saha parāparabhāvena ekasyāṃ vyaktau samāviśet /",
  "GSP29nvtp1_1u:1343": "tatrānubhatvaṃ vā paraṃ pramātvaṃ vā?",
  "GSP29nvtp1_1u:1344": "ādye smṛti kathaṃ pramā?",
  "GSP29nvtp1_1u:1345": "dvitīye tvanubhavaḥ pramātvaṃ na vyabhicaret /",
  "GSP29nvtp1_1u:1346": "tathā ca viparyāyo 'pi dattajalāñjaliḥ syāt /",
  "GSP29nvtp1_1u:1347": "sākṣātkāritve ca yadi paraṃ tadā asākṣātkāravatyo 'numitiprabhṛtayo na pramāḥ syuḥ /",
  "GSP29nvtp1_1u:1348": "athāparam, viparyayabuddhirna sākṣātkāravatī syāt apramātvāditi /",
  "GSP29nvtp1_1u:1349": "tasmāt na pramāṇatvaṃ sāmānyaviśeṣaḥ /",
  "GSP29nvtp1_1u:1350": "yathārthatvamāyātamiti cet--na, smarāmītyatrāpi pramiṇomīti buddhivyapadeśaprasaṅgāt /",
  "GSP29nvtp1_1u:1351": "iṣṭa evāyamiti cet--na, riśvaretarecchāmātreṇa laukikaprayogāprayogayorniyantumaśakyatvāt /",
  "GSP29nvtp1_1u:1352": "tenaivāyaṃ pramāṇaśabdo yathārthajñānamātre niyataḥ kṛta iti cet--na,",
  "GSP29nvtp1_1u:1353": "maharṣibhistadabhiyuktaiḥ smṛtiphalasya pramāṇatvenāparisaṃkhyāt /",
  "GSP29nvtp1_1u:1354": "ukteṣvantarbhāvādaparisaṃkhyānamiti cet--na, pratyakṣasyāsākṣātkāriphalatvānupapatteḥ /",
  "GSP29nvtp1_1u:1355": "liṅgaśabdādeśca sattāmātreṇa pratītyasādhanatvāditi //",
  "GSP29nvtp1_1u:1356": "kiṃ ca smṛteryāthārthyamapi kṛtaḥ?",
  "GSP29nvtp1_1u:1357": "na hi yādṛśor'thaḥ smaryate yadā tādṛśa evāsau tadā, pūrvāvasthāyā vartamāne nivṛttatvāt /",
  "GSP29nvtp1_1u:1358": "anavṛttau hi pūrvataiva na syāt /",
  "GSP29nvtp1_1u:1359": "na ca nivṛttapūrvāvasthatayaiva tamarthaṃ smṛtirālambate, pūrvāvasthānivṛtterananubhūtatvāt /",
  "GSP29nvtp1_1u:1360": "ananubhūte cārthe ananubhūtaṃ saṃskārābhāvāt /",
  "GSP29nvtp1_1u:1361": "nanu samānaviṣayatvepi smṛtyanubhavayoranubhavo yathārtho, na tṛ smṛtiriti kṛta etat?",
  "GSP29nvtp1_1u:1362": "anubhavakāle tasyārthasya tādavasthyat, smṛtikāle tvatādavasthyāt /",
  "GSP29nvtp1_1u:1363": "nanu pūrvaṃ tāvattadavastha evāsāvāsīt, etāvataiva jñānamastu yathārtham /",
  "GSP29nvtp1_1u:1364": "na, pramārakte 'pi śyāmatāpratyasya yathārthatvaprasaṅgāt /",
  "GSP29nvtp1_1u:1365": "nanvatītaḥ śyāma iti pratyayaḥ tatra yathārtha eva /",
  "GSP29nvtp1_1u:1366": "satyam, tadviṣayasya tadānīmeva tadavasthatvāt /",
  "GSP29nvtp1_1u:1367": "na tu smaryamāṇārthaḥ tadānī tadavasthaḥ /",
  "GSP29nvtp1_1u:1368": "tasmāt smṛtirayathārthaiva /",
  "GSP29nvtp1_1u:1369": "yathānubhava tu bhavet /",
  "GSP29nvtp1_1u:1370": "tatrānubhavasya yathārthatvāt tadekaviṣayā smṛtirapi yathorthetyucyate /",
  "GSP29nvtp1_1u:1371": "ata evānubhavasyāyathārthatve smṛtiḥ avapirītāpyayathārthaiva /",
  "GSP29nvtp1_1u:1372": "yathā rajjuṃ bhujaṅgatayā anubhūya vidrutasya tathaiva smṛtiḥ /",
  "GSP29nvtp1_1u:1373": "tasmāt smṛteryāthārthyaṃ yācitakamaṇḍanaprāyam, nājānikam /",
  "GSP29nvtp1_1u:1374": "idameva pāratantryapadavācyaṃ kaiścinniruktikuṇṭhairanyathāpaplūta iti /",
  "GSP29nvtp1_1u:1375": "tasmādubhayathāpi smṛteranyasyānubhavatvaikaniyataṃ yathārthatvameva pramāpadasya pravṛttinimittaṃ loko 'vadhāritavān /",
  "GSP29nvtp1_1u:1376": "kathamanyathā tatraiva pramāśabdaṃ prayuḍkte nānyatreti yadyapi,",
  "GSP29nvtp1_1u:1377": "tathāpi dharmiṇyapi smṛteḥ pramāṇyaṃ mābhūdityāśayavān prāguktayuktikaṃ lokaprayogamavāśritavān /",
  "GSP29nvtp1_1u:1378": "tadidamuktam--lokaśceti /",
  "GSP29nvtp1_1u:1379": "evaṃ tāvadyathārtho 'nubhavaḥ pramā /",
  "GSP29nvtp1_1u:1380": "tatsādhanaṃ ca pramāṇamiti svalakṣaṇamāśaḍkitātivyāptinirākaraṇenāduṣṭamiti samāhitam //",
  "GSP29nvtp1_1u:1381": "na caitanmīmāṃsakasyāpyanabhimatam /",
  "GSP29nvtp1_1u:1382": "na hi tenāpyatrāvyāptyativyāptī prasaṃjayituṃ śakyete /",
  "GSP29nvtp1_1u:1383": "na hyasti saṃbhavo mīmāṃsakasyāpi yathārthānubhavo na ca prameti /",
  "GSP29nvtp1_1u:1384": "tallakṣaṇe tvasmākaṃ kuto vipratipattirityata āha--anadhigatārthagantṛtvaṃ ceti /",
  "GSP29nvtp1_1u:1385": "upalakṣaṇaṃ caitat /",
  "GSP29nvtp1_1u:1386": "nityapadārtheṣu anadhigatatvaṃ nāma nāstyeva /",
  "GSP29nvtp1_1u:1387": "yadi neha janmani janmāntare 'pyadhigamāt /",
  "GSP29nvtp1_1u:1388": "yadi na pratyakṣeṇānumānopadeśābhyāmapi anityeṣvapi prāyaśaḥ upalabdhānāmevopalambhācca /",
  "GSP29nvtp1_1u:1389": "anyathā ca pratyabhijñānaṃ dattajalāñjali syāt /",
  "GSP29nvtp1_1u:1390": "tataśca svarūpato 'pyanadhigatatvaṃ bahvākulayet /",
  "GSP29nvtp1_1u:1391": "prakārato 'pi bhūyo",
  "GSP29nvtp1_1u:1392": "bhūyastaṃmādiṣvanubhūyamāneṣu na kaścid guṇaprakāraḥ pratikṣaṇalabdhajanmāpavargaḥ paribhāvyate /",
  "GSP29nvtp1_1u:1393": "karmakṛto 'pyāśutaravināśī",
  "GSP29nvtp1_1u:1394": "na pratikṣaṇamapūrvaḥ /",
  "GSP29nvtp1_1u:1395": "na ca catuḥpañcakṣaṇāvasthāyinyapi tasminnekamevajñānaṃ janayitvendriyādikamudāsīnam anāgatakarmādijanma pratīkṣate /",
  "GSP29nvtp1_1u:1396": "tataśca sarvajanmāntaropalambhādanye taduttarakālapratyayā dhārayā vicchedena vā bhavanto na pramāṇaṃ syurityarthaḥ //",
  "GSP29nvtp1_1u:1397": "śaṅkate--naceti /",
  "GSP29nvtp1_1u:1398": "yadyapi svarūpasya prakārasya vā tathāvidhasya tādavasthyam,",
  "GSP29nvtp1_1u:1399": "tathāpi pratyakṣajñānadhārāyāṃ vartamāna evārthaḥ parisphurati /",
  "GSP29nvtp1_1u:1400": "na ca kramabhāvināmeka eva vartamānaḥ kālo viṣayaḥ, nānāpramātṛvajjñānayaugapadyaprasaṅgāt /",
  "GSP29nvtp1_1u:1401": "pratyabhijñānānupapattiśca, jñānānekatve 'pi ekakālāvasthānākalanāt /",
  "GSP29nvtp1_1u:1402": "tasmāt pūrvapūrvajñānairanākalita eva vartamānor'tha uttarottarairavasīyata ityanadhigatārthatvameva tatrāpītyarthaḥ /",
  "GSP29nvtp1_1u:1403": "pariharati--parameti /",
  "GSP29nvtp1_1u:1404": "na tāvat pratikṣaṇavartamānatvaṃ saugatavad vastunaḥ eva svarūpotpādaḥ /",
  "GSP29nvtp1_1u:1405": "nāpi saṃkhyavad vasturūpasthairye 'pi pariṇatibheda eva mīmāṃsakaiḥ svīkriyate /",
  "GSP29nvtp1_1u:1406": "nāpi dharmabheda eva kaścit",
  "GSP29nvtp1_1u:1407": "pratikṣaṇāpūrvo vartamānatvāparanāmā samasti /",
  "GSP29nvtp1_1u:1408": "na ca tairabhyupetaḥ /",
  "GSP29nvtp1_1u:1409": "na ca kālaḥ pratyakṣagocaraḥ, nāpi bhinnasvabhāvaḥ /",
  "GSP29nvtp1_1u:1410": "tasmāt kālakalābhedakā upādhaya eva kālabhedaḥ /",
  "GSP29nvtp1_1u:1411": "tatpratkṣameva kālabhedapratyakṣamiti paramārthaḥ //",
  "GSP29nvtp1_1u:1412": "tatra na tāvat pratīyamānastaṃmādisaṃsṛṣṭā upādhayaḥ saṃbhavantītyuktam /",
  "GSP29nvtp1_1u:1413": "jñātatāyāśca nirākariṣyamāṇatvāt, dhāravahanabuddhiṣu tadabhāsānācca /",
  "GSP29nvtp1_1u:1414": "pratīyamānetarasaṃsṛṣṭāstūpādhayaḥ tajjñānasaṃsargiṇo vā syuranyathā vā?",
  "GSP29nvtp1_1u:1415": "na tāvat stambhādiṣu taditarasaṃsargiṇaḥ kṣaṇabhaḍgurāḥ kecanāvaśyaṃ tajjñānasaṃsargabhājo bhavanti /",
  "GSP29nvtp1_1u:1416": "kvacid bhavantyapīti cet, tatraiva taddhiyāṃ pramāṇatā syāt /",
  "GSP29nvtp1_1u:1417": "yatra tu tadekajñānasaṃsargiṇa upādhayo na santi tatra dhārāvāhikabuddhīnāmapramāṇatvameva syāt /",
  "GSP29nvtp1_1u:1418_0": "tathāvidhā eva ca vicāraviṣayatvenābhipretā jñānāntaragocarā viṣayāntarasaṃsargiṇa",
  "GSP29nvtp1_1u:1418_1": "upādhayo bhaviṣyantīti cet--evaṃ tarhi dhārāvahanabuddhayo na syureva iti lābhāya",
  "GSP29nvtp1_1u:1418_2": "gato mūlamapi hāritavāt /",
  "GSP29nvtp1_1u:1419": "na khalu pramāṇāntareṇa indriyāntareṇa tenaiva vā taddharmiparityāgāddharmyantare anubhūyamāne vivakṣitaikaviṣayabuddhidhārasaṃbhavaḥ /",
  "GSP29nvtp1_1u:1420": "iṣṭa evāyamarthaṃ iti cet--na, apūrvāpūrvopādhyupanipātaniyame pramāṇābhāvāt /",
  "GSP29nvtp1_1u:1421": "anupanipātināṃ ca jñānāntareṇāṣyanākalanāt /",
  "GSP29nvtp1_1u:1422": "ata eva ghaṭo 'yaṃ ghaṭo 'yamiti buddhisahasrasyāpi na viṣayakṛtaṃ viśeṣamūpalabhāmahe /",
  "GSP29nvtp1_1u:1423": "anupalabhyamānasya tu viṣayatvakalpanāyāṃ sarvasarvajñatāpattiriti //",
  "GSP29nvtp1_1u:1424": "tasmāt stambhādireva prāgabhāvanivṛttipradhvaṃsābhāvānutpattirūpo vartamānaḥ /",
  "GSP29nvtp1_1u:1425": "tadavacchinnaḥ kālo 'pi vartamānaḥ /",
  "GSP29nvtp1_1u:1426": "saca tathāvidho 'nekajñānasādhāraṇa eva /",
  "GSP29nvtp1_1u:1427": "na caitāvatā jñānayaugapadyāpattiḥ, sūkṣmakālāpekṣayā kramasaṃbhavāt /",
  "GSP29nvtp1_1u:1428": "na ca sūkṣmopādhīnāmapratītiścedato 'saṃbhava eva, kāryakrameṇaivonnīyamānatvāt /",
  "GSP29nvtp1_1u:1429": "nāpi pratyabhijñānānupapattiḥ /",
  "GSP29nvtp1_1u:1430": "pūrvajñānaviṣayānusaṃdhānameva hi pratyabhijñānam /",
  "GSP29nvtp1_1u:1431": "tacca jñānakramādevopapannam /",
  "GSP29nvtp1_1u:1432": "tasmāt kālatadupādhipratyakṣatve 'pi na sarvatra sūkṣmopādhisaṃsargaḥ, nāpi tatpratītiḥ /",
  "GSP29nvtp1_1u:1433": "tadidamuktam--paramasūkṣmāṇāmiti //",
  "GSP29nvtp1_1u:1434": "etenaitannirastam--siddhe sādhakatamatvābhāvāditi /",
  "GSP29nvtp1_1u:1435": "na hi sādhakatamasya tathātvaṃ sādhākatamāntarāpekṣayā, kiṃ tu pradhānakriyākārakāntarāpekṣayā /",
  "GSP29nvtp1_1u:1436": "anyathā yatra karaṇānāṃ samuccayastatra parasparāpekṣayā anatiśayitatvādakaraṇatvāpatteḥ karaṇānāṃ samuccayaḥ kvacidapi na syāt /",
  "GSP29nvtp1_1u:1437": "itarakārakāpekṣayā tu dhārāvāhikabuddhiṣvapi pramāṇasyātiśayitvamastyeva /",
  "GSP29nvtp1_1u:1438": "yattu chinne kuṭhārasyākāraṇatvamiti, tacchidā lakṣaṇaphalābhāvāt /",
  "GSP29nvtp1_1u:1439": "na ca chinne chidāntarābhāvavān /",
  "GSP29nvtp1_1u:1440": "na ca jñāte 'pi jñānāntarāsaṃbhavo yenātrāpyaphalatvādevākaraṇatvaṃ bhavet,",
  "GSP29nvtp1_1u:1441": "dhārāvāhikajñānotpatteḥ /",
  "GSP29nvtp1_1u:1442": "tasmād yo 'nādhigatārthabodhanaṃ pramāṇamicchati,",
  "GSP29nvtp1_1u:1443": "tasya dhārāvāhikabuddhayo 'pramāḥ prasajyerannityarthaḥ /",
  "GSP29nvtp1_1u:1444": "śaṅkate--na ceti /",
  "GSP29nvtp1_1u:1445": "pravṛttiṃ prāptiṃ ca janayadeva vijñānaṃ pramā, tadarthameva pramāṇānusaraṇāt /",
  "GSP29nvtp1_1u:1446": "ādyaṃ ca tathā /",
  "GSP29nvtp1_1u:1447": "tatastadeva pramā /",
  "GSP29nvtp1_1u:1448": "dvitīyādīnāṃ ca na pravṛttiprāptihetutvam /",
  "GSP29nvtp1_1u:1449": "ato naitāni pramārūpāṇi /",
  "GSP29nvtp1_1u:1450": "tatastajjanakānyapi na pramāṇānīti tadetadiṣyata evetyarthaḥ /",
  "GSP29nvtp1_1u:1451": "pariharati--nahīti /",
  "GSP29nvtp1_1u:1452": "na hyapravartayadeva vijñānamarthaṃ prāpayati /",
  "GSP29nvtp1_1u:1453": "nāpi haṭhādeva pravartayati /",
  "GSP29nvtp1_1u:1454": "kiṃ tvarthopadṛṣṭirūpatayā /",
  "GSP29nvtp1_1u:1455": "sā ca sarvasamānetyarthaḥ /",
  "GSP29nvtp1_1u:1456": "tadidamuktam--pradarśanaṃ ceti /",
  "GSP29nvtp1_1u:1457": "nanu tathāpi prathamādevāpekṣitasiddhaḥ puruṣasya kiṃ dvitīyādinetyata āha--puruṣeti //",
  "GSP29nvtp1_1u:1458": "syādetat /",
  "GSP29nvtp1_1u:1459": "vādivipratipattayo vārttikakṛtā na nirākṛtā /",
  "GSP29nvtp1_1u:1460": "nāpi viśeṣavidhānasya śeṣapratiṣedhaviṣayavāditi nyāyo nāvirodhāt /",
  "GSP29nvtp1_1u:1461": "na hyanadhigatārthagantari sārūpyevārthavyavasthāpayitari śaktau vā",
  "GSP29nvtp1_1u:1462": "ātmānātmaprakāśayitryāmupalabdhihetutvaṃ virudhayate ityata āha--upalabdhīti /",
  "GSP29nvtp1_1u:1463": "vyāpakasyāvyāpakaviruddhatvādanadhigatārthagantustena rūpeṇa pramāṇatvamevārthānniṣiddhamityarthaḥ /",
  "GSP29nvtp1_1u:1464": "sārūpyaśaktī nirākaroti--hetviti /",
  "GSP29nvtp1_1u:1465": "tadīyatayā hyarthapritītiṃ vyavasthāpayannākāraḥ pramāṇamiti kor'thaḥ?",
  "GSP29nvtp1_1u:1466": "na tāvat tadīyatayā niyatāṃ pratītaṃ janayan, svātmani kriyāvirodhāt /",
  "GSP29nvtp1_1u:1467": "nāpi jñāpayan, svātmīmūtapratītiṃ prati jñānāntarājanakatvāt /",
  "GSP29nvtp1_1u:1468": "nāpi niścāyayan,",
  "GSP29nvtp1_1u:1469": "ākāratadvatorekatvena vyāvṛttyoścaikaniścayagocaratvena niśceyaniścāyakatvaniyamānupapatteḥ /",
  "GSP29nvtp1_1u:1470": "nīlamahaṃ jānamīti hyakāraniścayaḥ /",
  "GSP29nvtp1_1u:1471": "na cāto 'paraḥ tadīyatāniścayo nāma /",
  "GSP29nvtp1_1u:1472": "nīlamidamityākāravyavasāyaḥ prarthamam,",
  "GSP29nvtp1_1u:1473": "atha nīlamahaṃ jānāmītyarthakarmakapratītyanuvyavasāya iti cet--tat kiṃ buddhāvaniścitāyāmevākāro niścitaḥ?",
  "GSP29nvtp1_1u:1474": "na caitat saṃbhavati, sāmānyāniścaye viśeṣāniścayāt /",
  "GSP29nvtp1_1u:1475": "niśrvīyata eva, paraṃ na tadīyatayeti cet--atha keyamarthākārādanyā tadīyatā nāma?",
  "GSP29nvtp1_1u:1476": "tadudbhāvatvamiti cet--nanvevamanumitiṃ bhāvāyannākāraḥ pramāṇam /",
  "GSP29nvtp1_1u:1477": "omiti cet--hanta, hataṃ tarhi pāmarapratyakṣamatiriktamarthamanumāpayatā ākāreṇa vyavasthāpitatvāt /",
  "GSP29nvtp1_1u:1478": "api ca yā kriyā yatkaraṇaphalatvena vivakṣitā, janayadeva tāṃ tatkaraṇamiti lokasiddham /",
  "GSP29nvtp1_1u:1479": "na hi chidāmajanayanto 'pi cakṣurādayastanniścāyakatāmātreṇa chedanatayā vayavahniyante /",
  "GSP29nvtp1_1u:1480": "api tu aniścāyayanto 'pi janayanta eva kuṭhārādayaḥ /",
  "GSP29nvtp1_1u:1481": "tadatrāpi pramāṃ janayadevāniścāyakamapi pramāṇamiti vyavahniyatām /",
  "GSP29nvtp1_1u:1482": "na tu tāmajanayanniścāyako 'pyākāraḥ, evaṃ ca loke 'nukūlatā /",
  "GSP29nvtp1_1u:1483": "anyathā tu piribhāṣāṃ kurvatā loko 'pratipāditaḥ syāt /",
  "GSP29nvtp1_1u:1484": "na ca janyajanakayostādātmyagandho 'pīti //",
  "GSP29nvtp1_1u:1485": "etena śaktiḥ pramāṇamiti pratyuktam, śakteḥ śakayaniṣṭhatvāt /",
  "GSP29nvtp1_1u:1486": "śakayaṃ ca kāryamucyate /",
  "GSP29nvtp1_1u:1487": "prakāśanaṃ cātmabhūtatvāt na tasyāḥ kāryamiti /",
  "GSP29nvtp1_1u:1488": "tadidamuktam--hetuhetumadbhāvasyeti /",
  "GSP29nvtp1_1u:1489": "nanu yadi pramāṇa siddham, kiṃ tatra pramātrādinā kartavyam? na hi siddhena siddhameva sādhyate /",
  "GSP29nvtp1_1u:1490": "na cānyatra caritārthasyānyatra kārakatvamasti /",
  "GSP29nvtp1_1u:1491": "athāsiddham, kathaṃ pramāṇam? na hyasiddhaṃ kārakaṃ nāma /",
  "GSP29nvtp1_1u:1492": "nāpyakārakaṃ karaṇam /",
  "GSP29nvtp1_1u:1493": "nāpyakaraṇaṃ pramāṇamityata āha--ayamartha iti /",
  "GSP29nvtp1_1u:1494": "karaṇībhūtasya paraśoḥ saṃyogasya vyāpārībhūrasyeti śeṣaḥ /",
  "GSP29nvtp1_1u:1495": "pariṇativiśeṣaḥ sahakārisamavadhānam /",
  "GSP29nvtp1_1u:1496": "karaṇaṃ vyāpāryotpādya",
  "GSP29nvtp1_1u:1497": "vā phalārthaṃ kartavyāntarābhāvāt kartuścaritārthatā /",
  "GSP29nvtp1_1u:1498": "karaṇasya tu phalena vinā aparyavasānamacaritārthatetyarthaḥ //",
  "GSP29nvtp1_1u:1499": "atha prameyasya kathaṃ pramāṇe caritārthatvam?",
  "GSP29nvtp1_1u:1500": "na hi pramātṛvat tenāpi pramākaraṇamutpādyate vyāpāryate vetyata āha--prameyasya tviti /",
  "GSP29nvtp1_1u:1501": "ayamāśayaḥ /",
  "GSP29nvtp1_1u:1502": "sarvatra hi karmakārakakaraṇaphalatadvyāpārayorviṣayatayā vyavatiṣṭhate /",
  "GSP29nvtp1_1u:1503": "tatra phalaviṣayatvamasya na karmatvaṃ prati prayojakam,",
  "GSP29nvtp1_1u:1504": "asattvenākārakasyāpi phalaviṣayatvāt,",
  "GSP29nvtp1_1u:1505": "yadāha---kevalamityādi /",
  "GSP29nvtp1_1u:1506": "karaṇavyāpāraviṣayatvāt tu karmatvam, na hyasti saṃbhavaḥ karma ca, na ca karaṇavyāpāraviṣaya iti /",
  "GSP29nvtp1_1u:1507": "tatra karaṇasya vyāpāraviṣayatvābhāvāt vyāpāra eva na nirvahediti tannirvāha evāsya caritārthatvamiti /",
  "GSP29nvtp1_1u:1508": "tadidamuktam--tatrāpīndriyasaṃbandhamātra iti /",
  "GSP29nvtp1_1u:1509": "na ca karaṇamapi kartṛvyāpāraviṣayastāvanmātreṇaiva caritārthamadhikavyāpāravattvāt /",
  "GSP29nvtp1_1u:1510": "nāpi karmavyāpāraviṣayaḥ karaṇam /",
  "GSP29nvtp1_1u:1511": "nāpi phalaviṣayaḥ, taduddeśena karmaṇaḥ kartrā avyāpāritatvāt /",
  "GSP29nvtp1_1u:1512": "phalasya tannirūpaṇādhīnanirūpaṇatvāt, yena karmavadasya caritārthatvaṃ kalpyeta /",
  "GSP29nvtp1_1u:1513": "tasmāt /",
  "GSP29nvtp1_1u:1514": "kartṛkarmaṇoścaritārthatve 'pyacaritārthameva karaṇamiti /",
  "GSP29nvtp1_1u:1515": "samavāyitvaviṣayatvakṛtāṃ saṃnipatyopakārakabhrānti prayogāmyāṃ nirākaroti--tat siddhametaditi //",
  "GSP29nvtp1_1u:1516": "yadyapyanumeyādyatītādyahetureva,",
  "GSP29nvtp1_1u:1517": "tathāpi sāmānyaniṣedho viśeṣaprakāramapyāśrayetetyetāvataiva dṛṣṭāntatvam /",
  "GSP29nvtp1_1u:1518": "tasmāt",
  "GSP29nvtp1_1u:1519": "tadeva phalahetuḥ /",
  "GSP29nvtp1_1u:1520": "saṃnipatyeti śeṣaḥ /",
  "GSP29nvtp1_1u:1521": "kathañciditi /",
  "GSP29nvtp1_1u:1522": "anāhatya ityarthaḥ /",
  "GSP29nvtp1_1u:1523": "tadanena kārakāntare 'caritārthasya hetutvameva karaṇatvamiti karaṇalakṣaṇaṃ darśayatā kartṛvyāpāragocaraḥ karaṇamityapi karaṇalakṣaṇaṃ sūcitam /",
  "GSP29nvtp1_1u:1524": "tathaiva ṭīkākṛtā vyākhyātam /",
  "GSP29nvtp1_1u:1525": "etacca yadvāniti vārttike sphuṭībhaviṣyati /",
  "GSP29nvtp1_1u:1526": "akaraṇā pramāṇotpattiḥ prasajyeta kartuḥ karaṇe caritārthatvāditi kiṃ kena saṃgatamityata āha--nākaraṇa iti /",
  "GSP29nvtp1_1u:1527_0": "vastusaddhipradhānakriyāsaṃbandhanibandhanaprabhṛtayaḥ kārakaśabdā ityāśayavataḥ",
  "GSP29nvtp1_1u:1527_1": "codyaṃ yadītyādinā buddhisiddhapradhānakriyāsaṃbandhanibandhanapravṛttayaḥ kārakaśabdā",
  "GSP29nvtp1_1u:1527_2": "ityāśayavataḥ samādhānam--na pācakaśabdādivadityādinā iti ṭīkāyāṃ vikṣiptasya vārttikatātparyasya saṃkṣepaḥ /",
  "GSP29nvtp1_1u:1528": "tulyavaditi tulayā saṃmitamiva na nyūnaṃ nātiriktaṃ vetyarthaḥ /",
  "GSP29nvtp1_1u:1529": "tadanena prapajcena pramāṃ pramātṛprameyayorakāraṇatvameva darśitamati bhramo mā bhūdityupasaṃhāravyājenāha--tatpramāṇamiti /",
  "GSP29nvtp1_1u:1530": "satyapi copalabdhisādhanatve sākṣāditi śeṣaḥ /",
  "GSP29nvtp1_1u:1531": "saṃpratyayo jhaṭitisphuṭapratyayaḥ /",
  "GSP29nvtp1_1u:1532": "atra hetuḥ---sātiśayatveti //",
  "GSP29nvtp1_1u:1533": "sādhakatamārtha pṛcchatīti--na tāvat sādhakānāṃ phalakṛtāvatiśayānatiśayau,",
  "GSP29nvtp1_1u:1534": "tasyaikasya sarvān pratyaviśeṣāt /",
  "GSP29nvtp1_1u:1535": "nāpi vyāpārakṛtau, parasparavyāpāravilakṣaṇavyāpāravattāmātrasya sarvasādhāraṇyāt /",
  "GSP29nvtp1_1u:1536": "phalānuguṇatvaṃ tu vyāpārasyāviśiṣṭamevetyāśayavāniti hṛdayaśeṣaḥ /",
  "GSP29nvtp1_1u:1537": "yadyapyayogavyavaccheda evātiśayaḥ, tathāpi tulyatve satyapyatiśayānatiśayau tasyaiva cintyete /",
  "GSP29nvtp1_1u:1538": "na tu vaidharmyamātramatiśaya ityabhisaṃdhāyānyayogavyavacchedo 'pi darśitaḥ ayogānyayogavyavacchedābhyāmiti /",
  "GSP29nvtp1_1u:1539": "amuṃ cārthamanantarameva vibhāvayiṣyati /",
  "GSP29nvtp1_1u:1540": "nanu yathā kartrādau sati phalaṃ nāvaśyakam,",
  "GSP29nvtp1_1u:1541": "tathā karaṇe 'pi sati kadācinna bhavet, kārakatvāviśeṣāt /",
  "GSP29nvtp1_1u:1542": "dṛśyate ca /",
  "GSP29nvtp1_1u:1543": "na hi paraśau sati chidā bhavetyevetyata āha--pramātṛprameye hīti /",
  "GSP29nvtp1_1u:1544": "upakṣīṇavṛttinī iti vyāpāravataḥ kārakatvamabhipraiti /",
  "GSP29nvtp1_1u:1545": "tena paraśurapi vyāpāravāneva san karaṇam /",
  "GSP29nvtp1_1u:1546": "tathābhūtena ca phalasyāyogavyavaccheda eva,",
  "GSP29nvtp1_1u:1547": "na tu vyāpāravatāpi kartrādinā,",
  "GSP29nvtp1_1u:1548": "tadvyāpāreṇa karaṇavyāpārasya saṃpādanavilambanāt /",
  "GSP29nvtp1_1u:1549": "vyāpāravatastu karaṇasya nānyat saṃpādanīyamastītyarthaḥ /",
  "GSP29nvtp1_1u:1550": "tadidamuktam--pramāṇavyāpāre sati tu bhavatyeveti /",
  "GSP29nvtp1_1u:1551": "tadanena vyāpāravataḥ phalāvyabhicāritvaṃ sādhakatamatvamiti darśitam //",
  "GSP29nvtp1_1u:1552": "kalpāntaram--yadvāniti /",
  "GSP29nvtp1_1u:1553": "paratantreṇeti /",
  "GSP29nvtp1_1u:1554": "paravyāpāryeṇāśrīyate apekṣata ityarthaḥ /",
  "GSP29nvtp1_1u:1555": "etadeva pūrvamuktamiti smārayati--kartradhīnaṃ ceti /",
  "GSP29nvtp1_1u:1556": "yadyapi kartṛvyāpāryatvaṃ karaṇatvamiti na vyabhicaratyeva,",
  "GSP29nvtp1_1u:1557": "tathāpi paramparāvyāpāryeṇāpi karmaṇā vyabhiyāro mā bhūdityāśaḍkya prakṛte 'vadhāraṇaṃ saṃbhavaprācuryāt kṛtam /",
  "GSP29nvtp1_1u:1558": "āgāmivārttikasya kalpāntaratvaṃ nivārayati--asyaiveti /",
  "GSP29nvtp1_1u:1559": "kalpāntaramiti /",
  "GSP29nvtp1_1u:1560": "pūrvakalpavivaraṇena paunarūktyabhiyā kalpāntaraṃ gṛhītaṃ kathañcit",
  "GSP29nvtp1_1u:1561": "samarthayati--pūrveṇeti /",
  "GSP29nvtp1_1u:1562": "karmaṇaḥ svātantryamasaṃbhavi, tato viśeṣaniṣedho 'nupapanna ityata āha--akatṛtvamiti /",
  "GSP29nvtp1_1u:1563": "kalpāntaram--saṃyogavaditi /",
  "GSP29nvtp1_1u:1564": "atrāpi kārakāntarebhyaḥ caramavyāpāraṃ karaṇamiti lakṣaṇam /",
  "GSP29nvtp1_1u:1565": "kalpāntaram--pratipatteriti /",
  "GSP29nvtp1_1u:1566": "atrāpyanantaraṃ phalaṃ karaṇamiti lakṣaṇam, vikalpasamuccayābhāvāt--co 'vadhāraṇe /",
  "GSP29nvtp1_1u:1567": "asmin pakṣe sa etātiśaya ityarthaḥ /",
  "GSP29nvtp1_1u:1568": "kalpāntaram--asādhāraṇeti /",
  "GSP29nvtp1_1u:1569": "sarvakaraṇeṣvasādhāraṇatvopapādanānupayogāt prakṛte pramāṇe ghaṭayati--catatra iti /",
  "GSP29nvtp1_1u:1570": "atrāpi pramāvivakṣitajātibhedavyapadeśakaṃ pramāṇamiti lakṣaṇam /",
  "GSP29nvtp1_1u:1571": "pramāṃ prati kāraṇānā sādhāraṇatvāsādhāraṇatve nirūpyamāṇe puruṣaviṣayasya sādhāraṇyasya kimāyātamityata āha--aśeṣa iti /",
  "GSP29nvtp1_1u:1572": "kalpāntaram--pramākāraṇeti /",
  "GSP29nvtp1_1u:1573": "atrāpi",
  "GSP29nvtp1_1u:1574": "vivakṣitapramājātibhedaupayikatvena pramityasamavāyikāraṇaviśeṣakaṃ pramāṇamiti lakṣaṇam //",
  "GSP29nvtp1_1u:1575": "svarūpāt kāryātaḥ karturarvāk prāk kartṛkāryayoḥ /",
  "GSP29nvtp1_1u:1576": "pramājāteḥ pramāhetuviśeṣānmānalakṣaṇam //",
  "GSP29nvtp1_1u:1577": "iti saṃgrahaślokaḥ //",
  "GSP29nvtp1_1u:1578": "tadebhirnimittaiḥ karaṇavyavahāre vyavasthāpyamāne yadi karmādivyavahāranimittasamāveśāt tadvyavahāro 'pi bhavati,",
  "GSP29nvtp1_1u:1579": "bhavatu tasyeṣyamāṇatvāt /",
  "GSP29nvtp1_1u:1580": "ebhirnimittaistu karmādivyavahāro neṣyate /",
  "GSP29nvtp1_1u:1581": "sa tu nāstyeva /",
  "GSP29nvtp1_1u:1582": "tathā hi--sarvatra karmavyavahāraḥ karaṇavyāpāraviṣayatvādibhiḥ,",
  "GSP29nvtp1_1u:1583": "karaṇavyavahāraśca kartṛvyāpāraviṣayatvādibhiḥ /",
  "GSP29nvtp1_1u:1584": "teṣāṃ ca nimittānāṃ bheda eveti nātiprasaṃgaḥ /",
  "GSP29nvtp1_1u:1585": "tātparyato vyācaṣṭe--vākye 'sphuṭatvādityarthaḥ /",
  "GSP29nvtp1_1u:1586": "evaṃ ca satyagre arthyata iti vyutpattirapi tātparyaparatayaiveti manatavyam /",
  "GSP29nvtp1_1u:1587": "kasmāt punariti /",
  "GSP29nvtp1_1u:1588": "na hi pramāṇaviṣayasya pramāṇasyārthavattvamavyutpādanīyameveti śaḍkābījam /",
  "GSP29nvtp1_1u:1589": "tātparyāntaramiti /",
  "GSP29nvtp1_1u:1590": "kathañcid bhāgāsiddhatāparihārasya phalasyaikatvāt /",
  "GSP29nvtp1_1u:1591": "tat kiṃ pravṛttisāmarthyābhāvādapramāṇameva tadityata āha--na ceti /",
  "GSP29nvtp1_1u:1592": "kathaṃ tarhi tatprāmāṇyamavaseyamityata āha--tsyāpīti /",
  "GSP29nvtp1_1u:1593": "na tāvat sarvo viṣayaḥ sarvatra sarvasya sarvadopakṣaṇīyaḥ, nirmāṇavaiyarthyaprasaṅgāt /",
  "GSP29nvtp1_1u:1594": "tathā cānupekṣaṇīyatādaśāyāṃ pravṛttisāmarthyena tadviṣayasya jñānasya prāmāṇyamavadhārya gṛhītena tajjātīyatvenopekṣaṇīyatādaśāyamapi prāmāṇyaṃ sugrahameva /",
  "GSP29nvtp1_1u:1595": "yatrāpyāhatya pravṛttirna bhūtā tatrāpyasaṃbhavadvādhasaṃvāditvaṃ prātyakṣikamānumānikamaupadeśikaṃ vā tajjātīyatvamavaseyamityakṣarārthaḥ //",
  "GSP29nvtp1_1u:1596": "śaḍkānivartane manda ityata āha--ayamabhisandhiriti /",
  "GSP29nvtp1_1u:1597": "sākṣāt janakatvaṃ gṛhītvā vyadhikāraṇatvaśaḍkā mā bhūdityavaśyaṃ darśanīyam /",
  "GSP29nvtp1_1u:1598": "tacca pramāṇasya pratītijanakatvakathanamantareṇāśakyamityarthaḥ /",
  "GSP29nvtp1_1u:1599": "kathamayamartho vārttikāllabhyate ityata āha--pramāṇasya viśeṣa iti /",
  "GSP29nvtp1_1u:1600": "etāvatāpi kimuktamityata āha--etaduktaṃ bhavatīti /",
  "GSP29nvtp1_1u:1601": "nanu tavāyamāśayo na tu vārttikakṛta ityata āha--tadidamuktamiti /",
  "GSP29nvtp1_1u:1602": "tadidamaparam anarthasūtram /",
  "GSP29nvtp1_1u:1603": "na hi pratipattipravṛttisāmarthyayoḥ",
  "GSP29nvtp1_1u:1604": "pratipādyapratipādakabhāva ityata āha--ayamartha iti /",
  "GSP29nvtp1_1u:1605": "nanu arthagrahaṇena sarvasaṃgraho 'yukta eva kimityāśaḍkyate?",
  "GSP29nvtp1_1u:1606": "tathāvidhaśaḍkāyāmanavasthānādityata āha--ekadeśīti /",
  "GSP29nvtp1_1u:1607": "vyāghāta iti /",
  "GSP29nvtp1_1u:1608": "yadyapyapavargasya sukhaduḥkhataddhetubhāvo nāsti,",
  "GSP29nvtp1_1u:1609": "ata eva tathātvenāryamāṇatayārthapadena sarvasaṃgraho 'pyaśakyaḥ,",
  "GSP29nvtp1_1u:1610": "tathāpi tadabhyupagame vyāghāta eva sphuṭa iti sa evoktaḥ /",
  "GSP29nvtp1_1u:1611": "sa ca śāstrāvatāreṇa yadi hyapavargaḥ sukhaduḥkhataddhetutayā heyaḥ svīkṛtaḥ,",
  "GSP29nvtp1_1u:1612": "tarhi śāstramapi viparītaprayojanatvādanārambhaṇīyam /",
  "GSP29nvtp1_1u:1613": "śāstrapramāṇayostu sāmānyato yadyapi duḥkhahetutvam,",
  "GSP29nvtp1_1u:1614": "tathāpi vivakṣitaparamapuruṣārthaviṣayayostaddhetutayā duḥkhahetutāṃ paribhūyopādeyatvameva /",
  "GSP29nvtp1_1u:1615": "anyathā punarapi sa eva vyāghātaḥ /",
  "GSP29nvtp1_1u:1616": "itaraddheyaṃ tāvat pramāṇena hīyate /",
  "GSP29nvtp1_1u:1617": "pramāṇaṃ tu pramāṇāntareṇa heyaṃ sadanavasthāṃ sāvakāśayati /",
  "GSP29nvtp1_1u:1618": "tataśca saiva pramāṇavyaktiḥ tenaiva pramāṇena hātavyā /",
  "GSP29nvtp1_1u:1619": "taccāśakyam //",
  "GSP29nvtp1_1u:1620": "nanvaśakyatvenāheyatve sukhataddhetutvenopādeyetvamapi kathamityata āha--na cāsmāditi /",
  "GSP29nvtp1_1u:1621": "tasmādubhayathāpi svātmani kriyāvirodhena paramapuruṣārthahetutvena ca pramāṇaṃ na śakayahānam /",
  "GSP29nvtp1_1u:1622": "na caive satyahānirevāsya syāt,",
  "GSP29nvtp1_1u:1623": "svocchedakakāraṇavaśenopādeyasya puruṣaprayatnenāśakyahānasyāpi sukhavaducchedādityarthaḥ /",
  "GSP29nvtp1_1u:1624": "adhikārādanuvṛtte rityanupapannam, ādivākyatvādityata āha--pravṛttisāmarthyeti /",
  "GSP29nvtp1_1u:1625": "adhikāro yogyatā /",
  "GSP29nvtp1_1u:1626": "sā cātra prakṛtatvāt pravṛtti pratītyarthaḥ /",
  "GSP29nvtp1_1u:1627": "iha hi prakaraṇe samarthapravṛttijanakatvaṃ heturabhipretaḥ /",
  "GSP29nvtp1_1u:1628": "sa ca sukhaduḥkhataddheturūpārthaviṣayāyā eva pratipatterasti /",
  "GSP29nvtp1_1u:1629": "tator'thaśabdena viṣayo 'bhidhīyamānaḥ tathāvidha eva vaktavyo 'taḥ prakaraṇaviśeṣaniyama evādhikāra itayarthaḥ /",
  "GSP29nvtp1_1u:1630": "ekadeśyupālambhe pūrvahetubhiḥ saha hetvantarasya samuccayaṃ darśayannāha--na kevalamiti /",
  "GSP29nvtp1_1u:1631": "aśakyatvādapiṃ saṃvidi hetvorasiddheriti śeṣaḥ /",
  "GSP29nvtp1_1u:1632": "nanu asaṃvedyamānāyāḥ saṃvidaḥ pramāṇasadbhāve kathamasaṃvedyatvam,",
  "GSP29nvtp1_1u:1633": "tadabhāve vā kathaṃ sattvavyavahāra ityata āha--na tāvaditi //",
  "GSP29nvtp1_1u:1634": "anavasthāprasaṅgalakṣaṇaṃ tarkaṃ darśayatā tadviparyaye mānasameva pratyakṣaṃ pramāṇamādarśitaṃ bhavati /",
  "GSP29nvtp1_1u:1635": "ajñātoparatajñānavyavahāre",
  "GSP29nvtp1_1u:1636": "tu kālāntare tadviṣayaṃ smaraṇameva nimittam /",
  "GSP29nvtp1_1u:1637": "evaṃ ca sāmānyākāreṇa jijñāsānurodhāt jajjñānamastyeva,",
  "GSP29nvtp1_1u:1638": "ajñātasya vidhiniṣedhavyavahārāviṣayatvāt,",
  "GSP29nvtp1_1u:1639": "tataśca sāmānyākāreṇa siddhamādāya vicāraṇā /",
  "GSP29nvtp1_1u:1640": "yadi jñānaviṣayaṃ jñānamavaśyaṃ jñāyeta,",
  "GSP29nvtp1_1u:1641": "avaśyaṃ vā vijñāsyeta tadā jñānaparamparālakṣaṇā anasthā syāt /",
  "GSP29nvtp1_1u:1642": "sā",
  "GSP29nvtp1_1u:1643": "cānupalambhavādhitetyarthaḥ /",
  "GSP29nvtp1_1u:1644": "tadidamuktam--kasyāściditi /",
  "GSP29nvtp1_1u:1645": "bhāṣyagrantheneti vadatā na kevalamarthavirodhaḥ granthavirodhaścetyapi pratipāditaṃ draṣṭavyam //",
  "GSP29nvtp1_1u:1646": "catuṣṭayasyomayatvavirodhaṃ pariharannāha--kāryakāraṇābhyāmiti /",
  "GSP29nvtp1_1u:1647": "nanvarthaśabdasya prayojanavattave 'pi virodhavyadhikaraṇatve tadavasthe evetyata āha--candanādīti /",
  "GSP29nvtp1_1u:1648": "parisaṃkhyātuṃ niyantumiti vadatā gaṇanīyartho 'nabhyupagamena parihṛtaḥ /",
  "GSP29nvtp1_1u:1649": "atha kimabhipretyāprastutameva bhāṣyakṛto idaṃ prastūyata ityata āha--evaṃ kileti /",
  "GSP29nvtp1_1u:1650": "na pramāṇaprayojanaṃ bhavitumarhantīti pramāṇasya bhūtārthatvādita bhāvaḥ /",
  "GSP29nvtp1_1u:1651": "tathā ca pramāṇadīnāṃ śakyājñānatve 'pi tadvyutpādakaṃ śāstramanārambhaṇīyameva,",
  "GSP29nvtp1_1u:1652": "paramārthikaprayojanavirahāditi nigarvaḥ /",
  "GSP29nvtp1_1u:1653": "tatredamupatiṣṭhate nirākaraṇabhāṣyamiti śeṣaḥ /",
  "GSP29nvtp1_1u:1654": "sarvasādhāraṇanīlādivaidharmyeṇa hi kālpanikatvaṃ kāryakāraṇabhāvasya vyutpādayatā nīlādi paramārthikameva svīkartavyam /",
  "GSP29nvtp1_1u:1655": "tadapāramārthikatve tvabhimatasiddhireva na syāt /",
  "GSP29nvtp1_1u:1656": "na ca kāryakāraṇabhāvasyāpāramārthikatve nīlādi pāramārthikaṃ bhavitumarhati, nityatvaprasaṅgāt /",
  "GSP29nvtp1_1u:1657": "tasmād yo nīlādi paramārthikamicchati, tena kāryakāraṇabhāvo 'pi paramārthika eva eṣṭavyaḥ /",
  "GSP29nvtp1_1u:1658": "na cobhayamapi /",
  "GSP29nvtp1_1u:1659": "tathā ca tatrāpi tulyametat /",
  "GSP29nvtp1_1u:1660": "idaṃ tvavaśiṣyate--kathamekamanekaṃ parasparaviruddhaṃ kāryaṃ kuryāt?",
  "GSP29nvtp1_1u:1661": "tatsvabhāvatvāditi yadi tadotpatterārabhya kuryādaviśeṣat tatrāha--nivedayiṣyate hīti //",
  "GSP29nvtp1_1u:1662": "na jātyā janmaprabhṛtisahakārinirapekṣatayetyarthaḥ /",
  "GSP29nvtp1_1u:1663": "jātideśeti /",
  "GSP29nvtp1_1u:1664": "svabhāvaniyāmikā jātiḥ /",
  "GSP29nvtp1_1u:1665": "avyavasthayeti sahakārivyavasthāvaicitryeṇetyarthaḥ /",
  "GSP29nvtp1_1u:1666": "pramāṇārthaḥ sukhaduḥkhalakṣaṇaḥ /",
  "GSP29nvtp1_1u:1667": "aniyataḥ candanāt sukhameva kaṇṭakād duḥkhameveti niyamarahitaḥ, aniyata hetukatvāt /",
  "GSP29nvtp1_1u:1668": "aniyatacandanādisahakārikāraṇakatvādityarthaḥ /",
  "GSP29nvtp1_1u:1669": "prāṇabhṛditi sahakārivaicitryasūcanāya /",
  "GSP29nvtp1_1u:1670": "ata evodāharaṇam--aniyatakālamiti /",
  "GSP29nvtp1_1u:1671": "yathā aniyatakāletyupalakṣaṇam, deśovasthāsahakāriṇāmapi aniyamo draṣṭavyaḥ /",
  "GSP29nvtp1_1u:1672": "etaduktaṃ bhavati,",
  "GSP29nvtp1_1u:1673": "yathā keṣucit kāladeśāvasthāsahakāriṣu satsu meghāḥ salilamudvamanti,",
  "GSP29nvtp1_1u:1674": "keṣucit tu satsu ta eva salilaṃ pibanti,",
  "GSP29nvtp1_1u:1675": "tathā candanādayo 'pi keṣucit satsu sukhamupajanayanti keṣucicca duḥkhamiti /",
  "GSP29nvtp1_1u:1676": "viṣṭiḥ daṇḍākṛṣṭaḥ karmakaraḥ /",
  "GSP29nvtp1_1u:1677": "nanvarthavati ca pramāṇe pramātrādīnyarthavanti bhavanti jñāyanta",
  "GSP29nvtp1_1u:1678": "ityabhipretam, na tu jāyanta iti /",
  "GSP29nvtp1_1u:1679": "na caivamasti, pramityavyabhicāreṇaivetareṣāmavyabhicārāvadhāṇādityata āha--yadpīti /",
  "GSP29nvtp1_1u:1680": "na ca vācyam, vaidikī pratipattirarthāvyabhicāriṇī āptopadeśajapratipettitvāditi śakayata eveti /",
  "GSP29nvtp1_1u:1681": "na hyāptopadeśo 'vyabhicāriṇīmevārthadhiyamādhatta ityanavadhārya śakyamidam /",
  "GSP29nvtp1_1u:1682": "na cāvyabhicāripratipattijanakatvādanyadeva pramāṇānāmarthavattvamityuktameveti /",
  "GSP29nvtp1_1u:1683": "tathāpi loke tāvadevamastīti cet? ata āha--adṛṣṭārtheti //",
  "GSP29nvtp1_1u:1684": "yadyapi tatsamavāyaḥ pramāsamavāyaḥ pramātṛtvamiti prakṛtopayogi syādeva,",
  "GSP29nvtp1_1u:1685": "tathāpi vārttikakṛtā praśnopalakṣaṇābhyāṃ khātantryamupakrāntam--sāmānyanyāyena viśeṣo 'pi labhyata ityabhisandhāyātastathaivavyācaṣṭai--kārakāmidhāneneti /",
  "GSP29nvtp1_1u:1686": "prādhānyena dhātupratyayābhidhīyamānavyāpārasaṃbandha eva tatsamavāyaḥ /",
  "GSP29nvtp1_1u:1687": "prādhānyaṃ ca kārakāntarāttairaścīnyamātramabhipretam /",
  "GSP29nvtp1_1u:1688": "tena pacatītyādau sarvatrātiraścīnapākādivyāpāravato devadattādereva kartṛtvaṃ siddhaṃ bhavati /",
  "GSP29nvtp1_1u:1689": "pācayatītyādau tu prayojyavyāpārapratītāvapi tasyānyatiraścīnatvāt na tadvataḥ kartṛtvam /",
  "GSP29nvtp1_1u:1690": "kiṃ nāma? prayojakasyaiva, tadvyāpārasyātiraścīnatvāt /",
  "GSP29nvtp1_1u:1691": "evaṃ tarhi,",
  "GSP29nvtp1_1u:1692": "svavyāpāre hi kartṛtvaṃ sarvatraivāsti kārake /",
  "GSP29nvtp1_1u:1693": "iti nyāyena karaṇādivyavahāravilopaprasaṅga ityata āha--prādhānyeneti /",
  "GSP29nvtp1_1u:1694": "svavyāpārāpekṣayā na karaṇādivyavahāraḥ, kiṃ tu pradhānakriyāpekṣayetyabhiprāyaḥ //",
  "GSP29nvtp1_1u:1695": "nanu ca kārakasādhyatvāviśeṣe 'pi (karaṇādivyavahāraḥ)",
  "GSP29nvtp1_1u:1696": "pradhānakriyāpekṣayā ityetadeva kuta ityata āha-- avāntareti /",
  "GSP29nvtp1_1u:1697": "avāntareti /",
  "GSP29nvtp1_1u:1698": "asti hi kāñcit kriyāmuddeśya pravartamānānāṃ kārakāṇāmavāntaravyāpārayogaḥ /",
  "GSP29nvtp1_1u:1699": ", na tvavāntaravyāpārārthameva teṣāṃ pravṛttirityarthaḥ /",
  "GSP29nvtp1_1u:1700": "nanu na sarvo vyāpāraḥ pradhānakriyā vā puruṣamāśrayate,",
  "GSP29nvtp1_1u:1701": "tat kathamāha--puruṣa itītyata āha--puruṣa iti prakṛtāpekṣam /",
  "GSP29nvtp1_1u:1702": "tadetad vaiyākaraṇānāṃ lakṣaṇam /",
  "GSP29nvtp1_1u:1703": "taccānupapannam, śabdaprayogamātrasyāvyavasthāpakatvāt /",
  "GSP29nvtp1_1u:1704": "vyavasthāhetośca lakṣaṇatvāt /",
  "GSP29nvtp1_1u:1705": "abhidhānayogyatālakṣaṇamiti cet--na, tasyā eva vicāryamāṇatvāt /",
  "GSP29nvtp1_1u:1706": "vivakṣāmātramiti cet--na, tasyā api nimittamantareṇāvyavasthiterityāśayavānāha--lakṣaṇāntaramiti /",
  "GSP29nvtp1_1u:1707": "puruṣa iti vartate /",
  "GSP29nvtp1_1u:1708": "tathā ca tatprayoktṛtvamityatra tasya prayokteti",
  "GSP29nvtp1_1u:1709": "vigrahaśaḍkā mā bhūdityāśāyavānāha---tasya cetanasyeti /",
  "GSP29nvtp1_1u:1710": "etena sa cāsau prayoktā ceti vā tasya cetanasya",
  "GSP29nvtp1_1u:1711": "prayoktṛtvaṃ dharma iti vā vigraha ityarthaḥ /",
  "GSP29nvtp1_1u:1712": "atra ca savrakāraṇānīti svetaraparasparavisadṛśānekakārakāmiprāyam /",
  "GSP29nvtp1_1u:1713": "tenādṛṣṭamanadhitiṣṭhato 'pi kulālasva kartṛtvamakṣatameveti //",
  "GSP29nvtp1_1u:1714": "etāvataiva lakṣaṇe parisamāpte itarāprayojyatvamityanena cetanaprayukti prati svātantryamitareṣāṃ vyavacchindatā parasparaprayojanakatvamapi vyavacchinnam /",
  "GSP29nvtp1_1u:1715": "cetanasyāpi tāni vyāpārayata eva kartṛtvamityuktam /",
  "GSP29nvtp1_1u:1716": "tathā ca yathā kāryaṃ kartradhīnaṃ tathā kārakāntarādhīnamityubhayavyāptāt kāryādekatarāpāye 'pyanyatarāpāya iti darśitam /",
  "GSP29nvtp1_1u:1717": "ato lakṣaṇasya nātivyāpakatvam /",
  "GSP29nvtp1_1u:1718": "acetaneṣu tu kartṛvyavahāraḥ kathamityavaśiṣyate tatrāha--acetanasya tviti /",
  "GSP29nvtp1_1u:1719": "svābhāvikaṃ mukhyam /",
  "GSP29nvtp1_1u:1720": "tattvaṃ hi pramāṇavyāpyatvaṃ pramāṇavyāpāraviṣayatvamiti vadataḥ karaṇavyāpāraviṣayaḥ karmeti karmalakṣaṇa saṃmatam /",
  "GSP29nvtp1_1u:1721": "tatra lakṣaṇe 'vāntaravyāpāro grāhyaḥ /",
  "GSP29nvtp1_1u:1722": "prakṛte ca pradhānavyāpāraḥ pramitilakṣaṇa iti vibhāgaḥ /",
  "GSP29nvtp1_1u:1723": "viniyojyateti /",
  "GSP29nvtp1_1u:1724": "anena vārttikasthasya viniyogasya viṣayaniṣṭhatvaṃ darśayatā yogyatāpi viṣayagataiva draṣṭavyetyapi darśitam /",
  "GSP29nvtp1_1u:1725": "tena viniyogāya yogyatā viṣayagataivetyarthaḥ /",
  "GSP29nvtp1_1u:1726": "jñānaparaṃ caitat /",
  "GSP29nvtp1_1u:1727": "tenāyamarthaḥ viniyogo vārthagatastadyogyatājñānaṃ vā caturvargasya paryavasānamiti //",
  "GSP29nvtp1_1u:1728": "pañceti /",
  "GSP29nvtp1_1u:1729": "rūpaṃ saṃjñā saṃskāro vedanā vijñānamiti /",
  "GSP29nvtp1_1u:1730": "tatra rūparasagandhasparśaśabdāḥ rūpaskandhaḥ /",
  "GSP29nvtp1_1u:1731": "savikalpakaṃ vijñānaṃ saṃjñāskandhaḥ /",
  "GSP29nvtp1_1u:1732": "samanantarapratyayaḥ saṃskāraskandhaḥ /",
  "GSP29nvtp1_1u:1733": "sukhaduḥkhe vedanāskandhaḥ /",
  "GSP29nvtp1_1u:1734": "nirvikalpakaṃ jñānaṃ vijñānaskandhaḥ /",
  "GSP29nvtp1_1u:1735": "jīveti /",
  "GSP29nvtp1_1u:1736": "jīvaścetanaḥ /",
  "GSP29nvtp1_1u:1737": "taditaro 'jīvaḥ /",
  "GSP29nvtp1_1u:1738": "āstravantītyāstravāḥ /",
  "GSP29nvtp1_1u:1739": "srotāṃsīndriyāṇi /",
  "GSP29nvtp1_1u:1740": "srotobhiriva tairayaṃ jīvo dharmādharmābhyāmāpūryata ityarthaḥ /",
  "GSP29nvtp1_1u:1741": "saṃvaraṇaṃ saṃvaraḥ, jīvājīvaviṣayo 'bhedābhimānaḥ /",
  "GSP29nvtp1_1u:1742": "tena saṃvṛtohyayaṃ jīvo 'sarvajña iti /",
  "GSP29nvtp1_1u:1743": "nirjaraṇaṃ nirjaraḥ tapaścaraṇam, nigaḍakaṭakābhyāmivāyaṃ baddho 'svatanatro jīva ityarthaḥ /",
  "GSP29nvtp1_1u:1744": "mokṣaḥ sakalāvaraṇavigama ityarthaḥ /",
  "GSP29nvtp1_1u:1745": "sarvatra niyamo 'prāmāṇikaḥ //",
  "GSP29nvtp1_1u:1746": "nanu na vidhāyakapramāṇanivṛttimārgeṇāsattvamityata āha--taditi /",
  "GSP29nvtp1_1u:1747": "pramāṇaviṣayatvena sadasatorekatvamavilakṣaṇavyavahāraviṣayatvamabhimatameva,",
  "GSP29nvtp1_1u:1748": "tato nirdalā śaḍketyata āha--sarvasāmarthyeti /",
  "GSP29nvtp1_1u:1749": "arthakriyāsāmarththaṃ hi sallakṣaṇam /",
  "GSP29nvtp1_1u:1750": "tacced bhavadabhimate abhāve 'pyasti so 'pi sadvyavahāraviśayaḥ prasakta iti",
  "GSP29nvtp1_1u:1751": "ṭīkārthaḥ /",
  "GSP29nvtp1_1u:1752": "na ca vayamityādinā abhāvasya sāmārthyamaḍgīkṛtam,",
  "GSP29nvtp1_1u:1753": "na tu sāmarthyena sadvyavahāraḥ,",
  "GSP29nvtp1_1u:1754": "ananusaṃhitasāmarthyasyāpi sadvyavahāraviṣayatvāt /",
  "GSP29nvtp1_1u:1755": "api tvastināstipratītiviṣayatvena /",
  "GSP29nvtp1_1u:1756": "na hyasti saṃbhavaḥ saditi vyavahniyate, na cāstipratyayaviṣaya iti /",
  "GSP29nvtp1_1u:1757": "asaditi vā vyavahniyate na ca nāstipratyayaviṣayaḥ iti prakāraṇārthaḥ //",
  "GSP29nvtp1_1u:1758": "syādetat /",
  "GSP29nvtp1_1u:1759": "prameyavailakṣaṇyavat pramāṇavailakṣaṇyenāpi sākṣātkārādivat pratītibhedo ghaṭate /",
  "GSP29nvtp1_1u:1760": "tataḥ sadantara eveyaṃ nāstīti pratīti /",
  "GSP29nvtp1_1u:1761": "kadācid bhavedityāśaḍkyāha---saṃpratīti /",
  "GSP29nvtp1_1u:1762": "abādhite prasiddhatare vipratipattirna kāñcit kṣatimāvahatītyarthaḥ /",
  "GSP29nvtp1_1u:1763": "nanu niṣidhyatāṃ bhāvāntaram /",
  "GSP29nvtp1_1u:1764": "tathāpyabhāvidhau kimāyātam? na hi nīlaniṣadhe pītādividhiravaśyamityata āha--nīlapītau hīti /",
  "GSP29nvtp1_1u:1765": "nanu sarvaśaḍkānirākaraṇapaṭīyasi pratyakṣe 'pi pravṛtte kutastarkasyāvakārśaḥ?",
  "GSP29nvtp1_1u:1766": "tataḥ kimatropapattyetyata āha--yadi kaściditi /",
  "GSP29nvtp1_1u:1767": "santyeva hi kecid vādino ye vipakṣadaṇḍamapaśyantaḥ pratyakṣaparikalitamapahnutya śaḍakāmutthāpayanti,",
  "GSP29nvtp1_1u:1768": "tān sāṃkhyādīn prati ayaṃ prakāra ityarthaḥ /",
  "GSP29nvtp1_1u:1769": "pūrvavad vyākhyeyam /",
  "GSP29nvtp1_1u:1770": "tulyopalambhayogyatātarkāntarbhāvenetyarthaḥ /",
  "GSP29nvtp1_1u:1771": "nanvabhāve tatpratyakṣatāyāṃ ca bahuvipratipattibījamastītyāha--sarva caitaditi //",
  "GSP29nvtp1_1u:1772": "nanu yadyasadbhedāḥ prakṛtānupayoginaḥ, tadā anupayogādeva nocyanta ityucyatām /",
  "GSP29nvtp1_1u:1773": "athopayoginastadā avaśyaṃ vaktavyā eva /",
  "GSP29nvtp1_1u:1774": "pāratantryeṇa pratibhāsanāt nocyanta iti kkopayujyata ityata āha--niṣedhyeti /",
  "GSP29nvtp1_1u:1775": "pratipādanāya hi te vaktavyāḥ /",
  "GSP29nvtp1_1u:1776": "tacca pratiyogyadhikaraṇapratipādanādevārthato bhūtamiti kiṃ tadarthaprayāsenetyarthaḥ /",
  "GSP29nvtp1_1u:1777": "tadidamuktaṃ gamyanta iti nāktā ityartha iti /",
  "GSP29nvtp1_1u:1778": "nanu yadyupāyapratipādanenaiva pratipāditā iti noktāḥ,",
  "GSP29nvtp1_1u:1779": "tarhi prameyādayo 'pi pramāṇapratipādanenaiva pratipāditā iti kiṃ tatkathanenāpi?",
  "GSP29nvtp1_1u:1780": "atha pratītā api prayojanaviśeṣādabhyarhitatayā pratipādyante,",
  "GSP29nvtp1_1u:1781": "hanatāsadbhedā api upayuktāstathā kiṃ netyata āha--atha veti //",
  "GSP29nvtp1_1u:1782": "nanu bhāvaprapañcavadabhāvaprapañce 'pyuddiṣṭo veditavya iti pratijñāter'the caturvargānantarbhāvāditi heturbhāgāsiddho viruddhaścetyata āha-niḥśreyaseti /",
  "GSP29nvtp1_1u:1783": "tena niḥśreyasānapayogyabhāvaprapañcadhikaraṇatayā caturvargānantarbhāvo hetuḥ /",
  "GSP29nvtp1_1u:1784": "tadadhikāraṇatayā tathābhūta eva bhāvaprapañco dṛṣṭānto nocyata iti sādhyam /",
  "GSP29nvtp1_1u:1785": "niḥśreyasopayogī tūddiṣṭo veditavyaḥ,",
  "GSP29nvtp1_1u:1786": "catuvargāntarbhāvāt /",
  "GSP29nvtp1_1u:1787": "upayuktabhāvaprapañcavaditi vārttikārtha ityarthaḥ /",
  "GSP29nvtp1_1u:1788": "ata evoddiṣṭo veditavya iti anupalabdhibādhitaṃ manyamāna uttaragranthamavatārayati--atheti /",
  "GSP29nvtp1_1u:1789": "kāraṇānupalabdhyā sarva evānupalabdhiprabhedā upalakṣitāḥ /",
  "GSP29nvtp1_1u:1790": "apavarga eva mardhābhiṣiktaḥ pradhānatayā rājakalpaḥ /",
  "GSP29nvtp1_1u:1791": "etadapyupalakṣaṇam /",
  "GSP29nvtp1_1u:1792": "artho 'pi śatruputrādyabhāvādiḥ, pravṛttirapyahiṃsādiḥ, pretyabhāvo 'pi pūrvaśarīraparityāgādiḥ,",
  "GSP29nvtp1_1u:1793": "phalamapyutpannarogapradhvaṃsādyasadbheda iti mantavyam /",
  "GSP29nvtp1_1u:1794": "saṃśayasya jñānarūpatvādasadrūpatā na saṃbhavatīti tamullaḍghyātidiśati--evaṃ prayojaneti /",
  "GSP29nvtp1_1u:1795": "tathā hi sandhyāvandanaprāyaścittādāvahitanivṛttireva prayojanam /",
  "GSP29nvtp1_1u:1796": "dṛṣṭānto 'pi kaścidabhāvarūpo yathā suṣuptyavasthānamapavarge dṛṣṭāntayiṣyati /",
  "GSP29nvtp1_1u:1797": "siddhānto 'pi nairātmyādiḥ pareṣām /",
  "GSP29nvtp1_1u:1798": "asmākaṃ ca yathā bhābhāvastamaḥ [vai. sū. 5.2.19] ityevamādiḥ /",
  "GSP29nvtp1_1u:1799": "sarveṣāmapavargo duḥkhābhāva iti /",
  "GSP29nvtp1_1u:1800": "avayavatarkanirṇayavādajalpaviṇḍāstu sadbhedā eva /",
  "GSP29nvtp1_1u:1801": "hetvābhāsā dvividhāḥ /",
  "GSP29nvtp1_1u:1802": "yathā, anityaḥ śabdaḥ sattārahitatvāta, cākṣuṣatvādityevamādiḥ /",
  "GSP29nvtp1_1u:1803": "chalaṃ jātayaśca sadbhedā eva /",
  "GSP29nvtp1_1u:1804": "nigrahasthāneṣu vipratipattividhāḥ sadbhedāḥ /",
  "GSP29nvtp1_1u:1805": "apratipattividhā asadbhedāḥ /",
  "GSP29nvtp1_1u:1806": "tadidamuktam--evaṃ tatra tatrohanīyamiti /",
  "GSP29nvtp1_1u:1807": "nanu bhāṣye asadbhedakathanavārtāpi nāstītyata āha--atreti /",
  "GSP29nvtp1_1u:1808": "parasparaviruddhayorabhidhānānabhidhānayoḥ paramārthikatvaṃ na saṃbhavati /",
  "GSP29nvtp1_1u:1809": "tat kataradatra pāramārthikamityata āha--dvitīye tu kalpe pāramārthikaṃ iti /",
  "GSP29nvtp1_1u:1810": "sūtrasya saprapañca tātparyam--pramāṇata ityādiprapañcaḥ,",
  "GSP29nvtp1_1u:1811": "sacca khalu ṣāḍaśadhā vyūḍhamupadekṣyata iti tātparyam /",
  "GSP29nvtp1_1u:1812": "tasya tātparyamiti /",
  "GSP29nvtp1_1u:1813": "tāsāṃ khalvāsāmityavatārabhāṣyasya, na tu sūtra pāṭhasya /",
  "GSP29nvtp1_1u:1814": "avayavārthaṃ vyācikhyāsunetyanenaiva tātparyasya sphoritatvāt //",
  "GSP29nvtp1_1u:1815": "// avatāraṇābhāṣyādivyākhyānam //",
  "GSP29nvtp1_1u:1816": "dvandvasvarūpamāha tattātparyābhidhānāyeti śeṣaḥ /",
  "GSP29nvtp1_1u:1817": "dvigvavyayībhāvau prayogamātranirākṛtatvāt nopanyastau /",
  "GSP29nvtp1_1u:1818": "saṃbhāvitaprayogān bahuvrīhikarmadhārayatatpuruṣān nirākaroti--bahuvrīhīti asaṃbhavādarthāsaṃbhavāt /",
  "GSP29nvtp1_1u:1819": "ṣaṣṭhīsamāsa iti saṃbhāvitatatpuruṣopalakṣaṇaparam /",
  "GSP29nvtp1_1u:1820": "iti hi ityādi hītyarthaḥ /",
  "GSP29nvtp1_1u:1821": "tenārthanirdeśaṃ samupādāya saṃśaye 'pi bahuvacanaṃ draṣṭavyam /",
  "GSP29nvtp1_1u:1822": "tatrāpi sādharmyavaidharmyavipratipattijanyānāṃ saṃśayānāṃ parasparanirapekṣāṇāmeva nyāyapravartakatvamiti tātparyam /",
  "GSP29nvtp1_1u:1823": "dṛṣṭānte 'pi viśeṣalakṣaṇakaraṇāvasare dvivacanameva /",
  "GSP29nvtp1_1u:1824": "tasyāpi parasparanirapekṣodāharaṇasaṃpratipattiḥ prayojanam /",
  "GSP29nvtp1_1u:1825": "evaṃ",
  "GSP29nvtp1_1u:1826": "siddhāntānāmapi svaprayojane parasparānapekṣatvemeva /",
  "GSP29nvtp1_1u:1827": "tacca bahuvacanasamānārthena saṃkhyāvacanena pratipāditam /",
  "GSP29nvtp1_1u:1828": "avayavānāṃ tu yadyapyekasmin vākyārthe pratipādayitavye mithaḥ sāpekṣatvam,",
  "GSP29nvtp1_1u:1829": "tathāpi parasparāsaṃpratyayitamarthamabhidadhatāmeveti bahuvacanaprayojanam /",
  "GSP29nvtp1_1u:1830": "hetvābhāseṣvapi bahuvacanasya svavyāpāre parasparanirapekṣatvapratipādanameva tātparyam /",
  "GSP29nvtp1_1u:1831": "tathā chalajātinigrahasthāneṣvapi /",
  "GSP29nvtp1_1u:1832": "yatra tu nirdeśo nāsti tatra lakṣaṇe yathāvacanaṃ vigrahaḥ,",
  "GSP29nvtp1_1u:1833": "sāmānyamātrasyaiva prayojakatvāditi bhāvaḥ //",
  "GSP29nvtp1_1u:1834": "kārakasyārtharūpatvānna tasyābhidheyamastītyata āha--kārakārthaḥ pradhānakriyeti /",
  "GSP29nvtp1_1u:1835": "arthaśabdaḥ pradhānakriyāvacano na kvacid dṛṣṭa itya āha--yaduddeśeneti /",
  "GSP29nvtp1_1u:1836": "kārakāṇāmavivakṣetyetāvataiva susthe pradhānakriyāyā avivakṣā kimarthamityata āha--kārakagrahaṇeti //",
  "GSP29nvtp1_1u:1837": "nanu kārakāṇāmavivakṣā śeṣalakṣaṇa tadā syād yadi tatra kārakatvaṃ saṃbhavet,",
  "GSP29nvtp1_1u:1838": "tadeva tu nāstītyata āha--yadyapīti /",
  "GSP29nvtp1_1u:1839": "atra codayati śaiṣikyāṃ ṣaṣṭhyām /",
  "GSP29nvtp1_1u:1840": "ṣaṣṭhī cānarthikā niṣprayojanā /",
  "GSP29nvtp1_1u:1841": "avyatireke tadanupapatteḥ ṣaṣṭyarthasya saṃbandhasyānupapatteḥ /",
  "GSP29nvtp1_1u:1842": "ekadeśitve bījam--aniyamavādīti /",
  "GSP29nvtp1_1u:1843": "tasyāsvatantratvāt pramāṇādayo gamyanta iti kiṃ kena saṃgatamata āha--bhāvasyeti /",
  "GSP29nvtp1_1u:1844": "na pramāṇādimātramucyate tattvaśabdena atha ca nārthāntaraṃ tattvamiti parasparavyāhatamityata ekadeśinaṃ kiñciduddīpayati--abhede 'pītīti /",
  "GSP29nvtp1_1u:1845": "anāropitarūpeṇa svarūpataḥ pratīyantāṃ pramāṇādaya ityetadarthamanatiriktārthamapi tattvagrahaṇaṃ kṛtamityarthaḥ /",
  "GSP29nvtp1_1u:1846": "dṛṣṭāntamasiddhaṃ mattvā sopapatti vyācaṣṭe--dvitvaikatvayoriti /",
  "GSP29nvtp1_1u:1847": "vyavahāragativastugatyoḥ samānayogakṣematvaṃ manyamāno hyabhāvamapahnotuṃ na śaknotyeva,",
  "GSP29nvtp1_1u:1848": "abhāvavyavahāragateḥ sarvavādisiddhatvāt /",
  "GSP29nvtp1_1u:1849": "yastu vastunirapekṣo 'pi vyavahāro 'stīti manyate,",
  "GSP29nvtp1_1u:1850": "tanmatamavaśiṣṭa ityāśayavānāha--kṣaṇabhaṅgabhaḍgeti /",
  "GSP29nvtp1_1u:1851": "nivedayiṣyate vāttikakṛteti śeṣaḥ //",
  "GSP29nvtp1_1u:1852": "yathārthajñānotpatti prati svarūpalakṣaṇā śaktirāropahitattvameva sahakārilakṣaṇadoṣavirahīndriyādiḥ //",
  "GSP29nvtp1_1u:1853": "nanu dṛṣṭāniḥśreyasadūṣaṇe kiṃ tātparyam? na hi tadasmānna siddhyatītyata āha--etaduktaṃ bhavatīti /",
  "GSP29nvtp1_1u:1854": "adṛṣṭameva niḥśreyasamabhiprataṃ śāstraphalatveneti śeṣaḥ /",
  "GSP29nvtp1_1u:1855": "anyathā ātmādiprameyaviśeṣapratipādanaṃ na kuryāt,",
  "GSP29nvtp1_1u:1856": "tattattvajñānamantareṇāpi dṛṣṭaniḥ- śreyasasiddheriti bhāvaḥ /",
  "GSP29nvtp1_1u:1857": "aprāmāṇikaṃ darśanābhāvāditi darśanaphalaikonneyaṃ pramāṇa kathaṃ",
  "GSP29nvtp1_1u:1858": "tadabhāve 'pyastīti bhāvaḥ /",
  "GSP29nvtp1_1u:1859": "āgamānumānayoḥ sahakāritā pakṣādya1panākatvena /",
  "GSP29nvtp1_1u:1860": "tatrātmalakṣaṇadharmisiddhāvāgamaḥ,",
  "GSP29nvtp1_1u:1861": "ayamātmā [bṛha 4.4.3],",
  "GSP29nvtp1_1u:1862": "apahatapāpmā [chāndogya 1.2.9],",
  "GSP29nvtp1_1u:1863": "ajaro 'maraḥ [bṛha 4.4.25],",
  "GSP29nvtp1_1u:1864": "sa eṣa neti netyādi [bṛha 3.9.26] /",
  "GSP29nvtp1_1u:1865": "anumānaṃ cecchādi [sūtra-1.1.10] samuttham /",
  "GSP29nvtp1_1u:1866": "janmābhāvarūpaliṅgasiddhau tu,",
  "GSP29nvtp1_1u:1867": "aśarīraṃ vāva santam",
  "GSP29nvtp1_1u:1868": "[chāndogya 8.12.1] ityādyāgamaḥ /",
  "GSP29nvtp1_1u:1869": "anumānaṃ tu pravṛttyabhāvaḥ /",
  "GSP29nvtp1_1u:1870": "pravṛttyabhāve 'pi,",
  "GSP29nvtp1_1u:1871": "yastvātmatireva syādātmatṛptaśca mānavaḥ /",
  "GSP29nvtp1_1u:1872": "ātmanyeva ca santuṣṭastasya kāryaṃ na vidyate //",
  "GSP29nvtp1_1u:1873": "[gītā 3.1.7] ityevamādi /",
  "GSP29nvtp1_1u:1874": "anumānaṃ tu doṣābhāvaḥ /",
  "GSP29nvtp1_1u:1875": "doṣābhāve 'pi,",
  "GSP29nvtp1_1u:1876": "raso 'pyasya paraṃ dṛṣṭvā nivartate /",
  "GSP29nvtp1_1u:1877": "[gītā 2.49] ityevamādi /",
  "GSP29nvtp1_1u:1878": "anumānaṃ tu mithyājñānābhāvaḥ /",
  "GSP29nvtp1_1u:1879": "atrāpi",
  "GSP29nvtp1_1u:1880": "bhidyate hṛdayagranthiśchidyante sarvasaṃśayāḥ /",
  "GSP29nvtp1_1u:1881": "[muṇḍaka 2.2.8] ityādi /",
  "GSP29nvtp1_1u:1882": "anumānaṃ tu tattvajñānasadbhāvaḥ /",
  "GSP29nvtp1_1u:1883": "ātmatattvajñāne 'pi",
  "GSP29nvtp1_1u:1884": "ātmā vā are dṛṣṭavyaḥ /",
  "GSP29nvtp1_1u:1885": "[bṛha 4.5.8] ityevamādi /",
  "GSP29nvtp1_1u:1886": "anumānaṃ tūpāyābhyāsaprakarṣa ityevamādi /",
  "GSP29nvtp1_1u:1887": "upalakṣaṇaṃ tvāgamānumānagrahaṇam /",
  "GSP29nvtp1_1u:1888": "pratyakṣamapi draṣṭavyam,",
  "GSP29nvtp1_1u:1889": "evaṃ śarīrādiṣvapyūhyam,",
  "GSP29nvtp1_1u:1890": "anumānamevātrārthe pramāṇamiti vipratipannaṃ pratipipādayiṣatāmiti śeṣaḥ upaniṣadāpi",
  "GSP29nvtp1_1u:1891": "tameva viditvātimṛtyumeti /",
  "GSP29nvtp1_1u:1892": "[śvetā 3.8] ityādīnāṃ prāmāṇyāt /",
  "GSP29nvtp1_1u:1893": "santānānumānasya ca pṛthagupadeśācca prameyasya pramāṇādibhyaḥ prathamasūtre etadvivaraṇādvacavacchetturagranthamevāvatārayati--yadi ceti /",
  "GSP29nvtp1_1u:1894": "vihitatvādādyena sūtreṇeti /",
  "GSP29nvtp1_1u:1895": "śrutyarthābhyāmiti śeṣaḥ /",
  "GSP29nvtp1_1u:1896": "tadiyatā",
  "GSP29nvtp1_1u:1897": "prabandhena vārttikakṛtā kiṃ kṛtamityata āha--tadaneneti //",
  "GSP29nvtp1_1u:1898": "uttaravārttikaviṣayībhūtabhāṣyaṃ tāvad vyācaṣṭa--atha kimiti /",
  "GSP29nvtp1_1u:1899": "nanu dvitīyasūtrārtho nātroditaḥ, tat kathaṃ tatrānūdyata ityata āha-- niḥśreyaseti /",
  "GSP29nvtp1_1u:1900": "atra ca hetvādyanuvādatrārttikaṃ nāstyevetyanāśaṅkanīyam, ṭīkākṛtā siddhavadutthāpitatvāt /",
  "GSP29nvtp1_1u:1901": "kvacillipyabhāvasya lekhakadoṣeṇāpyupapatteḥ /",
  "GSP29nvtp1_1u:1902": "anyathā bhāṣyatātparyārthānuvādakatvāt /",
  "GSP29nvtp1_1u:1903": "vyācaṣṭa iti tu yad vyākhyātam,",
  "GSP29nvtp1_1u:1904": "tadabhiprāyaṃ tena taccaitaduttarasūtreṇānūdyate ityasyānuvādānantaramavyākhyāne 'pi na doṣaḥ /",
  "GSP29nvtp1_1u:1905": "evaṃ cārthaṃ dvitīyasūtra ityādinā pūrvameva vyākhyātatvāt tu nehedaṃ vyākhyātamityarthaḥ //",
  "GSP29nvtp1_1u:1906": "nanu dveṣaḥ kiheya eva na vā pravṛttiheturityata āha--upalakṣaṇamiti /",
  "GSP29nvtp1_1u:1907": "nanu hānapadamātyantikapadasamabhivyāhārādapavarge vartate,",
  "GSP29nvtp1_1u:1908": "tat kathaṃ tattvajñānamityucyata ityata āha--hīyate hīti /",
  "GSP29nvtp1_1u:1909": "karaṇavyutpattimāśrityānena tattvajñānaṃ vivakṣitam /",
  "GSP29nvtp1_1u:1910": "bhāvavyutpattyā tvātyantikapadasamabhivyāhārādapavarga ityarthaḥ /",
  "GSP29nvtp1_1u:1911": "tattvajñānapadasya vyutpattisaṃdehamapanayannevāha-- tasya pramāṇasyeti /",
  "GSP29nvtp1_1u:1912": "etenādivākyavirodhaḥ parihṛtaḥ /",
  "GSP29nvtp1_1u:1913": "arthapadānīti bhāṣyagatasyārthapadasya tvanyathārtho bhaviṣyatīti yaduktaṃ tadāha--puruṣārthasthānānīti /",
  "GSP29nvtp1_1u:1914": "tātparyamityarthaḥ /",
  "GSP29nvtp1_1u:1915": "vārttikasyeti śeṣaḥ //",
  "GSP29nvtp1_1u:1916": "prasthānaṃ prakāra itthambhāvaḥ tathā cetthambhūtatvādānvīkṣikyā iti yadyapyabhimatameva,",
  "GSP29nvtp1_1u:1917": "tathāpi nirūpapattika itthambhāvaḥ syādityata āha--prasthānaṃ vyāpāraḥ /",
  "GSP29nvtp1_1u:1918": "tadanena bhāṣyagatasya prasthānapadasya prakṛtyartho 'bhihitaḥ,",
  "GSP29nvtp1_1u:1919": "pratyayārthastu saṃśayādibhiḥ padārthaiḥ pṛthak prasthāpyate iti vadatā bhāṣyakāreṇaiva darśitaḥ /",
  "GSP29nvtp1_1u:1920": "tadetaduktaṃ bhavati, nyāvyutpādane vyāpāravattayā hi iyamānvīkṣikī vidyāntarād bhidyate /",
  "GSP29nvtp1_1u:1921": "sa ca saṃśayādyaḍgopāṅgavyutpādanenaiva vyutpādito bhavati /",
  "GSP29nvtp1_1u:1922": "tato 'syāḥ saṃśayādayo 'pi viṣayabhūtāḥ tānantareṇa nirviṣayatayā vidyaiva na syāt /",
  "GSP29nvtp1_1u:1923": "viṣayāntaravattayā vidyāntarameva vā syāditi /",
  "GSP29nvtp1_1u:1924": "atreva śaṅkate--na ca vācyamiti /",
  "GSP29nvtp1_1u:1925": "na hyanyā vidyāḥ svaṃ svamarthaṃ pratipādayantyo 'pi kathametadityaśraddhāmalamapanetumīśate vinaināmānvīkṣikīmityāśayavān pariharati--etasyā eveti /",
  "GSP29nvtp1_1u:1926": "vārttikāntaraviṣayaṃ bhāṣyaṃ darśayati--sa cācamityādibhāṣyamiti /",
  "GSP29nvtp1_1u:1927": "nirdalaṃ deśyaṃ dīpayati jñānamiti /",
  "GSP29nvtp1_1u:1928": "upalabdho 'nirṇotaśceti vyāghāto 'nupapanna eva upalabdhernirṇayaparyāyatvasyānantarameva nirākṛtatvāt /",
  "GSP29nvtp1_1u:1929": "nāpi pramāṇapravṛttiviṣaya upalabdho bhavannirṇota eva bhavedityata ākṣepturabhiprāyantaraṃ darśayati--pañcarūpa iti /",
  "GSP29nvtp1_1u:1930": "yathā pratyakṣamāgamo vā ajñāte 'pyavatarati, tathā asandigadhe 'pi /",
  "GSP29nvtp1_1u:1931": "anumānaṃ tu yathā nājñāte tathā asaṃdigdhe 'pi tasmādasyānyaiva rītirityarthaḥ /",
  "GSP29nvtp1_1u:1932": "samānaviṣayatvam ekaviṣayatvam /",
  "GSP29nvtp1_1u:1933": "samāmānādhikāraṇyaṃ na samarthayasa iti, na tādātmyamiti bhāvaḥ /",
  "GSP29nvtp1_1u:1934": "parasparasamānenādhikaraṇena saṃbandhamātra sāmānādhikaraṇyam /",
  "GSP29nvtp1_1u:1935": "na tu tādātmyamityabhipretya parihāraṃ vivṛṇoti--sāmānya viśeṣayoriti /",
  "GSP29nvtp1_1u:1936": "saṃdigdhe pravartave ityasya yogyatāparatāṃ darśayati-asaṃdigdha iti /",
  "GSP29nvtp1_1u:1937": "saṃśayānarhaśca prakāradvayena,",
  "GSP29nvtp1_1u:1938": "sarvathā ajñāto viśeṣato vā nirṇātaḥ,",
  "GSP29nvtp1_1u:1939": "tadviparītastu saṃdigdhaḥ saṃśayārhaḥ /",
  "GSP29nvtp1_1u:1940": "tatra nyāyaḥ pravartata iti tātparyam /",
  "GSP29nvtp1_1u:1941": "ata eva vyatirekapradhānāmupalakṣaṇatayaikāṃ vidhāmudāharati--nahīti //",
  "GSP29nvtp1_1u:1942": "nanu kiṃ punaḥ prayojanamiti praśne yena prayuktaḥ pravartata ityuttaraṃ vaiyātyādityata āha--sphuṭataramevaitaditi /",
  "GSP29nvtp1_1u:1943": "nanu vayaṃ",
  "GSP29nvtp1_1u:1944": "nviti svābhimatapradarśanamekadeśimate aparitoṣaṃ sūcayitum,",
  "GSP29nvtp1_1u:1945": "na cāparitoṣabījamupalabhāmaha ityatastadvījaṃ praśnapūrvakameva tāvad darśayati--tatreti /",
  "GSP29nvtp1_1u:1946": "sarveṣāmeva kāmyatvāt dharmādīnāmiti /",
  "GSP29nvtp1_1u:1947": "tathā ca dharmādiviṣayastātsādhanaviṣayo vā kāmastatrāpi pravartaka ityarthaḥ /",
  "GSP29nvtp1_1u:1948": "na ca tadviṣayatvenāpi dharmādīnāmupādānam, srakcandanādīnāmapyupādānaprasaṅgāditi /",
  "GSP29nvtp1_1u:1949": "sarakaḥ pānam /",
  "GSP29nvtp1_1u:1950": "nanu tathāpi naiteṣāṃ prayojanatvakṣatirityata āha--dharmamokṣayoriti /",
  "GSP29nvtp1_1u:1951": "upalakṣaṇa caitat /",
  "GSP29nvtp1_1u:1952": "kākārthayorapi viraktān pratyaprayojakatvamiti draṣṭavyam /",
  "GSP29nvtp1_1u:1953": "tenaitaduktaṃ bhavati, na hi dharmādiṣu dharmatvādikameva pravṛttiṃ prati prayojakam /",
  "GSP29nvtp1_1u:1954": "kiṃ nāma? iṣyamāṇatvam /",
  "GSP29nvtp1_1u:1955": "anyathā aviśeṣeṇa sarvasya sarvatra pravṛttiprasaṅgāditi /",
  "GSP29nvtp1_1u:1956": "nanu yathāśrute ko doṣo yena viṣayeṇa viṣayiṇaṃ pratyayamupalakṣayatīti vyākhyetyata āha--asatyoriti /",
  "GSP29nvtp1_1u:1957": "satyorveti saptamī /",
  "GSP29nvtp1_1u:1958": "uttaravārttikaṃ grahītumetat /",
  "GSP29nvtp1_1u:1959": "yathāśrutaṃ dūṣayati--tathāpīti /",
  "GSP29nvtp1_1u:1960": "iha phalajñānamanyatra pravartavat tatsādhana eva pravartayatīti ato nātiprasaṅga ityevaṃ yadyapi śaṅkitumucitam, tathāpi",
  "GSP29nvtp1_1u:1961": "tatsadhanatvenājñāne pravṛttireva nāsti ityatastajjñānamantarbhāvya āśaṅkate--tatsādhanatvajñānāditi /",
  "GSP29nvtp1_1u:1962": "sāmānādhikaraṇyena ekaviṣayatayā, saṃpratipatteravirodhataḥ kāryakāraṇabhāvasiddherityarthaḥ /",
  "GSP29nvtp1_1u:1963": "evaṃ tarhi",
  "GSP29nvtp1_1u:1964": "sukhaduḥkhāptihānibhyāmiti vārttikamasaṅgatameva kimityata āha--etaduktaṃ bhavatīti /",
  "GSP29nvtp1_1u:1965": "vivakṣitu prasthalīkarotiteneti /",
  "GSP29nvtp1_1u:1966": "pravṛttiviṣayatayeṣyamāṇatvamupādeyatā,",
  "GSP29nvtp1_1u:1967": "svarūpeṇeṣyamāṇatvamuddeśyatā,",
  "GSP29nvtp1_1u:1968": "ubhayorapi jñānaṃ prayojayatīti ubhayamapi prayojanam /",
  "GSP29nvtp1_1u:1969": "iyāṃstu viśeṣo yadupādeyajñānaṃ sākṣāt pravartaṃyati /",
  "GSP29nvtp1_1u:1970": "etadeva ca tasya sākṣātpravartakatvaṃ yat sākṣāt prayatnajananasamarthāmicchāṃ prasūte /",
  "GSP29nvtp1_1u:1971": "saivādyā pravṛttirityucyate /",
  "GSP29nvtp1_1u:1972": "uddeśyajñānaṃ tu tadviṣayāmicchāṃ janayat tathābhūtatatsādhanajñānajananadvāreṇa ityarthaḥ //",
  "GSP29nvtp1_1u:1973": "nyāyaparīkṣāśabdayorekārthatvamapaśyata ākṣepa ityāha--nyāyeti /",
  "GSP29nvtp1_1u:1974": "nanu parīkṣāśabdasya vicāraṇārthatve prayojanāpekṣitvaṃ kadācid yujyate,",
  "GSP29nvtp1_1u:1975": "sa cet nyāyārthastasya ca vyutpattibalena pramāṇamātramarthaḥ,",
  "GSP29nvtp1_1u:1976": "tasya ca na prayojanāpakṣeti sarvaṃ samākulamityākṣepāvatāraṭīkārthāḥ /",
  "GSP29nvtp1_1u:1977": "nanvetāvatāpi codyaṃ tadavasthamevetyata samādhānaṃ vibhajate--pratyakṣādīti /",
  "GSP29nvtp1_1u:1978": "nanu avayavairarthasya parīkṣaṇamadhigatiryadi nyāyaḥ, tarhi kiṃ tasya phalamityata āha--arthasya",
  "GSP29nvtp1_1u:1979": "liṅgasyeti /",
  "GSP29nvtp1_1u:1980": "atha yadi parīkṣāparanāmā nyāyo nānumeyaviṣayaḥ,",
  "GSP29nvtp1_1u:1981": "kutastadadhigamo bhaviṣyatītyata āha--parīkṣitaṃ tviti /",
  "GSP29nvtp1_1u:1982": "atha yathā pramāṇamūlairavayavairliḍgāṃ pratipādyate tathānumeyameva kiṃ netyata āha--na tviti /",
  "GSP29nvtp1_1u:1983": "nanu saṃdigdhatvāviśeṣe 'pi kuta etadityata āha--tasyeti /",
  "GSP29nvtp1_1u:1984": "parīkṣānāspadatvālliṅgapratipādanamantareṇa tadapekṣiṇa pratyāhatya pratipādayitumaśakyatvādityarthaḥ /",
  "GSP29nvtp1_1u:1985": "na tarhi pramāṇairiti /",
  "GSP29nvtp1_1u:1986": "tathā cārthasya liṅgasya parīkṣādhigatirna pramāṇphalaṃ syāt /",
  "GSP29nvtp1_1u:1987": "atha pramāṇaireva, niṣphalāstarhi avayavā ityāśayaḥ /",
  "GSP29nvtp1_1u:1988": "na sākṣādityādinā liṅgādhigatāvavayavānāṃ svātantryaṃ nirākurvatā adhigaterapramāṇaphalatvamapāstam,",
  "GSP29nvtp1_1u:1989": "avāntaravyāparatvaṃ cāvedayatā avayavānāmānarthakyamapāstamiti /",
  "GSP29nvtp1_1u:1990": "pramāṇatvāviśeṣai'pi tasyaiva vipratipannapuruṣapratipādakatvaṃ nānyasyetyatrāpi hetuṃ paraḥ prakṣyatītyatastathaivāha--samasteti /",
  "GSP29nvtp1_1u:1991": "tadayaṃ vārtikārthaḥ so 'yamitthaṃbhūtasamastapramāṇopakaraṇātmā yatastasmāda vipratipannapuruṣapratipādakaḥ tataśrva parama iti",
  "GSP29nvtp1_1u:1992": "vyavahriyata ityarthaḥ /",
  "GSP29nvtp1_1u:1993": "nanu nāviruddhatvamevāśritatvamāśritasyāpi aviruddhatvād viruddhasyāpyāśritatvāt,",
  "GSP29nvtp1_1u:1994": "ata eva nāvinābhāvo 'pyanayoḥ,",
  "GSP29nvtp1_1u:1995": "tatkathamāha--āśritatvamityavirodhīti?",
  "GSP29nvtp1_1u:1996": "na caiva tatprakṛtamityata āha--pajcāvayave iti /",
  "GSP29nvtp1_1u:1997": "nyāyamūlaphalayorekaviṣayatvaṃ vastutaḥ, taccāvirodhe sati nirvahati nānyatheti /",
  "GSP29nvtp1_1u:1998": "tadetadbhāṣyakāreṇārthataḥ kathintaṃ vārttikakāreṇākṣaraireva vivṛtamityarthaḥ /",
  "GSP29nvtp1_1u:1999": "yadyapi agniśabdastejoviśeṣavacanaḥ sūryālokādāvagnivyavahārādarśanāt,",
  "GSP29nvtp1_1u:2000": "tathāpi tejāmātre 'pi kvacit prayujyaje /",
  "GSP29nvtp1_1u:2001": "tadabhiprāyeṇa paramāṇunā bhāgāsiddhatāpi mā bhūdityāśayavānāha“--agniravayavīti //",
  "GSP29nvtp1_1u:2002": "nanu viruddhārthaṃpariccheda eva pramāṇavirodhaḥ,",
  "GSP29nvtp1_1u:2003": "sa cātra pratyakṣeṇa sphuṭatara eveti kimartha praśnaḥ kaḥ punarityata āha--idamatreti /",
  "GSP29nvtp1_1u:2004": "tata eva rūpatrayāsaṃpattereva /",
  "GSP29nvtp1_1u:2005": "tadanumānamābhāsamiti vyavahartavyamiti śeṣaḥ /",
  "GSP29nvtp1_1u:2006": "na ca rūpatrayasaṃpannamevedam, sādhyasiddhiprasaṅgāditi /",
  "GSP29nvtp1_1u:2007": "atra śaṅgate--atheti /",
  "GSP29nvtp1_1u:2008": "nanu yadi rūpatrayasaṃpattireva avinābhāvaḥ tadā kathaṃ bādhayā saha saṃbhavaḥ?",
  "GSP29nvtp1_1u:2009": "ihaiva saṃbhavādityata āha--bādhāyāmiti /",
  "GSP29nvtp1_1u:2010": "pakṣadharmatvaṃ svīkṛtyānaikāntikatvavyupādanam /",
  "GSP29nvtp1_1u:2011": "ato na ca sapakṣetyādiśaḍkā na niravakāśā bhavati /",
  "GSP29nvtp1_1u:2012": "yatredaṃ tatredamityākāreṇa pakṣasyāpi sādhanavataḥ sādharmyavattāpratītiḥ sarvopasaṃhāraḥ /",
  "GSP29nvtp1_1u:2013": "ayaṃ ca yatra nedaṃ sādhyamasti tatrāpyetat sādhanamabhimatamastītyetāvanmātreṇaiva bhajyate /",
  "GSP29nvtp1_1u:2014": "eṣa ca vyabhicāraprakāraḥ pakṣe 'pi na nivārayituṃ śakya ityarthaḥ /",
  "GSP29nvtp1_1u:2015": "na bādhasya svātantryeṇa dūṣaṇatvaṃ vyabhicārāt pakṣadharmatāvirahiṇi tadabhāvāt /",
  "GSP29nvtp1_1u:2016": "yatra ca bādhasaṃbhavastatra tayorevānyatrāvagatasvātantryayorvidyamānatvādanumānamābhāsatāṃ gatam,",
  "GSP29nvtp1_1u:2017": "vyabhicārādyutthāpanena tu viroghaḥ caritārtha iti",
  "GSP29nvtp1_1u:2018": "pūrvapakṣārthaṃḥ //",
  "GSP29nvtp1_1u:2019": "anumānāviṣaye prayoga iti yathāśrute vārttike parābhimatamapakṣadharmatvameva sphuṭamapakṣasyaivānumānāviṣayatvāt,",
  "GSP29nvtp1_1u:2020": "ato 'nyathā vyācikhyāsurbhūmimāracayati--vakṣyate hīti /",
  "GSP29nvtp1_1u:2021": "atiprasaṅgādativyāpterityanumānādhikāre vakṣyate hīti yojanā /",
  "GSP29nvtp1_1u:2022": "kimato yadyevamityata āha--sa ceti /",
  "GSP29nvtp1_1u:2023": "ārdrendhanamekopādhirekavyabhicārāt,",
  "GSP29nvtp1_1u:2024": "adhyayanamubhayopādhirūbhayavyabhicārāt /",
  "GSP29nvtp1_1u:2025": "so 'yamityādinā nāstītyantena pratyakṣasyākāro darśitaḥ /",
  "GSP29nvtp1_1u:2026": "yadyabhaviṣyaditi tarkasya /",
  "GSP29nvtp1_1u:2027": "nāstyevati phalabhūtasya niśrvayasya //",
  "GSP29nvtp1_1u:2028": "nanu kṛtakasya tejaso baddhau viparivartānatve yo yaḥ kṛtakaḥ sarvo 'nuṣṇa iti sarvopasaṃhāro na saṃbhavatyeva /",
  "GSP29nvtp1_1u:2029": "aparisphurati ca tasmin na tarām /",
  "GSP29nvtp1_1u:2030": "na hi yadyatra na sphurati tadapi tasya viṣaya ityata āha--sāmānyena yo yaḥ kṛtaka iti /",
  "GSP29nvtp1_1u:2031": "anenākāreṇa so 'pi buddhau viparivartata eva,",
  "GSP29nvtp1_1u:2032": "na tu viśeṣākāreṇa vyāptigrahaṇaviṣayatāmagniragādityata āha--na tu nirvimajya viśeṣato jñātvā tejo 'vayavini eva saṃbandho 'vadhārita ityarthaḥ /",
  "GSP29nvtp1_1u:2033": "atha sāmānyākāreṇāpi tejo 'vayavinaḥ kimityavakāśo deyo yāvatā pṛthivyādāveva vyāptiravadhāryatāmityata āha--na hīti /",
  "GSP29nvtp1_1u:2034": "na hi samānyākāreṇa vyāptaugṛhyamāṇāyāṃ pratyakṣabādhāt prāgeva tejo 'vayaviparityāge kācidupapattirasti, anyatrādarśanāt /",
  "GSP29nvtp1_1u:2035": "tathā ca na kevalaṃ sa eva na dṛṣṭaḥ, pṛthivyādayo 'pi kecinna dṛṣṭā eveti te 'pi parityājyāḥ /",
  "GSP29nvtp1_1u:2036": "evaṃ ca gṛhītvā gṛhītvā vyāptirgrahītavyā /",
  "GSP29nvtp1_1u:2037": "adṛṣṭeṣu vyabhicārāśaṅkayā na vetyubhayathāpi sarvānumānocchedaprasaṅga ityarthaḥ /",
  "GSP29nvtp1_1u:2038": "svayameva paraḥ pakṣaṃ gṛhṇātvityabhisandhinā sukumāraprakāramāha--na tāvaditi /",
  "GSP29nvtp1_1u:2039": "na hi vyāptyanapavāde vyabhicārāvakāśaḥ samastīti hṛdayam /",
  "GSP29nvtp1_1u:2040": "tarhi tadapavāde satyeva hetoranaikāntikatvamastvityāśayavānāśaṅkate--pratyakṣeṇeti /",
  "GSP29nvtp1_1u:2041": "iha vyāpterapavādaḥ pakṣatāmaparibhūya, tatparibhave vā? tatrādyaṃ tāvad dūṣayati--neti /",
  "GSP29nvtp1_1u:2042": "pravṛttānumānāpratirodhe vyāpterapavāda iti kutaḥ?",
  "GSP29nvtp1_1u:2043": "tatpratirodhaṃ tu viparītapratyakṣaṃ na cet karoti, ko 'paraḥ kariṣyatītyāśayaḥ /",
  "GSP29nvtp1_1u:2044": "nanu yadi pakṣe 'pi vyabhicāraḥ saṃbhavati, sa nodbhāvya iti kasyāyaṃ daṇḍa ityata āha--anyatheti /",
  "GSP29nvtp1_1u:2045": "na na pakṣadharmatāmaparibhūya pratyakṣeṇa vyabhicāraḥ śakyagrahaḥ,",
  "GSP29nvtp1_1u:2046": "na hyasti saṃbhavaḥ saṃdigdhasādhyadharmā dharmo tadviraheṇa nirṇotaśceti śūnyahṛdayaṃ prati tu pratibandirityarthaḥ /",
  "GSP29nvtp1_1u:2047": "pratyakṣeṇa pakṣadharmatāparibhavād vyabhicāro bhaviṣyatītyāśaṅgate--pratyakṣeṇeti /",
  "GSP29nvtp1_1u:2048": "nirākaroti--tarhīti /",
  "GSP29nvtp1_1u:2049": "yathā hi sādhyaviparītapravṛttireva sādhyanivṛttiḥ,",
  "GSP29nvtp1_1u:2050": "tathā viparītapramāṇapravṛttireva sādhananivṛttiḥ /",
  "GSP29nvtp1_1u:2051": "anyathā viparītapramāṇapravṛttāvapi yadi sādhakaṃ na nivartate tadā tadāyattaṃ sādhyamapi na nivarteta,",
  "GSP29nvtp1_1u:2052": "tadanivṛttau tu na pakṣatvakṣatiriti na vyabhicārāvakāśa",
  "GSP29nvtp1_1u:2053": "ityarthaḥ //",
  "GSP29nvtp1_1u:2054": "siddhamarthaṃ vārttike samarpayati--tadidamuktamiti /",
  "GSP29nvtp1_1u:2055": "nanu yadi nāmānumānanivṛtteḥ pūrvamapakṣadharmatvaṃ vyabhicāro boddhārayituṃ na śakyastathāpi taduttarakālaṃ tāvacchākyata eva,",
  "GSP29nvtp1_1u:2056": "tatastāveva stām,",
  "GSP29nvtp1_1u:2057": "kṛtamapahṛtaviṣayatvenetyata āha--evaṃ ceti /",
  "GSP29nvtp1_1u:2058": "yāvaddhi pratyakṣavirodhenānumānaṃ na dūṣyate, tāvad vyabhicārādyavakāśo nāstyeva /",
  "GSP29nvtp1_1u:2059": "tataḥ sāvakāśāvetau",
  "GSP29nvtp1_1u:2060": "pratyakṣavirodhamupajīvataḥ /",
  "GSP29nvtp1_1u:2061": "tena ced dūṣitamanumānam, kimābhyām? na hi mṛto 'pi māryata iti siddhāntasaṃkṣepaḥ //",
  "GSP29nvtp1_1u:2062": "nanvaśrāvaṇaḥ śabda ityevaṃ bruvāṇaḥ kathaṃ śabdāsattvamabhipreyāt,",
  "GSP29nvtp1_1u:2063": "yāvatendriyāntaragrāhyameva kimiti nāmipraiti?",
  "GSP29nvtp1_1u:2064": "atha tatra virodho 'sti, tat kiṃ svarūpāpalāpe sa nāsti?",
  "GSP29nvtp1_1u:2065": "tasmādabhiprāyaḥ parasya niyantuṃ na śakyata ityata āha--na hīti /",
  "GSP29nvtp1_1u:2066": "indriyāntaravyāpāravyabhicārāt tadagrāhyatvaviniścayapakṣe svarūpāpalāpa evābhipretaḥ /",
  "GSP29nvtp1_1u:2067": "tatraivedamudāharaṇamityarthaḥ /",
  "GSP29nvtp1_1u:2068": "balitapūrvapakṣādalanādalagnakaṃ vārttikaṃ niveśayituṃ pīṭhamāracayati--saviśeṣaṇe hīti /",
  "GSP29nvtp1_1u:2069": "viśiṣṭavidhānapi ityupalakṣaṇaṃ viśiṣṭaniṣedho 'pi draṣṭavaya iti /",
  "GSP29nvtp1_1u:2070": "agatiḥ pramāṇāntarādalābhaḥ /",
  "GSP29nvtp1_1u:2071": "lauhityaviśiṣṭamuṣṇīṣaṃ",
  "GSP29nvtp1_1u:2072": "vidhīyate /",
  "GSP29nvtp1_1u:2073": "jīrṇatāmalavattāviśiṣṭaṃ vāsaḥ pratiṣidhyate /",
  "GSP29nvtp1_1u:2074": "na samasitaśrāvaṇapadaśravaṇaṃ śrutiḥ /",
  "GSP29nvtp1_1u:2075": "viśeṣaṇāviśeṣyabhāvāvasthitapadasamūho vākyam, tayoḥ sāmarthyāt /",
  "GSP29nvtp1_1u:2076": "etaduktaṃ bhavati, samāse na uttarapadārthaniṣedhārthaḥ,",
  "GSP29nvtp1_1u:2077": "tatraivāsya sāmarthyaṃ vācakatvaṃ yataḥ /",
  "GSP29nvtp1_1u:2078": "asamāsapakṣe 'pi samānādhikāraṇayorviśeṣaṇaviśeṣyayormadhye viśeṣaṇenaiva na saṃbadhyate,",
  "GSP29nvtp1_1u:2079": "tatraivāsya sāmarthyamanvayayogyatā yataḥ /",
  "GSP29nvtp1_1u:2080": "tadihobhayathāpi saḍketabalādanvayayogyatābalād vā na naḥ śabdapadena saṃbandha iti //",
  "GSP29nvtp1_1u:2081": "syādetat /",
  "GSP29nvtp1_1u:2082": "śrūyamāṇasya naḥ śrāvaṇapadenaivāstu saṃbandhaḥ, śabdaniṣedhastvarthādāpadyata ityata āha--nāpīti /",
  "GSP29nvtp1_1u:2083": "śrūyamāṇo hyartho yena vinā nopapadyate sa tenākṣipyamāṇor'thād āpadyata ityucyate /",
  "GSP29nvtp1_1u:2084": "na copapādako virodhī nāma /",
  "GSP29nvtp1_1u:2085": "sa hyanupapādaka evetyarthaḥ /",
  "GSP29nvtp1_1u:2086": "virodha meva dyotayati--śrāvaṇatveti /",
  "GSP29nvtp1_1u:2087": "nanu kalpitenāpyadhikaraṇena niṣedhanirūpaṇamupapadyate, tasya",
  "GSP29nvtp1_1u:2088": "tucchatvāt /",
  "GSP29nvtp1_1u:2089": "tathā ca nāsattvādhikaraṇatvayorvirodha ityata āha--na ceti /",
  "GSP29nvtp1_1u:2090": "evaṃ vyavasthite vārttikārtha",
  "GSP29nvtp1_1u:2091": "dyotayati--na ca śrāvaṇatvamiti /",
  "GSP29nvtp1_1u:2092": "śabdaśrotrayoḥ saṃbandha śabdagrahaṇopāyabhūtaḥ //",
  "GSP29nvtp1_1u:2093": "nanu yadi saṃbandhaḥ, kathaṃ vārttikakāro vṛttirityāhetyata āha--vṛttiriti /",
  "GSP29nvtp1_1u:2094": "nanu na sākṣād vede naraśiraḥ",
  "GSP29nvtp1_1u:2095": "kapālāśaucaṃ śrūyate /",
  "GSP29nvtp1_1u:2096": "pratyuta,",
  "GSP29nvtp1_1u:2097": "rudro ha vā mahāvrataṃ cacāra /",
  "GSP29nvtp1_1u:2098": "sa eva naraśīrṣamaṃpasaṃdadhāra iti viparitaiva śrutiḥ /",
  "GSP29nvtp1_1u:2099": "ataḥ kathamāgamavirodha ityata āha--manvādimiriti /",
  "GSP29nvtp1_1u:2100": "yadyapyasminnarthe na sākṣāt śrutiḥ pratīyate, tathāpi tanmūlā smṛtireva sphuṭatarā pramāṇam /",
  "GSP29nvtp1_1u:2101": "rudro havetyādi tvarthavādamātraṃ naramedhādau prāśastyapratipādanārtham,",
  "GSP29nvtp1_1u:2102": "nāsya śucitāyāṃ pramāṇaṃ bhavatītyarthaḥ /",
  "GSP29nvtp1_1u:2103": "nanūpadarśitamāgamaṃ dṛṣṭvāpi kutaḥ pṛcchatītyata āha--nāsmākamiti /",
  "GSP29nvtp1_1u:2104": "atra vastuti śabdetarapramāṇagocare āgamāntarāṇāmapramāṇyādityarthaḥ /",
  "GSP29nvtp1_1u:2105": "kutaḥ punarasya nirghṛṇasya kapālaśaucābhimāna ityata āha--avigītā hīti /",
  "GSP29nvtp1_1u:2106": "na hyāgamādeva dharmādiviniścayo 'pi tvavigītād vyavahārādapi /",
  "GSP29nvtp1_1u:2107": "sa cāsmākamapyasti /",
  "GSP29nvtp1_1u:2108": "na ca vācyaṃ sārvatriko vyavahāraḥ pramāṇam /",
  "GSP29nvtp1_1u:2109": "yathā kanyāpariṇayanavidhau purandhrīṇāmācāraḥ /",
  "GSP29nvtp1_1u:2110": "prādeśikastvayamityāśaḍkyodāharaṇaṃ kṛtam--dākṣiṇātyānāmiveti //",
  "GSP29nvtp1_1u:2111": "upahāse bījamāha--śrutismutīti /",
  "GSP29nvtp1_1u:2112": "āhnenaivukādikriyā āmnāyamūlā avigītavedārthānuṣṭhātṛvyavahāratvādagnihotrādivaditi prayogaḥ /",
  "GSP29nvtp1_1u:2113": "atha śreyohetutaivāsyāḥ kuto nāvasīyata ityata āha--na khalviti /",
  "GSP29nvtp1_1u:2114": "yadyapi śakyata evaitadāpātataḥ, tathāpi nirmūlatvaśaḍkālakaḍkitatvenānuṣṭhānaparyantatāṃ na yāyāt /",
  "GSP29nvtp1_1u:2115": "ato mūlānumānameva sādhīya ityarthaḥ /",
  "GSP29nvtp1_1u:2116": "na vedānumāne mūlaṃ liṅgamityarthaḥ /",
  "GSP29nvtp1_1u:2117": "kimuktaṃ bhavati śucītyanena punaruktatāṃ pariharannāha--api ceti /",
  "GSP29nvtp1_1u:2118": "atha trayīvidveṣāditi /",
  "GSP29nvtp1_1u:2119": "na ca vācyam, yāvati vivādastāvānevārthaḥ pakṣaḥ /",
  "GSP29nvtp1_1u:2120": "gomayādestu śucitvamubhayavādisiddhamatastāvadeva dṛṣṭāntayiṣyata iti /",
  "GSP29nvtp1_1u:2121": "tasyāpi śucitvaṃ nāgamaprāmāṇyamanabhyupagamya śakyamabhyupagantumiti codayati--atheti /",
  "GSP29nvtp1_1u:2122": "vyutthitābhisandheḥ praśna ityarthaḥ /",
  "GSP29nvtp1_1u:2123": "abhisandhimāha--na khalviti /",
  "GSP29nvtp1_1u:2124": "nanvekasminnanumānadvayasamāveśo virodhaścarastyeva tat kathamabhāvādityata āha--ayamabhisandhiriti /",
  "GSP29nvtp1_1u:2125": "na hi pūrvapravṛttena yadeva tadeva bādhyate, aniyamaprasaṅgāt, ata uktam--tabdalabhāvīti /",
  "GSP29nvtp1_1u:2126": "svasiddhyarthaṃ svāśrayasiddhyarthaṃ svasyāpakasiddhyarthaṃ ca tadapekṣamityarthaḥ /",
  "GSP29nvtp1_1u:2127": "svavyāpakasādhakena bādhitamudāharati--evamiti /",
  "GSP29nvtp1_1u:2128": "svasādhakena bādhitaṃ tu yathaikasantatipatitāni jñānāni ekapratipattṛvirahe 'pi pratisandhānayogyāni kāryakāraṇabhāvādityapi draṣṭavyam //",
  "GSP29nvtp1_1u:2129": "na hyatra kāryakāraṇabhāva ekapratipatrabhāve siddhyati /",
  "GSP29nvtp1_1u:2130": "kva tarhi asamāveśo yadabhisandhāyāha--samāveśābhāvādityata āha--tasmāditi /",
  "GSP29nvtp1_1u:2131": "samastarūpopapattiḥ sāmarthyam /",
  "GSP29nvtp1_1u:2132": "samāveśapakṣe 'vaśyamantata ekatarasyānyatararūpahānyā bhavitavyam /",
  "GSP29nvtp1_1u:2133": "anyathā tadekaṃ vastūbhayātmakamanubhayātmakaṃ vā syāt /",
  "GSP29nvtp1_1u:2134": "tasmād",
  "GSP29nvtp1_1u:2135": "vastutastulyabalayorviruddhayoḥ samāveśo nāsti /",
  "GSP29nvtp1_1u:2136": "samāviṣṭayośca na vāstavī tulyabalatetyarthaḥ //",
  "GSP29nvtp1_1u:2137": "tat kimidānīṃ satpratipakṣatā nāstyevetyata āha--na hīti /",
  "GSP29nvtp1_1u:2138": "evametad vastutaḥ satpratipakṣatā nāstyeva,",
  "GSP29nvtp1_1u:2139": "kiṃ tvagṛhyamāṇaviśeṣavasthāyāṃ pramānutpādakatvaṃ parasparapratikṣepeṇa /",
  "GSP29nvtp1_1u:2140": "ataḥ sa eva doṣatvenopanibaddho muninetyarthaḥ /",
  "GSP29nvtp1_1u:2141": "etadeva vārttikamukhena darśayati--kasmāt punariti /",
  "GSP29nvtp1_1u:2142": "anumānayoruktarūpayoranvayavyatirekasaṃpannayorapi samāveśadarśanāt yathāśrutavārttikamasaṃgatamityata āha--iheti /",
  "GSP29nvtp1_1u:2143": "abādhitaviṣayeṇa saha pratyakṣādīnāmapi samāveśo nāsti /",
  "GSP29nvtp1_1u:2144": "tatastebhyo na",
  "GSP29nvtp1_1u:2145": "kaścidanumānasya viśeṣa uktaḥ syāt /",
  "GSP29nvtp1_1u:2146": "atastadrūpaparihāreṇopalakṣaṇam //",
  "GSP29nvtp1_1u:2147": "nanu yathā agṛhyamāṇaviśeṣāvasthāyāmanumānayoḥ satpratipakṣatvaṃ tathā pratyakṣānumānayorapyastu tataḥ kva bādhyabādhakabhāvaḥ?",
  "GSP29nvtp1_1u:2148": "atha viśeṣeṇa gṛhīte pratyakṣamanumānasya bādhakamiṣyate, anumānamapyevamiṣyatām /",
  "GSP29nvtp1_1u:2149": "tathā ca parasparanirapekṣayoranumānayorapi bādhyabādhakabhāvo 'stvityāśayavān codyābhiprāyamāha--pratyakṣamapīti /",
  "GSP29nvtp1_1u:2150": "parihārābhiprayamāha--tulyabalau hīti /",
  "GSP29nvtp1_1u:2151": "pratyakṣaṃ hi nānumānasyānyathāsiddhyananyathāsiddhī pratīkṣate /",
  "GSP29nvtp1_1u:2152": "kiṃ tu svayamananyathāsiddhaṃ sadanumānamāskandatyeva,",
  "GSP29nvtp1_1u:2153": "yathoṣṇatvagrāhiṇānanyathāsiddhena pratyakṣeṇānuṣṇatvānumānamanaupādhikatayā bādhakajñānāt pūrvamananyathāsiddhamapyāskanditam /",
  "GSP29nvtp1_1u:2154": "tadetadanayorhenādhikabalatvam /",
  "GSP29nvtp1_1u:2155": "anumānaṃ tu svayamananyathāsiddhamapi satpratipakṣānumānasyānyathāsiddhiṃ pratīkṣate /",
  "GSP29nvtp1_1u:2156": "na hyananyathāsiddhaṃ tattvena bādhituṃ śakyate aviśeṣāt /",
  "GSP29nvtp1_1u:2157": "tadetadanayostulyabalatvam /",
  "GSP29nvtp1_1u:2158": "na cānanyathāsiddhenāpyanyathāsiddhaṃ bādhyatāmiti yuktam, tasyānyathāsiddhatvenaiva dūṣitatvāt /",
  "GSP29nvtp1_1u:2159": "na ca yatra pratyakṣamanyathāsiddhaṃ tatrānumānenāvaśyamanyathāsiddhena bhavitavyam,",
  "GSP29nvtp1_1u:2160": "ubhayorananyāsiddhau vastu",
  "GSP29nvtp1_1u:2161": "dustaraṃ vyasanamāsādayet, tatastadapi tenaiva paribhūtam, kiṃ tatra pratyakṣabādhayeti vācyam /",
  "GSP29nvtp1_1u:2162": "tadanyathāsiddheḥ pratyakṣabādhotthāpyatvāditi viśeṣaḥ /",
  "GSP29nvtp1_1u:2163": "tasmād yāvat pratyakṣasyānanyathāsiddhatvaṃ nāvadhāryate, tāvatkālameva tatra",
  "GSP29nvtp1_1u:2164": "nirṇayānudayaḥ satpratipakṣarūpatāṃ pratirūpayati /",
  "GSP29nvtp1_1u:2165": "taduttarakālaṃ tu kiṃ varākamanumānamityarthaḥ /",
  "GSP29nvtp1_1u:2166": "tadidamuktam-- pratyakṣamananyathāsiddhamiti /",
  "GSP29nvtp1_1u:2167": "upadarśitaprakārādanyena prakāreṇa vyavasthāpayitumaśakyam ityarthaḥ /",
  "GSP29nvtp1_1u:2168": "anyaprakāravyavasthāpanaṃ ca viṣayasekocamātreṇa na bādhakaṃ vinā bhrāntatvenāpi /",
  "GSP29nvtp1_1u:2169": "tathā satyatiprasaṃgāditi //",
  "GSP29nvtp1_1u:2170": "athopamānetyādi codyaṃ saṃbhāvayati gosadṛśa iti /",
  "GSP29nvtp1_1u:2171": "nanu nopamānaviruddhamiti vipratipattireva saṃpratipattirnāgarikalokasaṃpradāyenetyata āha--na bhavatītyanuṣajyate /",
  "GSP29nvtp1_1u:2172": "yodyavārttikasthamiti śeṣaḥ /",
  "GSP29nvtp1_1u:2173": "anyathāsiddhapratyakṣāgamasamutthāpitamupamānamanumānena yadi vādhyate satpratipakṣyate vā,",
  "GSP29nvtp1_1u:2174": "tadā tathābhūtau pratyakṣāgamāvevābādhitau satpratipakṣitau vā syātām /",
  "GSP29nvtp1_1u:2175": "tathā ca sati sarvaṃ samākulamāpadyeta /",
  "GSP29nvtp1_1u:2176": "tasamād yathā tābhyāmanumānamapanudyate tathā tadutthāpitaphalaśarīreṇopamānenāpīti ṭīko pabṛṃhitasya vārttikasyārthaḥ //",
  "GSP29nvtp1_1u:2177": "prayojanasvarūpeti bhrāntasyākṣepa iti vivaraṇaphalam prayojanavyākhyānāṅgamiti /",
  "GSP29nvtp1_1u:2178": "vādajalpau saprayojanāvityādibhāṣye yadyapi prayojanamaṅgatayā śrūyate tathāpyaḍgi pratyetavyam /",
  "GSP29nvtp1_1u:2179": "tenāyamartho bhāṣyasya,",
  "GSP29nvtp1_1u:2180": "prayojanaṃ tāvad vādajalpau vyāpnoti,",
  "GSP29nvtp1_1u:2181": "vitaṇḍāṃ tu vyāpnoti na veti cintyata iti vivaraṇārthaḥ /",
  "GSP29nvtp1_1u:2182": "nanu vādajalpayoḥ prayojanavattvasiddhau vitaṇḍāyāstaccintyetāpi,",
  "GSP29nvtp1_1u:2183": "tayoreva tu prayojanavattvaṃ kena bhāṣyeṇa pratipāditamityata āha--tatra śabdārthamiti /",
  "GSP29nvtp1_1u:2184": "vakṣyati hi pṛthagupadiṣṭa upalākṣaṇārtham, upalakṣitena vyavahārastattvajñānārthaṃ bhaviṣyatīti /",
  "GSP29nvtp1_1u:2185": "sa ca vyavahāro hetvābhāsebhyo hetovivecanalakṣaṇo 'vāntaraprayojanamapi asādhāraṇatayeha tatraśabdena bhāṣyakārasya vivakṣitamatastadeva vārttikakṛtā vyākhyātamityarthaḥ /",
  "GSP29nvtp1_1u:2186": "nanu tathāpi tatra nyāye vivecayitavye iti yuktaṃ ,",
  "GSP29nvtp1_1u:2187": "na hi nyāyābhāsa eva viveka pradhānamityata āha--nyāyāmāsa iti tu sannidhānāditi //",
  "GSP29nvtp1_1u:2188": "tadanena vicāraviṣayo vivicya darśitaḥ /",
  "GSP29nvtp1_1u:2189": "parīkṣapūrvarūpaṃ saṃśayaṃ darśayituntatkāraṇatayā vyākhyātṛvipratipattimāha--pratipakṣeti //",
  "GSP29nvtp1_1u:2190": "parīkṣāyā3 prayojanamāha--tatra yadīti /",
  "GSP29nvtp1_1u:2191": "pūrvapakṣaḥḥ---tatra keciditi /",
  "GSP29nvtp1_1u:2192": "siddhāntaḥ---parapakṣasādhaneti /",
  "GSP29nvtp1_1u:2193": "yadyapi parapakṣadūṣaṇenāpi prayojanena vitaṇḍāyāḥ saprayojanatva siddhacati,",
  "GSP29nvtp1_1u:2194": "yamarthamadhikṛtya pravartate tatprayojanam /",
  "GSP29nvtp1_1u:2195": "iti vacanāt, yadi ca parapakṣadūṣaṇamapi nādhikuryāt tadā vaitaṇḍika eva na syāt /",
  "GSP29nvtp1_1u:2196": "tathāpyetadeva svayaṃ kiñcidapyanabhyupagacchato na syādityataḥ pāriśeṣyādapi svapakṣasiddhim abhisaṃdadhānasyaiva pravṛttiryuktetyāśayaḥ /",
  "GSP29nvtp1_1u:2197": "nanu",
  "GSP29nvtp1_1u:2198": "nāstyevāsau vādī yaḥ kiñcidapi nābhyupagacchet, antato narthasyaivābhyupagamāt /",
  "GSP29nvtp1_1u:2199": "tadanabhayupagame tu kiñcidapi",
  "GSP29nvtp1_1u:2200": "nābhyupagacchāmītyetadapi na brūyāt /",
  "GSP29nvtp1_1u:2201": "tasmāt kimanenāsadudbhāvanenetyata āha--nāstiko hīti /",
  "GSP29nvtp1_1u:2202": "nāstiko mādhyamikādiḥ /",
  "GSP29nvtp1_1u:2203": "anena hi parapakṣo nāmyupagamyate na punaḥ parapakṣapratiṣedho 'bhyupagamyata ityarthaḥ /",
  "GSP29nvtp1_1u:2204": "tadidamuktaṃ parapakṣapratiṣadhamātraprayuktaḥ pravartata iti /",
  "GSP29nvtp1_1u:2205": "tathā hi nedaṃ jagadasti, bādhyamānatvāt /",
  "GSP29nvtp1_1u:2206": "nāpi nāsti, pratīyamānatvāt /",
  "GSP29nvtp1_1u:2207": "nāpi sadasadrūpam, virodhāt /",
  "GSP29nvtp1_1u:2208": "nāpyanubhayarūpam, virodhādevāpratīteśceti /",
  "GSP29nvtp1_1u:2209": "nanu na hi yadeva pratyeti, tadevābhyupagacchati /",
  "GSP29nvtp1_1u:2210": "tathā sati prativādivacanārthaḥ pratītaścedabhyupagataḥ syādita matānujñā nigrahasthānam /",
  "GSP29nvtp1_1u:2211": "apratītaścedajñānaṃ nigrahasthānam ityāyātamityata āha--pratipattirabhyupagamaḥ /",
  "GSP29nvtp1_1u:2212": "iha vivakṣita iti śeṣaḥ /",
  "GSP29nvtp1_1u:2213": "tathāpyabhyupagamaviṣayatvādeva na pakṣastasya jñāpyatvādityata āha--yadyapīti /",
  "GSP29nvtp1_1u:2214": "tannāntarīyakatvāditi abhyupagamanāntarīyakatvāt /",
  "GSP29nvtp1_1u:2215": "jñāpyatāyāḥ pakṣaśabdena siddhānto 'tra vivakṣita ityarthaḥ /",
  "GSP29nvtp1_1u:2216": "asiddhaviruddhatvādidoṣo vādyuktasādhanaviṣaya iti śeṣaḥ //",
  "GSP29nvtp1_1u:2217": "adṛṣṭāntasyāpi sādhanavikalādeḥ pratyakṣaviṣayatvādityativyāptiḥ /",
  "GSP29nvtp1_1u:2218": "āgamādiviṣayasyāpi vyāptigrahaṇagocarasya dṛṣṭāntatvādityavyāptiḥ /",
  "GSP29nvtp1_1u:2219": "nanu tathāpyativyāptirevetyata āha--atra ceti /",
  "GSP29nvtp1_1u:2220": "saṃmugdhaṃ vārtikaṃ vivecayati--yatteṣu teṣviti /",
  "GSP29nvtp1_1u:2221": "atha lakṣaṇasūtravyāghāta eva kasmānna bhavati, yāvatā tadapi pratyakṣāpratyakṣasādhāraṇamityata",
  "GSP29nvtp1_1u:2222": "āha--na tūdāharaṇeti /",
  "GSP29nvtp1_1u:2223": "sādhāraṇaṃ viśeṣaviṣayatayāpi śakyaṃ vyākhyātumityarthaḥ //",
  "GSP29nvtp1_1u:2224": "tat kimidānī bhāṣyamalagnamevetyata āha--tasmāditi /",
  "GSP29nvtp1_1u:2225": "nanvanumānāt ko 'paro nyāyo yenānumānāśrayatāmuktvāpi nyāyāśrayatāṃ dṛṣṭāntasya pṛthagāha bhāṣyakāraḥ,",
  "GSP29nvtp1_1u:2226": "vārtikakāro 'pi tathaivānumanyata ityata",
  "GSP29nvtp1_1u:2227": "āha--nyāyasya pañcāvayavātmakasyeti /",
  "GSP29nvtp1_1u:2228": "tathāpyāśrayatvaṃ saṃyogasamavāyābhyāṃ dṛṣṭāntasya na ghaṭate,",
  "GSP29nvtp1_1u:2229": "vākyasyākāśāśrayatvādityatta uktaṃ--mūlamiti /",
  "GSP29nvtp1_1u:2230": "tathāpyanumānāśrayatvaṃ dṛṣṭāntasyāsaṃgataṃ liṅgasya pakṣāśrayatvāt",
  "GSP29nvtp1_1u:2231": "tajjñānasya cāmāśrayatvāt /",
  "GSP29nvtp1_1u:2232": "ata uktam--anumānaṃ nimittatvamāheti /",
  "GSP29nvtp1_1u:2233": "pūrvapratyakṣadṛṣṭamiti yathāśrutaṃ bahvākulayatītyata āha--dṛṣṭānteti /",
  "GSP29nvtp1_1u:2234": "evaṃ ca satyanumānanimittatvāt pakṣasyāpi pṛthagabhidhānaṃ syāditi na codyam /",
  "GSP29nvtp1_1u:2235": "siddhāntābhidhānenaiva gatārthatvāditi /",
  "GSP29nvtp1_1u:2236": "nanu śabde dṛṣṭāntāpekṣā nāstyeva,",
  "GSP29nvtp1_1u:2237": "agniṣṭomena yajeta svargakāmaḥ",
  "GSP29nvtp1_1u:2238": "ityādau tamantareṇaiva vākyārthapratīterityata āha--saṃbandhagrahaṇaviṣaya iti /",
  "GSP29nvtp1_1u:2239": "saṃbandhagrahaṇaviṣayatāmātreṇa dṛṣṭāntatvaṃ vivakṣitvedamuktam,",
  "GSP29nvtp1_1u:2240": "na punarvyāptilakṣaṇasaṃbandhaviśeṣagrahaṇaviṣayatayetyabhiprāyaḥ /",
  "GSP29nvtp1_1u:2241": "yattu tatpramāṇye tadviṣayagocarānumānābhiprāyeṇa dṛṣṭāntāpekṣā āgamasyāpyastīti kaiścid vyākhyātaṃ tat pūrvaṃ jñātaṃ cārthaṃ parasmā ācaṣṭa iti vadatā vārtikakṛtaiva apāstam /",
  "GSP29nvtp1_1u:2242": "atastadupekṣitavāniti //",
  "GSP29nvtp1_1u:2243": "atrārthāmyupagamayorguṇapradhānabhāvasya vivakṣātantratvādarthābhyupagamo 'bhyupagamyamāno vārthaḥ siddhāntaḥ /",
  "GSP29nvtp1_1u:2244": "tena sūtrabhāṣyavārttikaṭīkāsu mitho na virodhaḥ /",
  "GSP29nvtp1_1u:2245": "idamitthaṃbhūtaśabdayorviśeṣaṇaviśeṣyamāvabhramaṃ nivārayati--idamitīti /",
  "GSP29nvtp1_1u:2246": "na tu",
  "GSP29nvtp1_1u:2247": "puruṣaviśeṣe vyavasthāpayatīti /",
  "GSP29nvtp1_1u:2248": "vyavasthāśabdo na puruṣaviśeṣe abhyupagamaniyamamāha--kiṃ tarhyanabhyupagamasamuccayaṃ nirākurvan svarūpaniyamamityarthaḥ /",
  "GSP29nvtp1_1u:2249": "nanu vādādipravṛttyarthaṃ pratitantrasiddhānta evopayujyate, tat kimaparairityata āha--tatheti /",
  "GSP29nvtp1_1u:2250": "nanu yata eva sarvatantrasiddhānta na vipratipattiviṣayaḥ,",
  "GSP29nvtp1_1u:2251": "ata eva na vādādipravṛttiheturityata āha--tathā",
  "GSP29nvtp1_1u:2252": "hīti /",
  "GSP29nvtp1_1u:2253": "yadyapi svarūpeṇa sarvatantrasiddhānto na vādādipravṛttyaṅgam,",
  "GSP29nvtp1_1u:2254": "tathāpi pratitantrādisiddhāntotthāpanadvārā nyāyāśrayatayā copayujyeta ityarthaḥ /",
  "GSP29nvtp1_1u:2255": "etenaiva pratitantrasiddhāntaprayojanaṃ chalataḥ prakaṭīkṛtam /",
  "GSP29nvtp1_1u:2256": "kimāśrayaśrva nyāyaḥ syāt? asati sarvatantrasiddhānta iti śeṣaḥ /",
  "GSP29nvtp1_1u:2257": "adhikaraṇasiddhāntaprayojanamāha--tatheti /",
  "GSP29nvtp1_1u:2258": "sādhyasāmānyavyāptaṃ sādhānasāmānyamiti sādhanaviśeṣāt sādhyaviśeṣaḥ kathaṃ gamyeteti yojanā /",
  "GSP29nvtp1_1u:2259": "ayamarthaḥ /",
  "GSP29nvtp1_1u:2260": "adhikaraṇasiddhāntena hi phalena viṣayeṇa vā pakṣadharmatā phalavatī viṣayavatī vā syāt /",
  "GSP29nvtp1_1u:2261": "tadabhāve tu sā niṣphalā nirviṣayā vā,",
  "GSP29nvtp1_1u:2262": "tathā ca vyāptirapi sāmānyaviṣayā satī kevalā sāmānyamātramupanīya pakṣe kathaṃ vyavasthāpayet?",
  "GSP29nvtp1_1u:2263": "avyavasthāpya ca kathaṃ kṛtārthā syāt?",
  "GSP29nvtp1_1u:2264": "tathā cānumānamātram ucchidyeta /",
  "GSP29nvtp1_1u:2265": "evaṃ ca kva nyāyaḥ?",
  "GSP29nvtp1_1u:2266": "kva vā vādāyata iti?",
  "GSP29nvtp1_1u:2267": "tasmādadhikaraṇasiddhānto 'pi pakṣadharmatāphalaviṣayatayā avaśyaṃ vyutpādanīyo yena vyāptirapi tatsahāyā satī phalavatī syāditi //",
  "GSP29nvtp1_1u:2268": "mukhyamartha gṛhītvā śaṅkate--nanviti /",
  "GSP29nvtp1_1u:2269": "bhaktyā ca vṛttyā pariharati--avayavā iveti /",
  "GSP29nvtp1_1u:2270": "bhaktimāha--yathā hīti, kriyodāharaṇaṃ--someneti, somapadasya karmanāmadheyatvāt /",
  "GSP29nvtp1_1u:2271": "dhātvarthamātravivakṣayā ca karakapadāt pṛthagamidhānam,",
  "GSP29nvtp1_1u:2272": "vastutastu somasyāpi kārakatvameva /",
  "GSP29nvtp1_1u:2273": "godohaneneti kārakodāharaṇam, apaḥ praṇayanasya vākyāntaraprāptatvāt /",
  "GSP29nvtp1_1u:2274": "prātipadikārthodāharaṇam--yasyeti vrātyaśabdasyārthavato 'dhātvapratyayarūpatvāt /",
  "GSP29nvtp1_1u:2275": "tathāpi na samūho vyutpādita ityata āha--tadaneneti /",
  "GSP29nvtp1_1u:2276": "nanu viśeṣapratyayahetavo 'vākyabhūtā api santīti anenābhiprāyeṇa pṛcchati--ka iti /",
  "GSP29nvtp1_1u:2277": "pratyayasya prādhānyaṃ nirākurvanneva pratyayapadopādānaprayojanamāha--na ca taditi /",
  "GSP29nvtp1_1u:2278": "viśeṣaṇāsiddhiṃ parihārannāhapratītiśceti //",
  "GSP29nvtp1_1u:2279": "athānubhava eva kasmānna bhavati? na hyantyapadaṃ nānubhūyata eva /",
  "GSP29nvtp1_1u:2280": "tathā sati smaryetāpi kathamityata āha--na hīti /",
  "GSP29nvtp1_1u:2281": "tathāpyevaṃbhūtasyāpi tadasya smṛtiranubhūtimantareṇa na syādityata āha--saṃbhavanti tviti /",
  "GSP29nvtp1_1u:2282": "astu tarhi tadanubhava evārthapratītyaṅgamityata āha--na caita iti /",
  "GSP29nvtp1_1u:2283": "tadanenānubhava evārthapratyāyanāṅgamiti nirastam /",
  "GSP29nvtp1_1u:2284": "anubhavasmṛtisamuccayaṃ nirākaroti--na ca pūrveti /",
  "GSP29nvtp1_1u:2285": "smṛtyunabhavayostu syāt sahabhāva ityanuṣañjanīyam /",
  "GSP29nvtp1_1u:2286": "etacca upāntyāntyavarṇānubhavāntarāle smṛtyabhyupagamena draṣṭavyam /",
  "GSP29nvtp1_1u:2287": "yadi tu varṇānāṃ nirantarotpādavatāṃ nirantarā evānubhavāstadā vinaśyadavinaśyadavasthayoḥ upāntyāntyānubhavayoreva sahabhāvaḥ śaṅganīyaḥ,",
  "GSP29nvtp1_1u:2288": "nirākaraṇīyaścoktayuktyā /",
  "GSP29nvtp1_1u:2289": "ato na pṛthagāśaḍkitaḥ ṭīkākṛtā /",
  "GSP29nvtp1_1u:2290": "kāraṇasamuccayavaśād viṣayāsamuccayavataḥ pratyayasya svarūpasamuccayaṃ parasvīkṛtaṃ śaṅkate--na ca pūrveti /",
  "GSP29nvtp1_1u:2291": "nirākaroti--saṃbandheti //",
  "GSP29nvtp1_1u:2292": "yadyapi sahakārilābhādaparaḥ saṃskārasyodbodho nāma nāsti,",
  "GSP29nvtp1_1u:2293": "tathāpi na yaḥ kaścit pratyayaḥ tasya sahakārī,",
  "GSP29nvtp1_1u:2294": "sarvadā sarvasaṃskārodvodhe sarvasmṛtiprasaṅgāt /",
  "GSP29nvtp1_1u:2295": "nāpi saḍketaviśeṣasmaraṇe padaikadeśavarṇānubhavastatsaṃskārasya sahakārī, tathā satyatiprasaṅgāt /",
  "GSP29nvtp1_1u:2296": "tasmāt padatvena pratisandhānameva samayasmṛtihetusaṃskārasya",
  "GSP29nvtp1_1u:2297": "sahakārītyupagantavyam /",
  "GSP29nvtp1_1u:2298": "tathā caikapraghaṭṭakenāpi vicitrajñānena viṣayīkṛto varṇāḥ khaṇḍaśaḥ padabhāvena pratisandheyāḥ,",
  "GSP29nvtp1_1u:2299": "arthasaṃbaddhatvena smartavyā iti kuto 'nubhavāvakārśaḥ ityarthaḥ /",
  "GSP29nvtp1_1u:2300": "prakriyā ta, antyavarṇānubhavasyotpādaḥ,",
  "GSP29nvtp1_1u:2301": "tatsaṃskārapadatvapratisandhānayorūtpadyamānatetyekaḥ kālaḥ /",
  "GSP29nvtp1_1u:2302": "atha tayorūtpādaḥ,",
  "GSP29nvtp1_1u:2303": "sa eva padapratisandhānotpādātmā samayasaṃskārodbodhaḥ saṃbandhasmaraṇasyotpadyamānatā saṃskārodbodhād vicitrapratyayasya vinaśyattetyekaḥ kālaḥ /",
  "GSP29nvtp1_1u:2304": "atha saṃbandhasmaraṇotpādaḥ vicitrapratyayasya vināśaḥ padatvānusaṃdhānasya vinaśyattetyekaḥ kālaḥ /",
  "GSP29nvtp1_1u:2305": "na caitadadṛṣṭaṃ kalpanamityāha--ata eveti //",
  "GSP29nvtp1_1u:2306": "nanvekapraghaṭṭakena vicitrapratyaya evānusaṃghānātmā bhaviṣyati,",
  "GSP29nvtp1_1u:2307": "kariṣyati ca samayasmṛtiṃ tathāvidhām /",
  "GSP29nvtp1_1u:2308": "athāpi",
  "GSP29nvtp1_1u:2309": "pūrvasmṛtiraśeṣapadāvagāhinyekaiva svīkartavyā ityata āha--evaṃ ceti /",
  "GSP29nvtp1_1u:2310": "anubhūtaṃ hi pratisaṃdhīyate,",
  "GSP29nvtp1_1u:2311": "na taṃ prathamata eva,",
  "GSP29nvtp1_1u:2312": "tathā ca pūrvavarṇāṇāmunabhūtatvena padatvānusaṃdhānasaṃbhave 'pi antyavarṇasyānanubhūtatayā nāntyapadapratisaṃdhānasaṃbhavaḥ /",
  "GSP29nvtp1_1u:2313": "na cānubhavānusaṃdhānayorekakālatā, kāryakāraṇabhāvāt /",
  "GSP29nvtp1_1u:2314": "tasmāt tadanantarameva padatvānusaṃdhānamiti suṣṭhūktaṃ,",
  "GSP29nvtp1_1u:2315": "yadā padārthapratyāyane 'nubhavo na kāraṇamiti tadaupayikasmṛtyutpattau tu kāraṇameveti /",
  "GSP29nvtp1_1u:2316": "avadhāraṇādītyatrādiśabdena taṣāṃ smaraṇaṃ vivakṣitam /",
  "GSP29nvtp1_1u:2317": "prakaraṇādayastu yogyatāviśeṣatvāt tatraivāntarbhūtā iti tata eva vākyārthapratīterūpapatteḥ,",
  "GSP29nvtp1_1u:2318": "anupapattau tvasiddhirlakṣaṇasya doṣa ityāśayaḥ //",
  "GSP29nvtp1_1u:2319": "nanu kramānubhūtānāmapyekasmṛtisamārohaḥ saṃbhavatyeva,",
  "GSP29nvtp1_1u:2320": "kiṃ tu padāni krameṇāpi nānubhūtānītyata uktam--nirantareti,",
  "GSP29nvtp1_1u:2321": "nirantarasmṛtibhirviṣayīkṛtāni tata ekasmṛtisaṅkalitānityarthaḥ /",
  "GSP29nvtp1_1u:2322": "nairantaryaṃ ca smṛtīnāṃ sannikarṣād boddhavyam /",
  "GSP29nvtp1_1u:2323": "nanvetāvatāpi asiddhameva lakṣaṇam /",
  "GSP29nvtp1_1u:2324": "na hyevaṃbhūtamapyantyapadaṃ viśeṣapratipattiheturityāśayavānāha--syādetaditi /",
  "GSP29nvtp1_1u:2325": "nanu pratyekaṃ vyabhicāre hi parasparānugrahaḥ syāt /",
  "GSP29nvtp1_1u:2326": "na ca padakadambakapratisaṃdhānavat tadarthasmṛtirapi tathāvidhāṃ vākyārthapratyayotpatti prati vyabhicaratītyata āha--etaduktaṃ bhavatīti /",
  "GSP29nvtp1_1u:2327": "ayamāśayaḥ, na tāvat tadārthā eva vākyārthe pramāṇam, sarvadātatpratītiprasaṅgāt /",
  "GSP29nvtp1_1u:2328": "nāpi ta eva smṛtāḥ, prakārāntareṇāpi smṛtānāṃ tathābhāvaprasaṅgāt /",
  "GSP29nvtp1_1u:2329": "nāpi ta eva padaiḥ smāritāḥ, padānāṃ padārthasmaraṇamātropayoge pūrvavat pratītiprasaṅgāt /",
  "GSP29nvtp1_1u:2330": "vākyārthapratītyupayoge tu teṣāṃ kathaṃ na taddhetutvam /",
  "GSP29nvtp1_1u:2331": "tathāpi guṇapradhānabhāvavinagimanāyāṃ ko heturiti",
  "GSP29nvtp1_1u:2332": "cet? asādhāraṇakāraṇatvaṃ padānām /",
  "GSP29nvtp1_1u:2333": "tadarthānāṃ tu atītānāgatādirūpatayā kāraṇatvameva nāsti, kuto 'sādhāraṇatm?",
  "GSP29nvtp1_1u:2334": "ata eva na smṛtisteṣāṃ vyāpāraḥ, kiṃ tu kāraṇībhūtānāṃ padānāmeva /",
  "GSP29nvtp1_1u:2335": "tathā ca vyāpārāvyabhicāramādāya nirvyāpārāvasthāyā vyabhicāravatāmakāraṇatvābhyupagamo bahuvyākulayatīti //",
  "GSP29nvtp1_1u:2336": "pratisandhīyamāna iti vārttikanirākaraṇīyamativyāpakatvaṃ darśayati--yadīti /",
  "GSP29nvtp1_1u:2337": "niṣpatterbhedaṃ darśayituṃ punaḥ",
  "GSP29nvtp1_1u:2338": "siddhirvyākhyānamanuvadati--vāstava iti /",
  "GSP29nvtp1_1u:2339": "na hi pratijñāvacanaṃ niśvāyakaṃ viśiṣṭasyeti śeṣaḥ /",
  "GSP29nvtp1_1u:2340": "hetuvacanādivaiyarthyāt",
  "GSP29nvtp1_1u:2341": "vaiyarthyaprasaṅgāt /",
  "GSP29nvtp1_1u:2342": "sādhanasya nyāyaḥ pravṛttiprakāraḥ /",
  "GSP29nvtp1_1u:2343": "sa ca nānupalabdha ityādibhāṣye darśitaḥ /",
  "GSP29nvtp1_1u:2344": "tasyātipāto 'bhāva eva /",
  "GSP29nvtp1_1u:2345": "tameva vyutpādayet pradhānatayeti śeṣaḥ /",
  "GSP29nvtp1_1u:2346": "tasya ca nyāyaviṣeṣasya ātmādiviṣayasyetyarthaḥ /",
  "GSP29nvtp1_1u:2347": "alaukikopacāratvāt prayojanamāha--āgamopacārasyeti /",
  "GSP29nvtp1_1u:2348": "arthasaṃvādeneti karaṇe tṛtīyā /",
  "GSP29nvtp1_1u:2349": "āgamavirodhaśaṅgānivṛttiranugrahaḥ /",
  "GSP29nvtp1_1u:2350": "dṛḍhabhūmiśca saṃskāra āgamaikaviṣayatvāt /",
  "GSP29nvtp1_1u:2351": "saprayojanaśca bhavati niḥśreyasena prayojanena prayojanavāṃśca jñāto bhavatītyarthaḥ /",
  "GSP29nvtp1_1u:2352": "kutaḥ?",
  "GSP29nvtp1_1u:2353": "āgamārthajñānasyeti /",
  "GSP29nvtp1_1u:2354": "nirūḍhatvāt prasiddhatvādityarthaḥ /",
  "GSP29nvtp1_1u:2355": "tat khalu hetuvacanamanumānapratipādakaṃ parāmṛśyamānaliṅgapratipādakaṃ yadi syāt,",
  "GSP29nvtp1_1u:2356": "tadā viṣayatayānumānena parāmṛśyamānena liḍgenānugrahītavyam /",
  "GSP29nvtp1_1u:2357": "na ca tasya parāmṛśyamānaṃ liṅga viṣaya iti bhāvaḥ //",
  "GSP29nvtp1_1u:2358": "nanu yadeva dṛśyamānaṃ liḍgaṃ hetuvacanasya viṣayaḥ,",
  "GSP29nvtp1_1u:2359": "tadevānumitibhāvakamityata āha--na ca liṅgadarśanamātramiti /",
  "GSP29nvtp1_1u:2360": "dṛśyamānaliṅgamātramiti /",
  "GSP29nvtp1_1u:2361": "api tu saṃbandhasmṛtisahakārīti parāmṛśyamānaṃ liṅgamityarthaḥ /",
  "GSP29nvtp1_1u:2362": "tadidamuktam--tasmānna liṅgavacanamanumānapratipādakamiti /",
  "GSP29nvtp1_1u:2363": "dvitīyadaśanaviṣayaliḍgaṃ pratipādakaṃ na parāmṛśyamānaṃ liḍgaṃ pratipādakamityarthaḥ /",
  "GSP29nvtp1_1u:2364": "vyākhyānaṃ granthānurodhādasphuṭamityāśayavānāha--etaduktaṃ bhavatīti /",
  "GSP29nvtp1_1u:2365": "evaṃ ca tatpratipādakasya tadviṣayapratipādakasyetyarthaḥ /",
  "GSP29nvtp1_1u:2366": "liṅgaparāmarśastāvadanumānam /",
  "GSP29nvtp1_1u:2367": "tasya ca",
  "GSP29nvtp1_1u:2368": "vyāptismṛtisahakāritānumitau,",
  "GSP29nvtp1_1u:2369": "dvitīyāliṅgadarśanasyāpi vyāptismṛtisahakāritā parāmarśajñānajanana evetyubhayorapi saṃbandhasmṛtisahakāritāsāmyādanumānatvam /",
  "GSP29nvtp1_1u:2370": "tatastadviṣayaliṅgasyāpi, tatastadanugṛhītasya tadvacanasyāpītyarthaḥ /",
  "GSP29nvtp1_1u:2371": "kimasyopacārasya phalamityata āha--evaṃ ceti //",
  "GSP29nvtp1_1u:2372": "nanu pratyakṣaviṣayasya smṛtitaḥ punarūpadarśanāditi vaktavye kuto viparītamabhihitamityata āha--yatreti /",
  "GSP29nvtp1_1u:2373": "yadyapi pūrvapratyakṣaviṣayo dṛṣṭāntaḥ,",
  "GSP29nvtp1_1u:2374": "tathāpyudāharaṇakāle tayāsmṛtyārūḍha eva vyāpriyata ityetāvatā tathaivoktamityarthaḥ /",
  "GSP29nvtp1_1u:2375": "na kevalaṃ pratyakṣeṇa sahaikaviṣayatvamupacāre bījam,",
  "GSP29nvtp1_1u:2376": "api tu samānavyāpāratvamapītyāha--punarūpadarśanāt panuḥ smaraṇāt /",
  "GSP29nvtp1_1u:2377": "pratyakṣamapi hi vipratipatti paribhūya vyāptiviṣayatayā dṛṣṭāntaṃ smārayati--tadvacanamapīti /",
  "GSP29nvtp1_1u:2378": "aparamapi bījamāha--mūlabhūteti //",
  "GSP29nvtp1_1u:2379": "nanu yathā śabdatadarthayorūpanaye vārtāpi nāsti, tat kathamāha---yathā tatheti?",
  "GSP29nvtp1_1u:2380": "ata āha---upanayo hīti /",
  "GSP29nvtp1_1u:2381": "yadyapi nigamane 'pi pramāṇaviśeṣasamāveśo 'styeva,",
  "GSP29nvtp1_1u:2382": "tathāpi jātyabhiprāyeṇāyaṃ vivakṣitaḥ,",
  "GSP29nvtp1_1u:2383": "na ca tatra catuṣṭavijātīyaṃ pramāṇamastītyatastadvyākhyānāt pūrvameva paramatvopapādanāya samastapramāṇaviniveśanamāha---so 'yamiti //",
  "GSP29nvtp1_1u:2384": "mūlasamavāyābhāvādaupacārikaḥ samavāyo bhaviṣyatītyata uktam--pramāṇānāṃ veti /",
  "GSP29nvtp1_1u:2385": "adhyāropo viniveśanaṃ vā bhrāntirvā na saṃbhavatītyata āha--adhyāropa iti /",
  "GSP29nvtp1_1u:2386": "samārthya hīti /",
  "GSP29nvtp1_1u:2387": "dharmaḥ kāraṇatvalakṣaṇaḥ /",
  "GSP29nvtp1_1u:2388": "tadanena kiṃ punaḥ samarthyamiti pṛcchato 'bhisandhiḥ darśitaḥ /",
  "GSP29nvtp1_1u:2389": "uttarābhisandhimāha--iha tviti /",
  "GSP29nvtp1_1u:2390": "sāmarthyākāṅkṣayoḥ parasparavyāpterākāṅkṣaiva sāmarthyaśabdeneha vivakṣitetyarthaḥ /",
  "GSP29nvtp1_1u:2391": "tadevarūpayoḥ samavāyasāmarthyayoḥ pradarśanena phalaṃ darśayati--tadatreti /",
  "GSP29nvtp1_1u:2392": "prayojanābhede 'pyākāṅkṣāvirahitatvāt vākyaikavākyatvaṃ na bhavati /",
  "GSP29nvtp1_1u:2393": "yathā---",
  "GSP29nvtp1_1u:2394": "bhago vāṃ vibhajatu, pūṣā vāṃ vibhajata, aryamā vāṃ vibhajatu ityādi /",
  "GSP29nvtp1_1u:2395": "ata uktaṃ vibhajyamāneti /",
  "GSP29nvtp1_1u:2396": "ākāḍkṣāyāmapi prayojanānakatve vākyaikavākyatvaṃ na bhavati //",
  "GSP29nvtp1_1u:2397": "yathā---",
  "GSP29nvtp1_1u:2398": "syonaṃ te sadanaṃ kṛṇomi ghutasya dhārayā suśevaṃ kalpayāmi ityādi /",
  "GSP29nvtp1_1u:2399": "ata uktamekaṃ prayojanamiti /",
  "GSP29nvtp1_1u:2400": "tadenena,",
  "GSP29nvtp1_1u:2401": "arthaikatvādekaṃ vākyaṃ sākāḍkṣaṃ cedvibhāge syāt",
  "GSP29nvtp1_1u:2402": "iti jaiminīya vākyaikavākyatālakṣaṇamabhimatam /",
  "GSP29nvtp1_1u:2403": "nanu yadi vipratipannaḥ vākyenaiva paraḥ pratibodhayituṃ śakyate,",
  "GSP29nvtp1_1u:2404": "atha vākye tadarthe vā vipratipadyamānaḥ kenopāyena bodhanīyaḥ?",
  "GSP29nvtp1_1u:2405": "vākyāntareṇa cedanavasthetyata āha--yadyapīti /",
  "GSP29nvtp1_1u:2406": "ananyathāsiddhapratyakṣāgamāgocarābhiprāyametadityarthaḥ /",
  "GSP29nvtp1_1u:2407": "vikalpaḥ anuvādaviśeṣaḥ /",
  "GSP29nvtp1_1u:2408": "tasya prayojanaṃ vidhiḥ pratiṣedho vā?",
  "GSP29nvtp1_1u:2409": "atra cākṣepāvasare pratiṣadha eva,",
  "GSP29nvtp1_1u:2410": "viśeṣapratipādakatvamiti vadatā tattvavyavasthāśrayatvaṃ vivṛtam,",
  "GSP29nvtp1_1u:2411": "tatra tattvaṃ viśeṣaḥ /",
  "GSP29nvtp1_1u:2412": "tasya pratipattirvyavasthā /",
  "GSP29nvtp1_1u:2413": "taddhetutvam āśrayatvam /",
  "GSP29nvtp1_1u:2414": "tatra viśeṣaḥ ka ityata uktama--dharmaviśiṣṭo dharmoti /",
  "GSP29nvtp1_1u:2415": "vākyāddhi sādhanadharmaviśiṣṭo dharmo sākṣāt pratīyate sādhyarūpadharmaviśiṣṭastu taddvāretyubhayamapi vivakṣitvā saṃmugdhamuktamiti //",
  "GSP29nvtp1_1u:2416": "nanu pramāṇāntaratve 'pi tarkasya pramāṇapadena saṃgraha eva sāmānyena viśeṣasya saṃkalanāt, tat kimityāha--na",
  "GSP29nvtp1_1u:2417": "pramāṇāntaramiti?",
  "GSP29nvtp1_1u:2418": "ata āha--pramāṇapadena hīti dṛṣṭo hi sāmānyaśabdenāpi kasyacidasaṃgrahaḥ kutaścit kāraṇādityabhisandhiḥ /",
  "GSP29nvtp1_1u:2419": "ata eva pramāṇāntaratvaśaḍkāyāṃ saṃgṛhītebhyo viśeṣebhyo 'nyatvamuktvā prameyaṃ dṛṣṭāntatvenopāttam /",
  "GSP29nvtp1_1u:2420": "aniśrvāyakatvāt /",
  "GSP29nvtp1_1u:2421": "svātantryeṇeti śeṣaḥ /",
  "GSP29nvtp1_1u:2422": "kiṃ tu pramāṇaviṣayavibhāgahetutayeti /",
  "GSP29nvtp1_1u:2423": "yasya",
  "GSP29nvtp1_1u:2424": "pramāṇasyeyamitikartavyatā tadīyaviṣaye tadapekṣatvādityarthaḥ /",
  "GSP29nvtp1_1u:2425": "etaduktaṃ bhavati,",
  "GSP29nvtp1_1u:2426": "tarko hi pramārūpaṃ vā pramāṇaṃ syāt liṅgadarśanavat,",
  "GSP29nvtp1_1u:2427": "apramārūpaṃ vā indriyādivat /",
  "GSP29nvtp1_1u:2428": "na tāvadādyaḥ, tasyāhāryāroparūpatvāt /",
  "GSP29nvtp1_1u:2429": "ata eva na tatkaraṇasyāpi prāmāṇyamapramāphalatvāt /",
  "GSP29nvtp1_1u:2430": "nāpi dvitīyaḥ, svaviṣayavyāpyaviṣaryaye hyasya prāmāṇyamāśāḍrikatam /",
  "GSP29nvtp1_1u:2431": "tena ca nāsya niyāmakaḥ saṃbandhaḥ /",
  "GSP29nvtp1_1u:2432": "asaṃbaddhasya gamakatve 'tiprasaṅgaḥ /",
  "GSP29nvtp1_1u:2433": "tadviparyayasya tu tena saha svābhāvikaḥ saṃbandho 'sti /",
  "GSP29nvtp1_1u:2434": "tena tatsaṃvalitasya pravṛttestaditikartavyatātvameva /",
  "GSP29nvtp1_1u:2435": "na hi viparyayāparyavasitaṃ kvacidapi kṛtārthaṃ prasaṅgamīkṣāmahe //",
  "GSP29nvtp1_1u:2436": "nanvevaṃ tarhi pramāṇasyāpi kevalasya na kvacidapi kṛtārthatvam /",
  "GSP29nvtp1_1u:2437": "tathā ca sati prasaṅgatadviparyayapiṇḍa eva pramāṇyaṃ paryavasyet /",
  "GSP29nvtp1_1u:2438": "evametat, setikartavyatākasyaiva sarvatra karaṇatvāt /",
  "GSP29nvtp1_1u:2439": "itikartavyatātadvadbhāvakalpanāyāṃ tvayaṃ vibhāgaḥ /",
  "GSP29nvtp1_1u:2440": "tadidaṃ vakṣyati--tasya prasaṅgarūpatayā pāratantryeṇa svayamasādhākatvāditi /",
  "GSP29nvtp1_1u:2441": "prasaṃjanīyasya pramāṇaviruddhatvenāniṣṭatvamayuktatvam /",
  "GSP29nvtp1_1u:2442": "sādhanīyasya pramāṇāviruddhatveneṣṭatvaṃ yuktatvam,",
  "GSP29nvtp1_1u:2443": "tenāyamartho vārttikasya,",
  "GSP29nvtp1_1u:2444": "yadyevaṃ nābhaviṣyat tadaivaṃ yuktatvamahāsyat,",
  "GSP29nvtp1_1u:2445": "idaṃ cāyuktatvamupādāsyatetyata āha--itikāreṇeti /",
  "GSP29nvtp1_1u:2446": "tataḥ",
  "GSP29nvtp1_1u:2447": "prasaṅgārūpavyutpādanasaya vārttikena avirodhaḥ /",
  "GSP29nvtp1_1u:2448": "bhāṣyaṃ tu prasaṃge sphuṭameva /",
  "GSP29nvtp1_1u:2449": "nanu bhavatīti pramāṇavyāpārāt prāgeva yadi niścitam,",
  "GSP29nvtp1_1u:2450": "tadā tarkaḥ pramāṇameva syādityata āha-- saṃbhavatīti /",
  "GSP29nvtp1_1u:2451": "saṃbhāvanā cehāvirodhamātram, na tu saṃśayaḥ,",
  "GSP29nvtp1_1u:2452": "ayuktāṃśasyāpi saṃśayāspadatvāt /",
  "GSP29nvtp1_1u:2453": "anujñā ceyameva yat pravartamānapramāṇānukūlatvenāvasthānam /",
  "GSP29nvtp1_1u:2454": "tadāha--etaduktaṃ bhavatīti /",
  "GSP29nvtp1_1u:2455": "anujānan tadviruddhadharmavyudāsarūpeṇāvirodhayannityarthaḥ /",
  "GSP29nvtp1_1u:2456": "anugṛhṇāti savyāpārīkarotītyarthaḥ /",
  "GSP29nvtp1_1u:2457": "tadviṣayapramāṇānukūlyena tarkasyāpi tadviṣayatvamiti bhrāntimāśaḍkya nirākaroti--na ceti /",
  "GSP29nvtp1_1u:2458": "pāratantryeṇa viparyayaparatantratayetyarthaḥ /",
  "GSP29nvtp1_1u:2459": "āroparūpatāmupadarśamanneva svaviṣayadvārāpyasya prāmāṇyaṃ nirācaṣṭe--asti hīti /",
  "GSP29nvtp1_1u:2460": "na prasaḍgo heturna prasajyamāno",
  "GSP29nvtp1_1u:2461": "heturliṅgamasiddhatvādityarthaḥ /",
  "GSP29nvtp1_1u:2462": "nanu na hi yadeva vidyate tadeva dṛśyata ityasti niyama ityata āha--tena saheti /",
  "GSP29nvtp1_1u:2463": "tasmāt nāstīti phaladvāreṇa tarkasyānugrāhyaṃ pramāṇaṃ darśitam /",
  "GSP29nvtp1_1u:2464": "tenānujñāyamānaṃ pramāṇaṃ pravartate phalaṃ sādhayati /",
  "GSP29nvtp1_1u:2465": "phalamāha-kevalamevedamiti /",
  "GSP29nvtp1_1u:2466": "kaivalyasvarūpavipratipattestad vivṛṇoti--neheti //",
  "GSP29nvtp1_1u:2467": "tadevamabhāvaviṣaye pratyakṣe 'pi tarkaṃ darśayatā anupalabdhiliṅgakānumānasya sādhyo 'bhāva iti saugatamatamapāstam /",
  "GSP29nvtp1_1u:2468": "anupalabdherapi niṣedharūpatayā anumānāntarasādhyatāyām anavasthānāt,",
  "GSP29nvtp1_1u:2469": "asiddhāyāścāgamakatvāt,",
  "GSP29nvtp1_1u:2470": "pratyakṣatastatsiddhau tvanumānānavakāśāt,",
  "GSP29nvtp1_1u:2471": "vyavahārasyāpi vikalpānugatavyāpārāt pratyakṣata eva saddhitvāt /",
  "GSP29nvtp1_1u:2472": "anyathā vidhivyavahārārthamapyupalabdhiliṅgakamanumānamāstheyam /",
  "GSP29nvtp1_1u:2473": "evaṃ ca punarapyanavasthaiva /",
  "GSP29nvtp1_1u:2474": "na hi liṅgamapyavyavahniyamāṇamevānumitiṃ bhāvayet /",
  "GSP29nvtp1_1u:2475": "tasmād vidhivyavahāravanniṣedhavyavahāro 'pi pratyakṣasiddha eva /",
  "GSP29nvtp1_1u:2476": "vipratipannaṃ prati tu parīkṣakaistarkaḥ sahāyatvenopaneya iti ramaṇīyam /",
  "GSP29nvtp1_1u:2477": "āgamasahāyaṃ tarkamāha--evaṃ svargeti /",
  "GSP29nvtp1_1u:2478": "yajetetyatra samānapadopāttatvād bhāvyatvācca dhātvarthaḥ sādhyo bhavatu,",
  "GSP29nvtp1_1u:2479": "bhavatu,",
  "GSP29nvtp1_1u:2480": "vā puruṣārthatvāt svarga iti saṃśaye tarkasyāvatāraḥ /",
  "GSP29nvtp1_1u:2481": "yadi sādhyo dhātvarthaḥ syāt,",
  "GSP29nvtp1_1u:2482": "tadopadeṣṭurāptatvaṃ vidheśceṣṭopāyatvaṃ vākyasya tadabhidhāyakatvaṃ prekṣāvatā ca pravṛttirna syāt /",
  "GSP29nvtp1_1u:2483": "asti caitat sarvaṃ pramāṇataḥ siddhamityarthaḥ /",
  "GSP29nvtp1_1u:2484": "anujñāyamānaṃ pramāṇamāha--samānapadeti /",
  "GSP29nvtp1_1u:2485": "na hi yāgabhāvanāyāḥ svargaphalatve dhātvarthasyātatphalatve samānapadopāttattvabhāvyatvayoḥ kaścid vidodhaḥ /",
  "GSP29nvtp1_1u:2486": "tasmāt tadavirodhena svargaphalatvaṃ yuktam /",
  "GSP29nvtp1_1u:2487": "dhātvarthasya ca sādhyatvaṃ viruddhatayā ayuktamityarthaḥ //",
  "GSP29nvtp1_1u:2488": "nanu pramāṇānugrahāya yuktatvāyuktatve vivecayati tarko na tu niścinoti iti kuto viśeṣādityata āha--na ceti /",
  "GSP29nvtp1_1u:2489": "kriyātipattiriti,",
  "GSP29nvtp1_1u:2490": "kriyātipattiḥ pratyayopasthāpite ghaṭasattvadhātvarthasādhyatve eva kriyātipattiśabdena vivakṣite,",
  "GSP29nvtp1_1u:2491": "na hyevaṃbhūtapratyayāviṣayo ghaṭo vā sādhyatayā dhātvartho vāstītyarthaḥ /",
  "GSP29nvtp1_1u:2492": "kimato yadyevamityata āha--yadāśrayeti /",
  "GSP29nvtp1_1u:2493": "yasminnāśraye tulyopalambhayogyatvena duḥkhatvena vā aniṣṭaprasaṃjakena hetunā upapannastarko yuktāyuktaviṣayaviścayasādhanaṃ",
  "GSP29nvtp1_1u:2494": "bhaviṣyati sa eva nāstītyarthaḥ /",
  "GSP29nvtp1_1u:2495": "tadanena prasajyamānasyāśrayāsiddhisādhanāsiddhī dirśite, pūrvaṃ tu svarūpāsiddhirdarśitā /",
  "GSP29nvtp1_1u:2496": "tasmādāropatvānna svaviṣaye pramāṇaṃ svaviṣayavyāpyaviparyaye niyāmakābhāvācca /",
  "GSP29nvtp1_1u:2497": "niyatasaṃbaddhasvaviṣaye viparyayāpekṣitve tu pāratantryāt na pramāṇamityarthaḥ /",
  "GSP29nvtp1_1u:2498": "tarhi kvāsyopayoga ityata āha--niśrayāya tviti //",
  "GSP29nvtp1_1u:2499": "nanu tarkapramāṇayorabhimataṃ bhedaṃ mīmāṃsāyā vedādabhedavādo virūṇaddhītyata āha--pramāṇeti /",
  "GSP29nvtp1_1u:2500": "atha yathāśruta eva",
  "GSP29nvtp1_1u:2501": "vārttikārthaḥ kāsmānna bhavatītyata āha--itikarttavyatātvaṃ cetyādinā /",
  "GSP29nvtp1_1u:2502": "nikāyaviśiṣṭābhiḥ rityasya vyākhyānasya",
  "GSP29nvtp1_1u:2503": "śarīrendriyāṇāṃ śukraśoṇitāderāhārādibhūtakāryatvāt,",
  "GSP29nvtp1_1u:2504": "tatkāryatvācca buddhivedanayornimittāntare pramāṇaṃ nāstīti tātparyam /",
  "GSP29nvtp1_1u:2505_0": "vicitranimittatve sādhye bhedavatvāditi hetuḥ svarūpābhiprāyeṇānaikāntikaḥ syāt svarūpabhedavatāmapi",
  "GSP29nvtp1_1u:2505_1": "ghaṭādīnāmavicitranimittatvādataḥ prakārabhiprāyeṇa vyācaṣṭe---vicitratvādityartha iti /",
  "GSP29nvtp1_1u:2506": "vaicitryeṇotpādādityarthaḥ //",
  "GSP29nvtp1_1u:2507": "nanu nimittavaicitryamātraprasādhane siddhasādhanam,",
  "GSP29nvtp1_1u:2508": "na hi nimittaṃ kiścid vicitram astītyetāvataiva dharmādharmasiddhiḥ,",
  "GSP29nvtp1_1u:2509": "dharmādharmalakṣaṇavicitranimittasādhanena tu nānvayo na vyatireka ityata āha--pramāṇamuktveti /",
  "GSP29nvtp1_1u:2510": "nimittasya vaicitrye janmano vaivitryagrasaṅgaḥ nimittasyāvaicitrye janmano 'vaicitryaprasaṅgaḥ /",
  "GSP29nvtp1_1u:2511": "yāgādīnāmeva nimittatve niranvayapradhvastāt kāryotpattiprasaṃgaḥ /",
  "GSP29nvtp1_1u:2512": "nimittasya nityatve kāryasya sadātanatvaprasaṃgaḥ /",
  "GSP29nvtp1_1u:2513": "anekadravyatve 'bhyudayasādhāraṇatvaprasaṃgaḥ /",
  "GSP29nvtp1_1u:2514": "sādhāraṇaikadravyatve 'pi eva doṣaḥ /",
  "GSP29nvtp1_1u:2515": "emistarkaiḥ pakṣadharmatāmupajīvya pravṛttairanugṛhyamāṇaṃ sāmānyavyāptibalapravṛttaṃ vaicitryānumānaṃ viśeṣavirodhaṃ paribhūyābhimataṃ viśeṣaṃ sādhayatītyarthaḥ //",
  "GSP29nvtp1_1u:2516": "nanu jātyā kiṃ phalanirṇayo nāstyeva,",
  "GSP29nvtp1_1u:2517": "yena kālaviśeṣaṃ pṛcchati kadā punarityato 'bhiprāyamāha--syādetaditi /",
  "GSP29nvtp1_1u:2518": "nanu nirṇayopādānaprayojane vaktavye nirṇītaprayojanasya tarkasya punarāvṛttau kiṃ tātparyamityata āha--saṃkalayyeti /",
  "GSP29nvtp1_1u:2519": "saṃkalanayā ubhayoravinābhāvo vivakṣita ityarthaḥ //",
  "GSP29nvtp1_1u:2520": "svasiddhāntānurūpaṃ sādhanaṃ dūpaṇaṃ cāhaturiti svādhyaparasādhyayoryathāsaṃkhyam /",
  "GSP29nvtp1_1u:2521": "nanu yadyapi sarvatra jalpe nirṇayāvasānatvameva nāsti kvacidanirṇaye 'pi puruṣāparādhataḥ kathāvicchedāt,",
  "GSP29nvtp1_1u:2522": "tathāpi yatra nirṇayāvasānatvamasti,",
  "GSP29nvtp1_1u:2523": "na tato jalpādanyatarādhikaraṇanirṇayāvasānatvena vādo vyavacchetuṃ śakyate /",
  "GSP29nvtp1_1u:2524": "na ca sarvavādavyāptiḥ, nirṇayasya vādaphalatvāt /",
  "GSP29nvtp1_1u:2525": "phalasya copāyāvyāpakatvādityata āha--vāde hīti /",
  "GSP29nvtp1_1u:2526": "nirṇayā vasānatā hi tadyogyatā abhipretā /",
  "GSP29nvtp1_1u:2527": "sā ca vivadamānayoḥ tattvabubhutsutayā tamuddhiśya pravṛttiḥ /",
  "GSP29nvtp1_1u:2528": "tadidamuktam, tatvabubhutsorvādinorvāde 'dhikārāditi /",
  "GSP29nvtp1_1u:2529": "tadayamarthaḥ, tattvanirṇayamuddhiśya tayoḥ sādhanadūṣaṇavacanasaṃdarbho vāda iti /",
  "GSP29nvtp1_1u:2530": "evaṃ ca nāvyāptirna vā atiprasaṅgaḥ //",
  "GSP29nvtp1_1u:2531": "jalpaḥ punaḥ kīdṛśa ityata āha--jalpe tviti /",
  "GSP29nvtp1_1u:2532": "puruṣaśaktītyuddeśyamāha /",
  "GSP29nvtp1_1u:2533": "tadayamarthaḥ, bhavatu nāma kvacita jalpato 'pi tattvanirṇayaḥ /",
  "GSP29nvtp1_1u:2534": "tathāpi nāsāvaddeśyo na ca śraddheyaḥ /",
  "GSP29nvtp1_1u:2535": "svaśaktiparāśaktikhyāpanamātramuddeśyamiti /",
  "GSP29nvtp1_1u:2536": "tasmādanyataranirṇayāvasānatveneti /",
  "GSP29nvtp1_1u:2537": "nirṇayāvasānābhiprāyeṇetyarthaḥ //",
  "GSP29nvtp1_1u:2538": "nanu jalpavitaṇḍayorvādaviśeṣatve kathaṃ sāmānyaviśeṣayoḥ parisaṃkhyāsamabhivyāhāraḥ,",
  "GSP29nvtp1_1u:2539": "kathaṃ ca parasparaviruddhayoḥ sāmānyaviśeṣabhāvo 'pītyata āha--viśiṣyete iti /",
  "GSP29nvtp1_1u:2540": "aparamapi bhedahetumāha--vādāt jalpavitaṇḍayoriti śeṣaḥ /",
  "GSP29nvtp1_1u:2541": "pūrvaṃ vādavyākhyānāvasare bhede heturuddeśyaviśeṣābhisandhiruktaḥ tadapekṣayā aparamapīti /",
  "GSP29nvtp1_1u:2542": "yau tau vādajalpayoḥ prayoktātau tāvekatrāvijigīṣayā anyatra vijigīṣayā viśeṣitau vādajalpau parasparato vyavacchindāte ityarthaḥ //",
  "GSP29nvtp1_1u:2543": "dūṣayitum ekadeśivyākhyānaṃ tanmatena vyācaṣṭe iti yojyam /",
  "GSP29nvtp1_1u:2544": "ubhayathāpyanaikāntikatvāditi /",
  "GSP29nvtp1_1u:2545": "yadyapi vyabhicārādarśane 'pi avinābhāvo na sidhyati pṛthagabhidhānasya puruṣecchādhīnatvāt,",
  "GSP29nvtp1_1u:2546": "vāde codanīyatvasya cānudbhāvane tattvapratipattivyāghātahetutvaprayuktatvāt,",
  "GSP29nvtp1_1u:2547": "tathāpi vyabhicārasya sphuṭatvāt sa eva darśitaḥ /",
  "GSP29nvtp1_1u:2548": "tasmād vāde codanīyā bhaviṣyantītyanena pṛthagabhidhānaprayojanamātraṃ pratipāditam /",
  "GSP29nvtp1_1u:2549": "hetutvaṃ punaravivarkṣitameva tārkikaṃmanyenaikadeśinā āropitāmityarthaḥ /",
  "GSP29nvtp1_1u:2550": "nanvevaṃrūpaprayojanalābho 'pi katham?",
  "GSP29nvtp1_1u:2551": "na hi pṛthagabhidhānamātramatrapramāṇayituṃ śakyamityata āha---sāmānyeneti /",
  "GSP29nvtp1_1u:2552": "sāmānyo 'bhihitaṃ viśeṣato 'bhidadhatā sūtrakṛtā prayojanaviśeṣaḥ sūcitaḥ /",
  "GSP29nvtp1_1u:2553": "sa eva bhāṣyakṛtā darśita ityarthaḥ /",
  "GSP29nvtp1_1u:2554": "atha yadyetadeva vivakṣitamasya sūtrakṛtaḥ,",
  "GSP29nvtp1_1u:2555": "tadā kimiti na kvacit śāstrapradeśe svayameva darśitavānityata āha--etāvāneveti /",
  "GSP29nvtp1_1u:2556": "atha bhāṣyakāreṇa kathamidamunnītamityata āha--tatreti /",
  "GSP29nvtp1_1u:2557": "kimevamapīti /",
  "GSP29nvtp1_1u:2558": "kimanena pratipāditena phalamityarthaḥ /",
  "GSP29nvtp1_1u:2559": "nanvagrevāde codanīyatvameva pratipādayati, iha tu vidyāprasthānabhedajñāpanārthatvaṃ varṇayati /",
  "GSP29nvtp1_1u:2560": "tat kuto na virodha ityata āha--vādajalpavitaṇḍā ityādi /",
  "GSP29nvtp1_1u:2561": "atraivārthe sūcakaṃ vārttikamāha--ata eveti /",
  "GSP29nvtp1_1u:2562": "ayamarthaḥ /",
  "GSP29nvtp1_1u:2563": "yadi vidyāśabdenāsya vādādayo na vivakṣitāḥ kathamagre vādavyāpāraṃ darśayitvā jalpavitaṇḍayoḥ sarvāṇyeva nigrahasthānāni vyāpāratvenāha?",
  "GSP29nvtp1_1u:2564": "tad yadayameva brūte nūnamayamasyārtho vivakṣita iti /",
  "GSP29nvtp1_1u:2565": "tadayaṃ tātparyasaṃkṣapaṃḥ,",
  "GSP29nvtp1_1u:2566": "na tāvadajñātasvarūpa vadajñātavyāpāraphalabhedā vādādayaścetanenādhiṣṭātuṃ śakyante /",
  "GSP29nvtp1_1u:2567": "na cānadhiṣṭhibhyaḥ phalasiddhiḥ /",
  "GSP29nvtp1_1u:2568": "tasmāt svarūpavad vyāpāraphalabheda apyamīṣāṃ pratipādanīyā bhavanti /",
  "GSP29nvtp1_1u:2569": "ata eva caturthe phalamapi darśayiṣyati",
  "GSP29nvtp1_1u:2570": "sūtrakāraḥ //",
  "GSP29nvtp1_1u:2571": "prayujyeran saṃbhāvyeranniti /",
  "GSP29nvtp1_1u:2572": "na tu teṣāmasti saṃbhavati prayoga iti /",
  "GSP29nvtp1_1u:2573": "nanu lakṣaṇena padārthasvarūpaṃ na vyavasthāpyate,",
  "GSP29nvtp1_1u:2574": "api tu vyavasthitaṃ jñāpyate,",
  "GSP29nvtp1_1u:2575": "tat kuto lakṣaṇatantrtvamityata āha--lakṣyata iti lakṣaṇamiti /",
  "GSP29nvtp1_1u:2576": "nanu yadi pṛthagabhidhānenaiva vāde codanīyatvaṃ pratipādyate,",
  "GSP29nvtp1_1u:2577": "kathaṃ nyūnādhikāpasiddhāntānāṃ pṛthaganabhidhāne tatra codanīyatvapratipattiḥ?",
  "GSP29nvtp1_1u:2578": "athānyathāpi teṣāṃ tad gamyata eva tadā hetvābhāseṣvapi sa eva prakāro 'sta,",
  "GSP29nvtp1_1u:2579": "kṛtaṃ pṛthagabhidhānenetyata āha--hetvābhāsānāṃ ceti /",
  "GSP29nvtp1_1u:2580": "ayamāśayaḥ /",
  "GSP29nvtp1_1u:2581": "na hi hetvābhāsāḥ pṛthagabhihitā ityeva vāde codanīyatvaṃ teṣāṃ gamyate /",
  "GSP29nvtp1_1u:2582": "api tu vādasya tattvapratipitsukathātvāt,",
  "GSP29nvtp1_1u:2583": "hetvābhāsānāṃ cānudbhāvane tattvapratipattivyāghātāt tattvabubhutsunā avaśyamudbhāvanīyāste /",
  "GSP29nvtp1_1u:2584": "anyathā vādo vādatvaṃ jahyāt /",
  "GSP29nvtp1_1u:2585": "hetvābhāsānāṃ cānudbhāvanaṃ tattvapratipattivyāghātakamiti /",
  "GSP29nvtp1_1u:2586": "ayameva ca nyāyo viśeṣataḥ pṛthagabhidhānena sūcitaḥ sūtrakāreṇa /",
  "GSP29nvtp1_1u:2587": "sa ca nyūnādiṣu",
  "GSP29nvtp1_1u:2588": "samāna iti /",
  "GSP29nvtp1_1u:2589": "evaṃ ca vyavasthite vārtikakṛto 'pi praśno nāprāstāvika ityāha--tatra pṛcchatīti /",
  "GSP29nvtp1_1u:2590": "nanu yadi jalpavitaṇḍayostattvapratipādanārthamavatāraḥ kim apratibhādyudbhāvanena?",
  "GSP29nvtp1_1u:2591": "atha na tadarthatvaṃ tayoḥ, kiṃ tadavatāreṇa?",
  "GSP29nvtp1_1u:2592": "na cānyārthatve tayoretacchāstravyutpādyatvamityata āha--sāhaṅkāro hīti /",
  "GSP29nvtp1_1u:2593": "ahaṅkṛtasya tasya",
  "GSP29nvtp1_1u:2594": "tattvapratipatterayogādahaṅkāraśātanamevānayostattvapratipādanārthatvam,",
  "GSP29nvtp1_1u:2595": "taccāpratibhādyudbhāvanaṃ vinā na syāditi tattvaṃ pratipipādayiṣatā kartavyamevedamityarthaḥ //",
  "GSP29nvtp1_1u:2596": "nanuc chalādīnāṃ parijñānaṃ na sākṣānniḥśreyasa upayujyate ātmādivat /",
  "GSP29nvtp1_1u:2597": "nāpi tadvyavasthānadvārā pramāṇavat /",
  "GSP29nvtp1_1u:2598": "nāpi nyāyāṅgatayā saṃśayādivat /",
  "GSP29nvtp1_1u:2599": "na ca parijñānameva phalam, apuruṣārthatvādityata āha--parijñānasya ca phalamuktamiti /",
  "GSP29nvtp1_1u:2600": "tattvapratipatyupāyabhūtakathātrayaparikaraśuddhidvārā tatparijñānaṃ niḥśreyasopayogītyarthaḥ /",
  "GSP29nvtp1_1u:2601": "svayaṃ ca sukaraḥ prayoga iti granthasya pratyakṣasiddhatvāt kimuktaṃ bhavatīti tatsvarūpapraśno 'saṃgata ityataḥ pūrayati--anena bhāṣyeṇeti //",
  "GSP29nvtp1_1u:2602": "bhāṣye prayojanāntarābhidhānaṃ na sūtrakṛdabhihitaprayojanavirodhi,",
  "GSP29nvtp1_1u:2603": "kiṃ tu tadanuguṇam evetyāśayavān sautraṃ prayojanamanuvadati--sūtrakāreṇeti /",
  "GSP29nvtp1_1u:2604": "anuguṇatvaṃ tu vyāptipradarśanena /",
  "GSP29nvtp1_1u:2605": "na hyasti saṃbhavaḥ, puruṣārthaścāpramāṇahetukaśceti /",
  "GSP29nvtp1_1u:2606": "tenāyamartho bhāṣyasya,",
  "GSP29nvtp1_1u:2607": "yataḥ sarvaṃ prekṣāvatprayojanamānvīkṣikīvyutpādyapramāṇamūlam,",
  "GSP29nvtp1_1u:2608": "ato niḥśreyasasya paramapuruṣārthasya tanmūlatāyāṃ viparyayaśaḍkaiva nāsti,",
  "GSP29nvtp1_1u:2609": "atanmūlatve puruṣārthatvahāniprasaṃgāditi /",
  "GSP29nvtp1_1u:2610": "tadidamuktaṃ nāstyeva taditi /",
  "GSP29nvtp1_1u:2611": "nanu na",
  "GSP29nvtp1_1u:2612": "tāvaditarāsu pramāṇavyavahāro nāstyeva,",
  "GSP29nvtp1_1u:2613": "taditaravyavahārasyāpyucchedaprasaṃgāt,",
  "GSP29nvtp1_1u:2614": "pramāṇavyavahāra sadbhāve tu kimānvīkṣikyā tatra prakāśayitavyam?",
  "GSP29nvtp1_1u:2615": "tatpramāṇaireva prakāśitattvādityata āha--yadyapīti /",
  "GSP29nvtp1_1u:2616": "vyutpāditena pramāṇādīnā tatra vyavahārastadvyutpattistvita eva, na tu tata ityarthaḥ //",
  "GSP29nvtp1_1u:2617": "nanu praṇetṛśrotrapramāṇopajīvanamānvīkṣikyāmapi samānamato na vidyāntarād viśeṣa ityata āha--na tu pramāṇādīti /",
  "GSP29nvtp1_1u:2618": "pramāṇopajīvane samāne 'pi yathaitadvyutpādyamupajīvanti tāḥ, naivaṃ tadvyutpādyamiyamapītyarthaḥ /",
  "GSP29nvtp1_1u:2619": "nanu upajīvakatāsāmye 'pi parasparopajīvyopajīvakabhāvaḥ kva nāma dṛṣṭa ityata āha--yatheti /",
  "GSP29nvtp1_1u:2620": "pratyakṣādyapi hi svaprāmāṇyavyavasthitaye pramāṇāntaramapekṣate /",
  "GSP29nvtp1_1u:2621": "anumānamapi svotpattaye /",
  "GSP29nvtp1_1u:2622": "tathāpi pratyakṣādyevāpekṣyānumānaṃ svaviṣayu pravartate /",
  "GSP29nvtp1_1u:2623": "na tūpajīvakānumānamapekṣya pratyakṣādi, anumānāntaraṃ tu svaprāmāṇyavyutpādakamapekṣate /",
  "GSP29nvtp1_1u:2624": "tadapi na tadaiva,",
  "GSP29nvtp1_1u:2625": "kiṃ tu prāgeva ityabhiprāyeṇa vyutpādyasajātīyāpekṣānirākaraṇāyoktam--na pratyakṣādiviṣayamapi tadānīmeveti /",
  "GSP29nvtp1_1u:2626": "pratyakṣādirūpo viṣayaḥ pratyakṣādiviṣaya iti /",
  "GSP29nvtp1_1u:2627": "vidyopakaraṇaṃ pramāṇādi /",
  "GSP29nvtp1_1u:2628": "tasya grahaṇaṃ pramāṇādigrakāśitamarthamitarā vidyāḥ pratipādyante iti vārttikena /",
  "GSP29nvtp1_1u:2629": "etaduktaṃ bhavati, vārttike pramāṇādigrahaṇaṃ bhāṣyoktavidyāprakāśakatvanirvāhāya /",
  "GSP29nvtp1_1u:2630": "na tu svātantryeṇa /",
  "GSP29nvtp1_1u:2631": "ato na virodhaḥ /",
  "GSP29nvtp1_1u:2632": "tadevaṃ svarūpeṇāpekṣāṃ darśayitvā viṣayagatā apekṣā bhāṣyakṛtā darśitā--upāya iti /",
  "GSP29nvtp1_1u:2633": "tadvārttikaṃ yojayituṃ vyācaṣṭa--saṃpratīti /",
  "GSP29nvtp1_1u:2634": "nanu vidyāntarāṇāṃ śabdātmakatayā pramāṇatvāt tasya ca svapratipādye 'napekṣatvāt,",
  "GSP29nvtp1_1u:2635": "kiṃ tatrānvīkṣikī kariṣyatītyata āha--na hīti /",
  "GSP29nvtp1_1u:2636": "pramāṇasya sataḥ svapratipādye pramāṇāntarāpekṣā nāsti, na tu svetikartavyatābhūtatarkāpekṣāpi /",
  "GSP29nvtp1_1u:2637": "sa cānvīkṣikīlabhya ityarthaḥ //",
  "GSP29nvtp1_1u:2638": "atha tarkamanapekṣamāṇasya kiṃ syādityata āha--mā bhūditi /",
  "GSP29nvtp1_1u:2639": "ādigrahaṇena",
  "GSP29nvtp1_1u:2640": "yajamānaḥ prastaraḥ",
  "GSP29nvtp1_1u:2641": "ityādi grāhyam /",
  "GSP29nvtp1_1u:2642": "tarkaśca saṃśayamantareṇa nāvataratītyupasaṃhāre so 'pi darśitaḥ /",
  "GSP29nvtp1_1u:2643": "yadyapi satarkapramāṇapravṛttireva parīkṣā,",
  "GSP29nvtp1_1u:2644": "tathāpīha gobalīvardanyāyena pramāṇasya svapadopāttatvāt prayojanajijñāsātarkā eva vivakṣitāḥ /",
  "GSP29nvtp1_1u:2645": "pramāṇasya nivaśaḥ pravattiḥ /",
  "GSP29nvtp1_1u:2646": "tasya dvāramavirodhaḥ /",
  "GSP29nvtp1_1u:2647": "arthatattvaṃ padārthatattvaṃ vākyārthatattvaṃ vā, avadhārya pramāṇāntarādarthavādādeva vā /",
  "GSP29nvtp1_1u:2648": "tatra trayī vidhiniṣedharūpā niveśanīyetyarthaḥ /",
  "GSP29nvtp1_1u:2649": "evaṃ ca daṇḍanītyāṃ yathā yamo rājā kubero vā rājatyādi,",
  "GSP29nvtp1_1u:2650": "vārttāyāṃ māghe parikarṣitā bhūmiḥ suvarṇamayaṃ phalamādhatta ityādi tarkānapekṣayā viphalāyate /",
  "GSP29nvtp1_1u:2651": "tasmāt tatrāpi tadapekṣā astītyatidiśati--evamiti /",
  "GSP29nvtp1_1u:2652": "viṣayamiti śeṣa ityatrāpi vidheyatayā niṣedhyatayeti śeṣaḥ //",
  "GSP29nvtp1_1u:2653": "idānīṃ vyāpāragatāmapekṣāmāha bhāṣyamatena--api ceti /",
  "GSP29nvtp1_1u:2654": "dravyasya yathā",
  "GSP29nvtp1_1u:2655": "dadhnā juhoti",
  "GSP29nvtp1_1u:2656": "ityādi /",
  "GSP29nvtp1_1u:2657": "guṇasya yathā",
  "GSP29nvtp1_1u:2658": "arūṇayā somaṃ krīṇāti",
  "GSP29nvtp1_1u:2659": "ityādi /",
  "GSP29nvtp1_1u:2660": "karmaṇo yathā",
  "GSP29nvtp1_1u:2661": "vrīhīnavahanti",
  "GSP29nvtp1_1u:2662": "ityādi /",
  "GSP29nvtp1_1u:2663": "daṇḍanītyāmapi yathā dravyasya",
  "GSP29nvtp1_1u:2664": "svāmyamātya-",
  "GSP29nvtp1_1u:2665": "ityādi /",
  "GSP29nvtp1_1u:2666": "guṇasya yathā",
  "GSP29nvtp1_1u:2667": "sāmabheda-",
  "GSP29nvtp1_1u:2668": "ityādi /",
  "GSP29nvtp1_1u:2669": "karmaṇo yathā",
  "GSP29nvtp1_1u:2670": "śastraśikṣā gajavājivāhanam",
  "GSP29nvtp1_1u:2671": "ityādi /",
  "GSP29nvtp1_1u:2672": "vārttāyāmapi dravyasya yathā",
  "GSP29nvtp1_1u:2673": "yathartu bījaṃ saṃgṛhṇīyāt /",
  "GSP29nvtp1_1u:2674": "ityādi /",
  "GSP29nvtp1_1u:2675": "guṇasya yathā",
  "GSP29nvtp1_1u:2676": "bhūmiṃ plāvayecchoṣayet /",
  "GSP29nvtp1_1u:2677": "ityādi /",
  "GSP29nvtp1_1u:2678": "karmaṇo yathā",
  "GSP29nvtp1_1u:2679": "syānāntaraṃ ninīṣannanokahamabhimantrayet /",
  "GSP29nvtp1_1u:2680": "ityādi /",
  "GSP29nvtp1_1u:2681": "viṣayaṃ darśayitvā saṃśayamāha--tatra kimiti /",
  "GSP29nvtp1_1u:2682": "saṃśayakāraṇaṃ ca vidhipadasamabhivyāhārastatpadasya /",
  "GSP29nvtp1_1u:2683": "vidhipadasamabhivyāhṛtasvapado hyadhikārī na vidhiviṣayaḥ /",
  "GSP29nvtp1_1u:2684": "tathābhūtameva cāgnihotraṃ tadviṣayaḥ /",
  "GSP29nvtp1_1u:2685": "ataḥ sādhye saṃśayaḥ kiṃ vidhipadasamabhivyāhṛtapadatvādagnihotrādivadvidhiviṣayo bhavatu svargo 'dhikārivad vā neti pūrvapakṣamādarśayanneva tatrāniṣṭaprasaṃgamāha--tatra yadīti /",
  "GSP29nvtp1_1u:2686": "na ca śyenādisādhyāyā hiṃsāyā vihitatvenārthatvameva bhavatu kā kṣatiriti vācyam /",
  "GSP29nvtp1_1u:2687": "vidhirhi pravartakaḥ svajñānena icchāmantarā kṛtvā prayatyanotpādakaṃ iti yāvat /",
  "GSP29nvtp1_1u:2688": "sa ca prayatno na sādhyaviṣayaḥ kartuṃ śakyate /",
  "GSP29nvtp1_1u:2689": "upayo hi prayatnaviṣayo na tu phalam /",
  "GSP29nvtp1_1u:2690": "tasmāt prayatnaviṣayatvāt sādhanetikartavyate eva vidhīyete na tu sādhyam, tadaviṣayatvāt /",
  "GSP29nvtp1_1u:2691": "na hi jñāpakatvamātraṃ vidhitvam, api tvicchāprayatnaviṣayajñāpakatvamiti /",
  "GSP29nvtp1_1u:2692": "tasmāt śyenādisādhyā hiṃsā anarthabhūtaivārthaḥ syād yadi vidhiviṣayaḥ syāditi sādhūktam /",
  "GSP29nvtp1_1u:2693": "siddhānte pramāṇamādarśayanneva sādhyapadasamabhivyāhārastarhi kvopayujyate ityāśaḍkāmapanayati--atha sādhyāṃśamiti /",
  "GSP29nvtp1_1u:2694": "iṣṭābhyupāyatā hi neṣṭamapratītya pratyetuṃ śakyā /",
  "GSP29nvtp1_1u:2695": "na cāpravṛttaiva sā pravartayati /",
  "GSP29nvtp1_1u:2696": "atastāṃ viśeṣṭumiṣṭasyānuvādo 'yamityarthaḥ //",
  "GSP29nvtp1_1u:2697": "tat kimidānīmavihitamityetāvataivānarthaḥ? netyāha--na hiṃsyāditi /",
  "GSP29nvtp1_1u:2698": "nanu bhavatvevaṃ tāvat tathāpyānvīkṣikyā kimāyātamityata āha--tadiheti /",
  "GSP29nvtp1_1u:2699": "viṣayāntaramāha--evamiti /",
  "GSP29nvtp1_1u:2700": "yathā ābhikhyāyāḥ prayojakatvaṃ kṣīrahomasthāne tadviniveśanād rasādisāmyāt,",
  "GSP29nvtp1_1u:2701": "vājinasyāprayojakatvamavarjanīyotpattikatvāt /",
  "GSP29nvtp1_1u:2702": "ādigrahaṇena śeṣabhāgahomavilopādayo gṛhyante /",
  "GSP29nvtp1_1u:2703": "sarvā vidyā iti vidyaśabdena taddharmān lakṣayatīti na bhāṣyavyākhyāvirodhaḥ /",
  "GSP29nvtp1_1u:2704": "vārttikakārastu dharmāṇāṃ vidyāpāratantryaṃ vivakṣanniti śeṣaḥ /",
  "GSP29nvtp1_1u:2705": "saṅkaraprasaṅga iti phalasya /",
  "GSP29nvtp1_1u:2706": "tathā ca vidyāntarulenaivāsya phalavattvaṃ na",
  "GSP29nvtp1_1u:2707": "punarasādhāraṇaṃ phalamasyā astītyarthaḥ /",
  "GSP29nvtp1_1u:2708": "asāṅkaryaṃ darśayituṃ tāsāmeva tāvadasādhāraṇaṃ phalamāha--vidyāntarāṇīti /",
  "GSP29nvtp1_1u:2709": "etasyā asādhāraṇaṃ phalamāha--iha tviti /",
  "GSP29nvtp1_1u:2710": "anyatrāsyāḥ pratipāditopayogavirodho mā bhūditāśayavatoktam--pramāṇādi",
  "GSP29nvtp1_1u:2711": "yadyapi sādhāraṇamiti /",
  "GSP29nvtp1_1u:2712": "etenaitaduktaṃ bhavati, vidyāntarulānyapi yadānvīkṣikyāmāyatante seyamūṣmasiddhirasyāḥ /",
  "GSP29nvtp1_1u:2713": "yattu pradhānamasyāḥ phalaṃ tadasaṃkīrṇameva vidyāntareṣvasaṃbhavāditi //",
  "GSP29nvtp1_1u:2714": "vādādīnāmiti atadguṇasaṃvijñāno bahuvrīhiḥ, vādasya parābhibhavārthamapravṛtteḥ /",
  "GSP29nvtp1_1u:2715": "jalpādayo hi madādihetavaḥ parābhibhavopāyatvāt dravyaśarīrasaṃpattivaditi prayogaḥ /",
  "GSP29nvtp1_1u:2716": "tatrāsya viruddhatvaṃ tāvadāha--tatra jalpādīnāmiti /",
  "GSP29nvtp1_1u:2717": "ayamāśayaḥ /",
  "GSP29nvtp1_1u:2718": "na tāvat pratipādyasya jalpavitaṇḍayoradhikāraḥ /",
  "GSP29nvtp1_1u:2719": "kiṃ tu pratipannasya tattvapratipattipālanārthaṃ duravaliptapratipādanārthaṃ ca tayoradhikāraḥ /",
  "GSP29nvtp1_1u:2720": "parāhaṅgāraśātanaṃ ca madamānādiviruddhameva, teṣāṃ doṣaviśeṣatvāt /",
  "GSP29nvtp1_1u:2721": "ahaḍkāraśātanasya ca tannirodharūpatvāt /",
  "GSP29nvtp1_1u:2722": "na ca parābhibhāvopāyabhūtaśabdavācyatāmātreṇānumānam, vāgādīnāmapi viṣāṇitvaprasaṃgāditi //",
  "GSP29nvtp1_1u:2723": "syādetat /",
  "GSP29nvtp1_1u:2724": "parābhibhavopāyatvena hetunā madamānādihetutvaṃ mā saitsīt,",
  "GSP29nvtp1_1u:2725": "anvayavyatirekābhyāmeva tu siddhacatvityata āha--madamānādihetutvaṃ ca heturasiddha iti /",
  "GSP29nvtp1_1u:2726": "sati ca tattvavidāṃ na saṃbhavantīti vadatā yathāśrutasya",
  "GSP29nvtp1_1u:2727": "parābhibhavopāyatvasyānaikāntikatvamapi sūcitam /",
  "GSP29nvtp1_1u:2728": "ato jalpāditattvajñānavatāmapi yadi mānādayo dṛśyante,",
  "GSP29nvtp1_1u:2729": "na te taddhetukāḥ,",
  "GSP29nvtp1_1u:2730": "kiṃ tu balavanmithyājñānahetukā eveti sanakādyudāharaṇaphalamiti /",
  "GSP29nvtp1_1u:2731": "etacca sphuṭamityabhiprāyeṇāha--upasaṃharatīti //1 //",
  "GSP29nvtp1_1u:2732": "______________________________________________________________________",
  "GSP29nvtp1_1u:2733": "// pariśuddhiḥ //",
  "GSP29nvtp1_1u:2734": "apratītasvarūpasya prayojanāmisaṃbandhasya parīkṣā na yujyate, rirāśrayatvāt /",
  "GSP29nvtp1_1u:2735": "prathamasūtraṃ tūddeśaparamevetyata āha--tadevamiti /",
  "GSP29nvtp1_1u:2736": "abhidheyasaṃbandhaprayojanaparādeva tasmāduddeśo 'pyavagataḥ /",
  "GSP29nvtp1_1u:2737": "sa cāpekṣitatvād gṛhīta ityarthaḥ /",
  "GSP29nvtp1_1u:2738": "etena parīkṣāviṣayo darśitaḥ /",
  "GSP29nvtp1_1u:2739": "ucitaṃ darśayanneva tadatikrame hetumāha--teṣāmiti /",
  "GSP29nvtp1_1u:2740": "aitena chalataḥ saṃbandhaparīkṣāyāḥ prayojanamapi",
  "GSP29nvtp1_1u:2741": "darśitam /",
  "GSP29nvtp1_1u:2742": "abhidhānasya dvaividhyam-ubhayakoṭisaṃsparśaḥ /",
  "GSP29nvtp1_1u:2743": "samīcīnamityādyanurodhena yathā vārttikādityādāvārthaḥ kramo grāhyaḥ /",
  "GSP29nvtp1_1u:2744": "tasmādamidhānasāmānyāt abhidhānasādhargyamātrāt nirṇāyakarahitāt dṛśyamānāditi yāvat /",
  "GSP29nvtp1_1u:2745": "ubhayathā darśanācceti /",
  "GSP29nvtp1_1u:2746": "tatsahacaritobhayakoṭidarśanajasaṃskārabhuvaḥ smaraṇāditi yāvat /",
  "GSP29nvtp1_1u:2747": "etacca sūtrakārasyāptatvāvadhāraṇāt prāgiti mantavyam /",
  "GSP29nvtp1_1u:2748": "yadyapi",
  "GSP29nvtp1_1u:2749": "cātra vacana eva sākṣāt saṃśayaṃ darśayati, tathāpi taddvārā artha eva draṣṭavya iti /",
  "GSP29nvtp1_1u:2750": "saṃbandhini ca prayojane tattvajñānakāryatayā parīkṣyamāṇe saṃbandha eva kāryakāraṇabhāvalakṣaṇaḥ parokṣito bhavatīti tadeva parīkṣyatayā nirdiśyate--tat khalu vai niḥśreyasamiti /",
  "GSP29nvtp1_1u:2751": "vastutastu saṃbandhaparīkṣaiveyamityato na pratijñāsaṃśayaparīkṣāṇāṃ vaiyadhikaraṇyamiti /",
  "GSP29nvtp1_1u:2752": "tatreti /",
  "GSP29nvtp1_1u:2753": "sūtre vyākhyātavye /",
  "GSP29nvtp1_1u:2754": "utsūtreṇeti /",
  "GSP29nvtp1_1u:2755": "pūrvapakṣaṃ vinā siddhāntasūtrasyāvatārābhāvāt ityāśayaḥ //",
  "GSP29nvtp1_1u:2756": "nanu jīvanmuktipakṣe tadvatāmavasthānaṃ na syāditi codyamānamanavakāśamityata āha--tadatyanteti /",
  "GSP29nvtp1_1u:2757": "nanu mā bhūt",
  "GSP29nvtp1_1u:2758": "tattvajñānānantarameva niḥśreyasam, kā no hāniḥ /",
  "GSP29nvtp1_1u:2759": "na hyevaṃ pratijñātamasmābhirityata āha--tathā satīti /",
  "GSP29nvtp1_1u:2760": "yadyapi sākṣādevaṃ na pratijñātam,",
  "GSP29nvtp1_1u:2761": "tathāpi tattvajñānaniśreyasayoḥ kāryakāraṇabhāvaḥ sūtrakṛtā darśitaḥ,",
  "GSP29nvtp1_1u:2762": "sa cānanantaryaniyama eva syāt,",
  "GSP29nvtp1_1u:2763": "nāto 'nyatheti pūrvapakṣī manyata ityarthaḥ /",
  "GSP29nvtp1_1u:2764": "tadidamuktam--mithyeti //",
  "GSP29nvtp1_1u:2765": "nanu tathāpi, tadatyantavimokṣo 'pavargaḥ /",
  "GSP29nvtp1_1u:2766": "[1.1.22] ityatāvadeva niḥśreyasamiti kena pratijñānaṃ yāvatā jīvanmuktirapi riḥśreyasaṃ bhavatyevetyata āha--na cānyaditi /",
  "GSP29nvtp1_1u:2767": "abhisandhau bījaṃ tattvajñānasyotpannasyāpavarge",
  "GSP29nvtp1_1u:2768": "kartavye 'pekṣaṇīyābhāvaḥ /",
  "GSP29nvtp1_1u:2769": "bhāve vā tadevāpavargasādhanam, na tattvajñānamiti /",
  "GSP29nvtp1_1u:2770": "tadidakukta vārttikakṛtā--satyapi tattvajñāne",
  "GSP29nvtp1_1u:2771": "yasyābhāvānnāpavṛjyate so 'nyor'thaḥ iti sphuṭaṃ vārttikamiti ṭīkārthaḥ /",
  "GSP29nvtp1_1u:2772": "sūtrasamutthatāṃ siddhāntavārttikasya darśayituṃ sūtramavatārayati--atredamiti /",
  "GSP29nvtp1_1u:2773": "yathāśrutaṃ vārttikaṃ na pūrvāpakṣācchādakaṃ na hyaparamapi niḥśreyasaṃ śāstrīyāt tattvajñānāt sākṣādbhavatīti,",
  "GSP29nvtp1_1u:2774": "yasmācca sākṣādbhavati na tacchāstrīyamityato bhūmimaracayati--catasro hīti /",
  "GSP29nvtp1_1u:2775": "sā cānvīkṣikyāmāyatate āyattā bhavati /",
  "GSP29nvtp1_1u:2776": "tatparikaropayogamāha--ānvīkṣikī ceti //",
  "GSP29nvtp1_1u:2777": "nanu śravaṇasya tāvadākāṅkṣotthāpanenopayogo,",
  "GSP29nvtp1_1u:2778": "mananasyāpyevamevetyavadhāraṇena,",
  "GSP29nvtp1_1u:2779": "tat kimaparamavaśiṣyate yadarthaṃ pratipattyantaropāsanam?",
  "GSP29nvtp1_1u:2780": "na hi niścayātiriktaṃ kasyacit pramāṇasya phalamityata āha--na cāyamiti /",
  "GSP29nvtp1_1u:2781": "āyamāśayaḥ /",
  "GSP29nvtp1_1u:2782": "na hi niścayo mohaḥ aupadeśikenānumānikena vā tattvaniścayena nirākartuṃ pāryate,",
  "GSP29nvtp1_1u:2783": "tadupāyānuṣṭhānena tu tayorūpyogaḥ /",
  "GSP29nvtp1_1u:2784": "tasmād ye vedāntino vākyārthajñānādeva muktimicchanti,",
  "GSP29nvtp1_1u:2785": "te praṣṭavyāḥ,",
  "GSP29nvtp1_1u:2786": "kiṃ bhavatāṃ vastusantamupāyopeyabhāvasaṃbandhamabhyupagamya pravṛttiḥ, savṛtisantaṃ vā?",
  "GSP29nvtp1_1u:2787": "ādye 'dvaitasiddhāntakṣatiḥ,",
  "GSP29nvtp1_1u:2788": "kāryakāraṇabhāvasya bhedādhiṣṭhānatayā tayoḥ paramārthikatve bhedasyāpi pāramārthikatvaprasaṃgāt,",
  "GSP29nvtp1_1u:2789": "dvitīye tu kimaviśeṣeṇa pravṛttiḥ,",
  "GSP29nvtp1_1u:2790": "yathāsaṃvṛtivyavasthaṃ vā?",
  "GSP29nvtp1_1u:2791": "ādye bhogino 'pyapavṛjyeran /",
  "GSP29nvtp1_1u:2792": "dvitīye tu na śābdādānumānikād vā tattvajñānādaindriyakavyāmohavigamaḥ /",
  "GSP29nvtp1_1u:2793": "kiṃ tarhi, sākṣātkārādeva dṛṣṭa iti tathaiva tadarthinaḥ pravṛttiryuktā /",
  "GSP29nvtp1_1u:2794": "na ca vācyaṃ vākyādevātmasākṣātkārodaya iti, tasya kevalasya sāmarthyānupalambhāt /",
  "GSP29nvtp1_1u:2795": "yadi tu svasaṃviditasvarūpatayā kiṃ tatra dhyānādikamapūrvamādhāsrūtītyucyate,",
  "GSP29nvtp1_1u:2796": "tadā śruterapi vaiphalyamanenaiva nyāyena /",
  "GSP29nvtp1_1u:2797": "yadapi bhautadaśakanadīsaṃtaraṇamudāhṛtaṃ,",
  "GSP29nvtp1_1u:2798": "tatrāpi na kevalenaiva vākyena sākṣātkāraḥ kiṃ tu cakṣurādinaiva /",
  "GSP29nvtp1_1u:2799": "ihāpi manasā sahakṛtena bhaviṣyatīti cet--na,",
  "GSP29nvtp1_1u:2800": "anekadhā śrutaśruterapi satyapi ca paṭīyasi manasi brahmasākṣātkārābhāvāt /",
  "GSP29nvtp1_1u:2801": "tat kasya hotoḥ?",
  "GSP29nvtp1_1u:2802": "bhautānāmiva svaśarīre cākṣuṣasya dṛḍhatarābhyāsasya mumukṣormānasasyātmanyabhāvāt /",
  "GSP29nvtp1_1u:2803": "tasmāt tadarthamabhyāsa eva śaraṇam /",
  "GSP29nvtp1_1u:2804": "tadidamuktaṃ lokasiddhamiti /",
  "GSP29nvtp1_1u:2805": "lokasiddhaḥ kāryakāraṇabhāvastāttviko bhavatu mā vā bhavatu sarvasya puruṣārthapravṛttasya tāvat sa eva śaraṇam /",
  "GSP29nvtp1_1u:2806": "tadanādare tu puruṣārtho 'pi nādaraṇīyastulyayogakṣematvāditi //",
  "GSP29nvtp1_1u:2807": "yadi nāma catasraḥ pratipattaya ātmādau prameye, prakṛte tu kimāyātamityata āha--atheti /",
  "GSP29nvtp1_1u:2808": "etaduktaṃ bhavati--yadi śrautamānumānikaṃ vā tattvajñānamādāya pūrvapakṣaḥ,",
  "GSP29nvtp1_1u:2809": "tadā anabhyupagama evottaram /",
  "GSP29nvtp1_1u:2810": "na hi tasya sākṣānniḥśreyasahetutvamācakṣmahe /",
  "GSP29nvtp1_1u:2811": "kiṃ tarhi? paramparayā saiva catasro hītyādinā darśitā /",
  "GSP29nvtp1_1u:2812": "tasmāt sākṣātkāramādāya pūrvapakṣaḥ /",
  "GSP29nvtp1_1u:2813": "tasya hi sākṣādeva niḥśreyasahetutā abhyupagamyate /",
  "GSP29nvtp1_1u:2814": "tatrābhayanodyaparihārārthaṃ niḥśreyasadvevidhyapratipādanamupasthāpyata iti bhāvaḥ /",
  "GSP29nvtp1_1u:2815": "atha idyucyata ityantena pūrvapakṣaḥ /",
  "GSP29nvtp1_1u:2816": "pūrvaḥ pūrvo heturuttara uttarastadvāniti //",
  "GSP29nvtp1_1u:2817": "nanu sākṣātkāravāṃśca dehādimāśceti durghaṭamidam /",
  "GSP29nvtp1_1u:2818": "na hi śravaṇāderiva pare niḥśreyase kartavye sākṣātkārasyāpi kiñcit kartavyāntaramastītyata āha--na caivamiti /",
  "GSP29nvtp1_1u:2819": "codyasaṃbhāvanāya dṛṣṭāntaḥ--na ca prāyaścitteneveti /",
  "GSP29nvtp1_1u:2820": "na tāvat prāyaścittasyādhikārāpattiḥ phalam,",
  "GSP29nvtp1_1u:2821": "āgamamantareṇādṛṣṭakarmaṇāṃ phalaviśeṣakalpanāyāṃ pramāṇābhāvāt śrūyamāṇaphalaparityāgaprasaṃgācca /",
  "GSP29nvtp1_1u:2822": "balavati bādhake sati nedamaniṣṭamiti cet--na,",
  "GSP29nvtp1_1u:2823": "ananyathāsiddhasyāgamasya bādhakasahasreṇāpyapanetumaśakyatvāt /",
  "GSP29nvtp1_1u:2824": "śakyatve vā surāpayetvānumānamapi durnivāramiti haitukānāṃ dattaḥ svahastaḥ syāt /",
  "GSP29nvtp1_1u:2825": "ata eva na prāyaścittācaraṇaduḥkhameva brāhmahatyādīnāṃ phalam,",
  "GSP29nvtp1_1u:2826": "tatphalatvenāśruteḥ,",
  "GSP29nvtp1_1u:2827": "prāyaścittavidhivaiphalyaprasaṃgācca",
  "GSP29nvtp1_1u:2828": "aviśeṣādhānācca /",
  "GSP29nvtp1_1u:2829": "aniccheto 'pi karmabalādeva tatsiddheśca /",
  "GSP29nvtp1_1u:2830": "tasmādadattaphalānyeva karmāṇi prāyaścittena kṣīyanta ityeva sādhu /",
  "GSP29nvtp1_1u:2831": "tathā tadvadeva tattvasākṣātkāro 'pi kariṣyatītyarthaḥ //",
  "GSP29nvtp1_1u:2832": "atra cāgamabalapravṛttā āgamenaiva bodhayituṃ yujyanta ityāśayavānāha,",
  "GSP29nvtp1_1u:2833": "nābhuktaṃ kṣīyate",
  "GSP29nvtp1_1u:2834": "[]iti /",
  "GSP29nvtp1_1u:2835": "nanu",
  "GSP29nvtp1_1u:2836": "jñānāgniḥ sarvakarmāṇi...bhasmasāt kurūte tathā /",
  "GSP29nvtp1_1u:2837": "[gītā 4.37] ityevaṃ vipakṣe 'pi smṛtirasti /",
  "GSP29nvtp1_1u:2838": "tat kathaṃ nirṇayo bhaviṣyatītyata āha--antyasukheti /",
  "GSP29nvtp1_1u:2839": "syādapyevaṃ yadi nābhuktamityādismṛteranugrāhako nyāyo na syāt, asti ca tathā /",
  "GSP29nvtp1_1u:2840": "tathā ca prayogaḥ, vivādādhyāsitāni karmāṇi",
  "GSP29nvtp1_1u:2841": "bhogādeva kṣīyante acīrṇaprayaścittakarmatvādārabdhaśarīrakarmavat /",
  "GSP29nvtp1_1u:2842": "na cātrāgamavirordhaḥ, tasyāgamāntaravirodhenānirṇāyakatvādityarthaḥ /",
  "GSP29nvtp1_1u:2843": "na cotsargasiddhāyāḥ smṛterasati bādhake 'nyathāmāvo yujyata ityāśayavānāha--autsargikasyeti /",
  "GSP29nvtp1_1u:2844": "nanu,",
  "GSP29nvtp1_1u:2845": "midyate hṛdayagranthiśchidyante sarvasaṃśayāḥ /",
  "GSP29nvtp1_1u:2846": "kṣīyante cāsya karmāṇi tasmin dṛṣṭe parāvare //",
  "GSP29nvtp1_1u:2847": "[muṇḍaka. 2.2.8] iti śrutau paripanthinyāṃ kathamucyate 'sati bādhaka iti,",
  "GSP29nvtp1_1u:2848": "kathaṃ ca tadvirodhena smṛternirṇāyakatvamanumānānugraho 'pītyata āha--kṣīyanta iti /",
  "GSP29nvtp1_1u:2849": "na hīyaṃ śrutiradattaphalānāmeva karmaṇāṃ tattvajñānāt kṣayamāha, kiṃ tu kṣayamātram /",
  "GSP29nvtp1_1u:2850": "taccopabhogenāpi bhavannakiñcid virūṇaddhīti bhāvaḥ /",
  "GSP29nvtp1_1u:2851": "deheṣūpabhogo dehopabhogaḥ /",
  "GSP29nvtp1_1u:2852": "api ca viparītāpi śrutirvidyata ityāha--tāvadeveti /",
  "GSP29nvtp1_1u:2853": "asya tattvasākṣātkāravataḥ tāvadeva ciraṃ vilambaḥ /",
  "GSP29nvtp1_1u:2854": "yāvanna vimokṣa upāttakarmarāśeḥ sakāśāt phalopayogena /",
  "GSP29nvtp1_1u:2855": "atha tasmin sati saṃpatsyate kaivalyenetyarthaḥ /",
  "GSP29nvtp1_1u:2856": "bhogena tvitare kṣapayitvā",
  "GSP29nvtp1_1u:2857": "[]iti vākyaśeṣāt //",
  "GSP29nvtp1_1u:2858": "nanu bhogena prakṣayo 'nupapanna eva,",
  "GSP29nvtp1_1u:2859": "karmarāśeranantatayā aniyatavipākakālatayā cetyata āha--yogarddhīti /",
  "GSP29nvtp1_1u:2860": "uktam ādivākye /",
  "GSP29nvtp1_1u:2861": "śaṅkate--na ceti /",
  "GSP29nvtp1_1u:2862": "ayamāśayaḥ--yadi tāvat karmaṇāmevāyaṃ mahimā,",
  "GSP29nvtp1_1u:2863": "yadekadaiva nānāvidhadehādyavāntaravyāpāraistaistairūpabhogaḥ sādhyaḥ,",
  "GSP29nvtp1_1u:2864": "kiṃ yogaprabhāvaparikalpanayā?",
  "GSP29nvtp1_1u:2865": "atha naiṣa mahimā neṣām, tathāpi kva yogaprabhāvasyopayogaḥ?",
  "GSP29nvtp1_1u:2866": "na hīśvaro 'pi karmaṇāṃ svabhāvaṃ viparyāsayitumarhati /",
  "GSP29nvtp1_1u:2867": "tasmāt svapratibhayā kalpanīyametat /",
  "GSP29nvtp1_1u:2868": "evaṃ ced varamadattaphalānyeva yogaprabhāvāt kṣīyanta iti kalpyatāṃ lāghavāyeti /",
  "GSP29nvtp1_1u:2869": "pariharati--dṛṣṭānusāreṇeti /",
  "GSP29nvtp1_1u:2870": "pramāṇānusāreṇa //",
  "GSP29nvtp1_1u:2871": "yathā hyupabhogādeva karmaṇāṃ kṣayaḥ,",
  "GSP29nvtp1_1u:2872": "dehādiṣu satsveva copabhogaḥ,",
  "GSP29nvtp1_1u:2873": "labdhavṛttibhireva karmabhirdehādisambhavaḥ,",
  "GSP29nvtp1_1u:2874": "sahakārilābha eva teṣāṃ vṛttilābhaḥ,",
  "GSP29nvtp1_1u:2875": "te ca sahakāriṇaḥ kvacitphalonneyāḥ yathā yugapadanekendriyopagrahe,",
  "GSP29nvtp1_1u:2876": "kvacidāgamagamyā yathā vāsudevasaubhariprabhṛtīnāṃ kāyayaugapadya iti sarvatra pramāṇamasti,",
  "GSP29nvtp1_1u:2877": "naivamanupabhuktakarmakṣaye /",
  "GSP29nvtp1_1u:2878": "yathā ca mahāpralaye sarvakarmaṇāmekadaiva vṛttinirodha āgamaprāmāṇyādāsthīyate,",
  "GSP29nvtp1_1u:2879": "tathā yogarddhikāle 'pi sarveṣāṃ vṛttilābha āstheya āgamaprāmāṇyādeveti na kiñcit svapratibhāmātreṇa kalpitamityarthaḥ tādṛśaśca muniraparaniḥśreyasavānityarthaḥ /",
  "GSP29nvtp1_1u:2880": "kimato yadyevamityata āha--iti na vātaputrīyamiti /",
  "GSP29nvtp1_1u:2881": "atha paraṃ niḥśreyasaṃ kīdṛśamityata āha--paraṃ tviti /",
  "GSP29nvtp1_1u:2882": "ityupapannaṃ niḥśreyasadvaividhyamiti /",
  "GSP29nvtp1_1u:2883": "pūrvapakṣanirākaraṇāyeti śeṣaḥ /",
  "GSP29nvtp1_1u:2884": "na sukhaduḥkhatayā manute rāgadveṣaprasavahetutvābhāvādityarthaḥ /",
  "GSP29nvtp1_1u:2885": "na hyasti sambhavo na tatra tṛṣyati tacca tasya sukhu yādṛśamajñāninaḥ tṛṣṇājanakam,",
  "GSP29nvtp1_1u:2886": "na tad dveṣṭi tacca tasya duḥkhamiti yādṛśamajñānino dveṣajanakamityarthaḥ /",
  "GSP29nvtp1_1u:2887": "uktaṃ tātparyamakṣarārthīkartuṃ samarthitameva śaṅkate--syādetaditi /",
  "GSP29nvtp1_1u:2888": "upabhogaprayatna āstheyo mokṣāya tvaramāṇenāpi kāyavyūhādāviti śeṣaḥ /",
  "GSP29nvtp1_1u:2889": "yastu ta tvarate yadā bhavitā karmakṣayastadā bhavitā mokṣo 'pi kiṃ tvarayā?",
  "GSP29nvtp1_1u:2890": "prāptā tāvannirapāyā bhūmiriti samarthitahṛdayaḥ,",
  "GSP29nvtp1_1u:2891": "tasya tu niḥśreyasadvayayaugapadyaśaḍkāpi nāstīti bhāvaḥ //",
  "GSP29nvtp1_1u:2892": "nanvetāvataiva sarvaṃ susthaṃ kimuttaraprabandhenetyata āha--tadevamarthagatimiti /",
  "GSP29nvtp1_1u:2893": "mithyājñānadoṣapravṛttīnāṃ pravāharūpāṇāmiti boddhavyam /",
  "GSP29nvtp1_1u:2894": "pravṛttiścātra kāraṇarūpā grāhyā, kāryarūpāyā anucchedāt /",
  "GSP29nvtp1_1u:2895": "janmaduḥkhayoḥ pravāharūpayorūcchedakramo nāsti /",
  "GSP29nvtp1_1u:2896": "kutaḥ? pūrvopāttasyeti /",
  "GSP29nvtp1_1u:2897": "mūlānucchedādityarthaḥ /",
  "GSP29nvtp1_1u:2898": "āgāmivārttikavirodhaṃ pariharannāha--idaṃ ceti //",
  "GSP29nvtp1_1u:2899": "yadyapi duḥkhādīnāmekārthasamavāyalakṣaṇo 'pi yogaḥ saṃbhavati tathāpi śarīrāderjanmanaḥ sa nāsti /",
  "GSP29nvtp1_1u:2900": "kāryakāraṇabhāvastu tasyāpi sa eva grāhya ityāha--yogyatayeti /",
  "GSP29nvtp1_1u:2901": "kāraṇasya hi pūrvavartitvaṃ yujyata ityata āha--atra",
  "GSP29nvtp1_1u:2902": "ceti /",
  "GSP29nvtp1_1u:2903": "uttarasyānantaraṃ ca pūrvameva syāt, na ca pūrvaṃ kāryamityata āha--tadanantaratvaṃ ceti /",
  "GSP29nvtp1_1u:2904": "avyavahitamavyavadhānaṃ",
  "GSP29nvtp1_1u:2905": "tenādau pāṭho 'vyavahitādipāṭhaḥ /",
  "GSP29nvtp1_1u:2906": "mithyājñāne kāraṇe tatkāryā doṣāḥ avyavadhānenaiva ādau paṭhitā iti śeṣaḥ /",
  "GSP29nvtp1_1u:2907": "yathaitat tathānyatrāpītyata āha--evamiti /",
  "GSP29nvtp1_1u:2908": "tenāyamarthaḥ /",
  "GSP29nvtp1_1u:2909": "duḥkhādīnāṃ kāryakāraṇabhāvaḥ /",
  "GSP29nvtp1_1u:2910": "teṣāmevottarottarāpāye",
  "GSP29nvtp1_1u:2911": "tadanantarābhāvādapavargaṃ iti /",
  "GSP29nvtp1_1u:2912": "dūṣayati--na hīti /",
  "GSP29nvtp1_1u:2913": "apavarga ekor'thaṃḥ /",
  "GSP29nvtp1_1u:2914": "uttarottarāpāye tadanantarābhāvāditi ca padadvayam /",
  "GSP29nvtp1_1u:2915": "keṣāmiti duḥkhādīnāmiti ca padaṃ kiṃ bhavatīti sākāḍkṣam /",
  "GSP29nvtp1_1u:2916": "tasmādekavākyatvalakṣaṇayogādekamevedaṃ vākyamityarthaḥ /",
  "GSP29nvtp1_1u:2917": "yadapi vākyabhedena prayojanādhikyamabhihitam, tadapi nāstītyāha--ekanivṛttyeti //",
  "GSP29nvtp1_1u:2918": "viśvatomukhatve 'pyasaṃdigdhatvaṃ prakaraṇānuvṛttyādibhirityavirodhaḥ /",
  "GSP29nvtp1_1u:2919": "sāravat prayojanavat /",
  "GSP29nvtp1_1u:2920": "anavadyaṃ śiṣṭānāmaduḥkhapratītikaram /",
  "GSP29nvtp1_1u:2921": "prakṛtatvenāstobhamiti vyācaṣṭe--astobhamiti /",
  "GSP29nvtp1_1u:2922": "yathāvyākhyāte vipratipadyamānaṃ lakṣaṇāntareṇa bodhayati--tathā hyāhuriti /",
  "GSP29nvtp1_1u:2923": "lāghavaṃ vākyeṣu padakṛtam, padeṣu svalpatvamakṣarakṛtamityapaunarūktyam /",
  "GSP29nvtp1_1u:2924": "etacca kāryakāraṇabhāvasya yogavibhāgenābhidhīyamānatvamabhyupagamyoktam /",
  "GSP29nvtp1_1u:2925": "vastutastu tenāpyasau sūcanīya eva /",
  "GSP29nvtp1_1u:2926": "na hi yogavibhāgasya etatsāmarthyam /",
  "GSP29nvtp1_1u:2927": "api tvarthādhikyasūcanamātram /",
  "GSP29nvtp1_1u:2928": "etacca vibhāge 'pi labhyata ityāha--itaretaretyādi /",
  "GSP29nvtp1_1u:2929": "nanu sūtre mithyājñānamātrameva śrūyate, tat kathamāha tatrātmādāvityata āha--yadyani sāmeti /",
  "GSP29nvtp1_1u:2930": "bhāṣyaviṣayatāṃ vārttikasya darśayati--tadeteneti /",
  "GSP29nvtp1_1u:2931": "na khalu yathā kuṇḍe badaraṃ saṃyogena paṭe vā śauklyaṃ samavāyenetyarthaḥ /",
  "GSP29nvtp1_1u:2932": "nanu na tāvat sattāmātreṇa sārūpyaṃ bhrāntāvupayujyate japākusumādisannidhānaparibhūtasitimni sphaṭhikādāvanupalabhyamānaviśeṣasmaraṇe 'pi rajatādiviparyāsābhāvāt /",
  "GSP29nvtp1_1u:2933": "tasmādupalabhyamānameva sārūpyaṃ taddheturityāstheyam /",
  "GSP29nvtp1_1u:2934": "tadapyasaṃgatam,",
  "GSP29nvtp1_1u:2935": "sārūpyasya bhedādhiṣṭhānatayā tatpratibhāsane bhedasyāpi pratibhānābhedāropānavakāśāt /",
  "GSP29nvtp1_1u:2936": "tasmāt sadasatoḥ sārūpyābhāvādityāśaḍkaiveyamanupapannetyata āha--sarvatra hīti /",
  "GSP29nvtp1_1u:2937": "na hīdamane, sadṛśamiti kṛtvā sārūpyagrahaṇamiti brūmaḥ /",
  "GSP29nvtp1_1u:2938": "kiṃ tarhi?",
  "GSP29nvtp1_1u:2939": "rajatādau yo dharmaścakacikyādiḥ upalabdhapūrvaḥ sa eva tajjātīyo vā purovartinyupalabhyate yadi tadā bhrānti,",
  "GSP29nvtp1_1u:2940": "nāto 'nyathetyarthaḥ //",
  "GSP29nvtp1_1u:2941": "anvayaṃ darśayitvā vyatirekamāha--na hīti /",
  "GSP29nvtp1_1u:2942": "yadyapi hastimaśakādāvapi yathā kathañcit sārūpyamastyeva,",
  "GSP29nvtp1_1u:2943": "tathāpi vyavacdedakadharmeṇānabhibhūtaṃ sārūpyamihābhipratam /",
  "GSP29nvtp1_1u:2944": "vyavacchedakānabhibhūtatvaṃ ca tatra nāstītyataḥ sarvātmanā vā sārūpyamekadeśena vetyevamādi parāstaṃ veditavyam /",
  "GSP29nvtp1_1u:2945": "śaṅkate--asadṛśe 'pīti /",
  "GSP29nvtp1_1u:2946": "idamatra vivakṣitam, sārūpyaṃ hyāropyasyāropaviṣayeṇa cintyate, anyathā vā? anantare 'tiprasaṃgaḥ /",
  "GSP29nvtp1_1u:2947": "prathame tu na tāvata pītaguṇī śuklaguṇini śaḍkhe āropyate,",
  "GSP29nvtp1_1u:2948": "pītaṃ ciravilvamidamiti pratyayānudayāt /",
  "GSP29nvtp1_1u:2949": "nāpi śuklaguṇe pītaguṇaḥ, śuklaguṇasyāpratibhāsanāt /",
  "GSP29nvtp1_1u:2950": "nāpi śuklatvasāmānyādhāre rūpasvalakṣaṇe pītaguṇaḥ,",
  "GSP29nvtp1_1u:2951": "cākṣuṣapratītau śuklatvasāmānyānavabhāse tadādhārasya rūpasvalakṣaṇasya bhāsanāyogāt /",
  "GSP29nvtp1_1u:2952": "bhāsane 'pi vā dravyatvasāmānādhikaraṇyaṃ na syāt /",
  "GSP29nvtp1_1u:2953": "nāpi pītatvaṃ sāmānyaṃ śuklatvasāmānyādhāre /",
  "GSP29nvtp1_1u:2954": "taddhi tadātmatayā vā āropyet, tatsaṃsargitayā vā?",
  "GSP29nvtp1_1u:2955": "ādye śuklatvasāmānyādhārā vyaktiḥ pītatvasāmānyātmanā prathamānā na deśakālaniyatā syāt /",
  "GSP29nvtp1_1u:2956": "vyaktirhi deśakālaniyatā na sāmānyam /",
  "GSP29nvtp1_1u:2957": "sā cāprathitaiva /",
  "GSP29nvtp1_1u:2958": "na ca pītatvasāmānyameva śuklaguṇavyaktirūpeṇaropyata iti sāmpratam /",
  "GSP29nvtp1_1u:2959": "tathā sati pītatvaṃ na pratīyeta /",
  "GSP29nvtp1_1u:2960": "nāpi śuklatvasāmānyameva pītatvasāmānyatadātmatayā āropyeta,",
  "GSP29nvtp1_1u:2961": "tathā sati śuklatvena śuklatvaṃ pratīyeta /",
  "GSP29nvtp1_1u:2962": "na hi tasyānyat kiñcid rūpamasti, yena pratītipathamavataret /",
  "GSP29nvtp1_1u:2963": "sarvathā apratītaṃ ca nāropaviṣaya ityasaṃgatirevāsya kalpasya,",
  "GSP29nvtp1_1u:2964": "saṃsargitayā tu sāmānye āropyamāṇe śuklaguṇasya śuklatvenaiva pratītiḥ syāt /",
  "GSP29nvtp1_1u:2965": "na ca pītimapratītervinayatāratamyaṃ syāt, sāmānyasyaikarūpatvāt /",
  "GSP29nvtp1_1u:2966": "tasmāt pītaguṇa śaṅkhe samāropyata iti vācyam /",
  "GSP29nvtp1_1u:2967": "tathā ca guṇaguṇinoḥ kva sādṛśyavārtāpītyarthaḥ //",
  "GSP29nvtp1_1u:2968": "samādhatte--na tatrāpīti,",
  "GSP29nvtp1_1u:2969": "na hyatra pītaguṇa āropyo 'pi tu pītaguṇaśca śaḍkhaśca āropaviṣayau,",
  "GSP29nvtp1_1u:2970": "saṃsṛṣṭasvabhāvatvaṃ tvāropyam /",
  "GSP29nvtp1_1u:2971": "tathā ca saṃsṛṣṭasvabhāvābhyāṃ guṇaguṇibhyāmanayoḥ asaṃsṛṣṭasvabhāvayoḥ sārūpyamiha prayojakam /",
  "GSP29nvtp1_1u:2972": "upadarśitaṃ ca taditi kimaprayojakena guṇisārūpyeṇa guṇasārūpyeṇa vā, satā asatā vetyarthaḥ /",
  "GSP29nvtp1_1u:2973": "asaṃbandhāgraho vaiyadhikaraṇyāgraho viṣayiṇa viṣayamupalakṣayati /",
  "GSP29nvtp1_1u:2974": "tena vyādhikaraṇagrahaṇāviṣayīkṛtatvaṃ sārūpyaṃ tayoḥ,",
  "GSP29nvtp1_1u:2975": "yathā pītimācirabilvayoḥ tathaiva pītimaśaḍkhayorityuktaṃ bhavati /",
  "GSP29nvtp1_1u:2976": "ekendriyopanatasaṃbandhidvayaviṣayaṃ sārūpyamupapādyandriyadvayopanītasaṃbandhidvayaviṣayaṃ sārūpyamupapādayati--evaṃ tvagindriyeti /",
  "GSP29nvtp1_1u:2977": "na caivaṃ sati",
  "GSP29nvtp1_1u:2978": "tādātmyabhrame 'pi bhedāgraha eva sārūpyamastu,",
  "GSP29nvtp1_1u:2979": "kṛtaṃ cākacikyādineti vācyam,",
  "GSP29nvtp1_1u:2980": "tadantareṇa saṃskārānudbodhāt, tena ca",
  "GSP29nvtp1_1u:2981": "vinā rajatāropaniyamānupapatteḥ /",
  "GSP29nvtp1_1u:2982": "iha tu saṃsṛṣṭatvānubhavajanitasaṃskārodbodho yāvanmātreṇa tāvadevopayuktam,",
  "GSP29nvtp1_1u:2983": "saṃsargasya ca saṃsṛjyamānāveva viṣayaḥ /",
  "GSP29nvtp1_1u:2984": "tau cānubhūyamānāveveti, kiṃ tadupanāyakasādṛśyāntarāpekṣayeti sarvamavadātam /",
  "GSP29nvtp1_1u:2985": "nanvayamanubhavakramo 'nubhavabādhita evetyata āha--atiśīghratayeti //",
  "GSP29nvtp1_1u:2986": "nanu sādṛśyaṃ ced bhrāntibījamupapāditam,",
  "GSP29nvtp1_1u:2987": "tarhi sarvaṃ sarvatrāropyet,",
  "GSP29nvtp1_1u:2988": "asti hi kenacit kasyacit kathañcit sārūpyamityata āha--neti /",
  "GSP29nvtp1_1u:2989": "evaṃ dvicandreti /",
  "GSP29nvtp1_1u:2990": "tathāvidhāpekṣābuddhiviṣayatvaṃ dvicandrabhrame, bhedamātrārope tu nānādigdeśāvayavasaṃbandhaḥ /",
  "GSP29nvtp1_1u:2991": "prācyāṃ pratīcībhrame dakṣiṇottarānyatve sati diktvameva /",
  "GSP29nvtp1_1u:2992": "evamanyatrāpi alātacakrabhrame madhyāsaṃbandhe sati sarvadiksaṃbandhaḥ /",
  "GSP29nvtp1_1u:2993": "ādigrahaṇādagacchati gativibhrame vibhāgavaiparītyam /",
  "GSP29nvtp1_1u:2994": "asthūleṣu keśeṣu sthūlavibhrame",
  "GSP29nvtp1_1u:2995": "tāvaddeśācchādakatvam /",
  "GSP29nvtp1_1u:2996": "apsu daṇḍasya vakratābhrame taraṅgavakrimadaṇḍayorasaṃsargagraha ityevaṃ neyam /",
  "GSP29nvtp1_1u:2997": "sarvatra ca tattvāgrahaḥ",
  "GSP29nvtp1_1u:2998": "saṃplavata iti //",
  "GSP29nvtp1_1u:2999": "ihātmano duḥkhahetutvena śarīrendriyādivad heyatvameva bauddhairāpāditam /",
  "GSP29nvtp1_1u:3000": "yathā hi, indriyādinā vinā nātmā duḥkhaṃ janayitumalam, evaṃ nendriyādikamapi tamantareṇa /",
  "GSP29nvtp1_1u:3001": "na hi nirāśrayaṃ duḥkha nāma /",
  "GSP29nvtp1_1u:3002": "ata ātmāpi heyaḥ /",
  "GSP29nvtp1_1u:3003": "taduktam dharmakīrtinā---",
  "GSP29nvtp1_1u:3004": "na tairvinā duḥkhaheturātmā cet te 'pi tādṛśāḥ /",
  "GSP29nvtp1_1u:3005": "nirdeṣaṃ dvayamapyevaṃ vairāgyaṃ ca dvayostataḥ //",
  "GSP29nvtp1_1u:3006": "[pra.vā.1.227] iti taccaitadasādhīyaḥ tathā hi,",
  "GSP29nvtp1_1u:3007": "na tāvadātmano hānaṃ rogādivadvināśalakṣaṇam, nityatvāt /",
  "GSP29nvtp1_1u:3008": "nāpi dandaśūkadaṣṭāḍgulīvad viprayogādilakṣaṇam,",
  "GSP29nvtp1_1u:3009": "nāpi sutamaraṇādivat pratipattinirodhalakṣaṇam,",
  "GSP29nvtp1_1u:3010": "svasaṃvedanatvāditi vedāntinaḥ //",
  "GSP29nvtp1_1u:3011": "vayaṃ tu brūmaḥ---taddhi tadā syāt,",
  "GSP29nvtp1_1u:3012": "yadi jñātasya sato duḥkhaṃ pratyātmano hetutvaṃ sutamaraṇāderiva /",
  "GSP29nvtp1_1u:3013": "na tvetadasti /",
  "GSP29nvtp1_1u:3014": "kiṃ nāma? sattāmātreṇa /",
  "GSP29nvtp1_1u:3015": "tasmādātmano heyatvavyutpādanaṃ vaiyātyamātravijṛmbhitametat /",
  "GSP29nvtp1_1u:3016": "ātmadṛṣṭestu heyatvavyutpādanaṃ manāk sadalamityāśaḍkya nirākaroti--na tviti /",
  "GSP29nvtp1_1u:3017": "abhyarhitatamam upakāryatamam /",
  "GSP29nvtp1_1u:3018": "sattvam ātma /",
  "GSP29nvtp1_1u:3019": "yadyapi rāgādinivṛttiheturnairātmadarśanamiti guḍajihvikā,",
  "GSP29nvtp1_1u:3020": "vastutastu na tāvannityātmābhāvadarśanamātraṃ rāgādinivṛttihetuḥ,",
  "GSP29nvtp1_1u:3021": "cārvākādīnāmeva vītarāgatvaprasaṃgāt /",
  "GSP29nvtp1_1u:3022": "ahaṅkāranivṛttiheturnairātmyadarśanam, tata eva rāgādinivṛttiriti cet?",
  "GSP29nvtp1_1u:3023": "sāpi kiṃ śarīrādau, cetane vā?",
  "GSP29nvtp1_1u:3024": "ādye siddhasādhanam, śarīrādavahaṅkārasya mithyātvāt /",
  "GSP29nvtp1_1u:3025": "tanmūlatvācca rāgadveṣayoḥ, tannivṛttau tayorapi nivṛttiriti ko nāma nābhyupaiti /",
  "GSP29nvtp1_1u:3026": "na ca śarīrādāvahaṅkāranivṛtternityātmadarśanaṃ virodhi,",
  "GSP29nvtp1_1u:3027": "kiṃ tvanukūlameva,",
  "GSP29nvtp1_1u:3028": "na hi śuktikāto rajataṃ bhedenāvyavasthāpayatastasya rajatabuddhiḥnivartate /",
  "GSP29nvtp1_1u:3029": "atha cetanaviṣayaivāhaṅkāranivṛttī rāgādīnapanayatīti vivakṣitam?",
  "GSP29nvtp1_1u:3030": "hantaivaṃ svākāre 'pīdantāvyavahāriṇāṃ pṛthagjanānāṃ vītarāgatvaprasaṃgaḥ /",
  "GSP29nvtp1_1u:3031": "na hi te śarīrādiviviktam ahamiti pratiyanti //",
  "GSP29nvtp1_1u:3032": "atha bāhyābhyantaraviṣayatayāhaṅkāranivṛttirabhipretā?",
  "GSP29nvtp1_1u:3033": "sāpi kiṃ sarvathā jñānābhāvādeva, cetanasyāpīdantāspadatvādeva vā, tasminneva nāstitvādhyāropād vā?",
  "GSP29nvtp1_1u:3034": "na tāvadādyaḥ, adṛṣṭitvaprasaṅgāt /",
  "GSP29nvtp1_1u:3035": "na caitat prayatnaśatenāpi sidhyati /",
  "GSP29nvtp1_1u:3036": "yathā yathā dṛṣṭinirodhāya prayatnaḥ, tathā tathā dṛṣṭeḥ pratyāpatteḥ /",
  "GSP29nvtp1_1u:3037": "na cādṛṣṭereva rāgādayo vinivartante,",
  "GSP29nvtp1_1u:3038": "yugasahāstramapi suptasya punarjāgarāvasthāyāṃ rāgādidarśanāt,",
  "GSP29nvtp1_1u:3039": "nāpi dvitīyaḥ,",
  "GSP29nvtp1_1u:3040": "ahamabhāve satīdamo 'pyabhāvāt,",
  "GSP29nvtp1_1u:3041": "ātmāni sati parasaṃjñeti tvayaivoktaṃ yataḥ /",
  "GSP29nvtp1_1u:3042": "nāpi tṛtīyaḥ, grahaṇāgrahaṇayorūbhayorapi asaṃbhavāt /",
  "GSP29nvtp1_1u:3043": "yadi hyahamāspadaṃ cetano gṛhītaḥ, kathaṃ nāstitādhyāropaḥ?",
  "GSP29nvtp1_1u:3044": "na gṛhītaścet kutra nāstitādhyāropaḥ?",
  "GSP29nvtp1_1u:3045": "na ca prathamaṃ grahaḥ",
  "GSP29nvtp1_1u:3046": "paścādāropa iti tvayā vaktuṃ śakyate /",
  "GSP29nvtp1_1u:3047": "na cāparispharati niṣedhye niṣedhasaṃbhavaḥ /",
  "GSP29nvtp1_1u:3048": "svapratipaṣṭhajñānamātreṇeti cet--na, jñānasya svapratiṣṭhatādhrauvye 'pi rāgādidarśanāt /",
  "GSP29nvtp1_1u:3049": "tattabdahirūpaplavavirahe satīti cet?",
  "GSP29nvtp1_1u:3050": "tarhi bahirūpaplavavirahe svātmapratiṣṭhaṃ jñānaṃ rāgādinivṛttiheturityevaṃbhūtayātdṛṣṭyā kimaparāddham,",
  "GSP29nvtp1_1u:3051": "yena tāṃ nirasya nairātmyadṛṣṭirūpādīyate?",
  "GSP29nvtp1_1u:3052": "audāsīnyadṛṣṭireva nairātmyadṛṣṭiriti cet?",
  "GSP29nvtp1_1u:3053": "kimidamaudāsīnyam?",
  "GSP29nvtp1_1u:3054": "śūnyatvamiti cet?",
  "GSP29nvtp1_1u:3055": "evaṃ tarhi svātmadṛṣṭirapi dṛṣṭirna syādityadṛṣṭitvaprasaṃgaḥ /",
  "GSP29nvtp1_1u:3056": "anālambanatayā niḥsaṃbandhitvamaudāsīnyamiti cet?",
  "GSP29nvtp1_1u:3057": "tarhi nirātmīyatādṛṣṭiṃ vadan kuto nairātmyadṛṣṭiṃ supta iva pralapasīti /",
  "GSP29nvtp1_1u:3058": "evaṃ pretyabhāvābhāvajñānasyeti paramaṃ nidānamiti anuṣajyate /",
  "GSP29nvtp1_1u:3059": "tathā ca",
  "GSP29nvtp1_1u:3060": "ityapi guḍajihvikā /",
  "GSP29nvtp1_1u:3061": "vastutastu nāsti karma, nāsti karmaphalam, nāsti pretyabhāva iti /",
  "GSP29nvtp1_1u:3062": "yāvajjīvet sukhaṃ jīvennāsti mṛtyoragocaraḥ",
  "GSP29nvtp1_1u:3063": "iti nyāyamālambamānena prāṇivadhādattādānādāveva ghaṭitavyam /",
  "GSP29nvtp1_1u:3064": "sādhīyaścaivamasya kaivalyamiti /",
  "GSP29nvtp1_1u:3065": "na ca",
  "GSP29nvtp1_1u:3066": "santānamādāya pretyabhāvādidṛṣṭirūpapatsyata iti vācyam,",
  "GSP29nvtp1_1u:3067": "tadā hi tamādāya sopapadyeta,",
  "GSP29nvtp1_1u:3068": "yadi taddṛṣṭiranarthānnivartayet",
  "GSP29nvtp1_1u:3069": "arthācca pravartayet pravṛttinivṛttī ca saiva dṛṣṭiḥ karoti yā rāgadveṣau prasūte,",
  "GSP29nvtp1_1u:3070": "tanmūlatvāt tayoḥ /",
  "GSP29nvtp1_1u:3071": "tathā ca tādṛśī saṃtānadṛṣṭirapi heyaiva /",
  "GSP29nvtp1_1u:3072": "na tādṛśī cennāstikatvameva nirvāhayet /",
  "GSP29nvtp1_1u:3073": "tadidamuktam--so 'yaṃ vṛścikabhiyeti /",
  "GSP29nvtp1_1u:3074": "tasmād yaḥ paralokārtho tasya paralokinamātmānamaḍgīkṛtyaiva svarge 'paparge vā prayatnaḥ,",
  "GSP29nvtp1_1u:3075": "yastu nityamātmānaṃ nābhyupaiti tasya cārvākasya iva svargāpavargāveva na staḥ,",
  "GSP29nvtp1_1u:3076": "kutastadarthā pravṛttirityāśayavānāha--seyamiti //",
  "GSP29nvtp1_1u:3077": "yattūktam--ātmānamabhyarhitaṃ paśyanniti so 'yaṃ kasya prasaṅgaḥ?",
  "GSP29nvtp1_1u:3078": "kiṃ sarvaduḥkhopaśamamupakāramapaśyataḥ, paśyato",
  "GSP29nvtp1_1u:3079": "vā? ādyaścedevametat /",
  "GSP29nvtp1_1u:3080": "na hyevaṃbhūtasya nairātmyadṛṣṭirabhyupapadyate /",
  "GSP29nvtp1_1u:3081": "na hyātmocchedameva kaścidupakāratvena manute,",
  "GSP29nvtp1_1u:3082": "api tu duḥkhaṃ jihāsamāna ātmānaṃ jahāti,",
  "GSP29nvtp1_1u:3083": "ātmānamanapahāya duḥkhasya hātumaśakyatvāditi manyamānastasmād duḥkhamajihāsataḥ sukhaṃ copādātumicchato nairātmyadṛṣṭerasaṃbhava eva /",
  "GSP29nvtp1_1u:3084": "tathā ca tathābhūtasya nairātmyadarśino nityātmadarśino vā tulyaḥ saṃsāraḥ /",
  "GSP29nvtp1_1u:3085": "dvitīyastu kalpo 'saṃgata eva /",
  "GSP29nvtp1_1u:3086": "na hi sarvaduḥkhocchedam evopakāraṃ paśyati sukhāya tadupakārāya ca ghaṭata iti /",
  "GSP29nvtp1_1u:3087": "sarvaduḥkhocchedaśca sukhaṃ ceti vipratiṣiddhametat /",
  "GSP29nvtp1_1u:3088": "evaṃ sarvaduḥkhocchedamicchati paraṃ cāpakarotītyetadapyasaṃgatam,",
  "GSP29nvtp1_1u:3089": "na hi parāpakāraḥ sarvaduḥkhocchedanidānamiti hṛdi nidhāyāha--abhyarhitatā ceti //",
  "GSP29nvtp1_1u:3090": "sāmānyadharmo 'haṅkārāspadatvam /",
  "GSP29nvtp1_1u:3091": "ahamiti kartṛpadaviṣayatvam, anena tatpravṛttinimittasya kartṛtvasyaikadeśamupalakṣayati /",
  "GSP29nvtp1_1u:3092": "tenāyamarthaḥ,",
  "GSP29nvtp1_1u:3093": "itarakārakaprayoktṛtvam bāhyakārakaprayojyatāṃ ca dṛṣṭvā bhedāgrahe sati śarīrādau kartṛtvamāropyātmatvena viparyasyatīti tadidamuktam--tāṃ khalviti /",
  "GSP29nvtp1_1u:3094": "evaṃ siddhaṃ kṛtvā viparyayam anyathākhyātirūpamiti śeṣaḥ /",
  "GSP29nvtp1_1u:3095": "saṃprati sandihāno viśeṣata iti śeṣaḥ /",
  "GSP29nvtp1_1u:3096": "nanu sthāṇāvevāyaṃ mama corapratyayo vṛtta ityāgāpālāṅganaṃ prasiddhamiti tadatra saṃśaya eva nāstītyata āha--parīkṣakāṇāmiti /",
  "GSP29nvtp1_1u:3097": "pratipattuḥ pratyayāt pratyetavyāt /",
  "GSP29nvtp1_1u:3098": "avyatirekāt abhedādityarthaḥ /",
  "GSP29nvtp1_1u:3099": "nanvidaṃ rajatamityatra dvayaṃ pratibhāti, jñānasyātmā, purovarti dravyaṃ ca /",
  "GSP29nvtp1_1u:3100": "tatra purovartino rajatatve pratiṣiddhe,",
  "GSP29nvtp1_1u:3101": "arthādāpadyate jñānasyeti,",
  "GSP29nvtp1_1u:3102": "tadanyeṣāṃ tu pratipattyanārohādeva nāvakārśaḥ /",
  "GSP29nvtp1_1u:3103": "tat kathamucyate vaṇigvīthyādāviti, ata āha--āntaratvaṃ tvasyānupalabdhacaraṃ katastyam?",
  "GSP29nvtp1_1u:3104": "yaddhi yasya kadācidavagatam,",
  "GSP29nvtp1_1u:3105": "tadanyatra pratiṣedhe pāriśeṣyāt tatra gamyate,",
  "GSP29nvtp1_1u:3106": "na tu pratītipathamavatīrṇayoranyataratra pratiṣedhe pāriśeṣyāditaratrāsaṃbhāvitamapi,",
  "GSP29nvtp1_1u:3107": "tathā sati nedaṃ rajatamiti śuktikāyāṃ rajatatvapratiṣedhe tadekajñānasaṃsargiṇo bhūtakāderapi rajatatvaṃ vidadhyāt /",
  "GSP29nvtp1_1u:3108": "na caivam /",
  "GSP29nvtp1_1u:3109": "tat kasya hetoḥ? tasya rajatatvaṃ kadācidapi nopalabdhacaraṃ /",
  "GSP29nvtp1_1u:3110": "yataḥ, tathā",
  "GSP29nvtp1_1u:3111": "svātmāno 'pi rajatātmatvaṃ na kasyacidupalabdhigocaraḥ kadācit svapne 'pi /",
  "GSP29nvtp1_1u:3112": "atha dṛṣṭameva satyarajatajñāne rajatākāratvamātmana ityāśayaḥ?",
  "GSP29nvtp1_1u:3113": "so 'yaṃ svapnāyate, tatrāpi hi purovartini rajate anubhūyamāne svātmano rajatākāratvaṃ",
  "GSP29nvtp1_1u:3114": "kasya pramāṇasya gocara iti /",
  "GSP29nvtp1_1u:3115": "tadanena svākārasya bāhyatve sādhakapramāṇābhāvo darśitaḥ /",
  "GSP29nvtp1_1u:3116": "bādhakamapi sūcitam /",
  "GSP29nvtp1_1u:3117": "yathā hi nedaṃ rajatamiti bādhakabalena purovartino rajatatvapratiṣedhaḥ,",
  "GSP29nvtp1_1u:3118": "tathā nāhaṃ rajatamityapi bādhakaṃ sphuṭameva /",
  "GSP29nvtp1_1u:3119": "ayameva bhrama iti cet?",
  "GSP29nvtp1_1u:3120": "evaṃ tarhi na rajatatvamāropyate bāhye, kiṃ tu tasminnevāhamāspade bāhyatvamāropyate ityāśayaḥ /",
  "GSP29nvtp1_1u:3121": "tathā sati bādhakapratyayena tadevāpaneyam, tasmiścāpanīte 'haṃ rajatamiti syāt /",
  "GSP29nvtp1_1u:3122": "evaṃ ca satīdaṃ rajatamiti kor'thaḥ? nāhaṃ rajatamiti /",
  "GSP29nvtp1_1u:3123": "nedaṃ rajatamiti kor'thaḥ? ahaṃ rajatamiti /",
  "GSP29nvtp1_1u:3124": "tataśca yathedaṃ nedamahaṃ nāhamityanayorvirodhāt samuccayābhimāno 'pi nāsti,",
  "GSP29nvtp1_1u:3125": "tathā nedaṃ rajataṃ nāhaṃ rajatamityanayorapi virodhāt samuccayābhimāno 'pi na syāt /",
  "GSP29nvtp1_1u:3126": "asti ca,",
  "GSP29nvtp1_1u:3127": "tasmādubhayorapi rajatatvapratiṣedho 'nyasya rajatatvaṃ vyavasthāpayatīti pāṣāṇarekheyaṃ na durūttarapāṃsupūraṇamātreṇāpanetuṃ śakyate //",
  "GSP29nvtp1_1u:3128": "sāmarthyātiśayaḥ svabhāvātiśayaḥ /",
  "GSP29nvtp1_1u:3129": "atiśayastu viṣayajanyajñānāpekṣayā /",
  "GSP29nvtp1_1u:3130": "santamiveti satyajñānābhiprāyaṃ svarūpābhiprāyaṃ vā /",
  "GSP29nvtp1_1u:3131": "viṣayasāmarthyamiti sāmarthyaṃ kāraṇatvam, tabhdāvasiddheḥ /",
  "GSP29nvtp1_1u:3132": "ata eveti kṛtvā vedāntyekadeśinaḥ api",
  "GSP29nvtp1_1u:3133": "nirākārabauddhamatānumatirdarśitā /",
  "GSP29nvtp1_1u:3134": "sadasattvena gṛhṇātīti na vikalpitamatinirdalatvāt /",
  "GSP29nvtp1_1u:3135": "pravṛttyaupayiko hyarthaḥ prakṛte prakāśate, na tu sadasattvena gṛhītvā pravṛttirūpapadyate /",
  "GSP29nvtp1_1u:3136": "asadeva rajataṃ prakāśate /",
  "GSP29nvtp1_1u:3137": "purovartibhedagrahācca śukto",
  "GSP29nvtp1_1u:3138": "pravṛttirnānyatretyādi nāśaḍkitam, prābhākarapakṣeṇa tulyayogakṣematvādapohe nirākariṣyamātvācca //",
  "GSP29nvtp1_1u:3139": "anirvacanīyakhyātimanubhavavirodhena nirākaroti---na ceti /",
  "GSP29nvtp1_1u:3140": "ta thāhi kimidam anirvacanīyatvam, kiṃ nirūktiviraha eva, āhosvinnirūktinimittaviraha eva?",
  "GSP29nvtp1_1u:3141": "na tāvadādyaḥ, idaṃ rajataṃ nedaṃ rajatamiti",
  "GSP29nvtp1_1u:3142": "nirūkteranubhūyamānatvāt /",
  "GSP29nvtp1_1u:3143": "nāpi dvitīyaḥ, nirūktinimittaṃ jñānaṃ vā syāt viṣayo vā?",
  "GSP29nvtp1_1u:3144": "na tāvadādyasya virahaḥ, khyāteḥ svayamavābhyupagamāt /",
  "GSP29nvtp1_1u:3145": "nāpi dvitīyaḥ, viṣayo 'pi kiṃ bhāvarūpo 'bhāvarūpo vā? ādye asatkhyātyabhyupagamaprasaṅgaḥ /",
  "GSP29nvtp1_1u:3146": "dvitīye tu satkhyātireva /",
  "GSP29nvtp1_1u:3147": "ubhau na sta iti cet?",
  "GSP29nvtp1_1u:3148": "atha bhāvābhāvaśabdena lokapratītisiddhāvevobhāvabhipretau, viparītau vā? ādye tāvad",
  "GSP29nvtp1_1u:3149": "yathābhayorvidhirnāsti, tathā pratiṣedho 'pi, parasparavidhiniṣedhayovi dhiniṣedhanāntarīyakatvāt /",
  "GSP29nvtp1_1u:3150": "dvitīye tu na kācit kṣatiḥ /",
  "GSP29nvtp1_1u:3151": "na hyalaukikaviṣayasahasranivṛttāvapi satyajñānaviṣayanivṛttistannirūktinivṛttirveti /",
  "GSP29nvtp1_1u:3152": "athāpi niḥsvabhāvatvamanirvacanīyatvam?",
  "GSP29nvtp1_1u:3153": "atrāpi nisaḥpratiṣedhārthatvena svabhāvaśabdasyāpi bhāvābhāvayoranyatarārthatve pūrvavat prasaṃgaḥ /",
  "GSP29nvtp1_1u:3154": "pratītyagocaratvaṃ niḥsvabhāvatvamiti cet?",
  "GSP29nvtp1_1u:3155": "atra tu svavacanavirodhaḥ, pratītyagocaraśca pratīyate ceti /",
  "GSP29nvtp1_1u:3156": "yad yathā pratīyate tat tathā neti cet? atra na vipratipadyāmahe /",
  "GSP29nvtp1_1u:3157": "tasmāt ākārāsadanirvacanīyakhyātivādibhirapyanyathākhyātiravaśyābhyupagantavyet i //",
  "GSP29nvtp1_1u:3158": "nanu yadyathāsatprakāśate prapañco 'pi tarhi tathaivāstu jātyādikaṃ cetyata āha---yaḥ punariti /",
  "GSP29nvtp1_1u:3159": "asaccet? asatteyaiva prakāśeta, na pravṛttigocaraḥ syāt /",
  "GSP29nvtp1_1u:3160": "sattayā cet? nūnaṃ sādṛśyamapyapekṣyam /",
  "GSP29nvtp1_1u:3161": "na ca tadasti /",
  "GSP29nvtp1_1u:3162": "asadṛśasyāpi sattayā prakāśane cātiprasaṅga ityarthaḥ //",
  "GSP29nvtp1_1u:3163": "saṃvidviruddham vicāryasaṃvidviruddham /",
  "GSP29nvtp1_1u:3164": "sarvasarvajñatāpattiratītānāgatābhijñatāpattiścetyapi draṣṭavyam /",
  "GSP29nvtp1_1u:3165": "pratibhāsamānaṃ yudallikhadvijñānaṃ jāyata ityarthaḥ /",
  "GSP29nvtp1_1u:3166": "autsargikakāryānukūlasahakāryabhiprāyeṇa śyāmākavījam udāhṛtam /",
  "GSP29nvtp1_1u:3167": "tatpratirodhikāraṇāntarasāhityābhiprāyeṇa kṛṭajabījamiti /",
  "GSP29nvtp1_1u:3168": "vivādadhyāsite vibhrame pravṛttikāraṇamagraho vā syāt,",
  "GSP29nvtp1_1u:3169": "idamiti jñānaṃ vā,",
  "GSP29nvtp1_1u:3170": "rajatamiti jñānasahitaṃ vā,",
  "GSP29nvtp1_1u:3171": "bhedāgrahasahitaṃ vā ubhayamiti?",
  "GSP29nvtp1_1u:3172": "tatrādye na tāvadityādi dūpaṇam /",
  "GSP29nvtp1_1u:3173": "dvitīye tu hanta bhoḥ ityādi /",
  "GSP29nvtp1_1u:3174": "tṛtīye tu nanu rajatavijñānam ityādi /",
  "GSP29nvtp1_1u:3175": "caturthe tu sāmyāpādane sati jñānadharmo vā agraho viśeṣaṇam, vastudharmo vā?",
  "GSP29nvtp1_1u:3176": "ādye sāmyaṃ nāsti, ubhayajñānasyāgṛhītabhedasya bhrāntihetutvenānabhayupagamāt /",
  "GSP29nvtp1_1u:3177": "dvitīye tu viṣayadharmāṇāmajñātānāṃ pravṛttāvakiñcitkaratvam /",
  "GSP29nvtp1_1u:3178": "jñaptau punarastyeva /",
  "GSP29nvtp1_1u:3179": "tatra dṛṣṭāntamāha--maivaṃ jñānahetūnāmityādi //",
  "GSP29nvtp1_1u:3180": "athavā dṛśyakāraṇasāmye 'pyadṛśyahetuviśeṣavaśād bhrāntisaṃbhavaḥ, kāryonneyatvāt sāmagryāḥ /",
  "GSP29nvtp1_1u:3181": "tadidamuktam--maivamityādi /",
  "GSP29nvtp1_1u:3182": "māmāpyevamiti cet---na, tasya kāraṇaviśeṣasya svātantryeṇāpravartakatvāt /",
  "GSP29nvtp1_1u:3183": "tadidamuktam--cetaneti /",
  "GSP29nvtp1_1u:3184": "jñānadvāreṇeti cet--na, tasya pavṛttinivṛttisādhāraṇyāt /",
  "GSP29nvtp1_1u:3185": "tadidamuktam--buddhipūrvakatve tviti /",
  "GSP29nvtp1_1u:3186": "ato na sāmyam /",
  "GSP29nvtp1_1u:3187": "tatsiddhamityādiprayogo vipratipannaṃ prati /",
  "GSP29nvtp1_1u:3188": "niyamena niścayeneti sāmānyajñānasya viśeṣapravartakatvavyudāsāvadyotanārtham /",
  "GSP29nvtp1_1u:3189": "na ca phalajñānenānaikāntikatvaṃ tasyāpravartakatvādeva /",
  "GSP29nvtp1_1u:3190": "tatsādhanajñānaṃ tu pravartakam /",
  "GSP29nvtp1_1u:3191": "tacca tadviṣayameveti /",
  "GSP29nvtp1_1u:3192": "kāryatvabodhastu pravartaka iti nirākariṣyate /",
  "GSP29nvtp1_1u:3193": "anavabhāsamānatvāditi hetupakṣe 'siddhatvaṃ siddhasādhanaṃ vā dūṣaṇam /",
  "GSP29nvtp1_1u:3194": "pratyakṣopavarṇane tu śuktikātvenānālambanatvamasmākamapyanumatam /",
  "GSP29nvtp1_1u:3195": "sitabhāsvaratayā tvanavabhāsamānatvamanubhavaviruddhamiti paramārthaḥ /",
  "GSP29nvtp1_1u:3196": "doṣavattvāditi hetupakṣe 'naikāntikodbhāvanam dṛṣṭāntamātrodbhāvane tuvetrabījādiḥ /",
  "GSP29nvtp1_1u:3197": "nedaṃ rajatamiti upalakṣaṇam /",
  "GSP29nvtp1_1u:3198": "śuktiriyamityādyapi draṣṭavyam //",
  "GSP29nvtp1_1u:3199": "anāśvāsastu yathārthatvājñānaṃ vā syāt, yathārthatvāyathārthatvasandeho vā?",
  "GSP29nvtp1_1u:3200": "ādyaḥ prāmāṇyopāyakathanenaiva nirastaḥ /",
  "GSP29nvtp1_1u:3201": "dvitīyastu viśeṣopalabdhaiḥ prāgiṣyata evetyāha--yathā ceti //",
  "GSP29nvtp1_1u:3202": "nanu kramavyatikramo 'nāditāṃ pratipādayitumuktaḥ /",
  "GSP29nvtp1_1u:3203": "anāditāpratipādanaṃ punaḥ kimarthamityata āha--anāditvācceti /",
  "GSP29nvtp1_1u:3204": "tasyāpi bādhyatvagrasaṅgāditi /",
  "GSP29nvtp1_1u:3205": "tathā ca sartyāgathyājñānayoraviśeṣaprasaṃga iti bhāvaḥ /",
  "GSP29nvtp1_1u:3206": "pūrvajñānasya mithyātvamādarśayat iti /",
  "GSP29nvtp1_1u:3207": "tadupadarśitaprakārāsahanatayā jāyamānamityarthaḥ /",
  "GSP29nvtp1_1u:3208": "tajjanitāṃ pravṛttiṃ vighaṭayaditi taducitavyapadeśābhiprāyam, viparītamabhiprāyaṃ kurvadityarthaḥ /",
  "GSP29nvtp1_1u:3209": "phalamasyāpaharatīti viṣayadārabhya phalaparyantamityarthaḥ /",
  "GSP29nvtp1_1u:3210": "ayameva viṣayāpahāro yattadviṣayādhikṣepasya svabhāvasya samutpādaḥ /",
  "GSP29nvtp1_1u:3211": "sa ca tatphalapravāhapratikṣepaparyanta iti samudāyārthaḥ /",
  "GSP29nvtp1_1u:3212": "parasparābhāvadharmiṇoriti /",
  "GSP29nvtp1_1u:3213": "yayārdharmiṇoryau dharmau",
  "GSP29nvtp1_1u:3214": "parasparābhāvavantāvupalabdhau tayorityarthaḥ /",
  "GSP29nvtp1_1u:3215": "bādhyatve heturiti /",
  "GSP29nvtp1_1u:3216": "heturvyatirekaliṅgalakṣaṇamiti yāvat /",
  "GSP29nvtp1_1u:3217": "tattvaviṣayabuddhidhārāmiti dhyānam ityarthaḥ /",
  "GSP29nvtp1_1u:3218": "anugatamekaṃ svarūpaṃ samānāsamānajātīyavyacchedako dharmo lakṣaṇamiti yāvat //2 //",
  "GSP29nvtp1_1u:3219": "______________________________________________________________________",
  "GSP29nvtp1_1u:3220": "// pariśuddhiḥ //",
  "GSP29nvtp1_1u:3221": "sarvatra tasya sulabhatvāditi /",
  "GSP29nvtp1_1u:3222": "svābhāvikaṃ tu śāstrasya traividhyaṃ nāstyeva tasya puruṣāyattatvādityapi draṣṭavyam /",
  "GSP29nvtp1_1u:3223": "prayojanasyeti /",
  "GSP29nvtp1_1u:3224": "avāntarasyetyarthaḥ /",
  "GSP29nvtp1_1u:3225": "catūrūpobhavatīti pratītiviṣaya iti śeṣaḥ /",
  "GSP29nvtp1_1u:3226": "arthaviparyayakīrtatena vyāghātāditi /",
  "GSP29nvtp1_1u:3227": "pratyakṣapramāṇānuvādaḥ /",
  "GSP29nvtp1_1u:3228": "ato na sādhyāviśiṣṭatvaṃ vyadhikaraṇatvaṃ vā?",
  "GSP29nvtp1_1u:3229": "avadyamāne śaśaviṣāṇādāvalakṣaṇam, vidyamāne tvanupayogini gaṅgāvālukādāvalakṣaṇam /",
  "GSP29nvtp1_1u:3230": "ataḥ samānadharmadarśanāt asati nibhāge saṃśayaḥ, tannivṛttyartho vibhāgārambhaḥ //",
  "GSP29nvtp1_1u:3231": "nanu sadanupayogisaṃśayānucchede kiṃ syāt? kathamanupayuktaṃ taditi jijñāsāyā anivṛttiḥ? api",
  "GSP29nvtp1_1u:3232": "cārthāpattyādīnāmupayogavatāmapi parairūdghuṣyamāṇānāmapi lakṣaṇākaraṇāt syāt sandehaḥ-- kiṃ lakṣaṇākaraṇādasanti, anupayogīni veti?",
  "GSP29nvtp1_1u:3233": "tatraivāntarbhūtāni vā?",
  "GSP29nvtp1_1u:3234": "atasttadapanuttaye vibhāgaḥ //",
  "GSP29nvtp1_1u:3235": "tathā bauddhāpekṣayā mīmāṃsakānāmadhikapramāṇalakṣaṇābhidhānaṃ vinaiva pramāṇānām ādhikyāt /",
  "GSP29nvtp1_1u:3236": "sāṃkhyasya tu tadapekṣayaiva adhikapramāṇalakṣaṇābhidhānaṃ satyādhikye /",
  "GSP29nvtp1_1u:3237": "tad ihāpi sāṃkhyāpekṣayā adhikābhidhāne bhavati sandehaḥ, kiṃ satyādhikye athāsatīti?",
  "GSP29nvtp1_1u:3238": "tadapanodanāya vibhāgavacanam /",
  "GSP29nvtp1_1u:3239": "ata evādhikyamāśaḍkya vibhāgaparīkṣāmavartayat sūtrakāraḥ /",
  "GSP29nvtp1_1u:3240": "pūrvāparagranthasaṃgatiścātra sphuṭetyetadapi mantavyam //",
  "GSP29nvtp1_1u:3241": "śakteranabhyupagame pramāṇābhāvo mūlam,",
  "GSP29nvtp1_1u:3242": "asatpratipakṣebhyo dṛṣṭakāraṇebhya eva kāryotpattāvarthāpatteḥ kṣīṇatvāt /",
  "GSP29nvtp1_1u:3243": "pratipakṣatā ca mantrādīnāṃ sahakāriviraharūpatvāt /",
  "GSP29nvtp1_1u:3244": "tadvirahasya ca vyatirekamukhena sahakāritvāvadhāraṇāt /",
  "GSP29nvtp1_1u:3245": "trayo hi",
  "GSP29nvtp1_1u:3246": "bhāvā bhavanti kāryānukelāḥ, tatpratikūlāstadudāsīnāśca /",
  "GSP29nvtp1_1u:3247": "tatrānukūlā dahanādeḥ pavanādayaḥ /",
  "GSP29nvtp1_1u:3248": "tatpratikūlā api",
  "GSP29nvtp1_1u:3249": "dvividhāḥ svarūpataḥ sahakāritaśca /",
  "GSP29nvtp1_1u:3250": "svarūpato jalāvasekādayaḥ /",
  "GSP29nvtp1_1u:3251": "sahakārito mantrādiprayoktāraḥ /",
  "GSP29nvtp1_1u:3252": "te hi mantrādīn",
  "GSP29nvtp1_1u:3253": "prayuñjānāstadvirahalakṣaṇaṃ sahakāriṇaṃ virundhanti /",
  "GSP29nvtp1_1u:3254": "udāsīnāstu tatraiva rāsabhādayaḥ /",
  "GSP29nvtp1_1u:3255": "tatrānukūlatvamanvayavyatirekaramyam /",
  "GSP29nvtp1_1u:3256": "pratikūlatvaṃ ca tadanvaye kāryavyatirekagamyam /",
  "GSP29nvtp1_1u:3257": "tacca tadviparyaryānvaye paryavasyati /",
  "GSP29nvtp1_1u:3258": "udāsīnatvaṃ ca vyabhicāragamyam /",
  "GSP29nvtp1_1u:3259": "evaṃ ca sati yatra yadā yasya yathānukūlatve pratikūlatve vā pramāṇamasti,",
  "GSP29nvtp1_1u:3260": "tatra tadā tasya tathaiva svīkartavyam /",
  "GSP29nvtp1_1u:3261": "kimadhikasāmarthyakalpanayā?",
  "GSP29nvtp1_1u:3262": "sarvaśca pareṣāṃ vimarśasaṃbhavo 'tīndriyasāmarthye 'pi samāna ityarthāpattim upekṣyānyadevātīndriyaśaktisvīkārabījamāśaḍkya vimṛśati--syādetaditi //",
  "GSP29nvtp1_1u:3263": "svarūpasya pratyakṣatve sākalyasya ca kāryaikavyaḍgyatve 'numeyamatīndriyaṃ sāmarthyam avaśiṣyata iti pūrvapakṣārthaḥ /",
  "GSP29nvtp1_1u:3264": "kāryasaṃbandhitāṃ kāryopalakṣitatāmityarthaḥ /",
  "GSP29nvtp1_1u:3265": "yadāha-- kāryopahitaṃ rūpamiti /",
  "GSP29nvtp1_1u:3266": "nanvanyakāryeṇopadhānaṃ tatkāryeṇaiva vā? ādye ahetureva hetuḥ syāt /",
  "GSP29nvtp1_1u:3267": "dvitīye tvitaretarāśrayatvam, tasya tatkāraṇatve siddhe sati tatkāryatvaṃ siddhaṃ syāt /",
  "GSP29nvtp1_1u:3268": "tatkāryatve sati ca tadupalakṣitaṃ kāraṇatvaṃ bhavedityata āha--idameva cāsya tadupadhānaṃ yat tatkāryotpādāt pūrvamavaśyaṃbhāvaḥ /",
  "GSP29nvtp1_1u:3269": "yudatpādāt pūrva yasyāvaśyaṃbhāvaḥ tat kāraṇamitarat kāryamityarthaḥ //",
  "GSP29nvtp1_1u:3270": "nanvevaṃrūpaṃ kāraṇatvaṃ tajjātīyasya samāmanyato 'numīyeta prativyakti vā?",
  "GSP29nvtp1_1u:3271": "na tāvat prativyakti, taduttarakāryābhāve 'pi kāsāñcid vināśadarśanāt /",
  "GSP29nvtp1_1u:3272": "tajjātīyasya tu prāgeva sāmānyato 'vadhāritam /",
  "GSP29nvtp1_1u:3273": "tadiha smaryata ityāśaḍkyāha--na ca tajjātīyasyeti /",
  "GSP29nvtp1_1u:3274": "yathā yo yo dhūmaḥ so 'gnimāniti sāmānyato 'vadhāraṇe 'pi eṣa dhūmo 'gnimāniti navādhāritam /",
  "GSP29nvtp1_1u:3275": "tathedamudakaṃ pipāsopaśamananimittamityanavadhṛtabhevāvadhāryata ityarthaḥ /",
  "GSP29nvtp1_1u:3276": "na ca kvacit kāryamakṛtvaiva vinaṣṭe vyabhicāraḥ,",
  "GSP29nvtp1_1u:3277": "sati sahakārisākalye kuryāditi sādhyatvāt,",
  "GSP29nvtp1_1u:3278": "tasya ca sahakāryasākalyaprayuktakāryābhāvavattvarūpasya tatrāpi bhāvāditi /",
  "GSP29nvtp1_1u:3279": "tasmād yā nobhayaprayatnaprasavahetuḥ sopekṣābuddhiḥ tṛtīyeti viṣayabhedād buddhibhedaḥ /",
  "GSP29nvtp1_1u:3280": "sa ca sukhaheturduḥkhaheturataddhetuśceti trividha iti suvyaktamityarthaḥ //",
  "GSP29nvtp1_1u:3281": "anumānapadaṃ vyutpādayatā bhāṣyakṛtā prasaṃgāt lakṣaṇamapyabhihitamiti ṭīkākṛd api smṛtyādivyavacchedyaṃ darśayati--tathā cetyādinā /",
  "GSP29nvtp1_1u:3282": "yato bhāṣye lakṣaṇamapyuktam,",
  "GSP29nvtp1_1u:3283": "ato vārttike tadākṣepo nānuktopālambha ityāha--tadetadbhāṣyamanubhāṣyeti /",
  "GSP29nvtp1_1u:3284": "phalavataḥ pramāṇatvāt, tadviśeṣatvāccānumānasya nāphalatvaṃ yujyate /",
  "GSP29nvtp1_1u:3285": "kathañcit phalāntarasaṃbhave 'pyetasya pratyakṣaphalaṃ liṅgaparāmarśaḥ,",
  "GSP29nvtp1_1u:3286": "suprasiddhamanumānamanena vyāpyata ityapi pūrvapakṣe draṣṭavyam /",
  "GSP29nvtp1_1u:3287": "evaṃ ca sati tatretyādinobhasamādhānasaṃgatiḥ /",
  "GSP29nvtp1_1u:3288": "samādhānāntaramāheti /",
  "GSP29nvtp1_1u:3289": "kasminnākṣepa ityata āha--pūrvoktamiti //",
  "GSP29nvtp1_1u:3290": "nanu hānādiviṣayaṃ prāmāṇyamucyamānamanumānasya svagocaraṃ pratyevoktaṃ bhavati,",
  "GSP29nvtp1_1u:3291": "hānādāveva tasya vyāpārānubandhāt /",
  "GSP29nvtp1_1u:3292": "ata āśaḍkaiveyamanupapannā kimatra samādhānenetyāśaḍkya vyāpārānubandhitayā hānādirasya gocaraḥ,",
  "GSP29nvtp1_1u:3293": "pratīpatyanubandhitayā tu vahinajñānasya vahinareva viṣayaḥ,",
  "GSP29nvtp1_1u:3294": "tadabhiprāyeṇa ca śaḍkāsamādhāne ityabhiprāyavānāha--yadpīti /",
  "GSP29nvtp1_1u:3295": "vijñāne yat prakāśate yena vijñānaṃ nirūpyat ityarthaḥ //",
  "GSP29nvtp1_1u:3296": "na ca svaviṣayādanyad viṣayāntaramasya saṃbhavati, atiprasaṃgāditi bhāvaḥ /",
  "GSP29nvtp1_1u:3297": "pūrvapakṣiṇa iti śeṣaḥ /",
  "GSP29nvtp1_1u:3298": "autpattika iti svabhāvāpratibaddhaḥ /",
  "GSP29nvtp1_1u:3299": "nanu heyādibuddhayaḥ kena viśeṣeṇa dvitīyānumānasya phalam,",
  "GSP29nvtp1_1u:3300": "na tu dvitīyasya pratyakṣasyetyāha--parokṣārthāvagāhitayeti //",
  "GSP29nvtp1_1u:3301": "nanu sāmīpyasya sādṛśyasya mānaṃ mitiḥ saṃjñāsaṃjñiparicchede pramāṇamityukte kuto vyāghātāvakāśa ityata",
  "GSP29nvtp1_1u:3302": "āha--anumānaśabdavadityādi //",
  "GSP29nvtp1_1u:3303": "nanu svaviṣayaparicchittau tāvat svarūpataḥ pramāṇam, vyāpāravataḥ kāraṇaviśeṣasya pramāṇatvāt /",
  "GSP29nvtp1_1u:3304": "nāpi vākyārthapratipattirasyāḥ phalam, tadānīṃ tasyā vinaṣṭatvāt /",
  "GSP29nvtp1_1u:3305": "naca smṛtirūpāyā api śabdapravṛttestatphalatvam,",
  "GSP29nvtp1_1u:3306": "anupayuktasamayānāmasmaryamāṇapadārthānāṃ śabdasmaraṇe 'pi tadabhāvādityata āha--yat khalu caitreti //",
  "GSP29nvtp1_1u:3307": "nanu svaviṣayaparicchittau pradhānyamanumānāderapi,",
  "GSP29nvtp1_1u:3308": "tat kutaḥ pratyakṣasya pradhānatvād iti ekadeśī vaktītyata āha--pratyakṣaparā hīti /",
  "GSP29nvtp1_1u:3309": "prāyeṇa pratyakṣamātrapūrvakamiti sākṣāt, paraṃparayā tu sarvamevānumānaṃ tathetyarthaḥ /",
  "GSP29nvtp1_1u:3310": "upamānaṃ tu pratyakṣapūrvakamapi śabdapūrvakameveti /",
  "GSP29nvtp1_1u:3311": "śabdapūrvakatve satyeva pratyakṣapūrvakatvaṃ tasya,",
  "GSP29nvtp1_1u:3312": "kevalā tu pratyakṣapūrvakatā anumānamātra evetyarthaḥ //",
  "GSP29nvtp1_1u:3313": "nanvevaṃ sati śabdānantaramupamānamabhidhīyatāmityata āha--smaraṇasahakāriteti /",
  "GSP29nvtp1_1u:3314": "yadyapi śabdasyapi pramāṇasya vākyarūpasya smṛtisthasya padārthasmṛti padārthasmṛtisahakṛtasyaiva vākyārthabodhakatvam, tathāpi na",
  "GSP29nvtp1_1u:3315": "kvacidapyanubhūyamānasya liḍgaṃ tvanubhūyamānamapi śabdasya viśeṣābhidhāne nyāyasiddhe 'pyekadeśyabhimataprayojanābhidhānaṃ",
  "GSP29nvtp1_1u:3316": "tadakauśalakhyāpanāya yadyapi prathamamekadeśimataṃ duṣyatvenābhimatameva,",
  "GSP29nvtp1_1u:3317": "tathāpi dūṣaṇābhāsena ta tad duṣayituṃ śakyamiti śikṣayituṃ vārttikakṛtamanarañjayannevottaragranthamavatārayati--tadetadekadeśimatamiti /",
  "GSP29nvtp1_1u:3318": "pratyakṣaṃ pūrva prādhānyādityeke /",
  "GSP29nvtp1_1u:3319": "uktamupapādayituṃ mahāviṣayatvāccādau śabdopadeśa ityaparaścedyacañcuḥ /",
  "GSP29nvtp1_1u:3320": "tatra mahāviṣayatvamanaikāntikāmiti śabdasya mahāviṣayatvāt ādyatvamāpādayatā pratyakṣasyānādyatvamicchatā anya eva dṛṣṭānta udāharaṇīyaḥ /",
  "GSP29nvtp1_1u:3321": "tathā ca citrādau vipakṣabhūte pratyakṣa'pi gatatvena mahāviṣayatvamanaikāntikatvamityarthaḥ //",
  "GSP29nvtp1_1u:3322": "tadetat prasaṅgāvasthāyām, svatantrasādhanapakṣe tu kālātyayāpadiṣṭatvam /",
  "GSP29nvtp1_1u:3323": "śabdacaramatāyāḥ pratyakṣaprāthamyasya ca pratyakṣasiddhatvādeva /",
  "GSP29nvtp1_1u:3324": "vyatirekipakṣe ca viruddhatvamityapi draṣṭavyam /",
  "GSP29nvtp1_1u:3325": "mahāviṣayatveti /",
  "GSP29nvtp1_1u:3326": "pūrvamupadiśyamānaṃ pramāṇaṃ dharmi,",
  "GSP29nvtp1_1u:3327": "mahāviṣayatvāditi sādhāraṇo dharmaḥ pratyakṣaṃ vā śabdo veti saṃdehaḥ /",
  "GSP29nvtp1_1u:3328": "sāgharaṇatayā na heturiti bhāva iti /",
  "GSP29nvtp1_1u:3329": "prādhānyakhyāpanaṃ prayojanaṃ yadi prāthamyaṃ vinā na siddhyet tadānumānasyāpi prādhānyāt prāthamyaṃ syādityarthaḥ //",
  "GSP29nvtp1_1u:3330": "nanvasati ca saṃplave kā no hāniḥ?",
  "GSP29nvtp1_1u:3331": "sati vā kiṃ bhevad yena bhāṣyakāro vicārayati smetyata āha--syādetaditi /",
  "GSP29nvtp1_1u:3332": "vyavasthitaviṣayatvāt pratyakṣasyānumānaviṣaye pravṛttistadā na syāta,",
  "GSP29nvtp1_1u:3333": "yadyanumānamapi vyavasthitaviṣayaṃ bhavedityata āha---na cānumānaviṣaye sāmānyarūpa iti /",
  "GSP29nvtp1_1u:3334": "ato na punarūktam /",
  "GSP29nvtp1_1u:3335": "avyākhyāne kāraṇamiti kimiti na vyākhyātamiti śaṅgānivṛttikāraṇamityarthaḥ /",
  "GSP29nvtp1_1u:3336": "sandigdhena hīti upadeśaprāmāṇye taddvāra vahnāvapyuttarakālamiti mantavyam,",
  "GSP29nvtp1_1u:3337": "ato vahinaṃ pratyāhita utpāditaḥ pratyayo niścayo yasyetyanena na virodhaḥ /",
  "GSP29nvtp1_1u:3338": "abhyarhitatamaṃ manyata ityekadeśotkīrtanena pūrvoktasaṃplavopapādanaṃ smārayati //",
  "GSP29nvtp1_1u:3339": "nanu ca niścavaphalatvāviśeṣe 'pi pratyakṣata eva ākākṣānivṛttiriti kuta etadityata āha--tāvadayamiti /",
  "GSP29nvtp1_1u:3340": "pratyakṣaphalasākṣātkārasyaivaṃsvabhāvatvādityarthaḥ //",
  "GSP29nvtp1_1u:3341": "nanvaḍgaṃ viśeṣaṇamityekor'thaḥ, tat kuto vyāpakatveneti vyākhyāyate?",
  "GSP29nvtp1_1u:3342": "kutaśca pūrvācāryapradaśitaḥ panthāḥ parihnīyata ityata āha--tatta prakṛtānupayogitayeti /",
  "GSP29nvtp1_1u:3343": "nirūpadhānalakṣaṇaṃ sākṣātkāraṇamākākṣānivartanayogyaṃ pratyakṣadharmo 'numānādiṣu nāsti,",
  "GSP29nvtp1_1u:3344": "tena nānumānādiparicchinner'the ākākṣānivṛttiriti hi prakṛtam,",
  "GSP29nvtp1_1u:3345": "na ca viśiṣṭārthagrāhakatvopadarśanenānumānādiṣu tadabhāvo darśitī bhavati /",
  "GSP29nvtp1_1u:3346": "viśiṣṭārthagrāhakatve 'pi pratyakṣasya tabhdāvādityarthaḥ /",
  "GSP29nvtp1_1u:3347": "vyavasthitānāṃ pratyekamekatvāditi dvitīyāsaṃsṛṣṭaviṣayatvādityarthaḥ //",
  "GSP29nvtp1_1u:3348": "// tātparyapariśuddhauprathamādhyāye",
  "GSP29nvtp1_1u:3349": "trisūtrī samāptā //",
  "GSP29nvtp1_1u:3350": "// pramāṇaprakaraṇam //",
  "GSP29nvtp1_1u:3351": "______________________________________________________________________",
  "GSP29nvtp1_1u:3352": "// pariśuddhiḥ //",
  "GSP29nvtp1_1u:3353": "pratyakṣādipramāṇaviśeṣalakṣaṇānāmiti svarūpakathanārtham /",
  "GSP29nvtp1_1u:3354": "lakṣaṇa hītyādi, arthākṣipteti ca",
  "GSP29nvtp1_1u:3355": "prakṛtasvarūpasaṃgatikathanārtham /",
  "GSP29nvtp1_1u:3356": "lakṣaṇa hi jijñāsupratipādanāya, sā cānirjñātasāmānyasya viśeṣe nāsti /",
  "GSP29nvtp1_1u:3357": "sāmānyajñānaṃ ca tallakṣaṇādhīnamatastallakṣaṇam /",
  "GSP29nvtp1_1u:3358": "viśeṣavibhāgaṃ ca kṛtvā śiṣyasya jijñāsāmutthāpya viśeṣalakṣaṇāvatāraḥ /",
  "GSP29nvtp1_1u:3359": "tathā ca sāmānyalakṣaṇavibhāgoddeśajñānasya jijñāsadijananadvārā viśeṣalakṣaṇajñānaṃ prati hetutvāt tadgocarayorapi hetuhetumabhdāvaṃ vivakṣitvoktam--hetutveneti //",
  "GSP29nvtp1_1u:3360": "vyavacchedo nāsyāmidheya ityata āha--prayojanamiti samānajātīyamanumānādi pramāṇatvena,",
  "GSP29nvtp1_1u:3361": "apratyakṣeṇa tu tadapi vijātīyameva /",
  "GSP29nvtp1_1u:3362": "ato nāsādhāraṇyaṃ lakṣaṇasya /",
  "GSP29nvtp1_1u:3363": "viśeṣakatvaṃ lakṣaṇadharmaḥ /",
  "GSP29nvtp1_1u:3364": "tatprayojanamityasaṃgatam /",
  "GSP29nvtp1_1u:3365": "ataḥ kārakāt phalabhūtāṃ kriyāṃ niṣkṛṣya darśayati--viśeṣakatvaṃ viśeṣa iti /",
  "GSP29nvtp1_1u:3366": "vipakṣavyāvṛttapratyakṣapratipādanam ityarthaḥ /",
  "GSP29nvtp1_1u:3367": "kaḥ punaranena lakṣaṇena pratipādayiṣyata ityata āha--yaḥ khalviti /",
  "GSP29nvtp1_1u:3368": "na ca sarve vyāmūḍhāḥ, yena pratipādyapratipādakavyavasthā na syāt /",
  "GSP29nvtp1_1u:3369": "na ca sarvatra vyāmoho yenānavasthā syāt, na ca sarve vyāmohahetavo yenāpratipattiḥ syāt /",
  "GSP29nvtp1_1u:3370": "na ca sarvāpratipattiḥ, yenāśrayāsiddhiḥ syāditi bhāvaḥ //",
  "GSP29nvtp1_1u:3371": "nanu lakṣyamaprasiddhatvāt kathaṃ dharmi?",
  "GSP29nvtp1_1u:3372": "prasiddhatve vā kiṃ lakṣaṇena?",
  "GSP29nvtp1_1u:3373": "kiṃ cāsyābhidheyam, yadibhidadhat tatparaṃ syādityata āha--tasmāditi /",
  "GSP29nvtp1_1u:3374": "nanu lakṣaṇaṃ yadi prasiddhaṃ kiṃ vidheyam, tasyāprasiddhatvāt /",
  "GSP29nvtp1_1u:3375": "vidheyaṃ cet kathaṃ lakṣaṇam, tasyāprasiddhatvādityata āha--itastvavagatalakṣaṇa iti /",
  "GSP29nvtp1_1u:3376": "pratipādyāprasiddhatvād vidheyatvamagnihotrādivat, na tu pratipādakāprasiddhatvāt /",
  "GSP29nvtp1_1u:3377": "pratipādyaśca vidheḥ pratītyaiva lakṣaṇaṃ yāgamiva paścāt sādhyaṃ sādhayatītyarthaḥ /",
  "GSP29nvtp1_1u:3378": "viśeṣyajñānaṃ savikalpakamityarthaḥ //",
  "GSP29nvtp1_1u:3379": "nanvindriyārthasannikarṣaḥ pratyakṣakāraṇameva na bhavati,",
  "GSP29nvtp1_1u:3380": "satyapi tasmin paramāṇvādiṣu indriyasaṃyuktavyavaghāyakasaṃyukteṣu ca ghaṭādiṣu tadanupapatteḥ /",
  "GSP29nvtp1_1u:3381": "ato 'siddhamidaṃ lakṣaṇamityata āha--arthagrahaṇeneti //",
  "GSP29nvtp1_1u:3382": "nanu rūpatvādisāmānyaṃ nāstyeva,",
  "GSP29nvtp1_1u:3383": "tat kimarthaṃ saṃyuktasamavetasamavāyābhyupagama ityata āha--na ceti //",
  "GSP29nvtp1_1u:3384": "nanu sādṛśyamarthāntaraṃ rocayamānānāmapi kuto vyāghātaḥ,",
  "GSP29nvtp1_1u:3385": "na hi tadviparītamiha kiñcidabhyupetamityata āha--taṣāmiti //",
  "GSP29nvtp1_1u:3386": "nanvasannikṛṣṭasyaiva sannikṛṣṭāśrayasya vā grahaṇamagrahaṇameva vā bhaviṣyati,",
  "GSP29nvtp1_1u:3387": "tat kuto vyāghāta ityata āha--itaratheti /",
  "GSP29nvtp1_1u:3388": "asannikṛṣṭasya hi grahaṇe indriyaprāpyakāritābhyupagamavyāghātaḥ /",
  "GSP29nvtp1_1u:3389": "sannikṛṣṭāśrayasya tu grahaṇe saṃyuktasamavāyābhyupagamavyāghātaḥ /",
  "GSP29nvtp1_1u:3390": "agrahaṇe ca tadabhyupagamavyāghātaḥ, pramāṇābhāvādityarthaḥ /",
  "GSP29nvtp1_1u:3391": "caturthasannikarṣānanubhavāt kutastadvyāghāta ityata āha--anubhūyante hīti /",
  "GSP29nvtp1_1u:3392": "rūpatvādyanubhavasya caturthasannikarṣakāryatayā tamabhyupagamayaṃstadanabhyupagamaṃ vyāhantītyarthaḥ /",
  "GSP29nvtp1_1u:3393": "upahitapratyayāyogāt /",
  "GSP29nvtp1_1u:3394": "tanmūlasya copahitavyapadeśasya tadabhāve 'nupapatterityarthaḥ //",
  "GSP29nvtp1_1u:3395": "na ca rūpatvādisāmānyaviśeṣaviśiṣṭarūpādyupalabdhimantareṇa pramāṇamasti parasparavyāvṛtteṣu cakṣurādiṣu viśiṣṭopalabdhereva pramāṇatve parasparāśrayatvam /",
  "GSP29nvtp1_1u:3396_0": "na cāviśiṣṭopalabdhimātropanītamaviśiṣṭamindriyamātramupadhirviṣṭavyapadeśe rasādiṣvapi",
  "GSP29nvtp1_1u:3396_1": "rūpādivyapadeśaprasaḍgād ityāśayavānāha--na cendriyāṇīti so 'yaṃ cākṣuṣatvādyupadhinibandhanatvamimānaḥ",
  "GSP29nvtp1_1u:3396_2": "parasya rūpādivyapadeśābheda iti sa",
  "GSP29nvtp1_1u:3397": "evodāhṛtya nirākṛtaḥ /",
  "GSP29nvtp1_1u:3398": "paramārthatastu nīlamadhurādivyapadeśābhede so 'pi nāsti /",
  "GSP29nvtp1_1u:3399": "tāvatāpyasmākamabhimatalābha iti /",
  "GSP29nvtp1_1u:3400": "śabdatvāsiddhau tu tātparyāṃ, tataḥ sādhāraṇavacasopasaṃharati--tasmāditi //",
  "GSP29nvtp1_1u:3401": "nanu nendriyaviśeṣaṇatayā kasyacid grahaṇamasti,",
  "GSP29nvtp1_1u:3402": "anyaviśeṣaṇatayā tadgrahaṇe kimāyātamindriyasannikaṣasyetyata āha--viśeṣaṇabhāvena ceti /",
  "GSP29nvtp1_1u:3403": "na ca viśeṣaṇabhāvapadenobhayasaṃgrahe samavāyapadenāpi catuṣṭayasaṃgraho 'stviti vācyam,",
  "GSP29nvtp1_1u:3404": "viśeṣaṇabhāvasya śuddhasya pratyakṣānaṅgasvena tadaṅgaprastāva viśiṣṭasya sulabhatvāt,",
  "GSP29nvtp1_1u:3405": "samavāyasya śaphaddhasyāpi pratyakṣāṅgatvena prastutatayā tatpadasya tāvanmātrābhidhānenaiva paryavasitatvāditi //",
  "GSP29nvtp1_1u:3406": "samavāye cābhāve ca viśeṣaṇaviśeṣyabhāvāditi vārttikam /",
  "GSP29nvtp1_1u:3407": "taccānupapannam, samavāyasya tatpratyakṣatāyāśvāsiddhatvādityata āha--avayavetyādi //",
  "GSP29nvtp1_1u:3408": "nanvavayavaśvāvayavī cetyādyevāpalabhyate, na tu tayoḥ sambandho 'pītyata āha--nānyatheti /",
  "GSP29nvtp1_1u:3409": "evaṃbhūtā hi",
  "GSP29nvtp1_1u:3410": "pratipattiḥ parasparāsambaddhebhyo vyāvartamānā parasparasambaddheṣu viśrāmyatīti bhāvaḥ //",
  "GSP29nvtp1_1u:3411": "nanu sāmānādhikaraṇyaṃ samānenādhikaraṇena sambandha iti paryāyau,",
  "GSP29nvtp1_1u:3412": "tat kimanenoktam ityāśayavān pṛcchati--kiṃ",
  "GSP29nvtp1_1u:3413": "punariti /",
  "GSP29nvtp1_1u:3414": "na hyatra kuṇḍamiva dravyamadhikaraṇatvena parispharati /",
  "GSP29nvtp1_1u:3415": "nāpi badarāṇīva śuklatvapaṭatve ādheyatvena,",
  "GSP29nvtp1_1u:3416": "api tu ya eva śuklaḥ sa eva paṭa ityabhedenaiva pratītirityāśayavānāśaḍte--tādātmyamiti cediti /",
  "GSP29nvtp1_1u:3417": "buddheḥ paunarūktyaṃ pūrvāpekṣayā anyūnānatiriktārthatvam /",
  "GSP29nvtp1_1u:3418": "yadi hi guṇaguṇinorabheda eva syāt tadā tadvācakayorekārthatvāt tarūvṛkṣaśabdavat sahaprayogo na syāt /",
  "GSP29nvtp1_1u:3419": "paṭamānayetyukte yatmiñcit śuklmānayet, tasyaiva paṭatvāt /",
  "GSP29nvtp1_1u:3420": "apaṭaḥ paṭa itivadaśuklaḥ paṭa ityapi virudhyeti /",
  "GSP29nvtp1_1u:3421": "andhasyāpi paṭo 'yamitivat śuklo 'yamityapi pratipattiḥ syāt /",
  "GSP29nvtp1_1u:3422": "śuklāpratipattivad vā paṭapratipattirapi na syāt /",
  "GSP29nvtp1_1u:3423": "mahārajanādisaṃyukte śuklatvavat paṭo 'pi tirohita iti na pratīyetetyevamāditarkasahāyaṃ pratyakṣameva paṭaśuklatvayorbhedamākalayatīti parihārārthaḥ //",
  "GSP29nvtp1_1u:3424": "syādetat /",
  "GSP29nvtp1_1u:3425": "ekāntābhede hi sarvametad dūṣaṇam /",
  "GSP29nvtp1_1u:3426": "vayaṃ tvanekāntavādinaḥ /",
  "GSP29nvtp1_1u:3427": "tathā hi bhedamādāyāpaunarūktyam, abhedamādāya ca sāmānādhikaraṇyamityata āha--na caikaṃ vastviti /",
  "GSP29nvtp1_1u:3428": "bhedābhedayoḥ parasparavirodhādityarthaḥ /",
  "GSP29nvtp1_1u:3429": "bhedo hi laukikaparīkṣakaprasiddhaḥ /",
  "GSP29nvtp1_1u:3430": "abhede tu sāmānādhikaraṇyapratipattiḥ pramāṇamityāha paraḥ /",
  "GSP29nvtp1_1u:3431": "sā cābhedaṃ nollikhatīti cintitamadhastādityato lokaprasiddhayorbhedābhedayorasaṃkīrṇatayā virodha eva,",
  "GSP29nvtp1_1u:3432": "laukikabhedābhedātiriktastu bhedābhedanāmā samavāyo vā syāt,",
  "GSP29nvtp1_1u:3433": "vājñmātraṃ vā,",
  "GSP29nvtp1_1u:3434": "ubhayathāpi na no darśanahānirityāśayavānupasaṃharati--tasmāditi //",
  "GSP29nvtp1_1u:3435": "nanu yadyapi sāmānādhikaraṇyapratipattina tādātmyamullikhati,",
  "GSP29nvtp1_1u:3436": "tathāpi bhedasambandhābhyāṃ vyāvartamānā abhedaṃ vā abhedasambandhaṃ vā sādhayet /",
  "GSP29nvtp1_1u:3437": "tathā hi prayogaḥ, paṭaśuklatve na bhinne sambaddhe, sāmānādhikaraṇyāt /",
  "GSP29nvtp1_1u:3438": "ye punarbhinne sambaddhe na te samānādhikaraṇe yathā dadhikuṇḍe /",
  "GSP29nvtp1_1u:3439": "na ca tatheme /",
  "GSP29nvtp1_1u:3440": "tasmānna tathetyāśayavānāśaṅkate---sambandhe 'pīti //",
  "GSP29nvtp1_1u:3441": "bhavedevam, yadi bhedasanbandhābhyāmasya vyatirekaḥ svābhāvikaḥ syāt /",
  "GSP29nvtp1_1u:3442": "kiṃ tu raktaḥ paṭaḥ, agnirmāṇavaka itivat śabdavṛttibhedopādhikaḥ /",
  "GSP29nvtp1_1u:3443": "śabdavṛttibhedastu saḍketopādhika ityāha---na śabdeti /",
  "GSP29nvtp1_1u:3444": "sāmānādhikaraṇyāditi /",
  "GSP29nvtp1_1u:3445": "ca heturyathā bhedasambandhābhyāṃ vyāvartate tathā abhedasambandhābhyāmapītyasādhāraṇaḥ /",
  "GSP29nvtp1_1u:3446": "abhinnaṃ ca tatsambandhi ceti sādhyam,",
  "GSP29nvtp1_1u:3447": "na caivaṃbhūtamubhayavādisaṃpratipannaṃ kiñcidasti yato vyāvṛtterasādhāraṇo hetuḥ syāditi cet na,",
  "GSP29nvtp1_1u:3448": "ubhayavyavacchedaparyavasānasya manorathenāpyasiddheḥ //",
  "GSP29nvtp1_1u:3449": "yo hyabhinnaḥ sa kathaṃ sambaddhaḥ, sambandhasya bhedādhiṣṭhānatvāt /",
  "GSP29nvtp1_1u:3450": "yaḥ sambaddhaḥ sa kathamabhinnaḥ, tenaiva tasyāsambandhāt /",
  "GSP29nvtp1_1u:3451": "bhinno 'pīti cet? tathāpi bhedamādāyaiva sambandho na punarabhedamādāya /",
  "GSP29nvtp1_1u:3452": "tathā ca sambandho bhedenaiva vyāptaḥ /",
  "GSP29nvtp1_1u:3453": "abhedastvasambandhenaiveti katham abhinne sambandhe iti pratijñā na vyāhatā?",
  "GSP29nvtp1_1u:3454": "prakārabhedamādāyeti cet---na,",
  "GSP29nvtp1_1u:3455": "tasyābhāvāt,",
  "GSP29nvtp1_1u:3456": "na hi dravyasya guṇatvamapyasti,",
  "GSP29nvtp1_1u:3457": "guṇasya vā dravyatvamapi, yenābhedaḥ syāt //",
  "GSP29nvtp1_1u:3458": "uktaprakāreṇa ca bheda eva /",
  "GSP29nvtp1_1u:3459": "sattvenābheda iti cet? kimidaṃ sattvaṃ sattā vā, svarūpaṃ vā? svarūpaṃ tāvad",
  "GSP29nvtp1_1u:3460": "guṇo guṇa eva, dravyaṃ dravyameva /",
  "GSP29nvtp1_1u:3461": "sattā tu tābhyāmasādhāraṇābhyāṃ sādhāraṇī bhinnā kathamiva tayoḥ svabhāvaḥ?",
  "GSP29nvtp1_1u:3462": "kenacidākāreṇa tatheti cet?",
  "GSP29nvtp1_1u:3463": "na vaidravyaguṇakarmasādhāraṇādākārādasādhāraṇamākāraṃ sattāyāḥ paśyāmo yena sā tathā syāt /",
  "GSP29nvtp1_1u:3464": "evaṃ teṣāmapi dravyaguṇakarmaṇāṃ parasparāsaḍkīrṇāt rūpānna svabhāvāntaraṃ paśyāmaḥ pratīyamānarūpamevābhinnamityucyamāne sattā vā na syāt,",
  "GSP29nvtp1_1u:3465": "tāni vā na syurityuktaprāyam /",
  "GSP29nvtp1_1u:3466": "tasmāt dravyaguṇayoḥ sattaiva",
  "GSP29nvtp1_1u:3467": "sādhāraṇaṃ svarūpaṃ svabhāvo dharmo viśeṣaṇamityarthaḥ /",
  "GSP29nvtp1_1u:3468_0": "dravyatvaguṇayordravyameva svabhāvo dharmī viśeṣyamityarthaḥ viśeṣyasyaikasyaiva",
  "GSP29nvtp1_1u:3468_1": "viśeṣaṇadvayadvārobhayaśabdabuddhiviṣayatvād guṇaguṇyādīnāmevābhedaṃ bhedābhedau",
  "GSP29nvtp1_1u:3468_2": "vā pare menire iti yadyupanibandhenāha--śabdānāṃ tviti //",
  "GSP29nvtp1_1u:3469": "nanvekāntabhinnānāṃ kālato deśato vā vivekakhyātirūpalabdhā /",
  "GSP29nvtp1_1u:3470": "sā guṇaguṇibhyāṃ vyāvartamānā svavyāpyamaikāntikaṃ bhedamapi vyāvartayatīti ata āha--ayutasiddhyeti /",
  "GSP29nvtp1_1u:3471": "astyevāsau, na tu sphuṭataro nirluṭhitagarbhatayā /",
  "GSP29nvtp1_1u:3472": "na ca tannivṛttimātreṇa bhedanivṛttiḥ, lohadahanayorabhedaprasaḍgādityarthaḥ //",
  "GSP29nvtp1_1u:3473": "syādetat /",
  "GSP29nvtp1_1u:3474": "bhinnasaṃmbandhyanubhave 'pi kutaḥ sambandhānubhava ityata āha---na cāsāviti /",
  "GSP29nvtp1_1u:3475": "na hyagṛhyāmāṇe viśeṣaṇe viśiṣṭapratipattiḥ /",
  "GSP29nvtp1_1u:3476": "na ca buddhyā bodhyamanumīyate pratyakṣocchedaprasaḍgādityarthaḥ /",
  "GSP29nvtp1_1u:3477": "yo viśeṣaṇaviśeṣyabhāvaḥ sarvaḥ saṃndhāntarapūrvakaṃ iti vyāptirihaiva bhajyata iti pareṇāpi svīkaraṇīyameva /",
  "GSP29nvtp1_1u:3478": "na hyasau samavāyamabhāvaṃ vā abhyupagacchan viśeṣaṇatāmasya na svīkaroti /",
  "GSP29nvtp1_1u:3479": "anyathā samavāyābhāvaviśiṣṭapratītimeva na svīkuryāt /",
  "GSP29nvtp1_1u:3480": "kiṃ tu",
  "GSP29nvtp1_1u:3481": "sambandhāntararahito viśeṣaṇaviśeṣyabhāvaḥ pratyakṣāḍgaṃ na bhavatīti kadācid brūyāt /",
  "GSP29nvtp1_1u:3482": "atastaṃ samānanyāyena nivārayati--tat",
  "GSP29nvtp1_1u:3483": "kimatreti /",
  "GSP29nvtp1_1u:3484": "yathā vinaiva sambandhāntareṇa tadviśiṣṭapratipattiḥ,",
  "GSP29nvtp1_1u:3485": "tathā tasyā evaindriyakatvanāntarīyakaḥ sākṣātkāraḥ pratīyate,",
  "GSP29nvtp1_1u:3486": "vipakṣe tvanavasthāprasaṅgalakṣaṇastarkaḥ samāna ityarthaḥ //",
  "GSP29nvtp1_1u:3487": "na ca guṇakarmasāmānyeṣvapi viśeṣaṇatvamātreṇaiva grahaṇamastu, kṛtaṃ samavāyādineti vācyam /",
  "GSP29nvtp1_1u:3488": "śabdasya svāśrayāviśeṣaṇasyāpi samavāyena grahaṇāt /",
  "GSP29nvtp1_1u:3489": "so 'pi tṛtīyo 'stviti cet---na, gandharasayoratathābhūtayorapi saṃyuktasamavāyena grahaṇāt /",
  "GSP29nvtp1_1u:3490": "so 'pi caturtho 'stviti cet---na, śabdarūpatvayorapi pratīyamānatvāt /",
  "GSP29nvtp1_1u:3491": "viśeṣaṇabhāvenaiveti cet---na,",
  "GSP29nvtp1_1u:3492": "dravyaguṇakarmasāmānyānāṃ sambandhābhāve viśeṣaṇabhāvasyaivānupapatteḥ /",
  "GSP29nvtp1_1u:3493": "sambandhaśca prasādhitaḥ /",
  "GSP29nvtp1_1u:3494": "ato na samavāyābhāvavat pratyakṣabādhaḥ,",
  "GSP29nvtp1_1u:3495": "nāpyanavasthā,",
  "GSP29nvtp1_1u:3496": "sambandhāntaranirapekṣasambandha eva viśrānteḥ iti //",
  "GSP29nvtp1_1u:3497": "syādetat /",
  "GSP29nvtp1_1u:3498": "bhūtalameva ghaṭābhāvastacca saṃyogādeva pratīyate /",
  "GSP29nvtp1_1u:3499": "ataḥ kiṃ tadarthena viśeṣaṇabhāvenetyata āha---na ceti /",
  "GSP29nvtp1_1u:3500": "satyapi ghaṭādau bhūtarasya bhāvāt /",
  "GSP29nvtp1_1u:3501": "bhūtalavyavahāravat ghaṭābhāvavyavahāraprasaḍgāditi śeṣaḥ //",
  "GSP29nvtp1_1u:3502": "na ca kevalyamiti /",
  "GSP29nvtp1_1u:3503": "kevalyaṃ hi bhūtaladharmo ghaṭādyavirodhī yudyucyeta na ghaṭādinā saha saṃbhavet,",
  "GSP29nvtp1_1u:3504": "tathā ca sa doṣastadavastha eva, virodhī cet?",
  "GSP29nvtp1_1u:3505": "sa tāvannobhayavādisiddhadravyādiṣvanyatamaḥ,",
  "GSP29nvtp1_1u:3506": "teṣāṃ ghaṭena saha saṃbhavāt,",
  "GSP29nvtp1_1u:3507": "abhāvavyavahārakāle 'pi ca keṣāñcidasaṃbhavāt,",
  "GSP29nvtp1_1u:3508": "bhūtaladharmāṇāṃ ca teṣāṃ ghaṭaināvināśādanāvṛteśca /",
  "GSP29nvtp1_1u:3509": "tadatiriktaṃ tu daśamaṃ dravyam,",
  "GSP29nvtp1_1u:3510": "pañcaviśatitamo vā guṇaḥ,",
  "GSP29nvtp1_1u:3511": "ṣaṣṭhaṃ vā karma,",
  "GSP29nvtp1_1u:3512": "sāmānyaviśeṣasamavāyā na saṃbhavantyeva,",
  "GSP29nvtp1_1u:3513": "tasya dravyādyanyatamatvena tadavinābhāvidharmāpatteḥ /",
  "GSP29nvtp1_1u:3514": "anāpattau vā tattvānupapatteḥ //",
  "GSP29nvtp1_1u:3515": "sa khalvayaṃ saptamaḥ padārtho bhavet?",
  "GSP29nvtp1_1u:3516": "tatrāpyasau bhāvaniṣedhākāro vā syāt, anyathā vā? na tāvadanyathā /",
  "GSP29nvtp1_1u:3517": "tathā sati avirodhitvaprasaṃgāt /",
  "GSP29nvtp1_1u:3518": "niṣedhākāro 'pi yadyanutpanno 'pi na nivartate, tadā ghaṭādivyavahāraḥ kadācidapi na syāt /",
  "GSP29nvtp1_1u:3519": "utpanno vā yadi nivarteta, tadā vinaṣṭo 'pi ghaṭaḥ kadācidupalabhyeta /",
  "GSP29nvtp1_1u:3520": "ataḥ padārthānāṃ saptamo niṣedharūpo 'nutpannapradhvaṃsī ca utpannavināśī ca bhūtalādidharmaḥ kaivalyamabhāva iti ekor'tha iti /",
  "GSP29nvtp1_1u:3521": "tadidamuktam--na ghaṭābhāvādanyo ghaṭābhāva evetyarthaḥ //",
  "GSP29nvtp1_1u:3522": "syādetat yadyapi jñeyarūpaṃ tattvāntaraṃ nāsti, tathāpi jñānarūpaṃ bhaviṣyati /",
  "GSP29nvtp1_1u:3523": "viṣayaśca tasya dṛśye pratiyogini bhūtalamevetyata āha--na ceti,",
  "GSP29nvtp1_1u:3524": "yathā bhūtalapakṣe ghaṭavatyapi prasaḍgo bhavati,",
  "GSP29nvtp1_1u:3525": "tathā bhūtalajñānapakṣe ghaṭavabhdūtalajñāne 'pi prasaṅga ityarthaḥ //",
  "GSP29nvtp1_1u:3526": "nanu dṛśye pratiyoginītyuktaṃ ghaṭavabhdūtalajñāne tu ghaṭo na dṛśyaḥ kiṃ tu dṛśyamāna ityata āha---nahīti /",
  "GSP29nvtp1_1u:3527": "na hi darśanānarhe dṛśyata ityarthaḥ /",
  "GSP29nvtp1_1u:3528": "darśanārhe hi ghaṭaḥ tatra yadi na nāsti tadā bhūtalavadakāmenāpyupalabhyetaiva,",
  "GSP29nvtp1_1u:3529": "bhūtalamapi vā nopalabhyeta,",
  "GSP29nvtp1_1u:3530": "tulyayogakṣematvāt /",
  "GSP29nvtp1_1u:3531": "tasmād bhūtalopalabdhāvapi tadanupalambhastadabhāvamādāyaivopapadyata iti /",
  "GSP29nvtp1_1u:3532": "yadyapyupalabhyābhāvamaḍgīkārayituṃ śakyate tarkagatyā paraḥ,",
  "GSP29nvtp1_1u:3533": "tathāpi svavacanavirodhamapyapaśyantaṃ prati kiṃ tenāpītyāśayavānāha---dṛśye 'nupalabhyamāna iti //",
  "GSP29nvtp1_1u:3534": "anupalambho hyupalambhābhāvāka vā syāt,",
  "GSP29nvtp1_1u:3535": "dṛśye smaryamāṇe bhūlopalambha eva vā,",
  "GSP29nvtp1_1u:3536": "ghaṭopalambhe vā smaryamāṇe kevalātmopalambhaḥ?",
  "GSP29nvtp1_1u:3537": "na tāvad dvitīyatṛtīyau, smaryamāṇe dṛśyamāne ghaṭe bhūtalopalambhe sati ghaṭavatyapi prasaṅgasya",
  "GSP29nvtp1_1u:3538": "durnivāratvāt /",
  "GSP29nvtp1_1u:3539": "tasmādupalambhābhāva evānupalambhaḥ //",
  "GSP29nvtp1_1u:3540": "nanvnenaiva sarvavyavahāropapatto kimupalabhyābhāvenetyata āha--kimaparāddhamupalabhyābhāveneti /",
  "GSP29nvtp1_1u:3541": "tathā hi yathopalambhaniṣedhakāt pramāṇādupalambhābhāvasiddhistathopalabhyaniṣedhakāt pramāṇabalādevopalabhyābhāvasiddhirapi bhavati /",
  "GSP29nvtp1_1u:3542": "bhavati hi ghaṭaṃ nopalabhaitivat ghaṭo nāstīti pratītiḥ /",
  "GSP29nvtp1_1u:3543": "na caikaviṣayatvamanayoḥ,",
  "GSP29nvtp1_1u:3544": "nimīlitalocanasya hyupalambhābhāvaniścaya upalabhyābhāve ca sandeho jijñāsā ca kathañcid bhūtalaniścaye 'pi /",
  "GSP29nvtp1_1u:3545": "na caitadekatraikadā saṃbhavatītyāśayavānupasaṃharati---tasmāditi /",
  "GSP29nvtp1_1u:3546": "asaditi sanniṣedha ityarthaḥ //",
  "GSP29nvtp1_1u:3547": "sa ca dṛśyānupalabdharevāvagamyate, akṣavyāpārasyādhikaraṇagrahaṇopakṣīṇatvāditi kecit /",
  "GSP29nvtp1_1u:3548": "tadanupapannam, andhasyāpi tvagindriyopanīte ghaṭādau rūpaviśeṣābhāvapratītiprasaḍgāt /",
  "GSP29nvtp1_1u:3549": "asti hi tasyādhikaraṇasya grahaṇam,",
  "GSP29nvtp1_1u:3550": "asti ca pratiyogismaraṇam,",
  "GSP29nvtp1_1u:3551": "asti ca nīle śuklatvasya yogyasyābhāvo 'nupalabdhiśca //",
  "GSP29nvtp1_1u:3552": "adhikaraṇagrāhakeṇendriyeṇa grāhyābhāvavādino 'pi samānametaditi cet---na,",
  "GSP29nvtp1_1u:3553": "pratiyogigrāhakeṇendriyeṇa",
  "GSP29nvtp1_1u:3554": "tadabhāvo gṛhyate bhāvāyattatvāt tasyeti siddhāntamarmatvāt /",
  "GSP29nvtp1_1u:3555": "mamāpi yadabhāvo 'nupalabdhyā bodhyaḥ tadgrāhakeṇendriyeṇādhikaraṇagrahaṇe sa gṛhyata iti siddhāntasāramiti cet---na,",
  "GSP29nvtp1_1u:3556": "vāyau tvagindriyopanīte",
  "GSP29nvtp1_1u:3557": "rūpābhāvapratītyanudayaprasaḍgāt /",
  "GSP29nvtp1_1u:3558": "na hi rūpagrāhakeṇa tatrādhikaraṇamupanītam /",
  "GSP29nvtp1_1u:3559": "tatrāpi tāvaccakṣurindriyaṃ saṃbaddhamiti cet?",
  "GSP29nvtp1_1u:3560": "evaṃ tarhi tasya nādhikaraṇagrahaṇe vyāpāraḥ,",
  "GSP29nvtp1_1u:3561": "nāpi pratiyogismaraṇe rūpābhāvapratītyā ca niyamena apekṣata ityāyātam,",
  "GSP29nvtp1_1u:3562": "ananyathāsiddhamaindriyakatvamabhāvasyetyanyathāsiddhatvapralāpaṃ gajanimīlanenāvadhīrya viddhavadāha---indriyavyāpāre sati tatpratyayāditi /",
  "GSP29nvtp1_1u:3563": "āntarālikameva vyāpāraṃ vyavadhāyakamiti bhrāntaṃ pratibodhayannāha---na ca pratiyogīti //",
  "GSP29nvtp1_1u:3564": "pratiyogismaraṇamityatra vākchalavādinamutthāpya bodhayati---na ca śabdasmaraṇādīnāmiti /",
  "GSP29nvtp1_1u:3565": "abhāvajñānotpattāvindriyārthasannikarṣo na kāraṇaṃ vyabhicārāditi vādinam utthāpayati---nanu svarūpeti /",
  "GSP29nvtp1_1u:3566": "tadiyamiti /",
  "GSP29nvtp1_1u:3567": "pramāṇāntaraṃ tu tena saṃbhavatītyabhimānaḥ parasyetyarthaḥ /",
  "GSP29nvtp1_1u:3568": "seyamanupalabdhiḥ sattāmātraiṇābhāvaṃ gamayeta, svajñānena vā?",
  "GSP29nvtp1_1u:3569": "na tāvadādyaḥ, tadānīṃ gehasya viprakṛṣṭasya vyavahitatvena yogyānupalabdherasattvāt /",
  "GSP29nvtp1_1u:3570": "na dvitīyaḥ, anavasthāprasaḍgāt, anupalabdherapyabhāvarūpatayā anupalabdhyantarasādhanīyatvāt //",
  "GSP29nvtp1_1u:3571": "yogyasya smaraṇābhāvastāvadastīti cet---na, abhāve viparyayasaṃśayābhāvaprasaṃgāt /",
  "GSP29nvtp1_1u:3572": "bhavati hi kadācit pratiyogyadhikaraṇayoḥ smaraṇe 'pyasato 'pi sabhdāvapratītiḥ,",
  "GSP29nvtp1_1u:3573": "sato 'bhāvapratyayaḥ,",
  "GSP29nvtp1_1u:3574": "kathamanyathā nāstītyuktvā jhaṭiti saṃjātavādhaḥ prāha,",
  "GSP29nvtp1_1u:3575": "na hi na hi bhrānto 'smi,",
  "GSP29nvtp1_1u:3576": "dṛṣṭa evāsau tatra mayeti,",
  "GSP29nvtp1_1u:3577": "astīti vā prathamamuktvā paścānnāstīti /",
  "GSP29nvtp1_1u:3578": "kimāsīnnaveti nāvadhārayāmīti veti /",
  "GSP29nvtp1_1u:3579": "na hi pratiyoginamadhikaraṇaṃ vānupalabdhamevānyathākāraṃ smarati /",
  "GSP29nvtp1_1u:3580": "na ca svarasasiddhasya smaraṇasyānupalabhyamānasyaiva viparyayaḥ saṃbhavati /",
  "GSP29nvtp1_1u:3581": "iyatī ca sāmāgrī yaduta pratiyogyadhikaraṇasmaraṇaṃ tattāsmaraṇaṃ ceti /",
  "GSP29nvtp1_1u:3582": "na vā sādhāraṇaṃ pramākaraṇamadūṣayanta eva doṣā viparyayahetavaḥ, sarvatrānāśvāsaprasaḍgāt /",
  "GSP29nvtp1_1u:3583": "tvayāpyetat samarthanīyamiti cet---na, yogyāsmaraṇasya mayā liṅgatveneṣṭatvāt /",
  "GSP29nvtp1_1u:3584": "liṅgaviparyayasaṃśayābhyāṃ ca tallaiḍgikasaṃśayaviparyayayoḥ sulabhatvāt /",
  "GSP29nvtp1_1u:3585": "yadā tu sunipuṇaikajñānagrahaṇayogyasya caitrasya gehasmaraṇai'pyasmaraṇalakṣaṇaṃ liṅgamavadhāryate,",
  "GSP29nvtp1_1u:3586": "tadā liḍgipratītiraviparītā bhavatyeva /",
  "GSP29nvtp1_1u:3587": "ata eva kṣaṇaṃ dhyātvetyāha /",
  "GSP29nvtp1_1u:3588": "anyathā dhyānamapyanupapannam /",
  "GSP29nvtp1_1u:3589": "asmaraṇamātrasya hi vyabhicāram upalabhya tadanādṛtya viśiṣṭāsmaraṇaṃ jñātukāmasya praṇidhānamupapadyate /",
  "GSP29nvtp1_1u:3590": "tasmāt liṅgatvenaiva asmaraṇamupayujyate /",
  "GSP29nvtp1_1u:3591": "kiṃ tu tadapi kathaṃ jñātavyamityavaśiṣyate? tatrāha---naitaditi /",
  "GSP29nvtp1_1u:3592": "vyadhikaraṇatāṃ parihartuṃ prayogaṃ darśayati---tathā hīti //",
  "GSP29nvtp1_1u:3593": "na cāvacchedyāvacchedakayorvaiyadhikaraṇyaṃ doṣaḥ,",
  "GSP29nvtp1_1u:3594": "viśeṣaṇa eva tanniyamāt,",
  "GSP29nvtp1_1u:3595": "atra tūpalakṣaṇatvāt,",
  "GSP29nvtp1_1u:3596": "vaiyadhikaraṇye 'pyupalakṣaṇatvāvirodhāt, na[?",
  "GSP29nvtp1_1u:3597": "]atāvanmātreṇaivopayogāt /",
  "GSP29nvtp1_1u:3598": "upalakṣitaṃ tu sādhyasamānādhikaraṇameva /",
  "GSP29nvtp1_1u:3599": "ata evānutpannapādavihārasya acalacakṣuṣa ityādi vyadhikaraṇameva darśayati sma vārttikakāraḥ /",
  "GSP29nvtp1_1u:3600": "ṭīkākāro 'pi tathā anumene, yato nānyathākṛtavān /",
  "GSP29nvtp1_1u:3601": "parairapi yadyadā yajjānanasamarthamiti vadabhdiḥ svīkṛtamevaitat /",
  "GSP29nvtp1_1u:3602": "tat kasya hetoḥ? tathaiva pratibandhasiddheḥ //",
  "GSP29nvtp1_1u:3603": "nanvindriyārthasannikarṣavyabhicārastadavastha ityata āha---na ca yaditi /",
  "GSP29nvtp1_1u:3604": "sākṣātkāriṇī hi",
  "GSP29nvtp1_1u:3605": "pratītirasmadādīnāmindriyārthasannikarṣaṃ na vyabhicarati,",
  "GSP29nvtp1_1u:3606": "iyaṃ tvānumānikī pārokṣyavatī tasmānna kvacid vyabhicāraśaḍkā /",
  "GSP29nvtp1_1u:3607": "yadyanumānagamyo 'bhāvaḥ, kathaṃ pratyakṣasya tatra pravṛtti?",
  "GSP29nvtp1_1u:3608": "anayorasaḍkīrṇaviṣayatvāditi tu kadācid brūyāt /",
  "GSP29nvtp1_1u:3609": "tacca saṃplavavyavasthāpanayaiva samāhitamityarthaḥ //",
  "GSP29nvtp1_1u:3610": "na tarhi ityādibhāṣyeṇa kaḥ sūtrāvayavo vyākhyāta iti śaḍkāmapanayanneva vārttikamavatārayati---saṃpratīti /",
  "GSP29nvtp1_1u:3611": "nanu lakṣaṇaṃ tathāpyaduṣṭamityata āha---pratyakṣakāraṇeti /",
  "GSP29nvtp1_1u:3612": "kāraṇāvadhāraṇābhimāninaścodyamityarthaḥ /",
  "GSP29nvtp1_1u:3613": "viṣayasaṃyogicakṣurālokaśceti vadatā viṣayasaṃyogenaivālokavyāpāro na tvagindriyādhiṣṭhānasaṃyogenetyuktam //",
  "GSP29nvtp1_1u:3614": "etaccāndhakāramadhyavartināpyālokamadhyavartiviṣayopalabdherālokamadhyavartināpi cāndhakāramadhyasthānupalabdherūnneyam /",
  "GSP29nvtp1_1u:3615": "nanu mahattvānekadravyavattvayoḥ parasparāvinābhūtayoragṛhyamāṇaviśeṣatvenobhayorapi cākṣaṣatvaṃ prati kāraṇatvāt samuccaya eva /",
  "GSP29nvtp1_1u:3616": "viśeṣe vā ekasyaiva kāraṇatvam, kuto vikalpaḥ?",
  "GSP29nvtp1_1u:3617": "parasparavyabhicāriṇo hyarthakriyāyāṃ vikalpasambhavo na tvime tathā /",
  "GSP29nvtp1_1u:3618": "tasmāccākṣuṣadravyalakṣaṇe kartavye 'nayorvikalpopanyāsaḥ kartavyaḥ /",
  "GSP29nvtp1_1u:3619": "ubhayopādāne cāsamarthaviśeṣaṇaṃ lakṣaṇaṃ bhavedityarthaḥ /",
  "GSP29nvtp1_1u:3620": "ata evāgre satyapyevaṃ lakṣaṇakatva ityāha uktasāmagrīsambhave 'pi cakṣuravayavino na pratyakṣatā,",
  "GSP29nvtp1_1u:3621": "ata uktaṃ vārttikakṛtā upalabdhiphalaḥ saṃskāra iti /",
  "GSP29nvtp1_1u:3622": "sa ca durnirūpaḥ /",
  "GSP29nvtp1_1u:3623": "tathāhi guṇidharmo vāsau syāt, guṇadharmo vā syāt?",
  "GSP29nvtp1_1u:3624": "tatra guṇidharmatve tabdale rūpasparśayoraviśeṣeṇa grahaṇam,",
  "GSP29nvtp1_1u:3625": "na tu kvacid grahaṇam agrahaṇaṃ ca kvaciditi /",
  "GSP29nvtp1_1u:3626": "tadekārthasamavetayorgrahaṇameveti cet---na,",
  "GSP29nvtp1_1u:3627": "niśi nidāghasamaye tejaḥ-sparśagrahe 'pi rūpāgrahāt,",
  "GSP29nvtp1_1u:3628": "candrātaparūpagrahe 'pi sparśāgrahāt,",
  "GSP29nvtp1_1u:3629": "guṇadharmastvanityo na bhavatyeva,",
  "GSP29nvtp1_1u:3630": "nityastu sāmānyarūpo na saṃskāraśabdavācyo nāpyupalabdhiphalaḥ, tasya",
  "GSP29nvtp1_1u:3631": "svepalabdheranyatrānimittatvādityata āha--dharmādharmanimitta ubhdavasamākhyāta iti /",
  "GSP29nvtp1_1u:3632": "rūpādīnā svakāraṇavaśādeva sa svabhāvabhedo jāyate keṣāñcit,",
  "GSP29nvtp1_1u:3633": "yatrobhdavatvaṃ nāma sāmānyaviśeṣaḥ samavaiti /",
  "GSP29nvtp1_1u:3634": "sa ca dharmādharmajanyatayā saṃskāra ityucyate, upalabdhiphalaśca bhavatītyarthaḥ /",
  "GSP29nvtp1_1u:3635": "pratyakṣalakṣaṇatayā tatkāraṇamuktam, na tu kāraṇatayaiva /",
  "GSP29nvtp1_1u:3636": "na ca kāraṇaṃ lakṣaṇamityekam /",
  "GSP29nvtp1_1u:3637": "utpattivyavasthāpakaṃ hi lakṣaṇamalakṣaṇaṃ vā,",
  "GSP29nvtp1_1u:3638": "kāraṇasvarūpavyavasthāpakaṃ tu kārakamakārakaṃ vā lakṣaṇam /",
  "GSP29nvtp1_1u:3639": "na caivamālokādayaḥ, teṣāmativyāpakatayā avyāpakatayā ca pratyakṣasvarūpāvyavasthāpakatvāt /",
  "GSP29nvtp1_1u:3640": "utpattivyavasthāpakāḥ punarete bhavanti /",
  "GSP29nvtp1_1u:3641": "teṣāmanyatamāpāye 'pi pratyakṣānupapatterityāśayavān parihāraṃ vyācaṣṭe---pratyakṣalakṣaṇeti //",
  "GSP29nvtp1_1u:3642": "nanu yadyapi svarūpataḥ santānato vā indriyābhedādindriyamanaḥsannikarṣābhedo yathāyathaṃ saṃbhavati,",
  "GSP29nvtp1_1u:3643": "tathāpi vijñānābhedo vyaktikṛto jātikṛto vā syāt /",
  "GSP29nvtp1_1u:3644": "pūrvasminnindriyārthasannikarṣābhede 'pi dhārāvāhikavijñānāni bhidyante /",
  "GSP29nvtp1_1u:3645": "uttaratra tu indriyārthasannikarṣabhede pyabheda eva, sarveṣāṃ sākṣātkārijātīyatvāditi /",
  "GSP29nvtp1_1u:3646": "tat ekadeśiparihāro garbhastrāveṇaiva gata upanyāsayogyo 'pi na bhavatītyāśayavānāha---yadā hīti //",
  "GSP29nvtp1_1u:3647": "asti hi svarūpajātikṛtabhedātirikto viṣayakṛto viśeṣo buddhīnām /",
  "GSP29nvtp1_1u:3648": "sa cendriyārthasannikarṣabhedādeva dṛṣṭaḥ, nendriyamanaḥsannikarṣabhedāt /",
  "GSP29nvtp1_1u:3649": "yatra tu dhārāvāhijñāne nendriyārthasannikarṣo bhidyate,",
  "GSP29nvtp1_1u:3650": "tatra jñānasyāpi na viṣayakṛto bheda ityarthaḥ /",
  "GSP29nvtp1_1u:3651": "tadidamuktam---kramavanti hāstikāśvīyādivijñānānīti /",
  "GSP29nvtp1_1u:3652": "nirākaraṇe 'pyetadanurūpamudāharati---yadā iti /",
  "GSP29nvtp1_1u:3653": "tasyaiva goścakṣuṣā saṃyogena tatraiva gavi samavāyena prathamaṃ śuklaguṇajñānaṃ paścād gamanakarmajñānamiti bhede 'bhedāditi /",
  "GSP29nvtp1_1u:3654": "samānamityarthaḥ //",
  "GSP29nvtp1_1u:3655": "yadyapyaprasiddhatvamavyapadeśakatvavyāpakatvāt tadabhidhānenaiva labdham,",
  "GSP29nvtp1_1u:3656": "tathāpyālokaviṣayasannikarṣo 'vyapadeśakatve 'pi prasiddhaḥ,",
  "GSP29nvtp1_1u:3657": "indriyamanaḥsannikarṣastvavyapadeśako 'prasiddhaśca ityetāvatā prakārāntaratvam //",
  "GSP29nvtp1_1u:3658": "nanvanyatarātīndriyādhāratvamindriyārthasannikarṣasyāpyasti,",
  "GSP29nvtp1_1u:3659": "ubhayātīndriyādhāratā tu ātmamanaḥsannikarṣasyāpi nāstītyata āha--ātmā tu yadyapīti //",
  "GSP29nvtp1_1u:3660": "nanu viśiṣṭakarmābhinirvartitatvena prasannāndhānandhakṛṣṇasārāṇāṃ na kaścidviśeṣaḥ,",
  "GSP29nvtp1_1u:3661": "na hi rūpopabhogānarthinaḥ kṛṣṇasāre tṛṣṇā tatkarmasaṃbhavaḥ /",
  "GSP29nvtp1_1u:3662": "asaṃbhave ca kathamasyotpattiriti? ataḥ kārye 'pi karmaṇaḥ sahakāritāmāha--etaduktaṃ bhavatīti /",
  "GSP29nvtp1_1u:3663": "karmakṣayāt ityupalakṣaṇam, pratibandhāt, sahakārivirahāccetyapi draṣṭavyam /",
  "GSP29nvtp1_1u:3664": "yadi hi rathādisaṃyogānāṃ nabhovyāpakatvaṃ bhavet tadā tatkāryasyapi śabdasya sarvatrotpādaprasaḍgeḥ /",
  "GSP29nvtp1_1u:3665": "asamavāyikāraṇaprādeśikatvānurodhena hi",
  "GSP29nvtp1_1u:3666": "vyāpakaguṇāḥ pradeśāvacchedena jāyante /",
  "GSP29nvtp1_1u:3667": "iha tu tadabhāvādanavacchinnadeśataiva syāt /",
  "GSP29nvtp1_1u:3668": "tataśca taddvāreṇopalamyamānā rathādayastatsaṃyogāśca na niyatadeśatayā pratīyerannityāśayavānāha---mā bhūtasarvatreti //",
  "GSP29nvtp1_1u:3669": "nanvākāśapratyakṣatāpakṣaḥ kimiti nāśaḍkita iti pariharatnāha--nāsmākamiti /",
  "GSP29nvtp1_1u:3670": "tvagādibhiriti tatra tvagudāhaṇamuktam /",
  "GSP29nvtp1_1u:3671": "rasanodāharaṇaṃ tu tiktatvābhāvaviśiṣṭo madhurataro guḍaḥ /",
  "GSP29nvtp1_1u:3672": "tathā ghrāṇodāharaṇaṃ pūtigrandhābhāvaviśiṣṭā surabhitarā kastūriketyato bahuvacanāvirodhaḥ /",
  "GSP29nvtp1_1u:3673": "bauddhasiddhānte ca guṇaguṇinorabhedād guṇimūrtatvameva guṇamūrtatvam /",
  "GSP29nvtp1_1u:3674": "guṇagrāhakamevendriyaṃ guṇigrāhakam /",
  "GSP29nvtp1_1u:3675": "guṇābhāva eva ca guṇyabhāvaḥ /",
  "GSP29nvtp1_1u:3676": "ato mūrtābhāvaviśiṣṭagrahe udāharaṇīye",
  "GSP29nvtp1_1u:3677": "alpābhāvaviśiṣṭagrahamāheti //",
  "GSP29nvtp1_1u:3678": "nanu mā bhūt sahāntareṇa grahaṇaṃ sāntara iti vā grahaṇaṃ hetvarthaḥ,",
  "GSP29nvtp1_1u:3679": "śarīrendriyādhiṣṭhānāsambandhasya grahaṇamartho bhaviṣyati /",
  "GSP29nvtp1_1u:3680": "na hyayamanyathāsiddhaḥ,",
  "GSP29nvtp1_1u:3681": "etasyaivottaropādhitvena prayojakatvādityata āha---indriyasambandho bhavatu mā veti /",
  "GSP29nvtp1_1u:3682": "yaccharīrasambddhaṃ tadavaśyamindriyasambaddhamiti /",
  "GSP29nvtp1_1u:3683": "yadindriyasambaddhaṃ tadavaśyaṃ śarīrasambaddhamiti vā na pramāṇamasti,",
  "GSP29nvtp1_1u:3684": "tayorvibhinnatvāt, vibhinnāśrayatvācca /",
  "GSP29nvtp1_1u:3685": "na hyasti niyamo yat pradīpena sambaṇsate tadavaśyaṃ mallimayāpi yad vā mallimayā tadavaśyaṃ pradīpenāpi /",
  "GSP29nvtp1_1u:3686": "tasmāt tatra sādhākabādhakapramāṇābhāvāt sandeha evetyarthaḥ /",
  "GSP29nvtp1_1u:3687": "tasmāt tadanyathāsiddhirevetyasiddhivyavacchedārthaṃ sajalasatejaḥpaṭādigrāhiṇā prāpyakāriṇā tvagindriyeṇa viruddhamapi sahāntareṇa grahaṇaṃ draṣṭavyam //",
  "GSP29nvtp1_1u:3688": "āvaraṇānupapattirūpasya tarkasyopaskurvāṇaḥ prayogeṇa pramāṇamāha--prayogastviti //",
  "GSP29nvtp1_1u:3689": "iha dvividhaḥ sambandhaḥ prāptilakṣaṇo yathā, ālokādīnāṃ ghaṭādibhiḥ /",
  "GSP29nvtp1_1u:3690": "tadviparītaśca yathā, abhidhānajñānādīnāmabhidhayajñeyādibhaḥ /",
  "GSP29nvtp1_1u:3691": "tatra svaviṣayaṃ prāpyeti siddhasādhanavyudāsārtham /",
  "GSP29nvtp1_1u:3692": "janakatvādityukte śabdādibhiraprāptasvaviṣayapratipattyādijanakairanaikāntikamatastadaprāptāvajanakatvāditi /",
  "GSP29nvtp1_1u:3693": "etāvanmātreṇa tu sarvathā",
  "GSP29nvtp1_1u:3694": "ajanakairanaikāntikamato janakatve satīti /",
  "GSP29nvtp1_1u:3695": "yuktyantaram tarkāntaram, dūrāntikānanuvidhānaprasaṅgaḥ /",
  "GSP29nvtp1_1u:3696": "asyāpi viparyayeṇa prayogo draṣṭavyaḥ //",
  "GSP29nvtp1_1u:3697": "nanu prāptatvāviśeṣe sūryamaṇḍalavanmerūpṛṣṭhamadhyandinolkāprakāśāvapi gṛhṇīyāt /",
  "GSP29nvtp1_1u:3698": "athānubhdūtābhibhūtatayā na sūrasadanādīnāṃ grahaṇam,",
  "GSP29nvtp1_1u:3699": "ubhdūtānabhibhūtatvāt sūryamaṇḍalaṃ gṛhyata iti,",
  "GSP29nvtp1_1u:3700": "evaṃ tarhi viṣaya eva sa kaścit tādṛśo yo gṛhyate netara ityabhyupeyatām,",
  "GSP29nvtp1_1u:3701": "kiṃ vyabhicāriprāptiparigrahegotyata āha---prāptau tviti /",
  "GSP29nvtp1_1u:3702": "viṣayamāhātmyaṃ hi prāptisahakāri, na tu svatantram /",
  "GSP29nvtp1_1u:3703": "na hi sparśarasādayo grahaṇayogyā ityaprāptaireva tvagādibhirgṛhyante,",
  "GSP29nvtp1_1u:3704": "prāpyakāritvād vā tairanubhdūtābhibhūtā api te prāptatvamātreṇa gṛhyanta ityarthaḥ //",
  "GSP29nvtp1_1u:3705": "yadyapi kṣaṇabhaṅgapariṇāmanaye 'pi prāptānāmeva parasparaṃ kartṛkaraṇakarmaṇāṃ kāryajananam,",
  "GSP29nvtp1_1u:3706": "na tvaprāptānāmapi,",
  "GSP29nvtp1_1u:3707": "na hi parasparamapratyāsīdantaḥ sahakāripratyayā bhāvānatiśāyayanto dṛśyante /",
  "GSP29nvtp1_1u:3708": "pratyāsattistu nirantarotpāda eva teṣām /",
  "GSP29nvtp1_1u:3709": "saiva ca svarūpyogyatā /",
  "GSP29nvtp1_1u:3710": "tathā ca svarūpayogyatāmindriyārthayobruvatā nirantarotpāda eva vaktavyaḥ,",
  "GSP29nvtp1_1u:3711": "na punarvyavahitaviprakṛṣṭotpannānāṃ kvacidapi svarūpayogyatā nāma /",
  "GSP29nvtp1_1u:3712": "tasmāt prāptau svarūpātiriktāyāṃ vipratipadyeta,",
  "GSP29nvtp1_1u:3713": "na tu nirantarotpāde 'pi tatrādhikāprāptiḥ sādhanamarhatītyāśayavānāha---niṣetsyete hīti //",
  "GSP29nvtp1_1u:3714": "evaṃ nivāritābhimānaḥ paradarśane 'pi pramāṇamapaśyan sandigdha iti //",
  "GSP29nvtp1_1u:3715": "nanu janakatve satīti nirṇayahetuṃ paśyan kathaṃ nāma sandigdha ityata āha---ayamabhisandhiriti /",
  "GSP29nvtp1_1u:3716": "adṛśyamānaprāptāvayaskānte 'pi dṛṣṭatvādanaikāntikasyābhimanyate para ityarthaḥ /",
  "GSP29nvtp1_1u:3717": "tvagādīnāṃ daṇḍādīnāṃ ca prāptānāmeva kāryajanakatvaṃ paśyan kathamiva sarvatra vipratipadyata ityato vipratipattibījamāha---yogyatayaiveti /",
  "GSP29nvtp1_1u:3718": "nanvayaskāntasyāprāpyakāritve hetvantare 'pi kaḥ pratīkāra ityata āha---ayaskāntamaṇeriti /",
  "GSP29nvtp1_1u:3719": "nanu tasya vṛttibhedaḥ anupalambhabādhita ityata uktam---cakṣuṣa iveti /",
  "GSP29nvtp1_1u:3720": "tulyayogakṣematvādityarthaḥ //",
  "GSP29nvtp1_1u:3721": "vyavadhānaviprakarṣau hi anirantarotpādo vā syādaprāptirvā, svarūpayogyatā vā?",
  "GSP29nvtp1_1u:3722": "tatrānirantarotpādābhāvo",
  "GSP29nvtp1_1u:3723": "nirantarotpādaḥ syāt /",
  "GSP29nvtp1_1u:3724": "na ca kṛṣpāsārasyārthena maṇervā lohena nirantarotpādaḥ saṃbhavati /",
  "GSP29nvtp1_1u:3725": "aprāptyabhāvastu prāptireva, tathā ca kaḥ pratikūlo 'nukūlamācarati? ayogyatābhāvastu yogyataiva /",
  "GSP29nvtp1_1u:3726": "sa ca bauddhanaye kāraṇajātīyasya nirantarotpādānna bhidyata ityuktam /",
  "GSP29nvtp1_1u:3727": "tasmāt sthiranaye kāryaṃ janayanti kāraṇāni parasparaprāptiṃ vā vyabhicaranti,",
  "GSP29nvtp1_1u:3728": "prāptirvā svarūpayogyatāprayuktāṃ vyāptimupajīvatītyavaśiṣyate /",
  "GSP29nvtp1_1u:3729": "tatrāha---prāptereveti //",
  "GSP29nvtp1_1u:3730": "nanu lakṣaṇāntareṇa vyavasthite lakṣye kathamanyonyāśrayatvamityata āha---agatirveti /",
  "GSP29nvtp1_1u:3731": "taddhi lakṣyasāpekṣamanapekṣaṃ vā? ādye anyonyāśrayatvadoṣādevāgatiḥ /",
  "GSP29nvtp1_1u:3732": "uttaratra tu avagate lakṣye tatsāpekṣeṇa lakṣaṇena kiṃ gamayitavyamityagatirevetyarthaḥ /",
  "GSP29nvtp1_1u:3733": "asti hīti /",
  "GSP29nvtp1_1u:3734": "yadi vijñānābhinnahetujatvāt sukhaṃ vijñānajātīyaṃ syāt sukhābhinnahetujatvāt tadapi sukhajātīyaṃ bhavet /",
  "GSP29nvtp1_1u:3735": "vijñānaṃ na sukhenābhinnahetujamiti cet?",
  "GSP29nvtp1_1u:3736": "evaṃ tarhi kathaṃ sukhamapi vijñānenābhinnahetujamityarthaḥ /",
  "GSP29nvtp1_1u:3737": "nanu jñānahetvanugamaḥ sukhe 'pyasti, na tu sukhahetvanugamo jñāne, ato yatkāraṇānugamo",
  "GSP29nvtp1_1u:3738": "yatra tajjātīyatvaṃ tatrāstu /",
  "GSP29nvtp1_1u:3739": "yathāḍkuramātrakāraṇānugame yavāḍkurasyāpyaḍkurajātīyatvam /",
  "GSP29nvtp1_1u:3740": "na tu sarvasya yavāḍkuratvam tatkāraṇānugamābhāvādityāśayavān āśaṅkate---avāntareti /",
  "GSP29nvtp1_1u:3741": "na hyasti niyamo yajjātīyakāryahetucakrānagamo yatra tatra tajjātīyatvamiti /",
  "GSP29nvtp1_1u:3742": "bījajātīyakāryahetucakrānugame 'pyaḍkurasya bījājātīyatvāditi sāmānyopasaṃhāre 'naikāntikatvam, viśeṣopasaṃhāre tu",
  "GSP29nvtp1_1u:3743": "sandigdhānaikāntikatvamāha---na kiñciditi //",
  "GSP29nvtp1_1u:3744": "ākasmikatvaprasaṅgabhayāddhi kāryabhedopapattaye sakalakāraṇabhedamanusaran prayasyati bhavān,",
  "GSP29nvtp1_1u:3745": "sa ca kāryabhedaḥ kiñcitkāraṇabhedenaiva bījāḍkurādivat jñānasukhādāvapyanākasmika ityarthaḥ /",
  "GSP29nvtp1_1u:3746": "tadidamuktaṃ tadarthatvācceti /",
  "GSP29nvtp1_1u:3747": "nanu rūparasagandhasparśānāṃ hi upādānabhedābhedamātrānuviddhaṃ tajjātīyātajjātīyatvam /",
  "GSP29nvtp1_1u:3748": "na hyasti saṃbhavo rūpādyupādānaṃ cārūpādikaṃ ceti /",
  "GSP29nvtp1_1u:3749": "ato jñānopādānatve sukhaṃ jñānajātīyameva syāt /",
  "GSP29nvtp1_1u:3750": "ajñānatve vā na jñānopādānatvamiti yadi pratyavatiṣṭhate tatrāha---na ceti /",
  "GSP29nvtp1_1u:3751": "yadi hyekajātīyopādānatayaikajātīyatvaṃ bhavet, avāntaraikajātīyamapi kiṃ na syāt?",
  "GSP29nvtp1_1u:3752": "tathā caikasmāt samanantarapratyayādanekāvāntarajātīnayānutpādaprasaṅgaḥ /",
  "GSP29nvtp1_1u:3753": "dṛśyate ca rūpajñānād rūpajñānaṃ rasajñānādijātīyaṃ ca /",
  "GSP29nvtp1_1u:3754": "sākṣātkāriṇaḥ sākṣātkāraścāsākṣātkaraścetyādi //",
  "GSP29nvtp1_1u:3755": "atha vilakṣaṇānekasahakāripraveśādanekāvāntarajātīyakāryakaraṇasvabhāvasya kasyanacidevotpādaniyama upapādya /",
  "GSP29nvtp1_1u:3756_0": "evamavāntarajātibhedopapādanavadvivakṣitaikajātīyopādānatve 'pi vilakṣaṇānekasahakāripraveśād",
  "GSP29nvtp1_1u:3756_1": "vivakṣitānekajātīyakāryakaraṇasvabhāvasya kasyacidevotpādaniyama upapatsyata ityarthaḥ //",
  "GSP29nvtp1_1u:3757": "so 'yamekopādānakatve 'pyavāntarajātibhedābhyupagamaḥ pareṣāṃ dṛṣṭāntārthamubhdāvitaḥ api cetyādyubhdāvitaṃ sandigdhavyāvṛttikatvaṃ sphuṭhayitumato nāsaṅgatamiti /",
  "GSP29nvtp1_1u:3758": "tadetat sakalaṃ bauddhasiddhāntābhyupagamenoktam /",
  "GSP29nvtp1_1u:3759": "paramārthatastu yadupādānavat tatsajātīyaṃ yadvyāpakopādānavat tadguṇajātīyamiti niyamaḥ /",
  "GSP29nvtp1_1u:3760": "ataḥ paramaniyamaḥ /",
  "GSP29nvtp1_1u:3761": "tadyadi sattayā guṇatvena vā sukhajñānayorekajātīyatvaṃ sādhyate, tadā siddhasādhanam /",
  "GSP29nvtp1_1u:3762": "anyatrāniyame 'saḍkīrṇamudāharaṇam āha---ata eveti /",
  "GSP29nvtp1_1u:3763": "ekopādānatve 'pi rūpādīnāṃ na vyaktikṛto bhedaḥ,",
  "GSP29nvtp1_1u:3764": "nāpyavāntara jātikṛtaḥ nāpi guṇatayā piṭharopādānatve 'pi karmaṇo 'guṇatvāt /",
  "GSP29nvtp1_1u:3765": "atropādānamātrabalena yathā dravyaguṇakarmaṇāmasatāmeva sattvaṃ bahiḥ,",
  "GSP29nvtp1_1u:3766": "tathā āntaramapi jñānasukhādīnām /",
  "GSP29nvtp1_1u:3767": "yathā ca teṣābhavāntarakāraṇabhedād dravyatvaṃ pṛthivyādīnām,",
  "GSP29nvtp1_1u:3768": "guṇtvaṃ rūpādīnām,",
  "GSP29nvtp1_1u:3769": "karmatvamutkṣepaṇādīnām,",
  "GSP29nvtp1_1u:3770": "tathāvāntarakāraṇabhedād darśanasparśanasmaraṇādīnāṃ jñānatvaṃ nirūpādhyanukūlānūkūlatarādīnāṃ sukhatvamityādi /",
  "GSP29nvtp1_1u:3771": "ekamavāntarāsādhāraṇanimittādibhedād yathā pṛthivyā ghaṭādibhedo,",
  "GSP29nvtp1_1u:3772": "rūpasya śuklādibhedaḥ,",
  "GSP29nvtp1_1u:3773": "utkṣepaṇasya ca pāṭavādibhedastathā jñānasyāpi darśanādibhedaḥ sukhasyāpi tāratamyādibhedo bhaviṣyatītyarthaḥ //",
  "GSP29nvtp1_1u:3774": "syādetat, ajñānarūpatāyāṃ punaḥ kiṃ pramāṇamityata upasaṃhāravyājenāha---tasmāditi /",
  "GSP29nvtp1_1u:3775": "yadyapi vijñānasukhādīnāṃ bhinnajātīyatvamanubhavasiddham /",
  "GSP29nvtp1_1u:3776": "na hi candanamahaṃ jānāmītyatra sukhaṃ parisphurati tadāhaṃ sukhīti syāt /",
  "GSP29nvtp1_1u:3777": "nāpi sukhyahamityatra jñānaṃ parisphurati tadā jānāmīti syāt, na caitadasti /",
  "GSP29nvtp1_1u:3778": "jñānaviśeṣaḥ sukhaṃ tathāvidhe ca sukhabuddhirbhavatyeveti cet---hanta bhostasya jñānaviśeṣasya viṣayaviśeṣo 'pyasti na vā?",
  "GSP29nvtp1_1u:3779": "nāsti cet?",
  "GSP29nvtp1_1u:3780": "nirviṣayajñānaṃ sukhamiti prāptam /",
  "GSP29nvtp1_1u:3781": "na caitad dṛṣṭamiṣṭaṃ śakayaṃ vā sādhayitum /",
  "GSP29nvtp1_1u:3782": "asti cet? bāhya ābhyantaro vā? na tāvad bāhyaḥ kaścid viṣayabhedo 'sti /",
  "GSP29nvtp1_1u:3783": "yadeva hi rāgavatā gītamanubhūyate tadeva vītarāgeṇāpi /",
  "GSP29nvtp1_1u:3784": "tadeva gītam, paraṃ rāgavatā anukūlatayā, vītarāgeṇa tu tadviparītatayeti cet?",
  "GSP29nvtp1_1u:3785": "kimanukūlatvamasya nirūpādhikam, sopādhikaṃ vā?",
  "GSP29nvtp1_1u:3786": "kathaṃ kañcit prati, sopādhikatve sa evocyatām /",
  "GSP29nvtp1_1u:3787": "icchaivopādhiriti cet---na, itaretarāśrayatvaprasaḍgāt /",
  "GSP29nvtp1_1u:3788": "iṣyamāṇatvādanukūlatvam, tena ceṣyamāṇatvamiti //",
  "GSP29nvtp1_1u:3789": "tasmāt tasya jñānaviśeṣasya sukhatvenābhimatasyābhyantara eva viṣayaviśeṣo nisargānukūlasvabhāva eṣṭavyaḥ,",
  "GSP29nvtp1_1u:3790": "yaddhetutayā bāhyo viṣayo 'nukūlatayābhimatatveneṣyamāṇo bhavati sa evoktarūpo viṣayaḥ sukhamityucyate /",
  "GSP29nvtp1_1u:3791": "tathāpi mūḍhadhiyāṃ vyavahārārthaṃ samānāsamānajātīyavyavacchedakā dharmā jñānādīnāmuktāḥ /",
  "GSP29nvtp1_1u:3792": "tatrārthapravaṇatvaṃ jñānasyārthanirūpaṇādhīnanirūpaṇatvamityarthaḥ /",
  "GSP29nvtp1_1u:3793": "tadapravaṇatvamajñānalakṣaṇam /",
  "GSP29nvtp1_1u:3794": "tatrāpyanukūlavedanīyatvaṃ sukhalakṣaṇam,",
  "GSP29nvtp1_1u:3795": "pratikūlavedanīyatvaṃ duḥkhasyetyevamādi samānatantrānusādeṇa boddhavyamityarthaḥ //",
  "GSP29nvtp1_1u:3796": "nanvajñānātmakatve ghaṭādivadavaśyasaṃvedyāḥ sukhādayo na bhaveyuḥ /",
  "GSP29nvtp1_1u:3797": "avaśyasaṃvedyāśca te /",
  "GSP29nvtp1_1u:3798": "na hyasaṃvidite",
  "GSP29nvtp1_1u:3799": "sukhe pramāṇamanyadasti /",
  "GSP29nvtp1_1u:3800": "tadetad jñānātmatve paramupapadyate svasaṃvedanatvādityata āha---tīvrasaṃvegitayeti /",
  "GSP29nvtp1_1u:3801": "santi hi padārthāḥ svakarmopārjitatvāviśeṣe 'pi kecidadhyakṣā eva, yathā svaśarīrādayaḥ /",
  "GSP29nvtp1_1u:3802": "kecit tu parokṣā eva, yathā tadantargatanāḍīsaṃsthānādayaḥ /",
  "GSP29nvtp1_1u:3803": "evamajñānatvāviśeṣe 'pi kāraṇalabdhasvabhāvabhedāḥ kecit avaśyasaṃvedyāḥ sukhādayaḥ kecidanyathetyarthaḥ //",
  "GSP29nvtp1_1u:3804": "sagotramutthāpayati---syādetaditi /",
  "GSP29nvtp1_1u:3805": "tathāpi jāgarāvasthāyāṃ tāvadanubhavajananadvārā sukhotpattāvindriyārthasannikarṣa upayujyate /",
  "GSP29nvtp1_1u:3806": "anyathā sukhavadanubhavo 'pi tena vinaiva syāt /",
  "GSP29nvtp1_1u:3807": "na ca sākṣātkāraṇameva kāraṇam, tathā sati vyāpāriṇa udāsīnāḥ prasajyeran /",
  "GSP29nvtp1_1u:3808": "vyāpārāvyavadhāyakatvavādastvatrāpi tulya ityata āha---indriyārthasannikarṣasya tviti /",
  "GSP29nvtp1_1u:3809": "jñānamātramavyāpārībhūtaṃ tatra upayogādityarthaḥ //",
  "GSP29nvtp1_1u:3810": "ayamāśayaḥ /",
  "GSP29nvtp1_1u:3811": "bhavedevaṃ yadīndriyārthasannikarṣasya jñānaṃ vyāpāraḥ syāt /",
  "GSP29nvtp1_1u:3812": "sahi kāryāsavāno vyāpāryavyabhicārī bhavati /",
  "GSP29nvtp1_1u:3813": "jñānaṃ punaḥ kāryāvasānamapi indriyārthasannikarṣam atipatatyeva svapnāntike /",
  "GSP29nvtp1_1u:3814": "anyathā tu vyāpārakalpanāyāmaniyamaprasaṅgaḥ iti /",
  "GSP29nvtp1_1u:3815": "pariharati---tadayuktamiti asiddherapratīteḥ /",
  "GSP29nvtp1_1u:3816": "pramāṇābhāvāditi śeṣaḥ /",
  "GSP29nvtp1_1u:3817": "nanu mānasaḥ atrānubhavaḥ pramāṇamityata āha---tadjñānasyeti /",
  "GSP29nvtp1_1u:3818": "kuto mithyātvāvagatirityata āha---yathā hīti /",
  "GSP29nvtp1_1u:3819": "ālambnaṃ tvasya viparyāsasya yathā pūrvānubhūtā smaraṇārhā kāminītyevaṃ tajjānmapūrvānubhūtaṃ smaraṇārhaṃ sukhameva /",
  "GSP29nvtp1_1u:3820": "viparyāsatvaṃ punaretāvataivāsya yat viprakṛṣṭadeśakālayoḥ kāminītajjanyasukhayoḥ sannikṛṣṭadeśakālatayāvabhāsaḥ /",
  "GSP29nvtp1_1u:3821": "na punarakāminyasukhayoḥ kāminīsukhatvena pratibhānam /",
  "GSP29nvtp1_1u:3822": "tathā sati kāminītvasukhatvaniṣedhenānyasya kasyacit pratibhāsanaṃ bādhakaṃ bhavet /",
  "GSP29nvtp1_1u:3823": "na ca vācyam yadi na svapnāntike sukhamutpadyate na",
  "GSP29nvtp1_1u:3824": "nasmai ghirahī spṛhayediti, mohādasādhane 'pi pravṛttidarśanāt /",
  "GSP29nvtp1_1u:3825": "śītāpanuttaye guñjāpuñja iva markaṭānām /",
  "GSP29nvtp1_1u:3826": "tadidamuktam---smaraṇaviparyāsa iti /",
  "GSP29nvtp1_1u:3827": "smaraṇe prāpte viparyāsaḥ smaraṇaviparyāsaḥ anubhavalakṣaṇastadviṣaya evetyarthaḥ //",
  "GSP29nvtp1_1u:3828": "nanu sukhaduḥkhotpādaprayojanau dharmādharmau yadasukhaduḥkhārūpān dehādīn utpādayataḥ tattadarthatayaiva,",
  "GSP29nvtp1_1u:3829": "evaṃ tayoḥ sarvotpattimatāṃ nimittatvaṃ nirvahati /",
  "GSP29nvtp1_1u:3830": "idaṃ tu svapnajñānaṃ na sukharūpam, saṃkhasādhanamapi yadi na syāt, na tarhi dharmanimittakam /",
  "GSP29nvtp1_1u:3831": "nāpyadharmanimittakamaduḥkhatvādataddhetukatvācca /",
  "GSP29nvtp1_1u:3832": "tataścādṛṣṭanirapekṣotpattirasya ca bahvākulayedityata āha---sukheti /",
  "GSP29nvtp1_1u:3833": "sukhādyupabhogo hyadṛṣṭasya pradhānaṃ prayojanam /",
  "GSP29nvtp1_1u:3834": "na ca sukhādi svarūpataḥ upabhogaḥ, kiṃ tu tadanubhavaḥ /",
  "GSP29nvtp1_1u:3835": "sa ca pratyutpannasukhādyanālambanatve 'pi pūrvotpannam ālambya jāyamānaḥ sarvaṃ samañjasayati /",
  "GSP29nvtp1_1u:3836": "na ca sarvatraivamastu sāmagrīvaicitryāt, satyamithyāpratyayavibhāgavyavasthāpanāt //",
  "GSP29nvtp1_1u:3837": "na hyekadopalabdharajataviṣayasaṃskāravaśādarajate 'pi rajatapratyayaḥ iti sarvadaivamevāstviti vaktumucitam /",
  "GSP29nvtp1_1u:3838": "yastu manyate svapne tāvatsukhādikamanubhūyata ityavivādam /",
  "GSP29nvtp1_1u:3839": "tatra tu bādhakaṃ bhavad dvirūpaṃ bhavet---asukhametaditi vā, nāsīt sukhamiti vā /",
  "GSP29nvtp1_1u:3840": "na caitadasti /",
  "GSP29nvtp1_1u:3841": "jāgarāvasthāyāṃ tu nāsīt kāminīti yujyate bādhakaṃ sthiratvāt /",
  "GSP29nvtp1_1u:3842": "sahasāpasaraṇasyāpyasaṃbhavāt /",
  "GSP29nvtp1_1u:3843": "tatkāryāṇāṃ ca daśananakhakṣatādīnāmananuvṛtteḥ /",
  "GSP29nvtp1_1u:3844": "caramadhātuvisargādīnāṃ cānuvṛttāvapyatatkāryatvāt /",
  "GSP29nvtp1_1u:3845": "tatkāryatvena tadanuvṛttāvanyeṣāmapi tatkāryāṇām anuvṛttiprasaḍgāt /",
  "GSP29nvtp1_1u:3846": "nāstīdānīṃ sukhamiti tvidānīntarasukhasya bādho na prāktanasya, kṣaṇikatvāt tasya /",
  "GSP29nvtp1_1u:3847": "tatkāryāṇāṃ ca harṣāśrupulakādīnāmanuvartamānānāmupalambhādanyathā āśutaravināśināṃ kṣaṇāntare 'darśanāt tadanubhavānāmaprāmāṇikatvameva syāt /",
  "GSP29nvtp1_1u:3848": "tasmātabādhitānubhavasiddhatvādasti svapnāntike sukhamiti taṃ pratyāha---na cāsatīti /",
  "GSP29nvtp1_1u:3849": "yadyapi svapnāntikasukhasya jāgarāvasthāyāmāhatya bādhakaṃ nāsti,",
  "GSP29nvtp1_1u:3850": "tathāpi svapnāntika eva tatkāraṇatvena pratītānāṃ candanavanitādīnāmasti bādhakam /",
  "GSP29nvtp1_1u:3851": "kāraṇe ca bādhite kāryaṃ bādhitameva yathā svapnāntikadṛṣṭapayodapaṭalabādhe",
  "GSP29nvtp1_1u:3852": "tadāśrayo vidyududyotaḥ /",
  "GSP29nvtp1_1u:3853": "harṣāśruprabhṛtayastu na sukhakāryāḥ kiṃ tu sukhajñānakāryā iti na tāvanmātreṇa tatsaṃbhavopapattiḥ /",
  "GSP29nvtp1_1u:3854": "tasmāt svapnāntikodāharaṇabalena jñānamātrakāryato sukhasya sidhyatīti manorathādyudāhṛtya parihṛtam //",
  "GSP29nvtp1_1u:3855": "caturdhā khalu saṃsāriṇāṃ sukhamutpadyate /",
  "GSP29nvtp1_1u:3856": "kiñcidabhyāsād yathā mṛgayādiṣu ;",
  "GSP29nvtp1_1u:3857": "kiñcidabhimānād yathā candanādiṣu ;",
  "GSP29nvtp1_1u:3858": "kiñcita viṣayasaṃbhogād yathā surabhimadhuragauragāndhārādiṣu ;",
  "GSP29nvtp1_1u:3859": "kiñcinmanorathādisaṃpratyayamātrād yathā bhaviṣyatputrādijanmadinamahotsavānucintanādiṣu /",
  "GSP29nvtp1_1u:3860": "te cāmī svarūpabhedavanto 'nubhūyante /",
  "GSP29nvtp1_1u:3861": "na hi yathā manoratheṣu sukhaṃ tathā viṣayasaṃbhoge /",
  "GSP29nvtp1_1u:3862": "tathā sati tatparityāgenānyopādānavaiyarthyāt /",
  "GSP29nvtp1_1u:3863": "tāvadeva hi bubhukṣito modakān manorathayati",
  "GSP29nvtp1_1u:3864": "yāvadamī nāsya paramārthataḥ sannidhīyante /",
  "GSP29nvtp1_1u:3865": "atha manorathavyasanamapahāya tatraiva niyamataḥ pravartate,",
  "GSP29nvtp1_1u:3866": "tadekajātīyatve sarvamasamañjasaṃ syāt /",
  "GSP29nvtp1_1u:3867": "jātibhede tu kāraṇabhedo 'vaśyābhyupetavya ityarthaḥ //",
  "GSP29nvtp1_1u:3868": "tadatrendriyārthasannikarṣasya sattvamanuvidhatve sukhotpattiriti siddhāntino vivakṣitam /",
  "GSP29nvtp1_1u:3869": "taccānyathāsiddhamiti manvānaḥ punaḥ pūrvoktaṃ smārayati---jñānamātrameveti /",
  "GSP29nvtp1_1u:3870": "nātra tatsattvānuvidhānamātraṃ vivakṣitam /",
  "GSP29nvtp1_1u:3871": "kiṃ nāma? jātibhedaḥ",
  "GSP29nvtp1_1u:3872": "kāraṇabhedamākṣipati /",
  "GSP29nvtp1_1u:3873": "sa ca kāraṇabhedo 'nuvihitabhāvābhāva eva sidhyatītyatra vivakṣitamiti pratipipādayiṣuruktam evānubhāṣate /",
  "GSP29nvtp1_1u:3874": "na, viṣayāsannidhāna iti /",
  "GSP29nvtp1_1u:3875": "tadidamuktam---tādṛśasya sukhabhedasya anutpādāditi /",
  "GSP29nvtp1_1u:3876": "yādṛśa indriyārthasannikarṣādutpadyata iti śeṣaḥ //",
  "GSP29nvtp1_1u:3877": "śaṅkate--viṣayeti /",
  "GSP29nvtp1_1u:3878": "jñānābhede hi bhinnajātīyaṃ sukhaṃ kāraṇāntaraṃ bhinnamākṣipet /",
  "GSP29nvtp1_1u:3879": "iha tu jñānameva bhinnajātīyamityarthaḥ /",
  "GSP29nvtp1_1u:3880": "pariharati--hanteśvarasyāpīti /",
  "GSP29nvtp1_1u:3881": "nanu viṣayasākṣātkāro 'pīṣṭopalabdhilakṣaṇaḥ sukhahetuḥ /",
  "GSP29nvtp1_1u:3882": "sa ca tādṛśo nāstīśvare tasya bubhukṣāvirahāt ,",
  "GSP29nvtp1_1u:3883": "kathaṃ tasya sukhotpādaprasaṅga ityata āha--yogarddhisampannānāmiti /",
  "GSP29nvtp1_1u:3884": "nanu te 'pyalaṃpratyayavantaḥ kathamiva sukhabhājo bhaveyurityata āha--asatyāmiti /",
  "GSP29nvtp1_1u:3885": "na hi te sarvadaiva pratipakṣadhāraṇāvanto mā bhūdamīṣāṃ sarvadā bhogavirahād dharmādharmapracayatādavasthyam /",
  "GSP29nvtp1_1u:3886": "tasmād yadā pratipakṣadhāraṇā nāsti tadā viṣayasākṣātkāramātrādeva teṣāṃ sukhaṃ prasajyetetyarthaḥ //",
  "GSP29nvtp1_1u:3887": "na ca vācyam, yadi bhavedevaṃ kīdṛśo doṣa iti /",
  "GSP29nvtp1_1u:3888": "kāyavyūhe śarīrendriyanirmāṇavaiyarthyaprasaḍgāt /",
  "GSP29nvtp1_1u:3889": "iṣṭāniṣṭasākṣātkārasya ekasminneva śarīre manasaiva siddhatvāt /",
  "GSP29nvtp1_1u:3890": "na cendriyāṇāmarthānāṃ ca parasparamasannikṛṣṭānāmeva sattāmātraiṇa kvacidātmadharmasamutpāde sāmarthyamadhigatam,",
  "GSP29nvtp1_1u:3891": "tasmād yogarddhimatāṃ satyapi viṣayasākṣātkāre indriyārthasannikarṣābhāvāt sukhaṃ nāstītyabhipretyopasaṃharati--tasmāditi /",
  "GSP29nvtp1_1u:3892": "tadayaṃ pramāṇārthaḥ,",
  "GSP29nvtp1_1u:3893": "yogarddhīnīndriyāṇi sukhaduḥkhasamutpādaprayojanāni,",
  "GSP29nvtp1_1u:3894": "sukhaduḥkhatabdodhānyatve satyanyatrācāritārthatvāt,",
  "GSP29nvtp1_1u:3895": "iṣṭāniṣṭopalabdhivat /",
  "GSP29nvtp1_1u:3896": "na cāyamasiddhaḥ /",
  "GSP29nvtp1_1u:3897": "anyatra hi caritārthatvaṃ sākṣātkāre saṃbhāvyeta, sa tu yogajadharmasahakṛtena manasaiva janitaḥ /",
  "GSP29nvtp1_1u:3898": "te ca sukhaduḥkhe sannikṛṣṭairevendriyairjanyete,",
  "GSP29nvtp1_1u:3899": "bāhyendriyajanyatve satyātmagharmatvāt,",
  "GSP29nvtp1_1u:3900": "asmādādiviṣayasākṣātkāravaditi /",
  "GSP29nvtp1_1u:3901": "so 'yaṃ sannikarṣo yadā nāsti tadā teṣāmapi na sukhādikamiti /",
  "GSP29nvtp1_1u:3902": "tadidamuktam--sa ceti //",
  "GSP29nvtp1_1u:3903": "nanvindriyārthasannikarṣajanmā viṣayasākṣātkāraḥ sukhādihetuḥ,",
  "GSP29nvtp1_1u:3904": "na ca tathā siddhānāmasti,",
  "GSP29nvtp1_1u:3905": "ato na teṣāṃ sukhotpādaprasaṅga ityata āha--api ceti /",
  "GSP29nvtp1_1u:3906": "na tāvadindriyajanyājanyayoḥ sākṣātkārayoḥ kaścidājānato viśeṣaḥ,",
  "GSP29nvtp1_1u:3907": "kiṃ tu indriyārthasannikarṣarūpakāraṇasambandha eva viśeṣaḥ /",
  "GSP29nvtp1_1u:3908": "sa ca yadi kārye vivakṣitaḥ, kathaṃ na tasya kāraṇatā sukhādikaṃ prati?",
  "GSP29nvtp1_1u:3909": "avivakṣitaścet, siddhānāmapi tadutpādaprasaḍgo durvāraḥ, tulyayogakṣematvāt /",
  "GSP29nvtp1_1u:3910": "tasmāt caramabhāvinyeva sākṣātkāre sati kimindriyeṇetyahṛdayasyābhiprāyaḥ avaśiṣyate /",
  "GSP29nvtp1_1u:3911": "tatra cātiprasaṅga ityarthaḥ /",
  "GSP29nvtp1_1u:3912": "atraivārthe vṛddhasaṃmatimāha--sragādīti /",
  "GSP29nvtp1_1u:3913": "atra sragādīti kāraṇacakrakathanam /",
  "GSP29nvtp1_1u:3914": "yadutpadyata ityanukūlapravedanīyaṃ svarūpam /",
  "GSP29nvtp1_1u:3915": "anugrahādīti kāryam /",
  "GSP29nvtp1_1u:3916": "anugraho bhogāparanāmā sukhapratyayaḥ /",
  "GSP29nvtp1_1u:3917": "abhiṣvaṅgaḥ punaḥ punaḥ sukhapravāhasyāvicchedecchā /",
  "GSP29nvtp1_1u:3918": "prasādaḥ sukhaviṣayagrahaṇapāṭavamiti //",
  "GSP29nvtp1_1u:3919": "nanvavyapadeśyavyavasāyātmakapadayoḥ saṃgrāhyaṃ vyavacchedyaṃ vā na paśyāmḥ pratyuta parasparaviruddhayoranayorekasmin pratyakṣe 'samāveśa evetyata āha--iha dvayīti /",
  "GSP29nvtp1_1u:3920": "saṃgṛhītāpi svaśabdenopāttā kimiti cediti śaḍkāśeṣaḥ /",
  "GSP29nvtp1_1u:3921": "uttaram--tatra vipratipatteḥ /",
  "GSP29nvtp1_1u:3922": "yatastatra vipratipattistatastāṃ niṣeddhumityarthaḥ /",
  "GSP29nvtp1_1u:3923": "vyapadiśyate vyavacchidyate 'neneti vyapadeśaḥ,",
  "GSP29nvtp1_1u:3924": "sā ca vyavacchittirvyāvṛttipratītirūbhābhyāṃ kriyata iti tadubhayamāha--viśeṣaṇamiti //",
  "GSP29nvtp1_1u:3925": "tatra samānādhikaraṇaṃ vyavacchedakaṃ viśeṣaṇam /",
  "GSP29nvtp1_1u:3926": "vyadhikaraṇaṃ tūpalakṣaṇam /",
  "GSP29nvtp1_1u:3927": "yathā daṇḍī devadatto jaṭābhistātasa iti /",
  "GSP29nvtp1_1u:3928": "na tu sedava viśeṣaṇam, ativyāpakatayā alakṣaṇatvāt /",
  "GSP29nvtp1_1u:3929": "lakṣaṇaviśeṣaṇametaditi cet?",
  "GSP29nvtp1_1u:3930": "atha lakṣaṇaṃ kim?",
  "GSP29nvtp1_1u:3931": "svoparaktapratītijanakatvamiti cet?",
  "GSP29nvtp1_1u:3932": "etadeva kimuktaṃ syāt avacchedakatvamanyadvā?",
  "GSP29nvtp1_1u:3933": "na tāvadādyaḥ, upalakṣaṇasyāpyavacchedakatvāt /",
  "GSP29nvtp1_1u:3934": "ata eva saditi viśeṣaṇamiti cet--na, sato 'pi kasyacidupalakṣaṇatveneṣṭatvāt /",
  "GSP29nvtp1_1u:3935": "anyuttu samānādhikaraṇavyavacchedakatvānnānyat /",
  "GSP29nvtp1_1u:3936": "tasmāt sad vā asad vā samānādhikaraṇaṃ vyavacchedakaṃ viśeṣaṇaṃ viparītamupalakṣaṇamiti /",
  "GSP29nvtp1_1u:3937": "ata eva viśeṣaṇamātramudāharannopalakṣaṇam, tat kasya hotoḥ? tadeva vyādhikaraṇatayopalakṣaṇa",
  "GSP29nvtp1_1u:3938": "yataḥ /",
  "GSP29nvtp1_1u:3939": "vyapadeśyaṃ viśeṣyamiti yāvaditi /",
  "GSP29nvtp1_1u:3940": "vyavacchedyamiti yāvadityarthaḥ /",
  "GSP29nvtp1_1u:3941": "evamuttaratrāpi /",
  "GSP29nvtp1_1u:3942": "nāmadheyānvitāḥ nāmadheyātmāna ityarthaḥ /",
  "GSP29nvtp1_1u:3943": "etadeva vyatirekato darśayati--nāstīti /",
  "GSP29nvtp1_1u:3944": "nāmadheyena saha viyujyate vibhidyata ityarthaḥ /",
  "GSP29nvtp1_1u:3945": "tairityatra kāraṇatābhramo mā bhūdityetadarthamupetadenāpūrya vyācaṣṭe--arthā hīti /",
  "GSP29nvtp1_1u:3946": "tadayaṃ samudāyārthaḥ /",
  "GSP29nvtp1_1u:3947": "nāmadheyātmānor'thāstatsāmānādhikaraṇyena pratīyamānatvāt /",
  "GSP29nvtp1_1u:3948": "yat punaryadātmakaṃ na bhavati na tat tatsāmānādhikaraṇyena",
  "GSP29nvtp1_1u:3949": "pratīyate /",
  "GSP29nvtp1_1u:3950": "yathā goraśvasāmānādhikaraṇyena /",
  "GSP29nvtp1_1u:3951": "pratīyante cārthāḥ śabdasāmānādhikaraṇyena tasmāt tadātmāna iti //",
  "GSP29nvtp1_1u:3952": "nanu gavāśvādīnāṃ sāmānādhikaraṇyavyāvṛtti kimabhedavyāvṛtterūta tatpratītyorūpāyopeyabhāvavyāvṛtteriti saṃdihyata ityata āha--na ceti /",
  "GSP29nvtp1_1u:3953": "api ca yadi śabdārthayoḥ sāmānādhikaraṇye upāyopeyabhāva upādhiḥ syāt,",
  "GSP29nvtp1_1u:3954": "upāyatvanivṛttāveva tadapi nivarteta,",
  "GSP29nvtp1_1u:3955": "na ca nivartata ityata āha--api ceti //",
  "GSP29nvtp1_1u:3956": "hetvantaramāha--kiṃ ceti /",
  "GSP29nvtp1_1u:3957": "utkarṣaḥ prāśastyam /",
  "GSP29nvtp1_1u:3958": "upakarṣo 'prāśastyam /",
  "GSP29nvtp1_1u:3959": "na cedaṃ vyavahāramātram /",
  "GSP29nvtp1_1u:3960": "śabdanibandhano",
  "GSP29nvtp1_1u:3961": "hyutkarṣāpakarṣavyavahāraḥ tathābhūtavastupratyayādeva bhaviṣyati /",
  "GSP29nvtp1_1u:3962": "yathā ṣaḍjādyutkarṣāpakarṣavyavahāranibandhano mayūrādyutkarṣāpakarṣavyavahāra iti dṛṣṭāntārthaṃ ṣaḍjādiṣvityuktam /",
  "GSP29nvtp1_1u:3963": "anyathā nāmadheyatādātmyaprasādhanaprastāve kimanena /",
  "GSP29nvtp1_1u:3964": "ata eva siddhānte saṃjñāniveśanamityāha /",
  "GSP29nvtp1_1u:3965": "prayogastu nāmadheyātmānor'thā tadutkarṣāpakarṣānuvidhāyitvāt /",
  "GSP29nvtp1_1u:3966": "yat punaryadātmakaṃ na bhavati na tat tadutkarṣādyanuvidhāyi, yathā gauraśvasyeti //",
  "GSP29nvtp1_1u:3967": "nanu yadyarthapratyayo nāmadheyotkārṣādyavidhatte tat tasyaiva tādātmyamastu,",
  "GSP29nvtp1_1u:3968": "kimāyātamarthasyetyata āha--pratyayasyeti /",
  "GSP29nvtp1_1u:3969": "sākṣādanabhidhāne 'pi guṇaguṇyāderapi yogyatayā sapakṣatvena tadgatasāmānādhikaraṇyena virodha ubhdāvayituṃ na śakyata iti tadupekṣyānyathā śaṅkate--astīti /",
  "GSP29nvtp1_1u:3970": "asti hi śuklabhāsvaratvādibhiḥ yuktikāgatai rajatatvasya sāmānādhikaraṇyapratyayo natu tādātmyaṃ parasparaṃ dharmiṇorityarthaḥ /",
  "GSP29nvtp1_1u:3971": "punaruktabhramo mā bhūdityetadartham āha--uktamapi vyapadeśamiti /",
  "GSP29nvtp1_1u:3972": "vyākhyānasya caitat prayojanam,",
  "GSP29nvtp1_1u:3973": "yaddhetvantarasūcanam,",
  "GSP29nvtp1_1u:3974": "tathā ca prayogaḥ,",
  "GSP29nvtp1_1u:3975": "rūpādyarthaviṣayaṃ jñānaṃ rūpādiśabdaviṣayam,",
  "GSP29nvtp1_1u:3976": "niyamatastena vyapadiśyamānatvāt,",
  "GSP29nvtp1_1u:3977": "yat tu yadviṣayaṃ na bhavati,",
  "GSP29nvtp1_1u:3978": "na tanniyamatastena vyapadiśyate yathā rūpavijñānaṃ raseneti /",
  "GSP29nvtp1_1u:3979": "anuviddhatā saṃśleṣalakṣaṇārthenaiva vijñānasya nāsti,",
  "GSP29nvtp1_1u:3980": "kutastarāṃ tadātmanāpi śabdena bhaviṣyatītyata uktamiveti /",
  "GSP29nvtp1_1u:3981": "yathā hyartho jñānāntarniviṣṭa iva viṣayatayā",
  "GSP29nvtp1_1u:3982": "parisphurati, tathā śabdo 'pītyarthaḥ /",
  "GSP29nvtp1_1u:3983": "śabdānuvyādhavadeva śabdasaṃbhinnaviṣayamevetyarthaḥ /",
  "GSP29nvtp1_1u:3984": "na cedamaprāmāṇikaṃ, yadavocat pramāṇamityādiśeṣau /",
  "GSP29nvtp1_1u:3985": "śabdasyānubhavaḥ,",
  "GSP29nvtp1_1u:3986": "saṃskāraḥ,",
  "GSP29nvtp1_1u:3987": "smaraṇaṃ,",
  "GSP29nvtp1_1u:3988": "samuccāraṇecchā,",
  "GSP29nvtp1_1u:3989": "prayatnaḥ,",
  "GSP29nvtp1_1u:3990": "sthānābhighātaḥ,",
  "GSP29nvtp1_1u:3991": "śabdābhivyaktiriti svātmānyeva kramāvagamaḥ /",
  "GSP29nvtp1_1u:3992": "tadato bāle 'pi prathamataḥ śabdamuccārayati eṣa eva krama unnīyata ityarthaḥ //",
  "GSP29nvtp1_1u:3993": "prathame pakṣe 'siddho hetuḥ aprasiddhaviśeṣaṇaśca pakṣaḥ śabdabrahmaṇa eva vājiviṣāṇāyamānatvāt /",
  "GSP29nvtp1_1u:3994": "dṛśyatvādṛśyatvalakṣaṇaviruddhadharmādhyāsasya bhedāpādakatvāt viparītapramāṇopapattiścetyapi draṣṭavyam /",
  "GSP29nvtp1_1u:3995": "dvitīye tu bhāgāsiddho heturityarthaḥ /",
  "GSP29nvtp1_1u:3996": "na hi aviśade 'pi bālamūkādiśabde pramāṇamasti /",
  "GSP29nvtp1_1u:3997": "na hi bhāvanā vā tajjanitā smṛtirvā pūrvānubhūtasya sattāyām idānīmanubhūyamānasaṃbhede vā pramāṇamasti /",
  "GSP29nvtp1_1u:3998": "tathā sati vinaṣṭo ghaṭaḥ smaryamāṇatvāt sanneva syāt /",
  "GSP29nvtp1_1u:3999": "anubhūyamānaṃ na bhūtalaṃ ghaṭasaṃbhinnaṃ bhavedevaṃ cocchinnamaghaṭaṃ bhūtalamiti /",
  "GSP29nvtp1_1u:4000": "tasmādabhyupetya viruddhadharmādhyāsavādo mantavyaḥ //",
  "GSP29nvtp1_1u:4001": "nanu bālenānubhūyamānaṃ rūpaṃ tāvad viśadameva /",
  "GSP29nvtp1_1u:4002": "tataśca tadātmā rūpaśabdo 'pi kathamaviśadaḥ syāt,",
  "GSP29nvtp1_1u:4003": "kathaṃ cāprāmāṇiko rūpasya prāmāṇikatvāt,",
  "GSP29nvtp1_1u:4004": "kevalamavyutpanno 'pi śabdena vyavaharediti prasajyeta, tadasaṃbaddham /",
  "GSP29nvtp1_1u:4005": "na hi śabdātmatāpratyayaṃ vyavahārāṅgam ācakṣmahe, kiṃ tu sambandhagrahaṇamityata āha--na ceti //",
  "GSP29nvtp1_1u:4006": "ayamapyabhyupagamavāda eva /",
  "GSP29nvtp1_1u:4007": "śabdo hi vaktṛvaktrāvaruddhanabhobhāgāvacchinnatayā śrotreṇa pratīyate 'pratīyamāne 'pyarthe /",
  "GSP29nvtp1_1u:4008": "artho 'pi purovartitayā cakṣuṣā pratīyate 'navagate 'pi śabde /",
  "GSP29nvtp1_1u:4009": "tadayaṃ bālo yad rūpaṃ paśyati sa eva rūpaśabda iti loṣṭalaḍḍukadṛṣṭāntamanuharatīti /",
  "GSP29nvtp1_1u:4010": "so 'yaṃ bhedapratyayo bhrānata iti yadi śaṅkate tatrāha--na ceti /",
  "GSP29nvtp1_1u:4011": "ayamapyabhyupagamavāda eva, na hyasti bhrāntatve 'sya pramāṇam //",
  "GSP29nvtp1_1u:4012": "syādetat,",
  "GSP29nvtp1_1u:4013": "bālamūkādijñānānāṃ śabdasaṃbhedastāvat sāndehika evāstu,",
  "GSP29nvtp1_1u:4014": "vyutpannānāṃ punaḥ savikalpā dhiyaḥ śabdasāmānādhikaraṇyena jāyamānāḥ śabdātmakatvamarthasya vyavasthāpayantu /",
  "GSP29nvtp1_1u:4015": "tathā sati bālamūkādivijñānānāṃ",
  "GSP29nvtp1_1u:4016": "tadviṣayatvāt śabdasaṃbhinnaviṣayatvamarthataḥ siddhaṃ bhavatītyata āha--sāmānādhikaraṇyanirāsāyeti /",
  "GSP29nvtp1_1u:4017": "sāsnādimadrūpasyeti /",
  "GSP29nvtp1_1u:4018": "na tu gakārādirūpasyeti tātparyam /",
  "GSP29nvtp1_1u:4019": "ayaṃ śabdo gakārādyākāro na tu sāsnādyākāra iti tātparyam /",
  "GSP29nvtp1_1u:4020": "nanu yo ḍittha iti ḍitthaśabdamevoccārayasi,",
  "GSP29nvtp1_1u:4021": "na tvayaṃ ḍitthaśabda iti tameva niṣedhasi ceti kimidamityata āha--autsargikaṃ hīti /",
  "GSP29nvtp1_1u:4022": "arthaparatā hyasya svaparatāniṣedhenaivāvirodhataḥ siddhyatītyarthaḥ /",
  "GSP29nvtp1_1u:4023": "tat kiṃ sarvatraivameva? netyata āha--kvacit punariti //",
  "GSP29nvtp1_1u:4024": "yatra tarhi asaṃbhadena saṃketagrahe nityādipadāni santi,",
  "GSP29nvtp1_1u:4025": "tatrāsaṃketitatvānna tāvadarthaparaḥ,",
  "GSP29nvtp1_1u:4026": "svaparo 'pi yadi na syād vyarthaḥ prayogaḥ syādityata āha--yatrāpīti /",
  "GSP29nvtp1_1u:4027": "yathā hi gaurvāhīka ityatra gotvaṃ goguṇayogalakṣakatvena vāhikopādhirna tatsamavāyāt,",
  "GSP29nvtp1_1u:4028": "tādātmyād vā,",
  "GSP29nvtp1_1u:4029": "tathā hi ḍittho 'yamityatrāpi ḍitthaśabdo vācyatvopalakṣakatayā piṇḍopādhirna tu tatsamavāyāt tādātmyād veti /",
  "GSP29nvtp1_1u:4030": "yathā cātra vāhīke gauriti pratyayābhāvaḥ pramāṇam,",
  "GSP29nvtp1_1u:4031": "tathātrāpi vṛkṣaviśaiṣe ḍittho 'yamiti pratyayābhāvaḥ pramāṇamiti samudāyārthaḥ //",
  "GSP29nvtp1_1u:4032": "nanu śabdapuraḥsaratvaniyamād vikalpasya tadupāyatā vā tadviṣayatvaṃ vā syāt,",
  "GSP29nvtp1_1u:4033": "tatpuraḥsaratvaniyamasyātadupāyādatadviṣayatvānniyamato vyāvṛtteḥ tatra yadyarthavikalpastacchabdavipayastadā siddhaṃ naḥ samīhitam /",
  "GSP29nvtp1_1u:4034": "athopāyastadā jñāto 'jñāto vā?",
  "GSP29nvtp1_1u:4035": "ajñātatve nirvikalpakatvānupapattireva, tasmāt śabda upāyo bhavan jñāta eva vaktavyaḥ /",
  "GSP29nvtp1_1u:4036": "na cāsannihite jñānamasti /",
  "GSP29nvtp1_1u:4037": "tasmādarthatādātmyāt śabdasyārthasannidhānameva tatsannidhiḥ ityarthālocanameva tadālocanamityanicchatāpi svīkartavyamityata āha--yattviti //",
  "GSP29nvtp1_1u:4038": "na tāvat śabdaḥ pūrvaṃ niyamato bhavati vikalpasya /",
  "GSP29nvtp1_1u:4039": "kiṃ nāma? vyutpannasya śabdasmaraṇapuraḥsaratvaṃ niyamavad dṛṣṭam /",
  "GSP29nvtp1_1u:4040": "na caitāvataiva ghaṭajñānasya ghaṭaśabdaviṣayatvam /",
  "GSP29nvtp1_1u:4041": "tathā sati ghaṭābhāvajñānasyāpi ghaṭaviṣayatā syāt, tatsmaraṇapuraḥsaratvāt /",
  "GSP29nvtp1_1u:4042": "tasmād ghaṭe vikalpayitatavye anupāyo viṣayaśca ghaṭaśabdaḥ kimiti niyamataḥ smaryata ityavaśiṣyate /",
  "GSP29nvtp1_1u:4043": "tatreyaṃ smaraṇaparipāṭī kathiteti /",
  "GSP29nvtp1_1u:4044": "śabdapuraḥsarā śabdasmaraṇapuraḥsarā ityarthaḥ //",
  "GSP29nvtp1_1u:4045": "atraiva vṛddhasaṃmatimāha--yadāhuriti /",
  "GSP29nvtp1_1u:4046": "pratisambandhipiṇḍadarśanasahakṛtastatsaṃskāraḥ smṛtiṃ janayati,",
  "GSP29nvtp1_1u:4047": "dhūmānubhavasahakṛta iva mahānasasthadahanānubhavaprabhavaḥ saṃskāraḥ tatsmṛtim /",
  "GSP29nvtp1_1u:4048": "na caitāvatā niyameva śabdasmaraṇapiṇḍavikalpayorūpāyopeyabhāvaḥ,",
  "GSP29nvtp1_1u:4049": "śabdasya vā vikalpaviṣayatvaṃ sidhyati,",
  "GSP29nvtp1_1u:4050": "yena tayostādātmyamāśaḍkyeta /",
  "GSP29nvtp1_1u:4051": "tathā sati vahnismaraṇadhūmavikalpayorapi tathābhāvaḥ syāt,",
  "GSP29nvtp1_1u:4052": "vahnerapi vā dhūmavikalpaviṣayatā bhavediti vārttikārthaḥ //",
  "GSP29nvtp1_1u:4053": "syādetat /",
  "GSP29nvtp1_1u:4054": "sarva eva vyavahāraḥ svārthaḥ parārtho vā vikalpasādhyo na tvālocanenāpi kaścidarthaḥ sādhayitavyo 'sti /",
  "GSP29nvtp1_1u:4055": "ato niṣprayojanamidaṃ kathamutpadyata ityata āha--tasmāditi /",
  "GSP29nvtp1_1u:4056": "na tāvat sarvasyaivotpattimataḥ prayojanaṃ piśitacakṣuṣaḥ sākṣātkurmaḥ /",
  "GSP29nvtp1_1u:4057": "na ca prayojanāpratipattimātreṇa paṭutarapratyakṣaparikalitamapi kāryaṃ nānumanyāmahe /",
  "GSP29nvtp1_1u:4058": "tadetat prayojanāpratipattilakṣaṇamalīkamuttaram /",
  "GSP29nvtp1_1u:4059": "tathāpi sphuṭaṃ savikalpakotpattirevāsya prayojanam iti sādarśiteti //",
  "GSP29nvtp1_1u:4060": "nāmadheyasmaraṇāyeti /",
  "GSP29nvtp1_1u:4061": "nāmāvacchinne vikalpe kartavye yato na viśiṣyate viśeṣeṇa na gṛhyate,",
  "GSP29nvtp1_1u:4062": "ato vaidharmyasya yogyapramāṇabādhitatvāt tadarthajñānaṃ tādṛgeva bhavati tatsamānajātīyameva bhavatītyarthaḥ /",
  "GSP29nvtp1_1u:4063": "ato bhāṣyapaunarūktyaṃ pariharato na sādhyāviśiṣṭo heturiti //",
  "GSP29nvtp1_1u:4064": "vyapadeśavyākhyayā bhāṣyakāreṇa sūcitaṃ hetuṃ sphuṭayati--nanviti /",
  "GSP29nvtp1_1u:4065": "arthavyapadeśākāram arthavyapadeśaviṣayam /",
  "GSP29nvtp1_1u:4066": "viṣayirūpajñānasya tāvadrūpaviṣayatobhayavādisiddhā /",
  "GSP29nvtp1_1u:4067": "tasya ca tadvyapadeśaviṣayatā tadā syāt yadi rūpatadvyapadeśayorabhedaḥ syādityarthaḥ //",
  "GSP29nvtp1_1u:4068": "anyenānyasya vyapadeśe atiprasaḍgo vyavahāravilopaśca vipralambhādityatra tannāmadheyatvādeva niyama iti sphuṭaṃ bhāṣya eva /",
  "GSP29nvtp1_1u:4069": "svarūpeṇaiva viṣayeṇaiva vā kimiti jñānaṃ na vyapadiśyata ityetad vivṛṇvan pariharati--arthākārameveti /",
  "GSP29nvtp1_1u:4070": "ātmānaṃ prati tāvat svarūpeṇaiva jñānamajñānād vyavacchidyate,",
  "GSP29nvtp1_1u:4071": "jñānāntarāt tu viṣayeṇāpītyetat ko nāma nābhyupaiti?",
  "GSP29nvtp1_1u:4072": "parasya tu nityaparokṣaṃ parajñānam /",
  "GSP29nvtp1_1u:4073": "ata eva tadviṣayo 'pi tat kathaṃ svarūpaviṣayābhyāṃ paro bodhyatām?",
  "GSP29nvtp1_1u:4074": "kathaṃ vā abodhito vyavaharatām?",
  "GSP29nvtp1_1u:4075": "tasmāt tajjñānavācakena jñānamarthavācakena cāryamasau pratipādyaḥ /",
  "GSP29nvtp1_1u:4076": "na cājñātena",
  "GSP29nvtp1_1u:4077": "vācakena vācyamadhigattumarhatītyavarjanīyatayā pratipādako vācakamuccārayati /",
  "GSP29nvtp1_1u:4078": "nacaitāvatā arthaśabdayorabhedasiddhiḥ /",
  "GSP29nvtp1_1u:4079": "na hi pramāṇavyatirekeṇa prameyamadhigantuṃ na śakyate ityetāvataiva tayorabhedaḥ syāditi tadidamuktam--anyathā aśakyatvāditi //",
  "GSP29nvtp1_1u:4080": "nanu kadācidarthajñānakāle 'pi śabdo vyāpriyata eva,",
  "GSP29nvtp1_1u:4081": "yadā prayojakavṛddhāt prayojyavṛddhor'thamadhigacchatītya āha--pratīyamānatayā viṣayatayetyarthaḥ //",
  "GSP29nvtp1_1u:4082": "syādetat /",
  "GSP29nvtp1_1u:4083": "utkarṣāpakarṣādyanuvidhāyitvaṃ hetuḥ kīdṛgityata āha--tadaneneti /",
  "GSP29nvtp1_1u:4084": "na tāvat tāratamatvāderūtkarṣānmayūrāderiva gavāderapyutkarṣaḥ pratīyate /",
  "GSP29nvtp1_1u:4085": "na hi gośabde karṇajapite 'pabhraṣṭe vā aṇīyān gauḥ kṛśa upahatākṛtirvikṛto vā pratīyate,",
  "GSP29nvtp1_1u:4086": "viparīte vā viparītaḥ /",
  "GSP29nvtp1_1u:4087": "nāpi sādhutvādibhedavato gośabdasya prāśastyamaprāśastyaṃ ca kiñcidasti /",
  "GSP29nvtp1_1u:4088": "nandābhadretyādimaṅgalasaṃjñāniveśasya tvarthamaṅgalyādivyabhicāraḥ sphuṭatara eva,",
  "GSP29nvtp1_1u:4089": "abhadrādāvapi bhadrādivyapadeśāt /",
  "GSP29nvtp1_1u:4090": "tasmād vyavahārotkarṣāpakarṣamātreṇa nobhadasiddhiratiprasaḍgādityarthaḥ //",
  "GSP29nvtp1_1u:4091": "asyaiva sākṣādavyapadeśyapadāt pratīyamānasyaiva /",
  "GSP29nvtp1_1u:4092": "śabdānuvyādharahitatā śabdārthānuvyādharahitatopapattirityato 'sya nirākaraṇaṃ sūcitamiti pūrvoktena na virodhaḥ //",
  "GSP29nvtp1_1u:4093": "nanu vārttikatātparyavyākhyānamupakramya bhāṣyavyākhyā akāṇḍakūṣmāṇḍapatanavṛttāntamanuharatītyata āha--tadetabhdāṣyamiti /",
  "GSP29nvtp1_1u:4094": "tadetad vārttikaṃ vyākhyātumayamasmākaṃ bhāṣyavyākhyāpariśrama ityarthaḥ /",
  "GSP29nvtp1_1u:4095": "śabdo hi yatkāryo yatkāraṇaṃ yadgrāhyo yatpramāṇaṃ yadvirodhi yaddharmā yadrūpo yadviṣayaḥ,",
  "GSP29nvtp1_1u:4096": "tadakāryastadakāraṇaṃ tadagrāhyastadapramāṇaṃ tadavirodhyataddharmātadrūpo 'tadviṣayor'thaḥ pratyakṣata evāvasīyate /",
  "GSP29nvtp1_1u:4097": "tadetadasyārthajñānasya viṣayabhedānuvidhāyitvaṃ śabdābhdedagrāhakatvam /",
  "GSP29nvtp1_1u:4098": "yadi punareṣā pratītirbhedamullikhantyapyavadhīryate,",
  "GSP29nvtp1_1u:4099": "tadoktadharmāṇāmavirodhe dharmiparivartenāpyupalambhāḥ syuḥ //",
  "GSP29nvtp1_1u:4100": "tatrodāharaṇārthaṃ kāṃścidāha--cākṣuṣaṃ hīti /",
  "GSP29nvtp1_1u:4101": "cākṣuṣaṃ hi cakṣuṣaiva janyate,",
  "GSP29nvtp1_1u:4102": "rūpa eva niyatam rūpeṇeva nirūpyate; na śabde pravartate,",
  "GSP29nvtp1_1u:4103": "na śabdenaiva nirūpyata ityarthaḥ /",
  "GSP29nvtp1_1u:4104": "evamuttaratrāpi /",
  "GSP29nvtp1_1u:4105": "viṣayiviṣayāniyamaprasaḍgāmuktvā karmakaraṇāniyamaprasaṅgamāha--api ceti /",
  "GSP29nvtp1_1u:4106": "nanu śrotramevāsya kadācinnāstītyata āha--asti hīti /",
  "GSP29nvtp1_1u:4107": "kimatra pramāṇamata āha“--śabdajñānaṃ ceti /",
  "GSP29nvtp1_1u:4108": "nanu locanābhāve 'pyagrahaṇamupapadyata ityata āha--asti hīti /",
  "GSP29nvtp1_1u:4109": "kimatra pramāṇamata āha--rūpajñānaṃ ceti /",
  "GSP29nvtp1_1u:4110": "upalakṣaṇaṃ caitat /",
  "GSP29nvtp1_1u:4111": "arthasāmānyasya sarvendriyagrāhyatvāt śabdasāmānyamapi sarvendriyairgṛhyeta,",
  "GSP29nvtp1_1u:4112": "śabdasāmānyasya vā śrotrendriyaikavedyatvāt arthasāmānyamapi śrotrendriyaikavedyaṃ bhavet /",
  "GSP29nvtp1_1u:4113": "tathā cendriyāntarāṇāṃ vaiyarthyamityapi draṣṭavyamiti //",
  "GSP29nvtp1_1u:4114": "itaretarābhāvavattāvyavahārābhāvaprasaṅgamāha--aśabda iti /",
  "GSP29nvtp1_1u:4115": "upalakṣaṇaṃ caitat /",
  "GSP29nvtp1_1u:4116": "anutpanno vinaṣṭo 'tyantāsannityatrāpyabhāvatraye vivakṣitaviparītamāpadyata iti mantavyam /",
  "GSP29nvtp1_1u:4117": "itaretarābhāvavyapadeśe virodhaprasaṅgamāha--abhāva iti /",
  "GSP29nvtp1_1u:4118": "atrāpyanutpādo vināśo 'tyantābhāva iti viruddhaṃ syāditi mantavyam /",
  "GSP29nvtp1_1u:4119": "iha hyarthaśabdenendriyagrāhya evābhipretor'yamāṇatayeti vyākhyānāt /",
  "GSP29nvtp1_1u:4120": "indriyasya ca grāhyaḥ sa eva yastajjanyajñānaviṣayaḥ /",
  "GSP29nvtp1_1u:4121": "tadamī cakṣurādisannikṛṣṭā apyanyaviṣayajñānāpekṣāyā",
  "GSP29nvtp1_1u:4122": "atadarthā eva /",
  "GSP29nvtp1_1u:4123": "evaṃ cendriyagatijñāne kaḥ pratyakṣatāyāḥ prasaṅgaḥ?",
  "GSP29nvtp1_1u:4124": "na hi tadapekṣayā dhaṭādayastadarthāḥ /",
  "GSP29nvtp1_1u:4125": "tasmādaprasakte 'pyarthaśabdasya padārthamātraparatvamabhyupagamya parihāre gatyantaraṃ vārttikakṛtā darśitam /",
  "GSP29nvtp1_1u:4126": "tacca duḥkhabodhamiti vyācaṣṭe--naitaditi /",
  "GSP29nvtp1_1u:4127": "naitadindriyārthasannikarṣādupajāyate sattāmātravyavasthitāt /",
  "GSP29nvtp1_1u:4128": "indriyārthasannikarṣo hyajñāyamāna eva sattāmātravyavasthitaḥ pratyakṣe vivakṣitaḥ /",
  "GSP29nvtp1_1u:4129": "anumāne tu liṅgasya jñāyamānatvameva vivakṣitam, na tu sattetyarthaḥ //",
  "GSP29nvtp1_1u:4130": "nanvanumāne 'pi liḍgāsattaiva ki na vivakṣitetyata āha--ata eveti /",
  "GSP29nvtp1_1u:4131": "tatsmaraṇamātrādeveti /",
  "GSP29nvtp1_1u:4132": "mātragrahaṇaṃ sattāmamipretya natvanumeyajñānaṃ prati kāraṇatāmamipretya,",
  "GSP29nvtp1_1u:4133": "dhūmasyaiva jñāyamānasya tatkāraṇatvāt /",
  "GSP29nvtp1_1u:4134": "anyathā tatkālānanuvidhānaprasaḍgāt /",
  "GSP29nvtp1_1u:4135": "catra hi viṣayānapekṣaṃ jñānameva kāraṇaṃ tatra na viṣayakālānuvidhānam /",
  "GSP29nvtp1_1u:4136": "yathā abhāvajñāne pratiyogijñānajanye pratiyoginaḥ /",
  "GSP29nvtp1_1u:4137": "api ca liḍgānapekṣasya liṅgajñānasya liḍgijñānajanakatve pramāṇādīnāṃ gatidvayavādo 'pi tatra tatra na syāt //",
  "GSP29nvtp1_1u:4138": "tadayamarthaḥ /",
  "GSP29nvtp1_1u:4139": "indriyārthasannikarṣāt sattāmātravyavasthitādutpadyate jñānaṃ tatsādhakatamaṃ pratyakṣam /",
  "GSP29nvtp1_1u:4140": "liḍgāt tu",
  "GSP29nvtp1_1u:4141": "pañcarūpasampannādapi jñāyamānādevāsato 'pi yadutpadyate jñānaṃ tadanumānamiti //",
  "GSP29nvtp1_1u:4142": "nanvindriyaviṣayeṣvityadhyāhārastarhi sūtre pūrveṣāṃ kiṃ mūlam ityata āha--imaṃ ceti /",
  "GSP29nvtp1_1u:4143": "na hyanumeyasyendriyeṇa sannikarṣāditi vadatā hyevamuktaṃ yasyendriyeṇa sannikarṣāt tajjñānamutpadyate nāsau tasya viṣayaḥ,",
  "GSP29nvtp1_1u:4144": "yastu viṣayo na tasyendriyeṇa sannikarṣāt idaṃ jāyate /",
  "GSP29nvtp1_1u:4145": "tasmādindriyārthasannikarṣādupajātaṃ vijñānaṃ yadi tadarthaviṣayameva bhavati, tadā tatpratyakṣam /",
  "GSP29nvtp1_1u:4146": "na caitat sūtrāt labhyate /",
  "GSP29nvtp1_1u:4147": "tasmād vārttikakṛtā eva kṛto 'yamadhyāhāra iti keścid buddham /",
  "GSP29nvtp1_1u:4148": "sa",
  "GSP29nvtp1_1u:4149": "cāyamasaṅgato bodhaḥ,",
  "GSP29nvtp1_1u:4150": "adhyāhārasyobhayathāpyanupapatteḥ,",
  "GSP29nvtp1_1u:4151": "tadvyāvartyasyānyathaiva vyāvartitatvādaprasakteścatyarthaḥ //",
  "GSP29nvtp1_1u:4152": "indriyārthasannikarṣādutpannasya hi jñānasya vyabhicārasaṃbhādavyabhicārīti viśeṣaṇaṃ yadyapi nānupapannam,",
  "GSP29nvtp1_1u:4153": "tathāpyetadvyāvarttyasya sāmānyalakṣaṇenaiva vyāvṛttatvāt niṣprayojanamidam /",
  "GSP29nvtp1_1u:4154": "avaśyaṃ ca tadanuvartanīyam /",
  "GSP29nvtp1_1u:4155": "na hi yata ityadhyāhṛtapadena karaṇamātraṃ parāmṛśyate tasyāprakṛtatvāt, kiṃ tu pramākaraṇam /",
  "GSP29nvtp1_1u:4156": "tathā cāyamarthaḥ, indriyārthasannikarṣotpannaṃ jñānaṃ yataḥ pramāṇād bhavati tatpratyakṣam /",
  "GSP29nvtp1_1u:4157": "evaṃ ca vyabhicāriṇi kaḥ prasaṅga ityata āha--yadyapīti //",
  "GSP29nvtp1_1u:4158": "nanvavyabhicāripadakaraṇaṃ pramāṇapadānuvartanaṃ veti kaścid viśeṣa ityata āha--anyatheti /",
  "GSP29nvtp1_1u:4159": "avyabhicāripadaṃ pramāṇaparamityarthaḥ, pramāṇasyaivāvyabhicāritvāt /",
  "GSP29nvtp1_1u:4160": "yadyapi tatra tatpūrvakamiti lakṣaṇapadaparyālocanayaiva vyabhicārinirāsaḥ,",
  "GSP29nvtp1_1u:4161": "na hyuktarūpe dve pratyakṣe pūrvaṃ yasya jñānasya tadvyabhicāriṇīmapi pramāṃ janayet /",
  "GSP29nvtp1_1u:4162": "ata eva tadarthaṃ tatra sāmānyalakṣaṇānuvartanamasārameva /",
  "GSP29nvtp1_1u:4163": "tathāpyevaṃbhūtapratyakṣadvayajanite saṃskāre nirṇaye ca anumānatvaprasaṅgastadavastha eva /",
  "GSP29nvtp1_1u:4164": "tasmāt tannivṛttyarthaṃ pramāṇapadaṃ na kṛtaṃ cedavaśyamanuvartanīyamityarthaḥ /",
  "GSP29nvtp1_1u:4165": "yadyevaṃ kimavyabhicāripadaprayojanamityata āha--tathāpīti nopayujyate na ca śakyate parasparāśrayaprasaḍgādityapi draṣṭavyam /",
  "GSP29nvtp1_1u:4166": "tathāpi niyamo na sphuṭībhūta ityata āha--tatreti //",
  "GSP29nvtp1_1u:4167": "nanvanumānavadavyabhicārasiddhyā phalasiddhirna pratyakṣe yathā, tathā śabde 'pi /",
  "GSP29nvtp1_1u:4168": "tatastadavabodhanārtha tatrāpyavyabhicāripadāvatāraprasaṅga ityata āha--śabdādau tviti /",
  "GSP29nvtp1_1u:4169": "pratyakṣe phalāvyabhicāranirṇayenaivāvyabhicāraniścaya",
  "GSP29nvtp1_1u:4170": "iti niyamo nānyatretyarthaḥ /",
  "GSP29nvtp1_1u:4171": "avyabhicāripadopādānaṃ phalaviśeṣaṇatayeti śeṣaḥ /",
  "GSP29nvtp1_1u:4172": "ayaṃ ca niyamaḥ svarūpato 'pi phaladvāraiva pratyakṣamunnīyate, na tvanyatheti /",
  "GSP29nvtp1_1u:4173": "anumānādikaṃ tu pratītaṃ satphalāya kalpate, na tvanyatheti niyame sati syāditi /",
  "GSP29nvtp1_1u:4174": "ayamapyarthākṣiptatayā prāgeva darśito dvayīti /",
  "GSP29nvtp1_1u:4175": "aparamapyutpattijñaptibhyāṃ niyamadvayaṃ śliṣṭamāha--athaveti //",
  "GSP29nvtp1_1u:4176": "kāraṇamutpādakaṃ pratyāyakaṃ ca ubhayaṃ sādhayati---na hīti /",
  "GSP29nvtp1_1u:4177": "upādhiśaḍkānivṛttyarthaṃ tarkasahāyatvopavarṇanam //",
  "GSP29nvtp1_1u:4178": "āgamasyāpi ca vaktṛśrotṛgatatvena pratyakṣāpekṣā utpattau jñaptau ca cato 'taḥ saṃmugdhamāha--evamiti /",
  "GSP29nvtp1_1u:4179": "tathāpyayamarthaḥ kathamavyabhicāripadopādānamātrat labhyata ityata āha--na hīti /",
  "GSP29nvtp1_1u:4180": "tadayaṃ saṃkṣepaḥ /",
  "GSP29nvtp1_1u:4181": "so 'yaṃ sūtrakārasyeha viśeṣataḥ prayatno jñāpayati yadetasminnavyabhicāriṇyanyatra vyabhicāraśaḍkaiva nāsti,",
  "GSP29nvtp1_1u:4182": "ata ihaiva tadgrahāya viśeṣato yatitavyamiti /",
  "GSP29nvtp1_1u:4183": "yadyapi jñāptipakṣe laukikavacasāṃ pravṛttisāmarthyādinā vyabhicārābhāvagrahaḥ,",
  "GSP29nvtp1_1u:4184": "tathāpi pāralaukikāgamāvyabhicāraniścaya āptoktatvenaiva /",
  "GSP29nvtp1_1u:4185": "tacca mūlabhūtapratyakṣaśuddhereveti //",
  "GSP29nvtp1_1u:4186": "nanu bhāṣyavārttikāyoḥ kā gatiḥ? na hyayamarthastataḥ pratīyate /",
  "GSP29nvtp1_1u:4187": "kiṃ nāma? vyabhicārivyāvṛttimātramityata āha--tasmāt suṣṭhūktamiti /",
  "GSP29nvtp1_1u:4188": "sa evārthaḥ, kiṃ tu niyamyatayā, na tu vidheyatayetyāśayaḥ /",
  "GSP29nvtp1_1u:4189": "uccāvacamuccalata iti jalasādṛśya saṃkīrtanaṃ bhrāntibījatayā /",
  "GSP29nvtp1_1u:4190": "upaghātadoṣānnayanasyātapādinā /",
  "GSP29nvtp1_1u:4191": "etaduktaṃ bhavati /",
  "GSP29nvtp1_1u:4192": "upadarśitārthāprāpakatvaṃ vyabhicāraḥ /",
  "GSP29nvtp1_1u:4193": "na cārthena kaścidartha upadarśito yamaprāpayannartho vyabhicaret /",
  "GSP29nvtp1_1u:4194": "anyathārthopadarśanasvabhāvasya cotpattiḥ, na",
  "GSP29nvtp1_1u:4195": "cārthopadarśanasvabhāvo na cānyathotpannaḥ /",
  "GSP29nvtp1_1u:4196": "tasmādevaṃbhūto vyabhicāro jñānasyaiva na cārthasya /",
  "GSP29nvtp1_1u:4197": "tadidamuktam--pratyayo bhrānto jāyata iti /",
  "GSP29nvtp1_1u:4198": "vṛddhasaṃmatimāha--yathāhuriti /",
  "GSP29nvtp1_1u:4199": "andha iti yamyagdarśanopāyarahitatvamātraparam /",
  "GSP29nvtp1_1u:4200": "na paśyatītyapi samyagjñānābhāvamātropalakṣaṇaparam /",
  "GSP29nvtp1_1u:4201": "tena puruṣāparādhaḥ sa bhavatīti /",
  "GSP29nvtp1_1u:4202": "atrādarśanaṃ viparītadarśanaṃ vetyaparādha ityarthaḥ /",
  "GSP29nvtp1_1u:4203": "yathā hi sthāṇuradṛśyamānastathaiva puruṣatvenāpi daśyamāna iti tātparyam //",
  "GSP29nvtp1_1u:4204": "yadyani saṃśayo 'pi sāmānyalakṣaṇānuvṛttyaiva nirastastasyāpramāṇaphalatvāt,",
  "GSP29nvtp1_1u:4205": "tathāpyavyabhicāripadaṃ niyamajñāpanārthamavaśyaṃ kartavyam /",
  "GSP29nvtp1_1u:4206": "tena ca vyabhicārivyudāsamukhenaiva niyamaḥ pradarśayitavyaḥ /",
  "GSP29nvtp1_1u:4207": "saṃśayo 'pi",
  "GSP29nvtp1_1u:4208": "vyabhicārijātīyaḥ, atastenaivāsya vyudāso yukta ityāśayavān āha--avyabhicāripadenaiveti //",
  "GSP29nvtp1_1u:4209": "nanu vyabhicāritvamevāsya katham?",
  "GSP29nvtp1_1u:4210": "viparyājñānaṃ hi niścayākaram, ayaṃ tu na tathetyata āha--no khalviti /",
  "GSP29nvtp1_1u:4211": "na hi niścayatvaṃ prayojakamatra, kiṃ tu visaṃvādaḥ /",
  "GSP29nvtp1_1u:4212": "sa ca prāptyayogaḥ /",
  "GSP29nvtp1_1u:4213": "na ca prāptiyogo dvirūpasya vastunaḥ, kvacit kadācit kenacid aprāpterityarthaḥ //",
  "GSP29nvtp1_1u:4214": "na ca vācyaṃ bhrānterabhrāntipratiyogitvādaniyatasya cārthasya kvacidapi",
  "GSP29nvtp1_1u:4215": "pramāṇāgocaratvādasatkhyāteranabhyupagamācca sarvamidamasamañjasamiti /",
  "GSP29nvtp1_1u:4216": "no khalu dolāyamānaḥ sthāṇupuruṣavyatiriktaḥ",
  "GSP29nvtp1_1u:4217": "kaścidaniyato nāmārthaḥ parisphurati yatrāsamañjasaṃ syāt //",
  "GSP29nvtp1_1u:4218": "nanu sthāṇupuruṣāvubhāvapi yadyāropitau tadobhayopamardātmanā bādhakena bhavitavyam /",
  "GSP29nvtp1_1u:4219": "athānyatadasyāropastadā aparasya pāramārthikatvāttatpratipatterabādhyatvameva syāt /",
  "GSP29nvtp1_1u:4220": "yathā yuktau rajatāṃśasya mithyātve śuklabhāsvaratvādiniścayasya satyatvam,",
  "GSP29nvtp1_1u:4221": "tathā ca sthāṇvaṃśe niścayaḥ puruṣāṃśe tvekakoṭisanniveśavāneva vibhrama iti saṃśayo dattajalāñjaliḥ prasaktaḥ /",
  "GSP29nvtp1_1u:4222": "tasmād ubhayasmaraṇamātrātmako 'yamiti syāt /",
  "GSP29nvtp1_1u:4223": "na syāt,",
  "GSP29nvtp1_1u:4224": "yatra tāvadubhayoranubhayātmake pāṣāṇastambhādau samāropastatrobhayopamardātmaka eva bādhaka iti kimatra vaktavyam?",
  "GSP29nvtp1_1u:4225": "yatrāpyekatarāropastatrāpi nāparāṃśe niścayaḥ,",
  "GSP29nvtp1_1u:4226": "parasparapratikṣepopasthitivyāhatyā aniścayātmakasyaiva jñānasyotpādāt /",
  "GSP29nvtp1_1u:4227": "yatra hi rajatatvārope 'pi śuklatvādau niścayastatrāropitānānopitayormitho virodhābhāvaḥ /",
  "GSP29nvtp1_1u:4228": "tasmādāropitānāropitatvāviśeṣe 'pi yatrāropitānāropitau parasparāviruddhau sa viparyayaḥ /",
  "GSP29nvtp1_1u:4229": "yatra tu parasparaviruddhau sa saṃśaya iti sarvamavadātam /",
  "GSP29nvtp1_1u:4230": "yadyevaṃ saṃśayo 'pi viparyayāntarbhūtastadapākaraṇenaivāpākṛtaśca /",
  "GSP29nvtp1_1u:4231": "kimarthaṃ tarhi vyavasāyātmakapadaṃ sūtrākāraścakāra?",
  "GSP29nvtp1_1u:4232": "san vā sa udārārtho vyākhyātṛbhiḥ kimityupekṣitaḥ?",
  "GSP29nvtp1_1u:4233": "tathābhūtor'vācīnaiḥ kathamunnīyata ityata āha--tasmāditi //",
  "GSP29nvtp1_1u:4234": "syādetaditi /",
  "GSP29nvtp1_1u:4235": "syāt tadavabodhārthaṃ, yadi tatpratyakṣaṃ syāt, na tvetadastītyarthaḥ /",
  "GSP29nvtp1_1u:4236": "hetumāha--abhilāpeti /",
  "GSP29nvtp1_1u:4237": "abhidhānākārasaṃsargayogyābhidheyākāraṃ hi tadityarthaḥ /",
  "GSP29nvtp1_1u:4238": "vipakṣād vyatirekamāha--na ceti /",
  "GSP29nvtp1_1u:4239": "abhidhānābhidheyasaṃsarge hi tadākārayoḥ saṃsarganiyamaḥ /",
  "GSP29nvtp1_1u:4240": "sa ca saṃyogasamavāyakāryakāraṇabhāvarūpastāvanna saṃbhavatītyāha--na hyarthe śabdāḥ santīti /",
  "GSP29nvtp1_1u:4241": "saṃyogena samavāyena kāryatayā veti śeṣaḥ /",
  "GSP29nvtp1_1u:4242": "tadātmāno veti /",
  "GSP29nvtp1_1u:4243": "na hītyanuṣajyate /",
  "GSP29nvtp1_1u:4244": "upapattimāha---tathā satīti /",
  "GSP29nvtp1_1u:4245": "na ceti //",
  "GSP29nvtp1_1u:4246": "sa hi saṃvedanadharmo grāhyākārarūpo vā syāt?",
  "GSP29nvtp1_1u:4247": "tannirapekṣagrāhakākārarūpo vā?",
  "GSP29nvtp1_1u:4248": "na tāvadādyaḥ,",
  "GSP29nvtp1_1u:4249": "arthāsaṃsparśī yataḥ,",
  "GSP29nvtp1_1u:4250": "arthāsaṃsparśaścāsyātadvṛttitvādatadutpatteśceti pūrvaiva yuktirityāśayaḥ /",
  "GSP29nvtp1_1u:4251": "nāpi dvitīyaḥ, artheṣu tanniyojanāt /",
  "GSP29nvtp1_1u:4252": "aryamāneṣu bāhyeṣvartheṣveva tasyāmilāpasya niyojanāt /",
  "GSP29nvtp1_1u:4253": "niyogato bāhyasāmānādhikaraṇyena pratīterityarthaḥ //",
  "GSP29nvtp1_1u:4254": "etaduktaṃ bhavati saṃvedanākāro hi jñātṛtvādistatsāmānādhikaraṇyena pratīyate /",
  "GSP29nvtp1_1u:4255": "abhilāpastu bāhyasanniyuktastatsāmānādhiraṇyenetyato na saṃvedanadharmaḥ /",
  "GSP29nvtp1_1u:4256": "tasmād viṣayataḥ svarūpataśca yato 'sya nābhibhalāpasaṃsargayogyatāsambhavastasmādidamarthāt sarūpakādupajāyamānaṃ jñānaṃ vikalparūpamarthamevādarśayediti prasaṅgaḥ /",
  "GSP29nvtp1_1u:4257": "nāmilāpamarthasaṃsargitayeti śeṣaḥ //",
  "GSP29nvtp1_1u:4258": "syādetat /",
  "GSP29nvtp1_1u:4259": "svakāraṇadupajātasya kāraṇamakāraṇaṃ vā kaścideva viṣayaḥ /",
  "GSP29nvtp1_1u:4260": "evaṃ cārthādupajātasyāpyaneko 'bhilāpo 'pyasya viṣayo yadi syāt ko doṣa ityata āha---na hīti /",
  "GSP29nvtp1_1u:4261": "rūpāccakṣuṣo viṣayādupajāyamānaṃ cākṣuṣaṃ vijñānaṃ nayanāviṣayarasasahitamatad rūpamiti //",
  "GSP29nvtp1_1u:4262": "etaduktaṃ bhavati /",
  "GSP29nvtp1_1u:4263": "sākāravādasiddhau tāvadanupaplutamākāramādadhadevārtho viṣayaḥ /",
  "GSP29nvtp1_1u:4264": "na ca śabdasaṃsargayogyatā",
  "GSP29nvtp1_1u:4265": "arthasyāsti yena tadākāraṃ jñānaṃ bhavet /",
  "GSP29nvtp1_1u:4266": "na cendriyavijñānaṃ śabdaḥ svatantra evākārādhāyako, vikalpakāle tadabhāvāt /",
  "GSP29nvtp1_1u:4267": "bhāve 'pi vā svatantraḥ pratibhāseta nārthasaṃsargitayetyuktam /",
  "GSP29nvtp1_1u:4268": "nirākārapakṣe 'pyātmānātmaprakāśanaśaktervijñānasya sa eva viṣayo yatrendriyaṃ",
  "GSP29nvtp1_1u:4269": "niyatasāmarthyam, anyathātiprasaḍgāt /",
  "GSP29nvtp1_1u:4270": "na ca cakṣurindriyāntaraviṣaye samartham /",
  "GSP29nvtp1_1u:4271": "na ca cakṣurviṣayasyaiva śabdasaṃsargo 'stīti cintitamiti //",
  "GSP29nvtp1_1u:4272": "prasaṅgamuktvā viparyayārthamāha--tasmāditi /",
  "GSP29nvtp1_1u:4273": "amilāpasaṃsargānapekṣamarthaṃ tatsaṃsargiṇamādarśayadadhyavasyad vikalpavāsanotthāpitaṃ nārthasāmarthyasamutthamiti bhāvaḥ //",
  "GSP29nvtp1_1u:4274": "viparyaye kiṃ bādhakamityata āha--aniyatārthagrāhi yataḥ,",
  "GSP29nvtp1_1u:4275": "vikalpagatamarthākāraṃ pratyaniyāmakatvāt tasyetyarthaḥ //",
  "GSP29nvtp1_1u:4276": "etaduktaṃ bhavati,",
  "GSP29nvtp1_1u:4277": "yadi hi pratibhāsamānor'thopi vikalpasya janako bhavet,",
  "GSP29nvtp1_1u:4278": "tadā tadākāraṃ niyamayet,",
  "GSP29nvtp1_1u:4279": "na tu niyamayati,",
  "GSP29nvtp1_1u:4280": "tadasannidhāvapi vikalpavāsanāvaśāt tasya tathāvidhākāropasthiteḥ /",
  "GSP29nvtp1_1u:4281": "nanvindriyamasya janakamastu, na hi tasyākāraniyāmakatayā kārakatvamityata āha--mānasamiti /",
  "GSP29nvtp1_1u:4282": "manomātraprabhavamityarthaḥ //",
  "GSP29nvtp1_1u:4283": "indriyamapi hi jñānajanakaṃ bhavadākāraniyāmakārthasannikarṣeṇaiva, na tu tannirapekṣam /",
  "GSP29nvtp1_1u:4284": "na cāsya tathāvidhārthasannikarṣo 'stītyuktamiti bhāvaḥ //",
  "GSP29nvtp1_1u:4285": "nanu vivādādhyāsite vikalpe dṛśyatayaivārthākāraḥ parisphurati /",
  "GSP29nvtp1_1u:4286": "na caivamubhayavādisiddhārthasannidhinipekṣavikalpeṣvaparokṣatayārthaḥ prakāśate,",
  "GSP29nvtp1_1u:4287": "tadviśeṣo vikalpor'thasannidhisāpekṣaḥ /",
  "GSP29nvtp1_1u:4288": "tathā cārthasya tadākāraniyāmakatvāt tajjanakatvamanicchatāpyabhyupeyam /",
  "GSP29nvtp1_1u:4289": "anyathotprekṣāvyāpāratvād vikalpasya pravartakatvamapi na nirvahedityata āha--ātmīyamiti //",
  "GSP29nvtp1_1u:4290": "utprekṣā asadāropaṇaṃ yato bhavatyavaśyamato 'pyevamutprekṣāmaha iti vyāhāraḥ /",
  "GSP29nvtp1_1u:4291": "tiraskāro 'nadhyavasāyaḥ /",
  "GSP29nvtp1_1u:4292": "darśanaṃ sākṣātkaraṇam /",
  "GSP29nvtp1_1u:4293": "puraskāro bhedāgraho vā, taddhetuka āropo vā /",
  "GSP29nvtp1_1u:4294": "tatsiddhamiti /",
  "GSP29nvtp1_1u:4295": "prasaḍgādyupanibandhena /",
  "GSP29nvtp1_1u:4296": "yadi vivādādhyāsitā vikalpā arthasāmarthyalabdhajanmānaḥ, tadā na śabdakalpanānugatā ityarthaḥ /",
  "GSP29nvtp1_1u:4297": "tadanugatatvamiti /",
  "GSP29nvtp1_1u:4298": "śabdakalpanānugatatvam /",
  "GSP29nvtp1_1u:4299": "tasyopalabdhirabhilāpānugatatvaṃ nirākurvatī arthasāmarthyajatvaṃ virūṇaddhīti śeṣaḥ //",
  "GSP29nvtp1_1u:4300": "asiddhaviruddhayorasambhavādiha sambhāvitatayā pūrvoktasmāraṇapuraḥsaraṃ sandigdhānaikāntikatvāśaḍkāmevāpanayati--na ceti /",
  "GSP29nvtp1_1u:4301": "artharūpamanukuryādartharūpasadṛśākāraṃ bhavedityarthaḥ /",
  "GSP29nvtp1_1u:4302": "tādātmyatadutpattibhyāmasaṃbaddharūpānukāre niyāmakābhāvāt sarvarūpānukāreṇa sarveṣāṃ sarvajñatāpattiḥ /",
  "GSP29nvtp1_1u:4303": "sadrūpānukāramātratvāt tadviṣayatāyā iti bhāvaḥ /",
  "GSP29nvtp1_1u:4304": "na hi tādātmyatadutpattilakṣaṇaḥ sambandhaḥ svarūpeṇopapujyate /",
  "GSP29nvtp1_1u:4305": "ki nāma?",
  "GSP29nvtp1_1u:4306": "niyāmakatayā, tadatra saḍketa eva niyāmako yadi syāt ko doṣa ityāśayavānāśaṅkate--saḍketeti /",
  "GSP29nvtp1_1u:4307": "tadeva dṛṣṭaṃ sat smārayedetānniyameneti śeṣaḥ /",
  "GSP29nvtp1_1u:4308": "kimetāvapītyata āha--tatraiva ceti /",
  "GSP29nvtp1_1u:4309": "anugatamanugamagocaraḥ /",
  "GSP29nvtp1_1u:4310": "ata eva sāmānyaṃ deśakālānugatam, tatraiva saḍketasya sukaratvāditi bhāvaḥ //",
  "GSP29nvtp1_1u:4311": "kimetāvatāpītyata āha--na ca tattat dṛṣṭaṃ sākṣātkṛtaṃ kiṃ tu svalakṣaṇaṃ darśanagocaraḥ /",
  "GSP29nvtp1_1u:4312": "sarūpakatvāditi śeṣaḥ /",
  "GSP29nvtp1_1u:4313": "sarūpakatvamevāsya kuta ityata āha--tadeva hīti /",
  "GSP29nvtp1_1u:4314": "paramārtho 'kṛtrimamanāropitaṃ rūpaṃ tenāstīti paramārthasat /",
  "GSP29nvtp1_1u:4315": "etadeva kuta ityata āha--vijñānasya kāraṇam /",
  "GSP29nvtp1_1u:4316": "vijñānasyeti prakṛtopayogāt kāraṇamarthakriyāsamarthaṃ yata ityarthaḥ //",
  "GSP29nvtp1_1u:4317": "nanu sāmānyamapi kiṃ na darśanagocara ityata āha--na tu sāmānyamiti /",
  "GSP29nvtp1_1u:4318": "kutaḥ? sarvasāmarthyarahitaṃ hi tat /",
  "GSP29nvtp1_1u:4319": "sarvaḥ puruṣārtho heyopādeyarūpastasya sāmarthyaṃ śaktiḥ, tadrahitaṃ yasmāt tat /",
  "GSP29nvtp1_1u:4320": "na hi kiñcit puruṣaprayojanaṃ sāmānyasādhyamasti /",
  "GSP29nvtp1_1u:4321": "ator'thakriyāyāmaśaktatvāt na tat paramārthasat asattvānnatadvijñānajanakam /",
  "GSP29nvtp1_1u:4322": "ajanakatvānna sarūpakam /",
  "GSP29nvtp1_1u:4323": "asarūpakatvānna darśanagocara ityarthaḥ //",
  "GSP29nvtp1_1u:4324": "nanu sāmānyasya tāvadarthakriyāvirahād darśanagocaratvaṃ mā bhūt,",
  "GSP29nvtp1_1u:4325": "darśanagocarasyaiva tu vācyatāstu /",
  "GSP29nvtp1_1u:4326": "saḍketo 'pi tatra kenāpyupāyena bhaviṣyati /",
  "GSP29nvtp1_1u:4327_0": "tannirvicikitsameva tarhyarthakriyāsamarthavaspupratipādanābhiprāyavantaḥ prayojakavṛddhāḥ",
  "GSP29nvtp1_1u:4327_1": "prayojyavṛddhāśca tathāvidhārthapratipattimantaḥ śābde vyavahāre upalabhyanta ityata āha--api ceti /",
  "GSP29nvtp1_1u:4328": "na hyaupṇyāt atirikto vahnirnāmāsti bauddharāddhānte /",
  "GSP29nvtp1_1u:4329": "na cobhayavādisaṃpratipattiviṣayaḥ pratītamauṣṇyaṃ śītāpanodanaṃ karotītyapi kadācit /",
  "GSP29nvtp1_1u:4330": "akurvaddhi sarvathā apratītaṃ na kuryādāropitaṃ vā /",
  "GSP29nvtp1_1u:4331": "na ca vahniśabdāt sarvathā vahnerapratītiḥ /",
  "GSP29nvtp1_1u:4332": "tasmāt",
  "GSP29nvtp1_1u:4333": "śabdakalpanollikhitamavastveva vastvābhāsamityabhiprāyaḥ //",
  "GSP29nvtp1_1u:4334": "jātyādīn paramārthikānabhyupetyāha--tanneti /",
  "GSP29nvtp1_1u:4335": "vivekena deśabhedenetyarthaḥ /",
  "GSP29nvtp1_1u:4336": "avacchedyāvacchedakabhāvena hi mitho yojanā viśeṣaṇaviśeṣyabhāvaḥ /",
  "GSP29nvtp1_1u:4337": "sa ca viviktadeśatāpratītyā vyāptaḥ /",
  "GSP29nvtp1_1u:4338": "sā cāto nivarttamānā svavyāpyaṃ viśeṣaṇaviśeṣyabhāvamādāyaiva nivartate /",
  "GSP29nvtp1_1u:4339": "tataśca jātyādīnāṃ parasparamasambandhānna svatanatreṣu teṣu śabdo 'pi sukarasaḍketeḥ /",
  "GSP29nvtp1_1u:4340": "tathā ca na saṃsṛṣṭavedanamityarthaḥ //",
  "GSP29nvtp1_1u:4341": "etena śabdasya vivekagrahasaṃbhave 'pi tadyojanā nirasto boddhavyā /",
  "GSP29nvtp1_1u:4342": "ekamasamuditam /",
  "GSP29nvtp1_1u:4343": "avibhāgamanaṃśam /",
  "GSP29nvtp1_1u:4344": "svalakṣaṇaṃ",
  "GSP29nvtp1_1u:4345": "trailokyavilakṣaṇam /",
  "GSP29nvtp1_1u:4346": "tathātatheti /",
  "GSP29nvtp1_1u:4347": "guṇakarmādisamuditatvena sādhāraṇatvena vikalpyate /",
  "GSP29nvtp1_1u:4348": "na tu daśyata ityarthaḥ //",
  "GSP29nvtp1_1u:4349": "api ca paramārthasadvastutrayavedane 'pi vivekeneti śeṣaḥ //",
  "GSP29nvtp1_1u:4350": "nanu na hyekajñānaviṣayau samānakāle 'ḍgulyau na kāryakāraṇabhūte iti niyatapūrvāparatve 'pi te sarvajñaikavijñānagocarau na tatheti yuktaṃ vaktum /",
  "GSP29nvtp1_1u:4351": "yadyucyeta ko doṣaḥ? na hyupalabdhibhedābhedaprayukte kāraṇākaraṇatve /",
  "GSP29nvtp1_1u:4352": "kiṃ tarhi? yadanapekṣaṃ tat kāraṇam sāpekṣaṃ ca kāryamiti, tadatrāpi samānam /",
  "GSP29nvtp1_1u:4353": "ekajñānagocaratve 'pi yadavacchedakaṃ",
  "GSP29nvtp1_1u:4354": "tadviśeṣaṇam, avacchedyaṃ ca viśeṣyamiti /",
  "GSP29nvtp1_1u:4355": "yattu naivaṃ na tat yathetyata āha--viśeṣaṇaṃ khalviti /",
  "GSP29nvtp1_1u:4356": "nānyatheti /",
  "GSP29nvtp1_1u:4357": "atiprasaḍgāditi śeṣaḥ /",
  "GSP29nvtp1_1u:4358": "tarhi upakāro 'pi kaścidastvityata āha--na caiketi /",
  "GSP29nvtp1_1u:4359": "kimiti na syādityata āha--tayoriti /",
  "GSP29nvtp1_1u:4360": "prasaḍgāditi śeṣaḥ /",
  "GSP29nvtp1_1u:4361": "svarūpataḥ paurvāparyaniyamaḥ kāryakāraṇabhāvaḥ /",
  "GSP29nvtp1_1u:4362": "jñāptitastu jñāpyajñāpakabhāvaḥ /",
  "GSP29nvtp1_1u:4363": "sa cāyamekajñānagocarayorekakālayośca dvirūpo 'pi niyato nāsti yasmādityarthaḥ //",
  "GSP29nvtp1_1u:4364": "syādetat /",
  "GSP29nvtp1_1u:4365": "yadyapyuktasvarūpamupakāradvayaṃ na saṃbhavati tathāpyādhārādheyabhāvo bhavet,",
  "GSP29nvtp1_1u:4366": "sa hi samānakālayoreva kuṇḍabadarayordṛṣṭaḥ /",
  "GSP29nvtp1_1u:4367": "kṣaṇabhaṅgastu tvayāpyupapādanīyo mayāpibhañjanīya ityata āha--api ceti /",
  "GSP29nvtp1_1u:4368": "yadyapi tīrthikaiḥ kuṇḍādhāvaśānna badarasyaiva apatanadharmakasyotpādaḥ svīkriyate sthaimaśraddhājaḍatvāt,",
  "GSP29nvtp1_1u:4369": "tathāpi gatinivṛttilakṣaṇāṃ gurutvapratibandhakasaṃyogalakṣaṇāṃ vā sthitiṃ taddharmabhūtā vidadhadeva badarasya kuṇḍamādhāratayā abhyupetaṃ taiḥ /",
  "GSP29nvtp1_1u:4370": "kiṃ cāto 'ta āha--tadvadihāpīti /",
  "GSP29nvtp1_1u:4371": "etāvatāpi kimityata āha--na ca śaktyantarairiti //",
  "GSP29nvtp1_1u:4372": "yadyapi badaravajjātyādīnāṃ dharmasya kasyacidupajanāpāyarūpamupakāraṃ nābhyupagacchatyeva paraḥ,",
  "GSP29nvtp1_1u:4373": "tathāpyabhyupagamavādo 'yaṃ saugatasyeti mantavyam //",
  "GSP29nvtp1_1u:4374": "tathā ceti /",
  "GSP29nvtp1_1u:4375": "sannityanena hi vikalpena sattvopakārasamartho viṣayīkṛtaḥ na ca tato 'nyaḥ kaścid dravyatvādyupakārasamartho 'sattvopakārasamartho 'sti,",
  "GSP29nvtp1_1u:4376": "yatra dravyādivikalpāḥ sārthakāḥ syuḥ /",
  "GSP29nvtp1_1u:4377": "tasmādete dravyavatvādyupakārasamarther'the sattvopakārasamarthābhedini pravartamānāstadadhikaraṇamarthamaspṛśanto 'narthakāḥ prasaktā iti samudāyārthaḥ //",
  "GSP29nvtp1_1u:4378": "bauddhasyātiparāmarśakuśalatāṃ codyasya cātitucchatāmālakṣyāsmākameva matilāghavaṃ saṃbhāvayiṣyatītyāśaḍkya tadgranthaṃ likhati--yadāheti /",
  "GSP29nvtp1_1u:4379": "ayaṃ vārttikārthaḥ /",
  "GSP29nvtp1_1u:4380": "yasya darśane nānopādherapyarthasya dhīḥ vikalpadhīrgrāhikā bhedino viśiṣṭasya /",
  "GSP29nvtp1_1u:4381": "nānopādhyupakārāḍgaṃ yā śaktistadekātmanastasya /",
  "GSP29nvtp1_1u:4382": "sarvātmanā sarvaiḥ upādhibhirekasvabhāvasyaivopakāryasya viśeṣyasya grahe sati ko bhedo bhidyata iti bhedo viśiṣyata iti yāvat /",
  "GSP29nvtp1_1u:4383": "aniścitaḥ syāt? api tu sarvopādhimirviśiṣṭo niścita eva syādityarthaḥ /",
  "GSP29nvtp1_1u:4384_0": "emasyopādheḥ upakārakasvabhāve grāhye gṛhyamāṇe sati nopakārā upakārakāḥ svabhāvā",
  "GSP29nvtp1_1u:4384_1": "upādhyantarāṇāṃ tato 'pare bhinna vidyante ye tasminnekopakārakasvabhāve dṛṣṭe 'pi na dṛṣṭāḥ syuḥ /",
  "GSP29nvtp1_1u:4385": "kiṃ nāma? sa ervekasvabhāvaḥ sarveṣāmupakārakaḥ tatasadgrahe tadekopādhiviśiṣṭagrahe /",
  "GSP29nvtp1_1u:4386": "sakalagrahaḥ sakalopādhiviśiṣṭagrahaḥ prasakta ityarthaḥ //",
  "GSP29nvtp1_1u:4387": "nanu varaṃ vastusvabhāvavādamāsthāyānupakāryānupakārakayorapi viśeṣaṇaviśeṣyabhāvaṃ spaṣṭadṛṣṭamupapādayituṃ śaktāḥ pare /",
  "GSP29nvtp1_1u:4388": "upādhupādhimabhdedāccāpaunarūktyam /",
  "GSP29nvtp1_1u:4389": "na punaḥ saugatāḥ sattvādīnāmupādhīnāṃ vastutvānabhyupagamāt /",
  "GSP29nvtp1_1u:4390": "evaṃ ca tvaccharāstvayyeva nipatitā ityata āha--asmākaṃ tviti /",
  "GSP29nvtp1_1u:4391": "yacca gṛhṇanti sāmānyamātram, yaccādhyavasyanti santānam /",
  "GSP29nvtp1_1u:4392": "na manāgapi sāmānyenāpi rūpeṇa /",
  "GSP29nvtp1_1u:4393": "gāhante gocaranti /",
  "GSP29nvtp1_1u:4394": "tasyālīkatayā vastudharmatvābhāvādityarthaḥ /",
  "GSP29nvtp1_1u:4395": "tarhi kathamavisaṃvādakāḥ pravartakā vetyata āha--pāramparyeṇeti /",
  "GSP29nvtp1_1u:4396": "tataḥ kimityata āha--ata iti /",
  "GSP29nvtp1_1u:4397": "yatra viṣayādhīnā dhīḥ tatra",
  "GSP29nvtp1_1u:4398": "tadāyattau viśeṣāviśeṣau, atra tu viparyayo viṣayasyaiva pratibhāsasattayā buddhyadhīnatvāt /",
  "GSP29nvtp1_1u:4399": "tadiha vikalpasya viṣayo viśeṣyaḥ /",
  "GSP29nvtp1_1u:4400": "tattadvadviśeṣaṇaviśiṣṭatayāpi kiṃ bhinno 'bhinno vetyatra vikalpa eva sākṣī, na vicāra ityarthaḥ //",
  "GSP29nvtp1_1u:4401": "nanu paramārthasannartho mā bhūdvikalpasya viṣayaḥ, janakastu bhaviṣyatītyata āha--api ceti /",
  "GSP29nvtp1_1u:4402": "na vikalpikāmapīti /",
  "GSP29nvtp1_1u:4403": "apirbhinnakramaḥ /",
  "GSP29nvtp1_1u:4404": "artho vikalpasya na gocaro janako 'pi netyarthaḥ //",
  "GSP29nvtp1_1u:4405": "arthopayogaḥ sannikarṣaḥ /",
  "GSP29nvtp1_1u:4406": "na ca yadevetyādi /",
  "GSP29nvtp1_1u:4407": "nyāyāditi /",
  "GSP29nvtp1_1u:4408": "vācyamiti śeṣaḥ /",
  "GSP29nvtp1_1u:4409": "no khalviti /",
  "GSP29nvtp1_1u:4410": "smaraṇendriyayorekaviṣayasāmarthyābhāvāt na parasparāpekṣatvam /",
  "GSP29nvtp1_1u:4411": "tataśca sa evārthopayogī'viśiṣṭa ityarthaḥ /",
  "GSP29nvtp1_1u:4412": "ekagocaratvamevānayoḥ kuto netyata āha--tadgocaratve ceti /",
  "GSP29nvtp1_1u:4413": "ananubhūtapūrvāṇāmapyarthānāṃ cakṣuṣorvyāpāramātreṇa",
  "GSP29nvtp1_1u:4414": "pūrvāvasthāsmaraṇaprasaṅga ityapi draṣṭavyam /",
  "GSP29nvtp1_1u:4415": "tena syāt /",
  "GSP29nvtp1_1u:4416": "tathā sati prasajyetetyarthaḥ /",
  "GSP29nvtp1_1u:4417": "akṣāpāye 'pi netradhīrityupalakṣaṇam /",
  "GSP29nvtp1_1u:4418": "vāsanābhāve smṛtidhīrityapi draṣṭavyam /",
  "GSP29nvtp1_1u:4419": "sahate pratīkṣata ityarthaḥ //",
  "GSP29nvtp1_1u:4420": "siddhāntamupakramate--atreti /",
  "GSP29nvtp1_1u:4421": "gaurayamityādervikalpasya tāvadabhilāpasaṃsargayogyapratibhāsavadarthasākṣātkāro 'pyanubhavasiddhaḥ /",
  "GSP29nvtp1_1u:4422": "asti cosyendriyārthānvayavyatirekānuvidhānam,",
  "GSP29nvtp1_1u:4423": "tadanyathāsiddham, tayorālocanamātra eva caritārthatvāditi cet?",
  "GSP29nvtp1_1u:4424": "tat kimidānīmālocanasyāyaṃ mahimā vikalpopajananaṃ prati?",
  "GSP29nvtp1_1u:4425": "tathā sati tasmānna kadācit apyālocanaṃ jāyeta /",
  "GSP29nvtp1_1u:4426": "vāsanāparipākavirahānna tatheti cet?",
  "GSP29nvtp1_1u:4427": "sa khalu vāsanāparipāko yadi niyamādindriyārthamadhyamadhiśete kathaṃ na tadapekṣā kāryasya?",
  "GSP29nvtp1_1u:4428": "kākatālīyaścet?",
  "GSP29nvtp1_1u:4429": "sannidhisannihiteṣvapīndriyārtheṣu kadācid viśiṣṭād vāsanāparipākāt sākṣātkāravān vikalpa utpadyata /",
  "GSP29nvtp1_1u:4430": "na vai sākṣātkāvān vikalpaḥ kaścit,",
  "GSP29nvtp1_1u:4431": "kiṃ tu nirvikalpakabhedāgrahāt tadvānivāvabhāsata iti cet--na, pramāṇābhāvāt /",
  "GSP29nvtp1_1u:4432": "na",
  "GSP29nvtp1_1u:4433": "hi vivādādhyāsitavikalpagato darśanavyāpāro 'yamaupādhika ityasti pratyakṣam /",
  "GSP29nvtp1_1u:4434": "nāpyanumānam /",
  "GSP29nvtp1_1u:4435": "darśanavyāpāratā kalpanāpoḍhatvena vyāptā,",
  "GSP29nvtp1_1u:4436": "taccāto nivartamānaṃ tāmapi nivartayatīti cet--na,",
  "GSP29nvtp1_1u:4437": "viparyayasyāpi vaktuṃ sukaratvāt /",
  "GSP29nvtp1_1u:4438": "tathāhi",
  "GSP29nvtp1_1u:4439": "darśanavyāpāratvaṃ kalpanānugatatvena vyāptam /",
  "GSP29nvtp1_1u:4440": "tacca tadanugatatvamālocanānnivartamānaṃ svavyāpyaṃ darśanavyāpāratvamapi nivartayati /",
  "GSP29nvtp1_1u:4441": "tathā ca vikalpasānnidhyādaupādhiko darśanavyāpāro 'yamālocanamiti kiṃ na syāt?",
  "GSP29nvtp1_1u:4442": "anubhavastūpādhiśaṅkayā tvayaivāsākṣīkṛtaḥ /",
  "GSP29nvtp1_1u:4443": "anāgate vikalpe kathamiva taddharmo nirvikalpake pratibhāseteti cet--na,",
  "GSP29nvtp1_1u:4444": "kālabhedasyobhayatrāpi tulyatvāt /",
  "GSP29nvtp1_1u:4445": "upādānopādeyabhāvaśca niyamahetuḥ samānaḥ //",
  "GSP29nvtp1_1u:4446": "nanūpādādharmā upādeyamanugacchanti /",
  "GSP29nvtp1_1u:4447": "na tūpādeyadharmā upādānamiti cet--na, vastuto 'vastudharmāṇāmapratisaṃkramāt /",
  "GSP29nvtp1_1u:4448": "ābhimānike tu pratisaṃkrame 'niyamaḥ /",
  "GSP29nvtp1_1u:4449": "upādānapratyayabalādupādeyapratyayastathotpadyata iti cet?",
  "GSP29nvtp1_1u:4450": "hanta yadi sākṣātkāraḥ sākṣātkāravānutpadyate kathamasya tathātvamaupādhikam /",
  "GSP29nvtp1_1u:4451": "tāvanmātrādevendriyādinirapekṣādupajātamityetāvataiva tadaupādhikamityucyata iti cet--na,",
  "GSP29nvtp1_1u:4452": "samanantarapratyayasākṣātkāramahimnā sākṣātkārotpattāvasākṣātkārānutpādaprasaḍgāt /",
  "GSP29nvtp1_1u:4453": "na cāsākṣātkāriṇaḥ sākṣātkāraḥ kadācidupapadyeta /",
  "GSP29nvtp1_1u:4454": "sahakāriviśeṣādevamapi syāditi cet?",
  "GSP29nvtp1_1u:4455": "tarhi yādṛśi kārye yādṛganvayavyatirekānuvidhānaṃ dṛṣṭam, tādṛśasya tatra sahakāritvamāstheyam /",
  "GSP29nvtp1_1u:4456": "dṛṣṭaṃ cobhayavādisaṃpratipannanirvikalpake sākṣātkāraṃ pratīndriyārthayoḥ sāmarthyam,",
  "GSP29nvtp1_1u:4457": "na vikalpasya ityuktaprāyam //",
  "GSP29nvtp1_1u:4458": "evaṃ tāvadarthaṃsākṣātkaraṇaṃ svābhāvikam /",
  "GSP29nvtp1_1u:4459": "tannāntarīyakatayā indriyārthasāmarthyasamutthatvamasya sthitam /",
  "GSP29nvtp1_1u:4460": "avisaṃvāditvamapyasyānopādhikam /",
  "GSP29nvtp1_1u:4461": "tathāhi,",
  "GSP29nvtp1_1u:4462": "yadyasya pāramārthiko visaṃvādaḥ syāt,",
  "GSP29nvtp1_1u:4463": "tadā pratīyamāno 'pyaupādhiko 'yamavisaṃvāda iti saṃbhāvyeta,",
  "GSP29nvtp1_1u:4464": "sa ca deśakālākārakṛtastāvanna bhavati /",
  "GSP29nvtp1_1u:4465": "ananugatamevānugatatayā darśayatīti cet--na, asādhāraṇasya svalakṣaṇasya vikalpenāsaṃsparśāt /",
  "GSP29nvtp1_1u:4466": "saṃsparśe vā tajjanyatvaprasaṅgaḥ /",
  "GSP29nvtp1_1u:4467": "ajanakasyaiva tu vastusato viṣayatve pratyakṣatvamarthasāmarthyasamutthatvena vyāptamiti suptapralāpaḥ /",
  "GSP29nvtp1_1u:4468": "vikalpastāvat sādhāraṇaṃ svarūpamullikhanneva pravartayati /",
  "GSP29nvtp1_1u:4469": "tacca sarvasāmarthyarahitam /",
  "GSP29nvtp1_1u:4470": "na cārthakriyārthī tadasamarthaṃ dṛṣṭvā pravartate,",
  "GSP29nvtp1_1u:4471": "tato 'samarthameva samāropitasāmarthyaṃ vikalpyate //",
  "GSP29nvtp1_1u:4472": "tathā ca kathamasya viparītāroparūpasya saṃvādo nāmeti cet--na,",
  "GSP29nvtp1_1u:4473": "yadi hi sāmarthyamevāropayet,",
  "GSP29nvtp1_1u:4474": "asādhāraṇamevollikhet /",
  "GSP29nvtp1_1u:4475": "na hyanyadasādhāraṇādrūpāt samarthaṃ nāma tava darśane /",
  "GSP29nvtp1_1u:4476": "tasmāt samarthamiva taddarśayati vikalpaḥ /",
  "GSP29nvtp1_1u:4477": "ivārthaśca na tatrāropyaḥ, vikalpārthasya samarthenāsādṛśatvāt //",
  "GSP29nvtp1_1u:4478": "nanvasāmarthyavyāvṛttimātrameva sāmarthyaṃ na tu tattvāntaram, tasya ca na sādhāraṇarūpavirodhaḥ /",
  "GSP29nvtp1_1u:4479": "tathā caikātmyaprathanaṃ na viruddhamiti cet--na, avirodhe sati samāropānupapatteḥ /",
  "GSP29nvtp1_1u:4480": "na hi yad yatrāviruddhaṃ sat prathate tat tatrāropitaṃ nāma /",
  "GSP29nvtp1_1u:4481": "tasmād bhedāgrahāt pravṛttiḥ /",
  "GSP29nvtp1_1u:4482": "na ca sa eva visaṃvādaḥ /",
  "GSP29nvtp1_1u:4483": "tathā ca satyālocanamapi visaṃvādi syāt, kalpanālocanayorbhedānullekhāt /",
  "GSP29nvtp1_1u:4484": "etena svapratibhāse 'narthe arthādhyavasāyena pravṛtteriti parāstam //",
  "GSP29nvtp1_1u:4485": "anarthatvaṃ hi vikalpādabhedo vikalpyasya syāt, ālocanīyād bhedo vā?",
  "GSP29nvtp1_1u:4486": "na tāvat kalpanāgocarasyālīkasya kalpanayā abhedaḥ saṃbhavati, yena bhedollikhanamāropaḥ syāt /",
  "GSP29nvtp1_1u:4487": "ālocanīyād bhede 'pi",
  "GSP29nvtp1_1u:4488": "nābhedapratheti nāropaḥ /",
  "GSP29nvtp1_1u:4489": "svapratibhāse 'nartha iti vacanāt naiṣa doṣaḥ /",
  "GSP29nvtp1_1u:4490": "sa khalvākāro vikalpādabhinno 'pi bhinna āropyata iti cet?",
  "GSP29nvtp1_1u:4491": "yadi tāvat vijñānanayamālambyaitaducyate, tadālocanasyāpyeṣaiva gatiriti tasyāpyāroparūpatvāt /",
  "GSP29nvtp1_1u:4492": "grāhyākāre 'prāmāṇyaṃ vikalpasyāpi svātmani ca saṃvedanatvādubhayorapi prāmāṇyameveti na kaścid viśeṣaḥ //",
  "GSP29nvtp1_1u:4493": "atha bāhyamarthamadhikṛtya prastuteyaṃ kathā?",
  "GSP29nvtp1_1u:4494": "tathāpi yādṛśākāro vikalpastādṛśākāra eva bāhyatayā pratibhāseta?",
  "GSP29nvtp1_1u:4495": "na cāsau sādhāraṇākāraḥ samasti /",
  "GSP29nvtp1_1u:4496": "tato yedatat sādhāraṇaṃ rūpamābhāti tanna vikalpākāramabhiniviśate",
  "GSP29nvtp1_1u:4497": "iti bahirevāvatiṣṭhate /",
  "GSP29nvtp1_1u:4498": "bāhyatvavat sādhāraṇatvamapyasyāropyata iti cet--na,",
  "GSP29nvtp1_1u:4499": "asādhāraṇyasya pāramārthikasya kvacidapyanupalabdherāropayitumaśakyatvāt /",
  "GSP29nvtp1_1u:4500": "asadullekhe tvalīkālambanatvameva vikalpasyābhyupagataṃ syāt /",
  "GSP29nvtp1_1u:4501": "tatra cāropasaṃbhāvanaiva nāstītyuktam //",
  "GSP29nvtp1_1u:4502": "pūrvāparayorvikalpākārayorabhedānusandhānameva sādhāraṇyamiti cet--na,",
  "GSP29nvtp1_1u:4503": "ākāriṇāṃ bhedapratītāvākārāṇāmekatvena pratisandhātumaśakyatvāt,",
  "GSP29nvtp1_1u:4504": "tayostādātmyāmyupagamāt /",
  "GSP29nvtp1_1u:4505": "vikalpasyātmāpyākāro bhinno bāhyatayāropitaḥ /",
  "GSP29nvtp1_1u:4506": "tato vikalpātmānāṃ bhedāvasāye 'pi nākārāṇāṃ bhedāvasāyaḥ /",
  "GSP29nvtp1_1u:4507": "tatastadekatayānusandhānamiti cet?",
  "GSP29nvtp1_1u:4508": "hanta, yadyayamākāro vikalpātmā tatheti pratīyeta, kathaṃ bāhyatvenāropyeta?",
  "GSP29nvtp1_1u:4509": "tādātmyāpratītistūbhayathāpi syāt,",
  "GSP29nvtp1_1u:4510": "asvasaṃvedyatvād vikalpasya,",
  "GSP29nvtp1_1u:4511": "svasaṃvedanatvena vā,",
  "GSP29nvtp1_1u:4512": "tato bhinnātvāt tādātmyasya /",
  "GSP29nvtp1_1u:4513": "ādyaḥ tāvat saugatairanabhyupagamādeva duḥsthaḥ /",
  "GSP29nvtp1_1u:4514": "dvitīyastu sarvairevāvagataḥ /",
  "GSP29nvtp1_1u:4515": "avagataṃ na tu niścitamiti cet--na, niścayāniścayalakṣaṇaviruddhadharmasaṃsarṅgeṇa bhedāpatteḥ /",
  "GSP29nvtp1_1u:4516": "vyāvṛttyorbheda eva na tu vastunīti cet? atha keyaṃ vyāvṛttirnāma? na kiściditi cet? evamastu /",
  "GSP29nvtp1_1u:4517": "tathā ca nāropavārtāpi /",
  "GSP29nvtp1_1u:4518": "tato nāsyopadarśitārthavisaṃvādagandho 'pi /",
  "GSP29nvtp1_1u:4519": "asadarthaprakāśanameva visaṃvādanamiti cet?",
  "GSP29nvtp1_1u:4520": "āstāṃ tāvadevat, yathāviṣayamātramatra vivakṣitam, prakṛtopayogāt /",
  "GSP29nvtp1_1u:4521": "evaṃ cāviparītārthatvāt prāmāṇyam /",
  "GSP29nvtp1_1u:4522": "pramāṇasya sataḥ sākṣātkāritvāt pratyakṣatvam /",
  "GSP29nvtp1_1u:4523": "asmadādipratyakṣatvācca indriyārthasāmarthyasamutthatvam /",
  "GSP29nvtp1_1u:4524": "evaṃ sati sarva eva saugatenaprayujyamānāḥ kālātyayāpadiṣṭatayā pratipakṣahetavaḥ padamadhyāropayitumasamarthāḥ prāgeva vikalpasyāpratyakṣatāṃ sādhayitum /",
  "GSP29nvtp1_1u:4525": "tathāpīdamavaśiṣyate, yadetāvatāpi na paramārthasad viṣayasya prāmāṇyaṃ sādhitam /",
  "GSP29nvtp1_1u:4526": "tatra cāvayorvivāda iti tatrāha--syādvirodha iti //",
  "GSP29nvtp1_1u:4527": "nanu paramārthasato 'bhilāpasaṃsargayogyatā aśakyavyutpādanaiva kṣaṇikatvāt jagata ityata uktam--sthemabhājamiti /",
  "GSP29nvtp1_1u:4528": "nanu sthairyasiddhāvapi jātyādīnāṃ durūpapādatvāt kathaṃ paramārthasato 'bhilāpasaṃsargayogyatetyata uktam--jātyādimantam /",
  "GSP29nvtp1_1u:4529": "tathā ceti //",
  "GSP29nvtp1_1u:4530": "yadyapyuktarūpārthavyavasthāpane sati kālātyayāpadiṣṭo 'yaṃ prasaṅgahetuḥ,",
  "GSP29nvtp1_1u:4531": "taddarśanecāpakṣadharmaḥ,",
  "GSP29nvtp1_1u:4532": "na hyasti saṃbhavo vikalpasyārthasāmarthyasamutthatvaṃ niścitamaniścitaṃ ca tadarthasya paramārthasattvam,",
  "GSP29nvtp1_1u:4533": "tathāpi paro 'pi tannirākaraṇasiddhyaiva pratyavasthito na rājājñayā nirākaraṇīyaḥ /",
  "GSP29nvtp1_1u:4534": "tasmādāpātatastatsandehe sandigdhavipakṣavṛttitvamevāstvityarthaḥ /",
  "GSP29nvtp1_1u:4535": "etena viparyayo 'pi nirākṛto boddhavyaḥ //",
  "GSP29nvtp1_1u:4536": "namu santu jātyādayaḥ paramārthabhūtāstathāpi yadi te 'pi piṇḍātmabhūtāḥ kathaṃ bhedena pratibhāsaren?",
  "GSP29nvtp1_1u:4537": "tathā apratibhāsamānāśca kathaṃ viśeṣyatayā viśeṣyamavacchindyuḥ,",
  "GSP29nvtp1_1u:4538": "anātmabhūtāścet kathaṃ sāmānādhikaraṇyamaśnuvīrannityata āha--na ceti /",
  "GSP29nvtp1_1u:4539": "tathāpi śabdo bhinnātmā atadvṛttiḥ kathamavacchedakaḥ syāt, yadi tadgatastadātmā vā na pratīyeta /",
  "GSP29nvtp1_1u:4540": "evameva tvavacchede 'tiprasaṅgaḥ /",
  "GSP29nvtp1_1u:4541": "avacchedapratītau tu bhrāntirityāśaṅkate--na ceti //",
  "GSP29nvtp1_1u:4542": "abhedakalpanamavacchedakalpanam /",
  "GSP29nvtp1_1u:4543": "tacca tadātmatayā tatsaṃsargitayā vā?",
  "GSP29nvtp1_1u:4544": "uktametat iti na hi tadvṛttitayaiva tatsaṃsarga iti niyamaḥ,",
  "GSP29nvtp1_1u:4545": "api tu taṭasthenāpi jñāneneva jñeyasya vācakena vācyasya na viruddha ityarthaḥ //",
  "GSP29nvtp1_1u:4546": "nanu taṭastho 'pyayamavacchedako na sattāmātreṇa, api tu jñātaḥ /",
  "GSP29nvtp1_1u:4547": "na tu śabdajñāne tadānīṃ śravaṇasya vyāpāraḥ, viṣayasya viprayogāt /",
  "GSP29nvtp1_1u:4548": "savyāpāre cakṣuṣi manasastatra vyāsaḍgācca /",
  "GSP29nvtp1_1u:4549": "tasmādyathā svpnāvasthāyāmindriyoparame 'pi pūrvasaṃskārapāṭavānmanasaivaikena avidyamānā apyarthā viṣayīkriyante,",
  "GSP29nvtp1_1u:4550": "tathā aśabdavyāvṛttivikalpajanitavāsanāpaṭunā cakṣuṣaiva manasā vā śabdo 'pi viṣayīkriyata ityavidyamānaśabdālambanatvād bhrāntirevetyata āha--na ca śabdārthayoriti /",
  "GSP29nvtp1_1u:4551": "ekendriyagrāhyatetyatra prasaṅga iti śeṣaḥ //",
  "GSP29nvtp1_1u:4552": "ayamarthaḥ,",
  "GSP29nvtp1_1u:4553": "yadi mano 'bhiprāyeṇaikendriyagrāhyatā prasajyate na kiñcidaniṣṭam,",
  "GSP29nvtp1_1u:4554": "tasya sarvaviṣayatvāt /",
  "GSP29nvtp1_1u:4555": "atha",
  "GSP29nvtp1_1u:4556": "bāhyendriyamabhipretya, tatrāpi kiṃ nāma yojanātmake vikalpe, kiṃ vā jātyādiyojanātmake?",
  "GSP29nvtp1_1u:4557": "tatra nāmno viśeṣaṇatvapakṣastāvadanabhyupagamenaiva parihṛtaḥ /",
  "GSP29nvtp1_1u:4558": "upalakṣaṇatvaṃ tu taṭasthasyaiveti pratipāditameva /",
  "GSP29nvtp1_1u:4559": "taccendriyāntaropanītasyapi nirvahatīti naindriyake vikalpe nāmasphuraṇamupayujyate /",
  "GSP29nvtp1_1u:4560": "jātyādiyojanāyāṃ tu śabdasmaraṇasyāpi nāstyupayogaḥ, prāgeva tadgrahaṇasya, tasyānavacchedakatvāt /",
  "GSP29nvtp1_1u:4561": "kevalaṃ kimiti niyamataḥ smaryate śabda ityavaśiṣyate /",
  "GSP29nvtp1_1u:4562": "tatredamuktam--kiṃ tviti //",
  "GSP29nvtp1_1u:4563": "tatkimidānīṃ śabdasmaraṇasya na kaścidastyupayoga ityata āha--indriyajavikalpotpādaṃ prati /",
  "GSP29nvtp1_1u:4564": "vyavahāraṃ prati",
  "GSP29nvtp1_1u:4565": "tvastyevopayoga ityarthaḥ /",
  "GSP29nvtp1_1u:4566": "saḍketasamayeti /",
  "GSP29nvtp1_1u:4567": "pūrvāvasthāsmaraṇagrahaṇayoranyataropalakṣaṇaparam /",
  "GSP29nvtp1_1u:4568": "śabdastu na niveśayatyātmānaṃ gṛhītaḥ smṛto 'pīti śeṣaḥ /",
  "GSP29nvtp1_1u:4569": "cakṣuṣāpi sa evāyaṃ dṛśyate, na tu pūrvahṛdayasthaḥ śabdo 'pītyarthaḥ /",
  "GSP29nvtp1_1u:4570": "etadeva vyākhyāya ślokāntareṇa draḍhayati--ananena hītyādi /",
  "GSP29nvtp1_1u:4571": "na tu śabdaniveśanamapīti /",
  "GSP29nvtp1_1u:4572": "śabdarūpamapi viṣayamityarthaḥ //",
  "GSP29nvtp1_1u:4573": "yadyapi saṃjñā hītyādi śloke sā taṭasthetyetāvadeva prakṛtopayogi,",
  "GSP29nvtp1_1u:4574": "tathāpyanāgataṃ pratividhitsuravayavāntaraṃ vyācaṣṭe--nārthendriyeti /",
  "GSP29nvtp1_1u:4575": "arthasahitamindrayamarthendriyam /",
  "GSP29nvtp1_1u:4576": "yadyapi kṣaṇamaṅgapakṣe 'pi,",
  "GSP29nvtp1_1u:4577": "pratyekamasamartheṣu yeṣu saṃbhāvyate guṇaḥ /",
  "GSP29nvtp1_1u:4578": "saṃhatau hetutā teṣām",
  "GSP29nvtp1_1u:4579": "iti nyāyenātiśayaparamparotpādena pūrvāvasthāsmaraṇādisahakārimadhyamadhyāsīnaṃ yadevendriyaṃ tadeva vikalpajanakaṃ netaraditi nāsti kaścid virodhaḥ /",
  "GSP29nvtp1_1u:4580": "tathāpi vikalpasya sthiraviṣayatvāt kṣaṇikatvasvīkāre nirviṣayatvamāpādyeteti nisphalaḥ prayāsaḥ syāditi manyamānaḥ sthairyamālambyaiva pariharati--na ca janakatveti /",
  "GSP29nvtp1_1u:4581": "syādetaditi /",
  "GSP29nvtp1_1u:4582": "syādetatsahakāritvaṃ saṃskārasyendriyaṃ prati, yadyanayorviṣayabhedo na syādityarthaḥ /",
  "GSP29nvtp1_1u:4583": "tatkimiti /",
  "GSP29nvtp1_1u:4584": "indriyasaṃskārayoḥ parasparādhipatyaṃ viṣayabhedāt kīdṛśānna bhavati kiṃ pratipattyanubandhino,",
  "GSP29nvtp1_1u:4585": "vyāpārānubandhino vā?",
  "GSP29nvtp1_1u:4586": "na tāvadādyaḥ,",
  "GSP29nvtp1_1u:4587": "tathāvidhaviṣayabhede 'pi gandhajñānacakṣuṣoḥ parasparādhipatyena rūpajñānotpattidarśanāt /",
  "GSP29nvtp1_1u:4588": "dvitīyastvasiddhaḥ, tasya kāryeṇānuvidhīyamānatāmātronneyatvāt /",
  "GSP29nvtp1_1u:4589": "etaccomayamapyubhayavādisiddhamityarthaḥ //",
  "GSP29nvtp1_1u:4590": "nanu vyāpāranubandhitayā saṃskārasya yadi purovartī viṣayaḥ, tadā atītāvasthāsphuraṇaṃ na syādeva /",
  "GSP29nvtp1_1u:4591": "na hyanyaviṣayo vyāpāraḥ, anyatra kriyetyabhyupagamaḥ /",
  "GSP29nvtp1_1u:4592": "tasmādatītaviṣayatvāt kriyāyāḥ vyāpārānubandhitayāpi saṃskārasya sa eva viṣayaḥ, na tu purovartī /",
  "GSP29nvtp1_1u:4593": "evamindriyasyāpi yadyatītāvasthasyaiva vyāpāravato viṣayaḥ, tadā purovartiviṣayasphuraṇaṃ na syāt /",
  "GSP29nvtp1_1u:4594": "tasmāt tasyāpi vyāpāravataḥ purovartyeva viṣaya iti vyāpārato 'pi kathamekaviṣayateti?",
  "GSP29nvtp1_1u:4595": "samanantarapratyayastu pratipattito gandhaviṣayo 'pi vyāpārato rūpaviṣayaḥ /",
  "GSP29nvtp1_1u:4596": "rūpaviṣayavyāpārameva cakṣurapekṣate /",
  "GSP29nvtp1_1u:4597": "na hi cakṣuṣyapi sahakāriṇi gandhajñānād gamdhajñānam, api tu rūpajñānameveti //",
  "GSP29nvtp1_1u:4598": "naitatsādhīyaḥ, sahakārībhedādeva vyāpārabhedasyāpi niyamāt /",
  "GSP29nvtp1_1u:4599": "na hi cakṣurādisahakārivirahe 'pi gandhajñānasya rūpaviṣayavyāpāraniyamaḥ /",
  "GSP29nvtp1_1u:4600": "tathā sati gandhajñānād rasanādisahakāriṇo 'pi rūpajñānameva syāt, na rasādijñānam /",
  "GSP29nvtp1_1u:4601": "tasmāt kevalasya cakṣuṣo yadyapi rūpameva vyāpāraviṣayaḥ,",
  "GSP29nvtp1_1u:4602": "tathāpi pūrvāvasthāsaṃskārasahakārimatastadvāneva purovartī vyāpāraviṣaya iti na kaścid virodhaḥ /",
  "GSP29nvtp1_1u:4603": "pūrvāvasthā cakṣuṣā asannikṛṣṭā kathaṃ tadvyāpāraviṣaya iti /",
  "GSP29nvtp1_1u:4604": "avaśiṣṭaṃ tu śaṅkate--nanvatīteti /",
  "GSP29nvtp1_1u:4605": "atra tatsaṃbandhameva tadvyāpāraviṣayatvaṃ syāt, saṃbandhasya tadvyāpakatvaṃ vā?",
  "GSP29nvtp1_1u:4606": "ādyaṃ nirākāroti--tatkimiti /",
  "GSP29nvtp1_1u:4607": "dvitīyaṃ śaṅkate--nanvasaṃbaddhamiti //",
  "GSP29nvtp1_1u:4608": "pradhānavyāpāraviṣayatā hyavāntaravyāpāraviṣayatayā vyāptā,",
  "GSP29nvtp1_1u:4609": "sā cātītāvasthāto nivartamānā tāmapi nivartayati /",
  "GSP29nvtp1_1u:4610": "atha savikalpake janayitavye pūrvāvasthāsmaraṇamevāvāntaravyāpāro na tu viṣayasambandhaḥ,",
  "GSP29nvtp1_1u:4611": "tadā lakṣaṇavirodho dūṣaṇamityarthaḥ /",
  "GSP29nvtp1_1u:4612": "mā bhūditi /",
  "GSP29nvtp1_1u:4613": "indriyāgocaraḥ indriyasannikarṣagocara ityarthaḥ /",
  "GSP29nvtp1_1u:4614": "na ceti /",
  "GSP29nvtp1_1u:4615": "ayamāśayaḥ, na tāvat sarvathaivātītāvasthā nendriyasannikṛṣṭa, saṃyuktaviśeṣaṇatāyāḥ saṃbhavāt /",
  "GSP29nvtp1_1u:4616": "asyāpi saṃyuktasamavāyavat pratyakṣajñānotpādakatayā sannikarṣapadena saṃgrahāt /",
  "GSP29nvtp1_1u:4617": "yadyapi samavāyetarabhāvarūpadharmeṣu saṃbandhāntaragarbha eva viśeṣaṇaviśaṣyabhāvaḥ,",
  "GSP29nvtp1_1u:4618": "tathāpi vidyamānadharmaviṣayaiva sā vyavasthitiriti na kaścit sūtravirodha iti yadyapi rahasyam,",
  "GSP29nvtp1_1u:4619": "tathāpi atītāvasthāyāḥ saṃbandhānabhyupagame 'pi na kācillakṣaṇakṣatiḥ /",
  "GSP29nvtp1_1u:4620": "na hi yāvatpratyetavyagocara indriyasannikarṣa",
  "GSP29nvtp1_1u:4621": "iti sūtram /",
  "GSP29nvtp1_1u:4622": "kiṃ tarhi? indriyārthasannikarṣajanitaṃ vijñānaṃ pratyakṣaphalam /",
  "GSP29nvtp1_1u:4623": "tathāvidhaphalaviṣayor'thaḥ pratyakṣaḥ /",
  "GSP29nvtp1_1u:4624": "tathāvidhaphalasādhanaṃ pratyakṣaṃ pramāṇamiti //",
  "GSP29nvtp1_1u:4625": "syādetat /",
  "GSP29nvtp1_1u:4626": "kāryamekamadhikṛtyendriyasannikarṣasaṃskārayoḥ parasparasahakāritā,",
  "GSP29nvtp1_1u:4627": "tadeva tvekamanayoḥ kuta ityāśayavān codayati--nanu pūrvāpareti /",
  "GSP29nvtp1_1u:4628": "sūcīkaṭāhanyāyena paścāduktamapi prathamaṃ vivṛṇoti--tathā hīti /",
  "GSP29nvtp1_1u:4629": "yadyapi tadityullekho na sarvavikalpavyāpī, tathāpi pratisandhānajñāne tāvadasti /",
  "GSP29nvtp1_1u:4630": "tasya ca prāmāṇyaṃ sthiravādibhiravaṣyābhyupetavyam /",
  "GSP29nvtp1_1u:4631": "anyathā sarvamālūnaviśīrṇamāpadyate /",
  "GSP29nvtp1_1u:4632": "pareṇāpi tadeva viśeṣato nirākartavyam /",
  "GSP29nvtp1_1u:4633": "tannirākaraṇenaiva hi jātyādyabhāve apratisandhānātmakasyāpi vikalpasya pratyākhyānamayatnasiddhamityabhisandhiḥ //",
  "GSP29nvtp1_1u:4634": "nanu viruddhadharmasaṃsargo 'pi syāt, na ca bheda ityata āha--trailokyasyaikatvaprasaḍgāt /",
  "GSP29nvtp1_1u:4635": "tathā ca",
  "GSP29nvtp1_1u:4636": "bhedavyavahārasyākasmikatvaprasaṅga ityarthaḥ /",
  "GSP29nvtp1_1u:4637": "viṣayabhedaśceti /",
  "GSP29nvtp1_1u:4638": "yadyapi viṣayabhedavato 'pi sarvajñavijñānasyaikatvamakṣatameva, tathāpi kṣaṇikānekakālīna (?)",
  "GSP29nvtp1_1u:4639": "nīlālambanatvamava yadi pratisandhānasya paro 'bhyupagacchet, na tasya kācidiṣṭasiddhiḥ /",
  "GSP29nvtp1_1u:4640": "nāpyasmākamidamaniṣṭaṃ kiṃ tu tadaparispharaṇameva vikalpe /",
  "GSP29nvtp1_1u:4641": "tasmādāropitaikatvaviṣayatvamasya pāramārthikaikatvaviṣayatvaṃ vā?",
  "GSP29nvtp1_1u:4642": "tatra prathamaṃ yadi paro 'bhyupagacchedanukūlayedevāsmān tasmāt nānāvasthāviśiṣṭapāramārthikaikaviṣayatayāstyekatvaṃ parābhiprāyagocaraḥ /",
  "GSP29nvtp1_1u:4643": "tacca viṣayabhedāpādanenaiva nirasyata ityamisandhiḥ //",
  "GSP29nvtp1_1u:4644": "atrocyata iti /",
  "GSP29nvtp1_1u:4645": "yadyapi tadidamitijñānaṃ pūrvāvasthāyāmapyaparokṣameva /",
  "GSP29nvtp1_1u:4646": "na hi tadityullekhādeva parokṣatvam /",
  "GSP29nvtp1_1u:4647": "tathā sati śābdalaiḍgikavikalpānāṃ tadityullekhavirahiṇām aparokṣatvaprasaḍgāt /",
  "GSP29nvtp1_1u:4648": "nāpīdamāspadatvādeva sākṣātkāra iti bauddhasyābhyupagamo 'pasiddhāntaprasaḍgāt /",
  "GSP29nvtp1_1u:4649": "kiṃ tu sannihitaviṣayamasannihitaviṣayaṃ vā yadeva liḍgādinirapekṣeṇa indriyeṇa vijñānaṃ janyate,",
  "GSP29nvtp1_1u:4650": "tadevāparokṣarūpaṃ samutpadyate /",
  "GSP29nvtp1_1u:4651": "anindriyajaṃ tu parokṣamiti vibhāgaḥ /",
  "GSP29nvtp1_1u:4652": "tatra parokṣamaparokṣaṃ vānubhūtāvasthāviśiṣṭaviṣayatayā tadityullikhyate /",
  "GSP29nvtp1_1u:4653": "sannihitaviṣayatayedamiti /",
  "GSP29nvtp1_1u:4654": "so 'yaṃ viṣayakṛto viśeṣaḥ /",
  "GSP29nvtp1_1u:4655": "tathāpyabhyupagamavāde 'pi na kaścid virodha iti pratibandigraha iti mantavyam /",
  "GSP29nvtp1_1u:4656": "tasmād viṣayabhedādavirodha iti tvayā samādhātavyamiti cet? nanvihāpīti //",
  "GSP29nvtp1_1u:4657": "tat kimidānīṃ vikalpavikalpanīyayoryathā bhedastathaiva tadidantāspadayorapīti?",
  "GSP29nvtp1_1u:4658": "nanvevaṃ sati dattaḥ svahasto bauddhānāmityata āha--sambandheti /",
  "GSP29nvtp1_1u:4659": "viśeṣaṇe uttaratrāpyevam, viśeṣyaṃ tvekameva /",
  "GSP29nvtp1_1u:4660": "tatra cāparokṣatvamevāsyetyāśayaḥ /",
  "GSP29nvtp1_1u:4661": "yo 'pīti /",
  "GSP29nvtp1_1u:4662": "atrāpinānādigdeśasambandhaḥ pratibandīkartavyaḥ //",
  "GSP29nvtp1_1u:4663": "nanu pratyabhijñānānnānākālasabaddhaikatvasiddhau parasparāvinābhāvabhaṅgaprasaṅgaḥ,",
  "GSP29nvtp1_1u:4664": "tacca lūnapunarjātakadalīkāṇḍādau vyabhicāradarśanādapramāṇameva /",
  "GSP29nvtp1_1u:4665": "na ca kadalīkāṇḍapratyabhijñānataḥ padmarāgapratyabhijñānasya kañcid viśeṣamupalabhāmahe /",
  "GSP29nvtp1_1u:4666": "nanu nānādigdeśasaṃbaddhasyāpi tava kadācidekatvamupalabhyate, tat kathaṃ tasyāpyekatvaniścayaḥ?",
  "GSP29nvtp1_1u:4667": "atha nānādigdeśasaṃsargaḥ svāśrayaṃ bhedayitvā na nivartata iti niḥsvabhāvatā vāpādayet,",
  "GSP29nvtp1_1u:4668": "anaikāntiko vā syāt /",
  "GSP29nvtp1_1u:4669": "ato nāyaṃ viruddhaḥ /",
  "GSP29nvtp1_1u:4670": "siddhāstarhi saṃyogāvayavyādayaḥ /",
  "GSP29nvtp1_1u:4671": "tulyaṃ caitat kālabhede 'pi /",
  "GSP29nvtp1_1u:4672": "tathā hi yadi pūrvāparakālasaṃbandho vastuni virudhyeta, vijñāne 'pi virudhyeta /",
  "GSP29nvtp1_1u:4673": "tathā ca vijñānamapyekamatītavartamānaviṣayaṃ na syāt //",
  "GSP29nvtp1_1u:4674": "evaṃ ca buddhīnāṃ niyatārthatayā pratisandhānagandho 'pi na syāt /",
  "GSP29nvtp1_1u:4675": "tathā ca mūlābhāvānnirīhaṃ jagajjāyeta /",
  "GSP29nvtp1_1u:4676": "sarvajñaśca dattajalāñjaliḥ prasaktaḥ /",
  "GSP29nvtp1_1u:4677": "atītavartamānaviṣayatve 'pi naikaṃ jñānamatītaṃ vartamānaṃ ca svīkriyata iti cet?",
  "GSP29nvtp1_1u:4678": "atha kimidra ca vartamānatvam sattvaṃ sadantarasaṃbandho vā?",
  "GSP29nvtp1_1u:4679": "evaṃ cātītatvamapi naṣṭatvaṃ naṣṭāntarasaṃbandho vā /",
  "GSP29nvtp1_1u:4680": "tatra sadantaranaṣṭāntarasaṃbandhaḥ pratisandhāne sarvajñavijñāne cāstyeva naṣṭānaṣṭaviṣayatvāt /",
  "GSP29nvtp1_1u:4681": "tadaviṣayatve",
  "GSP29nvtp1_1u:4682": "pratisandhānatvasarvajñatvānupapatteḥ /",
  "GSP29nvtp1_1u:4683": "sattvanaṣṭatve parasparaṃ virudhyete, te caikatra pratisandhāne na sta iti cet?",
  "GSP29nvtp1_1u:4684": "evaṃ tarhi padrāgamaṇirapyutpatterārabhya svāvayavavibhāgaparyantaṃ satsvarūpaḥ /",
  "GSP29nvtp1_1u:4685": "nāsya naṣṭatvasaṃsargaḥ /",
  "GSP29nvtp1_1u:4686": "sa eva tu satā kenacit saṃsṛṣṭaḥ kenacidasatā pratisandhānamiva sadasabhdyāṃ viṣayābhyāmiti /",
  "GSP29nvtp1_1u:4687": "tannāsti viruddhadharmasaṃsargaḥ /",
  "GSP29nvtp1_1u:4688": "tataḥ parimāṇabhedādayo viruddhadharmasaṃsargā vaktavyāḥ /",
  "GSP29nvtp1_1u:4689": "te yatra padmarāgādau na santi tatrautsargikamekatvameveti samaḥ samādhirityabhiprāyeṇa deśamantarbhāvyopasaṃharati--tasmāditi /",
  "GSP29nvtp1_1u:4690": "na cānyasya saṃbandhinaḥ kālasya bhedo viruddhadharmasaṃsargaḥ anyasya padmarāgamaṇerbhedaṃ nānātvam /",
  "GSP29nvtp1_1u:4691": "na cendriyeti /",
  "GSP29nvtp1_1u:4692": "yadi vikalpajātīyaṃ pratīndriyārthasannikarṣo na kāraṇaṃ",
  "GSP29nvtp1_1u:4693": "vyabhicārāditi parasyābhiprāyastadānujñaivottaram /",
  "GSP29nvtp1_1u:4694": "na hi vayamapi vikalpamātraṃ prati tasya kāraṇatvaṃ brūmaḥ, kiṃ tu sākṣātkārivijñānaṃ prati /",
  "GSP29nvtp1_1u:4695": "na cāsau indriyārthasannikarṣamantareṇāpi bhavatīti sāram /",
  "GSP29nvtp1_1u:4696": "nirvikalpakapratibandigrahastvimamarthaṃ sukhena grāhayitum //",
  "GSP29nvtp1_1u:4697": "syādetat /",
  "GSP29nvtp1_1u:4698": "vikalpasyobhayathāsaṃbhave hi sāmānyavyabhicārādviśeṣamādāya kāryakāraṇatāvadhāraṇaṃ syāt /",
  "GSP29nvtp1_1u:4699": "na tu sākṣātkārādirasya viśeṣo 'sti,",
  "GSP29nvtp1_1u:4700": "aupādhikatvāt tasyeti āśaḍkya nirākaroti---na ca vikalpagata iti /",
  "GSP29nvtp1_1u:4701": "vikalpagataḥ sākṣātkāralakṣaṇo dharmastāvadanubhūyata ityavivādam,",
  "GSP29nvtp1_1u:4702": "tasyaupādhikatvaṃ na tāvadānubhavikamityāha---sarvā",
  "GSP29nvtp1_1u:4703": "eva hītyādi /",
  "GSP29nvtp1_1u:4704": "tasmād darśanavyāpārā vikalpā indriyārthasannikarṣajanmāna iti yojanā /",
  "GSP29nvtp1_1u:4705": "nāpyaupapattikam, upapatteḥ prāgeva nirākṛtatvādityāśayaḥ /",
  "GSP29nvtp1_1u:4706": "nanvindriyaviṣaya eva yadi śabdo 'pi pravarteta,",
  "GSP29nvtp1_1u:4707": "so 'pi sākṣātkāriṇameva vikalpamādadhyāt,",
  "GSP29nvtp1_1u:4708": "indriyamapicotprekṣāvyāpāriṇam,",
  "GSP29nvtp1_1u:4709": "viṣayaviśeṣamantareṇa jñāne viśeṣābhāvāt /",
  "GSP29nvtp1_1u:4710": "tasmād śabdaikaviṣayatayā pravartamāno vikalpo nendriyaviśayaṃ spṛśati,",
  "GSP29nvtp1_1u:4711": "tadasparśe ca na svābhāvikamasya sākṣātkāritvamityāśanayavānāśaḍkya nirākaroti---na ca śabdeti /",
  "GSP29nvtp1_1u:4712": "ekatrārthe indriyaṃ kāraṇam anyatra tannirapekṣaḥ śabdādirityarthaḥ /",
  "GSP29nvtp1_1u:4713": "tucchatayopekṣaṇīyamapi śiṣyahitatayā dūṣayati---na ca vahnīti /",
  "GSP29nvtp1_1u:4714": "vahnijñānāduṣṇajñānādityarthaḥ /",
  "GSP29nvtp1_1u:4715": "śītadravyāpagamaḥ,",
  "GSP29nvtp1_1u:4716": "tadapagame vā tadanupalambhaḥ,",
  "GSP29nvtp1_1u:4717": "taddhetukaduḥkhābhāvo vā śītāpanoda ityucyate,",
  "GSP29nvtp1_1u:4718": "sa coṣṇadravyopagamasādhyo na tu tadupalambhasādhyaḥ /",
  "GSP29nvtp1_1u:4719": "anyathā sannipātamūḍhasya svedane 'pi doṣāpagamo na syāt, uṣṇadravyānupalambhāt /",
  "GSP29nvtp1_1u:4720": "tuhinācalaguhāmadhyavartini ca sarvajñe vaḍavānalasākṣātkāravati tuhinācalavilayaḥ syādityarthaḥ //",
  "GSP29nvtp1_1u:4721": "yasyāpītyādivārttikārthaṃ dūṣayati---na caikeneti /",
  "GSP29nvtp1_1u:4722": "upādhayaḥ sattvādayastaiḥ viśiṣṭatvaṃ tairviśeṣaṇaiḥ sambandhaḥ /",
  "GSP29nvtp1_1u:4723": "ayamarthaḥ /",
  "GSP29nvtp1_1u:4724": "ekenaiva svabhāvena tāvadupakaroti sarvopādhīnāmiti paramārthaḥ //",
  "GSP29nvtp1_1u:4725": "tatropakārakasyaikasvabhāvatayā upakārāṇāmavacchedānāmupakāryāṇāṃ copādhīnāṃ tadaikatvaṃ syāt,",
  "GSP29nvtp1_1u:4726": "yadyupakārasvabhāvāntarbhūtatvaṃ teṣāmabhyupeyeta,",
  "GSP29nvtp1_1u:4727": "na caivamātiṣṭhāmahe /",
  "GSP29nvtp1_1u:4728": "tvayāpyevameva samarthanīyaṃ kiṃ tvalīkaviṣayatayeti viśeṣaḥ /",
  "GSP29nvtp1_1u:4729": "sa eṣa nyāyo yadi paramārthasatyapi syāt, kīdṛśo doṣaḥ?",
  "GSP29nvtp1_1u:4730": "na kevalaṃ kālpanike vyavahāre tavedaṃ samarthanamapi tu pāramārthike 'pītyāha---api ceti /",
  "GSP29nvtp1_1u:4731": "paramāṇusvabhāva iti ṣaṣṭhatatpuruṣaḥ /",
  "GSP29nvtp1_1u:4732": "paramāṇavo jñānasya svabhāva ityapi draṣṭavyam /",
  "GSP29nvtp1_1u:4733": "paramāṇusvabhāvatve jñānasyāpi nānātvaprasaḍgāt /",
  "GSP29nvtp1_1u:4734": "tathā caikekaparamāṇuniyame sthūlapratibhāso bhrānto 'pi na syāt /",
  "GSP29nvtp1_1u:4735": "jñānasvabhāvatve 'pi ca paramāṇunāmapyekatvaprasaḍgādamūrtatvādiprasaḍgācceti sa eva doṣa ityādyuttānaṃ dūṣaṇamutsṛjya anyamāha---teṣāṃ sarvān pratīti /",
  "GSP29nvtp1_1u:4736": "paramāṇūnāmekajñānasvabhāvatve vā na te dvitīyena viditā syurityapi draṣṭavyam /",
  "GSP29nvtp1_1u:4737": "yadyapi tādātmyābhāve 'pi jñānajñeyayoḥ kāryakāraṇabhāvaḥ saṃbandho viṣayaviṣayiniyamārthaṃ bauddhena svīkṛtastathāpi kāryakāraṇabhāve 'pi ko niyanteti tulyo 'nuyogaḥ /",
  "GSP29nvtp1_1u:4738": "ataḥ svabhāvenaivottarayati---svabhāva eveti //",
  "GSP29nvtp1_1u:4739": "bhāvābhāvayoḥ samavāyatadvatorviṣayaviṣayiṇośca vayamapi svabhāvenaiva parasparopahitaṃ sambandhamātiṣṭhāmahe /",
  "GSP29nvtp1_1u:4740": "dravyaguṇakarmajātitadvatāṃ yadyapi svabhāvenaivopādhyupādhimabhdāvaḥ,",
  "GSP29nvtp1_1u:4741": "tathāpi sambandho 'pyanubhūyamāno vinā bādhakaṃ nopekṣituṃ yujyate /",
  "GSP29nvtp1_1u:4742": "yathā svabhāvike viṣayaviṣayībhāve kāryakāraṇabhāvastvayā nopekṣitaḥ,",
  "GSP29nvtp1_1u:4743": "tasmādatiriktasambandhe kṣaṇabhaṅgasādhanaṃ bādhakamavaśiṣyata ityarthaḥ //",
  "GSP29nvtp1_1u:4744": "na tāvadviśiṣṭavyavahāra eva nāsti,",
  "GSP29nvtp1_1u:4745": "tasya spaṣṭatayā nihnotumaśakyatvāt tadabhāve sarvavyavahārābhāvaprasaḍgācca /",
  "GSP29nvtp1_1u:4746": "tasmādasmaduktaprakārerṣyayā prakārāntareṇāyamupapādanīyaḥ /",
  "GSP29nvtp1_1u:4747": "tatrāha---bhinnajñānāgocaratve 'pīti /",
  "GSP29nvtp1_1u:4748": "apiśabchaḥ codyābhāsatulyatāmātreṇa /",
  "GSP29nvtp1_1u:4749": "nanvasti vyavahāro na tu vāstavaḥ, sa ca",
  "GSP29nvtp1_1u:4750": "yathākathañcidvāsanādvāreṇāpi nirvahet,",
  "GSP29nvtp1_1u:4751": "yeṣāṃ tvayaṃ vāstavaḥ,",
  "GSP29nvtp1_1u:4752": "tairarthadvāraivāsya nirvāhaścintanīya inyāśaṅkate--tābhayāmiti //",
  "GSP29nvtp1_1u:4753": "tvaduktameva vāsanādvāramupādāya yeti vāstava evāyaṃ vyavahāraḥ syāt,",
  "GSP29nvtp1_1u:4754": "tadā kīdṛśo doṣa ityāśayavānāha--astu tāvaditi /",
  "GSP29nvtp1_1u:4755": "tathāpi vāstava evāyamityatra kiṃ pramāṇamityata āha---tathā satīti /",
  "GSP29nvtp1_1u:4756": "asyendriyārthasannikarṣajatve svābhāvikaṃ sākṣātkāritvameva pramāṇamityarthaḥ /",
  "GSP29nvtp1_1u:4757": "nirvikalpakopadhānaṃ kalpeta vināpramāṇamiti śeṣaḥ /",
  "GSP29nvtp1_1u:4758": "yadi hi svakāraṇabalena notpatteravicārakatvaṃ mānasasyāpyavicārakatvaprasaṅga",
  "GSP29nvtp1_1u:4759": "ityāśayavānā---hanteti /",
  "GSP29nvtp1_1u:4760": "manasaḥ sarvaviṣayatvaṃ na tāvad vyāpārānubandhitayā parasya vivakṣitam,",
  "GSP29nvtp1_1u:4761": "indriyārthasannikarṣasyāpi saṃskārasahitasya tathābhāvavyavasthāpanāt /",
  "GSP29nvtp1_1u:4762": "tasmāt pratipattyanubandhitayā vā syāt, sarvavāsanādhāratayā vā? ādyaṃ dūṣayati--yadi pūrvakamiti /",
  "GSP29nvtp1_1u:4763": "asmākaṃ tu manaḥ sarvaviṣayakamapi na pratipattyanubandhitayā asarvaviṣayamapratipattirūpatvāt iti bhāvaḥ /",
  "GSP29nvtp1_1u:4764": "na ca sakalasaṃskārādhāratayetyāha--acetanatayā na vicārakam iti /",
  "GSP29nvtp1_1u:4765": "vicāraupayikasakalavāsanānādhāratvādityarthaḥ /",
  "GSP29nvtp1_1u:4766": "tvadabhipretasya ca manasaḥ sakalavāsanādhārakatvaṃ niṣetsyata ityanenābhiprāyeṇāha--tasmādātmaiveti /",
  "GSP29nvtp1_1u:4767": "sthitaṃ jñānaṃ jñānavāsanetyarthaḥ /",
  "GSP29nvtp1_1u:4768": "atra hetuḥ--sa hi bauddheti /",
  "GSP29nvtp1_1u:4769": "atra",
  "GSP29nvtp1_1u:4770": "pramāṇam--gamyata iti /",
  "GSP29nvtp1_1u:4771": "ataḥ smaraṇe 'sya sāmarthyam /",
  "GSP29nvtp1_1u:4772": "co hetau //",
  "GSP29nvtp1_1u:4773": "nanu yadyevaṃbhūtacetanādhiṣṭhitamindriyam,",
  "GSP29nvtp1_1u:4774": "tarhi nirvikalpakotpattikāla eva labdhasaskārasacivatayā vikalpameva janayedityata āha--sa khalviti /",
  "GSP29nvtp1_1u:4775": "prāgālocya udbuddhasaṃskārasamupajātasmṛtisahāyaḥ paścād vikalpayatīti yojanā /",
  "GSP29nvtp1_1u:4776": "evaṃ tarhīndriyārthasannikarṣādālocanam,",
  "GSP29nvtp1_1u:4777": "saṃskārodbodhaḥ,",
  "GSP29nvtp1_1u:4778": "tataḥ smṛtiḥ,",
  "GSP29nvtp1_1u:4779": "tatsahāyaśca vikalpayatīti na cakṣuṣaḥ kaścidupayoga ityata āha--cakṣuṣeti //",
  "GSP29nvtp1_1u:4780": "nanvevaṃbhūtā sāmagrī militāpi yadi cakṣurvyāpāravirahe na vikalpikāṃ dhiyam upajanayet,",
  "GSP29nvtp1_1u:4781": "tatastasyāpi kāraṇatvaṃ kalpyeta,",
  "GSP29nvtp1_1u:4782": "natvetadastītyata āha--gaurayamiti /",
  "GSP29nvtp1_1u:4783": "etena sākṣātkāraṃ prati tasyānvayavyātirekau sta iti darśitam /",
  "GSP29nvtp1_1u:4784": "etadevābhipretyottaraślokamāha--yathāheti /",
  "GSP29nvtp1_1u:4785": "saha cetanayā vartata iti sacetanaḥ //",
  "GSP29nvtp1_1u:4786": "tathāpi ka upakāraḥ samarthita ityata āha--teneti /",
  "GSP29nvtp1_1u:4787": "jñāpyajñāpakabhāva ityupalakṣaṇam, kāryakāraṇabhāvo 'pi na sarvatrāstīti draṣṭavyam /",
  "GSP29nvtp1_1u:4788": "kvacittu dravyaguṇakarmaṇām astīti nodāhṛtaḥ /",
  "GSP29nvtp1_1u:4789": "tadarthālocanānugataṃ smaraṇaṃ yayoste viśeṣaṇaviśeṣye tathokte tayoḥ /",
  "GSP29nvtp1_1u:4790": "atadadhikaraṇavyavacchedapratītijananameva viśeṣaṇena viśeṣyasyopakāra ityarthaḥ /",
  "GSP29nvtp1_1u:4791": "yadyapi svābhāviko viśeṣaṇaviśeṣyabhāvo nopakāramapekṣata iti tatra tatra vakṣyati /",
  "GSP29nvtp1_1u:4792": "na copakāryopakārakabhāvo 'pyupakārāntaraprāptaḥ, tathā satyanavasthāpātāt /",
  "GSP29nvtp1_1u:4793": "tathāpīha saṃbhavaprācuryeṇābhidhīyata iti mantavyam //",
  "GSP29nvtp1_1u:4794": "nanu yadi svābhāvikamanayorviśeṣaṇaviśeṣyatvam,",
  "GSP29nvtp1_1u:4795": "prathamataḥ svabhāve gṛhyamāṇe kiṃ na gṛhītam,",
  "GSP29nvtp1_1u:4796": "na ca svabhāvastadānīṃ na gṛhīta ityata āha--arthau hīti /",
  "GSP29nvtp1_1u:4797": "na khalu rūpaparamāṇuṣu sparśādiparamāṇavo 'pi svabhāvataḥ sthitā ityetāvataiva pratītipathamavataranti /",
  "GSP29nvtp1_1u:4798": "sāmagryabhāvānna tatheti cet? sa ihāpi samāna ityarthaḥ /",
  "GSP29nvtp1_1u:4799": "ata eva pramāṇaṃ kṛtsnavṛttīti matvā yadāpāditam, tadapi nāstītyata āha--teneti //",
  "GSP29nvtp1_1u:4800": "svarūpābhiprāyeṇa kṛtsnavṛttitvaṃ pramāṇasyānumanyāmahe eva,",
  "GSP29nvtp1_1u:4801": "svābhāvikasamastasambandhābhiprāyeṇa tu sarvajñetaradhiyāmaprāmāṇyamāpādayatīti upasaṃhāraṃ sthāne saṃkalayyāhā---savikalpakaṃ tviti /",
  "GSP29nvtp1_1u:4802": "paścādapi jāyamānamiti yojanā ālocanāditi śeṣaḥ /",
  "GSP29nvtp1_1u:4803": "tasmāt sarvaṃ tulyam /",
  "GSP29nvtp1_1u:4804": "kṣaṇabhaḍge paraṃ vivādo 'vaśiṣyata ityāśayavānāha---akramasyāpīti /",
  "GSP29nvtp1_1u:4805": "vivādādhyāsitā iti /",
  "GSP29nvtp1_1u:4806": "sākṣātkāriṇa ityarthaḥ /",
  "GSP29nvtp1_1u:4807": "tena taditaravyudāsaḥ /",
  "GSP29nvtp1_1u:4808": "sidvasādhyatāvyudāsārthaṃ svagocara iti /",
  "GSP29nvtp1_1u:4809": "pītaḥ śaḍkha ityādinā vyabhicāranivṛttyartham avyabhicāritve satīti /",
  "GSP29nvtp1_1u:4810": "atra ca kṛtaḥ prayatnaḥ //",
  "GSP29nvtp1_1u:4811": "na caitanmantavyamiti bhāṣyamiti indriyārthasannikarṣamantareṇāpi saṃśayotpattidarśanāt atatkāraṇatayā prasaṅga evāsya nāsti /",
  "GSP29nvtp1_1u:4812": "kuto 'nvācīyamāne 'pi vyudāsa iti pūrvaḥ pakṣaḥ /",
  "GSP29nvtp1_1u:4813": "yadyapi na savaḥ saṃśayaḥ indriyārthasannikarṣajastathāpi sākṣātkāravānavaśya tajjanyaḥ /",
  "GSP29nvtp1_1u:4814": "tasmād vyudāso 'nvācīyata iti prakāraṇārthaḥ //",
  "GSP29nvtp1_1u:4815": "syādetadityādi /",
  "GSP29nvtp1_1u:4816": "mana eva kevalamindrayanirapekṣaṃ bahirvyāpriyamāṇaṃ sākṣātkārisaṃśayādi janayati, dṛṣṭo",
  "GSP29nvtp1_1u:4817": "hyasyānuvyavasīyamānajñānaviśeṣaṇe ghaṭadau vyāpāraḥ,",
  "GSP29nvtp1_1u:4818": "indriyavyāpāravigame 'pi saudāminīsaṃpātādau sakṛdupajātasyārthaniścayasya samandhakāre 'pyanuvyavasīyamānatvāt,",
  "GSP29nvtp1_1u:4819": "tasya cānuvyavasāyasya sākṣātkārijātīyatvāt /",
  "GSP29nvtp1_1u:4820": "tasmāt aprasaṅga eva punarāpatita iti /",
  "GSP29nvtp1_1u:4821": "manasā hyanuvyavasīyamānajñānalakṣaṇaviśeṣyasannikṛṣṭena asannikṛśṭo ghaṭādiravacchedakatayā vyavasīyate /",
  "GSP29nvtp1_1u:4822": "cakṣuṣeva ghaṭasannikṛṣṭena prāgupalabdhā tadavasthā /",
  "GSP29nvtp1_1u:4823": "saṃśayajñānaṃ tu nordhvārthopalabdhiviṣayam,",
  "GSP29nvtp1_1u:4824": "nāpi sthāṇupuruṣasmṛtiviṣayam,",
  "GSP29nvtp1_1u:4825": "kiṃ tvanirdhāritasthāṇupuruṣatvordhvapadārthaviṣayam /",
  "GSP29nvtp1_1u:4826": "na ca tatsannikṛṣṭaṃ manaḥ /",
  "GSP29nvtp1_1u:4827": "bāhyena viśeṣyeṇāpyasannikṛṣṭaṃ manaḥ kathamiva jñānamutpādayet? utpādane",
  "GSP29nvtp1_1u:4828": "vāndhabadhirāderapyutpādayet iti siddhāntaḥ //",
  "GSP29nvtp1_1u:4829": "tatpūrvaṃ vyavasāyotpattau /",
  "GSP29nvtp1_1u:4830": "svaviṣayaprāptisampattaya iti śeṣaḥ /",
  "GSP29nvtp1_1u:4831": "tathā ca saṃśayajñānotpāde 'pīti sahakāritayeti śeṣaḥ /",
  "GSP29nvtp1_1u:4832": "avyāpakatvenetyādi codayati pārśvasthaḥ /",
  "GSP29nvtp1_1u:4833": "pariharati pūrvapakṣī /",
  "GSP29nvtp1_1u:4834": "punaḥ pārśvasthasya śaḍkā mā bhūditi /",
  "GSP29nvtp1_1u:4835": "ata āheti /",
  "GSP29nvtp1_1u:4836": "pūrvapakṣī /",
  "GSP29nvtp1_1u:4837": "na ca sukhādau pramāṇāntaramasti /",
  "GSP29nvtp1_1u:4838": "pratyakṣaṃ vihāyeti śeṣaḥ /",
  "GSP29nvtp1_1u:4839": "saṃvedanatve hi teṣāṃ svasaṃvedanatā śaḍkāspadamapi syāditi śeṣaḥ /",
  "GSP29nvtp1_1u:4840": "nanvindriyasya vai sata iti vadato bhāṣyakṛto manasa indriyatvamiṣṭamevetyata āha---na ca taditi /",
  "GSP29nvtp1_1u:4841": "manasa indriyatvābhyupagamo vātsyāyanīye gautamīyasūtra viruddha ityarthaḥ /",
  "GSP29nvtp1_1u:4842": "mā bhūd vibhāgaparamidaṃ sūtram,",
  "GSP29nvtp1_1u:4843": "tathāpi sūtrākārasya mana indriyaṃ yadyabhimatamindriyaprakaraṇa eva lakṣayedityata āha---tatra ceti /",
  "GSP29nvtp1_1u:4844": "indriyatvena tatprakaraṇa evābhighāne prāpte yadanyatra karoti tenādhikamasya kiñcid rūpaṃ vijñeyamiti sūcayati,",
  "GSP29nvtp1_1u:4845": "na tvindriyatvameva na sahata ityarthaḥ /",
  "GSP29nvtp1_1u:4846": "darśayiṣyati hi vātikakāra ityāgāmikā phakkikā bhramanirāsārthaṃ bhūtābhūteti /",
  "GSP29nvtp1_1u:4847": "śabdo 'tra duṣṭo, na tvabhiprāya iti /",
  "GSP29nvtp1_1u:4848": "upalakṣaṇaṃ caitat /",
  "GSP29nvtp1_1u:4849": "saguṇānāṃ cakṣurādīnāmindriyabhāvo,",
  "GSP29nvtp1_1u:4850": "manastu na saguṇamindrayamityatrāpi yo viśeṣaguṇo yenendriyeṇa gṛhyate tajjātīyena guṇena saha vṛttiḥ saguṇatvam /",
  "GSP29nvtp1_1u:4851": "grāhyaviśeṣaguṇajātīyavirahaśca manasa iti yadyabhipretaṃ bhāṣyakṛtā tadaitadapi vaidharmyameva,",
  "GSP29nvtp1_1u:4852": "kiṃ tvebhirakṣarairetadapyabhidhātuṃ na śakyate /",
  "GSP29nvtp1_1u:4853": "vibhaktivipariṇāmena tu bhāṣyaṃ sugamam /",
  "GSP29nvtp1_1u:4854": "tathā hi, indriyabhūtānāmeṣāṃ saguṇatvaṃ grāhyairguṇaiḥ saha saṃbandhaścakṣurādīnām /",
  "GSP29nvtp1_1u:4855": "manasastvindriyamūtasyaiva na saguṇatvam, na grāhyena guṇena saha saṃbandha iti /",
  "GSP29nvtp1_1u:4856": "tasmādatrāpi śabdadoṣaḥ, na tvabhripāyadoṣa iti mantavyam //",
  "GSP29nvtp1_1u:4857": "nanvanabhimataniṣedhena matasunneṣyata iti śaṅkate---na ceti /",
  "GSP29nvtp1_1u:4858": "nirācaṣṭe--abhāvasyeti /",
  "GSP29nvtp1_1u:4859": "yāvadanabhimataniṣedhenābhimatalābhe garīyo gauravamāpadyeta,",
  "GSP29nvtp1_1u:4860": "tattanniṣedhyam anupanīya niṣedhasya pratipādayitumaśakyatvāt /",
  "GSP29nvtp1_1u:4861": "viśeṣavidhau tu śeṣaniṣedho laghīyāniti bhāvaḥ //",
  "GSP29nvtp1_1u:4862": "satrākāravacanasya vivādāspadatvāt kathaṃ tenaiva nirṇaya ityata āheti pūrayati bhāṣyakāra iti /",
  "GSP29nvtp1_1u:4863": "śābdetyanena śabdendriyasamāhārajamayamasāvaśva iti jñānaṃ vyavacchedyamabhimataṃ vārttikakṛta iti keṣāñcinmatamapanayati---na khalviti //",
  "GSP29nvtp1_1u:4864": "vācyatvena hi viśeṣaṇatayā gṛhītena niśeṣyaniṣṭhena bhavitvayamataḥ kevalavācyatvaprastāve 'pi tathaivodāhṛtam /",
  "GSP29nvtp1_1u:4865": "indriyavyatirekavyabhicārācca tadvyatireko na śaḍkitaḥ /",
  "GSP29nvtp1_1u:4866": "gṛhīte hyaśvatve tadasannikarṣe 'pi yo 'yaṃ piṇḍastvayā dṛṣṭo 'yamasāvaśva ityupadeśāt kevalādeva vācyatvapratītidarśanāt /",
  "GSP29nvtp1_1u:4867": "nasmādindriyasya saṃbandhisamarpaṇa eva vyāpāraḥ /",
  "GSP29nvtp1_1u:4868": "evamuttaratrāpi tavyārthaḥ saḍketayiturabhiprāyaviśeṣaḥ /",
  "GSP29nvtp1_1u:4869": "yadyapi parābhiprāyastadupahito vārtho nendriyagocaraḥ, tathāpyabhyupagamyāśaṅkate---athāyamapīti /",
  "GSP29nvtp1_1u:4870": "idamaindriyakamidam atīndriyamiti hi sākṣātkārāsākṣātkāronneyo 'yamarthaḥ //",
  "GSP29nvtp1_1u:4871": "tatra spaṣṭagrahaṇarūpatvāt sākṣātkārāparavyapadeśādaindriyakametaditi yuktaṃ syāt,",
  "GSP29nvtp1_1u:4872": "na tvasākṣātkārādapi /",
  "GSP29nvtp1_1u:4873": "tayośca ko 'tra manasā vedyata iti bhavāneva paribhāvayatu /",
  "GSP29nvtp1_1u:4874": "tatra sākṣātkāritvapakṣe pratyakṣamevedamato na vyavacchedanīyam,",
  "GSP29nvtp1_1u:4875": "asākṣātkāritvapakṣe ca nedam aindriyakamiti prathamapadeneva vyudastam /",
  "GSP29nvtp1_1u:4876": "nāvyapadeśyapadasyāvakāśa iti gāthāpāṭhasyārthaḥ //",
  "GSP29nvtp1_1u:4877": "kimarthaṃ tarhyavyavadeśyapadam, kaścāsya vārttikasyārtha ityata āha---vyavasāyātmakapadena tviti /",
  "GSP29nvtp1_1u:4878": "ekapadaparigrahaṃ sphuṭaṃ manvāno 'pi dvipadaparigrahaṃ vyācaṣṭa---dvipadeti //",
  "GSP29nvtp1_1u:4879": "uttaraprabandhopayogaṃ darśayannāha--tadevamiti /",
  "GSP29nvtp1_1u:4880": "lakṣaṇamidamanumānam /",
  "GSP29nvtp1_1u:4881": "tacca tadābhāsād vivekena sugamaṃ bhavati /",
  "GSP29nvtp1_1u:4882": "sa ca tadābhāseṣu āviṣkṛteṣu bhavatītyāśayavataḥ ayamārambha ityarthaḥ /",
  "GSP29nvtp1_1u:4883": "tator'thādityatra hi pañcamyā hetutvamarthasya vijñānaṃ pratidarśitam /",
  "GSP29nvtp1_1u:4884": "tatparaśca evakāraḥ evaṃ saṃbadhyate--sa vyapadeśakor'tho hetureva yasya na punaraheturapi tadvijñānaṃ pratyakṣamiti /",
  "GSP29nvtp1_1u:4885": "evaṃ cāyogavyavaccheda eva /",
  "GSP29nvtp1_1u:4886": "tathāpyanyayogavyavacchedo 'pi vārttikakṛtā nirākartavya iti vyākhyāyāmubhayaṃ darśitavān /",
  "GSP29nvtp1_1u:4887": "yadi tata eva tabhdavati, nārthāntarādityavyapadeśakādityato na virodhaḥ //",
  "GSP29nvtp1_1u:4888": "nanvanumānaviśeṣastāvat kaścidavyapadeśakādevotpadyate /",
  "GSP29nvtp1_1u:4889": "tato na tasya vyudāsaḥ kṛta ityata āha--tator'thādityatra hīti /",
  "GSP29nvtp1_1u:4890": "pratyakṣajāteridaṃ lakṣaṇam /",
  "GSP29nvtp1_1u:4891": "tasyāśca pratiyoginyanumānādijātireva, tathā ca tasyā eva",
  "GSP29nvtp1_1u:4892": "jātervyavacchedo vivakṣitaḥ /",
  "GSP29nvtp1_1u:4893": "sa caitāvataiva siddha ityarthaḥ //",
  "GSP29nvtp1_1u:4894": "yatraiva yajjātīya eva /",
  "GSP29nvtp1_1u:4895": "tadayogastasya vyapadeśakasya hetutvenāyogastadapratyakṣamiti /",
  "GSP29nvtp1_1u:4896": "tena vyapadeśo hi tadupādhikaṃ nirūpaṇami vivakṣitam /",
  "GSP29nvtp1_1u:4897": "na ca jñānaṃ kartrā karaṇena vā nirūpyate, api tu karmaṇaivetyarthaḥ /",
  "GSP29nvtp1_1u:4898": "abhidhānāparyavasānāt śabdavyāpārāparyavasānāt /",
  "GSP29nvtp1_1u:4899": "tacchabdasya pūrvaprakrānta evārthe saḍketitatvāt, tadanabhidhāne 'vācakatvaprasaḍgāditi bhāvaḥ /",
  "GSP29nvtp1_1u:4900": "pūrvaprakrāntaśca vyapadeśaka eva /",
  "GSP29nvtp1_1u:4901": "sa cārtha eveti viśeṣyaḥ prāpyate, nāntarīyakatvādityarthaḥ /",
  "GSP29nvtp1_1u:4902": "naivaṃ vārttikamityata āha---abhyupetya tviti /",
  "GSP29nvtp1_1u:4903": "anumānādivyudāsārthaṃ hyayogavyavacchedaḥ /",
  "GSP29nvtp1_1u:4904": "sa",
  "GSP29nvtp1_1u:4905": "cānyayogavyavacchede 'pi sidhyatītyarthaḥ //",
  "GSP29nvtp1_1u:4906": "nanvanyogavyavacchedo 'śakya eva,",
  "GSP29nvtp1_1u:4907": "indriyāderavyapadeśakasyāpi tatkāraṇatvādata āha--anyavyavacchede 'pīti /",
  "GSP29nvtp1_1u:4908": "indriyādayo hyavyapadeśakā api vyapadeśakādhipatyenaiva jñānajanakā ityavirodhitayā na te vyavacchedyāḥ /",
  "GSP29nvtp1_1u:4909": "liḍgādayastu vyapadeśakādhipatyanirapekṣatayā tadvirodhina iti ta evānye vyavacchettavyā ityarthaḥ //",
  "GSP29nvtp1_1u:4910": "nanu sarvaṃ ca svaviṣayāditi vārttikamasaṅgatameva,",
  "GSP29nvtp1_1u:4911": "smṛtyanumitibhrāntīnāṃ svaviṣayāpanutpatterata āha--yatsaṃvṛtitveneti /",
  "GSP29nvtp1_1u:4912": "nanu bhrāntijñānamapi na vyapadeśakam antareṇa bhavati,",
  "GSP29nvtp1_1u:4913": "tat kutaścodyamatasmādapītyata āha--purovartīti /",
  "GSP29nvtp1_1u:4914": "atasmādapītyatra yadyapi na śrūyate, tathāpi vyapadeśakādapi na bhavatīti boddhavyamityarthaḥ /",
  "GSP29nvtp1_1u:4915": "tadidamuktam--yena viśeṣarūpeṇa tasya vyapadiśyate na tatastabhdavatīti /",
  "GSP29nvtp1_1u:4916": "tasmād yattata eva bhavati tato bhavatyevetyarthaḥ /",
  "GSP29nvtp1_1u:4917": "atataśca na tataścetyarthaḥ //",
  "GSP29nvtp1_1u:4918": "nanu vyapadeśakādanutpatterityavyapadeśakādutpatteriti vā codyamupakrābhyāśakte rajatāt notpadyata iti vākchalamātrāmityata āha--na hyatasmādāropitād rūpāditi /",
  "GSP29nvtp1_1u:4919": "ayamarthaḥ /",
  "GSP29nvtp1_1u:4920": "mithyājñānanirāso hyanyayogavyavacchedena vā, ayogavyavacchedena vā?",
  "GSP29nvtp1_1u:4921": "na tāvadādyaḥ, anyayogavyavacchedasya tatrāpi bhāvāt /",
  "GSP29nvtp1_1u:4922": "tadā hi sa na syāt /",
  "GSP29nvtp1_1u:4923": "yadyavyapadeśakasyaiva, vaṇigvīthyāṃ svatantrasya rajatasya hetutvaṃ syāt /",
  "GSP29nvtp1_1u:4924": "na caitadasti /",
  "GSP29nvtp1_1u:4925": "tadidamuktam--na hyatasmādāropitāt tatrāsatastanmithyājñānaṃ bhavati /",
  "GSP29nvtp1_1u:4926": "nāpi dvitīyaḥ, vyapadeśakasya hetutvādeva /",
  "GSP29nvtp1_1u:4927": "rajataṃ vyapadeśakaṃ na heturiti cet?",
  "GSP29nvtp1_1u:4928": "kathaṃ punā rajataṃ vyapadeśakaṃ svātantryeṇa purovartyātmanā vā? na tāvadādyaḥ,",
  "GSP29nvtp1_1u:4929": "sāmānādhikaraṇyānupapatteḥ, svamithyātvaprasaḍgācca /",
  "GSP29nvtp1_1u:4930": "purovartyātmanā ca pratyantare tad bhavati vyapadeśakam /",
  "GSP29nvtp1_1u:4931": "sa ca purovartyātmā heturevetyayogavyavaccheda eva /",
  "GSP29nvtp1_1u:4932": "tadidamukam--āropitaṃ tu rajatamasya viṣayo dṛśyamānākāratayeti /",
  "GSP29nvtp1_1u:4933": "ayaṃ tvabhiprāyaḥ syāt, yādṛśākāreṇa vyapadeśakor'thaḥ tādṛśādutpannaṃ jñānaṃ pratyakṣamiti /",
  "GSP29nvtp1_1u:4934": "na tvayaṃ lakṣaṇapadānāmarthaḥ /",
  "GSP29nvtp1_1u:4935": "na cābhiprāyaviśuddhimātreṇa paraḥ pratipādayituṃ śakyate, pratyabhijñāsvasaṃvedanāvyāpakatvācca /",
  "GSP29nvtp1_1u:4936": "etacca jaiminīye sphuṭībhaviṣyati //",
  "GSP29nvtp1_1u:4937": "tadetallakṣaṇamābhiprāyikamapyasmannaye kadācit saṃbhāvyeta,",
  "GSP29nvtp1_1u:4938": "tvannate tu viruddhamasiddhaṃ cedamuktaṃ vārttikakṛtā /",
  "GSP29nvtp1_1u:4939": "tadetad vyutpādayati--yadyapyetaditi /",
  "GSP29nvtp1_1u:4940": "vyapadeśako hyartho vartamānatayā sarvatra pratyakṣasya viṣayaḥ /",
  "GSP29nvtp1_1u:4941": "sa ceddheturevaivamatītaḥ syāt /",
  "GSP29nvtp1_1u:4942": "tathā ca pratyakṣatve sādhye 'pratyakṣatvameva sidhyatīti bhavati viruddhatvamityarthaḥ /",
  "GSP29nvtp1_1u:4943": "atha vartamāna eva vyapadeśakastadā samānakālatayā tator'thādityasiddhamāha--tatsamāneti //",
  "GSP29nvtp1_1u:4944": "yattu kenacit pralapitam--aparokṣajñānāvabhāsitaiva vartamānateti, tat tucchamityupekṣitavān /",
  "GSP29nvtp1_1u:4945": "tathā hyaparokṣaikasarvajñavijñānāvabhāsitayā sarveṣāmarthānāmekakālatvāt savyetaragoviṣāṇavat kāryakāraṇabhāvavārtaivocchidyeta /",
  "GSP29nvtp1_1u:4946": "pūrvoktaścānuyogastadavastha eveti //",
  "GSP29nvtp1_1u:4947": "bhinnakālaṃ kathaṃ grāhyam",
  "GSP29nvtp1_1u:4948": "ityādinā kāryakāraṇabhāvaviśeṣa eva grāhyagrāhakabhāvaḥ /",
  "GSP29nvtp1_1u:4949": "sa ca bhinnakālayoreva bhavatīti svabhāṣayā samarthitaṃ pareṇa /",
  "GSP29nvtp1_1u:4950": "na ca vayaṃ bhinnakālayoḥ kāryakāraṇabhāvaviśeṣam avajānīmahe;",
  "GSP29nvtp1_1u:4951": "kiṃ tvatītasya vartamānatayāvabhāsanaṃ tasya vā satyatvam /",
  "GSP29nvtp1_1u:4952": "na ca tadanena samarthitamityarthaḥ //",
  "GSP29nvtp1_1u:4953": "nanu jñānākārārpaṇakṣamamiti vadataiva samarthitametat /",
  "GSP29nvtp1_1u:4954": "anene hi na pratibhāsamānatayārtho grāhya iti vyavahniyate /",
  "GSP29nvtp1_1u:4955": "kiṃ nāma? ākārārpakatayeti darśitam /",
  "GSP29nvtp1_1u:4956": "ākāra eva tvavabhāsamamānatayā grāhyaḥ,",
  "GSP29nvtp1_1u:4957": "sa ca jñānātmabhūtatayā vartamāna eveti na kaścid virodha ityata āha--anahaḍkāreti /",
  "GSP29nvtp1_1u:4958": "vijñānād bhinnasya nīlāderanubhavo",
  "GSP29nvtp1_1u:4959": "yadi satyo, na jñānagatākāravedanam /",
  "GSP29nvtp1_1u:4960": "asatyaścenna pratayakṣaṃ pramāṇamiti seyamubhayataḥ pāśā rajjurityarthaḥ //",
  "GSP29nvtp1_1u:4961": "api ca bhavatvākāravedanam, bhavatu vārthasyākārārpakatvaṃ vā , tathāpi",
  "GSP29nvtp1_1u:4962": "tator'thādvijñānaṃ pratyakṣam",
  "GSP29nvtp1_1u:4963": "ityasiddhaṃ lakṣaṇam /",
  "GSP29nvtp1_1u:4964": "tathā hi pratibhāsamānasyaiva jñānaṃ vyapadiśyate, na tvapratibhāsamānasya /",
  "GSP29nvtp1_1u:4965": "ākāraśca pratibhāsane na tu janako 'pyarthaḥ /",
  "GSP29nvtp1_1u:4966": "tasmād vyapadeśakona janakaḥ, janakaśca na vyapadeśaka iti //",
  "GSP29nvtp1_1u:4967": "atra śaṅkate---na ceti /",
  "GSP29nvtp1_1u:4968": "pratibhāsamānākāradvārārtho vyapadeśako janakaścetyapi na cetyarthaḥ /",
  "GSP29nvtp1_1u:4969": "kutaḥ?",
  "GSP29nvtp1_1u:4970": "bhāktatvaprasaḍgāt /",
  "GSP29nvtp1_1u:4971": "kimato yadyevamityata āha---na ca gauṇamukhyeti /",
  "GSP29nvtp1_1u:4972": "yathā hyavinābhāvamantarbhāvyaiva gaḍgāśabdastīre,",
  "GSP29nvtp1_1u:4973": "lakṣyamāṇaguṇayogamantarbhāvyasihaśabdo māṇavake vartate,",
  "GSP29nvtp1_1u:4974": "na tathā dhūmapratyakṣamagnau siṃhapratyakṣaṃ māṇavake,",
  "GSP29nvtp1_1u:4975": "pramāṇāntarocchedaprasaḍgādityarthaḥ /",
  "GSP29nvtp1_1u:4976": "tadidamuktam--bhinnaprasthānatvāditi //",
  "GSP29nvtp1_1u:4977": "etenaitadapi nirastam,",
  "GSP29nvtp1_1u:4978": "yadāhuḥ--pratyakṣasiddhenākāreṇa artho 'numīyata iti phalataḥ pratyakṣor'tha iti /",
  "GSP29nvtp1_1u:4979": "anumīyata iti kor'thaḥ?",
  "GSP29nvtp1_1u:4980": "anumitau parisphuratīti,",
  "GSP29nvtp1_1u:4981": "tacca bauddhanaye svapne 'pi durlabham,",
  "GSP29nvtp1_1u:4982": "anumiterapi svākārālīkayorevānyatarasmin paryavasitatvāt /",
  "GSP29nvtp1_1u:4983": "yaśca sarvathaiva jñānāgocaraḥ sa vyavahniyata iti kutaḥ?",
  "GSP29nvtp1_1u:4984": "tasmādākāravādapakṣebāhyor'tho heyaḥ,",
  "GSP29nvtp1_1u:4985": "tadabhyupagame vā ākāravāda ityanenābhiprāyeṇāha--tasmānnirākāramiti //",
  "GSP29nvtp1_1u:4986": "śaṅkata iti /",
  "GSP29nvtp1_1u:4987": "na hi kiñcid vastubhūtaṃ vācyaṃ nāma saugatānāṃ samasti,",
  "GSP29nvtp1_1u:4988": "lakṣaṇavākyena tu vyavahāramātraṃ prasādhyate,",
  "GSP29nvtp1_1u:4989": "sa cātadvyāvṛttiniṣṭha ityarthaḥ /",
  "GSP29nvtp1_1u:4990": "jñānasya kalpanāpoḍhasya pratyakṣatayā vyutpādyamānasya kathaṃ sarver'thā pratyakṣatayā prasajyerannityata āha--na hīti /",
  "GSP29nvtp1_1u:4991": "dignāgasyātivyāpakatayā alakṣaṇam,",
  "GSP29nvtp1_1u:4992": "kīrtestvavyāpakatayā vikalpapratyakṣānavarodhāt,",
  "GSP29nvtp1_1u:4993": "tasya ca pratyakṣatayā vyutpādanāt,",
  "GSP29nvtp1_1u:4994": "aniṣṭamātrasyātiprasañjakatvāditi siddhāntaḥ /",
  "GSP29nvtp1_1u:4995": "svadarśanasamādhitsayā vārttikamiti darśayituṃ codayati--nanu yadīti /",
  "GSP29nvtp1_1u:4996": "sāmānyānvitam, abhidhīyata iti vārttikaśeṣaḥ /",
  "GSP29nvtp1_1u:4997": "manuṣyatvajātimānityartha iti /",
  "GSP29nvtp1_1u:4998": "manuṣyaśabdasya brāhmaṇo brāhmaṇatvādijātimattayā avācyo 'pi manuṣyatvajātimattayā vācya evetyarthaḥ //",
  "GSP29nvtp1_1u:4999": "paunaruktyaṃ pariharannāha--athāścakarṇeti //",
  "GSP29nvtp1_1u:5000": "nanu vyatyaye 'pi satsaṃprayoga iti syāt,",
  "GSP29nvtp1_1u:5001": "na tu tattacchabdasya prakṛtatayā viṣayaḥ kaścidastītyāha--buddhyeti /",
  "GSP29nvtp1_1u:5002": "yadyapi pratyakṣajñānamapyanena lakṣaṇena svātmani pratyakṣaṃ na syādeva,",
  "GSP29nvtp1_1u:5003": "tathāpīndriyārthasannikarṣajanyatvamātraṃ tāvat tatrāpyastīti kadācit paro brūyādityata āha--anumānādīti /",
  "GSP29nvtp1_1u:5004": "etena tator'thādityasyābhiprāyaśeṣo dūṣitaḥ, pratyabhijñānasvasaṃvedanayoravyāpakatvāditi",
  "GSP29nvtp1_1u:5005": "// 4 //",
  "GSP29nvtp1_1u:5006": "atha tatpūrvakaṃ trividhamanumānaṃ pūrvavaccheṣavatsāmānyatodṛṣṭaṃ ca //1.1.5 //",
  "GSP29nvtp1_1u:5007": "______________________________________________________________________",
  "GSP29nvtp1_1u:5008": "// pariśuddhiḥ //",
  "GSP29nvtp1_1u:5009": "sūtraṃ paṭhati /",
  "GSP29nvtp1_1u:5010": "vyākhyātumiti śeṣaḥ /",
  "GSP29nvtp1_1u:5011": "sūtrāvatāramātramasahamānaṃ pratyāha---atreti /",
  "GSP29nvtp1_1u:5012": "sādharmyeṇa hi niyamavateti",
  "GSP29nvtp1_1u:5013": "śeṣaḥ /",
  "GSP29nvtp1_1u:5014": "upalakṣaṇaṃ caitat /",
  "GSP29nvtp1_1u:5015": "vaidharmyeṇetyapi draṣṭavyam /",
  "GSP29nvtp1_1u:5016": "aprāmāṇyavidhānaṃ prāmāṇyaniṣedha eva /",
  "GSP29nvtp1_1u:5017": "nāpratyakṣaṃ pramāṇamityanena hi viśeṣaniṣedhena kaṇṭhataḥ anumānaprāmāṇyaniṣedhor'thataḥ pratyakṣaprāmāṇyavidhiśca vivakṣitaḥ /",
  "GSP29nvtp1_1u:5018": "na caitadubhayamapi pramāṇam antareṇa sidhyati /",
  "GSP29nvtp1_1u:5019": "na cātra pratyakṣameva prabhavatīti cintitamādivākye /",
  "GSP29nvtp1_1u:5020": "nāpi śabdopamāne, svapratyaye tayoranavakāśāt, parapratyaye 'pi dharmyasiddheḥ /",
  "GSP29nvtp1_1u:5021": "siddhāvapi parasyāptatvāniścayāt /",
  "GSP29nvtp1_1u:5022": "tasmādatīndriyavidhiniṣedhayoranumānamanaḍgīkṛtyāśakyatvādaśakyāpahnavamanumānamityarthaḥ /",
  "GSP29nvtp1_1u:5023": "dṛṣṭasādharmyaṃ ca niyatamiti śeṣaḥ /",
  "GSP29nvtp1_1u:5024": "kathaṃ tenaiva tasyāprāmāṇyamiti vyāghātamātraṃ vivakṣitam?",
  "GSP29nvtp1_1u:5025": "tenāyamarthaḥ---yadyanu mānamapramāṇam, kathaṃ tenaiva vidhiniṣedhasiddhiḥ?",
  "GSP29nvtp1_1u:5026": "atha tena vidhiniṣedhasiddhiḥ, kathaṃ tasyāprāmāṇyamiti?",
  "GSP29nvtp1_1u:5027": "kiṃ cānumānamanaḍgīkṛtya parapratyāyanāya śabdaprayogo 'pyayamaśakyaḥ---paravedanapratipatterava tadantareṇāśakyatvāt /",
  "GSP29nvtp1_1u:5028": "na cet parapratyāyanam, nūnamaunmattyamāviṣkaroti vakturityāha---api ceti //",
  "GSP29nvtp1_1u:5029": "sūtre vibhāgo 'pyastīti vyavacchidyāha--lakṣaṇasūtratātparyamāheti /",
  "GSP29nvtp1_1u:5030": "syādetadativyāpakamiti /",
  "GSP29nvtp1_1u:5031": "atrāvyāpakaṃ cetyapi draṣṭavyam, ata ubhayavyutpādanopasaṃhāravirodhaḥ /",
  "GSP29nvtp1_1u:5032": "vigrahatrayapradarśanaṃ vigrahatrayaṃ draṣṭavyamityarthaḥ /",
  "GSP29nvtp1_1u:5033": "vyāptismṛtisahāyād dvitīyaliṅgadarśanādevānumitisiddheralaṃ tṛtīyaliṅgadarśanakalpanayeti yathāśrutabhāṣyānusāriṇaḥ tān risyati na ceti //",
  "GSP29nvtp1_1u:5034": "sa eṣa saṃskārodbodhamadhikamabhyupagacchato doṣa uktaḥ /",
  "GSP29nvtp1_1u:5035": "yastu sahakārilābhādanyo na kaścidudbodho nāmeti manyate, taṃ pratyāha--vinaśyadavasthasyeti /",
  "GSP29nvtp1_1u:5036": "na hi vyāptismaraṇamātrādanumitiḥ, nāpi liṅgadarśanamātrāt /",
  "GSP29nvtp1_1u:5037": "kiṃ tarhi?",
  "GSP29nvtp1_1u:5038": "vyāptiviśiṣṭaliṅgadarśanāt /",
  "GSP29nvtp1_1u:5039": "na ca vyāptiviśiṣṭaṃ liṅgamekaikasyobhayasya vā gocaraḥ, kiṃ tu svatantramubhayamubhayasya /",
  "GSP29nvtp1_1u:5040": "na ca svatantrobhayajñāne 'pi viśiṣṭajñānaṃ bhavati /",
  "GSP29nvtp1_1u:5041": "tadidamuktam--parasparavārtānabhijñatayā svatantrasvasvaviṣayaparyavasitatayā /",
  "GSP29nvtp1_1u:5042": "mitho ghaṭanāyogo viśiṣṭapratyayayoga ityarthaḥ /",
  "GSP29nvtp1_1u:5043": "na ca svatantrametadubhayamekātmasamavāyamātreṇānumiti bhāvayiṣyatīti vācyam /",
  "GSP29nvtp1_1u:5044": "dvitīyaliṅgadarśanaṃ hi vasatugatyā liṅgaviṣayamityetāvataiva vyāptismṛteḥ sahakāriliṅgatvarūpollekhitayā vā?",
  "GSP29nvtp1_1u:5045": "na tāvadādyaḥ,",
  "GSP29nvtp1_1u:5046": "dūrād dhūmaviṣayavastutvajñānasyāpi prakārāntarāyātavyāptismṛtiṃ prati sahakāritvaprasaḍgāt /",
  "GSP29nvtp1_1u:5047": "dvitīyastu dvitīyaliṅgadarśane",
  "GSP29nvtp1_1u:5048": "nāstyeva /",
  "GSP29nvtp1_1u:5049": "tadidamuktam--vṛttyā salvayaṃ ghaṭayet,",
  "GSP29nvtp1_1u:5050": "vyāpāreṇa na rūpato nobhayasamavāyitāmātreṇātiprasaḍgāditi //",
  "GSP29nvtp1_1u:5051": "tasmāt liṅgatvollekhi tṛtīyaṃ liṅgadarśanamāstheyamittyāha--tasmāditi /",
  "GSP29nvtp1_1u:5052": "iha tādātmyatadutpattisvarūpādiniścaye pratibandhaniścayastadā na syāt yadi te eva pratibandhaḥ,",
  "GSP29nvtp1_1u:5053": "tābhyāṃ samānopāyo vā pratibandhaḥ,",
  "GSP29nvtp1_1u:5054": "tayoreva vā pratibandhaparyavasānam,",
  "GSP29nvtp1_1u:5055": "te eva vā pratibandhaniścayopāyaḥ /",
  "GSP29nvtp1_1u:5056": "tatropāyatvaṃ sahacārāvasāye vā,",
  "GSP29nvtp1_1u:5057": "vyabhicāraśaḍkānirāse vā,",
  "GSP29nvtp1_1u:5058": "vyabhicāraśaḍkāpyupādhidarśanād vā,",
  "GSP29nvtp1_1u:5059": "upādhiśaṅkayā vā,",
  "GSP29nvtp1_1u:5060": "bhūyo bhūyaḥ sahacaritayoḥ apyulabdhayoḥ kayościdarthayorvyabhicārānusandhānamātreṇa veti?",
  "GSP29nvtp1_1u:5061": "tatra ca sahacārāvasāyaḥ tāvadindriyasannikarṣādhīnotpattiḥ tadutpattyaniścaye 'pi vahnidhūmayoḥ sidhyati,",
  "GSP29nvtp1_1u:5062": "vyabhicāraśaḍkāpi darśanayogyopādhyadhīnā yogyānupalambhabādhādeva nirastā /",
  "GSP29nvtp1_1u:5063": "atīndriyāstu upādhayaḥ anyatra pramāṇaparidṛṣṭāḥ śaḍkitā api yathā nivartante, tathā vakṣyāmaḥ /",
  "GSP29nvtp1_1u:5064": "pramāṇapathānavatīrṇopādhiśaḍkā tu tadutpattiniścayamapyāskandatīti kathaṃ sā",
  "GSP29nvtp1_1u:5065": "tena nivartanīyetyāha--atrocyata iti /",
  "GSP29nvtp1_1u:5066": "sahacaritayorvyabhicāradarśanamātreṇa tu vyabhicāraśaḍkā kāryakāraṇayorapi samānā,",
  "GSP29nvtp1_1u:5067": "tadutpattilakṣaṇaviśeṣasiddhau vipakṣe bādhakapramāṇavṛttyā śaḍgānivṛttiriti yadi,",
  "GSP29nvtp1_1u:5068": "tadāsmākamapi svābhāvikasaṃbandhasiddhau vipakṣe bādhakapramāṇavṛttyaiva śaḍkānivṛttiriti samaḥ samādhiḥ /",
  "GSP29nvtp1_1u:5069": "viśeṣastu svābhāvikasaṃbandhasya vyāpakatvam, avyāpakatvaṃ tu tadutpattyāderityāha--api ceti /",
  "GSP29nvtp1_1u:5070": "tadidamuktam--sa ca yo vā sa veti /",
  "GSP29nvtp1_1u:5071": "na ca samānopāyatvādubhayoranyatarāniścaye nānyataraniścaya iti sāmpratam,",
  "GSP29nvtp1_1u:5072": "pratibandhāniścaye 'pi hutāśabhasmanoḥ kāryakāraṇabhāvāvadhāraṇāt /",
  "GSP29nvtp1_1u:5073": "kāryakāraṇabhāvāniścaye 'pi dhāmadhūmayoḥ pratibandhāvabodhāt /",
  "GSP29nvtp1_1u:5074": "yadanatītameva vahnimanumimata ityāha--api ca kāryāditi /",
  "GSP29nvtp1_1u:5075": "tayoreva pratibandhaḥ paryavasyatīti pakṣaṃ nirācaṣṭe--api ca rasāditi //",
  "GSP29nvtp1_1u:5076": "yattu bhede sati vyāpyavyāpakābhāva eva kāryakāraṇabhāva eva kāryakāraṇabhāva iti vyudapādi prajñākareṇa tat pāpādapi pāpīyaḥ /",
  "GSP29nvtp1_1u:5077": "tathā hi niyāmakavirahe bhinnāyoravyabhicāraḥ śaḍkākalaḍkāḍkitatvāt duravadhāraṇa iti tāmapanetuṃ kāryakāraṇabhāvo 'nenopanītaḥ,",
  "GSP29nvtp1_1u:5078": "sa ced rūpa eva kathaṃ tanniścayenaivāvyabhicāraniścayaḥ?",
  "GSP29nvtp1_1u:5079": "na caitat kīrteranumataṃ yad rasena rūpānumāne 'nyathābhyupāyamāha--yadi ca sarvalokasiddhamativāhya svayaṅkṛtalakṣaṇairvyavahāraḥ,",
  "GSP29nvtp1_1u:5080": "tadā bhede satītyetadapi parihīyatām /",
  "GSP29nvtp1_1u:5081": "avyabhicāramātraṃ tadutpattirityevāstu /",
  "GSP29nvtp1_1u:5082": "laghu caivaṃ sati lakṣaṇaṃ syāt /",
  "GSP29nvtp1_1u:5083": "tadātmano 'pi etadastīti cet? astu śiśapāpi vṛkṣakāryam /",
  "GSP29nvtp1_1u:5084": "kathaṃ tenaiva tatkartavyamiti cet?",
  "GSP29nvtp1_1u:5085": "ko doṣaḥ?",
  "GSP29nvtp1_1u:5086": "asiddhaṃ siddhena sādhyate, natu tadeva siddhamasiddhaṃ ceti cet?",
  "GSP29nvtp1_1u:5087": "hantaivamanāgatamapi kathaṃ vyāpakatāmātreṇa kāraṇamasiddhatvāt?",
  "GSP29nvtp1_1u:5088": "vartamānamapi kathaṃ vyāpyatāmātreṇa kāryaṃ siddhatvāt?",
  "GSP29nvtp1_1u:5089": "evaṃ samānakāle 'pi kathamavinābhāvamātreṇa kāryakāraṇabhūte,",
  "GSP29nvtp1_1u:5090": "asiddhāvasthāyāmubhayorapyasādhakatvāviśeṣāt,",
  "GSP29nvtp1_1u:5091": "siddhāvasthāyāmubhayorapyasādhyatvāviśeṣāt?",
  "GSP29nvtp1_1u:5092": "tasmāt pūrvakālabhāvaniyamaḥ kāraṇatvaṃ kaścādbhāvitāniyamaḥ kāryatvam /",
  "GSP29nvtp1_1u:5093": "avinābhāvastu niyamamātramityeva jyāyaḥ //",
  "GSP29nvtp1_1u:5094": "api ca rasarūpayoḥ kāryakāraṇabhāvaniścayo vahnidhūmayoriva pratyakṣānupalambhasādhyo vā syāt,",
  "GSP29nvtp1_1u:5095": "kṣaṇabhaṅgasiddhau puñjāt puñjāntarotpāttiriti nyāyena vā?",
  "GSP29nvtp1_1u:5096": "ādyastāvat kṣaṇayoraśakya eva, tayoreva pratyakṣānārohāt /",
  "GSP29nvtp1_1u:5097": "tatra tasyāniścāyakatvāt, santānayorapi duravabodhaḥ /",
  "GSP29nvtp1_1u:5098": "na hi vahneriva rūpasya pūrvakālatāniyamaṃ dhūmasyeva rasasya praścādbhāvitāniyamaṃ laukikāḥ pratipadyante /",
  "GSP29nvtp1_1u:5099": "kṣaṇabhaṅgasiddhinyāyastu na laukika iti vastuto laukikānāṃ rasato rūpānumānaṃ na syādityāha---laukikānāṃ cedamiti //",
  "GSP29nvtp1_1u:5100": "api ca ityanena te eva pratibandha iti nirastam /",
  "GSP29nvtp1_1u:5101": "tādātmyaṃ tu gamyagamakabhāve pratyuta viruddhamityāha--api ceti /",
  "GSP29nvtp1_1u:5102": "na hi tadeva karma niśceyam,",
  "GSP29nvtp1_1u:5103": "kartṛ ca svaniścayena niścāyakaṃ ca,",
  "GSP29nvtp1_1u:5104": "niścitāniścitayoḥ parasparavirodhādityarthaḥ /",
  "GSP29nvtp1_1u:5105": "bhavatvabhede 'pi gamyagamakabhāvaḥ, tathāpi na śiśapātvena vṛkṣatvānumānamanavasaradusthātvāt /",
  "GSP29nvtp1_1u:5106": "na hyasti saṃbhavaḥ sāmānyamaniścitaṃ niścitastu viśeṣa ityāśaḍkya kenacit samarthitam utthāpya dūṣayati---yatviti /",
  "GSP29nvtp1_1u:5107": "bhinnayoreva vyāvṛttyorgamyagamakabhāvaḥ kiṃ tvabhinnādhyavaseyasaṃbandhāt tayorapi tādātmyaṃ vyavahniyata iti /",
  "GSP29nvtp1_1u:5108": "sa yadyabhinnadevadattasaṃbandhāt, chatrakuṇḍalayorapyabhedaṃ vyavaharati ko vārayitā?",
  "GSP29nvtp1_1u:5109": "kevalaṃ pramāṇaprayojanayorvyāvṛttirlaukikavirodhaścetyanenābhiprāyeṇopasaṃharati---tasmādita //",
  "GSP29nvtp1_1u:5110": "asyedaṃ kāryaṃ kāraṇamityekaḥ saṃbandhaḥ /",
  "GSP29nvtp1_1u:5111": "svābhāvikaṃ saṃbandhamupasaṃhṛtya tasya svarūpamāha---tathā hīti /",
  "GSP29nvtp1_1u:5112": "svābhāviko nirūpādhirityarthaḥ /",
  "GSP29nvtp1_1u:5113": "yadyapi vyabhicārāvyabhicāravyāpte aupādhikatvānaupādhikatve, tābhyāṃ ca",
  "GSP29nvtp1_1u:5114": "vyabhicārāvyabhicārāviti niyamaḥ /",
  "GSP29nvtp1_1u:5115": "tau hi na tāvannirnimittau sārvatrikatvaprasaḍgāt, niyataviṣayau copalabhyete /",
  "GSP29nvtp1_1u:5116": "nāpyanimittau /",
  "GSP29nvtp1_1u:5117": "sopādherapyavyabhicāre nirūpādherapi vyabhicāre aniyamaprasaḍgāt,",
  "GSP29nvtp1_1u:5118": ",",
  "GSP29nvtp1_1u:5119": "tathā sati kāryātmanorapi kāraṇātmavyabhicāraḥ prasajyeta /",
  "GSP29nvtp1_1u:5120": "tasmādupādhāvavaśyaṃ vyabhicāro 'nupādhau avaśyamavyabhicāraḥ /",
  "GSP29nvtp1_1u:5121": "vyabhicāre 'vaśyamupādhiravyabhicāre 'vaśyamupādhyabhāvaḥ /",
  "GSP29nvtp1_1u:5122": "tathāpi yatra sphuṭo vyabhicārastatra niṣphalamupādhyanusaraṇaṃ tadarthatvāt tasya /",
  "GSP29nvtp1_1u:5123": "asphuṭe tu vyabhicāre tasyopayogaḥ /",
  "GSP29nvtp1_1u:5124": "na tūpādhitadamāvasiddhaye vyabhicārāvyabhicāraparyeṣaṇamupayujyate /",
  "GSP29nvtp1_1u:5125": "vyabhicārādisiddhau satyāmupādhitadabhāvaparīkṣāyā niṣphalatvāt /",
  "GSP29nvtp1_1u:5126": "tasmādanyonyavyāptipradarśanamātraprayukto vyabhicāramudbhāvyāpyupādhimāha--yadā tviti /",
  "GSP29nvtp1_1u:5127": "yato na svābhāviko na nirūpādhikaḥ, tato na niyato nāvyabhicārītyarthaḥ //",
  "GSP29nvtp1_1u:5128": "atha dhūmādīnāmapi vahnyādibhiḥ kathaṃ svābhāvika ityata āha---svābhāvikastviti /",
  "GSP29nvtp1_1u:5129": "nanvasphuṭe vyabhicāre",
  "GSP29nvtp1_1u:5130": "saphalamupādhyanusaraṇam /",
  "GSP29nvtp1_1u:5131": "tat kimatra nāsau sphuṭa ityata āha---kvacidvyabhicārasyādarśanāditi /",
  "GSP29nvtp1_1u:5132": "nanu kvacit kadācid vyabhicāro 'pi syādayogyatvācca na dṛśyetāpītyata āha---anupalabhyamānasyāpi kalpanānupatteḥ,",
  "GSP29nvtp1_1u:5133": "anupalabhyamānavyabhicārakalpanādvārībhūtopādhyabhāvādityarthaḥ /",
  "GSP29nvtp1_1u:5134": "ato niyataḥ avyabhicārītyarthaḥ //",
  "GSP29nvtp1_1u:5135": "nanūpādhyabhāve 'nupalabhyamānavyabhicārakalpanānavakāśaḥ,",
  "GSP29nvtp1_1u:5136": "sa eva tūpādhyabhāvaḥ kutastya ityāśaṅkate---na ceti /",
  "GSP29nvtp1_1u:5137": "pariharati---avaśyamiti /",
  "GSP29nvtp1_1u:5138": "upādhirhi pramāṇapadavīmavatīrṇa eva vaktavyaḥ /",
  "GSP29nvtp1_1u:5139": "anyathā sarvaiḥ pramāṇaiḥ sarvadā sarvatra sarveṣāṃ jātyā kaścit anupalabhyamāno 'pi syādupādhiriti śaḍkā tadutpattāvapi brahmaṇāpyapanetumaśakyā /",
  "GSP29nvtp1_1u:5140": "nānāpramāṇagocarārthasākṣātkāravataḥ sarvajñasyāpi svabhāvata evānupalabhyaḥ kaścidartho bhavet,",
  "GSP29nvtp1_1u:5141": "bhavecca sarvapramāṇāpoḍhamapi kadācidadvaitam,",
  "GSP29nvtp1_1u:5142": "prakṛtipuruṣau vā,",
  "GSP29nvtp1_1u:5143": "niḥsvabhāvatā vā jagataḥ,",
  "GSP29nvtp1_1u:5144": "vedānāṃ vāprāmāṇyam /",
  "GSP29nvtp1_1u:5145": "tat kathaṃ caityavandanādāvapi bhikṣuḥ pravarteta?",
  "GSP29nvtp1_1u:5146": "arthasandehāt pravṛttiriti cet?",
  "GSP29nvtp1_1u:5147": "yatra pramāṇāni paribhūya śaḍkāpiśācī prasarati kutastatrārthasaṃbhāvanāpi?",
  "GSP29nvtp1_1u:5148": "āstāṃ tāvat paralokapravṛttiḥ, ihalokapravṛttirapi na",
  "GSP29nvtp1_1u:5149": "syāt ityāha---antata iti //",
  "GSP29nvtp1_1u:5150": "yadyapi viśiṣṭāhārānantaraṃ bhūyo bhūyaḥ puṣṭidhātusāmyādi daśyate,",
  "GSP29nvtp1_1u:5151": "maraṇaṃ taṃ rogādyanantarameva,",
  "GSP29nvtp1_1u:5152": "tathāpi āhāraviśeṣo maraṇasyaiva hetuḥ kadācid bhavet,",
  "GSP29nvtp1_1u:5153": "kathamanyathānte tadantaramasyopalambhaḥ /",
  "GSP29nvtp1_1u:5154": "yattviyantaṃ kālaṃ na māritavān",
  "GSP29nvtp1_1u:5155": "tanmantrapratibaddhavahnivat, kenacit pratibaddhatvāt /",
  "GSP29nvtp1_1u:5156": "sa eva pratibandhakaḥ puṣṭyādiheturityapi saṃbhāvyeta /",
  "GSP29nvtp1_1u:5157": "rogādikameva ca puṣṭyādihetuḥ, tattu puṣṭyādikāle adṛśyatvādeva nāpalabhyate /",
  "GSP29nvtp1_1u:5158": "na hi puṣṭyādikāraṇairdṛśyaireva bhavitavyamityapi kadācit syāt,",
  "GSP29nvtp1_1u:5159": "yathā cāprāmāṇikopādhiśaḍkyā vyabhicāritvaśaṅkayā vā anumānanivṛttiḥ,",
  "GSP29nvtp1_1u:5160": "tathāprāmāṇikānarthaśaṅkayaiva viśiṣṭāhārabhojanādinivṛttirityarthaḥ /",
  "GSP29nvtp1_1u:5161": "tasmādutprekṣitārthaniścayavat tacchaḍkāpi bandhyaiva,",
  "GSP29nvtp1_1u:5162": "pramitasyaiva tu niścayavat śaḍkāpi samīhopayoginītyāha---tasmāditi //",
  "GSP29nvtp1_1u:5163": "tadayaṃ saṃkṣepaḥ /",
  "GSP29nvtp1_1u:5164": "vyabhicāra eva pratibandhābhāvaḥ /",
  "GSP29nvtp1_1u:5165": "upādhereva vyabhicārāśaḍkā /",
  "GSP29nvtp1_1u:5166": "pramāṇaniścita evopādhitvena śaṅkanīyaḥ /",
  "GSP29nvtp1_1u:5167": "sādhane sopādhiḥ sādhye nirūpādhireva upādhitvena niśceyaḥ /",
  "GSP29nvtp1_1u:5168": "ato 'nyaścānyathātveneti /",
  "GSP29nvtp1_1u:5169": "pramāṇaparidṛṣṭeṣveva kaścidupādhirbhaviṣyatītyata āha---prayatneneti //",
  "GSP29nvtp1_1u:5170": "ayaṃ prayatnārthaḥ /",
  "GSP29nvtp1_1u:5171": "pratyakṣopalabhyāstāvad yogyānupalabdhereva nirastāḥ /",
  "GSP29nvtp1_1u:5172": "pramāṇāntaraparidṛṣṭānāmapi vyāpakānāmupādhitve vahneḥ sārvatrikatvaprasaṅgaḥ /",
  "GSP29nvtp1_1u:5173": "avyāpakānamapi nityānām upādhitve bahneḥ sadānuvṛttiprasaṅgaḥ /",
  "GSP29nvtp1_1u:5174": "anityāstu trividhāḥ ubhayāvyabhicāriṇaḥ, ubhayavyabhicāriṇaḥ, anyatarāvyabhicāriṇaśceti /",
  "GSP29nvtp1_1u:5175": "tatra prathamadvitīyā upādhilakṣaṇābhāvādeva nopādhayaḥ /",
  "GSP29nvtp1_1u:5176": "anyatarāvyabhicāriṇaśca dvividhāḥ---dhūmamātrāvyabhicāriṇo vahnimātrāvyabhicāriṇaśceti /",
  "GSP29nvtp1_1u:5177": "pūrve lakṣaṇābhāvādeva nopādhayaḥ /",
  "GSP29nvtp1_1u:5178": "vahnimātrāvyabhicāriṇo 'pi dvividhāḥ, vyāpyamātrarūpā ubhayarūpāśceti /",
  "GSP29nvtp1_1u:5179": "pūrvavadeva pūrve /",
  "GSP29nvtp1_1u:5180": "ubhayarūpāstu sāmagrītaḥ /",
  "GSP29nvtp1_1u:5181": "nāpi pare vidyante /",
  "GSP29nvtp1_1u:5182": "sā ca na kvacidupādhiḥ, dhūmasya vahnineva tayāpi svabhāvasaṃbandhāt /",
  "GSP29nvtp1_1u:5183": "vahnijananasāmagryāṃ vahnerapyantarbhāvācca /",
  "GSP29nvtp1_1u:5184": "na ca kṛtakatvānuṣṇatvayoḥ saṃbandhe tejojātīyetaratvavadihāpi sādhyadharmajātīyetaratvamupādhiḥ,",
  "GSP29nvtp1_1u:5185": "tasya pramāṇabādhaikamātraniyatatvāt //",
  "GSP29nvtp1_1u:5186": "ata eva upādhimapaśyanto 'pi virodhipramāṇasadasadbhāvaniścayavyagratayā muhūrtam anumitau vilambāmahe /",
  "GSP29nvtp1_1u:5187": "tadevaṃ sarvathopādhyanupalambhāt tadabhāvaniścayo yathā dhūmasaṃbandhe tathānyatrāpi draṣṭavyaḥ /",
  "GSP29nvtp1_1u:5188": "tarkaśca sarvaśaḍkānirākaraṇapaṭīyān vijayata iti //",
  "GSP29nvtp1_1u:5189": "nanu pramāṇasiddhe vastuni svabhāvo 'valambanam,",
  "GSP29nvtp1_1u:5190": "na tu svabhāvāvalambanenaiva vastuvyavasthetyāśayavān pṛcchati---kena punariti /",
  "GSP29nvtp1_1u:5191": "prathamadarśanenaiva vahnidhūmayoḥ avyabhicāragrahaṇam,",
  "GSP29nvtp1_1u:5192": "dvitīyādibhistu śaḍkāmātramapanīyata iti keṣāñcinmatamapanayanneva prakṛtaṃ prapañcayati---yadā tāvaditi /",
  "GSP29nvtp1_1u:5193": "atra caiṣa paramārthaḥ /",
  "GSP29nvtp1_1u:5194": "yo 'yamupādhimādāya yena saha saṃbadhyate sa nirūpādhyavasthāyāṃ tasyāgamako yathā vahnirdhūmasya /",
  "GSP29nvtp1_1u:5195": "sopādhyavasthāyāmapyupādheḥ, kevalasyaiva sāmarthye sa eva gamako na tūpahitaḥ /",
  "GSP29nvtp1_1u:5196": "yathāhārapariṇatibhedasyaiva gamakatve maitratanayatvam /",
  "GSP29nvtp1_1u:5197": "yatra tūpādhiḥ kevalo vyabhicārī tatra sopādhirapi gamaka eva /",
  "GSP29nvtp1_1u:5198": "yathārdrendhanavān vahnirdhūmasyeti /",
  "GSP29nvtp1_1u:5199": "tat kasya hetoḥ? viśiṣṭasya nirūpādhitvāditi bhūyodarśanamiti /",
  "GSP29nvtp1_1u:5200": "tajjanitasaṃskārasahitamindriyamityarthaḥ //",
  "GSP29nvtp1_1u:5201": "agre caitadeva sphuṭīkṛtamityavirodhaḥ /",
  "GSP29nvtp1_1u:5202": "maṇibhedatattvavaditi /",
  "GSP29nvtp1_1u:5203": "yathā maṇiryairyairviśeṣaiḥ tattadvyavahāraviṣayo bhavati,",
  "GSP29nvtp1_1u:5204": "dhārayituśca tattatphalabhedasaṃpādakaśconnīyate,",
  "GSP29nvtp1_1u:5205": "te te sūkṣmā viśeṣāḥ parīkṣakairbhūyobhirdarśanairūnnīyante, tathātrāpīti /",
  "GSP29nvtp1_1u:5206": "tathā",
  "GSP29nvtp1_1u:5207": "hi, prathamatastāvad bhūyodarśanaṃ kākatālīyanyāyavyudāsāya /",
  "GSP29nvtp1_1u:5208": "tataḥ sātatyordhvagatyādiviśeṣāvasāyāya /",
  "GSP29nvtp1_1u:5209": "tata upādhiśaḍkānirāśāya /",
  "GSP29nvtp1_1u:5210": "atra ca na vāraṃsakhyāniyame 'bhyupayogaḥ, mṛdumadhyādhimātrabuddhibhedena puṃsāṃ vicitraśaktitvāt /",
  "GSP29nvtp1_1u:5211": "na caivaṃ sati lakṣaṇaśāstravaiyarthyam,",
  "GSP29nvtp1_1u:5212": "aniyatavāraviśiṣṭatattvasākṣātkārāvadhiyogābhyāsopadeśavadihāpi nirūpādhisaṃbandhabodhāvadhiniyamāt /",
  "GSP29nvtp1_1u:5213": "kāryakāraṇabhāvāvagame 'pyayameva mārgo, na tu pañcapratyakṣānupalambhāḥ /",
  "GSP29nvtp1_1u:5214": "anyato 'nāgatasya tatrāsatastadanantaram upalambhe 'pi tato 'nyasmādanutpatteḥ bhāvamātreṇa niścetumaśakyatvāt ;",
  "GSP29nvtp1_1u:5215": "kākatālīyanyāyenāpi saṃbhavāt /",
  "GSP29nvtp1_1u:5216": "bhūyaḥpravṛttau tu yadi na vyabhicāropalambhaḥ,",
  "GSP29nvtp1_1u:5217": "upādhyupalambho 'pi na syāt,",
  "GSP29nvtp1_1u:5218": "dvayopagame tu tanniyataḥ saṃbandha iti //",
  "GSP29nvtp1_1u:5219": "syādetat /",
  "GSP29nvtp1_1u:5220": "dhūmādīnāṃ maitratanayatvādīnāṃ ca bhūyodarśanatvāviśeṣe 'pi kuto viśeṣādekasya gamakatvamaparasya natyata āha---na ceti /",
  "GSP29nvtp1_1u:5221": "yat tvatroktam,",
  "GSP29nvtp1_1u:5222": "yathā hyanārdendhane vahnau na dhūma iti vahnestatsaṃbandhe tathāvidhamindhanamupādhiḥ /",
  "GSP29nvtp1_1u:5223": "tathā yadi maitrājjātasyāpi kasyacid vivakṣitāhārapariṇativiraheṇa śyāmatopālapsyata sa",
  "GSP29nvtp1_1u:5224": "upādhirniraceṣyata //",
  "GSP29nvtp1_1u:5225": "na tvetadasti /",
  "GSP29nvtp1_1u:5226": "tathā satyapi copādhivādo vyarthaḥ, vyabhicārādeva maitratanayasyāhetutvāditi /",
  "GSP29nvtp1_1u:5227": "tadidamanavadhāritopādhilakṣaṇasya sādharmyavaidharmyābhyāṃ pratyavasthānaṃ na kiñcideva //",
  "GSP29nvtp1_1u:5228": "tathā hi nopahitasya niścita eva sādhyavyabhicāraḥ, upādherlakṣaṇaṃ kiṃ nāma?",
  "GSP29nvtp1_1u:5229": "sādhanāvyāpakatve sati sādhyavyāpakatvam /",
  "GSP29nvtp1_1u:5230": "tacca sādhyābhimatadhūmaśyāmatve prati vyāpakatvem ārdrendhanānnapānapariṇatibhedayoraviśiṣṭam,",
  "GSP29nvtp1_1u:5231": "aviśiṣṭaṃ ca sādhanābhimatadahanamaitratanayatve prati tayoravyāpakatvam /",
  "GSP29nvtp1_1u:5232": "iyāṃstu viśeṣaḥ, vahnerdhūmenevārdrendhanenāpi sākṣādeva vinābhāva upalabhyate /",
  "GSP29nvtp1_1u:5233": "maitratanayasya tu śyāmatvenevānnapānapariṇāmenāpyupādherevonnīyata iti /",
  "GSP29nvtp1_1u:5234": "nanu vajre lohalekhyatvaṃ prati pārthivatvahetoḥ ka upādhiḥ? praśithilāvayavatvam /",
  "GSP29nvtp1_1u:5235": "tarhi tannivṛttau paveriva sphaṭikādāvapi lohalekhyatvanivṛttiprasaṅgaḥ /",
  "GSP29nvtp1_1u:5236": "na khalu nibiḍāvayavatvena ubhayoḥ kaścid viśeṣaḥ /",
  "GSP29nvtp1_1u:5237": "na mṛdādibhyo nibiḍāvayavatve 'pi sphaṭikasya praśithilāvayavatvādeva /",
  "GSP29nvtp1_1u:5238": "na hyadbhyo medinī nibiḍeti na praśithilāvayavā /",
  "GSP29nvtp1_1u:5239": "iyāṃstu viśeṣaḥ /",
  "GSP29nvtp1_1u:5240": "yathā yathā śaithilyāpakarṣastathā tathā lekhituḥ prayatnaprakarṣaḥ /",
  "GSP29nvtp1_1u:5241": "yadi tu śaithilyamaprayojakaṃ tadā mṛtkāṣṭhapāṣāṇādiṣu prayatnaprakarṣo 'pi viphalaḥ,",
  "GSP29nvtp1_1u:5242": "pārthivatvasya sarvatrāviśeṣāt /",
  "GSP29nvtp1_1u:5243": "sphaṭike kathameṣā pratipattiriti cet? lohalekhyatvādeva /",
  "GSP29nvtp1_1u:5244": "lohalekhyatvapraśithilāvayavatvayoḥ samavyāptikatvāt /",
  "GSP29nvtp1_1u:5245": "ata evānayorekatarapravṛttinivṛttyorevānyatarapravṛttinivṛttī,",
  "GSP29nvtp1_1u:5246": "na tu pārthivatvapravṛttinivṛttyoreva lohalekhyatvapravṛttinivṛttī,",
  "GSP29nvtp1_1u:5247": "vajre 'darśanāt ; jalādau darśanācca /",
  "GSP29nvtp1_1u:5248": "vahnāvanuṣṇatvasādhanasya tu kṛtakatvasya tajjātīyetaratvalakṣaṇamupādhiḥ,",
  "GSP29nvtp1_1u:5249": "sa ca bādhaikaniyataviṣaya iti nātiprasaṅga ityuktam /",
  "GSP29nvtp1_1u:5250": "tadetatsarvaṃ hṛdi nidhāyāha---ityādaya iti //",
  "GSP29nvtp1_1u:5251": "yadyapi dvitīyaliṅgadarśanasya smṛtyā saha vinaśyadavasthasyaiva parāmarśajanakatvaṃ kvacit,",
  "GSP29nvtp1_1u:5252": "tathāpi yatra dṛṣṭamātra eva vahninivṛttau nivṛtto dhūmaḥ kālāntare jijñāsāvaśāt parāmṛśyate,",
  "GSP29nvtp1_1u:5253": "tatra dvayorapi liṅgadarśanayoratītatvamityāśayavatoktam---yadyapītyādi //",
  "GSP29nvtp1_1u:5254": "yena ca parāmarśo neṣyate tena vākyasya caturtho 'vayava apanayo 'pi neṣitavyaḥ /",
  "GSP29nvtp1_1u:5255": "pakṣadharmatāpratipādanena tasyopayogaḥ parārthānumāne /",
  "GSP29nvtp1_1u:5256": "svārthānumāne tu sā dvitīyaliṅga darśanādevāvagateti kiṃ parāmarśeneti cet---na,",
  "GSP29nvtp1_1u:5257": "pakṣadharmatā hi vyāptyā saha pratisaṃhitānumānopayoginī,",
  "GSP29nvtp1_1u:5258": "tādṛśī copanayena pradarśyate,",
  "GSP29nvtp1_1u:5259": "na tu dvitīyaliṅgadarśanena /",
  "GSP29nvtp1_1u:5260": "tasya tu vyāptyanusandhānarahitaṃ pakṣadharmatāmātrameva gocaraḥ /",
  "GSP29nvtp1_1u:5261": "na ca tadanumānopayogi /",
  "GSP29nvtp1_1u:5262": "tasmādupanayārtho na dvitīyaliṅgadarśanaviṣayaḥ /",
  "GSP29nvtp1_1u:5263": "tataḥ svārthānumāne yadyasti tasyopayogaḥ, nūnaṃ parāmarśo 'pi tṛtīyaḥ svīkartavyaḥ /",
  "GSP29nvtp1_1u:5264": "nāsti cet,",
  "GSP29nvtp1_1u:5265": "parārthānumāne 'pi liṅgaparāmarśaikārthaḥ upanayo 'pi nādaraṇīyaḥ,",
  "GSP29nvtp1_1u:5266": "tulyaviṣayatvādityāśayavān saṃkalayyānayoḥ samānaviṣayatvamāha---saṃbandheti //",
  "GSP29nvtp1_1u:5267": "nanu vyāpārānubandhitayā viṣayatvam, viṣayatve ca vyāpārānubandha iti parasparāśrayatvam /",
  "GSP29nvtp1_1u:5268": "atha vyāpārānubandhitayaiva viṣayatvam?",
  "GSP29nvtp1_1u:5269": "tathāpyasaṃbaddhatvāviśeṣāt kathaṃ tasyaiva vyāpārānubandhitetyāśaḍkya pariharati--na cātiprasaṅga iti /",
  "GSP29nvtp1_1u:5270": "na dhūmajñānasyāgniḥ svatantrasya vyāpāraviṣayo yenāsaṃbaddhatvāviśeṣādatiprasaṅgaḥ syāt,",
  "GSP29nvtp1_1u:5271": "kiṃ tu jñeyaviśeṣaṇasya,",
  "GSP29nvtp1_1u:5272": "tasya ca jñāyamānasya dhūmasyāgninā saha niyāmakaḥ svabhāvasaṃbandha eva,",
  "GSP29nvtp1_1u:5273": "ato nātiprasaṅgaḥ ityarthaḥ //",
  "GSP29nvtp1_1u:5274": "pūrvaṃ lakṣyapadārthapraśnāvasare anumīyate 'neneti kāraṇārtha ityuttaraṃ dattam /",
  "GSP29nvtp1_1u:5275": "idānīmanumitiḥ kasyāñcidavasthāyāmanumānaṃ pramāṇaṃ bhavena veti vijñāsāpraśne bhāvaḥ karaṇaṃ vetyuttaram /",
  "GSP29nvtp1_1u:5276": "ato na virodho 'śataḥ, paunarūktyaṃ vā /",
  "GSP29nvtp1_1u:5277": "ataḥ ṭīkākṛd api vyāpāratvenāpramāṇyaṃ pūrvapakṣayitvā phalāntarahetutvena prāmāṇyaṃ samarthayati sma /",
  "GSP29nvtp1_1u:5278": "iha yadyapi vijñānapramāṇayoranyatarādhikāreṇa saṃskāranirṇayayorvyudāsaḥ,",
  "GSP29nvtp1_1u:5279": "vijñānādhikāre hi tatpūrvakam anubhavakāraṇamanumānamiti sūtrasaṃbandhaḥ /",
  "GSP29nvtp1_1u:5280": "na caivaṃbhūtau saṃskāranirṇayaviśeṣau, tayoranubhavaṃ pratyahetutvāt /",
  "GSP29nvtp1_1u:5281": "pramāṇādhikāra'pi phalataḥ sa evārthaḥ, tatpūrvakaṃ pramākaraṇamanumānamiti sūtrasaṃbandhāt /",
  "GSP29nvtp1_1u:5282": "tathāpi vivakṣābhedāt vikalpenobhayamubhayatra saṃbhantsyata iti vivakṣitvā ekaikakaniṣṭhatayaikaikaṃ darśitamiti tathaiva vyākhyātavān /",
  "GSP29nvtp1_1u:5283": "vastutastu ubhayamubhayatra saṃbaddham iti nigarvaḥ /",
  "GSP29nvtp1_1u:5284": "vipakṣāvṛttiriti vārttike bahuvrīhisamāsasthito viśeṣaṇatayā vyatireko niṣkṛṣya svapradhānatayā tatpuruṣapadena pradarśito vipakṣāvṛttirvyatireka iti /",
  "GSP29nvtp1_1u:5285": "ato na vārttike hetusāmānādhikaraṇyavirodhaḥ /",
  "GSP29nvtp1_1u:5286": "vyatirekābhāvaṃ vyatirekanirūpaṇābhāvam ityarthaḥ /",
  "GSP29nvtp1_1u:5287": "ihāvastuno vidhiniṣedhavyavahāraviṣayatvaṃ laukikasamīhānurodhād vā,",
  "GSP29nvtp1_1u:5288": "śuktirajatavadrajjusarpavacca pramāṇānurodhād,",
  "GSP29nvtp1_1u:5289": "vā gandhaṃ prati pṛthivīvadudakavad vā,",
  "GSP29nvtp1_1u:5290": "vacanamātrānurodhād vā pradhānavat śaśaviṣāṇavacca,",
  "GSP29nvtp1_1u:5291": "mūḍhapraśnānurodhād vā dharmāntaraṃ prati pūrvavadeva svavacanavirodhabhayād veti //",
  "GSP29nvtp1_1u:5292": "tatra prathamastāvadavastunyasaṃbhavī,",
  "GSP29nvtp1_1u:5293": "laukikapravṛttinivṛttyorvastumātraviṣayatvāt dvitīyādiṣveva ca paramparayā praviśatīti na",
  "GSP29nvtp1_1u:5294": "pṛthak nirākriyate /",
  "GSP29nvtp1_1u:5295": "dvitīyanirākaraṇāya prāmāṇikaniṣedhavyavahārarītimāha---sadbhyāmiti /",
  "GSP29nvtp1_1u:5296": "yadi tadviviktetarasvabhāvo 'bhāvo yadi comayathātiriktasvabhāvaḥ,",
  "GSP29nvtp1_1u:5297": "ubhayathāpi niṣedhyaniṣedhādhikaraṇābhyāmeva nirūpyate,",
  "GSP29nvtp1_1u:5298": "na tvekena satā niṣedhyena niṣedhādhikaraṇena vetyarthaḥ //",
  "GSP29nvtp1_1u:5299": "nanu sata eva kutaścit pramāṇapratītānnivartsyatītyata āha---pakṣādanyasyeti /",
  "GSP29nvtp1_1u:5300": "tadanenāsatyadhikaraṇe nivṛttinirūpaṇaṃ pratiṣiddham, nivṛttau tu mūkataivociteti hṛdayam /",
  "GSP29nvtp1_1u:5301": "nivṛttireva pratiṣiddheti /",
  "GSP29nvtp1_1u:5302": "bhrāntastu codayati---na nivartate cediti /",
  "GSP29nvtp1_1u:5303": "nirūpaṇam ādāyaiva pariharati---yasyeti /",
  "GSP29nvtp1_1u:5304": "yatra khalu bhāvaḥ sarvathaiva na nirūpitaḥ tadadhikaraṇatayā",
  "GSP29nvtp1_1u:5305": "tasyānyatropalabdhasyābhāvo nirūpyata iti dṛṣṭam, yathā gavi dṛṣṭasya śruṅgasya śaśe /",
  "GSP29nvtp1_1u:5306": "yatra tu śṛḍgābhāvo 'pi gaganakamalādau nirūpayituṃ na śakyate,",
  "GSP29nvtp1_1u:5307": "tatra śṛṅgameva nirūpyata ityalaukikamityarthaḥ /",
  "GSP29nvtp1_1u:5308": "punarbhrāntaḥ śaṅkate--tat kimidānīmiti /",
  "GSP29nvtp1_1u:5309": "svavacanavirodhabhayamāśaṅkate--nanu ceti //",
  "GSP29nvtp1_1u:5310": "taduktaṃ jñānaśriyā",
  "GSP29nvtp1_1u:5311": "dharmasya kasyacidavastuni mānasiddhā",
  "GSP29nvtp1_1u:5312": "bādhāvidhivyavahṛtiḥ kimihāsti no vā /",
  "GSP29nvtp1_1u:5313": "kkāpyasti cet kathamiyanti na ḍhūṣaṇāni",
  "GSP29nvtp1_1u:5314": "nāstyeva cet svavacanapratirodhasiddhiḥ //",
  "GSP29nvtp1_1u:5315": "iti /",
  "GSP29nvtp1_1u:5316": "yadyapi svavacanavirodhabhiyāpi sarvathāvicārāsahor'thaḥ svīkartuṃ na śakyate,",
  "GSP29nvtp1_1u:5317": "vacanād vicāro garīyāniti nyāyāt,",
  "GSP29nvtp1_1u:5318": "anyathā vikalpaśabdau na vastugocarāviti svavacanavirodhādeva parihartavyam /",
  "GSP29nvtp1_1u:5319": "tathā hi svalakṣaṇasyāsādhāraṇyenāśakyasamayagocaratayā,",
  "GSP29nvtp1_1u:5320": "śabdasya ca samayādhīnapravṛttikatayā vikalpasya ca tadekaviṣayatayā",
  "GSP29nvtp1_1u:5321": "na tayorvastugocaratvamiti vicāre,",
  "GSP29nvtp1_1u:5322": "śabdasya kācidapi vastuni mānasiddhā",
  "GSP29nvtp1_1u:5323": "bādhāvidhivyavahṛtiḥ kimāhāsti no vā /",
  "GSP29nvtp1_1u:5324": "astyeva cet kathamiyanti na dūṣaṇāni",
  "GSP29nvtp1_1u:5325": "nāstyeva cet svavacanapratirodhasiddhiḥ //",
  "GSP29nvtp1_1u:5326": "iti tulyā vibhīṣikā /",
  "GSP29nvtp1_1u:5327": "tathāpi tattvaṃ nirūpayan pariharati---na vai tattvata iti //",
  "GSP29nvtp1_1u:5328": "nanu yadi naikataraniṣedho vidhirvā tat kimubhayavidhiḥ niṣedho vā?",
  "GSP29nvtp1_1u:5329": "tathā sati atitarā durghaṭamāpadyetetyata āha---no khalviti /",
  "GSP29nvtp1_1u:5330": "nanu sarvavyavahārābhājanamityapi niṣedhavyavahārabhājanatvenaiva nirvahet,",
  "GSP29nvtp1_1u:5331": "anyathā punarapi svavacanapratirodha ityata āha---upayoge veti /",
  "GSP29nvtp1_1u:5332": "svavacanapratirodhabhayāddhi tadā niṣedhavyavahāragocaratvasvīkāraḥ syād",
  "GSP29nvtp1_1u:5333": "yadi tathā sati bhayaṃ nivarteta /",
  "GSP29nvtp1_1u:5334": "na tvetadasti /",
  "GSP29nvtp1_1u:5335": "no khalu sakalavyavahārābhājanaṃ ca tanniṣedhavyavahārabhājanaṃ ceti vacanaṃ",
  "GSP29nvtp1_1u:5336": "parasparamavirodhi /",
  "GSP29nvtp1_1u:5337": "vidhivyavahāramātrābhiprāyeṇābhājanatvavyavahāre kuto virodha iti cet?",
  "GSP29nvtp1_1u:5338": "hanta ! sakalavidhiniṣedhavyavahārābhājanatvena kiñcid vyavahniyate na vā?",
  "GSP29nvtp1_1u:5339": "ubhayathāpi svavacanavirodhaḥ /",
  "GSP29nvtp1_1u:5340": "ubhayathāpyavastunaiva tena bhavitavyam, vastunaḥ sarvavyavahāravirahānupapatteḥ /",
  "GSP29nvtp1_1u:5341": "neti pakṣe sakalavidhiniṣedhavyavahārābhājanamityanenaiva vyavahāreṇa virodhāt,",
  "GSP29nvtp1_1u:5342": "avyavahṛtasya niṣeddhumaśakyatvāt /",
  "GSP29nvtp1_1u:5343": "vyavahniyata iti pakṣe tu viṣayasvarūpaparyālocanenaiva virodhāt /",
  "GSP29nvtp1_1u:5344": "na hi sarvavyavahārābhājanaṃ ca vyavahniyate ceti ca //",
  "GSP29nvtp1_1u:5345": "api ca yadyavastuno niṣedhavyavahāragocaratvam, vidhivyavahāraviṣayatāpi kiṃ na syāt?",
  "GSP29nvtp1_1u:5346": "pramāṇābhāvasyobhayatrāpi tulyatvāt /",
  "GSP29nvtp1_1u:5347": "bandhyāsutasyāvaktṛtve 'cetanatvādikameva pramāṇam,",
  "GSP29nvtp1_1u:5348": "vaktṛtve tu na kiñciditi---cet---na,",
  "GSP29nvtp1_1u:5349": "tatrāpi sutatvasya vidyamānatvāt,",
  "GSP29nvtp1_1u:5350": "na hi bandhyāyāḥ suto na sutaḥ /",
  "GSP29nvtp1_1u:5351": "tathā sati svavacanavirodhāt /",
  "GSP29nvtp1_1u:5352": "vacanamātrametanna tu paramārthataḥ suta evāsāviti cet? acetanasyāpyevaṃrūpatvāt, cetanādanyat",
  "GSP29nvtp1_1u:5353": "svabhāvāntaram evācetanamityucyate /",
  "GSP29nvtp1_1u:5354": "caitanyanivṛttimātrameva vivakṣitamiha,",
  "GSP29nvtp1_1u:5355": "tacca saṃbhavatyeveti cet---na tatrāpyasutatvanivṛttimātrasyaiva vivakṣitatvāt /",
  "GSP29nvtp1_1u:5356": "asutatvanivṛttimātrasya svarūpataḥ kṛtijñaptyorasāmarthye samarthamarthāntaramavaseyam anantarbhāvya kuto hetutvamiti",
  "GSP29nvtp1_1u:5357": "cet---na, acaitanye 'pyasya nyāyasya samānatvāt /",
  "GSP29nvtp1_1u:5358": "vyāvṛttirūpamapi ca tadeva gamakaṃ yadatasmādeva, yathā śiṃśapātvam /",
  "GSP29nvtp1_1u:5359": "bandhyāsutastvasutādiva ghaṭādeḥ, sutādapi devadattādeḥ vyāvartate, ato na heturiti cet?",
  "GSP29nvtp1_1u:5360": "nanvacaitanyamapyasyaivaṃ rūpameva /",
  "GSP29nvtp1_1u:5361": "na hi bandhyāsutaścetanādiva devadattāderacetanādapi kāṣṭhāderna vyāvartate /",
  "GSP29nvtp1_1u:5362": "ato na heturiti /",
  "GSP29nvtp1_1u:5363": "vaktṛtvaṃ vastvekaniyato dharmaḥ sa kathamavastuni sādhyo virodhāditi cet?",
  "GSP29nvtp1_1u:5364": "sa punarayaṃ virodhaḥ kutaḥ pramāṇāt siddhaḥ,",
  "GSP29nvtp1_1u:5365": "kiṃ vaktṛtvaviviktasyāvastuno niyamenopalambhāt,",
  "GSP29nvtp1_1u:5366": "āhosvit vastuviviktasya vaktṛtvasyānupālambhāditi?",
  "GSP29nvtp1_1u:5367": "na tāvadavastu kenacit pramāṇenopalambhagocaraḥ /",
  "GSP29nvtp1_1u:5368": "tathātve vā nāvastu /",
  "GSP29nvtp1_1u:5369": "nāpyuttaraḥ samānatvāt /",
  "GSP29nvtp1_1u:5370": "na hyavaktṛtvamapi vastuviviktaṃ kasyacit pramāṇasya viṣayaḥ /",
  "GSP29nvtp1_1u:5371": "tadviviktavikalpanamātraṃ tāvadastīti cet?",
  "GSP29nvtp1_1u:5372": "tatsaṃsṛṣṭivikalpane 'pi ko vārāyitā?",
  "GSP29nvtp1_1u:5373": "nanu vaktṛtvaṃ vacanaṃ prati kartṛtvam, tat kathamavastuni, tasya sāmārthyavirahalakṣaṇatvāditi cet?",
  "GSP29nvtp1_1u:5374": "athāvaktṛtvamapi kathaṃ tatra, tasya vacanetarakartṛtvalakṣaṇatvāt /",
  "GSP29nvtp1_1u:5375": "sarvasāmarthyavirahe vacanasāmarthyaviraho na viruddha iti cet?",
  "GSP29nvtp1_1u:5376": "atha sarvasāmarthyaviraho bandhyāsutasya kutaḥ pramāṇāt siddhaḥ?",
  "GSP29nvtp1_1u:5377": "avastutvādeveti cet?",
  "GSP29nvtp1_1u:5378": "nanvetadapi katham?",
  "GSP29nvtp1_1u:5379": "sarvasāmarthyavirahādeveti cet?",
  "GSP29nvtp1_1u:5380": "soyaṃ kevalairvacanairitastato nirdhanādhamarṇika iva sādhūn bhrāmayan parasparāśrayadoṣamapi na paśyati //",
  "GSP29nvtp1_1u:5381": "kramayaugapadyavirahāditi cet na, tadvirahasiddhāvapi pramāṇānuyogasyānuvṛtteḥ /",
  "GSP29nvtp1_1u:5382": "sutatve ca parāmṛṣyamāṇe tadavinābhūtasakalavaktṛtvādidharmaprasaktau kutaḥ kramayaugapadyavirahasādhanasyāvakāśaḥ?",
  "GSP29nvtp1_1u:5383": "kutastarāṃ cāvastusādhanasya?",
  "GSP29nvtp1_1u:5384": "kutastamāṃ cāvaktṛtvādisādhanānām?",
  "GSP29nvtp1_1u:5385": "tataśca pramāṇameva sīmā vyavahāraniyamasya, tadatikrame tvaniyama evetyanenābhiprāyeṇedamuktam /",
  "GSP29nvtp1_1u:5386": "upayoge vā niṣedhavyavahāropayoge vā /",
  "GSP29nvtp1_1u:5387": "na nirūpākhyo na vidhivyavahārāviṣayaḥ /",
  "GSP29nvtp1_1u:5388": "yasmin kiñcinniṣidhyate pramāṇena, tasmin kiñcid vidhīra'pīti niyamādityarthaḥ /",
  "GSP29nvtp1_1u:5389": "tatra praṣṭurūttare vaktavye na",
  "GSP29nvtp1_1u:5390": "viruddhamanarthakaṃ vā vaktumucitamityāśayavānāha---kasatarhīti /",
  "GSP29nvtp1_1u:5391": "uttaram---atheti /",
  "GSP29nvtp1_1u:5392": "anuttaraviṣaye ahṛdayairyadevottarīkriyate, tadeva viruddhamityarthaḥ //",
  "GSP29nvtp1_1u:5393": "na ca kevalamatrottaradaḥ, praṣṭāpyahṛdaya eva /",
  "GSP29nvtp1_1u:5394": "na hyapratīte devadattādau sa kiṃ gaurakṛṣṇo veti vaiyātyaṃ vinā praśnaḥ /",
  "GSP29nvtp1_1u:5395": "tatrāpi yadyeko 'pratītaparamārthaviṣaya evottaraṃ dadāti na gaura iti,",
  "GSP29nvtp1_1u:5396": "aparo 'pi kiṃ na dadyād gaura iti?",
  "GSP29nvtp1_1u:5397": "na caivaṃ sati kācidarthasiddhiḥ, pramāṇābhāvavirodhayorūbhayatrāpi tulyatvāt /",
  "GSP29nvtp1_1u:5398": "tadidamuktam---ahṛdayavācāmiti /",
  "GSP29nvtp1_1u:5399": "nanvapratīte vyahārābhāva iti yuktam, kūrmaromādayastu pratīyanta eva /",
  "GSP29nvtp1_1u:5400": "na hyete vikalpāḥ kañcidarthabhedamanullikhanta evotpadyante /",
  "GSP29nvtp1_1u:5401": "na ca pramāṇāspadameva vyavahārāspadamityasti niyama ityata āha---na cātyanteti /",
  "GSP29nvtp1_1u:5402": "yadyapi sarvathāpratīte vyavahārābhāva iti vadato bauddhasyāpi svavacanavirodha eva,",
  "GSP29nvtp1_1u:5403": "tathāpyayaṃ virodhaḥ prāgevodbhāvitaprāya ityenamupekṣya śaḍkāmātraṃ samarthitam //",
  "GSP29nvtp1_1u:5404": "tathā hi śaśaviṣāṇamiti jñānamanyathākhyātiḥ syādasatkhyātirvā?",
  "GSP29nvtp1_1u:5405": "na tāvadādyaste rocate, tathā sati kiñcidāropyaṃ kiñcidāropaviṣaya iti syāt /",
  "GSP29nvtp1_1u:5406": "tathā cāropaviṣayastatraivāstyāropaṇīyaṃ tvanyatreti jitaṃ naiyāyikaiḥ /",
  "GSP29nvtp1_1u:5407": "nāpi dvitīyaḥ, kāraṇānupapatteḥ /",
  "GSP29nvtp1_1u:5408": "indriyasya jñānajanane svaviṣayādhipatyenaiva vyāpārāt,",
  "GSP29nvtp1_1u:5409": "liṅgaśabdābhāsayorapyanyathākhyātijanakatvāt /",
  "GSP29nvtp1_1u:5410": "apahastitasvārthayoścāsatkhyātijanakatve śaśaviṣāṇaśabdāt kūrmaromādivikalpānāmapyutpattiprasaṅgaḥ, niyāmakābhāvāt //",
  "GSP29nvtp1_1u:5411": "sa hi saḍketo vā syāt, śabdasvābhāvyaṃ vā? na tāvadādyaḥ, saḍketaviṣayāpratīternirākṛtatvāt /",
  "GSP29nvtp1_1u:5412": "ata eva pratīteritaretarāśrayatvam /",
  "GSP29nvtp1_1u:5413": "padasaḍketabalena tu pravṛttau svārthāparityāgāt /",
  "GSP29nvtp1_1u:5414": "tathā cānanvitāḥ padārthā evānvitatayā parisphurantīti viparītakhyātirevāvartate /",
  "GSP29nvtp1_1u:5415": "svārthaparityāge tu punarapyaniyamaḥ, asāmayikārthapratyāyanāt /",
  "GSP29nvtp1_1u:5416": "śabdasvābhāvyāt tu niyame vyutpannavadavyutpannasyapi tathāvidhavikalpodayaprasaṅgaḥ /",
  "GSP29nvtp1_1u:5417": "vāsanāviśeṣāditi cet?",
  "GSP29nvtp1_1u:5418": "athāsadullekhinaḥ pratyayasya vāsanaiva kāraṇamuta vāsanāpi?",
  "GSP29nvtp1_1u:5419": "na tāvadādyaḥ, śaśaviṣāṇādipratyayānāṃ",
  "GSP29nvtp1_1u:5420": "sadātanatvaprasaḍgāt /",
  "GSP29nvtp1_1u:5421": "kadācid vāsanāyāḥ,",
  "GSP29nvtp1_1u:5422": "prabodhāt kadāciditi cet---na,",
  "GSP29nvtp1_1u:5423": "prabodho 'pi sahakāryantaraṃ vā,",
  "GSP29nvtp1_1u:5424": "atiśayaparamparāparipāko vā?",
  "GSP29nvtp1_1u:5425": "ādye vāsanaiveti pakṣānupapatti /",
  "GSP29nvtp1_1u:5426": "dvitīyo 'pi yadārthāntarapratyāsattestadā pūrvavat /",
  "GSP29nvtp1_1u:5427": "svasantatimātrādhīnatve tu bāhyavādavyāghātaḥ, nīlādibuddhīnāmapi vāsanāparipākādeva utpādāt /",
  "GSP29nvtp1_1u:5428": "vāsanāpīti pakṣe tu",
  "GSP29nvtp1_1u:5429": "tadanyo 'pi kaścaddheturvaktavyaḥ /",
  "GSP29nvtp1_1u:5430": "sa vicāryamāṇaḥ pūrvaṃ nyāyaṃ nātivartata iti //",
  "GSP29nvtp1_1u:5431": "na ca śaśaviṣāṇādiśabdānāmasadarthaiḥ saha sambandhāvagamo 'pi /",
  "GSP29nvtp1_1u:5432": "tathā hi parabuddhīnāmanullekhāt tadviṣayasyāpyanullekha eva /",
  "GSP29nvtp1_1u:5433": "na cārthakriyāviśeṣo 'pyasti yato viṣayaviśeṣamunnīya tatra saḍketo gṛhyatām /",
  "GSP29nvtp1_1u:5434": "na ca",
  "GSP29nvtp1_1u:5435": "saḍketayitureva vacanāt tadavagamaḥ /",
  "GSP29nvtp1_1u:5436": "tadviṣayāṇāṃ vacanānāṃ sarveṣāmevāpratītaviṣayatvenāgṛhītasamayatayā apratipādakatvāt /",
  "GSP29nvtp1_1u:5437": "na ca śaśaviṣāṇaśabdamuccārayataḥ kaścidabhiprāyo vṛttaḥ,",
  "GSP29nvtp1_1u:5438": "tadviṣayo 'sya vācya iti sugrahaḥ samaya iti vācyam /",
  "GSP29nvtp1_1u:5439": "na hyevamākāraḥ samayagrahaḥ /",
  "GSP29nvtp1_1u:5440": "gāṃ badhānetyukte apratītaśabdārthasya abhiprāyamātrapratītau samayagrahaprasaḍgāt /",
  "GSP29nvtp1_1u:5441": "na ca viśeṣāntaravinākṛtaḥ kalpanāmātraviṣayo 'sya vācya iti sāmpratam,",
  "GSP29nvtp1_1u:5442": "ghaṭakūrmaromādīnāpi tadarthatvaprasaḍgāt /",
  "GSP29nvtp1_1u:5443": "na ca sarve pratipattāraḥ svavāsanayā asadarthaśabdasambandhapratipattibhāja iti sāmpratam /",
  "GSP29nvtp1_1u:5444": "parasparavārtānabhijñatayā aparārthatvaprasaḍgāt /",
  "GSP29nvtp1_1u:5445": "na hi svayaṅkṛtaṃ saḍketamagrāhayitvā paro vyavahārayituṃ śakyate /",
  "GSP29nvtp1_1u:5446": "na ca vyavahāropadeśāvantareṇa grāhayitumapi /",
  "GSP29nvtp1_1u:5447": "na ca gāṃ badhānetivat śaśaviṣāṇāpadārthe vṛddhavyavahāraḥ /",
  "GSP29nvtp1_1u:5448": "na cāyamasāvaśca itivadupadeśaḥ /",
  "GSP29nvtp1_1u:5449": "na ca yathā gaustathā gavaya iti vadupalakṣaṇātideśaḥ /",
  "GSP29nvtp1_1u:5450": "na ceha prabhinnakamalodare madhūni madhukaraḥ pibatītivat prasiddhapadasāmānādhikaraṇyam /",
  "GSP29nvtp1_1u:5451": "tadamūḥ śaśaviṣāṇādikalpanā nāsatkhyātirūpāḥ,",
  "GSP29nvtp1_1u:5452": "tathātve kāraṇābhāvāt bhūkasvapnavadasāvyavahārikatvaprasaḍgācca /",
  "GSP29nvtp1_1u:5453": "tasmādanyathākhyātirūpā eveti naitadanurodhenāpyavastuno niṣedhavyavahāragocaratvamityarthaḥ //",
  "GSP29nvtp1_1u:5454": "bhavatu tathāpi nāsau siddhyupālambhayogītyāha---kalpitagocaraśceti /",
  "GSP29nvtp1_1u:5455": "tathā hi ko 'yaṃ vyatireko nāma?",
  "GSP29nvtp1_1u:5456": "yadyato vyatiricyate tasya tatrābhāvo vā, tadabhāvasvabhāvatvaṃ vā?",
  "GSP29nvtp1_1u:5457": "tatra na tāvat kramayaugapadyayoḥ śaśaviṣāṇe 'bhāvaḥ pramāṇagocaraḥ,",
  "GSP29nvtp1_1u:5458": "vṛkṣarahitabhūbhṛtkaṭakavat kramayaugapadyarahitasya śaśaviṣāṇasya pramāṇāviṣayatvāt /",
  "GSP29nvtp1_1u:5459": "nāpi kramayaugapadyābhāvarūpatvaṃ śaśaviṣāṇasya prāmāṇikam,",
  "GSP29nvtp1_1u:5460": "ghaṭābhāvavat śaśaviṣāṇasya pramāṇeṇa anupalambhāt /",
  "GSP29nvtp1_1u:5461": "ghaṭābhāvo 'pi na pramāṇagocara iti cet--na,",
  "GSP29nvtp1_1u:5462": "tasya tadviviktetarasvabhāvasyāpi pramāṇata eva siddheḥ /",
  "GSP29nvtp1_1u:5463": "asiddhau vā tatrāpyavyavahāra eva /",
  "GSP29nvtp1_1u:5464": "ghaṭastāvat svābhāvavirahasvabhāvaḥ pramāṇasiddhaḥ tādrūpyeṇa kadācidapyanupalambhāt /",
  "GSP29nvtp1_1u:5465": "etāvataiva tadabhāvo 'pi ghaṭavirahasvabhāvaḥ siddha iti cet---na,",
  "GSP29nvtp1_1u:5466": "ghaṭābhāvasya tadvirahasvabhāvatvānabhyupagamāt /",
  "GSP29nvtp1_1u:5467": "na cānyasya svabhāve pramāṇagocare tadanyo 'pi siddhaḥ syāt, atiprasaḍgāt /",
  "GSP29nvtp1_1u:5468": "evaṃbhūtāveva ghaṭatadabhāvau yadekasya paricchittirevāparasya vyavasthitiriti cet---na,",
  "GSP29nvtp1_1u:5469": "ghaṭavad ghaṭābhāvasyāpi prāmāṇikatvānabhyupagame svabhāvavādānabhyupagamāt /",
  "GSP29nvtp1_1u:5470": "pramāṇasiddhe hi vastuni svabhāvavādālambanam /",
  "GSP29nvtp1_1u:5471": "na tu svabhāvavādālambanenaiva vastuparicchittiriti hi bhavatāmeva tatra tatra jayadundubhiḥ /",
  "GSP29nvtp1_1u:5472": "yaduktaṃ vārtikālaḍkāre,",
  "GSP29nvtp1_1u:5473": "yaktiñcidātmābhimataṃ vidhāya",
  "GSP29nvtp1_1u:5474": "nirūttarastatra kṛtaḥ padeṇa /",
  "GSP29nvtp1_1u:5475": "vastusvabhāvairiti vācayamitthaṃ",
  "GSP29nvtp1_1u:5476": "tadottaraṃ syād vijayī samastaḥ //",
  "GSP29nvtp1_1u:5477": "tat kimidānīṃ svābhāvavirahasvabhāvo ghaṭaḥ pramāṇānaiva siddhaḥ? tava dṛṣṭyā evametat /",
  "GSP29nvtp1_1u:5478": "ghaṭo hi yādṛktādṛksvabhāvastāvat pramāṇapathamavatīrṇaḥ tasya yadi paramārthataḥ abhāvo 'pi kaścit syāt,",
  "GSP29nvtp1_1u:5479": "paramārthataḥ so 'pi tadvirahasvabhāva iti tathaiva pramāṇāveditaḥ syāt /",
  "GSP29nvtp1_1u:5480": "na caitadabhyupagamyate bhavatā /",
  "GSP29nvtp1_1u:5481": "tasmād ghaṭavat tadabhāvasyāpi prāmāṇikatvenaivānayoḥ parasparavirahalakṣaṇavyatirekasiddhiḥ /",
  "GSP29nvtp1_1u:5482": "aprāmāṇikatve vā anayorapi na tathābhāva iti śaśaviṣāṇādiṣvapīyameva gatiḥ //",
  "GSP29nvtp1_1u:5483": "nanu kālpanikarūpasaṃpattirevāstvanumānāṅgamityata āha---tasyāḥ sarvatra sulabhatvādita /",
  "GSP29nvtp1_1u:5484": "dahanavattvādisādhane prameyatvādau śabdānityatvādisādhane cākṣuṣatvādau nityatvādisādhane kṛtakatvādāvityarthaḥ /",
  "GSP29nvtp1_1u:5485": "nanu pakṣasapakṣavipakṣāstāvad vastvavastubhedena dvirūpāḥ /",
  "GSP29nvtp1_1u:5486": "tatra ye kalpanopanītāḥ, tatra kālpanikā eva",
  "GSP29nvtp1_1u:5487": "pakṣadharmatvānvayavyatirekāḥ /",
  "GSP29nvtp1_1u:5488": "pramāṇopanīteṣu tu prāmāṇikā eveti vibhāgaḥ /",
  "GSP29nvtp1_1u:5489": "tadiha kālpanikānniragneryadyapi prameyatvādervyāvṛttiḥ kālpanikī siddhā,",
  "GSP29nvtp1_1u:5490": "tathāpi prāmāṇikāt jalahnadādeḥ prāmāṇikyevaiṣitavyā,",
  "GSP29nvtp1_1u:5491": "sā ca na siddheti kutastasya hetutvam?",
  "GSP29nvtp1_1u:5492": "evaṃ prāmāṇikāt śabde 'pi pakṣīkṛte prāmāṇika eva hetusadbhāvo /",
  "GSP29nvtp1_1u:5493": "vaktavyaḥ na cāsau cākṣuṣatvasyāstīti so 'pi kathaṃ hetuḥ?",
  "GSP29nvtp1_1u:5494": "evaṃ kṛtakatvasyāpi vastvekaniyatasya dharmasya vāstava evānvayo vaktavyaḥ /",
  "GSP29nvtp1_1u:5495": "vastuno vipakṣācca vāstava eva vyatireko vaktavyaḥ /",
  "GSP29nvtp1_1u:5496": "na ca tasya tau staḥ /",
  "GSP29nvtp1_1u:5497": "tat kathamasāvapi heturiti /",
  "GSP29nvtp1_1u:5498": "? pralapitametat /",
  "GSP29nvtp1_1u:5499": "na hi niyāmakamantareṇa saṃpadaṃ prati kalpanā tvarate,",
  "GSP29nvtp1_1u:5500": "vipadaṃ prati tu vilambata iti śakyaṃ vaktum /",
  "GSP29nvtp1_1u:5501": "tathā ca niragnikamapi kūrmaroma sadhūmamiti kalpanāmātreṇa vipakṣavṛttitvād dhūmo nāgni gamayet /",
  "GSP29nvtp1_1u:5502": "vāstavyāṃ rūpasaṃpattau kimamena kālpanikadoṣeṇeti cet?",
  "GSP29nvtp1_1u:5503": "tarhi vāstavyāmasaṃpattau kiṃ kālpanikyā tayeti samānam /",
  "GSP29nvtp1_1u:5504": "virodhāvirodhau viśeṣa iti cet?",
  "GSP29nvtp1_1u:5505": "kuta etat?",
  "GSP29nvtp1_1u:5506": "ubhayorekatra vastvavastutvādanyatrāvastuvaditi cet?",
  "GSP29nvtp1_1u:5507": "tat kiṃ kālpaniko 'pi",
  "GSP29nvtp1_1u:5508": "dhūmo vastubhūto yena kūrmaromṇastena saha virodhaḥ syāt?",
  "GSP29nvtp1_1u:5509": "kvacid vastubhūta iti cet? nirdhūmatvamapi kvacid vastubhūtamiti tenāpi virodha eva /",
  "GSP29nvtp1_1u:5510": "tasmād yathā kālpanikī vipattirna doṣāya,",
  "GSP29nvtp1_1u:5511": "tathā kālpanikī saṃpattirapi na guṇāyeti tasyāśca sarvatra sulabhatvāditi ṭīkārthaḥ /",
  "GSP29nvtp1_1u:5512": "etaccābhyupetyoktam---vastutastu na na nirūpākhyaṃ kasyacid vyavahārasya bhājanamiti //",
  "GSP29nvtp1_1u:5513": "nanu yadyāvayorakuśalatayā svavacanavirodhaḥ,",
  "GSP29nvtp1_1u:5514": "atha praṣṭuḥ kimuttaraṃ vaktavyamityavaśiṣṭamupasaṃharan pariharati---tasmāditi /",
  "GSP29nvtp1_1u:5515": "yatra vacane sarvathaiva virodhasatatrāvacanameva śreya ityarthaḥ /",
  "GSP29nvtp1_1u:5516": "etena mūkatāhetuvikalpāḥ parihṛtā boddhavyā iti //",
  "GSP29nvtp1_1u:5517": "nanvekarūpamavikalamidaṃ kathaṃ gamakam?",
  "GSP29nvtp1_1u:5518": "gamakatve vā vyatirekavikalavad rūpāntaravikalamapi tathā kiṃ na syādaviśeṣādityāśaḍkyāha---na caitāvateti /",
  "GSP29nvtp1_1u:5519": "rūpāntaravaikalyavanna vyatirekavaikalyamavinābhāvakṣatimāvahatītyarthaḥ /",
  "GSP29nvtp1_1u:5520": "evaṃ tarhi satyapi vipakṣe vyatireko na paryeṣaṇīya ityata āha---vipakṣasambhave tviti /",
  "GSP29nvtp1_1u:5521": "vipakṣe sati tatra vṛttiśaḍkā, tatastannivṛttyarthaṃ tadupayogaḥ /",
  "GSP29nvtp1_1u:5522": "vipakṣābhāve tu śaḍkaiva nāsti, yathoktaṃ prāk /",
  "GSP29nvtp1_1u:5523": "na hi tāyābhyavaharaṇe 'pyasamarthasya mumūrṣoḥ śaṣkulībhakṣaṇaṃ śaṅkate cetana ityarthaḥ //",
  "GSP29nvtp1_1u:5524": "svamate tviti /",
  "GSP29nvtp1_1u:5525": "asya tu kālpaniko 'pi vipakṣaḥ pareṇābhidhātuṃ na śakyate,",
  "GSP29nvtp1_1u:5526": "abhidhāne sapakṣatvāpatteḥ asapakṣatve 'nabhidhānaprasaḍgāt,",
  "GSP29nvtp1_1u:5527": "tataścābhidheyatve sādhye yaḥ kaściddheturūpādīyate,",
  "GSP29nvtp1_1u:5528": "tasya kiṃ vipakṣe vṛttiravṛttirveti praśne anenottarakovidena kiṃ vaktavyam?",
  "GSP29nvtp1_1u:5529": "mūkībhūya tiṣṭhāsostu na kaścit pratimalla iti svayamevollapitamanena /",
  "GSP29nvtp1_1u:5530": "na tvevaṃbhūto 'hetureva doṣābhāvāt,",
  "GSP29nvtp1_1u:5531": "arūcimātrasya sarvatra sulabhatvāditi bhāgāsiddhinirākāraṇāya vyāptyeti vadataḥ //",
  "GSP29nvtp1_1u:5532": "pūrvavadityatiśāyane matupo vidhānam /",
  "GSP29nvtp1_1u:5533": "atiśayaśca vyāptirevetyāśayaḥ /",
  "GSP29nvtp1_1u:5534": "tadidam uktaṃ ṭīkākṛtā---asti gandhavatvasya sādhyaṃ na tu vyāptyeti /",
  "GSP29nvtp1_1u:5535": "nanu sādhyasajātīye śeṣaśabdasya na kācid vṛttirityata āha---sādhyasyopayuktatvāditi /",
  "GSP29nvtp1_1u:5536": "paunarūktyabhramamapākaroti---padāni vibhajyeti /",
  "GSP29nvtp1_1u:5537": "na mantarbhāvya vyākhyāne sāmānyatodṛṣṭapadamevaṃ yojanīyam,",
  "GSP29nvtp1_1u:5538": "uktaviśeṣarahitatvena vipakṣa eva sāmānya ityucyate /",
  "GSP29nvtp1_1u:5539": "tatrādṛṣṭam /",
  "GSP29nvtp1_1u:5540": "saptamyāstasiḥ /",
  "GSP29nvtp1_1u:5541": "yogyadarśananivṛttyā ca dṛśyanivṛttirvivakṣitā, tena vipakṣe asadityarthaḥ /",
  "GSP29nvtp1_1u:5542": "ataḥ siddhavat",
  "GSP29nvtp1_1u:5543": "trirūpasaṃpattimabhyupetya rūpadvayasaṃpade cakāramavatārayati---tathā ceti //",
  "GSP29nvtp1_1u:5544": "tadevaṃ tatpūrvakamityanena liṅgaparāmarśo 'numānamiti lakṣaṇārthe vyākhyāte,",
  "GSP29nvtp1_1u:5545": "atha kiṃ liṅkam,",
  "GSP29nvtp1_1u:5546": "katividhaṃ veti jijñāsāyāṃ trividhamityavacchedena vyākhyāya,",
  "GSP29nvtp1_1u:5547": "kiṃ lakṣaṇam iti jijñāsāyāṃ pūrvavadityādyekavākyatayā vyākhyānena parāmarśaviṣayaḥ saṃjñito vibhakto lakṣitaśca /",
  "GSP29nvtp1_1u:5548": "viṣayaviṣayiṇorabhedavivakṣayā ca sāmānādhikaraṇyamiti mantavyam /",
  "GSP29nvtp1_1u:5549": "evam anyānyapīti /",
  "GSP29nvtp1_1u:5550": "tadyathā,",
  "GSP29nvtp1_1u:5551": "manojñamattakāśinīsaṃdarśanena saṃsārirāgānumānam,",
  "GSP29nvtp1_1u:5552": "śatrudarśanena krodhānumānam,",
  "GSP29nvtp1_1u:5553": "viṣayabhogena sukhānumānam,",
  "GSP29nvtp1_1u:5554": "rogādinā duḥkhānumānam,",
  "GSP29nvtp1_1u:5555": "avikalendriyasya yogyaviṣayāvadhānena jñānānumānam,",
  "GSP29nvtp1_1u:5556": "śraddhāvatāṃ yathāvidhi yāgādyanuṣṭhānena dharmānumānam,",
  "GSP29nvtp1_1u:5557": "niṣiddhācaraṇenādharmānumānam,",
  "GSP29nvtp1_1u:5558": "paṭvabhyāsādarapratyayaiḥ saṃskārānumānam,",
  "GSP29nvtp1_1u:5559": "mithyāpratyayena bhaviṣyatsaṃsārapravāhānumānamityadhyātmam /",
  "GSP29nvtp1_1u:5560": "bāhye ca jvalantaṃ tṛṇarāśimupalabhya bhaviṣyadbhasmānumānam,",
  "GSP29nvtp1_1u:5561": "tathāvidhavṛṣṭyā bhaviṣyannadīpūrādijñānam,",
  "GSP29nvtp1_1u:5562": "prakārāntarāvagatena vāyunā tvarāvatā vṛkṣādisaṃkṣobhānumānamityādi neyam //",
  "GSP29nvtp1_1u:5563": "duravabodhamiti /",
  "GSP29nvtp1_1u:5564": "sāmānyatodṛṣṭasvarūpasyaivāvivecanādityarthaḥ /",
  "GSP29nvtp1_1u:5565": "udāharaṇadvāreṇa tadvivecanaṃ",
  "GSP29nvtp1_1u:5566": "bhaviṣyatītyāha---śeṣavadudāharaṇānatargataṃ ceti /",
  "GSP29nvtp1_1u:5567": "śeṣavallakṣaṇayoge 'pi tadudāharaṇāntaravailakṣaṇyenedameva sāmānyatodṛṣṭapadārthe bhaviṣyatītyata āhā---na caitāvateti /",
  "GSP29nvtp1_1u:5568": "na tāvadaśvakarṇādiśabdavadayaṃ sūryavrajyānumāne vartate, anyatrāpi vṛddhaprayogāt /",
  "GSP29nvtp1_1u:5569": "nāpi sūtrakārasyaiva paribhāṣeyam, niṣprayojanatvāt /",
  "GSP29nvtp1_1u:5570": "tasmādudāharaṇavailakṣaṇyamātravivakṣayedamucyate /",
  "GSP29nvtp1_1u:5571": "tathā cātiprasaṅga ityarthaḥ /",
  "GSP29nvtp1_1u:5572": "tasmād bhāṣyakāravyākhyānaviruddhodāharaṇamātrākhyānamarocayamānaḥ sāmānyatodṛṣṭapadaṃ vyākhyāyānyathodāharaṇamāheti yojanā /",
  "GSP29nvtp1_1u:5573": "kṣayavṛddhipratyayāviṣayatve satīti spaṣṭārtham,",
  "GSP29nvtp1_1u:5574": "prāḍmukhopalabhyatve parivṛttya tatpratyayaviṣayatvāditi paryālocanayaivāvināśasya prāptatvāt //",
  "GSP29nvtp1_1u:5575": "na hyupalabdhavināśe upalabdhaṃ pratyabhijñāyate bhrāntāvapyanupalabdhamevopalabdhatayeti /",
  "GSP29nvtp1_1u:5576": "prāḍmukhopalabhyatve cetyasya ṭīkayā sphoritasya prāḍmukhopalabdhasya prāḍmukhenānupalambhe satītyarthaḥ /",
  "GSP29nvtp1_1u:5577": "narāntarasya tatsamānadeśasthasyeti mantavyam /",
  "GSP29nvtp1_1u:5578": "anyathā mārtaṇḍamaṇḍalasyāpi lokāntaravartipuruṣāpekṣayā prāḍmukhopalabhyatā durvāretyasiddhaṃ viśeṣaṇaṃ syāt /",
  "GSP29nvtp1_1u:5579": "tadetat narapadena sūcitam /",
  "GSP29nvtp1_1u:5580": "tadabhimukhadeśasaṃbandhāditi śiṣyahitatayā vyabhicāraupayikapādaviharaṇajñāpanāya /",
  "GSP29nvtp1_1u:5581": "na hi yathātathā pādavihāraṇamātramasya hetoḥ kṣatimāvahatīti /",
  "GSP29nvtp1_1u:5582": "satyavināśe iti ca draṣṭavyam sati draṣṭavyatva iti veti śeṣaḥ //",
  "GSP29nvtp1_1u:5583": "iha yadyapi diśaḥ pratyakṣatve sādhye 'ḍgulyā nirdeśo vyadhikaraṇaḥ,",
  "GSP29nvtp1_1u:5584": "tarūnagarādiṣu evāḍgulyā vyapadeśāt /",
  "GSP29nvtp1_1u:5585": "diśaḥ sāmānādhikaraṇyaṃ tvaḍgulīvyapadeśasya na tadadhikaraṇatāsādhanamanyathāsiddhatvāt /",
  "GSP29nvtp1_1u:5586_0": "tathāpi yasyāṃ diśi ete taravaḥ sā prācīti tarvādibhedena apyaḍgulyā vyapadeśo 'stīti",
  "GSP29nvtp1_1u:5586_1": "na vyadhikaraṇatvamāhatyābhidhātuṃ śakyata ityanenābhiprāyeṇa anyathāsiddhimeva vārtikārthamāha---anyathāsiddhatayeti /",
  "GSP29nvtp1_1u:5587": "upalakṣaṇaṃ caitat,",
  "GSP29nvtp1_1u:5588": "calantīṃ patākāmupalabhyāyaṃ vāyurvātīti aḍagulīnirdeśasyācākṣuṣe vāyāvapi gatatvena vyabhicārasya api saṃbhavāt /",
  "GSP29nvtp1_1u:5589": "rūpeṇa sparśānumānamityādāvādigrahaṇena rasena rūpānumānam, gandhena rasānumānamityādi /",
  "GSP29nvtp1_1u:5590": "vṛkṣādarśane sandehe vā na śiśapādarśana niścayo vā tato 'navasaraparāhatamevānumānam /",
  "GSP29nvtp1_1u:5591": "vṛkṣaśabdaprayogalakṣaṇavyavahārānumānaṃ tu na svārtham,",
  "GSP29nvtp1_1u:5592": "aviditasamayenāśakyatvāt ; viditasamayasya ca vyarthatvāt /",
  "GSP29nvtp1_1u:5593": "paro 'pi yadi vyutpanno, yadi viditaśabdapravṛttinimittaḥ,",
  "GSP29nvtp1_1u:5594": "tadā svayameva vyavaharet /",
  "GSP29nvtp1_1u:5595": "viparītastu śiśapātvamapi na pratīyāt /",
  "GSP29nvtp1_1u:5596": "avyutpannaścet, samayamagrāhayitvā vyavahārayitumaśakya eva /",
  "GSP29nvtp1_1u:5597": "na cāyaṃ samayagrahaprakāraḥ /",
  "GSP29nvtp1_1u:5598": "tathā sati śiśapātvādayaṃ vṛkṣo vyavahartavyaḥ iti śiśapātvameva vṛkṣaśabdapravṛttinimittamākalayet /",
  "GSP29nvtp1_1u:5599": "na ca śiśapātvādayaṃ vṛkṣaśabdapravṛttinimittavāniti vākyārthaḥ,",
  "GSP29nvtp1_1u:5600": "viditatannimittaṃ prati vyarthatvāt ; viparītaṃ pratyapraddhiviśeṣaṇatvaprasaḍgāt,",
  "GSP29nvtp1_1u:5601": "sāmānyopakrame samayagrahānupapatteḥ ;",
  "GSP29nvtp1_1u:5602": "puruṣecchāmātrādhīnatvācaca samayasya pakṣadharmatayā niyantumaśakyatvāt ;",
  "GSP29nvtp1_1u:5603": "aviditasamayaṃ prati cānvayopakramasyāyuktatvādityata āha---śruteneti /",
  "GSP29nvtp1_1u:5604": "tadanena ye cānye sādhyasamānakālāḥ, te sarve sāmānyatodṛṣṭānumānasaṃgrāhyatvena upalakṣitā iti //",
  "GSP29nvtp1_1u:5605": "svamatena vyākhyānāntaram,",
  "GSP29nvtp1_1u:5606": "na tu tātparyāntaramityarthaḥ,",
  "GSP29nvtp1_1u:5607": "pūrvaṃ sādhyaṃ tadyasya vyāptyetyanenaikatātparyatvāt /",
  "GSP29nvtp1_1u:5608": "anenaivābhiprāyeṇāha---atrāpi yathāsaṃbhavamiti /",
  "GSP29nvtp1_1u:5609": "nānantarbhāvacakāranirapekṣate cāsmin vyākhyāne pūrvasmād viśeṣaḥ /",
  "GSP29nvtp1_1u:5610": "sāmānyena kāryaṃ vā kāraṇaṃ vā anubhayātmakaṃ vā avinābhāvitayā dṛṣṭaṃ niścitaṃ sāmānyatodṛṣṭameva ca yojanā /",
  "GSP29nvtp1_1u:5611": "tadidamuktam---asandigdhatāmāheti /",
  "GSP29nvtp1_1u:5612": "tatra tatpūrvakamiti /",
  "GSP29nvtp1_1u:5613": "svarūpavipratipattinivṛttiḥ svalakṣaṇasāmarthyena nyūnādhikasaṃkhyatvāśaḍkānivṛttiḥ prathamaṃ tātparyam /",
  "GSP29nvtp1_1u:5614": "niyamajñāpane tvaśakyalakṣaṇatvaśaḍkānivṛttistātparyamiti na paunarūktyamiti vṛttavartiṣyamāṇānukīrtana phalam //",
  "GSP29nvtp1_1u:5615": "yadyapi pratipannaṃ pratyanumānasya na saṃśayaviparyayanivṛttirajñātajñānaṃ vopayogaḥ,",
  "GSP29nvtp1_1u:5616": "tathāpyadhyavasitābhyanujñānaṃ vastubalāyātamapekṣite viṣaye 'nupekṣaṇīyameveti tasyāpyanumānapratipādyeṣu gaṇanā /",
  "GSP29nvtp1_1u:5617": "tenādivākye pratipannaḥ pratipādayiteti pratipanna eva pratipādayitā,",
  "GSP29nvtp1_1u:5618": "na tu pratipannaḥ pratipādayitaiveti boddhavyam //",
  "GSP29nvtp1_1u:5619": "punaḥ paunarūktyaparihārārthaṃ vṛttavartiṣyamāṇe anukīrtayati---pūrvaṃ siddhavaditi /",
  "GSP29nvtp1_1u:5620": "sākṣātkṛtyanumityoḥ kriyayostulyatā viṣayagatā draṣṭavyā /",
  "GSP29nvtp1_1u:5621": "tenāyamarthaḥ /",
  "GSP29nvtp1_1u:5622": "vyāptigrāhakapramāṇayogyo dharmo yatrānumīyate tat pūrvavadanumānam /",
  "GSP29nvtp1_1u:5623": "tadayogyastu yatra tat sāmānyatodṛṣṭamiti /",
  "GSP29nvtp1_1u:5624": "dhūmatvaikārthasamavāyibhiriti /",
  "GSP29nvtp1_1u:5625": "satātparyaṃ viśeṣaṇam /",
  "GSP29nvtp1_1u:5626": "na hi saṃtatamūrdhvagamanamātreṇāgniranumātuṃ śakyate, dhūlīpaṭalādau vyabhicārāt /",
  "GSP29nvtp1_1u:5627": "ekadravyatvādityasya sapakṣe rūpādāvanvayasya",
  "GSP29nvtp1_1u:5628": "spaṣṭatvāt vipakṣavyatireka evoktaḥ /",
  "GSP29nvtp1_1u:5629": "dvividhameva hīti /",
  "GSP29nvtp1_1u:5630": "na tvatrānvayābhidhānamātreṇa kevalavyatirekiśaḍkā kartavyā /",
  "GSP29nvtp1_1u:5631": "samānajātīyārambhakatvaṃ śabdasya asiddhamataḥ sādhayati---kāryatvāditi /",
  "GSP29nvtp1_1u:5632": "kāryatvaṃ punarasyānupalabdhikāraṇabhāve sati anupalabdhasyopalabhyamānatvād vā pratyakṣād veti /",
  "GSP29nvtp1_1u:5633": "sarvatropalabdhiprasaḍgādityasya viparyayeṇa hetuḥ /",
  "GSP29nvtp1_1u:5634": "prayogastvevam---avyāpyavṛttiḥ śabdaḥ,",
  "GSP29nvtp1_1u:5635": "āśrayāprāptāvapi kvacidanupalabhyamānatve sati kvacidupalabhyamānatvāt saṃyogavaditi //",
  "GSP29nvtp1_1u:5636": "yadyapi caitāvanmātreṇa guṇatvaṃ sidhyati,",
  "GSP29nvtp1_1u:5637": "tathāpi bhāṣyakārīyo heturūpekṣitaḥ syādityato 'vyāpakatāmātraṃ prasādhyaiva prakṛte lagayati---karṇeti /",
  "GSP29nvtp1_1u:5638": "atrāpi prayogaḥ,",
  "GSP29nvtp1_1u:5639": "śabdo vīcītaraṅganyāyena karṇaśaṣkulīmantamākāśadeśamāsādayati,",
  "GSP29nvtp1_1u:5640": "prakārāntarāsaṃbhave satyupalabhyamānatvāditi vyatirekī /",
  "GSP29nvtp1_1u:5641": "udāharaṇārthaṃ vivecayati---idaṃ tviti /",
  "GSP29nvtp1_1u:5642": "sadādyabhedaḥ sattāyogaḥ, anityatvam, kāraṇavattvam, sāmānyaviśeṣavattvamiti /",
  "GSP29nvtp1_1u:5643": "sādhyadharmiṇyasmadādibhiḥ kadācit pratyakṣeṇānupalambhādityarthaḥ //",
  "GSP29nvtp1_1u:5644": "ābhiprāyiko hyarthaḥ pakṣadharmatāyā viṣayaḥ /",
  "GSP29nvtp1_1u:5645": "sa evābhiprāyeṇa vyāpyate, yena vinā pratijñātor'tho nopapadyate /",
  "GSP29nvtp1_1u:5646": "ubhayathā saṃbhāvanāyākekataratra bādhakopapattāvanyataraḥ pramāṇāntaragocaraḥ,",
  "GSP29nvtp1_1u:5647": "tatra vidhāyakapramāṇābhāve kevalavyatirekiṇo 'vatāraḥ /",
  "GSP29nvtp1_1u:5648": "tathā hi",
  "GSP29nvtp1_1u:5649": "kṣityādikaṃ sakartṛkaṃ kāryatvādityatra sarvajñatvamantareṇa kṣityādīnāṃ kartṛtvameva nopapadyate,",
  "GSP29nvtp1_1u:5650": "paramāṇvadṛṣṭādīnāmajñāne tadadhiṣṭhānānupapatteḥ /",
  "GSP29nvtp1_1u:5651": "tadadhiṣṭhāne vā asarvajñatvānupapatteḥ /",
  "GSP29nvtp1_1u:5652": "tasmāt sarvajñatvamantareṇa pratijñātārthānupapattau tadabhiprāyavyāptam /",
  "GSP29nvtp1_1u:5653": "ābhiprāyikatvācca pakṣadharmatāgocaraḥ /",
  "GSP29nvtp1_1u:5654": "icchādayaḥ paratantrā guṇatvādityatra punarātmā nābhiprāyavyāptaḥ /",
  "GSP29nvtp1_1u:5655": "na hīcchādīnāṃ kṣityādipāratantryamasaṃbhāvit, api tu mānasapratyakṣavedyatvādibhaḥ bādhitam /",
  "GSP29nvtp1_1u:5656": "dhūmagatanīlatveneva dhūmasyāpālālatvam /",
  "GSP29nvtp1_1u:5657": "tasmādubhayathāpi saṃbhavādātmā naivābhiprāyavyāptaḥ,",
  "GSP29nvtp1_1u:5658": "tadavyāptatvācca na pakṣadharmatā tamaṅkamāropayitumarhati,",
  "GSP29nvtp1_1u:5659": "api tvicchāsaṃbaddhaparamātramādāyaiva nivartate /",
  "GSP29nvtp1_1u:5660": "etaduttarakālaṃ kṣityādau bādhite tadanyāsiddhau vidhāyakapramāṇābhāvānniṣedhamukhena vyatirekī pravartate /",
  "GSP29nvtp1_1u:5661": "tamimaṃ viśeṣaṃ hṛdi nidhāyoktam---bādhakairapanīte dravyāṣṭakaguṇatva iti //",
  "GSP29nvtp1_1u:5662": "nanu sāmānyatodṛṣṭād yadrūpaṃ siddham, na tat kevalavyatirekiṇā sādhyam /",
  "GSP29nvtp1_1u:5663": "yādṛśaṃ ca tena sādhyam, tādṛśaṃ",
  "GSP29nvtp1_1u:5664": "na kvacit siddham /",
  "GSP29nvtp1_1u:5665": "tathā cāprasiddhaviśeṣaṇaḥ pakṣaḥ /",
  "GSP29nvtp1_1u:5666": "na ca tathābhūte sandeho 'pi kāraṇābhāvāt /",
  "GSP29nvtp1_1u:5667": "samānāsamānadharmavipratipattīnāmanupalabdhacarāviṣayatvādityata āha---yadyapi cāyamiti /",
  "GSP29nvtp1_1u:5668": "svarūpeṇa asādhāraṇarūpeṇetyarthaḥ //",
  "GSP29nvtp1_1u:5669": "na hi vākyārthasayāpūrvatayā padārthānāṃ viśeṣaṇaviśeṣyabhāvo vihanyate /",
  "GSP29nvtp1_1u:5670": "tathā sati, anvayinopyanutthānamiti pralīnamanumānena /",
  "GSP29nvtp1_1u:5671": "na ca dravyāṣṭakātiriktādipadārthā evāpūrve, yenāprasiddhaviśeṣaṇatā syāt pakṣasya /",
  "GSP29nvtp1_1u:5672": "na caivaṃ sati śaśaśṛṅgadhanurdharādāvapi prasaṅgaḥ,",
  "GSP29nvtp1_1u:5673": "tatrāpi tadārthamātrāprasiddheḥ sarvatra sulabhatvāditi vācyam /",
  "GSP29nvtp1_1u:5674": "sāmānyatodṛṣṭapūrvakatvaniyamasīmāyāḥ durlaḍghyatvāt /",
  "GSP29nvtp1_1u:5675": "anyathā sāmānyato 'pyasiddhaḥ kathaṃ niṣpramāṇakaśabdasāmarthyamātramāśritya parāmṛśyeta /",
  "GSP29nvtp1_1u:5676": "aparāmṛṣṭaśca kathaṃ pramāṇavyavahāramavatārayet /",
  "GSP29nvtp1_1u:5677": "tadidam uktam---adūraviprakarṣeṇa parāmṛṣṭa iti /",
  "GSP29nvtp1_1u:5678": "viśeṣasiddheḥ sāmānyasidbhiradūraviprakarṣaḥ, tadasiddhistu tadviparyaya",
  "GSP29nvtp1_1u:5679": "ityarthaḥ //",
  "GSP29nvtp1_1u:5680": "evaṃ ca saṃśayo 'pyatra vādivipratipattereva sugamaḥ,",
  "GSP29nvtp1_1u:5681": "icchādīnāmubhayavādisiddhe sāmānyato 'dhikaraṇe dravyāṣṭakātiriktānatirekakoṭyorūbhābhyāṃ samutthāpanāt /",
  "GSP29nvtp1_1u:5682": "athavā pratyekotthitaḥ saṃśayaḥ samudāye viśrāmyatīti nyāyaḥ /",
  "GSP29nvtp1_1u:5683": "tathā hi guṇatvaṃ pṛthivyāśrite gandhādau,",
  "GSP29nvtp1_1u:5684": "tadatiriktāśrite snehādau ca dṛṣṭam,",
  "GSP29nvtp1_1u:5685": "icchādiṣu ca dṛśyate /",
  "GSP29nvtp1_1u:5686": "tat kimicchādayaḥ pṛthivyāśritā,",
  "GSP29nvtp1_1u:5687": "uta tadatiriktāśritā ityanenākāreṇa sarvadravyeṣu bhavan sandehaḥ samānadharmadarśanādeva dravyāṣṭakatadatiriktakoṭyoreva paryavasito bhavati /",
  "GSP29nvtp1_1u:5688": "tadidamuktam---dharmiṇi cetyādi //",
  "GSP29nvtp1_1u:5689": "vibhāgavacanādevetyādibhāṣyavakravyākhyāyāḥ śaḍkāpoṣaṇe tātparyam /",
  "GSP29nvtp1_1u:5690": "nanu sadasatī tattvamityatra sadasacchabdābhyāṃ bhāvābhāvāvuktau /",
  "GSP29nvtp1_1u:5691": "tadiha vartamānāvartamānārthatvavyākhyānaṃ tadviruddhamapi kuta upādīya ityata āha---pratyakṣaṃ hīti /",
  "GSP29nvtp1_1u:5692": "atha tathaiva kiṃ na syādityata āha---yadyapīti /",
  "GSP29nvtp1_1u:5693": "na viśeṣaṇtvaṃ svātantryeṇa svātantryābhidhānenetyarthaḥ /",
  "GSP29nvtp1_1u:5694": "āho nyāyopyastītyasyākṣarārthena naḥ saṃbandhānupapatteḥ, tātparyārthenasaṃbandhamāha---na sandeha",
  "GSP29nvtp1_1u:5695": "iti /",
  "GSP29nvtp1_1u:5696": "nyāyābhāvena hi tarkasya niścayāparyāptau sandehastadavastha ityāśaḍkitam,",
  "GSP29nvtp1_1u:5697": "atastanniṣedha evottaraṃ yuktamiti /",
  "GSP29nvtp1_1u:5698": "astyeva nyāyaḥ, sandehavirodhiniścayasamartho yata iti śeṣaḥ /",
  "GSP29nvtp1_1u:5699": "nimittatvaṃ yadi viṣayatvaṃ tannātmani dṛṣṭānte /",
  "GSP29nvtp1_1u:5700": "athopādānatvam, na tatsādhye samavāya ityata āha---nimittatvaṃ kāraṇatvamiti //",
  "GSP29nvtp1_1u:5701": "nanu vyāpakatvaṃ paramamahatparimāṇayogaḥ, sarvasaṃyogisamānadeśatā vā /",
  "GSP29nvtp1_1u:5702": "tadubhayamapi samavāye na saṃbhavatītyata",
  "GSP29nvtp1_1u:5703": "āha---satyupalabdhīti /",
  "GSP29nvtp1_1u:5704": "upalabhyatetyucyamāne ghaṭāderapi vyāpakatvaprasaṅgaḥ /",
  "GSP29nvtp1_1u:5705": "ata uktaṃ sarvatreti /",
  "GSP29nvtp1_1u:5706": "deśasyāvacchedakatāmātreṇa saptamyā nirdeśo vane sihanāda itivat /",
  "GSP29nvtp1_1u:5707": "tathāpyasiddhaṃ lakṣaṇam,",
  "GSP29nvtp1_1u:5708": "na hyātmādayaḥ sarvatropalabhyante ityata uktam---satyupalabdhikāraṇa iti /",
  "GSP29nvtp1_1u:5709": "tathāpi viṣayasyāpyupalabdhikāraṇatvād yatra yatra ghaṭādiparamāṇvantāḥ svopalabdhisāmagrīsahitāḥ,",
  "GSP29nvtp1_1u:5710": "tatra tatropalabhyanta eveti taireva vyabhicāra ityata uktam---antareti /",
  "GSP29nvtp1_1u:5711": "etacca dravyarūpakāraṇāntarābhiprāyeṇa draṣṭavyam /",
  "GSP29nvtp1_1u:5712": "anyathā yatra ghaṭādayo na santi,",
  "GSP29nvtp1_1u:5713": "tatra tato 'nyasya tadupalabdhikāraṇasya tadindriyasaṃyogasyābhāvādeva teṣāmanupalambhaḥ,",
  "GSP29nvtp1_1u:5714": "tatsadbhāve tu sarvatropalambha eva ityetadapyāśaḍkyeta /",
  "GSP29nvtp1_1u:5715": "tathāpi paramāṇvādiguṇaireva yāvaddravyabhāvibhirāśrayādhīnanirūpaṇairvyabhicāraḥ,",
  "GSP29nvtp1_1u:5716": "tannivṛttyarthamanekasaṃbandhitve satīti draṣṭavyam /",
  "GSP29nvtp1_1u:5717": "etacca sarvatretyanena ṭīkākṛtā sūcitam /",
  "GSP29nvtp1_1u:5718": "yadyapi ca sarvatrāstitvaṃ vyāpakatvam, tathāpi lakṣaṇamantareṇa tad duravabodhamiti tadevoktamiti /",
  "GSP29nvtp1_1u:5719": "nyāyetikartavyatābhūtaṃ tarkaṃ pṛcchati /",
  "GSP29nvtp1_1u:5720": "kartrā avyāpāryamāṇasya karaṇasya svayaṃ vyāpārāyogādityāśayavāniti bhāvaḥ //",
  "GSP29nvtp1_1u:5721": "athoktamanavasthānaprasaṅgamavatārayituṃ kimityanādhāratvaprasaṅga ucyate,",
  "GSP29nvtp1_1u:5722": "yāvatā svatantra evāyaṃ prasaṅgaḥ kiṃ",
  "GSP29nvtp1_1u:5723": "na syāt? na hi kāryasyānādhāratvamasyeṣṭamevetyata āha---syādetaditi /",
  "GSP29nvtp1_1u:5724": "paścāt turyā saṃyukta iti śeṣaḥ /",
  "GSP29nvtp1_1u:5725": "na hyutpanno 'pyasaṃyukta eva turyā prathamekṣaṇe paṭa iti kasyacinniścayaḥ,",
  "GSP29nvtp1_1u:5726": "atha ca pramāṇabalādiṣṭa evāyamarthaḥ,",
  "GSP29nvtp1_1u:5727": "tathotpanne 'pi prathame kṣaṇe tantuṣvasamaveta eveṣyata iti pādau prasārya tiṣṭhato nedamuttaramityarthaḥ /",
  "GSP29nvtp1_1u:5728": "tasmādanavasthāprasaḍgāvatāraṇāyaivedamuktamityāha---samavāyaścetīti /",
  "GSP29nvtp1_1u:5729": "yadyapyupādhikathanenaiva vṛttimattvasya prāptidharmatvaṃ nirākṛtam,",
  "GSP29nvtp1_1u:5730": "tathāpi prāptitvasyānaikāntikatvasūcanāya punarapyanavasthāprasaṅgamavatārayati---atheti /",
  "GSP29nvtp1_1u:5731": "anavasthābhiyā avaśyamantataḥ kācit prāptiśca na ca vṛttimatīti svīkartavyam,",
  "GSP29nvtp1_1u:5732": "tataśca tathaiva prāptimattvamanaikāntikamityarthaḥ //",
  "GSP29nvtp1_1u:5733": "athānavasthāsvīkāre ko doṣa ityāśaḍkya nirākaroti---nanviyamiti /",
  "GSP29nvtp1_1u:5734": "anāditāyāṃ hyaḍkurotpādānuguṇasamayasaṃbhavinā bījena janite 'ḍkureṇa janite bīje vartamānaṃ bījatvaṃ tasyāḍkurapūrvakatāmavagamayatīti yujyate,",
  "GSP29nvtp1_1u:5735": "avikalasya hetoḥ pramāṇasya vidyamānatvāt /",
  "GSP29nvtp1_1u:5736": "idaṃprathamatāyāṃ tu kāryotpādānuguṇasamaye bhaviṣyatpravāhasyāsattvāt prathamasyānutpāde tadāśrayasya hetostasminnasatyāśrayāsiddhatayā sarvasyāgamakatve pramāṇābhāva ityarthaḥ //",
  "GSP29nvtp1_1u:5737": "abhyupetakaṇādāptatvasya śāstravirodhaścetyādi /",
  "GSP29nvtp1_1u:5738": "kāryamakṛtakasaṃbandhavaditi pratijñāyāṃ ghaṭāderbhūtalādināpyakṛtaka eva saṃbandhaḥ syāt,",
  "GSP29nvtp1_1u:5739": "sa cāniṣṭa iti pratijñāṃ viśinaṣṭi---svopādāneneti /",
  "GSP29nvtp1_1u:5740": "svasamavāyinetyarthaḥ /",
  "GSP29nvtp1_1u:5741": "kāryamiti ca samavetamātropalakṣaṇaparam, anyathā jātyādiṣu vipakṣeṣu saṃbhave hetorvirodhaḥ syāt /",
  "GSP29nvtp1_1u:5742": "athavā pratijñā yathāśrutaiva,",
  "GSP29nvtp1_1u:5743": "ādhāravattvādityatrādhāraśabdena nāśrayamātraṃ vivakṣitam,",
  "GSP29nvtp1_1u:5744": "kiṃ tvadhikaraṇaṃ kārakam /",
  "GSP29nvtp1_1u:5745": "tenādhikaraṇakārakavattvād ityarthaḥ /",
  "GSP29nvtp1_1u:5746": "na ca vācyam---kārakavattvamātreṇaiva paryāptau kimadhikaraṇagrahaṇeneti,",
  "GSP29nvtp1_1u:5747": "pradhvaṃsena virodhaprasaḍgāt /",
  "GSP29nvtp1_1u:5748": "na kāryasya kāryaḥ saṃbandha ityarthaḥ /",
  "GSP29nvtp1_1u:5749": "mithaḥ saṃbadhyete /",
  "GSP29nvtp1_1u:5750": "ādhāryādhārabhāvenāvatiṣṭhete ityarthaḥ /",
  "GSP29nvtp1_1u:5751": "so 'pi samavāye nāsti samavāyāntarābhāvādityarthaḥ /",
  "GSP29nvtp1_1u:5752": "sannapyasau na kāryamādhāravat karoti,",
  "GSP29nvtp1_1u:5753": "svasamavāyenaiva tasyādhāravattvāt,",
  "GSP29nvtp1_1u:5754": "tadabhāve tvekārthasamavāyo 'pi na syādityarthaḥ /",
  "GSP29nvtp1_1u:5755": "sahotpāde kāryamanādhāraṃ syāt /",
  "GSP29nvtp1_1u:5756": "sarvadeti śeṣaḥ /",
  "GSP29nvtp1_1u:5757": "samavāyikāraṇābhāve 'samavāyikāraṇaśaḍkāpi nāsti,",
  "GSP29nvtp1_1u:5758": "tatpratyāsannasvabhāvatvāt tasyetyabhiprāyavatā tadupekṣya nimittamātrādutpattirāśaḍkya nirākṛtā //",
  "GSP29nvtp1_1u:5759": "nanu vidhīyamānaniṣidhyamānavyatirekeṇa jagati na svatantro nāma /",
  "GSP29nvtp1_1u:5760": "tat kathaṃ dharmatraividhyamityata āha---atra ceti /",
  "GSP29nvtp1_1u:5761": "vidhīyamāno vartamāna ityarthaḥ /",
  "GSP29nvtp1_1u:5762": "pratiṣidhyamānaḥ avartamāna ityarthaḥ /",
  "GSP29nvtp1_1u:5763": "tatra ye vartamānāḥ, teṣāṃ kaścit paratantro vṛttimānityarthaḥ /",
  "GSP29nvtp1_1u:5764": "kaścit svatantro vṛttirahita ityarthaḥ /",
  "GSP29nvtp1_1u:5765": "pratiṣidhyamānāstu paratantrā na santi, asattvādeva iti /",
  "GSP29nvtp1_1u:5766": "tadevaṃ vidhīyamānaḥ svatantro vidhīyamānaḥ paratantraḥ pratiṣidhyamānaḥ svatantraśceti tisro vidhā ityarthaḥ /",
  "GSP29nvtp1_1u:5767": "tadevamavartamāno gharmaḥ pratiṣidhyamānatayaiva vyavahriyate,",
  "GSP29nvtp1_1u:5768": "na cāsau pratyakṣaviṣayaḥ,",
  "GSP29nvtp1_1u:5769": "kiṃ tvanumānaviṣaya iti darśitam /",
  "GSP29nvtp1_1u:5770": "taccānupapannamiti śaḍkāvārttikārtham āha---nanviti /",
  "GSP29nvtp1_1u:5771": "asannityuddeśyam /",
  "GSP29nvtp1_1u:5772": "tenāyamarthaḥ,",
  "GSP29nvtp1_1u:5773": "asannavartamāno na kevalaṃ pratiṣedhavyavahāraviṣayaḥ,",
  "GSP29nvtp1_1u:5774": "kiṃ tu vidhīyamāno 'pi,",
  "GSP29nvtp1_1u:5775": "vidhivyavahāraviṣayo 'pi /",
  "GSP29nvtp1_1u:5776": "evamasau na kevalam anumānaviṣayaḥ, pratyakṣaśca /",
  "GSP29nvtp1_1u:5777": "kvacit pratyakṣaviṣayaścetyarthaḥ /",
  "GSP29nvtp1_1u:5778": "kketyata āha---yatheti /",
  "GSP29nvtp1_1u:5779": "kathamasau vidhīyamāna ityata āha---jāyamāna iti /",
  "GSP29nvtp1_1u:5780": "kathamasau pratyakṣaviṣaya ityata āha---visphāriteti /",
  "GSP29nvtp1_1u:5781": "kathamasāvavartamāna ityata āha---na cāsāviti /",
  "GSP29nvtp1_1u:5782": "asattayā sattayā vānabhyupagamāditi sattāyā jāyamānatayā virodhāt,",
  "GSP29nvtp1_1u:5783": "asattayā vidhiviṣayatayeti bhāvaḥ /",
  "GSP29nvtp1_1u:5784": "kathaṃ nābhyupagamyate na hi sattāsattābhyāmanyaḥ prakāro 'stītyata āha---niṣedhaviṣayatayā tviti /",
  "GSP29nvtp1_1u:5785": "vidhīyamānatāpakṣe hi jāyamānatābhyupagame ubhayathāpi virodho,",
  "GSP29nvtp1_1u:5786": "na tu pratiṣidhyamānatāpakṣe 'pītyarthaḥ //",
  "GSP29nvtp1_1u:5787": "tasmāt jāyamāne ghaṭe na vidhāyakapratyakṣapravṛttiḥ, virodhāt /",
  "GSP29nvtp1_1u:5788": "niṣedhakaṃ taṃ pratyakṣaṃ pravartamānamapi tanniṣedhameva gocarayet, na tu niṣedhyaṃ ghaṭam /",
  "GSP29nvtp1_1u:5789": "tataḥ siddho viṣayabheda iti sāram /",
  "GSP29nvtp1_1u:5790": "upapādanīya iti satkāryavādamapanīya /",
  "GSP29nvtp1_1u:5791": "apare tviti /",
  "GSP29nvtp1_1u:5792": "arthātirekamātram /",
  "GSP29nvtp1_1u:5793": "arthapadātirekamātram /",
  "GSP29nvtp1_1u:5794": "evamuttaratrāpi //",
  "GSP29nvtp1_1u:5795": "nanu kenaitaduktam, yadubhayapadavyabhicāra eva viśeṣaṇasamāso bhavatītyata āha---viśeṣaṇamiti /",
  "GSP29nvtp1_1u:5796": "nanu tathāpyubhayorapi pṛthivīdravyaśabdayorūbhayavācitvāt kathaṃ viśeṣapratipattirityata āha---na ceti /",
  "GSP29nvtp1_1u:5797": "na hi bhavati pṛthivītvaṃ dravyatvamityupalakṣaṇam /",
  "GSP29nvtp1_1u:5798": "pṛthivītvaṃ dravyam, dravyatvaṃ ca pṛthivītyapi na bhavatītyapi draṣṭavyam /",
  "GSP29nvtp1_1u:5799": "na ca nāntarīyakārthaśabdayorapīyameva gatirastviti vācyam, aniyamaprasaḍgāt /",
  "GSP29nvtp1_1u:5800": "nāntarīyakatvārthayorapi sāmānādhikaraṇyādarthatvanāntarīkayorapīti /",
  "GSP29nvtp1_1u:5801": "tatastadvyavacchedārthaṃ punarapi prayatnāntaramāstheyam //",
  "GSP29nvtp1_1u:5802": "tasmādanekārthatve 'pi viśeṣapara evāyaṃ nāntarīyakaśabda ityakāmenāpyabhyupeyam /",
  "GSP29nvtp1_1u:5803": "tathā ca pūrvadūṣaṇānivṛttiriti /",
  "GSP29nvtp1_1u:5804": "nanu aniyataprasareṇāsati nāstīti sahiteneṣṭalābho yadyapi tathāpi sarvathā sapakṣāvṛttirasādhāraṇo 'pi nivartayitavyaḥ,",
  "GSP29nvtp1_1u:5805": "na hi pakṣavyāpako vipakṣe ca nāstyevaitāvataiva tasya nirākaraṇam,",
  "GSP29nvtp1_1u:5806": "tasyāpyevaṃbhūtatvāt /",
  "GSP29nvtp1_1u:5807": "tasmāt tattulye sadbhāva iti kartavyamevetyāśaḍkyāha---prasaktamapratiṣiddhamanumatameveti /",
  "GSP29nvtp1_1u:5808": "prasaktasya pratiṣedhādupādāne tadviparītasya hānamarthāyātamityarthaḥ /",
  "GSP29nvtp1_1u:5809": "na cāsaṃbhavo 'pi prasakto, yenāniṣedhāt",
  "GSP29nvtp1_1u:5810": "tasyāpyupādāne tadviparītahānaṃ saṃbhāvyeta /",
  "GSP29nvtp1_1u:5811": "prathame pade saṃbhavasya vidheyatvena ivāsaṃbhavasya niṣedhyatvenānupādānāditi /",
  "GSP29nvtp1_1u:5812": "samuccīyamānetyādi vaicitryeṇa hi nipātasaṃbandhe vākyabhedaprasaṅgaḥ,",
  "GSP29nvtp1_1u:5813": "athaikavākyatvamicchannavaicitryeṇaiva nipātasaṃbandhamicchedityarthaḥ /",
  "GSP29nvtp1_1u:5814": "etadevānūdyamānasamuccayamāśaḍkyamānaḥ sphuṭayati---na ceti /",
  "GSP29nvtp1_1u:5815": "uditaṃ hyanūdyate, natvanuditam na cobhayatvaviśiṣṭaṃ havirūditam /",
  "GSP29nvtp1_1u:5816": "kiṃ tu havirmātram /",
  "GSP29nvtp1_1u:5817": "tathā cānuvādapakṣe ubhayatvamavivakṣitam /",
  "GSP29nvtp1_1u:5818": "ubhayatvavivakṣāyāṃ tu nāyamanuvādaḥ, kiṃ tu vāda eva /",
  "GSP29nvtp1_1u:5819": "tathā ca vākyabhedaḥ /",
  "GSP29nvtp1_1u:5820": "evaṃ dārṣṭāntike 'pi yadi sādhyāyogavyacchedaviśiṣṭo heturūditaḥ,",
  "GSP29nvtp1_1u:5821": "yuktamidānīṃ yattathāsāvanūdyate, na tvetadasti /",
  "GSP29nvtp1_1u:5822": "hetumātraṃ tvaviśiṣṭamuddiṣṭam /",
  "GSP29nvtp1_1u:5823": "viśiṣṭasya tu tasyāyameva prathamo vādāvatāraḥ /",
  "GSP29nvtp1_1u:5824": "tadyadi yasyetyayamanuvādo,",
  "GSP29nvtp1_1u:5825": "nūnamanumeye sadbhāva evetyavivakṣitaṃ viśeṣaṇam,",
  "GSP29nvtp1_1u:5826": "vivakṣite tasminnanenaiva vākyena viśiṣṭo vādaḥ kartavyaḥ /",
  "GSP29nvtp1_1u:5827": "paścādidamevāvṛttyānuvāda iti vākyabheda ityarthaḥ /",
  "GSP29nvtp1_1u:5828": "so 'yaṃ prayatnāntarīyasthānaśabdasyārthaḥ //",
  "GSP29nvtp1_1u:5829": "nanu yadyanūdyamānamaśakyaṃ viśeṣṭum,",
  "GSP29nvtp1_1u:5830": "athārtirapi kathaṃ haviṣā viśeṣyata ityata āha---atra hi yadyapīti /",
  "GSP29nvtp1_1u:5831": "ananyagatikatvāt prāptena haviṣā viśeṣaṇamārteḥ /",
  "GSP29nvtp1_1u:5832": "ubhayatvasya tu na pūrvaprāptatvam,",
  "GSP29nvtp1_1u:5833": "nāpi tadantareṇārtiraśakyapratipattiḥ,",
  "GSP29nvtp1_1u:5834": "sādhyāyomavyavacchedaḥ api hetorīdṛśa ityarthaḥ /",
  "GSP29nvtp1_1u:5835": "yadyevamubhayavacanaṃ kimarthamityata āha---pratīyamānamapi ubhayatvamavivakṣitam /",
  "GSP29nvtp1_1u:5836": "viśeṣaṇatayeti śeṣaḥ //",
  "GSP29nvtp1_1u:5837": "ayaṃ vākyārthaḥ /",
  "GSP29nvtp1_1u:5838": "ārtiviśeṣaṇatayā havistāvadupādātavyam,",
  "GSP29nvtp1_1u:5839": "tasya cājyapuroḍāśādyanekarūpatvādubhayatvamapyastīti prāyikatayā tadapyupāttam /",
  "GSP29nvtp1_1u:5840": "tenedaṃ siddhaṃ bhavati, ekamanekaṃ vā haviryasyārtimārcchedityādi /",
  "GSP29nvtp1_1u:5841": "ubhayatvavivakṣāpakṣe tu naikaikahavirārtau prāyaścittavidhiḥ syāditi doṣaḥ //",
  "GSP29nvtp1_1u:5842": "na caivamastviti vācyam, vākyabhedaprasaṅgasya tādavasthyāditi /",
  "GSP29nvtp1_1u:5843": "na cānumeye sadbhāva eva,",
  "GSP29nvtp1_1u:5844": "tattulya eva sadbhāva iti vākyadvayamevedamubhayavidhāyakamastu,",
  "GSP29nvtp1_1u:5845": "ko doṣa iti vācyam,",
  "GSP29nvtp1_1u:5846": "trirūpasaṃpannasya heturūpasyaikasyārthasyālābhaprasaḍgāt /",
  "GSP29nvtp1_1u:5847": "vākyabhede hyavaśyamarthabheda iti nyāyāt /",
  "GSP29nvtp1_1u:5848": "śaṅkate---atheti /",
  "GSP29nvtp1_1u:5849": "avāntaravākyabhede 'pi mahāvākyasyaikatvāt, vivakṣitaikārthapratilambha iti śaḍkārthaḥ //",
  "GSP29nvtp1_1u:5850": "atra naiyāyikasamādhānamāśaḍkya bauddhaḥ svabhāṣayā nirākaroti---na ceti /",
  "GSP29nvtp1_1u:5851": "yadyapi tattulya evetyanyayogavyavacchedasya vipakṣamātraviṣayatvaṃ tadā syād yadi viṣayāntarasaṃkocaḥ syāt,",
  "GSP29nvtp1_1u:5852": "sa ca tadekavākyatayeti parasparāśrayadoṣaḥ /",
  "GSP29nvtp1_1u:5853": "anyathobhayorapi tattulyānyatvāviśeṣe vipakṣayogasya vyavacchedo na tvanumeyayogasyeti kutaḥ?",
  "GSP29nvtp1_1u:5854": "vihitatvāt tasyeti cet?",
  "GSP29nvtp1_1u:5855": "ata eva virodhādekavākyatvāsaṅgatirityucyate,",
  "GSP29nvtp1_1u:5856": "yasmāt tadekavākyatāyāmeva satyāṃ vipakṣamātraviṣayatvamasya vaktuṃ śakyate /",
  "GSP29nvtp1_1u:5857": "sāpi tasmin satyeveti durūttaradoṣāpattiḥ /",
  "GSP29nvtp1_1u:5858": "tathāpi bauddhanaye śābddhaṃ vyavahāramāśritya samuccaya eva na nirvahet,",
  "GSP29nvtp1_1u:5859": "kṛtamanayā virodhe sūkṣmekṣikayetyāśayavānāha---anyāpoheti /",
  "GSP29nvtp1_1u:5860": "so 'yaṃ sādhāraṇo 'pi nyāyo 'prastutatvabhiyā viśeṣaniṣṭhatayāvatārita iti //5 //",
  "GSP29nvtp1_1u:5861": "______________________________________________________________________",
  "GSP29nvtp1_1u:5862": "// pariśuddhiḥ //",
  "GSP29nvtp1_1u:5863": "yathoddeśaṃ ca lakṣaṇāditi bhāvapadam /",
  "GSP29nvtp1_1u:5864": "lakṣaṇamāha ityanayormadhye itiḥ pūraṇīyaḥ /",
  "GSP29nvtp1_1u:5865": "atrāpītyapiśabdaḥ pratyakṣalakṣaṇopakṣayā /",
  "GSP29nvtp1_1u:5866": "nanu sādhyate 'neneti sādhanamityevāstu,",
  "GSP29nvtp1_1u:5867": "saṃbhavati cāyamartho jñānasya karaṇatāyām,",
  "GSP29nvtp1_1u:5868": "tasya prasiddhasādharmyasamutthatvādityata āha---tadetaditi /",
  "GSP29nvtp1_1u:5869": "na sāmānyātiriktaṃ sādṛśyam,",
  "GSP29nvtp1_1u:5870": "anāśritasyānyāśrayatve dravyatvaprasaḍgāt,",
  "GSP29nvtp1_1u:5871": "ananyāśritasyāpyayutasiddhobhayavyaḍgyatve samavāyatvaprasaḍgāt,",
  "GSP29nvtp1_1u:5872": "gogavayādiyutasiddhaniṣṭhābhivyaktyanupapatteśca /",
  "GSP29nvtp1_1u:5873": "yutasiddhābhivyaḍgyatve 'bhāvatvaprasaḍgāt, ayutasiddhāvayavyavayavādiniṣṭhābhivyaktyanupapatteśca /",
  "GSP29nvtp1_1u:5874": "nityasyānekāśrayatve jātitvaprasaḍgāt ekāśrayatve tasya nāśe anāśrayasyāvasthānānupapatteḥ nityatve pramāṇābhāvaprasaḍgācca /",
  "GSP29nvtp1_1u:5875": "sāmānyaṃ hyekāśrayanāśe 'pi āśrayāntare tādrūpyeṇaiva",
  "GSP29nvtp1_1u:5876": "pratyabhijñānāt nityamiti vyavasthāpyate /",
  "GSP29nvtp1_1u:5877": "idaṃ tu na tatheti kathaṃ nityamiti jñātavyam?",
  "GSP29nvtp1_1u:5878": "pratyutānityaikāśrayatvādevānityatvamevānumīyate,",
  "GSP29nvtp1_1u:5879": "nityaikavṛttitve tu svarūpasato viśeṣatvaprasaṃgāt /",
  "GSP29nvtp1_1u:5880": "sattāsato guṇatvāpatteḥ /",
  "GSP29nvtp1_1u:5881": "anityeṣu ca sadṛśavyavahārahānaprasaḍgāt,",
  "GSP29nvtp1_1u:5882": "anityasya tvanekāśrayatve guṇavato dravyatvaprasaḍgāt ; nirguṇatve guṇatvaprasaḍgāt /",
  "GSP29nvtp1_1u:5883": "ekāśrayatve saṃyogavibhāgayoranapekṣakāraṇasya karmatvaprasaḍgāt /",
  "GSP29nvtp1_1u:5884": "tadviparītasya tu guṇatvaprasaḍgāt /",
  "GSP29nvtp1_1u:5885": "guṇeṣu ca karmasu ca sādṛśyavyavahāro na syāt, teṣāṃ samavāyikāraṇatvābhāvenānityadharmāyogāt /",
  "GSP29nvtp1_1u:5886": "āśrayasādṛśyena tadvyavahāropapattau visadṛśāśrayāṇāṃ guṇakarmaṇāṃ tadvyavahārānupapatteḥ,",
  "GSP29nvtp1_1u:5887": "kāraṇatrayavicārānupapatteścetyarthaḥ /",
  "GSP29nvtp1_1u:5888": "sādharmyaprasiddhirapi draṣṭavyeti /",
  "GSP29nvtp1_1u:5889": "sūtre sā ca karmadhārayasamāśrayeṇa /",
  "GSP29nvtp1_1u:5890": "ityāptavākyāditi vākyādārabhyaṃ pratyakṣaparyanteneti hṛdayam //",
  "GSP29nvtp1_1u:5891": "prajñāpanīyasya gavayaśabdavācyatayeti vadatā atideśavākyasyākṛtasamayasaṃjñāsamabhivyāhāro darśitaḥ /",
  "GSP29nvtp1_1u:5892": "tathāpi karaṇavyutpattyā sādhanapadavyākhyānasya parityāge na kācidupapattirdarśitā,",
  "GSP29nvtp1_1u:5893": "prajñāpanapadasyāpi karaṇavyutpattisaṃbhavādata",
  "GSP29nvtp1_1u:5894": "āha--piṇḍasya hīti /",
  "GSP29nvtp1_1u:5895": "pratyakṣāt sādṛśyāt prajānan tena prajñāpyata iti vadan sādṛśyasyaiva prajñāyamānasya kāraṇatvamabhipraiti /",
  "GSP29nvtp1_1u:5896": "tathā ca tena saha sādhyasādhanapadasya vyadhikaraṇatvādanyasya ca karaṇasyābhāvāt sādhyasādhanapadamanarthakamāpadyeta,",
  "GSP29nvtp1_1u:5897": "yadi bhāvasādhanaṃ na syāt /",
  "GSP29nvtp1_1u:5898": "na ca tajjñānamevāstu karaṇamiti vācyam, avāntaravyāpāravirahiṇaḥ karaṇatvāyogāt /",
  "GSP29nvtp1_1u:5899": "asamīcīne 'pi sādṛśyajñāne tathābhāvaprasaḍgācca /",
  "GSP29nvtp1_1u:5900": "tadapi hi sādṛśyajñānameva /",
  "GSP29nvtp1_1u:5901": "pramāṇānuvṛttyā tannivṛttirityapi na vācyam, vṛttaireva padaiḥ samīhitasiddhāvanuvṛtteranavakāśāt /",
  "GSP29nvtp1_1u:5902": "sāpi hi granthavaicitryamāpādayantī padāntaravṛttireva /",
  "GSP29nvtp1_1u:5903": "tathāpi prajñānaṃ prasiddhipadārthona tu prajñāpanamityata āha---ityetadarthe /",
  "GSP29nvtp1_1u:5904": "pramāṇasya vyāpāro 'vyavadhānena phaloparaktā prātisvikī kriyā /",
  "GSP29nvtp1_1u:5905": "jñāyamānasya sādṛśyasya karaṇatvamāviṣkartuṃ tasyānyatra acaritārthaḥ phalānuguṇo vyāpāro darśita iti tātparyār'thaḥ //",
  "GSP29nvtp1_1u:5906": "tatreti /",
  "GSP29nvtp1_1u:5907": "tātparyārthākṣarārthayoḥ /",
  "GSP29nvtp1_1u:5908": "lakṣyapadaṃ hi lakṣaṇavyavasthāpakaṃ na bhavati parasparāśrayatvamagatirveti doṣāt /",
  "GSP29nvtp1_1u:5909": "nanu upasthāpakamapītyāśayavānāśaḍkya dvitīyapadopādānatātparyamāha--yadyapīti /",
  "GSP29nvtp1_1u:5910": "nanvevaṃ sati prathamaivāstu,",
  "GSP29nvtp1_1u:5911": "na ceyamaśokavanikā,",
  "GSP29nvtp1_1u:5912": "tasyāḥ prathamatvādeva prathamaṃ buddhāvupanipātāt /",
  "GSP29nvtp1_1u:5913": "na sādhyasādhanapadena phalavācinā sāmānādhikaraṇyānupapatteḥ /",
  "GSP29nvtp1_1u:5914": "astu tarhi tadapi karaṇasādhanam /",
  "GSP29nvtp1_1u:5915": "evaṃ yata ityadhyāhārakaṣṭasṛṣṭirapi na syāt /",
  "GSP29nvtp1_1u:5916": "satyamevaitat, kintu phalābhāvenaiva hetunopamānasya prāmāṇyamapanīyate pareṇa /",
  "GSP29nvtp1_1u:5917": "tasmāt tadavabodhāya niṣkṛṣya phalamasya darśanīyamiti tathaiva sūcitavān /",
  "GSP29nvtp1_1u:5918": "etaccāgre sphuṭamiti neha ṭīkākṛtā darśitam //",
  "GSP29nvtp1_1u:5919": "bhāṣyavārttikayoḥ virodhamāśaḍkyāha---vārtikakāreṇeti, tṛtīyāsamāsa ityupalakṣaṇam arthasiddhaḥ",
  "GSP29nvtp1_1u:5920": "karmadhārayasamāso 'pi na nirasta iti draṣṭavyam, aviruddhatvāt /",
  "GSP29nvtp1_1u:5921": "prasiddhaṃ sādharmyaṃ yasyeti bahuvrīhāvapi karmadhārayārthasya praviṣṭatvāt /",
  "GSP29nvtp1_1u:5922": "evaṃ prasiddhena sādharmyamityatra tṛtīyātatpuruṣasya praveśād virodhāntaramāśaḍkyāha---bhāṣyakāreṇa hīti /",
  "GSP29nvtp1_1u:5923": "nāyamartho bhāṣyākṣarebhyaḥ śrūyata ityata āha---ākṣipreti /",
  "GSP29nvtp1_1u:5924": "praścānniṣkṛṣyābhidhānaṃ kṛtam, samayapratipatteḥ phalasya /",
  "GSP29nvtp1_1u:5925": "tadāha---samākhyeti /",
  "GSP29nvtp1_1u:5926": "tathāpi kimāyātaṃ vārttikavirodhasyetyata",
  "GSP29nvtp1_1u:5927": "āha---etadeveti /",
  "GSP29nvtp1_1u:5928": "pratipadyatāmayamityādiśaḍkottarārtha sūtroktaṃ karoti---prasiddhasādharmyādityatreti //",
  "GSP29nvtp1_1u:5929": "atropamānasya phale vipratipadyamānān prati sāśaḍkaṃ jarannaiyāyikajayanta prabhṛtīnāṃ parihāramāha--yadyapīti /",
  "GSP29nvtp1_1u:5930": "saṃjñākarma saṃjñākaraṇam /",
  "GSP29nvtp1_1u:5931": "mānāntaraṃ śabdo vā śabdārtho vā liṅgabhūtaḥ /",
  "GSP29nvtp1_1u:5932": "tatra liṅgapakṣe, upalakṣitaḥ pratipāditaḥ /",
  "GSP29nvtp1_1u:5933": "śabdādavagatena gosādṛśyena pratipādyamānaḥ piṇḍa samānāsamānajātīyebhyo vyavacchinnaḥ śakyamavaganatumiti saṃbandhaḥ /",
  "GSP29nvtp1_1u:5934": "śabdapakṣe,",
  "GSP29nvtp1_1u:5935": "tu gosādṛśyenopalakṣito viśiṣṭaḥ śabdādavagamyamānaḥ piṇḍaḥ samānāsamānajātīyebhyo vyavacchinnaḥ śakyo 'vagantum,",
  "GSP29nvtp1_1u:5936": "guṇakarmādivat sādṛśyasyāpi samānasamānajītīyavyavacchedakatvāditi sugamam /",
  "GSP29nvtp1_1u:5937": "gosadṛśo gavayaśabdavācya iti tāvadastu /",
  "GSP29nvtp1_1u:5938": "atha gosadṛśa eva ka ityāśaḍkānivartanāsāmarthyamateḥ pariplavaḥ /",
  "GSP29nvtp1_1u:5939": "enamevārthaṃ kaścidityādinā darśitavān /",
  "GSP29nvtp1_1u:5940": "tatreti /",
  "GSP29nvtp1_1u:5941": "tarhi viśiṣṭaiva pratipattirvākyādastu ityata āha---na ceti /",
  "GSP29nvtp1_1u:5942": "pratyakṣamātrād bhaviṣyatītyata āha---na ceti //",
  "GSP29nvtp1_1u:5943": "etena vākyapratyakṣasamāhāro 'pi nirastaḥ /",
  "GSP29nvtp1_1u:5944": "sa hi pramāṇasamāhāro vā syāt, phalasamāhāro vā?",
  "GSP29nvtp1_1u:5945": "ādye 'pi pramāṇatve sati samāhāraḥ, samāhṛtayorvā prāmāṇyamiti?",
  "GSP29nvtp1_1u:5946": "na tāvat prathamaḥ, phalānekatve sati samāhārānupapatteḥ,",
  "GSP29nvtp1_1u:5947": "tasyaikaphalaṃ prati parasparādhipatyarūpatvāt /",
  "GSP29nvtp1_1u:5948": "nāpi dvitīyaḥ, vākyapratyakṣayorbhinnakālatvāt /",
  "GSP29nvtp1_1u:5949": "vākyatadarthayoḥ smṛtidvāropanītāvapi gavayapiṇḍasaṃbaddhenāpīndriyādinā tadgatasādṛśyānupanaye samayaparicchedāsiddheḥ /",
  "GSP29nvtp1_1u:5950": "phalasamāhāre tu tadantarbhāve 'numānaśabdayorapi pratyakṣatvaprasaṅgaḥ /",
  "GSP29nvtp1_1u:5951": "tat kiṃ tatphalasya tatpramāṇabahirbhāva eva, antarbhāve vā kiyatī sīmā?",
  "GSP29nvtp1_1u:5952": "tattadasādhāraṇendriyādisāhityam /",
  "GSP29nvtp1_1u:5953": "asti tarhi sādṛśyādijñānakāle 'pi vistāritasya cakṣuṣo vyāpāraḥ? na, tasmin sati",
  "GSP29nvtp1_1u:5954": "tasyānupayogāt /",
  "GSP29nvtp1_1u:5955": "upalabdhagosādṛśyaviśiṣṭagavayapiṇḍasya vākyasmṛtimataḥ kālāntare 'pyanusandhānabalāt samayaparicchedopapattiriti /",
  "GSP29nvtp1_1u:5956": "tadetat jarannaiyāyikamatamāskandati---nanviti /",
  "GSP29nvtp1_1u:5957": "pūrve hi yathā gaustathetyeva vākyaṃ gavayapadenāpratītasamayenāpi prayogamātropayoginā sahitaṃ saṃbandhapratipattihetuḥ,",
  "GSP29nvtp1_1u:5958": "pratisaṃbandhinastu śabdād vopalakṣaṇād vopasthāpanamityāhuḥ /",
  "GSP29nvtp1_1u:5959": "ādhunikāstu pratisaṃbandhyupasthitiḥ pūrvavadeva, samayaparicchedastu prayogānumānādityāhuḥ //",
  "GSP29nvtp1_1u:5960": "avācakaprayogasya vākyānaṅgatayeti tadvirahiṇaśca saṃbandhyupalakṣaṇaparyavasānāditi manyamānā etadeva",
  "GSP29nvtp1_1u:5961": "prayogamāropya darśayanti---yo hīti /",
  "GSP29nvtp1_1u:5962": "etenaiva pariplavo nirastaḥ /",
  "GSP29nvtp1_1u:5963": "yadi hi saṃbandho viditaḥ, kaḥ pariplavārthaḥ?",
  "GSP29nvtp1_1u:5964": "atha na vidita iti tatrākāḍkṣānuvṛtterevamucyata iti cet--tadapyayuktam /",
  "GSP29nvtp1_1u:5965": "na hi viśeṣaniṣṭhaḥ samayaḥ,",
  "GSP29nvtp1_1u:5966": "tathā satyaśakyagrahatvāt,",
  "GSP29nvtp1_1u:5967": "api tu kiñcit nimittīkṛtya deśakālādiviśeṣavinākṛtavyaktimātraniṣṭhaḥ /",
  "GSP29nvtp1_1u:5968": "tadeva nimittaṃ nāvagatamiti cet?",
  "GSP29nvtp1_1u:5969": "avagatireva tarhi saṃndhasya saṃbandhino 'navagamāditi kiṃ pariplutaṃ pramātuḥ?",
  "GSP29nvtp1_1u:5970": "na caiṣa paramārthaḥ, sādṛśyaviśiṣṭapiṇḍopakṣepe nimittasyāpyupakṣepāt /",
  "GSP29nvtp1_1u:5971": "anyathā piṇḍopakṣepe 'pi nimittānupakṣepe manodharmādiśabdānāṃ jātiśabdatvaṃ na syāt,",
  "GSP29nvtp1_1u:5972": "avācakatvameva vā syāt,",
  "GSP29nvtp1_1u:5973": "tajjātīyānāṃ nityaparokṣatvāditi //",
  "GSP29nvtp1_1u:5974": "atrocyate abhinavanaiyāyikaiḥ, pañcadhā hi vācyavācakabhāvavyavasthā /",
  "GSP29nvtp1_1u:5975": "nimittopalakṣaṇarahite śṛṅgagrāhikayā caitramaitravat /",
  "GSP29nvtp1_1u:5976": "nirnimitte 'ntarbhūtopalakṣaṇe nirvacanikayā pācakādiśabdavat /",
  "GSP29nvtp1_1u:5977": "nirnimitta eva taṭasthopalakṣaṇe paribhāṣaṇikayā ākāśādiśabdavat /",
  "GSP29nvtp1_1u:5978": "sanimitte taṭasthopalakṣaṇa evaṃprakārikayā pṛthivyādivat /",
  "GSP29nvtp1_1u:5979": "viśeṣavannimitte nimittasaṃḍkocanikayā svargādivaditi /",
  "GSP29nvtp1_1u:5980": "tatra prathamadvitīyayorasaṃbhāvitatvādiha viditavṛttāntatayā tṛtīyaṃ prakāraṃ nirasya pañcamaścaturthamupayātīti caturthaṃ vyavasthāpayati---na tāvaditi /",
  "GSP29nvtp1_1u:5981": "aviditagavayaśabdavṛttāntasya tu yad bhaviṣyati, tadanantarameva vakṣyati /",
  "GSP29nvtp1_1u:5982": "tadidamuktamiti /",
  "GSP29nvtp1_1u:5983": "paramārtho vastugatiḥ /",
  "GSP29nvtp1_1u:5984": "tataśca tathābhūta eva piṇḍe saṃbandho grāhyo,",
  "GSP29nvtp1_1u:5985": "na tu sādṛśyopalakṣaṇopanīte piṇḍamātra ityarthaḥ //",
  "GSP29nvtp1_1u:5986": "nanu nimittamapyavagatamityata āha---na ceti /",
  "GSP29nvtp1_1u:5987": "na ca gosādṛśyenopalakṣyata iti upalakṣaṇamanumāpanam, smāraṇaṃ vā /",
  "GSP29nvtp1_1u:5988": "ubhayamapyadṛṣṭasaṃbandhe 'nupapannam /",
  "GSP29nvtp1_1u:5989": "smaraṇamātrāpekṣayā daṇḍapuruṣodāharaṇam /",
  "GSP29nvtp1_1u:5990": "etāvadeva ca syāt /",
  "GSP29nvtp1_1u:5991": "yaduta",
  "GSP29nvtp1_1u:5992": "gavayaśabdo vā gavayatvaṃ gamayet, yathā gauḥ tathā gavaya iti /",
  "GSP29nvtp1_1u:5993": "śabdārtho vānumāpayet avyabhicārapakṣe /",
  "GSP29nvtp1_1u:5994": "vyabhicārapakṣe tu smārayediti /",
  "GSP29nvtp1_1u:5995": "nanu sādṛśyameva jātibhedamanantarbhāvya pratyetuṃ na śakyam,",
  "GSP29nvtp1_1u:5996": "tasya bhinnapradhānasāmānyavyaktiguṇāvayavakarmasāmānyabāhulyarūpatvāt /",
  "GSP29nvtp1_1u:5997": "tasmāt sādṛśayathātathādiśabdā eva tasya pratyāyakāḥ /",
  "GSP29nvtp1_1u:5998": "kevalaṃ prasiddhāprasiddhasandeho 'vāśiṣyate /",
  "GSP29nvtp1_1u:5999": "tatra hastitvādikaṃ gośabdena nirastam /",
  "GSP29nvtp1_1u:6000": "mahiṣatvādikaṃ tu anucitaviṣayatayā, anyathopamānasvīkāre 'pyapratīkārāt //",
  "GSP29nvtp1_1u:6001": "tadayaṃ gosadṛśa ityasyārthaḥ /",
  "GSP29nvtp1_1u:6002": "goto bhinnajātīyaḥ, tadgataguṇāvayavādisāmānyabāhulyavāniti /",
  "GSP29nvtp1_1u:6003": "naitadapi sādhīyaḥ,",
  "GSP29nvtp1_1u:6004": "darpaṇa iva candraḥ,",
  "GSP29nvtp1_1u:6005": "candra iva mukham mukhamivāravindam,",
  "GSP29nvtp1_1u:6006": "ado 'ravindamivedamaravindamiti caturdhā sādṛśyagatau bhinnapradhānasāmānyaniyamāyogena tadanantarbhāvyaiva sādṛśyapratipattyupapatteḥ /",
  "GSP29nvtp1_1u:6007": "kvacid dṛṣṭamiha smaryeta tāvaditi cet? smaryatāṃ tāvadatrāvagatam, na tviha tadavagatamiti brūmaḥ /",
  "GSP29nvtp1_1u:6008": "tasmād gosāmānyenopalakṣyamāṇaḥ piṇḍaḥ kiṃ tadvāneva gavayaśabdasya vācyo bhavatu?",
  "GSP29nvtp1_1u:6009": "pacikriyayopalakṣyamāṇaḥ karteva pācakaśabdasya,",
  "GSP29nvtp1_1u:6010": "āhosvit taṭasthameva gosādṛśyam,",
  "GSP29nvtp1_1u:6011": "tadupalakṣita eva piṇḍa ākāśavat tasya vācyo bhavet?",
  "GSP29nvtp1_1u:6012_0": "kiṃ vopalakṣaṇaṃ vihāya gandhāpalakṣitapṛthivītvajātimāniva gosādṛśyopalakṣitajātiviśeṣavāneva",
  "GSP29nvtp1_1u:6012_1": "piṇḍo 'sya vācyo bhaviṣyatītaraniyatakoṭisaṃśayatiraskāreṇa koṭitrayāvalambī sandeha",
  "GSP29nvtp1_1u:6012_2": "eva jarannaiyāyikairūpaplutaḥ saṃbandhapariccheda ityucyate,",
  "GSP29nvtp1_1u:6013": "etāsvavaśyamanyatamā koṭirgavayapadārtho bhaviṣyatīti nirdhāraṇasaṃbhāvanāṃ hṛdi nidhāya /",
  "GSP29nvtp1_1u:6014": "aitena manodharmādipratibandigrahaḥ pratyuktaḥ /",
  "GSP29nvtp1_1u:6015": "tatrāpyanumānenonnīyamānānāṃ manovyaktīnāṃ samānaguṇatayā samānārthakriyākāritayā",
  "GSP29nvtp1_1u:6016": "samānajātīyatvānumānāt /",
  "GSP29nvtp1_1u:6017": "sāmānyānavagatau tu tatrāpyaśakya eva samayagrahaḥ /",
  "GSP29nvtp1_1u:6018": "sāmānyaṃ vā na tasya pravṛttinimittamiti //",
  "GSP29nvtp1_1u:6019": "tadidamuktam--sarvathānupalabdheriti /",
  "GSP29nvtp1_1u:6020": "yadyapi gavayatvāvagame 'pi saṃjñāsaṃjñisaṃbandhānavagame tatra prayujyamānatvāditi heturasiddha eva /",
  "GSP29nvtp1_1u:6021": "na hyasati vṛttyantare tadviṣayatayā prayogaḥ saṅgatimavijñāya jñātuṃ śakayate,",
  "GSP29nvtp1_1u:6022": "prāgeva pramāṇāntarāt tadavagame tu kimanumānena sādhanīyam?",
  "GSP29nvtp1_1u:6023": "ata eva pratyakṣe 'pi gavaye anumānamanavakāśameva /",
  "GSP29nvtp1_1u:6024": "tathāpi saṃbandhyavagame gavayapadasamabhivyāhṛtaṃ vākyameva saṃbandhaṃ bodhayiṣyati /",
  "GSP29nvtp1_1u:6025": "avācakasyāpi ca samabhivyāhāra upayokṣyate upamānapakṣa iva /",
  "GSP29nvtp1_1u:6026": "tadapi hyatideśavākyaṃ",
  "GSP29nvtp1_1u:6027": "vākyameveti matvā tannirāsārthaṃ saṃbandhina evāpratipattirūpapāditā //",
  "GSP29nvtp1_1u:6028": "ata evāha---kuto vākyād veti /",
  "GSP29nvtp1_1u:6029": "ata eva vākyasya vyāptiparatāpi nirākṛtā, saṃbandhino 'navagamāt /",
  "GSP29nvtp1_1u:6030": "na ca vyatireke tātparyam, saṃketayiturabhiprāyopādhikatvāt, satpratipakṣatvācceti /",
  "GSP29nvtp1_1u:6031": "yadyapi vinigamanāyāṃ hetvabhāve 'pi nopamānasya kācit kṣatiḥ,",
  "GSP29nvtp1_1u:6032": "ubhayorapi vācyatve saṃbandhasya tadānīmavadhāraṇāt,",
  "GSP29nvtp1_1u:6033": "tathāpi vastugati vivecayati---tathāpi",
  "GSP29nvtp1_1u:6034": "kim ityādi tadanujānāti ityantaṃ karabhavṛttāntam /",
  "GSP29nvtp1_1u:6035": "pariharati---sādhyarmyagrahaṇaṃ ceti /",
  "GSP29nvtp1_1u:6036": "upalakṣaṇapadaprayogaścāvāntarabhedasaṃsūcanāya teneyaṃ sūtragatiḥ /",
  "GSP29nvtp1_1u:6037": "prasiddhasādharmyāt sādhyasādhanamupamānam /",
  "GSP29nvtp1_1u:6038": "sa ca prasiddho dharmaḥ samānaḥ pratiyogitayā tadupakṣipto 'samānaśceti /",
  "GSP29nvtp1_1u:6039": "bahuvrīhipakṣe tu prasiddhadharmaṇa iti /",
  "GSP29nvtp1_1u:6040": "śeṣaṃ pūrvavat //",
  "GSP29nvtp1_1u:6041": "jaranmīmāṃsakamataṃ gosādṛśyaṃ gavayasthaṃ pratyakṣameveti vadatā nirastam /",
  "GSP29nvtp1_1u:6042": "śābaramatamāśaḍkya nirācaṣṭe--gosthāmiti /",
  "GSP29nvtp1_1u:6043": "jātyantaravarti jātyantarasyeti prāyovādaḥ /",
  "GSP29nvtp1_1u:6044": "tathāpi gavayavyaktyavacchinnasya na govyaktyavacchedo 'vagataḥ,",
  "GSP29nvtp1_1u:6045": "tatropamānamavatariṣyatītyata āha--tasmād yatheti /",
  "GSP29nvtp1_1u:6046": "dṛṣṭānte tātparyam /",
  "GSP29nvtp1_1u:6047": "prayogastvityādi /",
  "GSP29nvtp1_1u:6048": "akṛtasamayasaṃjñāsamānādhikaraṇavākyārthopadhānaṃ pramāṇavailakṣaṇyamiha draṣṭavyam /",
  "GSP29nvtp1_1u:6049": "viṣayasvarūpavailakṣaṇyayorasiddhatvādati //6 //",
  "GSP29nvtp1_1u:6050": "______________________________________________________________________",
  "GSP29nvtp1_1u:6051": "// pariśuddhi //",
  "GSP29nvtp1_1u:6052": "iha śabde trividhā vipratipattiḥ---prāmāṇyato, bhedato, lakṣaṇataśceti /",
  "GSP29nvtp1_1u:6053": "tatra prathamaḥ kalpo vacanavirodhādeva nirastaḥ,",
  "GSP29nvtp1_1u:6054": "tatprāmāṇyamanabhyupagamya vivakṣitārthasya pratipādayitumaśakyatvāt ;",
  "GSP29nvtp1_1u:6055": "pratipādane vā tata eva tatprāmāṇyasiddheriti /",
  "GSP29nvtp1_1u:6056": "bhedastu parīkṣāparvaṇi nirūpaṇīyaḥ, leśatastvihāpi /",
  "GSP29nvtp1_1u:6057": "vyāvartakadharmayogādeva bhedavyavahāro 'pi /",
  "GSP29nvtp1_1u:6058": "lakṣaṇaṃ ca tathā /",
  "GSP29nvtp1_1u:6059": "tataḥ tadeva vivecanīyam /",
  "GSP29nvtp1_1u:6060": "tatra vipratipadyamānaṃ prati tu parīkṣāvatāra ityāśayavān siddhavat saṅgatibhāṣyaṃ vyākhyāya lakṣaṇamavatārayati---atheti //",
  "GSP29nvtp1_1u:6061": "tatra samayabalena samyakparokṣānubhavasādhanaṃ śabda iti eke /",
  "GSP29nvtp1_1u:6062": "iha cādyena padenānumānam,",
  "GSP29nvtp1_1u:6063": "dvitīyena śabdābhāsaḥ,",
  "GSP29nvtp1_1u:6064": "tṛtīyena savikalpakapratyakṣam,",
  "GSP29nvtp1_1u:6065": "caturthena padārthasmaraṇam,",
  "GSP29nvtp1_1u:6066": "pañcamena kartṛkarmaṇī nirasyete /",
  "GSP29nvtp1_1u:6067": "apare tu",
  "GSP29nvtp1_1u:6068": "ceṣṭāyāmapi gatametadityativyāpakaṃ mattvā śabdatvasamavāye satītyāhuḥ //",
  "GSP29nvtp1_1u:6069": "atra prācayānāmayamāśayaḥ /",
  "GSP29nvtp1_1u:6070": "yadi ceṣṭā na prāmāṇam, aprasaṅga eva tasyāḥ, kiṃ śabdatvasamavāye satītyanena nirvartanīyam?",
  "GSP29nvtp1_1u:6071": "pramāṇaṃ cet tasyāḥ pratyakṣādyanantarbhāve pañcamapramāṇābhyupagamaprasaṅgaḥ /",
  "GSP29nvtp1_1u:6072": "tasmāt śabda eva ceṣṭāyāḥ praveśaḥ samayabalapravṛtteḥ /",
  "GSP29nvtp1_1u:6073": "śabda eva tu śabdavyavahāro laukikaḥ prāyikatvāt, cākṣuṣe jñānadarśanavyavahāravaditi /",
  "GSP29nvtp1_1u:6074": "te 'pi sthūladṛśvānaḥ /",
  "GSP29nvtp1_1u:6075": "ceṣṭā hyabhiprāyasthaśabdasmaraṇamātropayoginī lipivat /",
  "GSP29nvtp1_1u:6076": "śabda eva tu ceṣṭotpāditasmaraṇasamārūḍhaḥ pramāṇam /",
  "GSP29nvtp1_1u:6077": "arthena ca smṛtyutpādanāt śabdaviṣayam evāsyāḥ prāmāṇyam, pramāṇaphalasya pramāṇatvāt /",
  "GSP29nvtp1_1u:6078": "na ca smṛtirasyāḥ avāntaravyāpāraḥ /",
  "GSP29nvtp1_1u:6079": "yadi ceṣṭopadhānamantareṇāvagato 'pi śabdo nārthaṃ gamayedevamapi saṃbhavet, na caitadasti //",
  "GSP29nvtp1_1u:6080": "nanvevaṃ sati ceṣṭayā eḍamūkavyavahārānupapattiḥ,",
  "GSP29nvtp1_1u:6081": "na hyasau tataḥ śabdasmṛtimān,",
  "GSP29nvtp1_1u:6082": "agṛhītasamayatvāditi cet?",
  "GSP29nvtp1_1u:6083": "---ata eva taṃ prati samayabalena śabdavadarthe 'pi ceṣṭāyāḥ kuṇṭhatvameva /",
  "GSP29nvtp1_1u:6084": "vyavahārastu anvayavyatirekābhyāṃ niyataviṣayāvinābhāvagrahe pravṛttinimittaupayikaḥ,",
  "GSP29nvtp1_1u:6085": "abhiprāyānumānādeva eḍamūkasya, karituragayoḥ",
  "GSP29nvtp1_1u:6086": "kaśāḍkuśābhighātādiva /",
  "GSP29nvtp1_1u:6087": "atha kṛtasamayāpi ceṣṭaiva kiṃ na syāt, avinābhāvābhāvāt?",
  "GSP29nvtp1_1u:6088": "smārayatu vā padārthān, tathāpi na pramāṇam //",
  "GSP29nvtp1_1u:6089": "dvividhā hi sā samayapramārabhedāt---kṛtyanvayinī, jñaptyanvayinī ca /",
  "GSP29nvtp1_1u:6090": "tatra kṛtyanvayinī prayojakābhiprāyaṃ smārayantī pravartayati,",
  "GSP29nvtp1_1u:6091": "na tu kiñcit pramāṇayati śaḍkhadhvanivat /",
  "GSP29nvtp1_1u:6092": "ato 'pramāṇameva /",
  "GSP29nvtp1_1u:6093": "jñaptyanvayinī tu kārakeṣu pratipadikārthapradhānā, kriyāsu vartamānārthapradhānā /",
  "GSP29nvtp1_1u:6094": "tathā ca gauraśvaḥ puruṣa ityādipadairiva svatantreṣu padārtheṣu smāriteṣu parasparānvayayogaḥ /",
  "GSP29nvtp1_1u:6095": "padaikadeśavibhaktiviśeṣavat ceṣṭaikadeśaviśeṣāt prakaraṇādiviśeṣād vā kārakādismṛtiniyama iti cet---ceṣṭaikadeśaviśeṣābhāvāt /",
  "GSP29nvtp1_1u:6096": "na hyatītānāgatavartamānapākādipratipādakaṃ ceṣṭaikadeśaviśeṣaṃ paśyāmaḥ /",
  "GSP29nvtp1_1u:6097": "prakaraṇādayastu viṣayaviśeṣe śabdān niyamayanti, na tu kārakakālaviśeṣeṣu pravartayanti /",
  "GSP29nvtp1_1u:6098": "tathātve vā gauraśvaḥ puruṣo hastītyādāvapi karmatvādīnyunnīya vivakṣitārthāvasāyaḥ syāt /",
  "GSP29nvtp1_1u:6099": "na hi ceṣṭākalāpe prakaraṇādayaḥ",
  "GSP29nvtp1_1u:6100": "kārakaviśeṣādīnākṣeptumalam, na tu padakadambka ityasti niyamaḥ /",
  "GSP29nvtp1_1u:6101": "tathā ca kālasaṃkhyākārakaviśeṣapratipādakavibhaktisamabhivyāhāravaiyarthyaprasaṅgaḥ //",
  "GSP29nvtp1_1u:6102": "kathaṃ tarhi tato vyavahāraviśeṣāḥ?",
  "GSP29nvtp1_1u:6103": "saṃśayapratibhayoranyatarasmād viśeṣānupalambhe vidūravartini samānadharmiṇi sthāṇvarthina iveti /",
  "GSP29nvtp1_1u:6104": "tasmādubhayathāpi ceṣṭā na pramāṇam /",
  "GSP29nvtp1_1u:6105": "ataḥ kasya caturṣu praveśāpraveśau cintanīyau?",
  "GSP29nvtp1_1u:6106_0": "etacca saṃbhāvitaprāmāṇyam aitihyādyantarbhāvayatā ceṣṭāpabhraṃśalipidhvanipadaikadeśān",
  "GSP29nvtp1_1u:6106_1": "sāvyavahārikānapyakīrtayatā sūtrakṛtā sūcitamapi mandamatayo na gṛhṇantīti tadanukampayā",
  "GSP29nvtp1_1u:6106_2": "lakṣaṇaṃ vyācakṣāṇa eva kiñcidudbhāvayati //",
  "GSP29nvtp1_1u:6107": "vākyajñānaṃ tadarthajñānaṃ veti /",
  "GSP29nvtp1_1u:6108": "ākāḍkṣāyogyatāsattimatpadakadambakaṃ vākyam /",
  "GSP29nvtp1_1u:6109": "tasya jñānaṃ jñānamānaṃ tadityarthaḥ /",
  "GSP29nvtp1_1u:6110": "yathāśrutamuttaratra /",
  "GSP29nvtp1_1u:6111": "kiṃ tu tatrāpi vākyameva pradhānam, asādhāraṇatvādindriyādivat /",
  "GSP29nvtp1_1u:6112": "sannidhitāratamyavivecane tu sarvasminnayaṃ nyāyaḥ /",
  "GSP29nvtp1_1u:6113": "hānādibuddhiḥ parāmarśalakṣaṇā, itarasyā anumānaphalatvāt /",
  "GSP29nvtp1_1u:6114": "tadanena nirākāḍkṣāyogyānāsannāni padāni nirasyātā ceṣṭādayo 'pi nirastā bhavantīti vijātīyavyudāsaḥ /",
  "GSP29nvtp1_1u:6115": "svārthadvārakaṃ cākāḍkṣādikamiti saṃgatigrahapadapratisandhānatadarthasmaraṇayogyatādyanusandhānaprakaraṇādikamuktaṃ bhavati /",
  "GSP29nvtp1_1u:6116": "anenaivābhiprāyeṇoktam---padārthasmṛtyādayastviti /",
  "GSP29nvtp1_1u:6117": "tadanena pratyakṣādeḥ samānajātīyasya vyudāsaḥ /",
  "GSP29nvtp1_1u:6118": "anāptavacasāṃ cāptagrahaṇena nirākaraṇamiti sāmānyalakṣaṇalābhaḥ //",
  "GSP29nvtp1_1u:6119": "nanu nāyamupadeśaśabdasyārtho yathāśruti cāvyāpakatā siddhārthāsaṃgrahādivadityata āha---yadyapīti /",
  "GSP29nvtp1_1u:6120": "na kevalaṃ bhūtārthāsaṃgrahaḥ sādhyārthamapi na kiñcit saṃgṛhṇātītyāha---yadyapi ceti /",
  "GSP29nvtp1_1u:6121": "nanu pravartakatvena vidherājñādhyeṣaṇayoḥ ko viśeṣaḥ,",
  "GSP29nvtp1_1u:6122": "yenānayorūpadeśapadenāsaṃgraha ityatastābhyāṃ vidhervaidharmyaṃ pratipādya tayorapi tato vaidharmyamuktam---te hīti /",
  "GSP29nvtp1_1u:6123": "tat kimājñādhyeṣaṇāsaṃgrahe 'pi prayatnaḥ kartavyaḥ? netyāha---tathāpīti //",
  "GSP29nvtp1_1u:6124": "ayamāśayaḥ /",
  "GSP29nvtp1_1u:6125": "yadyapi lakṣaṇayā te api saṃgrahītuṃ śakyete parasthāne prayoktṛpadaṃ prakṣipya,",
  "GSP29nvtp1_1u:6126": "tathāpi nāstyasmākaṃ tadasaṃgrahe 'pi kācit prayojanakṣatiḥ,",
  "GSP29nvtp1_1u:6127": "svargāpavargopāyaviṣayasya śabdaviśeṣasya lakṣaṇārambhāt śāstrasya tadadhikāreṇa pravṛtteḥ /",
  "GSP29nvtp1_1u:6128": "sāmānyalakṣaṇe tvakṛte viśeṣalakṣaṇānavatāra ityataḥ prathamaṃ tathaiva vyākhyātam /",
  "GSP29nvtp1_1u:6129": "vakṣyati ca",
  "GSP29nvtp1_1u:6130": "dignāganirākaraṇaprastāve /",
  "GSP29nvtp1_1u:6131": "parapadamapahāya prayojanavānityeva vākyārthapratipattiḥ phalamiti ca lākṣaṇikapadaprayogasya cāyamevopayogo yadubhayalakṣaṇalābhaḥ /",
  "GSP29nvtp1_1u:6132": "prayojanamarthagatamasādhāraṇaṃ grāhyaṃ ca /",
  "GSP29nvtp1_1u:6133": "sādhāraṇaṃ tu śabdasya svārthapratipādakatvam /",
  "GSP29nvtp1_1u:6134": "tacca parasyaiva /",
  "GSP29nvtp1_1u:6135": "tataḥ tadapekṣayā pareti viśeṣaṇamanarthakaṃ syāt //",
  "GSP29nvtp1_1u:6136": "nanu yadi upaniṣadaḥ prayojanavatyaḥ,",
  "GSP29nvtp1_1u:6137": "nūnaṃ kañcidarthaṃ pratipādayantyaḥ kvacit paraṃ pravartayeyuḥ pravṛttyaḍkitatvāt prayojanasadbhāvasya /",
  "GSP29nvtp1_1u:6138": "na cet paraṃ pravartayeyuḥ kathaṃ paraprayojanavattyaḥ pravṛttivirahāḍkitatvāt prayojanābhāvasyetyata āha---yadyapīti /",
  "GSP29nvtp1_1u:6139": "na kvacidityādau sākṣāditi śeṣaḥ /",
  "GSP29nvtp1_1u:6140": "buddharṣabhādīnāmanāptatve kārako heturmāyāmohanimittatvam /",
  "GSP29nvtp1_1u:6141": "jñāpakastu pramāṇāviruddhasarvadharmakṣaṇikanairātmyādivacanam /",
  "GSP29nvtp1_1u:6142": "yathāśrutaṃ bhāṣyamavyāpakaṃ manvāna āha---sudṛḍheneti /",
  "GSP29nvtp1_1u:6143": "sudṛḍhaṃ parito nirastavibhramāśaṅkam pramāṇaṃ pramā /",
  "GSP29nvtp1_1u:6144": "tathāvadhāritā viṣayīkṛtā iti /",
  "GSP29nvtp1_1u:6145": "neyaṃ nityānityavyāptimabhisandhāya //",
  "GSP29nvtp1_1u:6146": "nanu kāraṇamadhitiṣṭhata eveśvarasyāpi kartṛtvam /",
  "GSP29nvtp1_1u:6147": "tathā ca sthānakaraṇādīnāmanvayavyatirekābhyāṃ varṇanipatti prati sāmarthyāvagamāt,",
  "GSP29nvtp1_1u:6148": "tadadhiṣṭhānaśūnyatayā tasya nāgamakartṛtvaṃ bhavet /",
  "GSP29nvtp1_1u:6149": "na ca śarīramantareṇa tasya",
  "GSP29nvtp1_1u:6150": "sthānakaraṇādisaṃbhavaḥ, teṣāṃ tālvādivivṛtādirūpatvādityāśayavānāśaṅkate---tathāpīti /",
  "GSP29nvtp1_1u:6151": "bhāṣyamuttarayati---ata āha upadeṣṭeti //",
  "GSP29nvtp1_1u:6152": "na vayamasya bhagavataḥ kāryaviśeṣeṇānuvihitabhāvābhāvatayopakaraṇaṃ śarīraṃ nirākurmaḥ,",
  "GSP29nvtp1_1u:6153": "tryaṇukādiniṣpattaye dvyaṇukādivaccharīrānvayavyatirekānuvidhāyikāryaniṣpattaye tadupagrahasyāpīṣyamāṇatvāt /",
  "GSP29nvtp1_1u:6154": "api tvāyatanatayā kartṛtvanirvāhakatayā vyāpakatayā ca tat tasya neṣyate bhogābhāvāt,",
  "GSP29nvtp1_1u:6155": "kartṛtvasya nityatvāt,",
  "GSP29nvtp1_1u:6156": "kāryasya kartrā nirūpādhisaṃbandhāt,",
  "GSP29nvtp1_1u:6157": "śarīrasyavyabhicārāccetyabhiprāyavato vivaraṇam---sthānakaraṇeti /",
  "GSP29nvtp1_1u:6158": "tadevaṃ rūpa āptaḥ kutaḥ pramāṇāt niścetavyaḥ, paracittavṛttīnāmapratyakṣatvāt?",
  "GSP29nvtp1_1u:6159": "kāyavāgvyāpārayośca buddhipūrvakam,",
  "GSP29nvtp1_1u:6160": "anyathāpi saṃbhavādityāśaḍkya mlecchā api hītyādinā bhāṣyatātparyaṃ bruvāṇaḥ tanniścayopāyamapi leśato darśayati---hetudarśanaśūnyā iti //",
  "GSP29nvtp1_1u:6161": "ayamāśayaḥ /",
  "GSP29nvtp1_1u:6162": "dvividho hi puruṣo 'sarvajñaḥ sarvajñaśceti /",
  "GSP29nvtp1_1u:6163": "tatra pūrvasya tāvat sattvaprasādhakādeva pramāṇād rāgadveṣamohavirahasiddhāvanāptatvaṃ nirastam /",
  "GSP29nvtp1_1u:6164": "uttarasyāpi jñānecchāprayatnasthānakaraṇapāṭavāni tāvadupadeśamātreṇaiva niścīyanta iti",
  "GSP29nvtp1_1u:6165": "tatra sarveṣāmavivāda eva /",
  "GSP29nvtp1_1u:6166": "jñānaṃ tu yathārthamayathārthaṃ vā syāt /",
  "GSP29nvtp1_1u:6167": "icchāpi pratipipādayiṣā vipralipsā vā syāditi sandeho 'vaśiṣyate /",
  "GSP29nvtp1_1u:6168": "tatrāpyabhyāsadaśāpanne 'yamartho 'syeti sāmānyato niścaye bhavatyeva tajjñānasya yathārthatvaniścayaḥ,",
  "GSP29nvtp1_1u:6169": "yathābhyāsadaśāpannamidamaraṇyamamīṣāṃ mlecchānāmataḥ asminnete mārgāmārgavibhāgajñā iti pānthānāmevaṃ niścayaḥ /",
  "GSP29nvtp1_1u:6170": "vipralipsā ca hetudarśanena vyāptā hetau sati syāt /",
  "GSP29nvtp1_1u:6171": "sa ca dvirūpaḥ, svopakāraḥ paropakāro vā?",
  "GSP29nvtp1_1u:6172": "tatra tāvat pāntheṣu vimārgeṇa pratiṣṭhamāneṣu mlecchādīnāṃ na kaścit svopakāraḥ,",
  "GSP29nvtp1_1u:6173": "svasya gṛhītatvāt śarīramātrasya ca karaṇīyāntarābhāvāt,",
  "GSP29nvtp1_1u:6174": "bhāve vā aparityāgāt /",
  "GSP29nvtp1_1u:6175": "nāpi dvitīyaḥ, na hyanunmattā anapakāriṇamapakurvate /",
  "GSP29nvtp1_1u:6176": "nāpi parāpakāramātraṃ puruṣārthaḥ tathā sati sarvaḥ sarvamapakuryādityevaṃ vipralipsāpi nivāryate /",
  "GSP29nvtp1_1u:6177": "anabhyāsadaśāpannaviṣaye tu pravṛttisāmarthyāt pramāṇāntarasaṃvādād vā mohavipralipsayornivṛttiriti //",
  "GSP29nvtp1_1u:6178": "mlecchā apyāptā bhavanti yataḥ pratītigocarāḥ,",
  "GSP29nvtp1_1u:6179": "tataḥ kaḥ sandeho mahādhiyām āryāṇāṃ ca tattvāvadhāraṇa iti apiśabdārthaḥ /",
  "GSP29nvtp1_1u:6180": "etena yad yena rūpeṇa na niścitam,",
  "GSP29nvtp1_1u:6181": "na tat tena vyavahriyate,",
  "GSP29nvtp1_1u:6182": "yathā rathyāpuruṣaḥ sarvajñatvena,",
  "GSP29nvtp1_1u:6183": "na pratīyate cābhimataḥ puruṣa āptatveneti vyāpakānupalabdherasiddhatvamuktam /",
  "GSP29nvtp1_1u:6184": "pareṣām avyāpakamāptalakṣaṇam, yathāśrutasyāryamlecchayoḥ abhāvāt /",
  "GSP29nvtp1_1u:6185": "viśeṣaṇāntaraprakṣepe tvasmallakṣaṇābhyupagama ityarthaḥ /",
  "GSP29nvtp1_1u:6186": "viparyastasyāyaṃ praśnaḥ, viparyāsaśca pramāṇābhāsamūlaḥ /",
  "GSP29nvtp1_1u:6187": "atastamāha---astīti /",
  "GSP29nvtp1_1u:6188": "bhāgāsiddhatāmāśaḍkyāha---atra yāvatīti /",
  "GSP29nvtp1_1u:6189": "nanu paraprayogamadūṣayitvā svātantryeṇa prayogāntaropādānaṃ prakaraṇasamājātiḥ,",
  "GSP29nvtp1_1u:6190": "satpratipakṣatayā cet svargādīnāṃ pratyakṣatvaṃ kutaḥ setsyatītyata āha---yogaje tviti //",
  "GSP29nvtp1_1u:6191": "hetvabhāve phalābhāvāt pramāṇe 'sati na pramā,",
  "GSP29nvtp1_1u:6192": "cakṣurādyukta viṣayaṃ paratantraṃ bahirmanaḥ //",
  "GSP29nvtp1_1u:6193": "iti /",
  "GSP29nvtp1_1u:6194": "tasmādāpātatastāvat satpratipakṣā evaite hetava ityata āha---asmākaṃ tu sabhyañca iti //",
  "GSP29nvtp1_1u:6195": "ayamāśayaḥ, dṛśyate hi tāvad bahirandriyoparame 'pyasannihitadeśakālārthasākṣātkāraḥ svapne /",
  "GSP29nvtp1_1u:6196": "na ca vācyaṃ smṛtirevāsau paṭīyasīti /",
  "GSP29nvtp1_1u:6197": "na hi smaraṇānubhavavibhāge api sākṣī praṣṭavyaḥ /",
  "GSP29nvtp1_1u:6198": "kiṃ tarhi? idaṃ smarāmīdamanubhavāmīti pratītyā svasākṣiko 'yam arthaḥ /",
  "GSP29nvtp1_1u:6199": "na cāropitaṃ tatrānubhavatvam--abādhānāt,",
  "GSP29nvtp1_1u:6200": "smṛtitvānullekhanāt anupalabdhasya svaśiraścchedāderavabhāsanācca /",
  "GSP29nvtp1_1u:6201": "smṛtiviparyāso 'sāviti cet? yadi smṛtiviṣaye viparyāsa ityarthaḥ, tadānumanyāmahe /",
  "GSP29nvtp1_1u:6202": "atha smṛtāvevāyamanubhavatvaviparyāsa ityarthaḥ, tadā prāgeva nirastaḥ /",
  "GSP29nvtp1_1u:6203": "na ca saṃbhavatyapi,",
  "GSP29nvtp1_1u:6204": "na hyanyenākāreṇa vyavasāyaviṣayībhūto 'yamartho 'nyena jñānāvacchedakatayānuvyavasīyate /",
  "GSP29nvtp1_1u:6205": "tathā ca sa ghaṭa ityutpannāyāṃ smṛtau bhrāmyatastaṃ ghaṭamanubhavāmīti syāt,",
  "GSP29nvtp1_1u:6206": "na tvimaṃ ghaṭam,",
  "GSP29nvtp1_1u:6207": "na hyayaṃ ghaṭa iti smṛterākāraḥ /",
  "GSP29nvtp1_1u:6208": "tasmādanubhava evāsau svīkartavyaḥ //",
  "GSP29nvtp1_1u:6209": "asti ca svapnānubhavasyāpi kasyacit satyatvam, saṃvādāt /",
  "GSP29nvtp1_1u:6210": "tacca kākatālīyamapi na nirhetukam, sarvasvapnajñānānāmapi tathātvaprasaḍgāt /",
  "GSP29nvtp1_1u:6211": "hetuścātra dharma eva /",
  "GSP29nvtp1_1u:6212": "sa ca karmajavad yogajo 'pi yogavidheravaseyaḥ, karmayogavidhyostulyogakṣematvāt /",
  "GSP29nvtp1_1u:6213": "tasmād yogināmanubhavo dharmajatvāt pramā, sākṣātkāripramātvāt pratyakṣaphalam /",
  "GSP29nvtp1_1u:6214": "dharmājanakabhāvanāprabhavastu na prameti vibhāga iti /",
  "GSP29nvtp1_1u:6215": "tatsāmagrīrahitatvādityasiddho heturiti sūktam //",
  "GSP29nvtp1_1u:6216": "asmākaṃ tu sabhyañca iti bahavaśceti anvācaye cakāraḥ /",
  "GSP29nvtp1_1u:6217": "yadyapi cāsmākaṃ paramasarvajñasiddhāvavāntarasarvajñe na sidhyatyapi na kācit prakṛtahāniḥ,",
  "GSP29nvtp1_1u:6218": "tathāpi tatsadbhāve api pramāṇasadbhāvāt so 'pi nopekṣāmarhatīti //",
  "GSP29nvtp1_1u:6219": "iha dignāgena bhāvasādhanatvakarmasādhanatvābhyāmupadeśapadaṃ vikalpya dūṣitam karaṇasādhanatvapakṣastvasmadamito 'pi kuta upekṣita ityata āha---anyasmādanyasyeti /",
  "GSP29nvtp1_1u:6220": "arthena hi sākṣāt pratibandhaḥ pratyakṣasyaiva, paramparāpratibandho 'numānasya /",
  "GSP29nvtp1_1u:6221": "tadasya śābdasya vijñānasya sākṣādarthapratibandhe pratyakṣatvaprasaṅgaḥ,",
  "GSP29nvtp1_1u:6222": "paramparāpratibandhe tvanumānatvāpattiḥ /",
  "GSP29nvtp1_1u:6223": "apratibandhe tvaprāmāṇyameva ityasaṃbhava eva karaṇavyutpattipakṣasyeti manyata ityarthaḥ /",
  "GSP29nvtp1_1u:6224": "atra bhāvavyutpattipakṣe āptatvaniścayaḥ śabdaphalam, taddvārā vākyārthaniścayo vā /",
  "GSP29nvtp1_1u:6225": "nanvāptatvena niścitānāṃ kimaparamavisaṃvāditvamavaśiṣyate,",
  "GSP29nvtp1_1u:6226": "yanniśceyamityata āha---upadeṣṭadṛṣṭṭṭaṇāmityartha iti //",
  "GSP29nvtp1_1u:6227": "arthasya sākṣātkāraḥ pratyakṣatvamiti varṇayojanā /",
  "GSP29nvtp1_1u:6228": "tenāyamarthaḥ /",
  "GSP29nvtp1_1u:6229": "āptopadeśaḥ tasminnevāpte niścayaṃ kurvan",
  "GSP29nvtp1_1u:6230": "śabdaḥ pramāṇam,",
  "GSP29nvtp1_1u:6231": "atha vā āpte niścayaṃ kṛtvā tatsahāyo vākyārthaniścayaṃ janayannityubhayaṃ dūṣayatītyāha--imamiti /",
  "GSP29nvtp1_1u:6232": "anumānātkarūṇābhyāsahetudarśanaśūnyatvādeḥ karmasādhanatvapakṣamutthāpayati--dvitīyamiti /",
  "GSP29nvtp1_1u:6233": "atrāpyupadarśitārthaprāptiniścayaḥ, taddvārā arthatathātvaniścayo vā śabdasya phalam /",
  "GSP29nvtp1_1u:6234": "tatra prathamaṃ darśayati---yasmāditi /",
  "GSP29nvtp1_1u:6235": "dvitīyaṃ darśiyati---evaṃ ceti /",
  "GSP29nvtp1_1u:6236": "upadiśyamānor'thaḥ prāptaḥ, prāptatvena niścito yasmāditi vā /",
  "GSP29nvtp1_1u:6237": "tathātvena niścita iti vā sūtrayojanā, ubhayamapi",
  "GSP29nvtp1_1u:6238": "dūṣayatītyāha---dūṣayatīti //",
  "GSP29nvtp1_1u:6239": "nanvarthaprāptyā arthatathātvaṃ niścīyamānaṃ liṅgabhūtayaiva niścīyate /",
  "GSP29nvtp1_1u:6240": "tat kathamāha pratyekṣeṇetyata āha---āptyā hīti /",
  "GSP29nvtp1_1u:6241": "āptiniścaye 'pi śabdasya vyāpāro nāstīti darśayitumarthatathātvaniścayo 'pi pratyakṣeṇetyuktam,",
  "GSP29nvtp1_1u:6242": "mūlabhūtatvāt tasyetyarthaḥ //",
  "GSP29nvtp1_1u:6243": "nanu śabdopalabdhasyārthasya kvacidanumānemāpi pratipattirastītyata uktam--prāyeṇeti /",
  "GSP29nvtp1_1u:6244": "atra cobhayorapi pakṣayorāptoktatvapravṛttisāmarthyahetupradhānayoḥ śabdasya prāmāṇyaniścayaḥ phalamiti śaḍkitumucitamapi na śaḍkitam,",
  "GSP29nvtp1_1u:6245": "prāmāṇyaniścayāvinābhūtatvāt arthaniścayatattathātvaniścayayoḥ,",
  "GSP29nvtp1_1u:6246": "tasya tayorevāntarbhūtatvāditi manyamāneneti /",
  "GSP29nvtp1_1u:6247": "tamimamiti /",
  "GSP29nvtp1_1u:6248": "nāptatvasahāyo nāptatvaniścayasahāya ityarthaḥ /",
  "GSP29nvtp1_1u:6249": "prāptyā /",
  "GSP29nvtp1_1u:6250": "prāptiniścayenetyarthaḥ //",
  "GSP29nvtp1_1u:6251": "nanvanabhyupagatebhyaḥ pakṣebhyo na kañcidabhyupagatasya viśeṣaṃ paśyāma ityata āha---etaduktaṃ bhavatīti /",
  "GSP29nvtp1_1u:6252": "nāptatvahetukaṃ nāptatvaniścayahetukam /",
  "GSP29nvtp1_1u:6253": "avisaṃvāditvam avisaṃvāditvaniścayaḥ /",
  "GSP29nvtp1_1u:6254": "anena sūtreṇāgamārthatayā āgamaphalatayā pratipādyate /",
  "GSP29nvtp1_1u:6255": "nāpyarthatathātvamarthatathātvaniścaya iti neyam /",
  "GSP29nvtp1_1u:6256": "upalakṣaṇatayā ca vidhādvayamudāhṛtam /",
  "GSP29nvtp1_1u:6257": "yathā tu pūrvapakṣe vyākhyātam, tathātrāpi draṣṭavyam /",
  "GSP29nvtp1_1u:6258": "kiṃ tarhi phalamasyetyata āha--kiṃ tviti /",
  "GSP29nvtp1_1u:6259": "anenollekhenānuvyavasāyena ya pratipattirviṣayīkriyate setyarthaḥ //",
  "GSP29nvtp1_1u:6260": "yadyevaṃ tarhi kkāptoktatvaniścaya upayujyata ityata āha---āptatvaṃ ceti /",
  "GSP29nvtp1_1u:6261": "āptoktatvaṃ cetyarthaḥ /",
  "GSP29nvtp1_1u:6262": "nanu prāmāṇyamarthāvyabhicāraḥ /",
  "GSP29nvtp1_1u:6263": "sa khalu kathamarthamapratyāyya pratyāyayituṃ śakyet?",
  "GSP29nvtp1_1u:6264": "tataśca punarāptoktatvenārthaniścaya āyāta ityata āha---na ca yata iti /",
  "GSP29nvtp1_1u:6265": "prameyamiti svātantryeṇeti śeṣaḥ /",
  "GSP29nvtp1_1u:6266": "avacchedakatayā tu tasyāpi sphuraṇamiṣyata eva,",
  "GSP29nvtp1_1u:6267": "manasaiva /",
  "GSP29nvtp1_1u:6268": "ghaṭasyetyarthaḥ //",
  "GSP29nvtp1_1u:6269": "tadayaṃ saṃkṣepaḥ /",
  "GSP29nvtp1_1u:6270": "bhūtārthopadeśakatvaṃ hi prāmāṇyam /",
  "GSP29nvtp1_1u:6271": "tadeva prameyamanupadarśayataḥ śabdasya na syāt /",
  "GSP29nvtp1_1u:6272": "tathānāptoktatvenāpi hetunā kiṃ niścīyeta?",
  "GSP29nvtp1_1u:6273": "tathā ca kasyāvacchedakatayā artho 'pi parisphuret?",
  "GSP29nvtp1_1u:6274": "tasmād yathā sattāmātrāvasthitairaduṣṭairindriyaiḥ pratyakṣaṃ janyate,",
  "GSP29nvtp1_1u:6275": "jātāduṣṭatvaistu pramāṇatayā niścīyate,",
  "GSP29nvtp1_1u:6276": "tathā sattāmātrāvasthitenāptena pramāṇaṃ śabdo janyate /",
  "GSP29nvtp1_1u:6277": "jñātāptatvena tūpadeṣṭrā tathātvena niścīyata iti pratyakṣavat svaviṣaye vyavastheti jñānamātramanumāpayet /",
  "GSP29nvtp1_1u:6278": "avyutpannamiva vyutpannamapīti śeṣaḥ //",
  "GSP29nvtp1_1u:6279": "ayamāśayaḥ /",
  "GSP29nvtp1_1u:6280": "asti tāvad vākyādarthaviśeṣāvasāya ityavivādam /",
  "GSP29nvtp1_1u:6281": "na cāyaṃ laiḍgikaḥ, vacanamātrasyānaikāntikatvāt, āptoktatvasya prāgevāsiddheḥ /",
  "GSP29nvtp1_1u:6282": "na ca vacanasya liṅgatvapakṣe sādhyamapyasti /",
  "GSP29nvtp1_1u:6283": "tathā hi, na tāvat tādātmyatatprāptī saṃbhavataḥ /",
  "GSP29nvtp1_1u:6284": "nāpi tadutpattiḥ, āptavacasāmapyatītānāgatagocarāṇāṃ paramparayāpyarthādanutpatteḥ /",
  "GSP29nvtp1_1u:6285": "tasmādarthajñāpakatvameva śabdānāmarthavattvam /",
  "GSP29nvtp1_1u:6286": "na ca tadevānumeyam, tasya svātantryeṇa bhavadbhiranabhyupagamāt /",
  "GSP29nvtp1_1u:6287": "abhyupagame vā vivādavicchedāt /",
  "GSP29nvtp1_1u:6288": "na ca liṅgasya svātmano laiḍgikajñānajanakatvamevānumeyam, tasya liḍgāntaraviṣayatvāt /",
  "GSP29nvtp1_1u:6289": "tasmād vacanamātraliṅgapakṣe yad vacanaṃ tad buddhipūrvakamityudāharaṇīyam /",
  "GSP29nvtp1_1u:6290": "buddhistu kiñcidullikhantī jāyata iti svabhāvādevollekhyamātrapratilambhaḥ,",
  "GSP29nvtp1_1u:6291": "na tu tatrāpi bhūtābhūtavibhāgo,",
  "GSP29nvtp1_1u:6292": "na tu tarāṃ prakāravibhāgaḥ /",
  "GSP29nvtp1_1u:6293": "tasmāt jñānamātramanumāpayediti sūktam //",
  "GSP29nvtp1_1u:6294": "kimato yadyevamityata āha---tathā ceti /",
  "GSP29nvtp1_1u:6295": "vyavahārānubhavābhyāṃ vyavasthāpitāpi nānurodhitā syāt /",
  "GSP29nvtp1_1u:6296": "vyutpattiprayāsavaiyarthyaprasaṅgaścetyarthaḥ /",
  "GSP29nvtp1_1u:6297": "nanu jñānaviśeṣādevārthaviśeṣaḥ setsyatītyata āha---na ceti /",
  "GSP29nvtp1_1u:6298": "jñānenārthaḥ sādhayitavyaḥ /",
  "GSP29nvtp1_1u:6299": "tasya ca na kaścid viśeṣor'thāhitākārādilakṣaṇaḥ samasti /",
  "GSP29nvtp1_1u:6300": "sākāratve 'pyatītānāgatādigocarasya tasyārthādanutpatteḥ /",
  "GSP29nvtp1_1u:6301": "tasmādullekhyatayārtha eva viśeṣo vaktavyaḥ /",
  "GSP29nvtp1_1u:6302": "sa cet jñānasiddhāvantarbhūtaḥ kimaparaṃ tena sādhanīyam?",
  "GSP29nvtp1_1u:6303": "na cedantarbhūtaḥ punarapyaviśiṣṭameva jñānamityarthaḥ //",
  "GSP29nvtp1_1u:6304": "syādetat /",
  "GSP29nvtp1_1u:6305": "tajjñānasiddhyarnbhata evārtho 'vacchedakatayā sidhyatu /",
  "GSP29nvtp1_1u:6306": "yadyapi vacanamātramarthaviśeṣollekhi",
  "GSP29nvtp1_1u:6307": "jñānapūrvakatāṃ vyabhicarati,",
  "GSP29nvtp1_1u:6308": "tathāpi yaḥ padakadambakaviśeṣo yatpadārthajātaṃ smārayati,",
  "GSP29nvtp1_1u:6309": "sa tatsaṃsargajñānapūrvaka ityasti niyamaḥ /",
  "GSP29nvtp1_1u:6310": "evaṃ ca samayagrahasyāpyupayoga iti cet---na, gauraśvaḥ puruṣa ityādipadakambakena vyabhicārāt /",
  "GSP29nvtp1_1u:6311": "viśeṣaṇaviśeṣyabhāvenāvasthitau na vyabhicaratīti cet?",
  "GSP29nvtp1_1u:6312": "so 'yaṃ viśeṣaṇaviśeṣyabhāvo na tāvat svarūpataḥ, padānāṃ parasparaṃ svātantryāt /",
  "GSP29nvtp1_1u:6313": "nāpyarthataḥ, tasyānavagamāt /",
  "GSP29nvtp1_1u:6314": "avagame vā kastato 'paraḥ padārthānāṃ saṃsargo, yo jñānāvacchedakatayā anumātumiṣṭaḥ?",
  "GSP29nvtp1_1u:6315": "ākāṅkṣādimattve satīti viśeṣaṇānna vyabhicāra iti cet?",
  "GSP29nvtp1_1u:6316": "atha keyamākāṅkṣā?",
  "GSP29nvtp1_1u:6317": "na tāvadavinābhāvaḥ svarūpator'thataśca, tasyā abhāve 'pi",
  "GSP29nvtp1_1u:6318": "vākyārthapratipatteḥ /",
  "GSP29nvtp1_1u:6319": "bhāve 'pyapratīteḥ, vākyārthapratipādanena vināparyavasānamākāṅkṣeti cet?",
  "GSP29nvtp1_1u:6320": "evaṃ tarhi vākyārthaviśeṣapratipādakaṃ yat padakadambakam,",
  "GSP29nvtp1_1u:6321": "tat tatsmāritārthasaṃsargajñānapūrvakamiti prayogārthaḥ /",
  "GSP29nvtp1_1u:6322": "tathā ca prāgeva sādhyaviśeṣasiddhaye hetuviśeṣasiddhimicchatā vākyādeva vākyārthaviśeṣapratyaya eṣitavya ityupasaṃharannāha---tasmāditi //",
  "GSP29nvtp1_1u:6323": "syādetat /",
  "GSP29nvtp1_1u:6324": "tathāpyasaṃbaddhasya prakāśakatve 'tiprasaṅga ityata āha---na ceti nanu na hi saṃbandha ityeva gamako 'tiprasaḍgāt api tvavinābhāva eva /",
  "GSP29nvtp1_1u:6325": "sa ca śabdasyārthena nāstītyata āha---na cāvineti /",
  "GSP29nvtp1_1u:6326": "yat tvatroktam, cakṣurapi rūpakāryatvādeva rūpaṃ prakāśayatīti, tadayuktam /",
  "GSP29nvtp1_1u:6327": "yadi hi tatkṛtatvādeva tad gamayet, rūpamiva rasādīnapi gamayet /",
  "GSP29nvtp1_1u:6328": "avanābhāvajñānaṃ vā apekṣeta /",
  "GSP29nvtp1_1u:6329": "na hyavinābhāvasyaiṣa mahimā yadayaṃ sattāmātreṇaiva gamayati /",
  "GSP29nvtp1_1u:6330": "tathātve vā dhūmādapi cakṣuṣa iva sattāmātrāvasthitādevāgniḥ pratīyeta /",
  "GSP29nvtp1_1u:6331": "api ca jñānasamasamayo vārthaḥ prakāśate, anantarasamayo vā /",
  "GSP29nvtp1_1u:6332": "tasmācca na cakṣuṣo janma,",
  "GSP29nvtp1_1u:6333_0": "svakāraṇādevāyamasya svabhāvabhedalābho yadanātmānamapyakāraṇamapi kāraṇatvāviśeṣe",
  "GSP29nvtp1_1u:6333_1": "'pi vā rūpamevājñātameva satprakāśayatīti rūpolabdhilakṣaṇakāryadarśanabalenaiva tadvyavasthāpyate /",
  "GSP29nvtp1_1u:6334": "tasyāśakyāpahnavatvāditi cet?",
  "GSP29nvtp1_1u:6335": "tarhi yasya yatra pratibandho nāsti,",
  "GSP29nvtp1_1u:6336": "na tasya tatra prāmāṇyam,",
  "GSP29nvtp1_1u:6337": "yathā dahane 'pratibaddhasya rāsabhasyeti vyāpakānupalabdhistvayaivānaikāntikī kṛtā /",
  "GSP29nvtp1_1u:6338": "kimasmābhiratra vaktavyam? kiṃnibandhanastarhi pramāṇavyavahāraḥ śabde, yannibandhanaścakṣurādiṣu /",
  "GSP29nvtp1_1u:6339": "tatraiva kiṃ nibandhana iti cet? idaṃ mahāpāṇḍityaṃ yat siddhamātṛkāyāmapyadyāpi sandehaḥ /",
  "GSP29nvtp1_1u:6340": "bhūtārthānubhavajanananibandhano hi pramāṇavyavahāraḥ sarvatreti bālo 'pyāha /",
  "GSP29nvtp1_1u:6341": "tabdalenaiva śabdasyāpi tadanuguṇaḥ sa",
  "GSP29nvtp1_1u:6342": "svabhāvabhedaḥ svakāraṇādāyāto vyavasthāpyate /",
  "GSP29nvtp1_1u:6343": "yataḥ tattatsaḍketopadhānasūtramarthaṃ pratipādayatīti,",
  "GSP29nvtp1_1u:6344": "tathāpi samayasya puruṣāyattatvāt kimayaṃ sāṃvyavahārikasaḍketāneva śabdān prayuḍkte?",
  "GSP29nvtp1_1u:6345": "kiṃ vā svayamidānīmarthabhedeṣu saḍketyeti sandeho na nivartata iti cet---na,",
  "GSP29nvtp1_1u:6346": "ubhayathāpyasaṃbhavāt /",
  "GSP29nvtp1_1u:6347": "yadyasau pratipādakaḥ kathaṃ svahṛdayaguhānikṣiptasamayāneva śabdānuccārayet?",
  "GSP29nvtp1_1u:6348": "jānātyeva hyayaṃ nāviditasamayā ete pratipādakā iti //",
  "GSP29nvtp1_1u:6349": "atha vipralambhakaḥ,",
  "GSP29nvtp1_1u:6350": "tathāpi samayāntarakaraṇe ka upayogaḥ,",
  "GSP29nvtp1_1u:6351": "prasiddhasamayaireva vipralambhasaṃbhavāt /",
  "GSP29nvtp1_1u:6352": "yatrāpi hi guptasamayairvyavahāraḥ,",
  "GSP29nvtp1_1u:6353": "tatrāpi na pratipādyaṃ prati samayo gopyaḥ,",
  "GSP29nvtp1_1u:6354": "api tvaviśvastān pratīti hṛti nighāyāha---tasamāditi //7 //",
  "GSP29nvtp1_1u:6355": "na dvividho dṛṣṭādṛṣṭārthatvāt //1.1.8 //",
  "GSP29nvtp1_1u:6356": "______________________________________________________________________",
  "GSP29nvtp1_1u:6357": "// pariśuddhiḥ //",
  "GSP29nvtp1_1u:6358": "svacchāḥ svabhāvaśucayo 'tiśayena gurvyo",
  "GSP29nvtp1_1u:6359": "durbandhadurdharadurāgrahadurvibhāvyāḥ /",
  "GSP29nvtp1_1u:6360": "ṭīkāgiro viśadapāradavipruṣo vā",
  "GSP29nvtp1_1u:6361": "yeṣāṃ vaśe nanu vaśe jagadeva teṣām //8 //",
  "GSP29nvtp1_1u:6362": "// pramāṇanibandhaḥ samāptaḥ //",
  "GSP29nvtp1_1u:6363": "// iti pramāṇalakṣaṇaprakaraṇam //",
  "GSP29nvtp1_1u:6364": "// prameyaprakaraṇam //",
  "GSP29nvtp1_1u:6365": "______________________________________________________________________",
  "GSP29nvtp1_1u:6366": "// pariśuddhiḥ //",
  "GSP29nvtp1_1u:6367": "nanu yadi prameyameva mumukṣuṇā pratipitsitam,",
  "GSP29nvtp1_1u:6368": "tadullaḍghya kimiti prathamataḥ pramāṇamamihitamityata āha---tacceti /",
  "GSP29nvtp1_1u:6369": "tarhi uktāni pramāṇānīdānīṃ parīkṣayantāṃ kiṃ prameyalakṣaṇenetyata āha---lakṣaṇaṃ ceti /",
  "GSP29nvtp1_1u:6370": "tarhi prameyalakṣaṇamevāmidhīyatām /",
  "GSP29nvtp1_1u:6371": "kiṃ",
  "GSP29nvtp1_1u:6372": "pratyakṣādilakṣaṇenetyata āha---na ceti /",
  "GSP29nvtp1_1u:6373": "nanu pramāṇaṃ tāvat prathamata eva vaktavyam /",
  "GSP29nvtp1_1u:6374": "taditarasya tadadhīnatvāditi prāgeva saṃgamitametat /",
  "GSP29nvtp1_1u:6375": "idānīṃ tu pañcadaśasu prathamaṃ kimabhidhīyatāmiti jijñāsā /",
  "GSP29nvtp1_1u:6376": "abhidhīyamānasaṃgatiparyālocane ca saṃśayādīnāmanupayogādanabhidhānameva prasaktam,",
  "GSP29nvtp1_1u:6377": "kutaḥ pūrvāparabhāvaspardhetyata āha---aparīkṣitaṃ ceti /",
  "GSP29nvtp1_1u:6378": "etena saṃśayādīnāmupayogaṃ darśayatā vaktavyatā darśitā /",
  "GSP29nvtp1_1u:6379": "etasmād viśeṣāt pramāṇaprakaraṇāt",
  "GSP29nvtp1_1u:6380": "apakarṣaḥ saṃśayādiprakaraṇebhyaśca utkarṣaḥ prameyaprakaraṇasyeti samudāyārthaḥ /",
  "GSP29nvtp1_1u:6381": "ārabhyatāṃ tahi prameyalakṣaṇam, kimantargaḍunā vibhāgenetyata āha---tadiheti /",
  "GSP29nvtp1_1u:6382": "prameyanāntarīkatvaṃ prameyālambnaphalatvam /",
  "GSP29nvtp1_1u:6383": "kiṃ tadarthajātamiti bhāṣyakārīyaḥ praśnaḥ śliṣṭaḥ, ki lakṣaṇaṃ katividhaṃ ceti /",
  "GSP29nvtp1_1u:6384": "asminnarthe vibhāgavat sāmānyalakṣaṇamantareṇāpi viśeṣalakṣaṇānavatārāt /",
  "GSP29nvtp1_1u:6385": "tatra dvitīye---sūtrapāṭhe nottaram /",
  "GSP29nvtp1_1u:6386": "prathame tu śabdavyākhyāneneti bhāṣyagatiḥ /",
  "GSP29nvtp1_1u:6387": "tadatra dvitīyapraśnārtho vibhāgoddeśasūtramavatārayitumityanena darśitaḥ /",
  "GSP29nvtp1_1u:6388": "prathamastu viśiṣṭaṃ prameyamadyāpi na sidhyatīti tadarthaṃ praśna ityanena /",
  "GSP29nvtp1_1u:6389": "tatra vārttikakāreṇa tuśabdasūcitaṃ sāmānyalakṣaṇaṃ gṛhītvā vibhāganiṣṭhaḥ praśna ityanena /",
  "GSP29nvtp1_1u:6390": "tatra vārttikakāreṇa tuśabdasūcitaṃ sāmānyalakṣaṇaṃ gṛhītvā vibhāganiṣṭhaḥ praśnaḥ kṛta ityāha---sa ca viśeṣa iti //",
  "GSP29nvtp1_1u:6391": "nanvayameva ca sūtrārtha iti vibhāga evāsya sūtrāsyārtha iti gamyate /",
  "GSP29nvtp1_1u:6392": "tathā ca na vivakṣitaviśeṣalābhaḥ sūtrāt,",
  "GSP29nvtp1_1u:6393": "evaṃ ca prameyamātravibhāgo 'narthako 'satyaścetyata āha---yeṣāmiti /",
  "GSP29nvtp1_1u:6394": "prakṛtopayogiprameyaviśeṣalakṣaṇakroḍīkṛtānāmeva vibhāgo 'sya sūtrasyārtha iti vārttikārtha ityarthaḥ /",
  "GSP29nvtp1_1u:6395": "yeṣāmityādinā yathāsaṃkhyaṃ lakṣaṇadvayam /",
  "GSP29nvtp1_1u:6396": "naśca tattvapadena saṃbandhaḥ /",
  "GSP29nvtp1_1u:6397": "sākṣāditi ca pūraṇīyam /",
  "GSP29nvtp1_1u:6398": "apavargo mithyājñānanivṛttiḥ, tadāditvāt /",
  "GSP29nvtp1_1u:6399": "saṃsāro rāgadveṣau, tadekadeśatvāditi /",
  "GSP29nvtp1_1u:6400": "paramāṇūnāmityupalakṣaṇam, tenāśarīrānindriyā tadartharūpāṇāṃ dvyaṇukādīnāṃ tadguṇakarmaṇāmapīti //",
  "GSP29nvtp1_1u:6401": "nanu yadā digādayo 'bhihitā evārthata iti samādhānam,",
  "GSP29nvtp1_1u:6402": "tadā tadabhidhāne ka upayoga ityapi samarthanīyamityata āha---kauśalamātramiti //9 //",
  "GSP29nvtp1_1u:6403": "______________________________________________________________________",
  "GSP29nvtp1_1u:6404": "// pariśuddhiḥ //",
  "GSP29nvtp1_1u:6405": "nanu pratyakṣamapyātmani pramāṇameva, ahamiti vikalpasya parairapīṣṭatvāt /",
  "GSP29nvtp1_1u:6406": "na cāyamavastukaḥ saṃdigdhavastuko vā, aśābdatvādapratikṣepācca /",
  "GSP29nvtp1_1u:6407": "na cāyaṃ laiḍgikaḥ, ananusaṃhitaliṅgasyāpi svapratyayāt /",
  "GSP29nvtp1_1u:6408": "nāpi smṛtiriyam, ananubhūte smaraṇāyogāt /",
  "GSP29nvtp1_1u:6409": "anādivāsanāvaśādanādirayamavastuko vikalpa ityapi na yuktam,",
  "GSP29nvtp1_1u:6410": "nīlādivikalpeṣvapyevaṃ vaktuṃ sukaratvāt /",
  "GSP29nvtp1_1u:6411": "kādācitkatvena tatra vastukalpanamihāpi samānam /",
  "GSP29nvtp1_1u:6412": "arthakriyāsthiteḥ sūtraprāmāṇyasiddhervastusthitirityapi na yuktam,",
  "GSP29nvtp1_1u:6413": "arthakriyāsthitiniścayasyāpi vāsanāmādāyopaplāvayituṃ śakyatvāt /",
  "GSP29nvtp1_1u:6414": "ata eva pramāṇāntarapravṛtterityapi gatam /",
  "GSP29nvtp1_1u:6415": "tasmād vāsanāvādamātraṃ vihāya āgantukamapi kiñcit kāraṇaṃ vācyam /",
  "GSP29nvtp1_1u:6416": "taccāptānāptaśabdau vā liṅgatadābhāse vā pratyakṣatadābhāse vā?",
  "GSP29nvtp1_1u:6417": "tatra yathā prathamamadhyamaprakārābhāvāt nīlavikalpaśyaramaṃ kalpamālambate,",
  "GSP29nvtp1_1u:6418": "tathāhamitti vikalpo 'pi /",
  "GSP29nvtp1_1u:6419": "tatrāyam,",
  "GSP29nvtp1_1u:6420": "pratyakṣapṛṣṭhabhāvitve sākṣādeva savastukaḥ /",
  "GSP29nvtp1_1u:6421": "tadābhāse tu mūle 'sya pāramparyāt savastutā //",
  "GSP29nvtp1_1u:6422": "iti /",
  "GSP29nvtp1_1u:6423": "na ca bāhyapratyakṣanivṛttāveva nirmūlatvam, buddhivikalpasyāpi nirmūlatvaprasaḍgāt /",
  "GSP29nvtp1_1u:6424": "tatra svasaṃvedanaṃ mūlam, ihāpi mānasamiti na kaścid viśeṣaḥ /",
  "GSP29nvtp1_1u:6425": "tatkathamātmani pratyakṣapratiṣedhakaṃ bhāṣyamityata āha---ahamiti /",
  "GSP29nvtp1_1u:6426": "yadyapi savastuko 'yaṃ tathāpi śarīrapratyayasāmānādhikaraṇyāt tadvastuka evāyamityapi syāt /",
  "GSP29nvtp1_1u:6427": "ato na tadatirikte vastuni pramāṇayituṃ śakyate tāvad yāvad dehādibhyo bhinna ātmā pramāṇāntareṇa na sādhyata ityarthaḥ /",
  "GSP29nvtp1_1u:6428": "tadidamuktam---drāgiti /",
  "GSP29nvtp1_1u:6429": "ghaṭādijñānavaditi vyatirekidṛṣṭāntaḥ /",
  "GSP29nvtp1_1u:6430": "yathā hi ghaṭādijñānaṃ śarīrādipratyayavaiyadhikaraṇyāt",
  "GSP29nvtp1_1u:6431": "tadatirikte vastuni drāgevapramāṇayitu śakyate, tathā nedamityarthaḥ //",
  "GSP29nvtp1_1u:6432": "nanu yadi nāma na drāgeva, vicārakrameṇa tu pramāṇayiṣyate /",
  "GSP29nvtp1_1u:6433": "tathā hi,",
  "GSP29nvtp1_1u:6434": "nirūpādhiśarīrabuddhitatsamudāyālambanatvena ahaṃ pratyayasyātiprasaḍgāt svasaṃbandhini śarīrādāvayamahaṃpratyaya iti vācyam /",
  "GSP29nvtp1_1u:6435": "tatrātmavyatirekeṇa kaḥ svārtha iti cintanīyam /",
  "GSP29nvtp1_1u:6436": "ananyatvaṃ svatvaṃ sarvabhāvānām /",
  "GSP29nvtp1_1u:6437": "tathā ca yadā tenaiva tadanubhūyate tadā pratyetuḥ pratyetavyādananyatvādahamiti syāt /",
  "GSP29nvtp1_1u:6438": "ata eva ghaṭādayo na kadācidapyananyānubhavitṛkā iti na kadācidapyahamāspadamiti cet?",
  "GSP29nvtp1_1u:6439": "evaṃ tarhi tvanmate 'pyayamahamiti pratyayaḥ śarīrādāvāroparūpa eva, tataḥ pratyeturanyatvāt /",
  "GSP29nvtp1_1u:6440": "buddhau mukhya iti cet---na,",
  "GSP29nvtp1_1u:6441": "tasyāḥ kriyātvenānubhūyamānāyā bhinnasya tatkarturahaṃ chinadmītivadahaṃ jānāmītyanubhavāt nīlādipratyetavyākāravat pratipattrākāro 'pi pratīterevāyamātmā tathā bhāsata iti cet?",
  "GSP29nvtp1_1u:6442": "tarhi pratyetavyākārasamānayogakṣematvena pratipatrākārasyāpi siddhaṃ naḥ samīhitam /",
  "GSP29nvtp1_1u:6443": "astu svopādānamātramiti cet---na, tatpratibhāsane tadgatārthākārasyāpi pratibhāsaprasaḍgāt /",
  "GSP29nvtp1_1u:6444": "ākāramantareṇākāriṇo 'navabhāsanāt /",
  "GSP29nvtp1_1u:6445": "pravṛttivijñānasaṃtānādanya evāyaṃ buddhisaṃtānaḥ pratipattā, yamālayavijñānamācakṣata iti cet?",
  "GSP29nvtp1_1u:6446": "evaṃ tarhi pravṛttivijñānopādānamanādinidhanaḥ siddho 'dhikaḥ pratipattā /",
  "GSP29nvtp1_1u:6447": "sa kiṃ saṃtanyamānajñānarūpaḥ, tadviparītarūpo veti cintā pariśiṣyate /",
  "GSP29nvtp1_1u:6448": "tasyāśca raṅgabhūmiḥ kṣaṇabhaṅgabhaṅga ityata āha---pareti /",
  "GSP29nvtp1_1u:6449": "dṛḍhataraṃ viśeṣaniṣṭham /",
  "GSP29nvtp1_1u:6450": "smṛtyā saha pūrvāparapratyayayorekaviṣayatvamūkajñānagocaratvam /",
  "GSP29nvtp1_1u:6451": "pūrvānubhūtitatkāryasmṛtitatkāryānubhūtīnāmekenānuvyavasāyena",
  "GSP29nvtp1_1u:6452": "etena pratisaṃdhānaṃ pratyabhijñānaṃ vā syāt, kāryakāraṇaviśeṣayorekasaṃtānaniyamo vā?",
  "GSP29nvtp1_1u:6453": "ādye tattvataḥ pratyabhijñānamasiddham, abhimānato viruddham, aviśiṣṭamanaikāntikam /",
  "GSP29nvtp1_1u:6454": "dvitīye 'pi virodha eveti nirastam /",
  "GSP29nvtp1_1u:6455": "tadāha---tadaneneti /",
  "GSP29nvtp1_1u:6456": "tadatra pratisaṃdhāne kāryakāraṇabhāvaḥ pareṇopanyastaḥ kimupādhitayā vipakṣavyāvṛttisaṃdehamudbhāvayitum?",
  "GSP29nvtp1_1u:6457": "atha svadarśane pratisandhānavyavasthāṃ pratipādayitum?",
  "GSP29nvtp1_1u:6458": "pratisandhānasya tu kṣaṇabhaṅgasādhanameva bādhanamityāśayaḥ /",
  "GSP29nvtp1_1u:6459": "tatra pratyabhijñānaṃ pratisandhānamiti gṛhītvopādhilakṣaṇamapaninīṣān kāryakāraṇabhāvapratisandhānayoḥ paraspareṇa vyāpti khaṇḍayati---na hi yatreti /",
  "GSP29nvtp1_1u:6460": "punaḥ bauddhaḥ /",
  "GSP29nvtp1_1u:6461": "na hi kāryakāraṇabhāvamātraṃ pratisandhānanibandhanamācakṣmahe /",
  "GSP29nvtp1_1u:6462": "kiṃ tarhi? sādṛśyaviśiṣṭamiti śaṅkate---vastuta iti /",
  "GSP29nvtp1_1u:6463": "tadidamuktam, sabhāgeṣu iti /",
  "GSP29nvtp1_1u:6464": "etadvyatirekavyabhicāreṇa dūṣayati---tanneti /",
  "GSP29nvtp1_1u:6465": "viśiṣṭo 'pi kāryakāraṇabhāvo na pratisandhānaṃ prati prayojako yatastannivṛttāvapi nedaṃ nivartata ityarthaḥ /",
  "GSP29nvtp1_1u:6466": "na ca sādṛśyamātramevāstu tannibandhanamiti sāmpratam, bhedagrahe tasyāpi vyabhicārāt /",
  "GSP29nvtp1_1u:6467": "tadagrahapakṣastu vācya iti tamupekṣyāsmadabhipretaṃ pratisandhānamādāya śaṅkate---pūrvāpareti /",
  "GSP29nvtp1_1u:6468": "yatra kartari pratisandhānaṃ tatrāvaśyaṃ pratisandhayānāṃ buddhīnāṃ kāryakāraṇabhāvaḥ /",
  "GSP29nvtp1_1u:6469": "yatra caiṣa evabhūtaḥ, tatrāvaśyaṃ kartṛpratisandhānamiti na vyabhicaratītyarthaḥ /",
  "GSP29nvtp1_1u:6470": "dūṣayati---hanteti /",
  "GSP29nvtp1_1u:6471": "nairātmyasākṣātkārasātmībhāva iti sarvajñopalakṣaṇaparam //",
  "GSP29nvtp1_1u:6472": "tadayamarthaḥ, sarvajñastāvadubhayavādyavivādaviṣayaḥ /",
  "GSP29nvtp1_1u:6473": "sa kimātmanaḥ pūrvāparapratyayānekakartṛkatayā pratisaṃdhatte na vā?",
  "GSP29nvtp1_1u:6474": "ādye tatpratisandhānādeva pratisandhāturekatvaṃ siddham /",
  "GSP29nvtp1_1u:6475": "jñānānāṃ bhedasya dhiyāmasthairyasya sarvaireva pratīteḥ /",
  "GSP29nvtp1_1u:6476": "pratisandhātuḥ kṣaṇikatāyāḥ sarvajñenāpyapratīteḥ /",
  "GSP29nvtp1_1u:6477": "atha na pratisandhatte, na tarhi kāryakāraṇabhāvanibandhanaṃ kartaryapi pratisandhānam /",
  "GSP29nvtp1_1u:6478": "na hyasti saṃbhavo yadanvaye 'pi yasyānanvayastat tāvanmātranibandhanamiti /",
  "GSP29nvtp1_1u:6479": "saiva ca ityādi sotprāsam /",
  "GSP29nvtp1_1u:6480": "vyartha iti /",
  "GSP29nvtp1_1u:6481": "svanibandhanānuvṛttau sattvadṛṣṭerdurapahnavatvāt /",
  "GSP29nvtp1_1u:6482": "avaśyaṃ ca tasya pratisaṃdhānena bhavitavyam /",
  "GSP29nvtp1_1u:6483": "kathamanyathopadiśet? avaśyaṃ copadeṣṭā svīkartavyaḥ /",
  "GSP29nvtp1_1u:6484": "yadi pāralaukiker'the vipralambhakā eva vaktāra iti niścayaḥ,",
  "GSP29nvtp1_1u:6485": "saṃbhāvanayāpi prekṣāvanto na pravarteran /",
  "GSP29nvtp1_1u:6486": "tasmādubhayathāpi pratisandhāturekatvaṃ siddham //",
  "GSP29nvtp1_1u:6487": "atra śaṅkate---athāsadapīti /",
  "GSP29nvtp1_1u:6488": "tataśca na kāṣakāraṇabhāvo na tasya nibandhanam avyabhicārāt /",
  "GSP29nvtp1_1u:6489": "nāpyanupadeśaprasaṅgaḥ, tannibandhanasya pratisandhānasya bhāvāt /",
  "GSP29nvtp1_1u:6490": "nāpi doṣāvakāśaḥ, svarasavāhinastasya taddhetutvāt /",
  "GSP29nvtp1_1u:6491": "asya tvāhāryatvādityarthaḥ /",
  "GSP29nvtp1_1u:6492": "śaṅkate---na ceti /",
  "GSP29nvtp1_1u:6493": "so 'yaṃ kāryakāraṇābhāve satyeva draṣṭavyaḥ /",
  "GSP29nvtp1_1u:6494": "upadeśastu pūrvapratisandhānabalopanītakarūṇābhyāsaprakarṣādeva virodhapratisandhānabalena suptasyeva prabodha iti śaḍkārthaḥ /",
  "GSP29nvtp1_1u:6495": "uttaram---pravṛttīti /",
  "GSP29nvtp1_1u:6496": "na ca sphaṭikavad viṣayoparāgaparihāreṇa buddhiṣu bhedagraha iti yuktam,",
  "GSP29nvtp1_1u:6497": "sphaṭikavadupādhiparihāreṇa buddhīnāṃ pratyetumaśakyatvāt /",
  "GSP29nvtp1_1u:6498": "tathābhāve buddhimātreṇa bhedāgrahe pārthivatayā vṛkṣāt kāṣṭhaṃ kāṣṭhādaḍgāraḥ,",
  "GSP29nvtp1_1u:6499": "tato bhasmādibhedena na gṛhyeta /",
  "GSP29nvtp1_1u:6500": "gṛhyate ca /",
  "GSP29nvtp1_1u:6501": "tasmānnimittavyāvṛttau pratisandhānaṃ na syāt, bhavad vā nimittāntaramākṣipatītyarthaḥ /",
  "GSP29nvtp1_1u:6502": "na copadeśaḥ pratisandhānamantareṇa samarthitaḥ syāt /",
  "GSP29nvtp1_1u:6503": "sa hi vivakṣāyoniḥ /",
  "GSP29nvtp1_1u:6504": "sā ca saḍketitaśabdasmaraṇādiyoniḥ /",
  "GSP29nvtp1_1u:6505": "tadeva ca pratisandhānam //",
  "GSP29nvtp1_1u:6506": "nanvālayavijñānabhedāgrahāt pratisandhānaṃ bhaviṣyatītyata āha---ālayeti /",
  "GSP29nvtp1_1u:6507": "sa hyālayasantāno 'hamāspadaṃ pravṛttivijñānādanya eva syāt,",
  "GSP29nvtp1_1u:6508": "tadantaḥpātikādācitkānekāhaṃpratyayarupo vā?",
  "GSP29nvtp1_1u:6509": "na tāvadādyaḥ, na hyahamahamikayā parasparasvatantrasantānadvayamanubhūyate /",
  "GSP29nvtp1_1u:6510": "satyapi vā parasparamanupādānānupādeyabhāvānna parasparapratyākalitārthānusandhānabandhaḥ /",
  "GSP29nvtp1_1u:6511": "tathātve vā caitramaitrādiṣvapi prasaṅgaḥ /",
  "GSP29nvtp1_1u:6512": "ubhayorvā ubhayopādānatve ekamapyanekāśritamiti kimaparāddhamavayavisaṃyogādibhiḥ? na",
  "GSP29nvtp1_1u:6513": "cālayavijñānopāttaṃ pravṛttivijñānaṃ na kiñcidupādatta ityapi yuktam /",
  "GSP29nvtp1_1u:6514": "tathā sati nimittatāmapi na yāyāt, upādānatvavyāptatvānnimittatāyāḥ /",
  "GSP29nvtp1_1u:6515": "evaṃ ca yadi jñānāntaramupādadīta, tadā apūrvānantasantānapravṛttiprasaṅgaḥ /",
  "GSP29nvtp1_1u:6516": "tasmānnālayasantāna ānubhaviko na caupapattika ityarthaḥ /",
  "GSP29nvtp1_1u:6517": "dvitīye tvāha---ahamiti //",
  "GSP29nvtp1_1u:6518": "ayamāśayaḥ /",
  "GSP29nvtp1_1u:6519": "asya hi bhedāgrahaḥ svarūpato vā syāt, viṣayato vā?",
  "GSP29nvtp1_1u:6520": "svarūpato 'pi pūrvāhamiti pratyayamātrād vā, pravṛttivijñānebhyo 'pi vā?",
  "GSP29nvtp1_1u:6521": "na tāvadādyaḥ,",
  "GSP29nvtp1_1u:6522": "ahamityajñāsiṣam,",
  "GSP29nvtp1_1u:6523": "ahamiti jānāmi,",
  "GSP29nvtp1_1u:6524": "ahamiti jñāsyāmītyatītatvādipratīterbhedaniścayamantareṇānupapatteḥ /",
  "GSP29nvtp1_1u:6525": "kathañcid bhedāgrahe 'pi tadarthasyaiva pratisandhānamucitam, na pravṛttivijñānānām /",
  "GSP29nvtp1_1u:6526": "na ca tebhyo 'pi bhedāgraha iti coktameva /",
  "GSP29nvtp1_1u:6527": "nāpi viṣayataḥ /",
  "GSP29nvtp1_1u:6528": "sa hi svākāro vā syāt,",
  "GSP29nvtp1_1u:6529": "vastvantarameva vā, alīkaṃ vā? nādyaḥ, prāgdūṣaṇenaiva gatatvāt /",
  "GSP29nvtp1_1u:6530": "na hyanena svākāraḥ svātmano bhedenāropitaḥ, api tu svātmaviṣaya eva darśitaḥ /",
  "GSP29nvtp1_1u:6531": "tasya ca bhedo niścita iti /",
  "GSP29nvtp1_1u:6532": "nāpi dvitīyaḥ, svayamanabhyupagamāt /",
  "GSP29nvtp1_1u:6533": "nāpi tṛtīyaḥ, ahamiti vikalpasya savastukatāyāḥ prāgeva prasādhanāt /",
  "GSP29nvtp1_1u:6534": "avastukatve 'pi na tatra prakṛtopayogibhedāgrahasaṃbhavaḥ /",
  "GSP29nvtp1_1u:6535": "sa hi vidyamāna eva bhedo na gṛhyate, avidyamāna eva vā, āropito vā, āropitāsattvo vā?",
  "GSP29nvtp1_1u:6536": "na tāvadādyaḥ, alīkasya ajñāyamānabhedasampattāvanalīkatvaprasaḍgāt /",
  "GSP29nvtp1_1u:6537": "nāpi dvitīyaḥ, pāramārthikasya bhedābhāvasya pāramārthikābhedaparyavasāyitvāt /",
  "GSP29nvtp1_1u:6538": "na ca paramārthata eva nānāvikalpollikhitamalīkamekātmakam anātmakatvāt /",
  "GSP29nvtp1_1u:6539": "tathātve vā kva bhedāgrahasyopayogaḥ, ekatvādevaikatvenānusandhānāt?",
  "GSP29nvtp1_1u:6540": "nāpi tṛtīyaḥ, virodhaparāhatatvāt /",
  "GSP29nvtp1_1u:6541": "yadi hi tatra bhedāropaḥ, kathaṃ tadagrahaḥ?",
  "GSP29nvtp1_1u:6542": "tadagrahe vā kathaṃ bhedāropaḥ?",
  "GSP29nvtp1_1u:6543": "na ca bhedārope 'bhedāropasyāpyavakāśaḥ /",
  "GSP29nvtp1_1u:6544": "nāpi caturthaḥ, ātmāśrayaprasaṃgāt, pāramārthikabhedaprasaḍgācca /",
  "GSP29nvtp1_1u:6545": "ghaṭapaṭayoryo bhedaḥ pāramārthikaḥ,",
  "GSP29nvtp1_1u:6546": "śaśaviṣāṇanaraviṣāṇayorvā yo bhedaḥ kālpanikaḥ,",
  "GSP29nvtp1_1u:6547": "sa iha na gṛhyate ityabhedānusaṃdhānamiti cet---na,",
  "GSP29nvtp1_1u:6548": "anyaviṣayabhedāgrahe anyatrābhedārope 'tiprasaḍgāt /",
  "GSP29nvtp1_1u:6549": "catuṣkoṭivinirmuktavyapadeśyabhedāgrahe tvabhedārope trailokyaikatāropaprasaṅgaḥ //",
  "GSP29nvtp1_1u:6550": "tatra bhedagraho 'pyastīti cet?",
  "GSP29nvtp1_1u:6551": "tarhi yathābhūto bhedaḥ tatra gṛhyate, tadagrahe evābhedāropa ityeva sādhu /",
  "GSP29nvtp1_1u:6552": "na caitadalīkaviṣayatvapakṣe saṃbhavatīti sthiravastugocaratvam eva sattvabuddherjyāyaḥ /",
  "GSP29nvtp1_1u:6553": "kṣaṇabhaṅgastu niṣetsyata iti bhāvaḥ /",
  "GSP29nvtp1_1u:6554": "tadidamuktarūpaṃ pratisandhānaṃ nimittavattayā vyāptaṃ nirnimittatve niyamānupapatteḥ /",
  "GSP29nvtp1_1u:6555": "taccānekakartṛtve nāstīti vyāpakānupalabdhyā vipakṣānnivartamānaṃ nimittavatyekakartṛkatve viśrāmyatīti pratibandhasiddhiḥ ityanenābhiprāyeṇopasaṃharati---tasmāditi //",
  "GSP29nvtp1_1u:6556": "tadetatsarvaṃ buddhīnāmupādānopādeyabhāvamabhyupetyoktam /",
  "GSP29nvtp1_1u:6557": "vastutastu tatraivāyaṃ vivādaḥ /",
  "GSP29nvtp1_1u:6558": "tathā hi vyavahitakālā api pratyayā yadyekakartṛkāḥ, kva buddhīnāmupādānopādeyabhāvaḥ?",
  "GSP29nvtp1_1u:6559": "sa cet, kva teṣāmekakartṛkatā?",
  "GSP29nvtp1_1u:6560": "sā hyekopādānataiva /",
  "GSP29nvtp1_1u:6561": "na caikajātīyatve sati tadutpattiḥ evopādānopādeyabhāvaḥ /",
  "GSP29nvtp1_1u:6562": "śiṣyo pādhyāyabuddhyorapi tathābhāvaprasaṅgat /",
  "GSP29nvtp1_1u:6563": "bhedāgrahe satītyapi na yuktam, samastopādhisvīkāraparihāreṇa śiṣyācāryabuddhyorapi bhedāgrahāt /",
  "GSP29nvtp1_1u:6564": "sopādhibhedagrahasya prakṛte 'pi bhāvāt /",
  "GSP29nvtp1_1u:6565": "śarīrabhedāgrahasya janmāntareṇavyabhivacārāt /",
  "GSP29nvtp1_1u:6566": "anupalabdhapitṛkeṇa bālena cāti prasaḍgāt /",
  "GSP29nvtp1_1u:6567": "ghaṭakapālakṣaṇayoratathābhāvaprasaḍgācc /",
  "GSP29nvtp1_1u:6568": "ekādhāratāniyama ityapi na yuktam,",
  "GSP29nvtp1_1u:6569": "tasya vāstavasya kṣaṇikapakṣe viṣayasamayānāṃ kṣaṇānāmabhāvāt kālpanikasya tvatiprasaṃjakatvāt /",
  "GSP29nvtp1_1u:6570": "asti hi sarveṣāmabhimāno yatraiva ghaṭe",
  "GSP29nvtp1_1u:6571": "gandhaḥ tatraiva rūparasasparśā iti, yatraiva śarīraṃ tatraiva jñānamiti /",
  "GSP29nvtp1_1u:6572": "etena cābhrāntasamataikāvasāyaḥ prakṛtivikriye /",
  "GSP29nvtp1_1u:6573": "tato",
  "GSP29nvtp1_1u:6574": "hetuphalasyopādānopādeyalakṣaṇamiti nirastam /",
  "GSP29nvtp1_1u:6575": "kāṣṭhasya tu prakṛtervikṛtiraḍgāra iti kuto niścitaṃ bhavatā?",
  "GSP29nvtp1_1u:6576": "yāvatā vahnerevāsau vikāraḥ kiṃ na syāt,",
  "GSP29nvtp1_1u:6577": "vahnisaṃbandhe kāṣṭhādeva tadutpatteriti cet---na,",
  "GSP29nvtp1_1u:6578": "kāṣṭhasaṃbandhe vahnereva tadutpattirityevaṃ kiṃ na syāt?",
  "GSP29nvtp1_1u:6579": "pārthivaṃ pārthivopādānakameveti niścayāditi cet?",
  "GSP29nvtp1_1u:6580": "kuta etat?",
  "GSP29nvtp1_1u:6581": "sabhāgeṣu kṣaṇeṣu tathā darśanāditi cet?",
  "GSP29nvtp1_1u:6582": "tadapi kutaḥ?",
  "GSP29nvtp1_1u:6583": "abhrāntasamataikāvasāyāditi cet---na, nīlaparamāṇuṣu parasparapratyāsanneṣu nirantaraṃ",
  "GSP29nvtp1_1u:6584": "jñāyamāneṣu parasparopādānatvaprasaṃgāt /",
  "GSP29nvtp1_1u:6585": "asti hi teṣāṃ tadutpattau satyāṃ mamatā ābhimānikaikatvāvasāyaśca /",
  "GSP29nvtp1_1u:6586": "pāramārthikastu na kvacidapi /",
  "GSP29nvtp1_1u:6587": "astu piṇḍitānāṃ rūparasaparamāṇūnāṃ sarveṣā sarvopādānatvamityapi na yuktam,",
  "GSP29nvtp1_1u:6588": "anekavṛtteḥ ekasya svayamanabhyupagamāt,",
  "GSP29nvtp1_1u:6589": "saprasidhānāṃ samānadeśatvābhāvācca /",
  "GSP29nvtp1_1u:6590": "etena bhrāntasaṃmataikāvasāya iti pāṭhāntaramapāstam, laukikānāṃ bhrāntasaṃmatestatrāpi tulyatvāt /",
  "GSP29nvtp1_1u:6591": "parīkṣakāṇāṃ tu prakṛte 'pyasattvāt /",
  "GSP29nvtp1_1u:6592": "tasmāt kāryakāraṇabhāvamātramavaśiṣyate /",
  "GSP29nvtp1_1u:6593": "sa ca nopādhiratiprasaṃgāt /",
  "GSP29nvtp1_1u:6594": "kiñcideva svakāraṇasāmagrīvaśādutpadyate jñānaṃ yat kāṃścideva kāraṇasāntānikān pratyayān pratyavekṣate nānyat /",
  "GSP29nvtp1_1u:6595": "nāparānityetadapyasādhīyaḥ,",
  "GSP29nvtp1_1u:6596": "niyāmakamantareṇa śiṣyasyāpyupādhyāyacittapratyavekṣakajñānotpādaprasaḍgāt /",
  "GSP29nvtp1_1u:6597": "tatra teṣāmanabhisaṃskārakatvāt naivamiti cet?",
  "GSP29nvtp1_1u:6598": "kāraṇatvajñānatvāviśeṣe 'pyetadeva kutaḥ?",
  "GSP29nvtp1_1u:6599": "vicitrā hi kāraṇānāṃ śaktiḥ /",
  "GSP29nvtp1_1u:6600": "tat",
  "GSP29nvtp1_1u:6601": "kimatinirbandhena?",
  "GSP29nvtp1_1u:6602": "yatra yathā kāryaṃ dṛśyate tatra tathā kalpyata iti cet?",
  "GSP29nvtp1_1u:6603": "tat kimidānīṃ kiṃbhūtasya kutra sāmarthyamityanuyogo 'nuttara eva /",
  "GSP29nvtp1_1u:6604": "evaṃ tarhi sarvatra jñāpakajanakeṣvanāśvasāt nirīhaṃ jagat jāyeta /",
  "GSP29nvtp1_1u:6605": "kṣaṇabhaṅgasādhanabādhitatvāt pratisandhānahetorevaṃ kalpyata iti cet?",
  "GSP29nvtp1_1u:6606": "athānenaitat kiṃ na bādhayate?",
  "GSP29nvtp1_1u:6607": "tasya nirdeṣatvāditi cet?",
  "GSP29nvtp1_1u:6608": "asya tarhi doṣāntaraṃ vacanīyam /",
  "GSP29nvtp1_1u:6609": "agṛhyamāṇaviśeṣatvādastūbhayoḥ satpratipakṣatvamiti cet?",
  "GSP29nvtp1_1u:6610": "nanvidamapi te vyasanaṃ nivartayiṣyāmo mā tvariṣṭā",
  "GSP29nvtp1_1u:6611": "ityupasaṃhāraśeṣaḥ //",
  "GSP29nvtp1_1u:6612": "yadi hi sarvajñasya cetaso 'smadādicittamālambanapratyayatvenodāhniyate vaisadṛśyād daṇḍaghaṭavanna pratisaṃdhatta ityapi pariharedata uktam---yogicittamapīti /",
  "GSP29nvtp1_1u:6613": "tasyāpi yogicittena pratisandhānaṃ syāditi viparyayo hetuviparyāsasyāpi saṃbhavāt /",
  "GSP29nvtp1_1u:6614": "tasyāpi yogicittena pratisandhānaṃ syāditi viparyayo hetuviparyāsasyāpi saṃbhavāt /",
  "GSP29nvtp1_1u:6615": "sahārthe vā tṛtītā /",
  "GSP29nvtp1_1u:6616": "ihānubhavo vā kālāntarabhāvinīṃ smṛtiṃ janayati, jajjanito vā saṃskāraḥ?",
  "GSP29nvtp1_1u:6617": "so 'pyatīndriyo 'dhyakṣasiddho vā?",
  "GSP29nvtp1_1u:6618": "atīndriyo 'pi tatkālasthāyī, saṃtanyamāno vā?",
  "GSP29nvtp1_1u:6619": "adhyakṣāsiddho 'pi taduttarabuddhidhārārūpo vā, tadanyo vā, tadviśeṣo vā?",
  "GSP29nvtp1_1u:6620": "viśeṣo 'pyanubhavaprasavatvamātraṃ vā, anubhavitṛsantānavaijātyaṃ ceti?",
  "GSP29nvtp1_1u:6621": "tatra prathamaṃ dūṣayati---na hyajāteti /",
  "GSP29nvtp1_1u:6622": "adhyakṣasiddhastu taduttarabuddhidhārārūpāt, anyastāvadanupalabdhibādhitaḥ, tairanabhyupagataśca /",
  "GSP29nvtp1_1u:6623": "anubhavaprabhavatāmātralakṣaṇastu viśeṣo 'viśeṣa eva /",
  "GSP29nvtp1_1u:6624": "na hi karmakarakaropanītam eva bījaṃ kṣitimāsādyaḍkuraṃ kurute /",
  "GSP29nvtp1_1u:6625": "na tu tathābhūtamapi pramādapatitam, tathā nīlādyanubhavasantānaḥ pītādyanubhavena vopanīyatām,",
  "GSP29nvtp1_1u:6626": "nīlādyanubhavenaiva veti na kaścit svarūpakṛto viśeṣaḥ /",
  "GSP29nvtp1_1u:6627": "evaṃ cānanubhūte 'pi smaraṇaprasaḍgo na cānubhūte 'pīti vaijātyaṃ tu viśeṣo bhavet /",
  "GSP29nvtp1_1u:6628": "yathā kṣīrāvasekādamlatvaṃ parihṛtya mādhuryamādāyānuvartamānāmalakī kālāntare api phale mādhuryamunmīlayati,",
  "GSP29nvtp1_1u:6629": "lākṣārasāvasekād dhavalatāṃ parihṛtya raktatāmupādāyānuvartamānaṃ kārpāsabījaṃ kusumeṣu raktatām,",
  "GSP29nvtp1_1u:6630": "na caivaṃ prakṛte saṃbhavati /",
  "GSP29nvtp1_1u:6631": "javākusumādyupadhānāt tadrūpatāṃ parihṛtya dhavalimānamupādāyaiva saṃtanyamānasya sphaṭikasyeva jñānasyāpi viṣayoparāgaṃ parihṛtya cidrūpatāmātramupādāyānuvṛtteḥ /",
  "GSP29nvtp1_1u:6632": "sarvākāratvameva sarvavijñānānāṃ kiṃ tu kaścidākāra ḥ",
  "GSP29nvtp1_1u:6633": "sphuṭaḥ, anye tvapaṭava iti tu svadarśanaśraddhā, yato viruddhadharmādhyāsādapi na bhīḥ /",
  "GSP29nvtp1_1u:6634": "nirākārapakṣe 'pi yāvānartho buddherviṣayastatra sphuṭaiva sā /",
  "GSP29nvtp1_1u:6635": "yatra tvasphuṭā nāsau tasyā viṣayaḥ /",
  "GSP29nvtp1_1u:6636": "tathātve vā viṣayetaravyavasthā na syāt /",
  "GSP29nvtp1_1u:6637": "tasmādatīndriyaḥ saṃskāraḥ pariśiṣyate /",
  "GSP29nvtp1_1u:6638": "sa cet kālāntarasthāyī, nūnaṃ tadupādānamapi tathaiva sthāyi /",
  "GSP29nvtp1_1u:6639": "na hyupādānanivṛttāvapi upādeyamavatiṣṭhata ityāśayavānāha---iti pūrvotpanna iti /",
  "GSP29nvtp1_1u:6640": "saṃtanyamāna evātīndriyaḥ saṃskāro bhaviṣyatītyāśayavānāśaṅkate---punaḥ para ityādi /",
  "GSP29nvtp1_1u:6641": "pṛthaksaṃskārasantāno hi na tāvat parābhyupeto nāpyupapannaḥ, ālayasya prāgeva pratiṣedhāt /",
  "GSP29nvtp1_1u:6642": "tato 'pyadhikatve tatraiva smṛtyādiphalaprasaḍgāt /",
  "GSP29nvtp1_1u:6643": "tasmāt pravṛttisantāne phalānavakāśāt anyatra saṃskāre 'nyatra phale 'tiprasaḍgāt /",
  "GSP29nvtp1_1u:6644": "tasmād pravṛttisantāne phalānavakāśāt anyatra saṃskāre 'nyatra phale 'tiprasaḍgāt /",
  "GSP29nvtp1_1u:6645": "tasmād pravṛttisantāne phalānavakāśāt anyatra saṃskāre 'nyatra",
  "GSP29nvtp1_1u:6646": "phale 'tiprasaḍgāt /",
  "GSP29nvtp1_1u:6647": "tasmād yatrānubhavastatra saṃskāraḥ, yatra ca sa tatra smṛtyādiphalamiti paramupapadyate //",
  "GSP29nvtp1_1u:6648": "evaṃ ca kṣaṇabhaṅgasādhanaṃ pratirodhakamavaśiṣyate /",
  "GSP29nvtp1_1u:6649": "tatrāha---upapādayiṣyate hīti /",
  "GSP29nvtp1_1u:6650": "etena yo yaḥ saṃskāraḥ kvacit santāna āhitaḥ,",
  "GSP29nvtp1_1u:6651": "sa tatraiva phaladānayogyo nānyatretyādi nirastam,",
  "GSP29nvtp1_1u:6652": "atiriktasya saṃskārasyāśrayāsiddhatvāt,",
  "GSP29nvtp1_1u:6653": "viśeṣalakṣaṇasya ca svarūpāsiddhatvāt,",
  "GSP29nvtp1_1u:6654": "aviśiṣṭottarakāryapravāhalakṣaṇasya ca viruddhatvāditi /",
  "GSP29nvtp1_1u:6655": "anityatvasya hetorviśeṣavyāvartakatvotkīrtanaṃ guṇatvasiddhyupayogāt /",
  "GSP29nvtp1_1u:6656": "ata eva netaretarāśrayatvaśaṅkā,",
  "GSP29nvtp1_1u:6657": "anityatvena pāratantryaṃ sādhayitvā tena guṇatvaprasādhānāt /",
  "GSP29nvtp1_1u:6658": "guṇatvaṃ tu yadarthaṃ sādhitam, tat tatsādhakenaiva sādhitamiti vaiyarthyamavaśiṣyate /",
  "GSP29nvtp1_1u:6659": "tadupasaṃharati---tasmāditi /",
  "GSP29nvtp1_1u:6660": "nanu yadi vaiyarthyamasya hṛdi nihitameva vārttikakṛtā,",
  "GSP29nvtp1_1u:6661": "tat kimathamamumeva hetumupanyastavānityata āha,",
  "GSP29nvtp1_1u:6662": "tadapi pūrvamūktam,",
  "GSP29nvtp1_1u:6663": "na tu prasādhitam /",
  "GSP29nvtp1_1u:6664": "na cāsiddhaṃ sādhanaṃ nāmeti kṛtvā iti garbhaśoṣaḥ //",
  "GSP29nvtp1_1u:6665": "ayamarthaḥ /",
  "GSP29nvtp1_1u:6666": "yathā anityatvaṃ dravyapāratantryāvinābhūtam, tathā guṇatvamapi /",
  "GSP29nvtp1_1u:6667": "yathā ca tadicchadiṣu, tathā guṇatvamapīti /",
  "GSP29nvtp1_1u:6668": "na tāvadanayoḥ sādhanatvaṃ prati kaścid viśeṣaḥ /",
  "GSP29nvtp1_1u:6669": "kevalamanumānakālābhāvo vivakṣitaḥ /",
  "GSP29nvtp1_1u:6670": "so 'pi nāsti, ekahetusiddhe 'pi hetvantarajijñāsuṃ prati bhāvāt /",
  "GSP29nvtp1_1u:6671": "ananusaṃhitānityatvamapi tallakṣaṇayogana guṇatvavyavahāriṇaṃ prati ca /",
  "GSP29nvtp1_1u:6672": "dṛśyate hīcchādīnāṃ sāmānyavatāmacalanātmakānāṃ guṇāntarāyogaḥ /",
  "GSP29nvtp1_1u:6673": "atra vipratipattau tvanityatvāderūpanyāsaḥ /",
  "GSP29nvtp1_1u:6674": "tadayamaperarthaḥ /",
  "GSP29nvtp1_1u:6675": "anityatvena pāratantryamapi sādhayati, tatsādhakaṃ guṇatvamapīti /",
  "GSP29nvtp1_1u:6676": "uttaraprabandhopayogamāha---na caitaditi /",
  "GSP29nvtp1_1u:6677": "dravyapāratantryeṇa viśeṣiteneti śeṣaḥ /",
  "GSP29nvtp1_1u:6678": "tadetad viśeṣaṇaṃ kutaḥ siddhamityata āha---yadyapīti //",
  "GSP29nvtp1_1u:6679": "ayamāśayaḥ /",
  "GSP29nvtp1_1u:6680": "pratyakṣagrahaṇayogyāstāvadasyāvayavāḥ pratyakṣānupalambhenaiva nirastāḥ /",
  "GSP29nvtp1_1u:6681": "atīndriyeṣvanumānaṃ pramāṇam, tacca dvividhaṃ samavyāptikamasamavyāptikaṃ ceti /",
  "GSP29nvtp1_1u:6682": "tatra yadyapi dvitīyasya nivṛttau na sādhyanivṛttiḥ, tathāpi prathamasya nivṛttāvavaśyaṃ nivarteta /",
  "GSP29nvtp1_1u:6683": "tathā hi, kvacidupalabhyamānasparśavattayā duvyasyārambhakatvaṃ kalpyeta /",
  "GSP29nvtp1_1u:6684": "ārambhake sati ca tat kāryadravyaṃ sāvayavaṃ vyavasthāpyeta, vāyuvat /",
  "GSP29nvtp1_1u:6685": "na ceha kvacidupalabhyamānasparśavattāstīti nārambhasaṃbhavaḥ, tadabhāve na sāvayavatvamākāśavat /",
  "GSP29nvtp1_1u:6686": "tadidamuktam---tadavayavakalpanāyāṃ pramāṇābhāveneti /",
  "GSP29nvtp1_1u:6687": "na tāvadaṇviti /",
  "GSP29nvtp1_1u:6688": "vyāpakamityarthaḥ, viśeṣaniṣadhasya śeṣābhyanujñāviṣayatvāt /",
  "GSP29nvtp1_1u:6689": "kuta itya āha---tatra tatreti /",
  "GSP29nvtp1_1u:6690": "tathā satyeva hīcchādīnāṃ sārvatrikatvamupapadyate yata ityarthaḥ /",
  "GSP29nvtp1_1u:6691": "tadupapādayati--kvaciditi /",
  "GSP29nvtp1_1u:6692": "anyatarat śarīrādi /",
  "GSP29nvtp1_1u:6693": "kvacit svabhāvataḥ kāryadravyotpatterārabhya tatkaraṇasaṃyogādeḥ /",
  "GSP29nvtp1_1u:6694": "atha gatereva kiṃ na taṃ tamāpnotītyata āha---gatikalpanāyāṃ pramāṇābhāvāt /",
  "GSP29nvtp1_1u:6695": "gatikalpanāpramāṇaṃ hi mūrtiḥ /",
  "GSP29nvtp1_1u:6696": "tayā aparidṛśyamānāpi gatiḥ kalpyate manasi paramāṇuṣu ca /",
  "GSP29nvtp1_1u:6697": "tadabhāvaścātmani /",
  "GSP29nvtp1_1u:6698": "tathā hi, na paramāṇvāśrayā icchādayaḥ, anityatve satyasmadādipratyakṣatvāt, śabdavat /",
  "GSP29nvtp1_1u:6699": "niravayavadravyāśritatvaṃ ca sādhayatā sāvayāśritatvaṃ prāgeva nirastam /",
  "GSP29nvtp1_1u:6700": "ato 'mūrtatvānna gatisaṃbhavo mūrtergatyā samavyāptikatvāditi pūrvavanneyam //",
  "GSP29nvtp1_1u:6701": "nanu naitadekamapi vārttikasthamityata āha---tadetadādigrahaṇeti /",
  "GSP29nvtp1_1u:6702": "nanu tathāpi kimanayā kaṣṭasṛṣṭyā, yāvatā guṇatvamanyathāpyamīṣāṃ sādhayituṃ śakyam?",
  "GSP29nvtp1_1u:6703": "tathā hi icchādayo guṇā anityatve satyekendriyagrāhyajātimattvāt,",
  "GSP29nvtp1_1u:6704": "rūpādivadityādinā ityata āha---tadanayeti //10 //",
  "GSP29nvtp1_1u:6705": "______________________________________________________________________",
  "GSP29nvtp1_1u:6706": "// pariśuddhiḥ //",
  "GSP29nvtp1_1u:6707": "yasya kṛte 'pavargo mṛgyate sa tāvallakṣitaḥ /",
  "GSP29nvtp1_1u:6708": "athedānī puruṣasyāpekṣitatamatvāt apavargo lakṣayitumucitaḥ /",
  "GSP29nvtp1_1u:6709": "tat kimantarāle śarīrādilakṣaṇamityata āha---ātmānamityādi /",
  "GSP29nvtp1_1u:6710": "apavargasyābhāvarūpatvāt pratiyogyadhīnanirūpaṇatayā duḥkhādapakarṣaḥ /",
  "GSP29nvtp1_1u:6711": "tasyāpi hetvadhīnotpattikatayā taddheturūpebhya indriyādibhyo 'pakarṣaḥ /",
  "GSP29nvtp1_1u:6712": "teṣāmapi śarīramāśritya tathābhāvāt śarīrādapakarṣa iti saṃgatisaṃkṣepaḥ /",
  "GSP29nvtp1_1u:6713": "sākṣāt śarīramāśrityeti /",
  "GSP29nvtp1_1u:6714": "indriyāṇāṃ manasaḥ aṃśator'thādeḥ paramparayā tu śarīrāśritatvam /",
  "GSP29nvtp1_1u:6715": "buddherdeṣāṇāmarthādyaṃśasya ca /",
  "GSP29nvtp1_1u:6716": "asminnevārthe bhāṣyam ityāha---tadavatārāyeti //",
  "GSP29nvtp1_1u:6717": "atra hi ceṣṭāyāḥ śarīrāvyabhicārapakṣe arthendriyasamuccayo 'nupapannaḥ,",
  "GSP29nvtp1_1u:6718": "sambhave vyabhicāre ca viśeṣaṇasyārthavattvāt /",
  "GSP29nvtp1_1u:6719": "samuccayapakṣe vyabhicāradarśinaḥ kathaṃ ceṣṭāśraya iti praśno 'nupapannaḥ,",
  "GSP29nvtp1_1u:6720": "pratyekavyabhicāre satyeva hi samuccayasambhavāt /",
  "GSP29nvtp1_1u:6721": "ato vikalpaṃ gṛhītvā bhāṣyamutthāpayati---atreti /",
  "GSP29nvtp1_1u:6722": "yadyapi ceṣṭā kāyavyāpārastathāpi tasyaiva lakṣyatvāditaretarāśrayabhiyā vyāpāramātraṃ vaktavyamityāha---ceṣṭā vyāpāra iti /",
  "GSP29nvtp1_1u:6723": "prayuktasya iti satātparyaṃ padam /",
  "GSP29nvtp1_1u:6724": "ato vyācaṣṭe---prayuktasyotpāditaprayatnasyeti /",
  "GSP29nvtp1_1u:6725": "tena kāraṇadvārā ceṣṭānirūktiḥ /",
  "GSP29nvtp1_1u:6726": "prayatnavadātmasaṃyogāsamavāyikāraṇāntyāvayavikriyā ceṣṭā /",
  "GSP29nvtp1_1u:6727": "phaladvārā tu hitāhitaprāptiparihāraphaleti /",
  "GSP29nvtp1_1u:6728": "tadidamubhayaṃ vivakṣatoktam---api tu viśiṣṭo vyāpāra iti /",
  "GSP29nvtp1_1u:6729": "tena phaladvāranirūktau vyabhicārodāharaṇam /",
  "GSP29nvtp1_1u:6730": "dārūyantrādikāraṇadvāranirūktau tu prāṇākhyo vāyuḥ /",
  "GSP29nvtp1_1u:6731": "manaḥkaracaraṇādayastu antyāvayavipadenaiva nirastāḥ /",
  "GSP29nvtp1_1u:6732": "tatrobhayavyabhicāramudbhāvayan dārūyantrādītyahā /",
  "GSP29nvtp1_1u:6733": "dvayamapi pariharati---mūrtāntareti /",
  "GSP29nvtp1_1u:6734": "atra ca sparśavaddravyaparimāṇaṃ mūrtiriti paralakṣaṇābhiprāyeṇa mūrtiśabdaḥ prayuktaḥ /",
  "GSP29nvtp1_1u:6735": "tena ca sparśavaddravyāntarāprayoge satītyarthaḥ /",
  "GSP29nvtp1_1u:6736": "prayogaśca kriyaupayiko guṇaḥ /",
  "GSP29nvtp1_1u:6737": "sa ca dārūyantrādau nodanādiḥ /",
  "GSP29nvtp1_1u:6738": "prāṇe tu prayatnaḥ /",
  "GSP29nvtp1_1u:6739": "tena yadyapi śarīrasya prayojakaṃ mano 'styeva, tathāpi na tat sparśavat /",
  "GSP29nvtp1_1u:6740": "yadyapi ca śarīreṇāpi tatra prayatyate, tathāpi na tat tato 'nyat /",
  "GSP29nvtp1_1u:6741": "tadidam anyaragrahaṇaphalam /",
  "GSP29nvtp1_1u:6742": "ato nāsiddhaṃ viśeṣaṇamiti /",
  "GSP29nvtp1_1u:6743": "etacca yathāśrutaṃ bhāṣyavārttikānurodhena viśeṣaṇam /",
  "GSP29nvtp1_1u:6744": "āgāmivārttikaparyālocanāyāṃ tu ceṣṭāśabda evāyamevambhūter'thaviśeṣe vartata iti na nyūnaṃ sūtramāśaṅkanīyam /",
  "GSP29nvtp1_1u:6745": "pāṣāṇetyādi /",
  "GSP29nvtp1_1u:6746": "na ca tasyāpi prāṇitvenocchvāsaniḥśvāsānumānāt nayanodarādyavayavasaṃkocavikāśalakṣaṇā ceṣṭāstīti vācyam,",
  "GSP29nvtp1_1u:6747": "ucchvāsaniḥśvāsāvakāśābhāvāt antyāvayavino niṣkriyatvācca /",
  "GSP29nvtp1_1u:6748": "api ca mṛtaśarīrāvyāptiparihārāya yogyataiva śaraṇam /",
  "GSP29nvtp1_1u:6749": "na codāharaṇamādaraṇīyamiti //",
  "GSP29nvtp1_1u:6750": "nanu yadyapīndriyāṇi śarīre na samavayanti, tathāpi saṃyujyante /",
  "GSP29nvtp1_1u:6751": "tāvataiva āśrayārtha upapanna ityato vārttikakārasya bhāvamāviṣkaroti---saṃyogitayā tviti /",
  "GSP29nvtp1_1u:6752": "yadyapi golakasyābhidhāte 'pi cakṣurūpahanyate tadanugrahe cānugṛhyate,",
  "GSP29nvtp1_1u:6753": "tathāpi viśeṣānupādānāt sarvendriyābhiprāyametad draṣṭavyam /",
  "GSP29nvtp1_1u:6754": "na hi golakamātrasyopadhāte 'nugrahe vā tvagādīnyupahanyante anugṛhyante vā /",
  "GSP29nvtp1_1u:6755": "yathā jarāyauvanādinā śarīropaghātānugrahābhyāṃ sarvāṇi vikalāyante paṭūni vā sampadyanta iti /",
  "GSP29nvtp1_1u:6756": "tadetad bhāṣyavārttikakārābhyāmevānugṛhyante upahanyanta iti bahuvacanaprayogeṇa spaṣṭaṃ darśitamityupekṣitavān /",
  "GSP29nvtp1_1u:6757": "na svarūpeṇa śarīram āśrayanta iti /",
  "GSP29nvtp1_1u:6758": "avyāptyativyāptī vihāyeti śeṣaḥ /",
  "GSP29nvtp1_1u:6759": "nanu sukhādyupalabdhihetutvamarthānāṃ kāryopahitaṃ rūpam,",
  "GSP29nvtp1_1u:6760": "na tu tadeva kāryamityata āha---prayojanaṃ tadadhikāreṇa tatra pravṛtteriti /",
  "GSP29nvtp1_1u:6761": "tadayaṃ lakṣaṇārthaḥ /",
  "GSP29nvtp1_1u:6762": "yadavacchinne ātmani arthā bhogaṃ janayanti taccharīram /",
  "GSP29nvtp1_1u:6763": "tena nātmanā vyabhicāraḥ /",
  "GSP29nvtp1_1u:6764": "na",
  "GSP29nvtp1_1u:6765": "hyātmātmanaivāvacchidyate /",
  "GSP29nvtp1_1u:6766": "nāpi manasā, tasya śarīrānavacchedena pravṛtterabhāvāt /",
  "GSP29nvtp1_1u:6767": "nāpīndriyaiḥ, tadavacchedena tatra bhogotpattau bahirapi bhogaprasaṅgaditi /",
  "GSP29nvtp1_1u:6768": "tadetat tasya bhogadhiṣṭhānamiti vadatā bhāṣyakṛtā eva prāk darśitaṃ sphuṭamiti",
  "GSP29nvtp1_1u:6769": "neha vitanyate /",
  "GSP29nvtp1_1u:6770": "codayatīti /",
  "GSP29nvtp1_1u:6771": "arthagatiṃ samarthya śabdagatāviti śeṣaḥ /",
  "GSP29nvtp1_1u:6772": "ceṣṭādayaḥ sāmānyaśabdā iti vārttike bahuvacanaṃ dṛṣṭāntabrahmaṇādiśabdāntarbhāvena /",
  "GSP29nvtp1_1u:6773": "āśrayaśabdāvṛttibhedavivakṣayā vetyato mandāśaṅkatvādupekṣitam /",
  "GSP29nvtp1_1u:6774": "aśeṣabrāhmaṇabhojanasyāśakyatvādityanupapattivarṇanaṃ sampātāyātamasya pakṣasyāgre varṇanīyatvāt /",
  "GSP29nvtp1_1u:6775": "ata eva tadupekṣya prakṛtopayuktaṃ vivṛṇoti---viśeṣeṇeti /",
  "GSP29nvtp1_1u:6776": "bubhukṣitatvādinā sannidhīyamānamityanena sambandhaḥ /",
  "GSP29nvtp1_1u:6777": "atrānayoḥ prakaraṇādītyādipadasaṃgṛhītayormadhya ityarthaḥ /",
  "GSP29nvtp1_1u:6778": "pramāṇāsambhavo 'nupapattirbādha ityarthaḥ /",
  "GSP29nvtp1_1u:6779": "yasyāpi pramāṇena śarīratvaṃ bādhitaṃ bhavati, tatrāpi vyāpāraśrayatvaṃ gatamiti //",
  "GSP29nvtp1_1u:6780": "atha samavāyābhiprāyeṇeti /",
  "GSP29nvtp1_1u:6781": "atra hīndriyāśraya iti ṣaṣṭhītatpuruṣo bahuvrīhirvā /",
  "GSP29nvtp1_1u:6782": "tatra samavāyābhiprāyeṇobhayaṃ dūṣayati---tathāpīti /",
  "GSP29nvtp1_1u:6783": "upalakṣaṇaṃ caitat /",
  "GSP29nvtp1_1u:6784": "śarīrasyendriyeṣvityapi draṣṭavyam /",
  "GSP29nvtp1_1u:6785": "prathamapakṣe mūrtānāṃ samānadeśatāprasaḍgāt,",
  "GSP29nvtp1_1u:6786": "ekasya dravyasya anārambhakatvāt,",
  "GSP29nvtp1_1u:6787": "pṛthivyā abādidravyānārambhakatvācca /",
  "GSP29nvtp1_1u:6788": "dvitīyapakṣe tu vijātīyānām anārambhakatvāt /",
  "GSP29nvtp1_1u:6789": "śrotramanasordravyānārambhakatvādityarthaḥ /",
  "GSP29nvtp1_1u:6790": "indriyaviśeṣaṃ gṛhṇāti---ghrāṇasyeti /",
  "GSP29nvtp1_1u:6791": "śliṣṭaṃ vākyam /",
  "GSP29nvtp1_1u:6792": "atrāyamanuyogaḥ /",
  "GSP29nvtp1_1u:6793": "śarīrāvayavāntareṇa ghrāṇasya samavāyo vā saṃyogo vā?",
  "GSP29nvtp1_1u:6794": "prathame 'pi dvayī gatiḥ, ghrāṇasya vā śarīrāvayave samavāyaḥ, tasya vā ghrāṇa iti /",
  "GSP29nvtp1_1u:6795": "tadetadanuyogadvayamabhipretyāha---na tasyeti /",
  "GSP29nvtp1_1u:6796": "śarīrāvayavasamavāyikāraṇatvena śarīre 'samavāyāt /",
  "GSP29nvtp1_1u:6797": "na hi kāraṇaṃ kāryakārye samavaitītyarthaḥ iti ṣaṣṭhatatpuruṣapakṣe /",
  "GSP29nvtp1_1u:6798": "bahuvrīhipakṣe 'pi śarīrasyāsamavāyāt /",
  "GSP29nvtp1_1u:6799": "na hi kāraṇakāraṇe kāryaṃ samavaitītyarthaḥ /",
  "GSP29nvtp1_1u:6800": "ghrāṇasya śarīrāvayave samavāya iti tu na sambhavatyeva,",
  "GSP29nvtp1_1u:6801": "mūrtayorekāśrayatvānupapatterityatra ṭīkā sphuṭā /",
  "GSP29nvtp1_1u:6802": "saṃyogapakṣaṃ gṛhṇāti---atha tadādhāramiti /",
  "GSP29nvtp1_1u:6803": "tatra saṃyuktamityarthaḥ /",
  "GSP29nvtp1_1u:6804": "atrāpi dvayīgatiḥ, ārambhakatayā anārambhakatayā vā /",
  "GSP29nvtp1_1u:6805": "tatra prathamaṃ dūṣayati---tathāpīti /",
  "GSP29nvtp1_1u:6806": "ārabhyamāṇaṃ hi dravyamaindriyakairevāvayavairārabhyate yathā ghaṭaḥ /",
  "GSP29nvtp1_1u:6807": "atīndriyaireva vā yathā dvyaṇukādikam /",
  "GSP29nvtp1_1u:6808": "na tu miśrairiti vyāptiḥ, tāmupobdalayitumapratyakṣatvaprasaṅga uktaḥ /",
  "GSP29nvtp1_1u:6809": "anārambhe tu saṃyogidravyamātra syāt keśādivat /",
  "GSP29nvtp1_1u:6810": "tathā ca na tatra śarīrasamavāyasambhava iti kimanena śaḍkitenāpītyupekṣitavān /",
  "GSP29nvtp1_1u:6811": "etena śarīrasamavetametaditi nirastam,",
  "GSP29nvtp1_1u:6812": "atīndriyadravyasyaindriyakeṇānārambhāt,",
  "GSP29nvtp1_1u:6813": "ekadravyasya ca dravyasyābhāvāt /",
  "GSP29nvtp1_1u:6814": "alpaparimāṇasya mahatānārambhāt /",
  "GSP29nvtp1_1u:6815": "śarīravyāpakatve ca tasya sarvatra gandhopalabdhiprasaḍgāt /",
  "GSP29nvtp1_1u:6816": "api ceti /",
  "GSP29nvtp1_1u:6817": "yadyarthaśabdo rūpādimātravacanaḥ, tadaivaṃ dūṣaṇam /",
  "GSP29nvtp1_1u:6818": "yadā tvindriyaviṣayavacanaḥ, tadā vāyavīyaśarīrāvyāptiḥ /",
  "GSP29nvtp1_1u:6819": "yoginastadapi tatheti yadi tadendriyaparamāṇubhireva vyabhicāraḥ, teṣāmapi tathābhāvāditi /",
  "GSP29nvtp1_1u:6820": "tadetatsarvaṃ śabdagatimupekṣya carcitam /",
  "GSP29nvtp1_1u:6821": "paramārthatastu yadi dvandvānantaraṃ bahuvrīhiḥ ka liṅgasaṅgatirarthasaṅgatiśca?",
  "GSP29nvtp1_1u:6822": "atha prathamata eva bahuvrīhiḥ kkaikapadyamiti? //11 //",
  "GSP29nvtp1_1u:6823": "______________________________________________________________________",
  "GSP29nvtp1_1u:6824": "// pariśuddhiḥ //",
  "GSP29nvtp1_1u:6825": "indriyasyeti /",
  "GSP29nvtp1_1u:6826": "kenacidupādhinā śarīrādīnāmeva phalatvamiti svabhāvikarūpapratītyadhīnatvāccaupādhikarūpapratīteḥ tebhyaḥ phalasyāpakarṣaḥ /",
  "GSP29nvtp1_1u:6827": "śarīrādīnāmeva dharmaḥ pretyabhāvo dharminirūpaṇādhīnatvācca dharmasya tebhyaḥ pretyabhāvasyāpakarṣaḥ /",
  "GSP29nvtp1_1u:6828": "arthādīnāṃ doṣāntānāṃ śarīramāśritya duḥkhahetutvāviśeṣe 'pi paramparayā śarīrāśriyatvādindriyāṇāṃ tu sākṣāt tathābhāvādebhyasteṣāmapakarṣaḥ /",
  "GSP29nvtp1_1u:6829": "manasastvevaṃrūpatve satyapi bāhyendriyavaidharmyajñāpanārthatvāt buddhikramānumeyatvācca buddheḥ sakāśādapakarṣaḥ /",
  "GSP29nvtp1_1u:6830": "tadidamuktam---upanāyakatveneti /",
  "GSP29nvtp1_1u:6831": "sākṣāccharīramāśritya pratiniyataviṣayādyupanayadvārā duḥkhahetutvenetyarthaḥ /",
  "GSP29nvtp1_1u:6832": "śarīrasaṃyuktaṃ saditi śeṣaḥ /",
  "GSP29nvtp1_1u:6833": "ato nobhayāvadhāraṇe bhāgāsiddhamasiddhaṃ veti doṣaḥ /",
  "GSP29nvtp1_1u:6834": "sarpamaṇipradīpādīnāṃ tu saṃskārapadenaiva nirāsaḥ /",
  "GSP29nvtp1_1u:6835": "etāvāṃstu viśeṣo yadañjanādīnāmindriyasaṃskārakatvam /",
  "GSP29nvtp1_1u:6836": "pradīpādīnāṃ tu viṣayasaṃskārakatvamiti //",
  "GSP29nvtp1_1u:6837": "nanu bhāṣyakṛd āha---bhogasādhanānīti, tatkathametat tena sūcitamityata āha---sākṣāditi /",
  "GSP29nvtp1_1u:6838": "yadyapi bhujyeta",
  "GSP29nvtp1_1u:6839": "iti bhogau sukhaduḥkhe iti sākṣādeva bhogasādhanatvaṃ sarveṣāṃ sambhavati,",
  "GSP29nvtp1_1u:6840": "tathāpi bhogo buddhiriti tatra tatra bhāṣyadarśanāt tadanusāreṇa vyācaṣṭe---pāramparyeṇa ceti //",
  "GSP29nvtp1_1u:6841": "yathā ca sāmānyalakṣaṇamantareṇa na viśeṣalakṣaṇāvasaraḥ,",
  "GSP29nvtp1_1u:6842": "tathā vibhāgamantareṇāpīti so 'pi vaktavyaḥ syāt /",
  "GSP29nvtp1_1u:6843": "tadetadevaṃlakṣaṇakamindriyaṃ bāhyamābhyantaraṃ cetīndriprakaraṇāt mano 'nyatra nayatā sūtrakṛtā eva sūcitam /",
  "GSP29nvtp1_1u:6844": "bāhyamapi pañcadheti /",
  "GSP29nvtp1_1u:6845": "gandharasarūpasparśaśabdā iti pratiniyatārthavibhāgaṃ kurvatā sūtrakṛtā eva darśitam /",
  "GSP29nvtp1_1u:6846": "yadi hyaparamapi bāhyam indriyaṃ syāt,",
  "GSP29nvtp1_1u:6847": "kathaṃ pañcaiva pratiniyatā viṣayā iti tadeva vyavacchedyaṃ darśayanneva manāk smārayati,",
  "GSP29nvtp1_1u:6848": "rasanādi pratiniyataviṣayam, mana ādi sarvaviṣayamiti ca /",
  "GSP29nvtp1_1u:6849": "ādigrahaṇena ātmaśarīre /",
  "GSP29nvtp1_1u:6850": "na tvātmādiprameyoddeśasūtre sāmānyenendriyamātramuddiṣṭam /",
  "GSP29nvtp1_1u:6851": "iha tu ghrāṇetyādyucyate /",
  "GSP29nvtp1_1u:6852": "tat kathaṃ tato na viśeṣa ityata āha---pramāṇādyudyeśeneti /",
  "GSP29nvtp1_1u:6853": "uddeśaviśeṣeṇa /",
  "GSP29nvtp1_1u:6854": "atha vibhāgasūtratve 'pi lakṣaṇasūtraṃ kiṃ na syāt?",
  "GSP29nvtp1_1u:6855": "na hyanayoḥ kaścid virodha ityata āha---lakṣaṇaṃ hīti /",
  "GSP29nvtp1_1u:6856": "jñātaṃ coddiśyate vidhiviṣayatayā anūdyata ityarthaḥ /",
  "GSP29nvtp1_1u:6857": "ajñātaṃ ca vidhīyate jñāpyata ityarthaḥ //",
  "GSP29nvtp1_1u:6858": "parārthānumāne virodhamuktvā svārthānumāne 'pyāha---nāpi lakṣyalakṣaṇatve iti /",
  "GSP29nvtp1_1u:6859": "lakṣyasya pakṣarūpatayā sādhyatvāt, lakṣaṇasya ca liṅgarūpatayā siddhatvādityarthaḥ /",
  "GSP29nvtp1_1u:6860": "tathāpi kathamebhya eva padebhyo vivakṣitobhayalābha ityata āha---atra ceti /",
  "GSP29nvtp1_1u:6861": "kvacit kvacit sāmānyaviśeṣa iti /",
  "GSP29nvtp1_1u:6862": "jātirūpe sādharmyarūpe cetyarthaḥ /",
  "GSP29nvtp1_1u:6863": "tena śrotrapadamapyavayavārthaṃ nimittīkṛtya nabhaso viśiṣṭādṛṣṭopagṛhītakarṇaśaṣkulyavacchinnatve vartata iti /",
  "GSP29nvtp1_1u:6864": "tarhi yoga evāstvityata āha---avayavārthayoge 'pīti /",
  "GSP29nvtp1_1u:6865": "tathāpyubhayābhidhāyakatvāviśeṣe kathaṃ lakṣya--lakṣaṇapadavyavasthetyata āha---tathā ceti /",
  "GSP29nvtp1_1u:6866": "nanu kevalenāvayavārthena lakṣaṇe ativyāptiḥ,",
  "GSP29nvtp1_1u:6867": "ghrāṇatvādisahitena tu itaretarāśrayatvamityata āha---na ceti /",
  "GSP29nvtp1_1u:6868": "sāmānyalakṣaṇayuktasyeti /",
  "GSP29nvtp1_1u:6869": "yāvatā vyabhicāro nivartate tāvadupalakṣaṇaparam,",
  "GSP29nvtp1_1u:6870": "na tu samuccitaṃ padaṃ nirūcyate tvakpadaṃ tvanavayavaṃ vṛddhikṣayavaddravyasahajāvaraṇamātre vartata ityabhiprāyavatā bhāṣyakṛtā lakṣaṇaṃ tadbījaṃ ca darśitam /",
  "GSP29nvtp1_1u:6871": "tathāpi na prakṛtasiddhiḥ /",
  "GSP29nvtp1_1u:6872": "na hyevamapi lakṣya-lakṣaṇavyavasthā sidhyatītyata āha---nirvacanagrahaṇeneti /",
  "GSP29nvtp1_1u:6873": "kriyātvāditi kāryatvād ityarthaḥ /",
  "GSP29nvtp1_1u:6874": "saṃyogādhāratvāditi grāhyasya mṛgamadādigandhasya tatrāsamavāyāt mṛgamadādīnāṃ svāvayavasamavāyena samavetasamavāyābhāvāt /",
  "GSP29nvtp1_1u:6875": "svātantryeṇa grahe viśeṣaṇatvābhāvat aprāptasya cāgrahaṇāt /",
  "GSP29nvtp1_1u:6876": "itarasannikarṣatrayasya saṃyogagarbhatvāt saṃyogaḥ siddha evetyupakramaḥ /",
  "GSP29nvtp1_1u:6877": "atha ko niyamārthaḥ?",
  "GSP29nvtp1_1u:6878": "kiṃ yajjātīyaṃ yadindriyaṃ tattajjātīyasyaiva guṇaviśeṣaṃ gṛhṇāti?",
  "GSP29nvtp1_1u:6879": "atha yajjātīyaṃ yadindriyaṃ tajjātīyasya tenaiva guṇaviśeṣo gṛhyate ityata āha---na caivamiti /",
  "GSP29nvtp1_1u:6880": "yadyapi prathamamapyavadhāraṇaṃ ghrāṇaśravasoḥ saṃbhavati,",
  "GSP29nvtp1_1u:6881": "tathāpi rasanādiṣu vyabhicārāt tadupekṣyottaraṃ grahītavyamityarthaḥ /",
  "GSP29nvtp1_1u:6882": "tathāpi bhūtebhya iti sūtrapadasya kiṃ tātparyam ityata āha---anena khalviti /",
  "GSP29nvtp1_1u:6883": "yadyapi viśeṣasiddhireva śeṣaṃ niṣedhati,",
  "GSP29nvtp1_1u:6884": "tathāpi viparyaye bādhakaṃ vaktavyamityata āha---nirākaraṇahetumāheti /",
  "GSP29nvtp1_1u:6885": "na tvekaprakṛtikatvamāha sāṃkhyo na tvekasvābhāvyamindriyāṇāmityata āha---śliṣṭaṃ padamiti /",
  "GSP29nvtp1_1u:6886": "ekaḥ pākyaḥ /",
  "GSP29nvtp1_1u:6887": "sarvasādhāraṇa iti śeṣaḥ /",
  "GSP29nvtp1_1u:6888": "evamuttaratrāpi /",
  "GSP29nvtp1_1u:6889": "stokabhṛyasvaniḥśeṣatvena iti, prārabdhapākāpekṣayā /",
  "GSP29nvtp1_1u:6890": "tathā ca lakṣyahāniriti---na hyasti saṃbhavo nirhetuko vyavahāra iti bhāvaḥ //12 //",
  "GSP29nvtp1_1u:6891": "______________________________________________________________________",
  "GSP29nvtp1_1u:6892": "// pariśuddhiḥ //",
  "GSP29nvtp1_1u:6893": "indriyaprakṛtitvaṃ bāhyendriyaprakṛtitvamiti //13 //",
  "GSP29nvtp1_1u:6894": "______________________________________________________________________",
  "GSP29nvtp1_1u:6895": "// pariśuddhiḥ //",
  "GSP29nvtp1_1u:6896": "pravṛtterdeṣāpakarṣe manasa pravṛttyapakarṣe vakṣyate /",
  "GSP29nvtp1_1u:6897": "buddhermano 'pakarṣe coktam /",
  "GSP29nvtp1_1u:6898": "viṣayanirūpaṇīyatvāccarthebhyo buddhedapakarṣaḥ /",
  "GSP29nvtp1_1u:6899": "tator'thalakṣaṇameva kramaprāptamityāha---kramaprāptamiti /",
  "GSP29nvtp1_1u:6900": "sūtre vibhāgabhāgasyāpi vidyamānatvāt /",
  "GSP29nvtp1_1u:6901": "śliṣṭaṃ tu śabdārthamāha---yeṣāmiti /",
  "GSP29nvtp1_1u:6902": "yeṣām uktalakṣaṇayogasta hame vibhajyanta ityarthaḥ /",
  "GSP29nvtp1_1u:6903": "yeṣāṃ mithyājñānaviṣayīkṛtānāṃ nimittānuvyañjanasaṃjñāviṣayīkṛtānāṃ saṃsārahetutvaṃ ta hame lakṣyanta ityarthaḥ //",
  "GSP29nvtp1_1u:6904": "tatra cādye pade vibhāgapare /",
  "GSP29nvtp1_1u:6905": "tatastadarthā iti lakṣaṇapadaṃ cet, lakṣyapadaṃ nāsti /",
  "GSP29nvtp1_1u:6906": "lakṣyapadaṃ cet, lakṣaṇaṃ nāsti ityata",
  "GSP29nvtp1_1u:6907": "āha---atra ceti /",
  "GSP29nvtp1_1u:6908": "arthānimittānuvyañjanasaṃjñāviṣayatayā saṃsārahetava ityarthaḥ /",
  "GSP29nvtp1_1u:6909": "ke te? ya indriyāṇāmarthā viṣayā ityarthaḥ /",
  "GSP29nvtp1_1u:6910": "āgāmino vārttikasya bhāṣyeṇa virodhaṃ parijihīrṣurāha---na ṣaṣṭhīti /",
  "GSP29nvtp1_1u:6911": "ghrāṇādayaḥ śabdā iti śeṣaḥ /",
  "GSP29nvtp1_1u:6912": "vyadhikaraṇabahuvrīhau na kevalaṃ lakṣaṇābhāvaḥ prayojanābhāvaścetyāha---na ceti /",
  "GSP29nvtp1_1u:6913": "tadarthā iti lakṣaṇamavyāpakaṃ syāditi /",
  "GSP29nvtp1_1u:6914": "yadi vāyvādayaḥ paramārthator'thā iti śeṣaḥ /",
  "GSP29nvtp1_1u:6915": "ādigrahaṇena vāyvādisaṃgrahe lakṣaṇavibhāgayorvyāghāta ityarthaḥ //",
  "GSP29nvtp1_1u:6916": "eteṣāṃ cetyādi /",
  "GSP29nvtp1_1u:6917": "tadyathā, dantauṣṭhamityanurāgaḥ /",
  "GSP29nvtp1_1u:6918": "asthimāṃsamiti vairāgyam /",
  "GSP29nvtp1_1u:6919": "śyāmeti harṣaḥ /",
  "GSP29nvtp1_1u:6920": "pākajamidaṃ māṃsapārthivarūpamiti mādhyastham /",
  "GSP29nvtp1_1u:6921": "mukhāmoda iti pramodaḥ /",
  "GSP29nvtp1_1u:6922": "aupādhiko 'yamasya, sahajastu pūtiriti vaimukhyam /",
  "GSP29nvtp1_1u:6923": "aho",
  "GSP29nvtp1_1u:6924": "madhuramidam etanmukhāvarjitaṃ tāmbulamiti pravṛttiḥ /",
  "GSP29nvtp1_1u:6925": "ucchiṣṭamidamiti nivṛttiḥ /",
  "GSP29nvtp1_1u:6926": "preyasīsparśa ityutsavaḥ /",
  "GSP29nvtp1_1u:6927": "pārthivadravyamātrasparśa iti na kiñcit /",
  "GSP29nvtp1_1u:6928": "bahukeśītyanurāgaḥ /",
  "GSP29nvtp1_1u:6929": "majjadhātumalā hame bahavaḥ śmaśāne tarāviva śarīre saṃyuktā ityudvegaḥ /",
  "GSP29nvtp1_1u:6930": "pīnastanītyānandaḥ /",
  "GSP29nvtp1_1u:6931": "sphiḍnirviśeṣau palalapiṇḍāvityalaṃpratyayaḥ /",
  "GSP29nvtp1_1u:6932": "mṛtaśarīrādacetanāt pṛthagiyamiti harṣaḥ /",
  "GSP29nvtp1_1u:6933": "cetanādātmanaḥ pṛthagiyaṃ sahajaśavabhūtācetanādapṛthagbhāvastu bhrānta ityaratiḥ /",
  "GSP29nvtp1_1u:6934": "divyamālyābharaṇavasanavatīti prītiḥ /",
  "GSP29nvtp1_1u:6935": "pārthivaṃ pārthivena saṃyuktamiti viratiḥ /",
  "GSP29nvtp1_1u:6936": "hasatīti harṣaḥ /",
  "GSP29nvtp1_1u:6937": "asthimāṃsavibhāga iti viṣādaḥ /",
  "GSP29nvtp1_1u:6938": "mama priyā parāparā veti harṣaviṣādau /",
  "GSP29nvtp1_1u:6939": "śarīrāpekṣayā parāparabhāvo na madapekṣayeti na kiñcit /",
  "GSP29nvtp1_1u:6940": "nṛtyamiti ratiḥ /",
  "GSP29nvtp1_1u:6941": "satpratyayāsatpratyayakarmasantāno māyāśarīra iveti viratiḥ /",
  "GSP29nvtp1_1u:6942": "gamyajātīyeti strīti cotsāhaḥ /",
  "GSP29nvtp1_1u:6943": "tvaḍmāṃsaśoṇitasnāyvasthimajjaśukramūtrapurīṣasamudāyo 'yaṃ caṇḍālīsādhāraṇa ityalaṃbuddhiḥ /",
  "GSP29nvtp1_1u:6944": "vakrabhrūḥ ṛjuromarājī gabhīranābhirūnnatapayodharā pṛthunitambā kṛśamadhyeti snehaḥ /",
  "GSP29nvtp1_1u:6945": "annapānapariṇatiriyaṃ bhedomāṃsādyapacayāpacayasaṃsthānabhedavatī",
  "GSP29nvtp1_1u:6946": "acirasthāyinīti nirveda iti nimattasaṃjñayā saha aśubhasaṃjñeti /",
  "GSP29nvtp1_1u:6947": "anuvyañjanasaṃjñayāpi saha draṣṭavyeti //",
  "GSP29nvtp1_1u:6948": "asti tāvadiha darśanasparśanābhyāmekārthānusandhānam /",
  "GSP29nvtp1_1u:6949": "tadidamekaikaviṣayaṃ vā, samudāyaviṣayaṃ vā,",
  "GSP29nvtp1_1u:6950": "tadatiriktavastuviṣayaṃ vā, vastvanurodhākāraviṣayaṃ vā, atīkaviṣayaṃ veti?",
  "GSP29nvtp1_1u:6951": "na tāvadādyaḥ, na hi bhavati yadeva rūpaṃ sa eva sparśa iti /",
  "GSP29nvtp1_1u:6952": "na ca rūpaṃ dvīndriyagrāhyam, andhasyāpi nīlapītādiprayatyayaprasaḍgāt /",
  "GSP29nvtp1_1u:6953": "na caikameva vastu kāraṇabhedādanyathā prathata iti yuktam,",
  "GSP29nvtp1_1u:6954": "anātmakatvaprasaḍgāt,",
  "GSP29nvtp1_1u:6955": "bhedābhedavyavasthānupapatteśca //",
  "GSP29nvtp1_1u:6956": "nāpi dvitīyaḥ, sa hyekadeśatayā vā, ekakālatayā vā, ekakāryatayā vā, ekakāraṇatayā veti /",
  "GSP29nvtp1_1u:6957": "na tāvadupādānalakṣaṇaikadeśasaṃbhavaḥ, tayoḥ pratiniyatopādānāt /",
  "GSP29nvtp1_1u:6958": "saṃbhave vā tadeva dravyamiti paryavasitaṃ vivādena /",
  "GSP29nvtp1_1u:6959": "nāpyadhikaraṇībhūtabhūtalādyādhāratayā tatsaṃbhavaḥ /",
  "GSP29nvtp1_1u:6960": "tathā hi cakṣuṣopalabhyamāne bhūtale rūpaviśeṣe ghaṭo 'pi cakṣuṣaivopalabhyamāno rūpaviśeṣastadādhāra iti śakyate niścetum,",
  "GSP29nvtp1_1u:6961": "tayoradharottarabhāvena ekajñānasaṃsargitvāt /",
  "GSP29nvtp1_1u:6962": "tadadhikaraṇāḥ sparśādayo 'pīti tu kasya pramāṇasya viṣayaḥ?",
  "GSP29nvtp1_1u:6963": "na hi sparśādayaścākṣuṣe cetasi cakāsati,",
  "GSP29nvtp1_1u:6964": "tvaco 'yaṃ vyāpāra ityapi na yuktam,",
  "GSP29nvtp1_1u:6965": "tayāpi bhūtale ghaṭasparśayorevādhārādheyabhāvapratīteḥ /",
  "GSP29nvtp1_1u:6966": "na ca samudāyayorevādhārādheyabhāvānubhavaḥ,",
  "GSP29nvtp1_1u:6967": "parasparāśrayaprasaḍgāt ekādhāratayā samudāyānusandhānam,",
  "GSP29nvtp1_1u:6968": "tadanusandhāne caikādhāratānubhava iti /",
  "GSP29nvtp1_1u:6969": "anavasthāprasaḍgācca, bhūlatasyāpi hi samudāyatvaṃ kiṅkṛtamityanuyogānivṛtteḥ /",
  "GSP29nvtp1_1u:6970": "ata eva naikakālatayāpi, tayorekakālatāyāṃ pramāṇābhāvāt /",
  "GSP29nvtp1_1u:6971": "bhāve vā rāsabhakarabhayorapyekakālatayā samudāyatvaprasaḍgāt /",
  "GSP29nvtp1_1u:6972": "bhedāgrahastvatrāsaṃbhāvita eva /",
  "GSP29nvtp1_1u:6973": "ata eva naikakāryatayāpi upadeyalakṣaṇasyaikasya kāryasyābhāvāt /",
  "GSP29nvtp1_1u:6974": "ata evaikodakāraṇakriyetyādyapi na yuktam, rūpādyatiriktasyodakasyānabhyupagamāt /",
  "GSP29nvtp1_1u:6975": "ekaikasyānekāhāryatve pramāṇābhāvāt, samudāyasya cāsiddheḥ /",
  "GSP29nvtp1_1u:6976": "ata eva naikakāraṇatayāpi, nimittamantareṇa samudāyavyavahāre 'tiprasaḍgāt //",
  "GSP29nvtp1_1u:6977": "tṛtīye tu na vivādaḥ //",
  "GSP29nvtp1_1u:6978": "nāpi caturthaḥ /",
  "GSP29nvtp1_1u:6979": "sa hi vijñānanayamāśritya vā syāt, dvicandrādivad visaṃvādād vā, sthairyavadbādhakād veti?",
  "GSP29nvtp1_1u:6980": "ādye rūpādiṣu kaḥ pakṣapātaḥ?",
  "GSP29nvtp1_1u:6981": "prāpterarthakriyāsthiteśca na dvitīyo 'pi /",
  "GSP29nvtp1_1u:6982": "te dve api rūpādīnāmeveti cet?",
  "GSP29nvtp1_1u:6983": "na teṣāṃ kiṃ tu tasyaivetyeva kiṃ na syāt?",
  "GSP29nvtp1_1u:6984": "bādhakāditi cet?",
  "GSP29nvtp1_1u:6985": "sa yadi kramayaugapadyavirodhaḥ, kṣaṇikaṃ tāvadastu /",
  "GSP29nvtp1_1u:6986": "raktāraktādivirodhaścet? paramāṇurūpaṃ tāvadastu /",
  "GSP29nvtp1_1u:6987": "saṃbandhābhāva iti cet? asaṃbaddhaṃ tāvadastu /",
  "GSP29nvtp1_1u:6988": "kathaṃ tadvat pratīyeteti cet?",
  "GSP29nvtp1_1u:6989": "taiḥ saha tathotpādāditi parihāro 'stu, bhavatāmeva yathā śarīraṃ cetanāvaditi /",
  "GSP29nvtp1_1u:6990": "rūpādibhireva samastārthakriyāsiddheḥ kiṃ tadatiriktavastukalpanayeti cet---na,",
  "GSP29nvtp1_1u:6991": "tāvanmātreṇaiva samastārthakriyāsiddheḥ kiṃ rūpādikalpanayetyasyāpi vācāṭavacaso 'vakāśaprasaḍgāt /",
  "GSP29nvtp1_1u:6992": "pratīyamānatvāditi cet?",
  "GSP29nvtp1_1u:6993": "tulyam //",
  "GSP29nvtp1_1u:6994": "etenaivālīkaviṣayatā nirastā /",
  "GSP29nvtp1_1u:6995": "abhedasādhanāni pramāṇāni bādhakamiti tu cintyata ityāśayavān paryanuyogārthamāha---svasaṃvedaneneti /",
  "GSP29nvtp1_1u:6996": "atra para āha anākalitasamaya iti śeṣaḥ /",
  "GSP29nvtp1_1u:6997": "anurañjanādikayā tviti /",
  "GSP29nvtp1_1u:6998": "atadrūpasya svarūpasaṃkrāntiḥ anurañjanam /",
  "GSP29nvtp1_1u:6999": "yathā nīladravyasamparkād dhavalo 'pi nīlo mahārajanasaṃparkādrakta iti /",
  "GSP29nvtp1_1u:7000": "atra nīlādayo dravyavyapadeśaṃ vihāya rūpavyapadeśameva labhante,",
  "GSP29nvtp1_1u:7001": "nīlarūpaḥ paṭo raktarūpaḥ paṭa iti /",
  "GSP29nvtp1_1u:7002": "ādiśabdena gandhādīnāṃ vāsanādikāḥ vāsanādikāḥ kriyāḥ saṃgṛhītāḥ /",
  "GSP29nvtp1_1u:7003": "śabdagatidūṣaṇametaditi vibhāvayannirākaraṇaṃ",
  "GSP29nvtp1_1u:7004": "vivṛṇoti---tathārthasyeti /",
  "GSP29nvtp1_1u:7005": "arthagatirapi tridhā /",
  "GSP29nvtp1_1u:7006": "utpādamātraṃ vā, trailokyavilakṣaṇotpādo vā, sabhāgasantānabhedotpādo veti /",
  "GSP29nvtp1_1u:7007": "tatra dvayaṃ dūṣayatītyāha---dūṣaṇāntaramiti /",
  "GSP29nvtp1_1u:7008": "tṛtīyamutthāpayatītyāha---śaṅkata iti /",
  "GSP29nvtp1_1u:7009": "dṛṣṭisṛṣṭiviṣaye hi kasmiścid ghaṭa iti vyavahāraḥ /",
  "GSP29nvtp1_1u:7010": "sa cedanayā vacobhaḍgyātiriktaḥ samarthitaḥ, siddhaṃ naḥ samīhitamityāha---anyatva iti /",
  "GSP29nvtp1_1u:7011": "ananyatve vyarthābhidhānamiti /",
  "GSP29nvtp1_1u:7012": "tathā sati hi rūpaparamāṇavaḥ sparśaparamāṇavaścetyeva /",
  "GSP29nvtp1_1u:7013": "te ca kathamapyutpadyantām, na kadācidapi dvīndriyagrāhyāḥ /",
  "GSP29nvtp1_1u:7014": "samudāyaśca durūpapādaḥ /",
  "GSP29nvtp1_1u:7015": "tathā ca dṛṣṭisṛṣṭiviṣayo naikaḥ samarthitaḥ syāt /",
  "GSP29nvtp1_1u:7016": "ato niṣprayojanamuttarābhidhānamityarthaḥ /",
  "GSP29nvtp1_1u:7017": "śaṅkata ityādi /",
  "GSP29nvtp1_1u:7018": "yadyapi kṣaṇikaparamāṇurūpe dravye na kaścid vicāravirodhaḥ, tathāpi sthirāvayavyabhiprāyeṇa śaḍkā /",
  "GSP29nvtp1_1u:7019": "so 'pi hyasmākaṃ prasādhya iti /",
  "GSP29nvtp1_1u:7020": "ata evāha---ekānekavicārāsahatvāditi /",
  "GSP29nvtp1_1u:7021": "asanta iti upalakṣaṇam /",
  "GSP29nvtp1_1u:7022": "bāhyānanurodhijñānākārarūpā ityapi draṣṭavyam /",
  "GSP29nvtp1_1u:7023": "bījamiti //",
  "GSP29nvtp1_1u:7024": "atra prayogaḥ,",
  "GSP29nvtp1_1u:7025": "ye ghaṭādipratyayā na satyāḥ,",
  "GSP29nvtp1_1u:7026": "ta evambhūtasamyakpratyayapūrvakā mithyāpratyayatvāt,",
  "GSP29nvtp1_1u:7027": "taimirikakeśapratyayavaditi /",
  "GSP29nvtp1_1u:7028": "atra copādhimudbhāvayati---yastviti /",
  "GSP29nvtp1_1u:7029": "yadyapi hi ādimānanādiriti vibhāgo 'nupapanna eva /",
  "GSP29nvtp1_1u:7030": "tathā hi keyamanāditā?",
  "GSP29nvtp1_1u:7031": "kimevaṃrūpamithyājñānapravāhāvicchedaḥ, kiṃ vā pūrvamapyevaṃbhūtasya vibhramasya kadāpi",
  "GSP29nvtp1_1u:7032": "bhāvaḥ? na tāvadādyo 'sambhavāt /",
  "GSP29nvtp1_1u:7033": "dvitīye tu taimirikakeśajñānamapyanādyeva /",
  "GSP29nvtp1_1u:7034": "anādau saṃsāre viplutasya keśajñānasyābhūtacaratvānupapatteḥ /",
  "GSP29nvtp1_1u:7035": "tathā cānāditā nopādhiḥ /",
  "GSP29nvtp1_1u:7036": "tasyāṃ satyāmapi keśajñānasya satyajñānanimittāpekṣaṇāt /",
  "GSP29nvtp1_1u:7037": "na ca viparyaye bādhakābhāvād vibhramaśca syāt /",
  "GSP29nvtp1_1u:7038": "satyapratyayānanukārī ceti śaṅkayā bhavitavyamiti vācyam /",
  "GSP29nvtp1_1u:7039": "ananyathāsiddhānvayavyatirekānuvidhānasiddhakāraṇabhāvaparihāre mithyāpratyayānāmākasmikatvaprasaḍgāt /",
  "GSP29nvtp1_1u:7040": "satyapratyayānanukāre ghaṭādipratyayānāmapravartakatvaprasaḍgācca /",
  "GSP29nvtp1_1u:7041": "tathā hi mithyāpratyayā apyābhimānika pākṣikaṃ vā prāmāṇyamupādāyaiva pravartayeyaḥ /",
  "GSP29nvtp1_1u:7042": "vibhramatvaniścaye tvapravṛtteḥ /",
  "GSP29nvtp1_1u:7043": "na ca pramāṇānanukāre prāmāṇyābhimānasaṃśayaḥ /",
  "GSP29nvtp1_1u:7044": "na ca pramāṇabhedāgrahamātreṇa tattvābhimānasaṃbhavaḥ, visadṛśārthagocaratve tasyābhāvāt /",
  "GSP29nvtp1_1u:7045": "sadṛśārthagocaratve tu satyapratyayānukāro 'kāmenāpi svīkartavya iti /",
  "GSP29nvtp1_1u:7046": "tathāpi ghaṭādipratyayānāṃ satyatve kiṃ nibandhanā bauddhasyerṣyeti jijñāsuṃ pratibubodhayiṣurāhetyāha---taṃ pratīti /",
  "GSP29nvtp1_1u:7047": "avayavina iti dravyamātropalakṣaṇaparam /",
  "GSP29nvtp1_1u:7048": "yadyasmāditi vārttikam yattadorvyatyāsena sugamamevetyupekṣitavān /",
  "GSP29nvtp1_1u:7049": "vyaktyabhiprāyeṇānaikāntikatve dahanāyogolakamudāharaṇam /",
  "GSP29nvtp1_1u:7050": "vārttikoktaṃ tu vyāghātasphoraṇāya /",
  "GSP29nvtp1_1u:7051": "jātyabhiprāyeṇa buddhitadviṣayāvudāhāryau /",
  "GSP29nvtp1_1u:7052": "asti hi viṣayāgrahe buddhijātīyāgraho na cābhedobāhyasthitau satyāṃ guṇaguṇivādārambhāt /",
  "GSP29nvtp1_1u:7053": "dvividhāṇuḥ śabdātmako 'śabdātmakaśca /",
  "GSP29nvtp1_1u:7054": "tatrānantaro 'ṣṭadravyaka iti /",
  "GSP29nvtp1_1u:7055": "kavaḍīkārāhāraparyantāḥ kāmadhātavaḥ /",
  "GSP29nvtp1_1u:7056": "dhyānāhārā rūpadhātavaḥ /",
  "GSP29nvtp1_1u:7057": "ānandāhārā arūpadhātava iti vibhāgaḥ /",
  "GSP29nvtp1_1u:7058": "sā hīti /",
  "GSP29nvtp1_1u:7059": "yatastvayaivoktam,",
  "GSP29nvtp1_1u:7060": "pararūpaṃ svarūpeṇa dhiyā saṃvriyate yayā /",
  "GSP29nvtp1_1u:7061": "ekārthapratibhāsinyā tāmāhuḥ saṃvṛtiṃ kila //",
  "GSP29nvtp1_1u:7062": "ityarthaḥ /",
  "GSP29nvtp1_1u:7063": "udbhāvanaprakārasaṃkalanārthaṃ pūrvoktaikadeśaṃ smārayitvā paramatamavatārayati---tadevamiti /",
  "GSP29nvtp1_1u:7064": "tadatrānaikāntikatvena hetvābhāso nigrahasthānam /",
  "GSP29nvtp1_1u:7065": "tadabhyupetaprāmāṇyāgamavyāghātenāpasiddhāntaḥ /",
  "GSP29nvtp1_1u:7066": "tacchabdaparyālocanayā niṣprayojanatvenāpārthakam, pratijñāpadayorvyāghātena virodha iti /",
  "GSP29nvtp1_1u:7067": "ānuśāsanikaṃ vacanabhedamādāya virodha udbhāvitaḥ /",
  "GSP29nvtp1_1u:7068": "tato na pāribhāṣikeṇa vyabhicāraśaḍkāsamānārthānāṃ prakṛtīnāmiti prakṛte 'bhyupagamavādaḥ /",
  "GSP29nvtp1_1u:7069": "utpannataddhitāyāḥ prakṛteradhikārthatvāt, spārthikasya pratyayasya nirākariṣyamāṇatvāt /",
  "GSP29nvtp1_1u:7070": "nanvāpa ityapi toyagatāmeva bahutvasaṃkhyāmācaṣṭām, ko doṣa ityata āha---ityekasyāmapīti /",
  "GSP29nvtp1_1u:7071": "yadyupanibandhena yadi toyaparamāṇāvapyāpa iti śiṣṭaprayogastadaivaṃ neyam /",
  "GSP29nvtp1_1u:7072": "vastutastu yathaikavacanāttoyamanuśāsanabalādasādhustathaikasaṃkhyāvacchinne pāthasyapīti na kaścid virodhaḥ /",
  "GSP29nvtp1_1u:7073": "dārā ityatra tveṣaiva yuktirityarthaḥ /",
  "GSP29nvtp1_1u:7074": "krandata ityanādare ṣaṣṭhī /",
  "GSP29nvtp1_1u:7075": "bhavata iti pūraṇīyam /",
  "GSP29nvtp1_1u:7076": "ṣaṇṇagarītyādiṣu tu sugamameva, samāhāre samāsānuśāsanāt /",
  "GSP29nvtp1_1u:7077": "sa ca samāhriyamāṇārthātirikta evābhyupagamyate 'smābhiḥ //",
  "GSP29nvtp1_1u:7078": "yadi yathālokavyavahāramādriyase, kimiti savikalpakaṃ pratyakṣaṃ pariharasi?",
  "GSP29nvtp1_1u:7079": "kutaśca na śabdādīni pramāṇāni",
  "GSP29nvtp1_1u:7080": "pṛthagevābhyupagacchasītyāha---anyatheti /",
  "GSP29nvtp1_1u:7081": "vārttikoktodāharaṇānurodhenāhnīkaṃ pratyāha---na ca nīlasyeti /",
  "GSP29nvtp1_1u:7082": "vastutastu pītaśaḍkhavibhrame ayam api na pītasyaiva śaḍkhasyotpādamicchati,",
  "GSP29nvtp1_1u:7083": "puruṣāntareṇāpi tathopalambhaprasaḍgāt /",
  "GSP29nvtp1_1u:7084": "tato",
  "GSP29nvtp1_1u:7085": "dhavalimni pratīte 'pi tadāśrayaṃ śaḍkhadravyamabhipretyetyeva /",
  "GSP29nvtp1_1u:7086": "toyaviraha ityādi /",
  "GSP29nvtp1_1u:7087": "na caitad vaidharmyamātram, upaṣṭambhakasyāvinirbhāgenaivāvasthānaniyamāt /",
  "GSP29nvtp1_1u:7088": "yathā hemni pārthivo bhāgaḥ /",
  "GSP29nvtp1_1u:7089": "taile payasi sarpiṣi ca pāthasīyaḥ /",
  "GSP29nvtp1_1u:7090": "na ca saṃyogimātraṃ yūṣe jalam /",
  "GSP29nvtp1_1u:7091": "tadasaṃyoge yūṣatvanivṛtteriti tairvyapadeśaḥ /",
  "GSP29nvtp1_1u:7092": "tairviśeṣaṇaistasya vyavacchedyasya vyavacchedaḥ /",
  "GSP29nvtp1_1u:7093": "sa cātrānubhaviko vivakṣitaḥ /",
  "GSP29nvtp1_1u:7094": "sa hyevaṃ pravartate, candano 'yaṃ surabhiḥ, tiktaḥ, śuklaḥ, śītaḥ iti /",
  "GSP29nvtp1_1u:7095": "tādātmyabhramanirāsārthaṃ tu śabdo vyapadeśakatayopāttaḥ, candanasya śuklaṃ rūpamityādi /",
  "GSP29nvtp1_1u:7096": "etaccāgambhīramiti matvā yathāśrutamevopādāya tātparyamahā---asti hīti /",
  "GSP29nvtp1_1u:7097": "na kevalaṃ hetusvarūpālocanena pratijñālocanenāpi candanasyopālambhābhyupagamo 'vasīyate parasya /",
  "GSP29nvtp1_1u:7098": "na hyanupalabdhasyaiva rūpādyabhedaṃ sādhayati /",
  "GSP29nvtp1_1u:7099": "tathā satyaprasiddhaviśeṣyaḥ pakṣaḥ syāt /",
  "GSP29nvtp1_1u:7100": "svātantryeṇa vā sattve sādhye āśrayāsiddho heturiti tṛtīye vyutpādanīyamiti ihopekṣitavāniti /",
  "GSP29nvtp1_1u:7101": "ekāntato vyapadeśaṃ vyāvartayitumiti prayogāntarasūcanāya /",
  "GSP29nvtp1_1u:7102": "tathā hi, ayaṃ cakṣurgocaraḥ candano rasādibhyo bhidyate, tadanupalambhe 'pyetasyopalabhyamānatvāt /",
  "GSP29nvtp1_1u:7103": "yadyasminnanupalabhyamāne 'pyupalabhyate tat tato bhidyate, yathā rūpādibhyaḥ śabdaḥ /",
  "GSP29nvtp1_1u:7104": "tathā cāyaṃ candanaḥ /",
  "GSP29nvtp1_1u:7105": "tasmāt tatheti /",
  "GSP29nvtp1_1u:7106": "spamātrāttu vyavacchedaḥ sandigdhaḥ tatra vyapadeśo heturiti //",
  "GSP29nvtp1_1u:7107": "prayogāntaramāheti /",
  "GSP29nvtp1_1u:7108": "vailakṣaṇyasya hetorvyaktyapekṣayānaikāntikatvāt,",
  "GSP29nvtp1_1u:7109": "jātyapekṣayā asiddhatvāt,",
  "GSP29nvtp1_1u:7110": "viṣayavailakṣaṇyasya ca sādhyatvāt /",
  "GSP29nvtp1_1u:7111": "tadāhitākāralakṣaṇasyānabhyupagamādityāśayavāniti śeṣaḥ /",
  "GSP29nvtp1_1u:7112": "atra ca hetutayā vyāpti pradhānīkṛtya ṣaṣṭhyanto heturūktaḥ /",
  "GSP29nvtp1_1u:7113": "pañcamyantaśca sādhyaḥ /",
  "GSP29nvtp1_1u:7114": "parvato 'yamagnimān /",
  "GSP29nvtp1_1u:7115": "kasmāt? dhūmavattvāt /",
  "GSP29nvtp1_1u:7116": "kiṃ kāraṇam? dhūmavato 'gnimattvāditivat /",
  "GSP29nvtp1_1u:7117": "granthagauravabhiyā tu yathāśrutaṃ vyācaṣṭe---ghaṭapratyayasyeti /",
  "GSP29nvtp1_1u:7118": "viṣayo ghaṭa eva /",
  "GSP29nvtp1_1u:7119": "nimittaṃ ghaṭatvam /",
  "GSP29nvtp1_1u:7120": "taddhi nimittīkṛtya ghaṭapratyayo ghaṭe vartate /",
  "GSP29nvtp1_1u:7121": "ghaṭapratyayastvanubhavaḥ smaraṇaṃ ca /",
  "GSP29nvtp1_1u:7122": "tadiyaṃ prayogapariśuddhiḥ /",
  "GSP29nvtp1_1u:7123": "ghaṭādiṣvekādipratyayā uktanimittavyatiriktapravṛttinimittādhīnajanmānaḥ,",
  "GSP29nvtp1_1u:7124": "uktanimittam antareṇāpi jāyamānatvāt /",
  "GSP29nvtp1_1u:7125": "teṣveva ghaṭādiṣu nīlādiṣu nīlādipratyayavaditi /",
  "GSP29nvtp1_1u:7126": "atra yadi ghaṭamanatareṇāpi jāyamānatvādityetāvanmātraṃ kriyeta tadaikaghaṭaparityāge ghaṭāntare jāyamānaghaṭapratyayena vyabhicāraḥ,",
  "GSP29nvtp1_1u:7127": "tathābhūtasyāpi nimittāntarānapekṣatvāt /",
  "GSP29nvtp1_1u:7128": "tannimittam antareṇetyetāvanmātre tu ghaṭanirvikalpakena vyabhicāraḥ,",
  "GSP29nvtp1_1u:7129": "tasya tannimittanirapekṣasyāpi nimittāntarānapekṣaṇāt /",
  "GSP29nvtp1_1u:7130": "tatpratyayamantareṇetyetāvanmātre 'pi tenaiva vyabhicāraḥ /",
  "GSP29nvtp1_1u:7131": "prathamadvitīyapadopādāne 'pi tatsmaraṇānuvyavasāyavibhramairvyabhicāraḥ /",
  "GSP29nvtp1_1u:7132": "tatpratyayaviṣayanimittavyatirekeṇāpi teṣāṃ janma /",
  "GSP29nvtp1_1u:7133": "na ca pravṛttinimittāntarāpekṣā /",
  "GSP29nvtp1_1u:7134": "dvitīyatṛtīyayorapi nirvikalpakena vyabhicāraḥ /",
  "GSP29nvtp1_1u:7135": "prathamatṛtīyayorapi ghaṭāntarapratyayena vyabhicāra iti samastopādānam /",
  "GSP29nvtp1_1u:7136": "ato yannyūnaṃ tatpūrayati---bhāja ityatrāpīti /",
  "GSP29nvtp1_1u:7137": "tadetadghaṭādi pratyayavailakṣaṇyamekādipratyayānāmiti /",
  "GSP29nvtp1_1u:7138": "sthāṇurdravyamityevaṃ sādhu /",
  "GSP29nvtp1_1u:7139": "na ca jātisaṃkaraḥ, tatra khadirajāterabhāsāt /",
  "GSP29nvtp1_1u:7140": "tadguṇayogāt tu tadvyavahāro māṇavake siṃhavyavahāravat tadavayavārabdhatvāt tadīyatāvyavahāraḥ kṣīrasya dadhīvivat /",
  "GSP29nvtp1_1u:7141": "sarpeṇāntyāvayavinā ekenānārambhāt tadavayavānāṃ kāryāvaṣṭabdhatvāt sarpakuṇḍalakaṃ saṃsthānameva sphuṭam /",
  "GSP29nvtp1_1u:7142": "pratimāyā iti /",
  "GSP29nvtp1_1u:7143": "śarīralakṣaṇābhāvāt na tatra mukhyaḥ śarīraśabdaḥ,",
  "GSP29nvtp1_1u:7144": "tadekārthasamavesaṃsthāne aupacārika iha prayujyate, tatsādṛśyāt /",
  "GSP29nvtp1_1u:7145": "rāhoḥ śira ityatra tu saṃsthāne śiraḥ śabdopacāramātram /",
  "GSP29nvtp1_1u:7146": "suvarṇāsyāḍgurīyakamityatra jātisaṅkaprasaḍgāt saṃsthānamevāḍgurīyakam,",
  "GSP29nvtp1_1u:7147": "rajatāderapyaḍgurīyakadarśanāditi sphuṭam /",
  "GSP29nvtp1_1u:7148": "śilāputrakasyetyatroktayukti smārayannāha---evamiti /",
  "GSP29nvtp1_1u:7149": "vyatirekopadeśaviveko yadi syāt tadā buddhiśarīrābhyāmevānaikāntikaṃ syādata āha---atādātmyeti //14 //",
  "GSP29nvtp1_1u:7150": "______________________________________________________________________",
  "GSP29nvtp1_1u:7151": "// pariśuddhiḥ //",
  "GSP29nvtp1_1u:7152": "arthakathanapūrvakaṃ saṅgativārttikamavatārayati---ātmādīnāmiti /",
  "GSP29nvtp1_1u:7153": "kāraṇatve 'pi manaso 'pakarṣe tūktam /",
  "GSP29nvtp1_1u:7154": "sarvajanīnenāpi samayena gośabdavad yadyarthāntare 'pyete pravarteran tadā ko virodha ityata āha---tatra sarvajanīnaḥ śaknotīti /",
  "GSP29nvtp1_1u:7155": "svābhidheyadvāreṇeti śeṣaḥ /",
  "GSP29nvtp1_1u:7156": "tenāyamarthaḥ /",
  "GSP29nvtp1_1u:7157": "eteṣāṃ śabdānāṃ vyavahriyamāṇānāṃ yadekaṃ pravṛttinimittaṃ",
  "GSP29nvtp1_1u:7158": "tadyogād itarebhyo buddhirbhidyata iti /",
  "GSP29nvtp1_1u:7159": "tadidamuktaṃ sūtrakṛtā---ityanarthāntaramiti /",
  "GSP29nvtp1_1u:7160": "tenaitannirastam /",
  "GSP29nvtp1_1u:7161": "gṛhītasamayairebhirbṛddhiḥ samānāsamānajātoyebhyo vyāvartanīyā /",
  "GSP29nvtp1_1u:7162": "tathābhūtāyāṃ ca tasyāmeteṣāṃ samayo grāhya ityanyonyāśrayatvam /",
  "GSP29nvtp1_1u:7163": "vyavahāre tu sādhye",
  "GSP29nvtp1_1u:7164": "ātmāśrayatvamiti /",
  "GSP29nvtp1_1u:7165": "tarhi buddhirjñānamityevāstu kimanekaśabdoccāraṇenetyāśaḍkya paramatamapākartṛm ityāha---bhāṣyakāra eveti sphuṭamiti---upapattisārthyāditi bhāṣyāvayayavaṃ vyācaṣṭe---paryāyeti /",
  "GSP29nvtp1_1u:7166": "tatropapattipadārthaḥ paryāyaśabdābhidhānamityanene vyākhyātaḥ /",
  "GSP29nvtp1_1u:7167": "śeṣeṇa sāmarthyapadārthaḥ /",
  "GSP29nvtp1_1u:7168": "tenāyamarthaḥ,",
  "GSP29nvtp1_1u:7169": "paryāyaśabdābhidhānalakṣaṇāyā upapatteḥ sāmarthyam anekārthatvapratiṣedhākṣepakatvam /",
  "GSP29nvtp1_1u:7170": "tasmāditi /",
  "GSP29nvtp1_1u:7171": "tadetannirākāraṇaṃ sūcitam /",
  "GSP29nvtp1_1u:7172": "yadupapattisādhyaṃ tāṃ pṛcchati vārttikakāraḥ---kā punarūpapattiratreti /",
  "GSP29nvtp1_1u:7173": "nirvikalpakavyāpārāṇīndriyāṇi /",
  "GSP29nvtp1_1u:7174": "savikalpakavyāpāraṃ manaḥ /",
  "GSP29nvtp1_1u:7175": "adhikārābhimānavyāpāro 'haṅkāraḥ /",
  "GSP29nvtp1_1u:7176": "kṛtyadhyavasāyavyāpārā buddhiḥ /",
  "GSP29nvtp1_1u:7177": "nirvyāpāra eva kalpitabuddhivyāpāraḥ puruṣa iti /",
  "GSP29nvtp1_1u:7178": "tenāyamarthaḥ, akāraṇam akāryaśca puruṣaḥ /",
  "GSP29nvtp1_1u:7179": "ādikāraṇaṃ prakṛtiḥ /",
  "GSP29nvtp1_1u:7180": "ādikāryaṃ buddhiḥ /",
  "GSP29nvtp1_1u:7181": "tato 'haṅkārādisarga iti /",
  "GSP29nvtp1_1u:7182": "puruṣaḥ kūṭasthacaitanyarūpaḥ /",
  "GSP29nvtp1_1u:7183": "itaradacetanamiti sākhyāḥ /",
  "GSP29nvtp1_1u:7184": "tatra buddhiraṃśatrayavatī, puruṣoparāgo viṣayoparāgo vyāpārāveśaścetyaṃśāḥ /",
  "GSP29nvtp1_1u:7185": "bhavati hi mayedaṃ kartavyamiti /",
  "GSP29nvtp1_1u:7186": "mayeti hi cetanoparāgo darpaṇasyeva mukhoparāgo bhedāgrahādatāttvikaḥ /",
  "GSP29nvtp1_1u:7187": "idamiti viṣayoparāgaḥ indriyapraṇālikayā pariṇātibhedo darpaṇasyeva malasaṃbandhaḥ pāramārthikaḥ /",
  "GSP29nvtp1_1u:7188": "tadubhayāyatto vyāpārāveśo 'pīti /",
  "GSP29nvtp1_1u:7189": "tatraivaṃrūpavyāpāralakṣaṇā buddhiḥ /",
  "GSP29nvtp1_1u:7190": "viṣayoparālakṣaṇaṃ jñānam /",
  "GSP29nvtp1_1u:7191": "tena saha yaḥ puruṣoparāgasyātāttvikasya saṃbandho darpaṇapratibimbitasya mukhasyeva tadgatamalinimnā sopalabdhiriti teṣāṃ rahasyam /",
  "GSP29nvtp1_1u:7192": "tadutthāpayati---buddhiḥ kileti /",
  "GSP29nvtp1_1u:7193": "sā ca na tāvad buddheḥ, tasyā acaitanyāditi /",
  "GSP29nvtp1_1u:7194": "yadyapyacetana eva bhrāmyatīti sāṃkhyābhyupagamo yathāhuḥ,",
  "GSP29nvtp1_1u:7195": "yogaścittavṛttinirodhaḥ /",
  "GSP29nvtp1_1u:7196": "iti, tāstu",
  "GSP29nvtp1_1u:7197": "pramāṇasaṃśayaviparyayasvapnasmṛtayaḥ /",
  "GSP29nvtp1_1u:7198": "iti, tathāpi vyāptyā pratyavasthānam /",
  "GSP29nvtp1_1u:7199": "yatra hi cetanācetanayorasaṃsargāgrahe saṃsargabhramaḥ,",
  "GSP29nvtp1_1u:7200": "tādātmyabhramo vā,",
  "GSP29nvtp1_1u:7201": "tatra cetanasyaiva,",
  "GSP29nvtp1_1u:7202": "yathā darpaṇacaitrayoḥ śarīraśarīriṇorvā /",
  "GSP29nvtp1_1u:7203": "na hi tatra darpaṇasya śarīrasya vā bhrama iti /",
  "GSP29nvtp1_1u:7204": "api ca buddhirātmānaṃ cetayamānā bhrāmyet, puruṣeṇa vā cetyamānā /",
  "GSP29nvtp1_1u:7205": "nobhayamapi prāguktayuktereva /",
  "GSP29nvtp1_1u:7206": "na ca svataḥ parato vā aprakāśamānaiva buddhirbhrāmyatīti yuktam /",
  "GSP29nvtp1_1u:7207": "na hyadṛśyamāna eva darpaṇaḥ timire maitrasannidhānamātreṇa tatpratibimbamudgrāhayati /",
  "GSP29nvtp1_1u:7208": "tasmādubhayathāpi buddheḥ sahajaṃ caitanyamāpannamityupasaṃhāravyājenāha---tasmāt kṛpaṇeti //15 //",
  "GSP29nvtp1_1u:7209": "______________________________________________________________________",
  "GSP29nvtp1_1u:7210": "// pariśuddhiḥ //",
  "GSP29nvtp1_1u:7211": "vaidharmyādindriyaprakaraṇādapasāritasya buddhikramonneyatayā pravṛttihetutayā ca tayoḥ madhyer'thādavasaro manasa ityāha---kramapraptamiti //",
  "GSP29nvtp1_1u:7212": "yasmādityādivārttikaṃ vākyabhedena sūtrakāroktasvoktahetupapādakabhāṣyavyākhyānamityāha---anindriyeti /",
  "GSP29nvtp1_1u:7213": "yadyapi nimittāntaramityanenaivākāśo 'pi vyavacchidyate,",
  "GSP29nvtp1_1u:7214": "avyāpītyanenaiva vā,",
  "GSP29nvtp1_1u:7215": "sahakārītyanenaivātmādi,",
  "GSP29nvtp1_1u:7216": "upādānātiriktasyaiva sahakāritvaprasiddheḥ,",
  "GSP29nvtp1_1u:7217": "tathāpi yathāvivakṣaṃ gobalīvardanyāyena vyavasthā /",
  "GSP29nvtp1_1u:7218": "indriyaṃ pradhānīkṛtya vā ātmani sahakārivāda iti /",
  "GSP29nvtp1_1u:7219": "nanu mano vibhu sarvadā sparśarahitadravyatvāt,",
  "GSP29nvtp1_1u:7220": "viśeṣaguṇaśūnyadravyatvāt,",
  "GSP29nvtp1_1u:7221": "nityatve satyanārambhakadravyatvāt,",
  "GSP29nvtp1_1u:7222": "jñānasamavāyikāraṇasaṃyogādhāratvāt ityādeḥ /",
  "GSP29nvtp1_1u:7223": "tatkathamucyate---avyāpīti /",
  "GSP29nvtp1_1u:7224": "naitadevaṃ, saveṣāmeṣāmāpātataḥ svarūpāsiddhatvāt /",
  "GSP29nvtp1_1u:7225": "tathā hi yadā sukhādyupalabdhīnāṃ kriyātvena karaṇatayā mano 'numitam,",
  "GSP29nvtp1_1u:7226": "tadā na dravyatvasiddhiḥ,",
  "GSP29nvtp1_1u:7227": "adravyasyāpi karaṇatvāt /",
  "GSP29nvtp1_1u:7228": "athāsāmeva sākṣātkāritayā indriyatayā tadanumātavyam,",
  "GSP29nvtp1_1u:7229": "tathāpi śarīravayavasyopādhitvam,",
  "GSP29nvtp1_1u:7230": "tadā tāvanmātre vṛttilābhaḥ /",
  "GSP29nvtp1_1u:7231": "taddoṣe ca vṛttinirodhaḥ śrotravat prasajyeta /",
  "GSP29nvtp1_1u:7232": "tataḥ śarīramātramupādhirabhidheyaḥ /",
  "GSP29nvtp1_1u:7233": "tathā ca tadavacchedena vṛttilābhe śirasi me vedanā,",
  "GSP29nvtp1_1u:7234": "pāde me sukhamityādyavyāpyavṛttitvapratītivirodhaḥ /",
  "GSP29nvtp1_1u:7235": "asamavāyikāraṇānurodhena vibhukāryāṇāṃ deśaniyamāt /",
  "GSP29nvtp1_1u:7236": "śarīratadavayavāvayavaparamāṇuparyantopādhikalpanāyāṃ ca kalpanāgauravaprasaṅgaḥ,",
  "GSP29nvtp1_1u:7237": "niyamānupapattiśceti /",
  "GSP29nvtp1_1u:7238": "tato 'nyavaikaṃ sūkṣmamatīndriyam upādhitvena kalpanīyam /",
  "GSP29nvtp1_1u:7239": "tathāpi tasyaivendriyatve svābhāvike adhikakalpanāyāṃ pramāṇābhāvāt dharmigrāhakapramāṇabādhaḥ /",
  "GSP29nvtp1_1u:7240": "atha jñānakrameṇendriyasahakāritayā tadanumānaṃ tadā sutarāmeva prāguktadoṣaḥ /",
  "GSP29nvtp1_1u:7241": "yadi tu manaso vaibhave 'pi adṛṣṭavaśāt krama upapadyate,",
  "GSP29nvtp1_1u:7242": "tadā manaso 'siddherāśrayāsiddhireva vaibhavahetūnāmiti /",
  "GSP29nvtp1_1u:7243": "atha yatrādṛṣṭasya dṛṣṭakāraṇopahāreṇopayogaḥ,",
  "GSP29nvtp1_1u:7244": "tatra tatpūrṇatāyāṃ kāryamutpadyata eva,",
  "GSP29nvtp1_1u:7245": "anyathā antyatantusaṃyogebhyo 'pi kadācitpaṭo na jāyeta /",
  "GSP29nvtp1_1u:7246": "jāto 'pi vā kadācinnirguṇaḥ",
  "GSP29nvtp1_1u:7247": "syāt /",
  "GSP29nvtp1_1u:7248": "balavatā kulālena dṛḍhadaṇḍanunnamapi cakraṃ na bhrāmyet /",
  "GSP29nvtp1_1u:7249": "yatra tu dṛṣṭānusaṃhāreṇa adṛṣṭasya vyāpāraḥ tatra tadveguṇyāt kāryānudayo yathā paramāṇukarmaṇāḥ /",
  "GSP29nvtp1_1u:7250": "tadihāpi yadi viṣayendriyātmasamavadhānam eva jñānahetuḥ, tatsadbhāve sadaiva kāryaṃ syāt /",
  "GSP29nvtp1_1u:7251": "na hyetadatiriktamapyadṛṣṭasyopaharaṇīyamasti /",
  "GSP29nvtp1_1u:7252": "na ca sadaiva jñānodayaḥ /",
  "GSP29nvtp1_1u:7253": "tato 'tiriktamapekṣaṇīyamasti /",
  "GSP29nvtp1_1u:7254": "tacca yadyapi sarvāṇyevendriyāṇi vyāpnoti, tathāpi karaṇadharmatvena kriyākramaḥ saṃgacchate /",
  "GSP29nvtp1_1u:7255": "akalpite tu tasmin nāyaṃ nyāyaḥ, pratipatturakaraṇatvāt cakṣurādīnāmanekatvāt /",
  "GSP29nvtp1_1u:7256": "tasmādantaḥkaraṇamastīti cet? nanvevamapi yugapajjñānāni mā bhuvan /",
  "GSP29nvtp1_1u:7257": "yugapajjñānaṃ tu kena vāryate?",
  "GSP29nvtp1_1u:7258": "bhavatyeva samūhālambanamekaṃ jñānamiti cet---na,",
  "GSP29nvtp1_1u:7259": "ekendriyagrāhyeṣviva nānendriyagrāhyeṣvapi prasaḍgāt /",
  "GSP29nvtp1_1u:7260": "teṣvapi bhavatyeveti cet---na, vyāsaṅgakāle jñānakrameṇa vivādaviṣaye kramānumānāt /",
  "GSP29nvtp1_1u:7261": "bubhutsāviśeṣeṇa vyāsaḍge kriyākrama iti cet---naivam,",
  "GSP29nvtp1_1u:7262": "na hyeṣa bubhutsāyā mahimā,",
  "GSP29nvtp1_1u:7263": "yadabubhutsite viṣaye jñānasāmagryāṃ satyāmapi na jñānamapi tu tatra saṃskāraviśeṣādhāyakaḥ pratyayaḥ syāt /",
  "GSP29nvtp1_1u:7264": "yadi tvabubhutsite sāmagrīmeva sā nirūndhyāt /",
  "GSP29nvtp1_1u:7265": "tathā ca ghaṭāyonmīlitaṃ cakṣuḥ paṭaṃ na darśayet /",
  "GSP29nvtp1_1u:7266": "tasmād bubhutsāpīndriyāntarādākṛṣya bubhutsitārthagrāhiṇīndriye mano niveśayantī yugapat jñānānutpattāvupayujyate,",
  "GSP29nvtp1_1u:7267": "na tu svarūpata iti yuktamutpaśyāmaḥ /",
  "GSP29nvtp1_1u:7268": "tasmāt suṣṭhūktam---avyāpīti /",
  "GSP29nvtp1_1u:7269": "gandhādikriyānyatve satīti vārttikaṃ yathāśrutaṃ dravyakarmādijñānenānaikāntikamato vyācaṣṭe---cakṣurādibhya iti /",
  "GSP29nvtp1_1u:7270": "nanu smṛtyādiṣu saṃskārādayaḥ /",
  "GSP29nvtp1_1u:7271": "santi /",
  "GSP29nvtp1_1u:7272": "tato naite karaṇāntarakalpanāyāṃ prabhavantītyata āha---atra ceti /",
  "GSP29nvtp1_1u:7273": "indriyajanmānaḥ śarīrasaṃyuktadravyarūpakaraṇajanmāna ityarthaḥ /",
  "GSP29nvtp1_1u:7274": "nanvindriyatvenaiva mano 'pi janakaṃ smṛtyādīnāṃ tathātve sākṣātkāritvaprasaḍgāditi /",
  "GSP29nvtp1_1u:7275": "athetyādivārttike pratibhāsamānavyadhikaraṇatāmupādāya codyam /",
  "GSP29nvtp1_1u:7276": "ekadeśisamādhānaṃ ca /",
  "GSP29nvtp1_1u:7277": "vyāptirvyadhikaraṇayoraśakyagraheti vastugatimupādāya samādhānaṃ sphuṭamityāha---sautramiti //16 //",
  "GSP29nvtp1_1u:7278": "______________________________________________________________________",
  "GSP29nvtp1_1u:7279": "// pariśuddhiḥ //",
  "GSP29nvtp1_1u:7280": "pretyabhāvādutkarṣe sati pravṛttermano 'pakarṣe hetumāha---manaso 'pīti //",
  "GSP29nvtp1_1u:7281": "pravṛtteḥ vikalpasamuccayāmyāmavyāpakatayā nedaṃ sāmānyalakṣaṇam /",
  "GSP29nvtp1_1u:7282": "na ca tadantareṇa viśeṣalakṣaṇāvakāśa ityāśaḍkya sūtravākyaṃ bhinatti---ārambhaḥ pravṛttiḥ /",
  "GSP29nvtp1_1u:7283": "janmahetuḥ sthirātmaviśeṣaguṇajanakaḥ prayatna ārambhaḥ /",
  "GSP29nvtp1_1u:7284": "na caivaṃ dayādyavyāptiḥ /",
  "GSP29nvtp1_1u:7285": "tatrāpi tadarthaṃ prayatnasya vidyamānatvāt /",
  "GSP29nvtp1_1u:7286": "yadi tvayatamānasyaivecchāmātraṃ jñānamātraṃ dveṣamātraṃ vā pravṛttiḥ",
  "GSP29nvtp1_1u:7287": "syāt, pravartamānaṃ prati prayojakatvamamīṣāṃ nivarteta /",
  "GSP29nvtp1_1u:7288": "tataścottarasūtravyāghāta iti /",
  "GSP29nvtp1_1u:7289": "atra yadyapi vāgityādiyathāśrutaviśeṣalakṣaṇāvasare dayādyasaṃgraha iti vuddhipadaṃ mano 'bhiprāyeṇa vyākhyātaṃ bhāṣyakṛtā,",
  "GSP29nvtp1_1u:7290": "tathāpi viśiṣṭadevatādyanucintanādyasaṃgraha ityata āha---sa ca dvividheti /",
  "GSP29nvtp1_1u:7291": "jñātuṃ jñāpayituṃ vā prayatnaḥ ubhayathāpi jñānahetuḥ, tena vāggocaro 'pi prayatnaḥ saṃgṛhītaḥ /",
  "GSP29nvtp1_1u:7292": "kartuṃ kārayituṃ vā prayatnaḥ ubhayathāpi kriyāhetuḥ /",
  "GSP29nvtp1_1u:7293": "tena steyahiṃsādau ajñānādigocaro 'pi prayatnaḥ saṃgṛhītaḥ /",
  "GSP29nvtp1_1u:7294": "etena yat siddhaṃ tadāha---tatreti /",
  "GSP29nvtp1_1u:7295": "tadarthaṃ prayatno jñānaṃ janayan jñāpakahetuviṣayo bhavatīti jñāpakaikadeśena vācopalakṣayatā svasamavetajñānamātraheturityapi bhramo nirastaḥ /",
  "GSP29nvtp1_1u:7296": "kāyanimitteti kāyo nimittaṃ viṣayatayā yasyāḥ sā tathoktā /",
  "GSP29nvtp1_1u:7297": "dānasteyādyartha yaḥ khalu prayatnaḥ sa kāyaviṣayo bhavati /",
  "GSP29nvtp1_1u:7298": "evaṃ manonimittaṃ dayādrohādyarthaṃ yaḥ khalu prayatnaḥ, sa manoviṣayo bhavatīti neyam /",
  "GSP29nvtp1_1u:7299": "anyathā nāstyevāsau puruṣavyāpāro yatra kāyamanasī na nimittamiti //17 //",
  "GSP29nvtp1_1u:7300": "pravarttanālakṣaṇā doṣāḥ //18 //",
  "GSP29nvtp1_1u:7301": "______________________________________________________________________",
  "GSP29nvtp1_1u:7302": "// pariśuddhiḥ //",
  "GSP29nvtp1_1u:7303": "pretyabhāvādutkarṣe sati doṣāṇāṃ pravṛttyapakarṣe hetumāha---prayojyeti /",
  "GSP29nvtp1_1u:7304": "puruṣaṃ pravartayataḥ utkarūpaprayatnayoginaṃ kuruta ityarthaḥ /",
  "GSP29nvtp1_1u:7305": "ānantaryādanayorabhidhānam moho 'pi pravartayatīti draṣṭavyam /",
  "GSP29nvtp1_1u:7306": "mohaikārthasamavāyo mohasaṃskāraikārthasamavavāyaḥ /",
  "GSP29nvtp1_1u:7307": "mohāntareṇa vā /",
  "GSP29nvtp1_1u:7308": "etadevāha---tāvaddhi ayamiti /",
  "GSP29nvtp1_1u:7309": "tasyārtha iti /",
  "GSP29nvtp1_1u:7310": "bhāṣyasya iti bhāva iti codakasya /",
  "GSP29nvtp1_1u:7311_0": "atra ca samavāyo yadyapi na vyāpāraḥ tathāpi mohādeḥ pravartakasya svāśrayasamavetarāgadveṣamohajananāvāntaravyāpārasya",
  "GSP29nvtp1_1u:7311_1": "pravartakatvamityadūraviprakarṣeṇa sambandhasambandhinoretad draṣṭavyam /",
  "GSP29nvtp1_1u:7312": "tena phalagocarau moharāgau mohadvaiṣau vā tatsādhanaviṣayau moharāgau mohadveṣau vā janayantau",
  "GSP29nvtp1_1u:7313": "puruṣaṃ pravartayataḥ /",
  "GSP29nvtp1_1u:7314": "tataḥ phalaviṣayā rāgadveṣamohāḥ pravartakāḥ,",
  "GSP29nvtp1_1u:7315": "sādhanaviṣayāstu tadekārthasamavāyinaḥ pravartanā iti vastugatiḥ /",
  "GSP29nvtp1_1u:7316": "vyāpāro 'pi ca kāryānuguṇa iti kṛtvā rāgādayaḥ pravartayanti pravṛttihetutvād doṣā ityucyatante //18 //",
  "GSP29nvtp1_1u:7317": "punarūtpattiḥ pretyabhāvaḥ //19 //",
  "GSP29nvtp1_1u:7318": "______________________________________________________________________",
  "GSP29nvtp1_1u:7319": "// pariśuddhiḥ //",
  "GSP29nvtp1_1u:7320": "śarīrādīnāṃ doṣaparyantānāṃ parityāgapūrvakaḥ prāptilakṣaṇo dharmaḥ pretyabhāva iti tadanantaramevāsyāvasara ityāha---uddeśakrameti //",
  "GSP29nvtp1_1u:7321": "nanu pūrvaśarīrādiparityāgāditi sūtre nāstyeva /",
  "GSP29nvtp1_1u:7322": "na cotpattimātraṃ pretyabhāvaḥ, ekasminnapi janmani tathāvyavahāraprasaḍgāt /",
  "GSP29nvtp1_1u:7323": "na ca punaḥśabdasyāyamarthaḥ, tasyābhyāsamātrārthatvāt /",
  "GSP29nvtp1_1u:7324": "ata uktaṃ vārttikakṛtā punariti /",
  "GSP29nvtp1_1u:7325": "tad vyācaṣṭe---punarityabhyāsamāheti /",
  "GSP29nvtp1_1u:7326": "abhyāsaṃ vadanneva nāntarīyakatayā pūrvaśarīradiparityāgaṃ pratipādayatītyarthaḥ /",
  "GSP29nvtp1_1u:7327": "tathāpi kiṃ vakrokteḥ prayojanamityata āha---tathā ceti /",
  "GSP29nvtp1_1u:7328": "nanu dvitīyasūtre duḥkhādīnāṃ kāryakāraṇabhāva saṃsāra ityuktam,",
  "GSP29nvtp1_1u:7329": "iha tu punarūtpattiriti,",
  "GSP29nvtp1_1u:7330": "tat kuto na virodha ityāśayavato vārttikakṛta ākṣepaḥ, kaḥ punariti /",
  "GSP29nvtp1_1u:7331": "duḥkhāndīnāṃ kāryakāraṇabhāve sati pūrvadehādiparityāgādanyadehādiprāptilakṣaṇaḥ pretyabhāvaḥ /",
  "GSP29nvtp1_1u:7332_0": "tatasteṣāṃ tathābhūtapravāhavicchede pretyabhāvāparanāmā saṃsāro vicchidyeta iti",
  "GSP29nvtp1_1u:7332_1": "tulyapravṛttinimittatvāt sa eva tatra saṃsāra uktaityayo na virodha ityāśayavataḥ",
  "GSP29nvtp1_1u:7332_2": "parihāro duḥkhādīnāmiti /",
  "GSP29nvtp1_1u:7333": "tadetatsmaraṇamātreṇa, vyācaṣṭai, tadetadvārttikajātamiti /",
  "GSP29nvtp1_1u:7334": "seyamuktarūpā punarūtpattiryadyacetanasya manasaḥ saṃsāraḥ kimiti nivartanīyaḥ?",
  "GSP29nvtp1_1u:7335": "athātmanastadāśakyanivṛttiḥ,",
  "GSP29nvtp1_1u:7336": "muktasyāpi saṃsāridehādiparityāgāt tadīyāparadehādiprāptisaṃbhavādityāśayavatā vārttikakṛtā śaḍkitam---so 'yamiti /",
  "GSP29nvtp1_1u:7337": "neyaṃ bhogenaviśeṣitā punarūtpattiḥ saṃsāra ityāśayavatā parihṛtam---yadīti /",
  "GSP29nvtp1_1u:7338": "tatrāsphuṭaṃ padaṃ sphuṭayati---kriyāmiti //19 //",
  "GSP29nvtp1_1u:7339": "pravṛttidoṣajanitor'thaḥ phalam //20 //",
  "GSP29nvtp1_1u:7340": "______________________________________________________________________",
  "GSP29nvtp1_1u:7341": "// pariśuddhiḥ //",
  "GSP29nvtp1_1u:7342": "śaḍkāmapanayanneva saṅgati karoti---yadyapīti /",
  "GSP29nvtp1_1u:7343": "sāmānyena jñātā hi viśiṣṭatayā jñātuṃ śakyante /",
  "GSP29nvtp1_1u:7344": "tataḥ sāmānyarūpeṇa lakṣitānāṃ viśiṣṭalakṣaṇāvasaraḥ /",
  "GSP29nvtp1_1u:7345": "ubhayoścākārayornirvedopayogādubhayopādānamityarthaḥ //",
  "GSP29nvtp1_1u:7346": "atra ca sūtre padadvayamatiriktam /",
  "GSP29nvtp1_1u:7347": "tatra prathamopayogamāha---atra ceti /",
  "GSP29nvtp1_1u:7348": "yadyapi svarūpato 'pi pravṛtteḥ kāryabhūtau dharmādharmau prati doṣāṇāmatiśayenopayogo,",
  "GSP29nvtp1_1u:7349": "vakṣyati ca,",
  "GSP29nvtp1_1u:7350": "doṣatuṣāvanaddhā hi karmataṇḍulā ityādi,",
  "GSP29nvtp1_1u:7351": "tathāpi pravṛttiphale doṣāṇāmupayogo darśanīyaḥ sūtre prakṛtatvāt /",
  "GSP29nvtp1_1u:7352": "na ca dharmādharmayoḥ phalavyavahāraḥ /",
  "GSP29nvtp1_1u:7353": "tato vyāpāradvāramupādāyopayogamāha---api tviti /",
  "GSP29nvtp1_1u:7354": "tadeva dvāraṃ sphorayati---doṣasalileti /",
  "GSP29nvtp1_1u:7355": "ato dharmādharmaśrutyā na lakṣaṇābhramaḥ kartavyaḥ /",
  "GSP29nvtp1_1u:7356": "svarūpatastu pravṛtti prati doṣāṇāṃ sahakāritvaṃ sūtrakāra eva caturthe vakṣyatīti /",
  "GSP29nvtp1_1u:7357": "tat kiṃ nirdeṣasya sukhaduḥkhe na sta ityupāttakarmapracayasya tādavasthyamadattaphalasyaiva vā vināśa ityata āha---na cāstīti /",
  "GSP29nvtp1_1u:7358": "na brūmo nirdeṣasya upabhoga eva nāsti /",
  "GSP29nvtp1_1u:7359": "api tu yādṛśaḥ saṃsārahetustādṛśo nāsti /",
  "GSP29nvtp1_1u:7360": "doṣāntarajanako hi tādṛśa ityarthaḥ /",
  "GSP29nvtp1_1u:7361": "arthapadasyopayomāha---sūtra iti //20 //",
  "GSP29nvtp1_1u:7362": "______________________________________________________________________",
  "GSP29nvtp1_1u:7363": "// pariśuddhiḥ //",
  "GSP29nvtp1_1u:7364": "mukhyaṃ duḥkhamadhikṛtya saṅgatiruktā /",
  "GSP29nvtp1_1u:7365": "gauṇābhiprāyeṇāha---nānukta iti //",
  "GSP29nvtp1_1u:7366": "nanu lakṣaṇaśabdo yadi svarūpavacanaḥ syāt, gauṇaduḥkhāvyāptiḥ syāt āvṛttau vākyabhedaḥ /",
  "GSP29nvtp1_1u:7367": "tata ekavākyatvaṃ rocayannayamāha---atra ceti /",
  "GSP29nvtp1_1u:7368": "evaṃ cāsiddhiḥ /",
  "GSP29nvtp1_1u:7369": "tāṃ pariharati---saiva hīti /",
  "GSP29nvtp1_1u:7370": "mukhyā svarūpato, gauṇī vidheyaduḥkhopādhinibandhanā /",
  "GSP29nvtp1_1u:7371": "na caivamitaretarāśrayaprasaṅgaḥ /",
  "GSP29nvtp1_1u:7372": "duḥkhatayā tadviṣayatvaṃ tathātve ca duḥkhatvamiti lokasuprasiddhena bādhanābuddhiviṣayatvena heyatāyāḥ prasādhanāt /",
  "GSP29nvtp1_1u:7373": "yo hi duḥkhaṃ taddhetuṃ vā śarīrādi tadanuṣaktaṃ vā sukhaṃ jānāno 'pi sukhatṛṣṇāpariplutamatirna hātumicchati,",
  "GSP29nvtp1_1u:7374": "taṃ pratyucyate śarīrādiduḥkhāntaṃ duḥkhaṃ heyamityarthaḥ,",
  "GSP29nvtp1_1u:7375": "bādhanālakṣaṇatvāt,",
  "GSP29nvtp1_1u:7376": "yattu na heyaṃ na tadevam,",
  "GSP29nvtp1_1u:7377": "yathātmasvarūpāpavargāviti /",
  "GSP29nvtp1_1u:7378": "vaśī jitāvidyaḥ /",
  "GSP29nvtp1_1u:7379": "yadyapi rāgābhāvo vairāgyaṃ tathāpi suṣuptyādau tasya bhāve mokṣānupayuktatayā ātyantiko vivakṣitaḥ /",
  "GSP29nvtp1_1u:7380": "sa ca",
  "GSP29nvtp1_1u:7381": "kāraṇayogyatānivṛttyā sidhyati /",
  "GSP29nvtp1_1u:7382": "tataḥ saiva darśitā /",
  "GSP29nvtp1_1u:7383": "upanateṣvapi viṣayeṣvaudāsīnyaṃ kiṃ tadupekṣābuddhiḥ prabalatattvasākṣātkārasamunmūlitaniravaśeṣamavidyāsaṃskāre heyopādeyapakṣavyavacchedavatī buddhirityarthaḥ /",
  "GSP29nvtp1_1u:7384": "śarīrādiṣu uktaḥ uktarūpa eva grāhya ityarthaḥ /",
  "GSP29nvtp1_1u:7385": "nanvabhāvaphalatvaṃ dharmasya duḥkhābhāvasukhavādino nāniṣṭam /",
  "GSP29nvtp1_1u:7386": "nāpīdamadṛṣṭamityata",
  "GSP29nvtp1_1u:7387": "āha---yadyapīti /",
  "GSP29nvtp1_1u:7388": "yathā ca kālotkarṣaḥ sukhasyāgamikaḥ, tathā svarūpotkarṣo 'pyānubhavika āgamikaśceti draṣṭavyam /",
  "GSP29nvtp1_1u:7389": "na cāndhakāravat pratiyogyutkarṣādutkarṣopapattiriti vācyam /",
  "GSP29nvtp1_1u:7390": "dharmaphalaṃ hi duḥkhābhāvo bhavan pradhvaṃso vaktavyaḥ, prāgabhāvāderasādhyatvāt /",
  "GSP29nvtp1_1u:7391": "tasya ca kālenānavaccheda eva /",
  "GSP29nvtp1_1u:7392": "na ca tajjātīyāvadhisadbhāvaniyamo 'ndhakāravadeva /",
  "GSP29nvtp1_1u:7393": "na hi brahmalokopabhogānantaramevāvaśyaṃ duḥkhena bhavitavyamityasti niyāmakam /",
  "GSP29nvtp1_1u:7394": "yathā ca viśiṣṭaśālisūpādinā kulmāṣapiṇḍikayā codarapūraṇe kṛte duḥkhanivṛttistulyā,",
  "GSP29nvtp1_1u:7395": "tathendrabrāhmapadayorapīti na kaścit svarūpato viśeṣaḥ syāt,",
  "GSP29nvtp1_1u:7396": "api ca svargārthī yāgādikaṃ kṛtvā kadācillabdhavṛtteradharmānnarakaduḥkhamanubhūya svargamanubhavati /",
  "GSP29nvtp1_1u:7397": "kadācit tu manuṣyadehapātānantarameva ityaniyamaḥ /",
  "GSP29nvtp1_1u:7398": "so 'yaṃ na syāt, duḥkhapradhvaṃsaphalatvād dharmasya /",
  "GSP29nvtp1_1u:7399": "na cānutpannasya pradhvaṃsaḥ tasmād dharmaṃ caritvā avaśyamakāmayamāno 'pi prathamatastāvannarakādiduḥkhamanubhavet /",
  "GSP29nvtp1_1u:7400": "tatastadabhāvamiti kṛtaṃ dharmeṇa,",
  "GSP29nvtp1_1u:7401": "prakṣālanāddhi paṅkasya dūrādasparśanaṃ varam /",
  "GSP29nvtp1_1u:7402": "iti nyāyāt //21 //",
  "GSP29nvtp1_1u:7403": "______________________________________________________________________",
  "GSP29nvtp1_1u:7404": "// pariśuddhiḥ //",
  "GSP29nvtp1_1u:7405": "śarīrādiṣu pratiyogiṣu lakṣiteṣu tannivṛttirūpasyāpavargasya lakṣaṇāvasara ityāha---krameti //",
  "GSP29nvtp1_1u:7406": "yadyapi mano na jāyate,",
  "GSP29nvtp1_1u:7407": "tathāpi karmopagrahamantareṇa tasyākiñcitkaratvāt sa eva tasya janmeti jāyamānāḥ sarva ityuktam /",
  "GSP29nvtp1_1u:7408": "atra ca pratiyogināṃ śarīrādīnāmādhyātmikatvāt tatpradhvaṃso 'pyādhyātmika eva /",
  "GSP29nvtp1_1u:7409": "tadviśiṣṭasya jīvanmuktyuttarakāle duḥkhasyātyanatābhāvo mokṣa iti nākāśādigatena duḥkhasyātyantābhāvena vyabhicāraḥ /",
  "GSP29nvtp1_1u:7410": "pariṇāmo hi pūrvadharminivṛttau dharmyantarotpādo vā syāt, vaināśikānāmiva /",
  "GSP29nvtp1_1u:7411": "pūrvadharmanivṛttau dharmāntarotpādo vā syāt sāṃkhyānāmiva /",
  "GSP29nvtp1_1u:7412": "tadetat takṣadvayaṃ vikalpayati---sarvātmanā veti /",
  "GSP29nvtp1_1u:7413": "pūrvasminniti /",
  "GSP29nvtp1_1u:7414": "āstāṃ tāvatkauṭasthyaṃ pariṇāminityatāpi na syādityarthaḥ /",
  "GSP29nvtp1_1u:7415": "ekadeśeti /",
  "GSP29nvtp1_1u:7416": "yadi dharmadharmiṇorekāntenābhedo yadi vā bhedābhedaḥ, ubhayathāpi na kūṭasthānityatā /",
  "GSP29nvtp1_1u:7417": "ekāntabhedena tu katham",
  "GSP29nvtp1_1u:7418": "brahmaivedaṃ sarvamiti",
  "GSP29nvtp1_1u:7419": "śrutivacanamādriyata ityarthaḥ /",
  "GSP29nvtp1_1u:7420": "sāvayavatvāditi sāṃśatvāt /",
  "GSP29nvtp1_1u:7421": "svātmībhūtopajanāpāyadharmavattvāditi yāvat /",
  "GSP29nvtp1_1u:7422": "ghaṭādivaditi /",
  "GSP29nvtp1_1u:7423": "yathā ghaṭādayo brahmadharmā anityāḥ, tathā tadabhinnasvabhāvaṃ brahmāpyanityaṃ syādityarthaḥ /",
  "GSP29nvtp1_1u:7424": "na ca vācyaṃ pariṇāminityameva brahmāsatu /",
  "GSP29nvtp1_1u:7425": "anekāntavādasya nirākṛtatvāt /",
  "GSP29nvtp1_1u:7426": "satkāryavādasya nirākariṣyamāṇatvāt /",
  "GSP29nvtp1_1u:7427": "na caikāntabhinna evāyaṃ brahmadharmaprapañco 'stu iti vācyam,",
  "GSP29nvtp1_1u:7428": "vyaktād vyaktasya niṣpattiḥ pratyakṣapramāṇyādityupādānādicintāyāḥ kariṣyamāṇatvāt,",
  "GSP29nvtp1_1u:7429": "paramāṇūnāṃ nityatāvyavasthāpanācca /",
  "GSP29nvtp1_1u:7430": "tatkāryatāmātratve tu siddhasādhanāditi /",
  "GSP29nvtp1_1u:7431": "nityamityādi bhāṣyaṃ na yathāśrutaṃ paramatotthāpanamityata āha---asyārtha iti /",
  "GSP29nvtp1_1u:7432": "ityartha iti /",
  "GSP29nvtp1_1u:7433": "pareṣāmabhimata iti /",
  "GSP29nvtp1_1u:7434": "ātmā nityasukhavān kāraṇāntarāṇi parityajyāśrīyate tattajjātīyanityaguṇavat,",
  "GSP29nvtp1_1u:7435": "yathā varṇātkena śadenāśrīyamāṇamākāśaṃ nityaśabdavaditi mīmāṃsānaye /",
  "GSP29nvtp1_1u:7436": "satkāryanaye tu, ātmā nityasukhavān /",
  "GSP29nvtp1_1u:7437": "tenāśrīyamāṇatvāt /",
  "GSP29nvtp1_1u:7438": "yadyenāśrīyate tattena nityena tadvat, yathā paṭena tantava ityutthāpya dūṣayatītyāha---atra ceti /",
  "GSP29nvtp1_1u:7439": "anaikāntikatāṃ draḍhayitumatiprasaḍgo 'vatāritaḥ /",
  "GSP29nvtp1_1u:7440": "nanu sukhatatsaṃvedanena brahmayaṇo bhinno brahma cānuditānastamitarūpaṃ śuddhabuddhasvabhāvaṃ svata eva siddham /",
  "GSP29nvtp1_1u:7441": "kastatra pramāṇapraśnāvakāśaḥ? sarveṣāmeva pramāṇānāmanubhava eva sīmā /",
  "GSP29nvtp1_1u:7442": "kutaścābhivyaktyādicintā?",
  "GSP29nvtp1_1u:7443": "muktasaṃsārāvasthayoraviśeṣaśca prasañjito 'pi nāniṣṭa ityata āha---ayamabhisandhiriti /",
  "GSP29nvtp1_1u:7444": "viṣayasukhasaṃvedane evātmā tadatirikto vā? ādyaṃ dūṣayati---sukhamiti /",
  "GSP29nvtp1_1u:7445": "uktopapatti smārayitvā aparāmāha---na hīti /",
  "GSP29nvtp1_1u:7446": "nanu sukhasaṃvedanayorūdayavyayau na tāttvikau /",
  "GSP29nvtp1_1u:7447": "na ca kalpito virūddhadharmādhyāso bhedahetuḥ sphaṭikasyāpi javātāpicchādisannidhānāpāditārūṇimanīlimādinā bhedaprasaḍgādityāśaḍkya pariharati---na cātmaiveti /",
  "GSP29nvtp1_1u:7448": "na hyasti saṃbhavaḥ sphaṭikaḥ svarūpeṇa pūrvāparakālaikatayā sphuranneva nīlīdivyāvṛttātmā nīlādyātmanāropyata iti bhāvaḥ //",
  "GSP29nvtp1_1u:7449": "syādetat,",
  "GSP29nvtp1_1u:7450_0": "svasaṃvedanamātmasvabhāvamapyanādyavidyāvaśādanātmatayā sphurat tattadviṣayoparāgeṇa",
  "GSP29nvtp1_1u:7450_1": "bhinnamiva sphuratyātmanyekatayā pratisandhīyamāne 'pi yathā gaganasaviturekatvenānubhūyamānasyāpi",
  "GSP29nvtp1_1u:7450_2": "pratibimbamambuni taraḍgabhedādityata",
  "GSP29nvtp1_1u:7451": "āha---na caitadasatīti /",
  "GSP29nvtp1_1u:7452": "ayamarthaḥ, na tāvat sa eva tasminneva tadānīmeva bhrānto 'bhrāntaśceti saṃbhavati /",
  "GSP29nvtp1_1u:7453": "tasmādavidyāyā durghaṭatvaṃ nāmālaḍkāra eveti pādaprasārikayā pratyavastheyam /",
  "GSP29nvtp1_1u:7454": "seyaṃ bhedajñāne bādhakamālambya syāt /",
  "GSP29nvtp1_1u:7455": "tacca nāstīti vakṣyāmaḥ /",
  "GSP29nvtp1_1u:7456": "pratibimbe tu suvyakta eva bhrama iti /",
  "GSP29nvtp1_1u:7457": "dvitīyaṃ dūṣayati---na cāgantuketi /",
  "GSP29nvtp1_1u:7458": "nanvātmani nityaṃ caitanyamiti ka evamāha?",
  "GSP29nvtp1_1u:7459": "ki tvātmaiva nityacaitanyasvabhāva ityata āha---na cātmaiveti /",
  "GSP29nvtp1_1u:7460": "na ca sukhenāhamasvāpsamityastyeva smaraṇamiti vācyam /",
  "GSP29nvtp1_1u:7461": "ghaṭamahaṃ jānāmīti tadajñāsiṣamitivat sukhenāhaṃ svapimīti tadajñāsiṣamityevamapi smaraṇaprasaḍgāt,",
  "GSP29nvtp1_1u:7462": "tarhi kimidaṃ sukhamahamasvāpsamiti duḥkhābhāvānumānamātraṃ supto 'haṃ na kiñcidajñāsiṣamiti jñānābhāvānumānavat /",
  "GSP29nvtp1_1u:7463": "atha kena liḍgena smaraṇārhāsamaraṇena /",
  "GSP29nvtp1_1u:7464": "ko dharmī? ātmā anubhūyamānaḥ smaryamāṇo vā pratyabhijñāyamānaḥ /",
  "GSP29nvtp1_1u:7465": "tathāpi suṣuptāvasthā yā",
  "GSP29nvtp1_1u:7466": "nānubhūtā ata eva na smṛtā,",
  "GSP29nvtp1_1u:7467": "kathamiva tacchabdena parāmṛśyata iti cet---na,",
  "GSP29nvtp1_1u:7468": "pūrvāparāvasthayorekatvapratyabhijñānena madhyāvasthāyā api sāmānyenopanayanāt /",
  "GSP29nvtp1_1u:7469": "yathā prāgupalabdhaḥ paścādupalabhyamāno ghaṭo madhyāvasthāyāṃ nāyaṃ jñāta iti jñānābhāvaviśiṣṭo 'numīyata iti na kiñcidanupapannam,",
  "GSP29nvtp1_1u:7470": "stāmātmano jñānasukhe bhinne na tu mithastathā ca sukhātmakaṃ jñānamātmani jñānāntareṇa yadi nānubhūyata /",
  "GSP29nvtp1_1u:7471": "evametat, svayamapi na prakāśata iti tvasiddhamityata āha---sukhaṃ ceti /",
  "GSP29nvtp1_1u:7472": "tadevamātmani sukhaṃ nityaṃ bhinnaṃ bhinnanaiva jñānena prakāśyamānamāstheyam tatra bhāṣyavārtike ityāha---tadevamiti /",
  "GSP29nvtp1_1u:7473": "nanu vaiṣayikasukhajñāne kartavye sukhātiriktaṃ kimātmamanaḥsaṃyogo 'pekṣate,",
  "GSP29nvtp1_1u:7474": "yena tatrāpi viṣayamātrāpekṣāyāṃ manasaiva rūpādyupalabdhiprasaḍgo na syāt,",
  "GSP29nvtp1_1u:7475": "atha bahirmanaḥsāpekṣaṃ nanvantariti parihāraḥ, sa ihāpīti /",
  "GSP29nvtp1_1u:7476": "ato vārttikaṃ sphorayati---saṃsārāvasthāyāmiti //",
  "GSP29nvtp1_1u:7477": "āpāditaprayāsavaiyarthyaparihāraṃ parasya vārttikakṛto hṛdisthaṃ sphuṭīkaroti siddhāntavārttikaṃ saṃgamayitum---nanu tvanmata iti /",
  "GSP29nvtp1_1u:7478": "yathā hi śāstreṇa pravartamānaḥ pravartayitvayaḥ, tathā sa eva śakyasādhane /",
  "GSP29nvtp1_1u:7479": "na ca nityaṃ śakyam /",
  "GSP29nvtp1_1u:7480": "taddhi na nirvartyaṃ nityatvāt /",
  "GSP29nvtp1_1u:7481": "nāpi vikāryamapariṇāmitvāt /",
  "GSP29nvtp1_1u:7482": "nāpi prāpyam /",
  "GSP29nvtp1_1u:7483": "na hi tasya saṃbandhalakṣaṇā prāptirapratisaṃkramatvāt nāpi tādātmyalakṣaṇā,",
  "GSP29nvtp1_1u:7484": "tasyāḥ prāgeva siddhyasiddhyorūbhayathāpi aśakyatvāt /",
  "GSP29nvtp1_1u:7485": "nāpi jñānalakṣaṇā, nityānityavikalpena tasyā apyapāsitatvāt /",
  "GSP29nvtp1_1u:7486": "nāpi viṣayatvalakṣaṇā, anatirekāt /",
  "GSP29nvtp1_1u:7487": "tathātve cotpannatayā vināśe punarasaṃbandhāt /",
  "GSP29nvtp1_1u:7488": "ṣaṭpadārthātirekasyāsiddheḥ /",
  "GSP29nvtp1_1u:7489": "bhāvatve 'vaśyaṃ tadantarbhāvāt /",
  "GSP29nvtp1_1u:7490": "abhāvatve pratiyogyanupapatteḥ /",
  "GSP29nvtp1_1u:7491": "nāpi saṃskāryaṃ tat, anādheyatvātiśayatvāditi //",
  "GSP29nvtp1_1u:7492": "tasmāt nityaṃ sukhamaśakyatvāt na prayojanam /",
  "GSP29nvtp1_1u:7493": "prayojanaṃ tu duḥkhābhāvaḥ, tasya nirvartyatvāditi vastugatiḥ /",
  "GSP29nvtp1_1u:7494": "atrāhuḥ---nanu sasādhanaṃ duḥkhamapi na pāramārthikamasti /",
  "GSP29nvtp1_1u:7495": "tataḥ kasyābhāvaḥ śakyaḥ /",
  "GSP29nvtp1_1u:7496": "yathāvidyopadarśanaṃ tu pravṛttiḥ sukhe 'pi samāneti, tatrāha---dharmādharmāviti /",
  "GSP29nvtp1_1u:7497": "tadidaṃ pūrvoktaṃ hṛdi nidhāyoktam---śakyau bhogena kṣetumiti /",
  "GSP29nvtp1_1u:7498": "na kevalamiyaṃ nityasukhadṛṣṭirmokṣānupayoginī, pratyuta virodhinītyāha---anyathā tviti /",
  "GSP29nvtp1_1u:7499": "tasmānmanāgapyasyā avakāśo na dātavyaḥ paraiḥ,",
  "GSP29nvtp1_1u:7500": "apitvavidyānivṛttimātre prayatitavyaṃ śakyatvāt,",
  "GSP29nvtp1_1u:7501": "avirūddhatvāccetyarthaḥ /",
  "GSP29nvtp1_1u:7502_0": "tasmādupapannānavadyavādinaḥ parameśvarasyopadeśo nāśakyaprayojano na viparītaprayojano",
  "GSP29nvtp1_1u:7502_1": "na viparītaprayojano vā bhavitumarhatīti bhāktatvamevānandaśrutīnāṃ nyāyyamityāha---tasmāditi /",
  "GSP29nvtp1_1u:7503": "nityaṃ sukhaṃ bhavatyasti /",
  "GSP29nvtp1_1u:7504": "yadyapi kiñcinnārabhate nopādatte tathāpi nimittatayā kiñcitkurvan san bhaviṣyatīti cet?",
  "GSP29nvtp1_1u:7505": "naivam, ṭīkārthānavabodhāt /",
  "GSP29nvtp1_1u:7506": "nimittatā hi upādānatayāvyāptā /",
  "GSP29nvtp1_1u:7507": "anyathā rūpāderapyanupādānasyāpi kiñcitpratinimittatāmupagamya nivṛttau sarvasantānanivṛttiprasaḍgāt /",
  "GSP29nvtp1_1u:7508": "evamastviti cet?",
  "GSP29nvtp1_1u:7509": "atra ṭīkayottaraṃ,",
  "GSP29nvtp1_1u:7510": "tadevamasmadabhipretāpavargalakṣaṇe saṃpratipannāvapi lābhahānyoradhikavādinau nirastau,",
  "GSP29nvtp1_1u:7511": "saṃkhyādayastu naivamiti notthāpitāḥ /",
  "GSP29nvtp1_1u:7512": "te hi prakāre paraṃ vivadante /",
  "GSP29nvtp1_1u:7513": "sa ca tatra tatra cintanīyaḥ //22 //",
  "GSP29nvtp1_1u:7514": "// iti pramayalakṣaṇaprakaraṇam //",
  "GSP29nvtp1_1u:7515": "// nyāyapūrvāḍgalakṣaṇaprakaraṇam //",
  "GSP29nvtp1_1u:7516": "______________________________________________________________________",
  "GSP29nvtp1_1u:7517": "// pariśuddhiḥ //",
  "GSP29nvtp1_1u:7518": "sarveṣāṃ pramāṇādhīnatvāt prameyasya tu bubhutsitatamatvāt tābhyāṃ saṃśayādīnāmapakarṣaḥ /",
  "GSP29nvtp1_1u:7519": "sāṅgepāṅge ca nyāye vyutpādye pūrvāṅgatayā prakaraṇāntarebhyaḥ saṃśayādiprakāraṇasyotkarṣaḥ /",
  "GSP29nvtp1_1u:7520": "tatrāpi sandigdhe prayojanādicintā /",
  "GSP29nvtp1_1u:7521": "na ca prayojanamanusandhāya saṃśaya iti saṃśayasya prāthamyamevaṃlakṣaṇakrame 'pi nyāyaḥ /",
  "GSP29nvtp1_1u:7522": "uddeśyalakṣaṇayorekavākyatvādityabhisandhinā bhāṣyam ityāha---saṃśayeti /",
  "GSP29nvtp1_1u:7523": "ata eva dvitīya pāṭhaṃ vyācaṣṭe---kvaciditi //",
  "GSP29nvtp1_1u:7524": "nanu saṃśayasāmānyalakṣaṇaṃ cedidam, vimarśaḥ saṃśaya ityetāvadevāstu /",
  "GSP29nvtp1_1u:7525": "viśeṣalakṣaṇāni cet?nākṛte sāmānyalakṣaṇe teṣāmavasaraḥ /",
  "GSP29nvtp1_1u:7526": "vimarśasaṃśayapadayoścānyatarat anarthakamityata āha---atra ceti /",
  "GSP29nvtp1_1u:7527": "lakṣaṇaṃ lakṣaṇavākyam /",
  "GSP29nvtp1_1u:7528": "vimarśa ityanena ca viṣayataḥ svarūpataśca sāmānyalakṣaṇadvayaṃ sūcitam /",
  "GSP29nvtp1_1u:7529": "tatra prathamamāha---ekasminniti /",
  "GSP29nvtp1_1u:7530": "virodhicaturarthāvamarśa iti tu parisaṃkhyānamanarthakam /",
  "GSP29nvtp1_1u:7531": "sthāṇurvā puruṣo vetyatra dravyādeḥ anantasyāvamarśāt /",
  "GSP29nvtp1_1u:7532": "prādhānyena cet? dvayasyaiva /",
  "GSP29nvtp1_1u:7533": "na hyayaṃ niṣedhaḥ pradhāna iti /",
  "GSP29nvtp1_1u:7534": "dvitīyamāha---kiṃsviditi /",
  "GSP29nvtp1_1u:7535": "kimityupakrame /",
  "GSP29nvtp1_1u:7536": "sviditi pakṣāntare /",
  "GSP29nvtp1_1u:7537": "tena kimidamavam utasvidevamityarthaḥ /",
  "GSP29nvtp1_1u:7538": "anuvartanīyamāvartanīyamarthānurodhāt /",
  "GSP29nvtp1_1u:7539": "saṃśayapadasannidhaśca vimarśapadaṃ vivakṣitamarthamāheti tatsahitamevoktavāniti parasparaniṣedhavadubhayavidhipradhāna ekaḥ /",
  "GSP29nvtp1_1u:7540": "parasparavidhimadubhayaniṣedhapradhāno 'paraḥ /",
  "GSP29nvtp1_1u:7541": "parasparaviraharūpavidhiniṣedhapradhāno 'nya iti yathāsaṃkhyaṃ viśiṣṭaḥ saṃśayo lakṣya ityāha---atra viśiṣṭa iti /",
  "GSP29nvtp1_1u:7542": "lakṣyapadaṃ lakṣyapadārtha iti /",
  "GSP29nvtp1_1u:7543": "guṇagataṃ saṃśayo lakṣya ityāha---atra viśiṣṭa iti /",
  "GSP29nvtp1_1u:7544": "lakṣyapadaṃ lakṣyapadārtha iti /",
  "GSP29nvtp1_1u:7545": "guṇagataṃ sādṛśyamavāntarasāmānyaviśeṣa eva /",
  "GSP29nvtp1_1u:7546": "yatastulyārohapariṇāhāvimāviti pratyayo bhavati,",
  "GSP29nvtp1_1u:7547": "tameva vyaktikāraṇamukhena darśayati---saṃkhyāparimāṇeti /",
  "GSP29nvtp1_1u:7548": "mahattvadīrghatvasāmānyadharmayoga iti /",
  "GSP29nvtp1_1u:7549": "mahattvadīrghatvasāmānyamātradharmayoga ityarthaḥ /",
  "GSP29nvtp1_1u:7550": "iha vārtikakāreṇa samānadharmopapatterityādau sattāmātreṇa saṃśayāhetutayā upalabdheraśrutyā ca pūrvapakṣayitvā samādhānatrayamabhihitaṃ tadvivecayati---yadyapīti /",
  "GSP29nvtp1_1u:7551": "prathame 'nupapattiśabdaḥ sattāvācakaḥ tatparaśca /",
  "GSP29nvtp1_1u:7552": "upalabdhistu viśeṣāpekṣa ityanenākṣipyate /",
  "GSP29nvtp1_1u:7553": "dvitīye tūpapattiśabdo 'yamanekārtho 'pīhopalabdhivācaka upāttaḥ /",
  "GSP29nvtp1_1u:7554": "tṛtīye tu sattāvacana eva lakṣaṇayopalabdhipara iti /",
  "GSP29nvtp1_1u:7555": "tatra viśeṣāpekṣa iti padaṃ tadā sāmānyajñānamākṣipet, yadi viśeṣajñānaṃ niṣedhet /",
  "GSP29nvtp1_1u:7556": "na tvetadastītyata āha---viśeṣeti /",
  "GSP29nvtp1_1u:7557": "vākyasāmarthyādanvayayogyatāsāmarthyāt /",
  "GSP29nvtp1_1u:7558": "yadyapi viśeṣāpekṣaśabdaḥ sākṣād viśeṣopalabdhi na niṣedhati, tathāpi lakṣaṇayā tatparaḥ /",
  "GSP29nvtp1_1u:7559": "sā ca mukhye bādhakāt, vivakṣite saṃbandhāt avācakopādāne prayojanātt pravartate /",
  "GSP29nvtp1_1u:7560": "tatra mukhye bādhakamāha---na ceti /",
  "GSP29nvtp1_1u:7561": "prayojanānuyogaparihārāya laukikalakṣaṇātvaṃ sūcayan dṛṣṭāntapūrvakaṃ saṃbandhamāha---yatheti /",
  "GSP29nvtp1_1u:7562_0": "yathā hi gaḍgātīrayoḥ saṃyogamantarbhāvyāvinābhāvastathā agṛhyamāṇasmaraṇabubhutsayorekaviṣayatayā",
  "GSP29nvtp1_1u:7562_1": "saṃśayamantarākṛtvā paurvāparyaniyamenāvinābhāva eva saṃbandha ityarthaḥ,saukaryaviśeṣāt /",
  "GSP29nvtp1_1u:7563": "tatprayojanamapyabhidhātuṃ śakyate /",
  "GSP29nvtp1_1u:7564": "viśeṣamapekṣata iti hi viśeṣāpekṣaḥ saṃśaya uktaḥ /",
  "GSP29nvtp1_1u:7565": "tathā ca viśeṣe jijñāsājanaka ityukte phalamasya darśitaṃ bhavati /",
  "GSP29nvtp1_1u:7566": "tadidamuktam---tasyāḥ saṃśaye sati bhāvāditi /",
  "GSP29nvtp1_1u:7567": "etena phaladvārakamapi sāmānyalakṣaṇamanugantavyam /",
  "GSP29nvtp1_1u:7568": "dvitīye tu vinigamanāyāṃ pramāṇābhāvaścodyam /",
  "GSP29nvtp1_1u:7569": "tadutthāpya vārttikeṇottarayati---syādetaditi /",
  "GSP29nvtp1_1u:7570": "tṛtīye prayojanābhāścodyam,",
  "GSP29nvtp1_1u:7571": "tad vārttikamukhenaiva pariharati---na ceyamalaukikī lakṣaṇetyādi yena prayojanamanurudhyeteti śeṣaḥ /",
  "GSP29nvtp1_1u:7572": "nanu kṛtakatvaṃ paricchedasya hetuḥ, na vyavacchedasyetyata āha---api tvanityatvasyeti /",
  "GSP29nvtp1_1u:7573": "nanu tathāpi vivakṣitatajjātīyavṛttitve satyanyavṛttireva dharmaḥ samānaśabdavācya iti kuto niyama ityata āha---samāno hīti /",
  "GSP29nvtp1_1u:7574": "atrottaraparasya yāvannāvatārastāvat parihāraḥ /",
  "GSP29nvtp1_1u:7575": "tasmistvavatīrṇe prasaktireva nāsti /",
  "GSP29nvtp1_1u:7576": "yadi hi samāno dharmo vyavacchedaheturiti kutaḥ sādhakabādhakapramāṇābhāvaḥ,",
  "GSP29nvtp1_1u:7577": "tasyaiva tadabhāvarūpatvāt /",
  "GSP29nvtp1_1u:7578": "sa cet kathamasau vyavacchedahetuḥ?",
  "GSP29nvtp1_1u:7579": "na copalabdhyādipadaṃ taditarasya sādhakabādhakatvaṃ pratikṣipati //",
  "GSP29nvtp1_1u:7580": "nanu tasyeti viśeṣalakṣaṇamastīti,",
  "GSP29nvtp1_1u:7581": "tasmāt tasminnasatyapi na vaktavyasyāvakāśa iti darśayitumiyaṃ yuktirukteti /",
  "GSP29nvtp1_1u:7582": "paunaruktyaṃ pariharannāha---vimarśapurvakamiti /",
  "GSP29nvtp1_1u:7583": "pūrvaṃ hi karaṇākaraṇayorguṇadoṣau na cintitau, idānīṃ tau cintyete ityapaunaruktyam /",
  "GSP29nvtp1_1u:7584": "ata eva prāgāha---yojayatīti /",
  "GSP29nvtp1_1u:7585": "idānīmāha---avadhārayatīti /",
  "GSP29nvtp1_1u:7586": "yathā saptame rasa iti /",
  "GSP29nvtp1_1u:7587": "tathā hi saptamo rasaḥ saṃśayajñāne dharmitayā viṣayaḥ syād, dharmatayā vā?",
  "GSP29nvtp1_1u:7588": "na kadācilloka evaṃ sandigdhe yadayaṃ saptamo rasaḥ sthāṇurvā puruṣo veti, dravyaṃ vā guṇo veti /",
  "GSP29nvtp1_1u:7589": "nāpyevaṃ sandigdhe ayamupalabhyamānaḥ padārthaḥ saptamo vā raso daśamaṃ vā dravyamiti?",
  "GSP29nvtp1_1u:7590": "saptamo rasaḥ kimasti nāsti veti sandeho bhavatyeveti cet na, ananubhūte smaraṇābhāvāt /",
  "GSP29nvtp1_1u:7591": "asmṛtasya ca saṃśayāviṣayatvāt /",
  "GSP29nvtp1_1u:7592": "naudoleti /",
  "GSP29nvtp1_1u:7593": "sadṛśadarśane 'pyasmaraṇaṃ tu paṭvabhyāsādarapratyayābhāvāt /",
  "GSP29nvtp1_1u:7594": "yathā hi tathāvidhapratyayajanyaḥ saṃskāraḥ, tathā tadudbodhyo 'pīti /",
  "GSP29nvtp1_1u:7595": "dve dvitveneti /",
  "GSP29nvtp1_1u:7596": "samuditayorānantarya vivakṣitamityarthaḥ //",
  "GSP29nvtp1_1u:7597": "anekadharmapadaṃ lakṣaṇayā asādhāraṇaṃ dharmamāha---tatraikadeśivyākhyādūṣaṇavyājane mukhye bādhakamāha",
  "GSP29nvtp1_1u:7598": "vārttikakṛt ityata āha---aneketi na sarvatra dravyādau saṃyogajatvamato viśeṣayati---kāryadravya ityādi /",
  "GSP29nvtp1_1u:7599": "ato mukhye",
  "GSP29nvtp1_1u:7600": "bādhakaṃ dṛṣṭavā jaghanyāṃ vṛttim ālambya bhāṣyakṛtā sūtraṃ vyākhyātamiti darśayanniva vārttikam avatārayati---bhāṣyakṛdvyākhyayeti /",
  "GSP29nvtp1_1u:7601": "punaḥ pṛcchati /",
  "GSP29nvtp1_1u:7602": "yadi lākṣaṇikamidaṃ padaṃ kaḥ saṃbandha ityāśayavāniti śeṣaḥ /",
  "GSP29nvtp1_1u:7603_0": "avadhyavadhimadbhāvaḥ saṃbandhaḥ iti saṃkalayya vārttikārthamāha---etaduktaṃ bhavatīti",
  "GSP29nvtp1_1u:7603_1": "dharmapadasāmānādhikaraṇyena viśeṣaśabdasya bhāvasādhanatvaṃ nivartayatītyāha---etaduktaṃ",
  "GSP29nvtp1_1u:7603_2": "bhavatīti dharmapadasāmānādhikaraṇyena viśeṣaśabdasya bhāvasādhanatvaṃ nivartayatītyāha---adhyāhṛteti /",
  "GSP29nvtp1_1u:7604": "yadyevamalagnakaṃ tarhi bhāṣyaṃ tasyānekasyetyata āha---saṃbandhasāmānyeti /",
  "GSP29nvtp1_1u:7605": "bījāntaraṃ saṃbandhāntaram /",
  "GSP29nvtp1_1u:7606": "pūrvaṃ hi vibhāgajatvādinā svāśraya eva śabdastadviparītebhyo vyāvartata ityuktam /",
  "GSP29nvtp1_1u:7607": "idānīṃ tu svāśrayācchabdāntara eveti na nivartyata ityabhisandhiḥ /",
  "GSP29nvtp1_1u:7608": "ato nivartyanivartakabhāvaḥ saṃbandho bhavatīti bījāntaramiti /",
  "GSP29nvtp1_1u:7609": "tasyānekasya dharmo nivartakatayā yaḥ sa evāneka ityucyate iti vyākhyātamityarthaḥ //",
  "GSP29nvtp1_1u:7610": "nanvevaṃ sati kiṃ lakṣaṇayā yāvatā mukhya evānekaśabdo 'stu /",
  "GSP29nvtp1_1u:7611": "tathā hi pūrvam anekasya dharmo 'nekadharmaḥ sākṣāt samavāyādivṛttyā cet samānapadenaiva gatārtha iti matvā dūṣitaḥ /",
  "GSP29nvtp1_1u:7612": "nivartakatayā tvanekasya saṃbhavatyevetyata āha---na tvatreti /",
  "GSP29nvtp1_1u:7613": "kutaḥ? darśayiṣyatīti /",
  "GSP29nvtp1_1u:7614": "yadi saṃbandhivacana evānekaśabdaḥ syānna dharmaśabdena samānādhikaraṇaḥ syāt /",
  "GSP29nvtp1_1u:7615": "tathā ca bahuvrīheralābhe dharmī na labhyetetyarthaḥ //",
  "GSP29nvtp1_1u:7616": "evaṃ bhāṣyānugataṃ vārttikamupasaṃhṛtya svatantraṃ vārttikamutthāpya lakṣaṇānurodhena tāvad vyācaṣṭe---prakāreti /",
  "GSP29nvtp1_1u:7617": "ekamekajātīyam /",
  "GSP29nvtp1_1u:7618": "aneka naikajātīyaṃ, bhinnajātīyam ityarthaḥ /",
  "GSP29nvtp1_1u:7619": "tena viśeṣaṇaviśeṣyayorviśiṣṭabuddhihetutvenābhedamupacarya viśaiṣyavacano 'yam anekaśabdo viśeṣaṇe dharme prayuktaḥ ityāśayavānāha---bhedābhedapratyayaheturityartha iti /",
  "GSP29nvtp1_1u:7620": "ata evopasaṃhāre vakṣyati---tatpratyayaheturupacāreṇāneka iti /",
  "GSP29nvtp1_1u:7621": "taditarebhya iti /",
  "GSP29nvtp1_1u:7622": "dravyaguṇakarmabhyo na tu śabdetarebhya eva, tadvyatirekasya saṃśayaṃ pratyanupayogāt /",
  "GSP29nvtp1_1u:7623": "imamevārtha vārttikena saṃvadati---tadidamāheti /",
  "GSP29nvtp1_1u:7624": "yadyapyasādhāraṇe dharme vivakṣite ekapratyayaheturiti mandaprayojanam,",
  "GSP29nvtp1_1u:7625": "tathā pyasādhāraṇāt saṃśayo bhavan tajjātīyatāyāmeva paryavasyati /",
  "GSP29nvtp1_1u:7626": "na tu tadvyaktitāyām tajjātoyā api hi vidharmāṇo dṛśyante /",
  "GSP29nvtp1_1u:7627": "na tu ta evetyetat sūcayitumanekavyaktiniṣṭhatā darśitā /",
  "GSP29nvtp1_1u:7628": "ata ekavacanaṃ samarthayati---jātyeti //",
  "GSP29nvtp1_1u:7629": "idānīmudāharaṇānurodhena vyācaṣṭe---sadādiriti /",
  "GSP29nvtp1_1u:7630": "atreti vyākhyāne, anurūpam udāharaṇamāhetyarthaḥ /",
  "GSP29nvtp1_1u:7631": "udāharaṇaparatāṃ sphuṭayitumasādhāraṇāvasare sādhāraṇamapi sadādi kimityupanyastamiti śaṅkāṃ nivārayati---dravyatvādikoṭīti /",
  "GSP29nvtp1_1u:7632": "sat sattāvat /",
  "GSP29nvtp1_1u:7633": "anityaṃ pradhvaṃsayoti /",
  "GSP29nvtp1_1u:7634": "dravyavat samavāyikāraṇatayā dravyamasyāsti /",
  "GSP29nvtp1_1u:7635": "kāryaṃ prāgabhāvavat /",
  "GSP29nvtp1_1u:7636": "kāraṇaṃ nimittetaratayāpi sāmānyāviśeṣavat avāntarasāmānyavaditi /",
  "GSP29nvtp1_1u:7637": "yattadavocāma,",
  "GSP29nvtp1_1u:7638": "parasparavidhimadubhayaniṣedhapradhānaḥ saṃśayo lakṣyo dvitīyalakṣaṇa iti,",
  "GSP29nvtp1_1u:7639": "tat siddhāntaprasaṅgena niṣedhamupakramya vidhiparyavasānena darśayati---dravyakarmabhyāṃ vyāvartamānaḥ kiṃ guṇa ityādi //",
  "GSP29nvtp1_1u:7640": "nanu codyamevaitadanupapannam /",
  "GSP29nvtp1_1u:7641": "na hi vibhāgaje vibhāge pramāṇamasti /",
  "GSP29nvtp1_1u:7642": "yaugapadyenaiva vibhāgasahasrasyāpi samānadeśasya jāyamānatvādityata āha---ayamamisandhiriti /",
  "GSP29nvtp1_1u:7643": "yadyapi vaṃśadalayorvibhāgānantaraṃ saṃyoganāśaḥ,",
  "GSP29nvtp1_1u:7644": "tato dravyanāśaḥ,",
  "GSP29nvtp1_1u:7645": "tato dravyanāśaviśiṣṭaṃ kālaṃ svatantraṃ vā avayavamapekṣya dalayorvartamāno vibhāga ākāśādideśād vibhāgaṃ karotīti vaiśeṣikāḥ,",
  "GSP29nvtp1_1u:7646": "tathāpyaprakṛtatvāt saṃyoganāśadravyanāśakramo nopanyastaḥ /",
  "GSP29nvtp1_1u:7647": "prakṛtasya hi karmaṇo vibhāgadvayajanakatvaṃ krameṇa vā syād, yaugapadyena vā /",
  "GSP29nvtp1_1u:7648": "na tāvadādyaḥ, karmaṇo vibhāgārambhe 'napekṣayā avilambakāritvaniścayāt /",
  "GSP29nvtp1_1u:7649": "apekṣāyāṃ vā, ādyamapi vibhāgam anantarameva na kuryāt /",
  "GSP29nvtp1_1u:7650": "uttarasaṃyoge kartavye pūrvasaṃyogapradhvaṃsāpekṣeti vilambaḥ /",
  "GSP29nvtp1_1u:7651": "āgantukabhāvamabhisandhāya tu nairapekṣyamuktam /",
  "GSP29nvtp1_1u:7652": "na dvitīyaḥ, yadā ākāśādideśād vibhāgaṃ karoti karma ta tadāvayavāntarāditi sthitiriti vaiśeṣikāḥ /",
  "GSP29nvtp1_1u:7653": "tadetad yathāśrutamubhayamapyanupapannam /",
  "GSP29nvtp1_1u:7654": "ādye vibhāge hi kartavye karmaṇo nirapekṣatvāt sa eva kālaḥ /",
  "GSP29nvtp1_1u:7655": "dvitīye tu kartavye prathamānantarakāla eva nairapekṣyam /",
  "GSP29nvtp1_1u:7656": "ato na kālātipāta ityevamapyupapatteḥ /",
  "GSP29nvtp1_1u:7657": "yadetyādisthitistu vikasatkamalakuḍmaleṣveva bhagnepyato 'syārthamāha---avayavakriyā hīti /",
  "GSP29nvtp1_1u:7658": "kāryaikāryeti---pratyāsattisūcanam //",
  "GSP29nvtp1_1u:7659": "nanu bhavatvevaṃ tāvaduktavyāpteranavadhāraṇam,",
  "GSP29nvtp1_1u:7660": "tathāpi yā kriyā dravyānārambhakasaṃyogapratidvandvinaṃ vibhāgamārabhate,",
  "GSP29nvtp1_1u:7661": "nāsau dravyārambhakasaṃyogapratidvandvinamapi /",
  "GSP29nvtp1_1u:7662": "tathātve vā yataḥ kutaścit karmaṇo yugapadubhayavibhāgopapattau calatyevāvayave sarvadravyanāśaprasaṅgaḥ, na caivam /",
  "GSP29nvtp1_1u:7663": "tasmād yadanārambhakasaṃyogapratidvandvijanakaṃ tannārambhakasaṃyogapratidvandvijanakaṃ karmeti",
  "GSP29nvtp1_1u:7664": "siddhe viparyayo 'pi siddha iti tatrāha---kriyāvailakṣaraṇyātviti /",
  "GSP29nvtp1_1u:7665": "ayamarthaḥ /",
  "GSP29nvtp1_1u:7666": "vibhāgasya tāvadvailakṣaraṇyamavaśyamabhyupetavyam, anyathā niyamānupapatteḥ /",
  "GSP29nvtp1_1u:7667": "tadanurodhāt karmaṇo 'pi jātikṛtaṃ sahakārikṛtaṃ vā vailakṣaṇyamavaśyaṃ svīkartavyam /",
  "GSP29nvtp1_1u:7668": "tadetasya vailakṣaṇyam ārambhakānārambhakasaṃyogapratidvandvivibhāgadvayajanakatayā ekatra,",
  "GSP29nvtp1_1u:7669": "anyatra tvanārambhakasaṃyogapratidvandvivibhāgamātrajanakatayā paryavasyati,",
  "GSP29nvtp1_1u:7670": "āhosvidārambhakasaṃyogapratidvandvivibhāgamātrajanakatayaikatra,",
  "GSP29nvtp1_1u:7671": "anyatra tvanārambhakasaṃyogamātrapratidvandvivibhāgajanakatayeti na niyantuṃ śakyate /",
  "GSP29nvtp1_1u:7672": "anārambhakasaṃyogapratidvandvinamapi vibhāgaṃ",
  "GSP29nvtp1_1u:7673": "kariṣyati, ko virodhaḥ?",
  "GSP29nvtp1_1u:7674": "yathānārambhakottarasaṃyogajanakatve satyeva kutaścit viśeṣādārambhakottarasaṃyogajanakatvamapi karmaṇaḥ,",
  "GSP29nvtp1_1u:7675": "anyathā tatrāpyanayaiva diśā kāraṇamātrasaṃyogapūrvakāḥ kāraṇākāraṇasaṃyogāḥ kalpanīyāḥ syuḥ /",
  "GSP29nvtp1_1u:7676": "yathā ca tatra krame pramāṇaṃ nāsti tathehāpīti /",
  "GSP29nvtp1_1u:7677": "yadekāntavibhāgamekamavayavadvayamātravartinam,",
  "GSP29nvtp1_1u:7678": "anyā tu vibhāgadvayamavayavadvayavartinamavayavānavayavavartinaṃ ceti /",
  "GSP29nvtp1_1u:7679": "yathā caitadvailakṣṇyaṃ tathā varamevamasatu yadekānārambhakasaṃyogapratidvandvinamanyā tu ārambhakānārambhakapratidvandvinaṃ janayatītyarthaḥ //",
  "GSP29nvtp1_1u:7680": "tasmāt kāraṇamātravibhāgapūrvake kāraṇākāraṇavibhāge pramāṇaṃ nāstīti nābhyupagamyata ityetāvanmātravyaktīkaraṇaphalo 'yamanamyupagama ityāha---tasmāditi /",
  "GSP29nvtp1_1u:7681": "kāraṇākāraṇavibhāgapūrvakastu kāryākāryavibhāgaḥ prāmāṇika ityabhyupagamyata ityāha---yastviti /",
  "GSP29nvtp1_1u:7682": "kāryaikārthasamavāyastarumadhikṛtya kvacit pāṭhaḥ /",
  "GSP29nvtp1_1u:7683": "kāryakāraṇaikārthasamavāyaḥ /",
  "GSP29nvtp1_1u:7684": "so 'ṅgulīmadhikṛtyeti /",
  "GSP29nvtp1_1u:7685": "sa iti /",
  "GSP29nvtp1_1u:7686": "asādhāraṇībhūtanimittajātīyāsamavāyikāraṇajanya iti pratijñārthaḥ ādyaśabdatvāditi hetvarthaḥ /",
  "GSP29nvtp1_1u:7687": "yadyapi vibhāgāpekṣavibhāgāsamavāyikāraṇam asādhāraṇaṃ śabde tadeva vaktumucitam,",
  "GSP29nvtp1_1u:7688": "tathāpi kāraṇamātravibhāgajavibhāgamabhyupetyoktaṃ vārttikakṛteti tathaivāha---tadevamiti,",
  "GSP29nvtp1_1u:7689": "etadapi vyabhicārya samarthayati---tadapīti /",
  "GSP29nvtp1_1u:7690": "yadyapyevamapi vibhāgajatvāditi heturadoṣa eva, na hi vibhāgād dravyasya janma saṃbhavati,",
  "GSP29nvtp1_1u:7691": "kamaṇo vā /",
  "GSP29nvtp1_1u:7692": "sa hi dravyānārambhakasamaveto 'kāraṇameva,",
  "GSP29nvtp1_1u:7693": "ārambhakasamavetastu saṃyoganāśadvārā vināśaka eva,",
  "GSP29nvtp1_1u:7694": "karmaṇo 'pi kāraṇaṃ vibhāgo bhavanna tāvadādyasya tasminnasati vibhāgasyaivānupapatteḥ /",
  "GSP29nvtp1_1u:7695": "taduttarasyāpi pūrvakarmanivṛttau janma /",
  "GSP29nvtp1_1u:7696": "yadā tu tannivṛttiruttarasaṃyogāt, tadā vibhāgasyāpīti kathamuttarakarmajanma vibhāgāt?",
  "GSP29nvtp1_1u:7697": "tasmādasandigdhavyāptikaṃ vibhāgajatvaṃ śabdasya guṇatve pramāṇameva /",
  "GSP29nvtp1_1u:7698": "na ca tadavāntaraviśeṣamādāyāsādhāraṇyaṃ doṣaḥ /",
  "GSP29nvtp1_1u:7699": "tathā sati dhūmo 'pyagamakaḥ syāt /",
  "GSP29nvtp1_1u:7700": "tathāpi bhāṣyoktodāharaṇavyutpādanamātramidamiti mantavyam //",
  "GSP29nvtp1_1u:7701": "nanu tulyajātīyeṣvityādivivakṣitaviparītāpādikeyaṃ yuktirityata āha---yadyapīti /",
  "GSP29nvtp1_1u:7702": "pūrvaiva yuktiriyaṃ bhāṣyakāragauravāduktetyarthaḥ /",
  "GSP29nvtp1_1u:7703": "pūrvasmāraṇena prakārāntaratvaṃ sphuṭayan vārttikamavatārayati---pūrvamiti /",
  "GSP29nvtp1_1u:7704": "samāno hi dharmaḥ pakṣe vartamānaḥ sapakṣavipakṣadharmābhyāmekajātīyaḥ,",
  "GSP29nvtp1_1u:7705": "tadrūpapratiṣedhaścāyamaneka iti /",
  "GSP29nvtp1_1u:7706": "tathā ca pakṣe vartamānasya sapakṣavipakṣadharmābhyāṃ vijātīyatvamuktaṃ bhavati /",
  "GSP29nvtp1_1u:7707": "yaśca pakṣagaḥ sapakṣavipakṣadharmābhyāṃ vijātīyo dharmaḥ,",
  "GSP29nvtp1_1u:7708": "so 'sādhāraṇa eveti bhavatyabhidheyāvinābhūtatvāt lakṣaṇāviṣayaḥ /",
  "GSP29nvtp1_1u:7709": "tadidamuktam---lakṣaṇayaiveti /",
  "GSP29nvtp1_1u:7710": "vārttikaṃ yojayati---samāneti /",
  "GSP29nvtp1_1u:7711_0": "samānaśabdena pratiyogitayā buddhāvasamāne 'pyusthāpite saṃśayakāraṇatve ca tasya",
  "GSP29nvtp1_1u:7711_1": "pramāṇasiddhe tasmin vaktavye yadanekapadamupādatte sūtrakārastena jānīmo nūnamayamevārtho",
  "GSP29nvtp1_1u:7711_2": "'nayā vacobhaṅgyā anena darśita iti yojanārthaḥ /",
  "GSP29nvtp1_1u:7712": "etena sarveṣūktaprakāreṣu sūtrakārasya saṃpratipattirdarśitā bhavati //",
  "GSP29nvtp1_1u:7713": "pṛtchatītyādinā lakṣaṇaprakārāṇāṃ prayojanaṃ darśitamityanugantavyam /",
  "GSP29nvtp1_1u:7714": "pratyabhijñānaṃ tāvadvyaktiviṣayakaṃ nāstyeva gakārādāviti dvitīye vyutpādanīyam /",
  "GSP29nvtp1_1u:7715": "yadāpyasti tadāpyasya viṣayaḥ kiṃ vyaktirutajātiriti viṣayataḥ sandihyate /",
  "GSP29nvtp1_1u:7716": "yadāpi vyaktirevāsya viṣayaḥ, tadāpi pramāṇamapramāṇaṃ veti sandeha ityabhiprāyavān saṃmugdhamāha",
  "GSP29nvtp1_1u:7717": "sādṛśyenāpi saṃbhavati, svayaṃ sandigdhaṃ saditi /",
  "GSP29nvtp1_1u:7718": "yadyapi gavādivyaktaya iva gotvādyupadhānā iti jātimātrapadārthavādī na svīkarotyeva,",
  "GSP29nvtp1_1u:7719": "tathāpi svasiddhāntadārḍhyena paro 'pyevamaṅgīkārayitavyaḥ /",
  "GSP29nvtp1_1u:7720": "anyathābhidheyasyāvinābhāvapratītireva kathaṃ vyaktibhiḥ?",
  "GSP29nvtp1_1u:7721": "tadabhāve ca kathaṃ lakṣaṇāpīti? kathaṃ netyādi /",
  "GSP29nvtp1_1u:7722": "na ca vācyaṃ śabdasya tathābhāvasandehe 'pi ghaṭādau niścitatvena vyāptigraho yadi syāt ko doṣa iti /",
  "GSP29nvtp1_1u:7723": "sarvopasaṃhāreṇa hi vyāptiniścaye yatkṛtakaṃ tadavaśyamanityamiti kṛtakatvaṃ śabde niścayameva kuryāt /",
  "GSP29nvtp1_1u:7724": "satpratipakṣatayā śabde sādhyasiddhiṃ na karoti /",
  "GSP29nvtp1_1u:7725": "apratihatatayā tu buddhyādau karotīti cet---na,",
  "GSP29nvtp1_1u:7726": "pratipakṣasādhane vyāptisaddūṣayati satyapi sādhyasiddheravirodhāt /",
  "GSP29nvtp1_1u:7727": "virodhe 'duṣṭādapi na sādhyasiddhiriti sarvānumānocchadaprasaṅgaḥ /",
  "GSP29nvtp1_1u:7728": "imaṃ cārthamanantarameva vakṣyate /",
  "GSP29nvtp1_1u:7729": "vyāptidoṣe tu sarvopasaṃhārābhāvāt kathaṃ tadbalena buddhyādau sādhyasiddhiriti sandigdhatattvaṃ śabdaṃ vihāya vyāptiriti cet?",
  "GSP29nvtp1_1u:7730": "evaṃ tarhi śabdādanyatve sati kṛtakatvāditi vācyam /",
  "GSP29nvtp1_1u:7731": "tathā ca yadi daivāt śabdo 'pyanitya eva vastutaḥ,",
  "GSP29nvtp1_1u:7732": "tadā asamarthaviśeṣaṇatvāpattiriti sandigdhāsamarthaviśeṣaṇatvamiti /",
  "GSP29nvtp1_1u:7733": "tasmāt sūṣṭhūktaṃ sandigdhe nityānityabhāve śabde kṛtakatvaṃ gatamiti nānityatvena svabhāvataḥ pratibaddhamiti //",
  "GSP29nvtp1_1u:7734": "pratyayabhedabheditvaṃ kāraṇatīvratvāditāratamyena tīvratīvratarāditvaṃ pratyekaṃ satpratipakṣatvam ityekaikasyānvayato vyatirekato vobhayakoṭyanupanāyakatayā na saṃśayahetutvam /",
  "GSP29nvtp1_1u:7735": "nāpi niścayahetutvamasatpratipakṣatvarūpavaikalyādityarthaḥ /",
  "GSP29nvtp1_1u:7736": "militayostvasādhāraṇatvamiti /",
  "GSP29nvtp1_1u:7737": "tathā ca tenaiva rūpeṇa saṃśayakāraṇatvaṃ nānyathetyarthaḥ /",
  "GSP29nvtp1_1u:7738": "anunāsikatvādayo hi sāmānyaviśeṣāḥ pratyakṣā bhavantaḥ pratyakṣavyaktivṛttaya eva bhavitumarhanti /",
  "GSP29nvtp1_1u:7739": "na cānyendriyeṇa vyaktiranyena jātirupalabdhigocaraḥ /",
  "GSP29nvtp1_1u:7740": "tathā cānunāsikatvādisāmānyāśrayabhūtāyā eva vyakteḥ śrāvaṇatve 'pyanityatvamubhayavādisiddham /",
  "GSP29nvtp1_1u:7741": "kevalaṃ sa vyaktirākāśāśrayā vā, anyāśrayā veti vipratipattiḥ /",
  "GSP29nvtp1_1u:7742": "seyamāstāṃ tāvat //",
  "GSP29nvtp1_1u:7743": "nanu tathāpi naiyāyikānāṃ mate śabdāśrayā evānunāsikatvādayo dharmā, na ca pakṣeṇaitra vyabhicāraḥ /",
  "GSP29nvtp1_1u:7744": "na, avarṇātmakenāpi taddharmaśālinānaikāntikatopapatteḥ /",
  "GSP29nvtp1_1u:7745": "tasyāpi pakṣatvamiti cet---na,",
  "GSP29nvtp1_1u:7746": "taddarśane 'naikāntiko 'yamiti virodhamukhenāpyudbhāvanāt,",
  "GSP29nvtp1_1u:7747": "vastutaḥ śabdadharmatve ca kālātyayāpadeśadoṣāt /",
  "GSP29nvtp1_1u:7748": "aprayojakāśca rūpādayo nityāścakṣurādyekaikendriyagrāhyatvāt rūpatvādivadityanena samānayogapekṣamatvāditi //",
  "GSP29nvtp1_1u:7749": "vipratipatterityādi /",
  "GSP29nvtp1_1u:7750": "asya ca lakṣībhūtasya saṃśayasya parasparaviraharūpavidhiniṣedhaprādhānyāt /",
  "GSP29nvtp1_1u:7751": "astyātmā nāstyātmetyudāharaṇaṃ tu bhāṣyakṛtaiva darśitaṃ sphuṭamiti na prapañcitaṃ vārtikaṭīkākārābhyām /",
  "GSP29nvtp1_1u:7752": "udāharaṇamātraṃ caitat /",
  "GSP29nvtp1_1u:7753": "na nvidameva ādaraṇīyam /",
  "GSP29nvtp1_1u:7754": "ātmano 'nupalabdhacaratve smṛtyanārūḍhasya saṃśayānāspadatvāt /",
  "GSP29nvtp1_1u:7755": "upalabdhacaratve vā sarvathāpahnavāyogāt /",
  "GSP29nvtp1_1u:7756": "etacca tṛtīye prapañcanīyamitīhopekṣitam, śabdo nitya ityeke /",
  "GSP29nvtp1_1u:7757": "netyapare ityādi tūdāhāraṇīyam //",
  "GSP29nvtp1_1u:7758": "kāraṇabhedeneti /",
  "GSP29nvtp1_1u:7759": "lakṣaṇabhedarūpeṇa trividham, vidhipradhānaṃ niṣedhapradhānaṃ niṣedhavidhipradhānamiti /",
  "GSP29nvtp1_1u:7760": "na cānabhyāsadaśāpanna iti /",
  "GSP29nvtp1_1u:7761": "anabhyāsadaśāpannopalabdhau hi pramāṇottarabhāvāniścaye buddhitvasāmānyopalabdheḥ satyatvāsatyatvasaṃdeha iti yadyabhimatam,",
  "GSP29nvtp1_1u:7762": "prathamapadenaiva gatametat /",
  "GSP29nvtp1_1u:7763": "tatastaddvāraker'the saṃdeha iha vivakṣita iti yadi, so 'pi svarūpato deśakālataḥ prakārato vati?",
  "GSP29nvtp1_1u:7764": "ādyastāvadvirodhādevāsaṃgataḥ /",
  "GSP29nvtp1_1u:7765": "na hīdamidaṃ na veti saṃbhavati /",
  "GSP29nvtp1_1u:7766": "nidrādyupaplavābhāvaniścayena tadekakāraṇakoṭivyudāsāt dvitīyo 'pi nirastaḥ /",
  "GSP29nvtp1_1u:7767": "upaplavasaṃdehe tvādhyātmika eva saṃśayaḥ /",
  "GSP29nvtp1_1u:7768": "tṛtīye tvāha---na nāgo vā nago veti /",
  "GSP29nvtp1_1u:7769": "evamayogyeti /",
  "GSP29nvtp1_1u:7770": "etāvāṃstu viśeṣo yat sthāṇurvā puruṣo vetyatropalabdhyanupalabdhī anutpādādevāvyavasthite /",
  "GSP29nvtp1_1u:7771": "prakṛte tūdāharaṇe jātameva jalajñānamaprāmāṇyaśaṅkayā na vyavasthitamiti //",
  "GSP29nvtp1_1u:7772": "evamayogyeti /",
  "GSP29nvtp1_1u:7773": "yadi viśeṣasmṛtisahitāyā ayogyānupalabdheḥ dharmiṇamanantarbhāvya saṃśayaḥ syāt sa tāvannātyantānupalabdhakoṭyullekhī,",
  "GSP29nvtp1_1u:7774": "tatra smṛterabhāvāt /",
  "GSP29nvtp1_1u:7775": "nāpyupalabdhakoṭyullekhī /",
  "GSP29nvtp1_1u:7776": "na hi bhavati paramāṇurasti naveti astyeva yataḥ /",
  "GSP29nvtp1_1u:7777": "iheti cet? tarhi deśakālādiviśeṣaṃ dharmiṇamupādāyopapadyate /",
  "GSP29nvtp1_1u:7778": "tathā ca sa upalabdhaḥ sannanvayato vyatirekato vipratipattito vā viśeṣau smārayet,",
  "GSP29nvtp1_1u:7779": "na svarūpata iti pūrvānupraveśa ityarthaḥ //",
  "GSP29nvtp1_1u:7780": "tadidamuktam---na saṃśayo vinā samānadharmādidarśanamiti /",
  "GSP29nvtp1_1u:7781": "sāmagrībhedena bhede traividhyaṃ viṣayakṛtamiti /",
  "GSP29nvtp1_1u:7782": "api",
  "GSP29nvtp1_1u:7783": "tvanekavidhaḥ, pratyekaṃ kāraṇānāṃ viṣayavyavasthāṃ pratyahetutvādityarthaḥ //23 //",
  "GSP29nvtp1_1u:7784": "______________________________________________________________________",
  "GSP29nvtp1_1u:7785": "// pariśuddhiḥ //",
  "GSP29nvtp1_1u:7786": "pūrvāṅgatvāviśeṣe 'pi saṃśaye sati prayojanānusaṃdhānāt tataḥ prayojanasyāpakarṣa ityuktamṛ /",
  "GSP29nvtp1_1u:7787": "prayojanamanusaṃvāya",
  "GSP29nvtp1_1u:7788": "ca tatsādhanībhūtanyāyamanusandhitsato dṛṣṭāntānusaraṇamiti dṛṣṭāntādasyotkarṣa uddeśe /",
  "GSP29nvtp1_1u:7789": "saiva saṃgatirihāpīti āha---uddeśeti //",
  "GSP29nvtp1_1u:7790": "arthaśabdasya lakṣaṇe 'kiñcitkaratvādādhikyaṃ manvānastātparyamāha---atreti /",
  "GSP29nvtp1_1u:7791": "arthapadaṃ bhāṣyakāreṇa anūdyāpi na vivṛtamityata āha---sasādhanāviti /",
  "GSP29nvtp1_1u:7792": "nanvevaṃ satyuttarabhāṣyavirodhaḥ, tadāptihānopāyamanutiṣṭhatītyatra tacchabdenārthasya parāmarśāt /",
  "GSP29nvtp1_1u:7793": "sukhaduḥkhāptihānopāyamiti ca prakṛtasaṃgaterityata āha---na ceti /",
  "GSP29nvtp1_1u:7794": "atra ca ṭīkāyāṃ yadyapi tathāpīti tadacatuṣṭayamadhyāharanti /",
  "GSP29nvtp1_1u:7795": "lokyata ityādi /",
  "GSP29nvtp1_1u:7796": "tathā ca prāmāṇikatvādeva prayojanaṃ na vaktavyamiti vākyārthaḥ /",
  "GSP29nvtp1_1u:7797": "nanvevaṃ sati pramāṇamapi na vyutpādyam /",
  "GSP29nvtp1_1u:7798": "tacca tvayā vyutpāditamityata āha---na ca pramāṇamīdṛśamiti /",
  "GSP29nvtp1_1u:7799": "yathā ceti /",
  "GSP29nvtp1_1u:7800": "tathā ca pramāṇopapannaṃ na vācyamiti vadataḥ svacaritāvirodha ityarthaḥ //",
  "GSP29nvtp1_1u:7801": "kathamasaya prayuktau sādhanatvaṃ sato 'sato vā?",
  "GSP29nvtp1_1u:7802": "asato 'pi svajñānadvārā vyāpārāntareṇa vā?",
  "GSP29nvtp1_1u:7803": "kva ca prayojayati, svātmanyeva vā svasādhane vā?",
  "GSP29nvtp1_1u:7804": "kathaṃ ca vyāpakaṃ svarūpeṇa, karmavidyādvārā veti parīkṣāsādhyamityarthaḥ /",
  "GSP29nvtp1_1u:7805": "na brūmaḥ prayojanaṃ nyāyasya aṅgamupakārakam, kiṃ tu prayojanavān nyāyastadgatācintāṅgīkarotīti /",
  "GSP29nvtp1_1u:7806": "yāvad vākyaṃ na samāpyate tāvadeva /",
  "GSP29nvtp1_1u:7807": "nanu cintāpi nāṅgam /",
  "GSP29nvtp1_1u:7808": "na hi nyāyānnirṇayaścānirṇayaśca /",
  "GSP29nvtp1_1u:7809": "na ca nirṇayādanyat prayojanaṃ nyāyasya /",
  "GSP29nvtp1_1u:7810": "tasmāt kimanena cintiteneti śaṅkāmapanetumāha---mukhyamityādi /",
  "GSP29nvtp1_1u:7811": "gauṇaṃ prayojanaṃ mukhyasyaiva prayojanasya kṛte upādīyate /",
  "GSP29nvtp1_1u:7812": "mukhyamapi yadyanyopakārārthamupādīyeta,",
  "GSP29nvtp1_1u:7813": "mukhyatāmeva jahyāt /",
  "GSP29nvtp1_1u:7814": "etadeva hi mukhyasya mukhyatvam, yadananyārthatayā puruṣāpekṣitatvam /",
  "GSP29nvtp1_1u:7815": "na ca nirṇaya evamityarthaḥ /",
  "GSP29nvtp1_1u:7816": "vākyaśeṣamāha---prayojanavāṃstviti /",
  "GSP29nvtp1_1u:7817": "mukhyaprayojanavāneva nyāyo gauṇaprayojananirṇayakāraṇatayopādeyo yataḥ,",
  "GSP29nvtp1_1u:7818": "atastadgatāṃ mukhyaprayojanagatāṃ cintāmabhisandhānamaṅgīkaroti aṅgatayā apekṣate /",
  "GSP29nvtp1_1u:7819": "etaduktaṃ bhavati,",
  "GSP29nvtp1_1u:7820": "yadyapi na prayojanaṃ nyāyasyāṅgaṃ sādhyatvāt,",
  "GSP29nvtp1_1u:7821": "tathāpi tadabhisandhānamaṅgam tadantareṇa nyāyasyāpravṛtteḥ /",
  "GSP29nvtp1_1u:7822": "niṣphalasyāpi ca svayaṃ phalavanyāyapravartakatayā tatsannidheḥ /",
  "GSP29nvtp1_1u:7823": "yathā svargasya yāgānaṅgasyāpi abhisandhānaṃ svayamaphalamapi yāgapravṛttiṃ prati kāraṇatayā saṃnidhīyamānamaṅgamiti /",
  "GSP29nvtp1_1u:7824": "etadevopasaṃhāravyājenāha---tasmāditi /",
  "GSP29nvtp1_1u:7825": "anye tu, kiṃ tu mukhyamityavacchidya vyācakṣate, pradhānamuddeśyamiti yāvaditi /",
  "GSP29nvtp1_1u:7826": "tadāpyevamevottaratra neyamiti /",
  "GSP29nvtp1_1u:7827": "akṣarārthastu vārttikasya ya khalu niṣprayojanā cintā prayojanābhisandhānaśūnyaḥ saṃśayo nāsau nyāyasya pravartaka iti sphuṭatvānnoktaḥ //14 //",
  "GSP29nvtp1_1u:7828": "laukikaparīkṣakāṇāṃ yasminnarthe buddhisābhyaṃ sa dṛṣṭāntaḥ //15 //",
  "GSP29nvtp1_1u:7829": "______________________________________________________________________",
  "GSP29nvtp1_1u:7830": "// pariśuddhiḥ //",
  "GSP29nvtp1_1u:7831": "saṃśaye prayojane ca sati kva punaretat sādhyasambaddhaṃ sādhanamupalabheya,",
  "GSP29nvtp1_1u:7832": "yadupādāyaitatsādhayeyamiti jijñāsākramānurodhena prayojanānantaraṃ dṛṣṭāntasyoddeśaḥ /",
  "GSP29nvtp1_1u:7833": "saiva cātrāpi saṃgatirityāha---krameti //",
  "GSP29nvtp1_1u:7834": "na ca sāmānyalakṣaṇamantareṇa viśeṣalakṣaṇāvatāra iti tatsūcakaṃ sūtraṃ tathaiva vyācaṣṭe---sādhyasādharmyāditi /",
  "GSP29nvtp1_1u:7835": "atrānvayavyatirekavati prakāradvaye 'pi sādhyasādhanayoravinābhāvasiddhireva phalaṃ pratīyate /",
  "GSP29nvtp1_1u:7836": "tathā cāvinābhāvaviṣayatayā aryyate yaḥ, sor'tho dṛṣṭānta iti sāmānyalakṣaṇalābhaḥ /",
  "GSP29nvtp1_1u:7837": "viśeṣe tu ṭīkā sphuṭaiva /",
  "GSP29nvtp1_1u:7838": "nanvevaṃrūpor'tha iti kuta etadityata āha---udāharaṇeti /",
  "GSP29nvtp1_1u:7839": "kṣīranīravadavivecitāni sāṃvyavahārikāṇi pramāṇāni nisargaḥ /",
  "GSP29nvtp1_1u:7840": "tadbhāvo naisargikaḥ /",
  "GSP29nvtp1_1u:7841": "khalitailavad vivecitāni durnirūpārthagocarāṇi pramāṇāni vinayaḥ /",
  "GSP29nvtp1_1u:7842": "sa eva vainayikaḥ /",
  "GSP29nvtp1_1u:7843": "tamāha---śāstreti /",
  "GSP29nvtp1_1u:7844": "sārūpyavyutpattyartha iti vārttike sārūpyagrahaṇamavinābhāvamātropalakṣaṇaparamityabhisaṃdhāyāha---dṛṣṭāntasya prayojanamāheti /",
  "GSP29nvtp1_1u:7845": "na khalviti /",
  "GSP29nvtp1_1u:7846": "api tu vastusthita eva jñāpyata iti śeṣaḥ /",
  "GSP29nvtp1_1u:7847": "tadetacchalena sāmānyalakṣaṇamāviṣkṛtam //25 //",
  "GSP29nvtp1_1u:7848": "// iti nyāyapūrvāṅgalakṣaṇaprakaraṇam //",
  "GSP29nvtp1_1u:7849": "// nyāyāśrayasiddhāntalakṣaṇaprakaraṇam //",
  "GSP29nvtp1_1u:7850": "______________________________________________________________________",
  "GSP29nvtp1_1u:7851": "// pariśuddhiḥ //",
  "GSP29nvtp1_1u:7852": "evaṃ nyāyapūrvāṅgaprakaraṇaṃ samarthya parikalitasāmarthyaṃ sādhanaṃ yatropaneyaṃ sa siddhāntāparanāmā nyāyasyāśrayo 'vasaraprāptatvāducyata iti /",
  "GSP29nvtp1_1u:7853": "atha siddhānta iti bhāṣyaṃ sphuṭārtham /",
  "GSP29nvtp1_1u:7854": "sūtramapaṭhitvā vyākhyānaṃ tu kuta ityata āha---atreti /",
  "GSP29nvtp1_1u:7855": "bhāṣyakārasya rītiriyam, svapratibhayā svatantrasūtravivaraṇaṃ bhāṣyamiti lakṣaṇāditi bhāvaḥ /",
  "GSP29nvtp1_1u:7856": "saṃsthitiritthambhāvavyavastheti bhāṣyaṃ dṛṣṭvā idamiti sāmānyābhyupagame siddhāntabhramaḥ syāt,",
  "GSP29nvtp1_1u:7857": "ato vyācaṣṭe, bhāṣye ceti //",
  "GSP29nvtp1_1u:7858": "arthābhyupagamo 'bhyupagato vārthaḥ siddhāntaḥ,",
  "GSP29nvtp1_1u:7859": "viśeṣaṇaviśeṣyabhāvaṃ prati kāmacārāditi ca prathama sūtra evoktam,",
  "GSP29nvtp1_1u:7860": "ato na granthacatuṣṭayasyāpi mitho virodhaḥ //26 //",
  "GSP29nvtp1_1u:7861": "______________________________________________________________________",
  "GSP29nvtp1_1u:7862": "// pariśuddhiḥ //",
  "GSP29nvtp1_1u:7863": "nanu yadi tantraṃ pramāṇamabhimatam,",
  "GSP29nvtp1_1u:7864": "kathaṃ vyatirekamāha---yo 'tho na śāstrita ityata āha---aśāstrito 'prāmāṇika iti /",
  "GSP29nvtp1_1u:7865": "nanvevaṃ bauddhasiddhāntā na siddhāntāḥ syuraprāmāṇikatvāt,",
  "GSP29nvtp1_1u:7866": "tathā ya vyatikrame 'pi teṣāṃ nāpasiddhānto bhavedityata āha--ābhimānikaṃ ceti /",
  "GSP29nvtp1_1u:7867": "etaccāgrato vārttikakāra eva tatpratyayādabhyupagama iti vadan sphuṭīkariṣyatīti //27 //",
  "GSP29nvtp1_1u:7868": "______________________________________________________________________",
  "GSP29nvtp1_1u:7869": "// pariśuddhiḥ //",
  "GSP29nvtp1_1u:7870": "nanu sadṛśatantrāsiddho 'ṣyarthaḥ kvacidabhyupagamyamānaḥ siddhānto yathā prābhākare niyogo vākyārthaḥ,",
  "GSP29nvtp1_1u:7871": "nyāye upamānaṃ pramāṇamityata āha---samānaśabda ekaparyāyaḥ /",
  "GSP29nvtp1_1u:7872": "yathā taruvṛkṣaśabdau samānārthāviti /",
  "GSP29nvtp1_1u:7873": "tathāpyanekasambandhāpekṣayā ekamapi",
  "GSP29nvtp1_1u:7874": "samānaśabdavācyaṃ bhavatītyata āha---naiyāyikānāṃ hīti /",
  "GSP29nvtp1_1u:7875": "vyatirekapradhānaṃ",
  "GSP29nvtp1_1u:7876": "caitat /",
  "GSP29nvtp1_1u:7877": "ekatra kutracit siddho na sarvatrasiddha ityarthaḥ /",
  "GSP29nvtp1_1u:7878": "etāvatyeva lakṣaṇe siddhe paratantrāsiddhapadamimarthaṃ sphuṭayitum /",
  "GSP29nvtp1_1u:7879": "anyathā sarvatantrasiddho 'pi samānatantrasiddha eveti bhramaḥ syāditi //29 //",
  "GSP29nvtp1_1u:7880": "yatsiddhāvanyaprakaraṇasiddhiḥ so 'dhikaraṇasiddhāntaḥ //30 //",
  "GSP29nvtp1_1u:7881": "______________________________________________________________________",
  "GSP29nvtp1_1u:7882": "// pariśuddhiḥ //",
  "GSP29nvtp1_1u:7883_0": "evaṃ vācanikasiddhāntadvayaṃ lakṣayitvā talliṅgatvādabhiprāyasyābhiprāyikasiddhāntadvayopakrame",
  "GSP29nvtp1_1u:7883_1": "nyāyapradhānatvādasya śāstrasya nyāyānuṣaḍgiṇaṃ tāvadāha---yatsiddhāvityādi sūtram //30 //",
  "GSP29nvtp1_1u:7884": "etacca bhūṣaṇaprabhṛtayo dvidhā vyācakṣate /",
  "GSP29nvtp1_1u:7885": "yasyārthasya sarvajñatvāderviśeṣasya siddhau kṣityādeḥ sakartṛkatvasya pratikriyamāṇasya siddhiḥ sa sarvajñatvādirviśeṣo 'dhikaraṇasiddhāntaḥ /",
  "GSP29nvtp1_1u:7886": "atha vā yasya sakartṛkatvādeḥ siddhāvantarbhūtā anye 'bhiprāyaprakāntāḥ sarvajñatvādayo 'pi viśeṣāḥ sidhyanti so 'dhikaraṇasiddhānta iti /",
  "GSP29nvtp1_1u:7887": "tadatra pakṣadvaye 'pi phalato na kaścid viśeṣa iti manvānaḥ śliṣṭaṃ bhāṣyaṃ vyācaṣṭe,",
  "GSP29nvtp1_1u:7888": "sādhyasya vā hetārveti /",
  "GSP29nvtp1_1u:7889": "prathamapakṣe sādhyaviśeṣasya hetuviśeṣasya vetyarthaḥ /",
  "GSP29nvtp1_1u:7890": "dvitīye tu sugamam /",
  "GSP29nvtp1_1u:7891": "yatsiddhāvityatra nimittaviṣayabhāvapratibhāsanād vyākhyātṛvipratipatteśca saptamyarthe sandehaḥ,",
  "GSP29nvtp1_1u:7892": "tamapākaroti---viṣayasaptamīti /",
  "GSP29nvtp1_1u:7893": "upapattimāha---dvayoriti /",
  "GSP29nvtp1_1u:7894": "idānīmekaṃ vyākhyānamupādāya sphuṭabhāṣyānusāreṇa tāvadāha---teneti /",
  "GSP29nvtp1_1u:7895": "nanu ca pakṣo vā heturvā kaṇṭhata eva niyatatantrābhyupagamāt pratitantrasiddhāntānna bhidyata ityata āha---anena rūpeṇeti /",
  "GSP29nvtp1_1u:7896": "yadyapi svarūpato 'sya vācanika evābhyupagamaḥ,",
  "GSP29nvtp1_1u:7897": "tathāpyanene rūpeṇabhiprāyika evetyatastato bhidyata ityarthaḥ /",
  "GSP29nvtp1_1u:7898": "udāharati---pakṣastāvaditi /",
  "GSP29nvtp1_1u:7899": "nanu pratītameva kartṛmattvaṃ kṣityāderaparyavasyat sarvajñatvādiviśeṣamākṣipati /",
  "GSP29nvtp1_1u:7900": "tato na vyākhyātaviṣayasaptamyudāhaṇamidamityata āha---atreti /",
  "GSP29nvtp1_1u:7901": "nanvetadantarbhāvamantareṇa kimupalabdhimatpūrvakatvameva pratyetuṃ na śakyata ityata āha---nānyatheti /",
  "GSP29nvtp1_1u:7902": "na hi yathā tārṇapārṇatvādisaṃdehe 'pi vahniniścayasaṃbhavaḥ,",
  "GSP29nvtp1_1u:7903": "tathā paramāṇvādyadṛṣṭāntābhijñānābhijñatvasaṃdehe tatprayoktṛtvaviniścayasaṃbhavaḥ,",
  "GSP29nvtp1_1u:7904": "jñānacikīrṣaikaviṣayaprayatnavattvameva hi prayoktṛtvaṃ kartṛtvamiti vocyate /",
  "GSP29nvtp1_1u:7905": "tacca jñānaṃ dvyaṇukādyadṛṣṭaparyantapakṣīkaraṇe yadi sarvaviṣayaṃ na sidhyet, na sidhyedeveti /",
  "GSP29nvtp1_1u:7906": "tasmād yathā gaṅgāyāṃ ghoṣa ityatra tīralakṣaṇāmantareṇa gaṅgāpadārtho na ghoṣapadārthamanveti yathā sakartṛkapadārtho 'pi",
  "GSP29nvtp1_1u:7907": "tatkāraṇaparamāṇvādyabhijñamanupasthāpya na kṣityādipadārthamanvetīti pratītyaparyavasānamevetyarthaḥ /",
  "GSP29nvtp1_1u:7908": "na caivaṃ kevalavyatirekividhvaṃsaḥ, abhiprāyāvyāptasya tadviṣayatvādityuktam, vakṣyate ceti /",
  "GSP29nvtp1_1u:7909": "tadevaṃ prathamaṃ vyākhyānaṃ bhāṣyānusāreṇa samarthya dvitīye vārttikaṃ sphuṭamityāha---tadetaditi /",
  "GSP29nvtp1_1u:7910": "sarvāvarodhārya sādhyānuṣaṅgihetvanuṣaṅgyavarodhārtham /",
  "GSP29nvtp1_1u:7911": "etadeva sphuṭayati---heturīdṛśa iti //30 //",
  "GSP29nvtp1_1u:7912": "______________________________________________________________________",
  "GSP29nvtp1_1u:7913": "// pariśuddhiḥ //",
  "GSP29nvtp1_1u:7914": "vārttikakārīyābhyupagamasiddhāntodāharaṇe sāmānyalakṣaṇaṃ yojayati---pramāṇādhikaraṇo yata iti /",
  "GSP29nvtp1_1u:7915": "nanu bhāṣyamata eva sūtraṃ sphuṭārthamityata āha---sūtraṃ caivamiti /",
  "GSP29nvtp1_1u:7916": "indriyatvenāsūtritasyāpi manasa indriyatvaṃ parīkṣitaṃ sūtrakamṛtā //",
  "GSP29nvtp1_1u:7917": "jñāturjñānasādhanopapatteḥ saṃjñābhedāmātram //",
  "GSP29nvtp1_1u:7918": "iti //",
  "GSP29nvtp1_1u:7919": "atra hi yathā rūpādijñānaviśeṣasādhanāni cakṣurādīnyupapadyante,",
  "GSP29nvtp1_1u:7920": "tathā sukhādijñānasādhanaṃ mano 'pyupapadyate /",
  "GSP29nvtp1_1u:7921": "manaḥparihāre vā sarvendriyavilopaḥ prasajyata ityabhihite punaḥ sūtrakāreṇa rūpādijñānaṃ cakṣurādisādhanamasatu niḥsādhanameva tu sukhādijñānamityāśaṅkya sūtritam---",
  "GSP29nvtp1_1u:7922": "niyamaśca niranumānaḥ",
  "GSP29nvtp1_1u:7923": "iti /",
  "GSP29nvtp1_1u:7924": "tadidamasūtritasya viśeṣasya parīkṣaṇamabhyupagamādevopapadyate /",
  "GSP29nvtp1_1u:7925": "yadi hyanabhimata evāyamartho 'sya, kathaṃ parīkṣyaṃ vyavasthāpayedityarthaḥ /",
  "GSP29nvtp1_1u:7926": "idaṃ ca svābhimatonnayanaprakārāviṣkaraṇaṃ sūtrakṛtaḥ śiṣyahitatayetyato lakṣaṇārthamāha---so 'yamiti uktārthānuṣaṅgiṇaḥ arthasyābhyupagamo 'bhyupagamasiddhānta ityarthaḥ /",
  "GSP29nvtp1_1u:7927": "nanu bhāṣyakārābhimatasyābhyupagamasiddhāntasya tallakṣaṇayoge kimayuktatvena?",
  "GSP29nvtp1_1u:7928": "ayoge ca tadevocyatām /",
  "GSP29nvtp1_1u:7929": "tathāpi kimayuktatvenetyata āha---pramāṇatantreti /",
  "GSP29nvtp1_1u:7930": "tamimaṃ vibhāgalakṣaṇaprapañcaṃ sarva evāyaṃ pakṣa iti pūrvapakṣavārttikavivaraṇavyājena saṃkalayyāha---sarvatantretyādi //31 //",
  "GSP29nvtp1_1u:7931": "// iti nyāyāśrayasiddhāntalakṣaṇaprakaraṇam //",
  "GSP29nvtp1_1u:7932": "// nyāyalakṣaṇaprakaraṇam //",
  "GSP29nvtp1_1u:7933": "______________________________________________________________________",
  "GSP29nvtp1_1u:7934": "// pariśuddhiḥ //",
  "GSP29nvtp1_1u:7935": "evaṃ ca yatra nyāyalakṣaṇaṃ karaṇamupaneyam,",
  "GSP29nvtp1_1u:7936": "tatprakaraṇaṃ samarthya,",
  "GSP29nvtp1_1u:7937": "upaneyanyāyaprakaraṇam ārabhyata iti sphuṭārthaṃ bhāṣyam---athāvayavā iti /",
  "GSP29nvtp1_1u:7938": "ataḥ siddhavat sūtraṃ pratyāharati---prati---vāḥ //32 //",
  "GSP29nvtp1_1u:7939": "ekāvākyatā viśiṣṭaikārthadharūpakāryasaṃbandhaḥ /",
  "GSP29nvtp1_1u:7940": "viśiṣṭaścārtho 'tra prakṛtatvāt samastarūpopapannaṃ liṅgam /",
  "GSP29nvtp1_1u:7941": "saṃśayaḥ kathāsu vipratipattija eva /",
  "GSP29nvtp1_1u:7942": "sa cānuvidhayastheyagato,",
  "GSP29nvtp1_1u:7943": "yathāyogaṃ vicāryavastugocarastajjñānagocaraśceti vicāramātre tu sārvahetukaḥ, svaparaniṣṭhaśca /",
  "GSP29nvtp1_1u:7944": "prayojanaṃ kathāsu pratītijayau /",
  "GSP29nvtp1_1u:7945": "anyatra prakṛtopayogino 'jñātasya jñānaṃ jñāpanaṃ ca /",
  "GSP29nvtp1_1u:7946": "jijñāsā kathāsu anuvidheyastheyānām /",
  "GSP29nvtp1_1u:7947": "anyatra svagatā śakyaprāptiḥ sarvatra padapadārthavākyapramāṇatadābhāsapāṭavam /",
  "GSP29nvtp1_1u:7948": "saṃśayavyudāsaṃ tu samyagityabhidhāyaikapakṣaparigrahaṃ kecit manyante /",
  "GSP29nvtp1_1u:7949": "sa cādau vipratipattyā paścāt pratijñayā gatārtha iti matvā tarkābhiprāyeṇa vyācaṣṭe---yadi śabdo nityaḥ syāditi /",
  "GSP29nvtp1_1u:7950": "vyudasyate hi tena saṃśayaḥ phalataḥ svarūpataśca /",
  "GSP29nvtp1_1u:7951": "tadāha---pramāṇābhyanujñānadvāreṇeti /",
  "GSP29nvtp1_1u:7952": "saṃśayo hi dve koṭī parispṛśya vartamānāṃ jijñāsāmapi tathābhūtāmeva janayati /",
  "GSP29nvtp1_1u:7953": "nyāyastu śrotriyavadviruddhadharmasaṃkaramanicchan kulabadhūmiva ekakoṭiniyatāmeva jijñāsāmanurudhyate /",
  "GSP29nvtp1_1u:7954": "tadevaṃ tāvantarā vartamānastarka ekasyāṃ koṭau pramāṇabādhitaṃ kañcidarthamāharan tadgatāmicchāṃ vicchidya dvitīyakoṭau niyamayati /",
  "GSP29nvtp1_1u:7955": "seyaṃ jñeyecchā niyataikakoṭikā pramāṇābhyanujñetyucyate /",
  "GSP29nvtp1_1u:7956": "enāṃ ca janayatā tarkeṇa saṃśayaphalaṃ prabalecchā tadaiva vyudasyate /",
  "GSP29nvtp1_1u:7957": "taddvāreṇa pramāṇaṃ pravartayatā saṃśayasvarūpamapīti /",
  "GSP29nvtp1_1u:7958": "tadetannyāyapravṛtterutpatyaṅgapañcakamutpattimātreṇa, na tu jñāptimapekṣate /",
  "GSP29nvtp1_1u:7959": "ato naitasya jñāpakacintā kriyate /",
  "GSP29nvtp1_1u:7960": "utpatticintaivopayogitvāt tatra tatra kṛtā, kariṣyate ca /",
  "GSP29nvtp1_1u:7961": "pratijñādyarthāstu jñātā eva nyāyamupakurvantastatphalasiddhāvupayujyante /",
  "GSP29nvtp1_1u:7962": "asteṣāṃ jñāpakacintā kriyata iti //32 //",
  "GSP29nvtp1_1u:7963": "______________________________________________________________________",
  "GSP29nvtp1_1u:7964": "// pariśuddhi //",
  "GSP29nvtp1_1u:7965": "parigṛhyate 'neneti svīkriyata ityarthaḥ /",
  "GSP29nvtp1_1u:7966": "tena sādhyatayā svīkriyamānasyārthasya vacanaṃ pratijñeti sūtrārthaḥ //",
  "GSP29nvtp1_1u:7967": "apohya bhedaḥ siddhānto jijñāsā sādhanārhatā /",
  "GSP29nvtp1_1u:7968": "karmadharmaśca lokaśca prastāvaśca niyāmakāḥ //",
  "GSP29nvtp1_1u:7969": "iti atiprasaṅgāsamādhivārtikasya prapañcasaṃkṣepaḥ /",
  "GSP29nvtp1_1u:7970": "na hi vyaṅgyamityādi /",
  "GSP29nvtp1_1u:7971": "yathā ca neyaṃ bhrāntiḥ tathā dvitīye nivedayiṣyate /",
  "GSP29nvtp1_1u:7972": "tadāloketi,",
  "GSP29nvtp1_1u:7973": "candraśabdo 'yaṃ śaśivācakaḥ prayojyavṛddhaṃ prati asati vṛttyantare tatpratyayajanakatvāt /",
  "GSP29nvtp1_1u:7974": "tatpratyayajanakaścāyaṃ svapratyayena tadgocaravyavahārahetutvāditi /",
  "GSP29nvtp1_1u:7975": "hetudoṣo 'siddhatvādireveti /",
  "GSP29nvtp1_1u:7976": "asiddhatvādyarthatvamityarthaḥ /",
  "GSP29nvtp1_1u:7977": "evamuttaratra yastu naivaṃvidho na vācyo na lakṣya ityarthaḥ /",
  "GSP29nvtp1_1u:7978": "nanu tathāpi vācyavallakṣayo 'pi",
  "GSP29nvtp1_1u:7979": "pakṣa eveti darśayitumiṣṭagrahaṇaṃ bhaviṣyatītyata āha---na ca kvacidapīti /",
  "GSP29nvtp1_1u:7980": "bhavedevaṃ yadi vidhādvayaṃ syāt, na tvetadastītyarthaḥ /",
  "GSP29nvtp1_1u:7981": "etaccānvitābhidhānanirākaraṇena draṣṭavyam /",
  "GSP29nvtp1_1u:7982": "na tvaśakyatvāsadācāratve avadhīrya śāstrānapekṣamabhyupagacchanto dṛśyante /",
  "GSP29nvtp1_1u:7983": "na ca sāmānyalakṣaṇāyogaḥ //",
  "GSP29nvtp1_1u:7984": "tantrādhikaraṇābhyupagamasaṃsthitiḥ",
  "GSP29nvtp1_1u:7985": "ityasya kathādhikaraṇābhyupagamasaṃsthitirityevamapyavirodhāt /",
  "GSP29nvtp1_1u:7986": "tasmād yathābhāṣyameva jyāya ityata āha---yastāvaditi /",
  "GSP29nvtp1_1u:7987": "etena vārttikakārīyo 'bhyupagamasiddhāntastāvaducita iti darśayatā chalataḥ pañcamasiddhāntāpattirdaśitā /",
  "GSP29nvtp1_1u:7988": "na hyayameteṣvantarbhavatīti satīrthyānām /",
  "GSP29nvtp1_1u:7989": "parān prati tu doṣamāha---yastviti /",
  "GSP29nvtp1_1u:7990": "yadi hi pramāṇīkṛtaśāstraviruddho 'pyartho 'bhyupagamyamānaḥ siddhāntatāmupayāyāt,",
  "GSP29nvtp1_1u:7991": "na vādino kadācidapyapasiddhāntena nigraho bhavet /",
  "GSP29nvtp1_1u:7992_0": "yatra yatra pramādike 'pyarthe śāstravirodhaścodyeta tatra tatrābhyupagamasiddhānto",
  "GSP29nvtp1_1u:7992_1": "'yaṃ mametyevamapi nistārāt parāvṛttya ca tenaiva niranuyojyānuyogena nigrahe kathāsamāptau",
  "GSP29nvtp1_1u:7992_2": "tadvyutpādanaprayāsasyāpyabhāvāt /",
  "GSP29nvtp1_1u:7993": "na caivamastviti vācyam /",
  "GSP29nvtp1_1u:7994": "śāstraprāmāṇyābhyupagamatadviruddhārthābhyupagamayorvirodhasya durvāratvāt /",
  "GSP29nvtp1_1u:7995": "śāstraprāmāṇyābhyupagame tadasamānārthasya svavacanasya",
  "GSP29nvtp1_1u:7996": "prāmāṇyābhyupagamavirodhāt /",
  "GSP29nvtp1_1u:7997": "tadanuguṇasya prāmāṇyābhyupagame tadvyāhatābhidhāyinaḥ punarapasiddhāntāpātāt /",
  "GSP29nvtp1_1u:7998": "tasmāt na hi śāstrāśrayā vādā bhavantīti svapnavilāpaḥ ityarthaḥ //33 //",
  "GSP29nvtp1_1u:7999": "______________________________________________________________________",
  "GSP29nvtp1_1u:8000": "// pariśuddhiḥ //",
  "GSP29nvtp1_1u:8001": "iha pratijñārthaḥ sarvathaiva kathāsu nopayujyate, arthopalabdhyā yukto 'pyanyathaiva labdhaḥ?",
  "GSP29nvtp1_1u:8002": "ādye vipratipattimapi na vibhāvayet /",
  "GSP29nvtp1_1u:8003": "avibhāvayaṃśca tāṃ kathamiva prativadet?",
  "GSP29nvtp1_1u:8004": "aprativadataśca vacanaṃ kathaṃ kathāśarīratāmiyāt?",
  "GSP29nvtp1_1u:8005": "tathā ca kathakaḥ kathaṃ nigṛhyeta,",
  "GSP29nvtp1_1u:8006": "nigṛhnīyād veti na saṃpratītirnaca vijayo gardabhīkṣīramathanavadanarthakaḥ prayāsaḥ /",
  "GSP29nvtp1_1u:8007": "nāpi dvitīyaḥ, sa hi vivādād vā avayavāntarād vā?",
  "GSP29nvtp1_1u:8008": "vivādādapi vyavahitād vā, avayavāntaraikavākyatāpannād vā?",
  "GSP29nvtp1_1u:8009": "avayavāntarādapi sākṣād vā, ākṣepato veti?",
  "GSP29nvtp1_1u:8010": "na tāvadādyaḥ, āsatteḥ abhāvādekavākyatvānāpatteḥ /",
  "GSP29nvtp1_1u:8011": "āpattau vā āntarālikāsādhanāṅgavacanena nigṛhyeta /",
  "GSP29nvtp1_1u:8012": "anigrahe vā paraḥ paryanuyojyopekṣaṇamāsādayet /",
  "GSP29nvtp1_1u:8013": "dvitīye tvavivāda eva /",
  "GSP29nvtp1_1u:8014": "vayamapi hi parābhyupetapakṣaviparītāṃ koṭimupanīya tatsiddhaye 'vayavāntaramabhidadhyāditi brūmaḥ /",
  "GSP29nvtp1_1u:8015": "na hyevaṃbhūtakoṭyupadarśanavyatirekeṇa pratijñāyāḥ śṛṅgamasti /",
  "GSP29nvtp1_1u:8016": "nāpi tṛtīyaḥ, na hi hetvādibhiḥ caturbhiḥ pratijñārtho 'bhidhīyata iti vakṣyāmaḥ /",
  "GSP29nvtp1_1u:8017": "nāpi caturthaḥ, sa hyapekṣākāle vā, anyadā veti /",
  "GSP29nvtp1_1u:8018": "tatra prathamamurarīkatyāha---tathāhīti /",
  "GSP29nvtp1_1u:8019": "yad bubhutsante yadeti śeṣaḥ /",
  "GSP29nvtp1_1u:8020": "pratipannavivādaviṣayā hi tannirṇayaheluṃ",
  "GSP29nvtp1_1u:8021": "sādhanamanububhutsāmahe /",
  "GSP29nvtp1_1u:8022": "na tu tannirṇayahetubhūtasādhanāvabodhavanato vivādaviṣayaṃ nirṇayasya nirṇeyarūpamantareṇa nirūpayitumaśakyatvāt /",
  "GSP29nvtp1_1u:8023": "tadanirūpaṇe tatsādhanasyāpi tathātvenāśakyanirūpaṇatvāt /",
  "GSP29nvtp1_1u:8024": "anirūpitasya caiṣitumaśakyatvāt /",
  "GSP29nvtp1_1u:8025": "tathā ca tasyaiva prathamābhidhāne prāpte 'nyasyābhidhānānavakāśāt ākṣepasyāpi kuto 'vakāśa iti?",
  "GSP29nvtp1_1u:8026": "nanvapekṣitānabhidhāne 'pyapekṣitaṃ kurvāṇaḥ kathamavavadheyavacano nāmetyata āha---yathā ceti /",
  "GSP29nvtp1_1u:8027": "yatrāpekṣitamanyathāpi śakyasaṃpādanam,",
  "GSP29nvtp1_1u:8028": "tatrāpi tadanabhidhāne viparītabuddhiḥ kimaṅgaḥ yatra vacanenaivāpekṣitasiddhirityarthaḥ anyadeti pakṣamupasthāpayati /",
  "GSP29nvtp1_1u:8029": "yat kṛtakamityādi /",
  "GSP29nvtp1_1u:8030": "dūṣayanti---na parasparāśrayaprasaṅgāditi /",
  "GSP29nvtp1_1u:8031": "yo hi yena yat sādhayitum udyataḥ sa tatsāmagrīmapratikūlayanneva tathā kartumarhati /",
  "GSP29nvtp1_1u:8032": "yathākālamapekṣitāmidhānaṃ ca vākyasāmagrī,",
  "GSP29nvtp1_1u:8033": "tadanādare tūdāharaṇīyodāharaṇakramaniyamamapi nādriyeta,",
  "GSP29nvtp1_1u:8034": "pratipādyāpekṣāniyamānurodhena tatra tatheti cet? tadihāpi samānam /",
  "GSP29nvtp1_1u:8035": "tathā ca tatkālātikrameṇākṣepo 'pi nopayogī, śiromuṇḍanāntaraṃ nakṣatraparīkṣāvat /",
  "GSP29nvtp1_1u:8036": "upayogo vā parasparāśrayaprasaṅgaḥ ayakṣārādhanasādhyadhanena yakṣārādhanavadityarthaḥ /",
  "GSP29nvtp1_1u:8037": "katha tarhi,",
  "GSP29nvtp1_1u:8038": "mantrāyurvedaprāmāṇyavacca tatprāmāṇyam /",
  "GSP29nvtp1_1u:8039": "ityādau pratijñāmanabhidhāyaiva udāharaṇādyupādānamityata āha---na ceti /",
  "GSP29nvtp1_1u:8040": "tathāpi hetvabhidhānena kiṃ tatsvarūpasyopanayenaiva sākṣādabhidhānādityata āha---anityaḥ śabda iti tvapekṣita ukta iti /",
  "GSP29nvtp1_1u:8041": "tatrāpyākāṅkṣaiva vijayate /",
  "GSP29nvtp1_1u:8042": "na hyanityaḥ śabda ityukte kṛtakatvānityatvavyāptau vā kṛtakatvasya vā śabdadharmisaṃbandhe śroturākāṅkṣā kiṃ nāma kuta etatpratipattavyamiti syāt /",
  "GSP29nvtp1_1u:8043": "iyaṃ cāpekṣāsādhanatvābhivyañjakavibhaktyantebhyaḥ kṛtakatvādityādipadebhya eva nivartata ityarthaḥ /",
  "GSP29nvtp1_1u:8044": "ata eva gamakatvādetasya mārgasya sarvaśāstrakārā evamevopādadate /",
  "GSP29nvtp1_1u:8045": "saugato 'pi hi",
  "GSP29nvtp1_1u:8046": "mānu tu dvividhaṃ meyadvaividhyāt //",
  "GSP29nvtp1_1u:8047": "asanto 'kṣaṇikāḥ tasyāṃ kramākramavirodhataḥ //",
  "GSP29nvtp1_1u:8048": "iti pratyakṣaraṃ pratijñāhetū upādāya vyavaharati /",
  "GSP29nvtp1_1u:8049": "kathāyāṃ tu paravañcanārthaṃ tāvupekṣate /",
  "GSP29nvtp1_1u:8050": "śāstraṃ tadviti cet /",
  "GSP29nvtp1_1u:8051": "atha śāstre kimanarthakamabhidhīyate?",
  "GSP29nvtp1_1u:8052": "tatrāsti vā pratijñādeḥ kiñcit prayojanamiti?",
  "GSP29nvtp1_1u:8053": "ādye, sādhu paravyutpādakatvamasya nirarthakaṃ pralapataḥ /",
  "GSP29nvtp1_1u:8054": "dvitīye tu śabdoccāraṇasya nārthagaterapyadhikaṃ prayojanaṃ nāma,",
  "GSP29nvtp1_1u:8055": "prathamopakrame vivaraṇaśaṅkāyā apyabhāvāditi //",
  "GSP29nvtp1_1u:8056": "nanu sāmānyalakṣaṇamantareṇa na viśeṣalakṣaṇāvasara ityata āha---śrutyarthābhyāmiti /",
  "GSP29nvtp1_1u:8057": "sādhyate niścīyate 'neneti /",
  "GSP29nvtp1_1u:8058": "natvevaṃ sati liṅgamuktaṃ syāt /",
  "GSP29nvtp1_1u:8059": "tathā ca kathaṃ vākyāvayava ityata āha---yadyapīti /",
  "GSP29nvtp1_1u:8060": "nanvalamupalakṣaṇena yāvatā vacanameva sādhanamastu,",
  "GSP29nvtp1_1u:8061": "sādhyate pratipādyate tenāpi hi svārtha ityata āha---yadi tviti /",
  "GSP29nvtp1_1u:8062": "evaṃ hi sādhyasādhanaṃ sādhyapratipādakaṃ vacanamityarthaḥ /",
  "GSP29nvtp1_1u:8063": "tathā ca pratijñaiva hetuḥ syāt /",
  "GSP29nvtp1_1u:8064": "atha sādhyapadaṃ vihāya sādhanaṃ pratipādakaṃ vacanamityarthaḥ, tatrāha---atheti /",
  "GSP29nvtp1_1u:8065": "tadetadarthāntarāvivakṣāyāṃ dūṣaṇamuktam /",
  "GSP29nvtp1_1u:8066": "yadi tvevaṃ kriyeya liṅgapratipādanadvāreṇa sādhyasādhanaṃ niścāyakaṃ vacanamiti /",
  "GSP29nvtp1_1u:8067": "tadā aśrutādhyāhāraḥ /",
  "GSP29nvtp1_1u:8068": "udāharaṇasādharmyāditisahitasya tvavyāptiralābho vā sāmānyalakṣaṇasyeti draṣṭavyam /",
  "GSP29nvtp1_1u:8069": "evaṃ ca vyākhyāne",
  "GSP29nvtp1_1u:8070": "vacanapadamasūtrasthameva ṭīkākṛtā svayamupanīyavirodhātivyāptī kutaḥ śaṅkite iti śaṅkā nivartate /",
  "GSP29nvtp1_1u:8071": "nanu tathāpyupanaye prasaṅga ityata āha---upanayādapīti /",
  "GSP29nvtp1_1u:8072": "sādhyasādhanavacanamityatra hi sādhanatvaviśiṣṭārthavacanam ityartho gamyate /",
  "GSP29nvtp1_1u:8073": "na copanayaḥ /",
  "GSP29nvtp1_1u:8074": "koṣṭhagatyā tathābhūtārthagocaro 'pi tathābhūtamabhidhatte,",
  "GSP29nvtp1_1u:8075": "sādhanatvābhivyañjakavibhaktiviśeṣaśūnyatvāt /",
  "GSP29nvtp1_1u:8076": "ata eva kuta ityākāṅkṣā /",
  "GSP29nvtp1_1u:8077": "tathācāyaṃ kṛtaka ityasmānna nivartate, api tu kṛtakatvādityasmādeva /",
  "GSP29nvtp1_1u:8078": "tarhi kiṃbhūtamupanayāt pratīyata ityata āha---kiṃ tviti /",
  "GSP29nvtp1_1u:8079": "svaniṣṭhaṃ sādhanatvādidharmarahitam /",
  "GSP29nvtp1_1u:8080": "kutaḥ? prātipadikārthapradhānatayā /",
  "GSP29nvtp1_1u:8081": "tatparatayā tāvanmātrābhidhāyakavibhaktimataḥ prayuktatvāditi śeṣaḥ /",
  "GSP29nvtp1_1u:8082": "etaduktaṃ bhavati,",
  "GSP29nvtp1_1u:8083": "na hi hetuvadupanayo 'pi kuta ityākāṅkṣāyā pravartate,",
  "GSP29nvtp1_1u:8084": "api tūdāharaṇena vyāptau pradarśitāyām /",
  "GSP29nvtp1_1u:8085": "bhavatu tāvadetat,",
  "GSP29nvtp1_1u:8086": "tathāpi prakṛto vivādaviṣayaḥ kiṃ vyāptadharmaviśiṣṭo na vetyapekṣāyāṃ sā ca tathā cāyaṃ kṛtaka ityanenaiva paraṃ nivartyate,",
  "GSP29nvtp1_1u:8087": "na tu kṛtakatvādityanena /",
  "GSP29nvtp1_1u:8088": "tasmānna hetūpanayayorarthato rūpataḥ prayojanato vā saṃkara ityarthaḥ //",
  "GSP29nvtp1_1u:8089": "nanu ca vacanalakṣaṇāyāṃ yadyapi jñāner'the vā na prasaṅgaḥ,",
  "GSP29nvtp1_1u:8090": "tathāpi sādhyasādhanamiti kṛtakatvamatra heturityādau vacana eva prasaṅgaḥ /",
  "GSP29nvtp1_1u:8091": "etasyāpi tathābhūtārthapratipādakatvādityata āha---nyāyavākyeti /",
  "GSP29nvtp1_1u:8092": "anenākāṅkṣaupayikatā",
  "GSP29nvtp1_1u:8093": "darśitā /",
  "GSP29nvtp1_1u:8094": "na ca kuta ityākāṅkṣāyāṃ sādhyasādhanamiti vā kṛtakatvaṃ heturiti vā vacanamaupayikam /",
  "GSP29nvtp1_1u:8095": "ato naivaṃbhūteṣu prasaṃga ityarthaḥ /",
  "GSP29nvtp1_1u:8096": "tena viśeṣaparatvena heturiti lakṣyanirdeśo nānupapanna iti śeṣaḥ /",
  "GSP29nvtp1_1u:8097": "viśiṣṭavidhānasyeti /",
  "GSP29nvtp1_1u:8098": "na kvacit pradeśo sādharmyaṃ hetulakṣaṇatvena vihitam,",
  "GSP29nvtp1_1u:8099": "yeneha saviśeṣaṇatayā viśeṣaṇamātropasaṃkrānto vidhiḥ syāt /",
  "GSP29nvtp1_1u:8100": "nāpyatra viśeṣaṇaśūnyasyaiva sādharmyasyopādānam yena tāvanmātragocaro vidhirbhavet,",
  "GSP29nvtp1_1u:8101": "parasparasvatantrobhayarthatve vākyabhedācca /",
  "GSP29nvtp1_1u:8102": "tasmāt ananyagatikatayā lohitoṣṇīṣavad viśiṣṭavidhirevāyam /",
  "GSP29nvtp1_1u:8103": "tathā ca alohitoṣṇīṣavadanudāharaṇasādharmyasyārthasiddhaḥ pratiṣedha ityarthaḥ /",
  "GSP29nvtp1_1u:8104": "pakṣāntaramāheti /",
  "GSP29nvtp1_1u:8105": "abhyupagamasyāpyaviśiṣṭasādharmyamātravidhone 'pi na doṣa iti bhāvaḥ //",
  "GSP29nvtp1_1u:8106": "nanu yadyaviśiṣṭavidhānenaiva prakṛtasiddhiḥ, kimudāharaṇagrahaṇena?",
  "GSP29nvtp1_1u:8107": "na cet kimaviśiṣṭavidhānenetyata āha---sādharmyādityata iti /",
  "GSP29nvtp1_1u:8108": "parisaṃkhyā atiprasaktinivartanamapākariṣyati /",
  "GSP29nvtp1_1u:8109": "tadudāharaṇapradarśanena parisaṃkhyāyakaṃ hetvābhāsalakṣaṇam /",
  "GSP29nvtp1_1u:8110": "parisaṃkhyā parivarjanabuddhiḥ /",
  "GSP29nvtp1_1u:8111": "viśeṣato jñātānāṃ teṣā svavākye parivarjanādimukhena bhavatvityetadarthamarthalabdhamapi kaṇṭhoktyābhidhīyate /",
  "GSP29nvtp1_1u:8112": "tallakṣaṇamityarthaḥ /",
  "GSP29nvtp1_1u:8113": "na vidhāyakaṃ na sarvathaivālabdhavidhāyakamityarthaḥ /",
  "GSP29nvtp1_1u:8114": "sugamo dignāgabhaṅgaḥ /",
  "GSP29nvtp1_1u:8115": "hetāvudāhartavye pratijñoktiḥ kimarthamityata āha---atreti /",
  "GSP29nvtp1_1u:8116": "udāhṛte hetau lakṣaṇaṃ yojayituṃ hetvarthe ca vivecayitavye prasaṅgāt pratijñārthaṃ vivecayitumiti bhāvaḥ /",
  "GSP29nvtp1_1u:8117": "tathāpi pradhvaṃsasya nānātvāt jātyāderupasaṃgrāhakasya vā bhāvāt kathaṃ vyāptyādisiddhiḥ?",
  "GSP29nvtp1_1u:8118": "upalakṣyābhedamātreṇa ca tatsiddhau kuṇḍalavatā devadattena sādhyo vyavahāro daṇḍavatāpi sādhyetetyata āha---virodhīti /",
  "GSP29nvtp1_1u:8119_0": "yathā hyabhāvamātrasya bhāvapratiyogitayaivaupādhikasāmānyasaṃbandhādekavyavahārahetutvaṃ",
  "GSP29nvtp1_1u:8119_1": "tathā tadviśeṣasyāpi pūrvāparetarerāśrayāntarabhāvapratiyogitayā tattadvyavahārāvirodha ityarthaḥ /",
  "GSP29nvtp1_1u:8120": "na caivaṃ labdhotpattinīti /",
  "GSP29nvtp1_1u:8121": "sarvatra hi dhātvarthoparaktā bhāvanā ākhyātārthaḥ /",
  "GSP29nvtp1_1u:8122": "bhāvanā ca kārakavyāpāraḥ /",
  "GSP29nvtp1_1u:8123": "utpadyate ghaṭa ityatra tu ghaṭo na kārakamasattvāt /",
  "GSP29nvtp1_1u:8124": "tataśca akārakasyaiva kārakairatyantasannidhestathopacāro vā kārakāṇāmeva kāryaśabdopacāro vā /",
  "GSP29nvtp1_1u:8125": "ubhayathāpi vyāpārāveśasamaya evākhyātaprayogo na tu dhātvarthamātrāveśasamaye /",
  "GSP29nvtp1_1u:8126": "na hi pakve dhātvarthamātramupādāya pacyata iti prayujyate lokaiḥ /",
  "GSP29nvtp1_1u:8127": "tat kasya hetoḥ? vyāpārāveśābhāvāt /",
  "GSP29nvtp1_1u:8128": "tathehāpīti //34 //",
  "GSP29nvtp1_1u:8129": "______________________________________________________________________",
  "GSP29nvtp1_1u:8130": "// pariśuddhiḥ //",
  "GSP29nvtp1_1u:8131": "nanu na sapakṣatābhāvo 'tra sūtre śrūyate, nāpyārtho 'vadhāraṇasya ca vyāptyā /",
  "GSP29nvtp1_1u:8132": "pakṣe sattvenopapatteraikāntikaṃ sapakṣe sattvaṃ mā prasāṃkṣīt /",
  "GSP29nvtp1_1u:8133": "pākṣikaṃ tu prasaktameva /",
  "GSP29nvtp1_1u:8134": "tathā ca kevalavyatirekilābhe 'pi nānvayavyatirekī nirākṛtaḥ /",
  "GSP29nvtp1_1u:8135": "evaṃ sapakṣābhāve 'pi pakṣavyāpakasya vipakṣaikadeśavṛttestadavasthaiva prasaktirityāha---tathāpīti /",
  "GSP29nvtp1_1u:8136": "udāharaṇenaivetyavadhāraṇasya pakṣavyāptiparasya sapakṣābhāvapradarśanaudāsīnyamāviṣkartumanityo mūrtatvādityudāhṛtam /",
  "GSP29nvtp1_1u:8137": "vastutastu, nedaṃ nirātmakaṃ jīvacchīrīraṃ māṃsādimayatvāt ityasaṃkīrṇamudāharaṇaṃ draṣṭavyam /",
  "GSP29nvtp1_1u:8138": "etaddvayamapi nirākarta vaidharmyameva codāharaṇeneti pūrvāvadhāraṇena pakṣavyāptau labdhāyāṃ vaidharmyamevetyanena sādharmyarūpatā nirākṛtāvayamarthaḥ syāt /",
  "GSP29nvtp1_1u:8139": "pakṣasya vyāpako dharmastaditaravaidharmyarūpa eveti tathā cebhayorapi kaḥ prasaṃgaḥ?",
  "GSP29nvtp1_1u:8140": "kevalamasādhāraṇaḥ prasajyate /",
  "GSP29nvtp1_1u:8141": "sa ca vipakṣodāharaṇeneti viśeṣayatā sapakṣābhāvapradarśanena nirastaḥ /",
  "GSP29nvtp1_1u:8142": "yadi hi sati sapakṣe anvayo vivakṣitaḥ tadā tathā vaidharmyādityanārabhyameva,",
  "GSP29nvtp1_1u:8143": "pūrvalakṣaṇenaiva gatārthatvāt /",
  "GSP29nvtp1_1u:8144": "vyatirekaśced vivakṣito vipakṣeṇeti vyartham /",
  "GSP29nvtp1_1u:8145": "tasmād vaidharmyāvadhitayā upāttaṃ vipakṣapadaṃ sapakṣābhāvapratipattiphalamevetyarthaḥ //",
  "GSP29nvtp1_1u:8146": "nanu tathāpi vaidharmyādityatra tathāśabdārtha udāharaṇeneti /",
  "GSP29nvtp1_1u:8147": "udāharaṇaṃ ca sapakṣo 'pi bhavatīti kathaṃ viśeṣalābha ityāśaṅkya vyācaṣṭe---vipakṣeti /",
  "GSP29nvtp1_1u:8148": "vyākhyānato viśeṣapratipattirna hi sandehādalakṣaṇamiti bhāva iti tatra tatroktamityarthaḥ /",
  "GSP29nvtp1_1u:8149": "nanvavadhāritakāryasvabhāvor'thaḥ kevalavyatirekisādhyo 'nyathātiprasaṅgāditi vakṣyati,",
  "GSP29nvtp1_1u:8150": "tathābhūtaścātra prāṇādyapekṣayā prayatnaḥ /",
  "GSP29nvtp1_1u:8151": "tasmiśca sādhye sidvāsādhanaṃ vyatirekyasaṃbhavaśca svaśarīre prāṇasya prayatnapūrvakatvāvadhāraṇena svapakṣānvayasyāpi saṃbhavādityata āha---prāṇādineti /",
  "GSP29nvtp1_1u:8152": "tathāpyasmadāyatte śabdaprayoge kiścityavācakaṃ prayokṣyāmaha ityata āha---prāṇādikāraṇecchādikāraṇarahitamiti /",
  "GSP29nvtp1_1u:8153": "paraśarīre pakṣapraviṣṭe hetusiddhyarthaṃ vipakṣībhūte ca ghaṭādau sādhyarahite hetuvyatirekasiddhyarthaṃ tathoktamityarthaḥ /",
  "GSP29nvtp1_1u:8154": "nanvicchādisamavāyikāraṇavirahaniṣedhena tadvatvaṃ sidhyet /",
  "GSP29nvtp1_1u:8155": "tathā ca punarapi nātmasiddhiḥ /",
  "GSP29nvtp1_1u:8156": "na ca kevalavyatirekī tāvanmātrasyānvayenaiva siddherityata āha---yaśceti /",
  "GSP29nvtp1_1u:8157": "anvayinā hi tatkāraṇamātraṃ siddham,",
  "GSP29nvtp1_1u:8158": "anena tu tadeva pṛthivyādivilakṣaṇaṃ sidhyatīti na niravakāśo vyatirekī /",
  "GSP29nvtp1_1u:8159": "na ca nātmasiddhiḥ tathābhūtasya tasyaivātmaśabdavācyatvādityarthaḥ /",
  "GSP29nvtp1_1u:8160": "gṛhītāvinābhāvo hītyādīnā vyāptyasiddhirdarśitā /",
  "GSP29nvtp1_1u:8161": "pakṣadharmatāsiddhirapyanayaiva diśohanīyā /",
  "GSP29nvtp1_1u:8162": "jijñāsitadharmaviśiṣṭasya pakṣatvāt,",
  "GSP29nvtp1_1u:8163": "sandigdhasya ca jijñāsyatvāt viśeṣasmaraṇe ca saṃśayāt,",
  "GSP29nvtp1_1u:8164": "anupalabdhacare ca tadabhāvāditi //",
  "GSP29nvtp1_1u:8165": "dvidhā hi prakṛtavyatirekigatiḥ, kāryaṃ kāryavattā ca /",
  "GSP29nvtp1_1u:8166": "tatra kāryamanumānalakṣaṇe darśitam /",
  "GSP29nvtp1_1u:8167": "tad yathā, icchādayo dravyāṣṭakātiriktadravyāśritāḥ, tadanāśritatve sati kāryatvāditi /",
  "GSP29nvtp1_1u:8168": "iha tu kāryavattā darśitā nedaṃ nirātmakaṃ jīvaccharīraṃ necchādisamavāyikāraṇībhūtadravyaviśeṣarahitamityarthaḥ /",
  "GSP29nvtp1_1u:8169": "icchādimattvāt icchadirūpakāryavattvādityarthaḥ /",
  "GSP29nvtp1_1u:8170": "tadetadubhayamatraivāntarbhāvya vyutpādayan prathamatastāvat kāryaṃ pradhānīkṛtyāha---ayamarthaiti /",
  "GSP29nvtp1_1u:8171": "icchādikāryāḥ santastān gamayanti /",
  "GSP29nvtp1_1u:8172": "te 'pyanityatayā kāryā iti śeṣaḥ /",
  "GSP29nvtp1_1u:8173": "kiṃ cāta ityāha---akṣaṇikatva iti /",
  "GSP29nvtp1_1u:8174": "hetorviśeṣaṇāsiddhiṃ nirākaroti---śarīrendriyeti /",
  "GSP29nvtp1_1u:8175": "na śarīrendriyamanaḥsvanyatamasminnete samavayanti, mānasaikapratyakṣatvāditi niṣedhe satītyarthaḥ /",
  "GSP29nvtp1_1u:8176": "niścodyaścaiṣa kevalavyātirekī /",
  "GSP29nvtp1_1u:8177": "evaṃ prathamamupapādya tadīyāprasiddhaviśaṣaṇatvasaṃśayānupapattī sādhāraṇanyāyena nirākurvanneva dvitīyamupapādayati---tadasyeti /",
  "GSP29nvtp1_1u:8178": "etacca tatraiva sphuṭīkṛtam /",
  "GSP29nvtp1_1u:8179": "nanu yadi nāma sāmānyata icchādisamavāyikāraṇamātravyāvṛttirghaṭādau pratipannā kimāyātaṃ nairātmyasyetyata āha---nirātmakaśabdenāpīti //",
  "GSP29nvtp1_1u:8180": "evamarthagati pariśodhya vārttikaṃ yojayitvā dvatīyaṃ pradhānīkṛtyāha---etaduktaṃ bhavatīti /",
  "GSP29nvtp1_1u:8181": "śaṅkate---na",
  "GSP29nvtp1_1u:8182": "cetir /",
  "GSP29nvtp1_1u:8183": "iśvarānumāna iva pakṣadharmatāvalenaiva vivakṣito viśeṣaḥ setsyatītyarthaḥ /",
  "GSP29nvtp1_1u:8184": "nanvanvayinā viśeṣaṃ sādhayatā kevalavyatirekiṇaḥ kiṃ khaṇḍitam,",
  "GSP29nvtp1_1u:8185": "yenāyaṃ tasmin sambhavatyevodāste,",
  "GSP29nvtp1_1u:8186": "khaṇḍane vā,",
  "GSP29nvtp1_1u:8187": "atha tenaiva viparyayasyāpi vaktuṃ sukaratvādityata āha---ṛjumārgeṇeti /",
  "GSP29nvtp1_1u:8188": "vyāptirhi siddhimārgaḥ /",
  "GSP29nvtp1_1u:8189": "tasyāparivarta eva ṛjutvam, parivartastaṃ vakratetyarthaḥ pariharati---kāraṇamātrasyeti /",
  "GSP29nvtp1_1u:8190": "uktamatra yathāsminnarthe pakṣadharmatā na prabhavati /",
  "GSP29nvtp1_1u:8191": "ābhiprāyikohyarthastadgocaraḥ /",
  "GSP29nvtp1_1u:8192": "sa cābhiprāyeṇa vyāpyate, yatsiddhimanyareṇa śabdārthaḥ pratyetuṃ na śakyate /",
  "GSP29nvtp1_1u:8193": "na ca dravyāṣṭakātiriktamapratītya teṣāṃ samavāyikāraṇameva pratyetuṃ na śakyate /",
  "GSP29nvtp1_1u:8194": "na hīcchādīn prati pṛthivyāḥ samavāyikāraṇatve teṣāṃ tadvattā abhidhīyamānā virudhyate /",
  "GSP29nvtp1_1u:8195": "yathā dvyaṇukādikāraṇajñāne teṣāṃ paridṛṣṭasāmarthyakārakaprayoktṛlakṣaṇakartṛpūrvakatvaṃ śabdopāttamityarthaḥ //",
  "GSP29nvtp1_1u:8196": "punaḥ śaṅkate---pariśeṣāditi /",
  "GSP29nvtp1_1u:8197": "āśritatvaṃ tāvadeteṣāmanvayina eva siddham /",
  "GSP29nvtp1_1u:8198": "dravyāṣṭakāśritatvaniṣedho 'pyanvayina eva sidhyati /",
  "GSP29nvtp1_1u:8199": "tatkimaparamavaśiṣyate yatkevalavyatirekiṇā setsyatītyarthaḥ /",
  "GSP29nvtp1_1u:8200": "uttaram---sa eveti /",
  "GSP29nvtp1_1u:8201": "ayamarthaḥ /",
  "GSP29nvtp1_1u:8202": "pūrvasmād āśritatvaṃ siddhaṃ tadanyasmādapi dravyāṣṭakānāśritatvam /",
  "GSP29nvtp1_1u:8203": "tadatiriktārthāśritatvasiddhistu naikasmādapi /",
  "GSP29nvtp1_1u:8204": "tadabhāve cānayorapi varodha eva /",
  "GSP29nvtp1_1u:8205": "tasmādarthād aṣṭātiriktāśritatvasiddhiḥ sa cārthastāvannānvayaḥ /",
  "GSP29nvtp1_1u:8206": "na hi dravyāṣṭakānāśritatve sati yadāśritam, tadatiriktadravyāśritamityastyanvayaḥ /",
  "GSP29nvtp1_1u:8207": "vakroktikaścānvayī, kevalavyatirekiprapañca e vivakṣābhedāt /",
  "GSP29nvtp1_1u:8208": "tasmāt vyatireka evārthaḥ, tadvān pariśeṣo vyatirekīti suṣṭhūktam //",
  "GSP29nvtp1_1u:8209": "idānīṃ viśeṣaṇasiddhaye pramāṇaṃ sūcayati---yadi hīti /",
  "GSP29nvtp1_1u:8210": "viparyayeṇa prayogaḥ /",
  "GSP29nvtp1_1u:8211": "śarīrendriyāṇi necchādisamavāyikāraṇāni bhūtatvād ghaṭādivaditi /",
  "GSP29nvtp1_1u:8212": "nanu yatra dravyāṣṭakātiriktadravyāśritā iti pratijñā, tatra yuktametat /",
  "GSP29nvtp1_1u:8213": "yatra tu nedaṃ nirātmakamiti tatra nirātmakaśabdenāpi ayamevārtha ucyata iti vadatā icchādisamavāyikāraṇavirahaniṣedha eva pratijñārthaḥ svīkṛtaḥ /",
  "GSP29nvtp1_1u:8214": "tathā ca kathamaṣṭadravyātiriktecchādisamavāyikāraṇavattā śarīrasya ityāśaṅkāmupasaṃharanneva pariharati---tasmāditi /",
  "GSP29nvtp1_1u:8215": "atrāpi pṛthivyādivilakṣaṇecchādisamavāyikāraṇavat jīvaccharīramiti pratijñārthaḥ /",
  "GSP29nvtp1_1u:8216": "tatsamavetecchādikāryavattvāditi hetvarthaḥ /",
  "GSP29nvtp1_1u:8217": "nanu",
  "GSP29nvtp1_1u:8218": "tathāpi---bauddhaṃ prati siddhasādhanaṃ bhavatyeva,",
  "GSP29nvtp1_1u:8219": "so 'pi pṛthivyādyatiriktamevecchādīnām upādānamicchatītyata āha---na caiṣāmiti /",
  "GSP29nvtp1_1u:8220": "sthairye satīti śeṣaḥ //",
  "GSP29nvtp1_1u:8221": "nanu tathāpi ghaṭādibhyo nirātmakebhya icchādivyatirekaḥ kiṃ tathābhūtadravyavyāvṛttikṛtaḥ?",
  "GSP29nvtp1_1u:8222": "kiṃ vā bhūtānāmeva pariṇatibhedavyāvṛttikṛta iti sandigdhopādhikatvādagamaka evetyata āha---yathā ceti /",
  "GSP29nvtp1_1u:8223": "vyatirekamukheṇāpīti /",
  "GSP29nvtp1_1u:8224": "yadi sādhyenāsya kvacidapyanvayo nāsti, tadā viruddha evāyamityarthaḥ /",
  "GSP29nvtp1_1u:8225": "na svābhāvikamiti /",
  "GSP29nvtp1_1u:8226": "na vayamasyopeyamanvayaṃ vyāsedhāmo 'pi tūpāyamityarthaḥ /",
  "GSP29nvtp1_1u:8227": "tathāpi nāsyānvayino bheda upeyabhūtenāpyanvayenānvayitvādityata āha---etāvataiveti /",
  "GSP29nvtp1_1u:8228": "nanu vastutaḥ sādhyadharmavāneva dharmī sapakṣaḥ /",
  "GSP29nvtp1_1u:8229": "sa ca tathājñāto vyavahriyate param /",
  "GSP29nvtp1_1u:8230": "tataśca tadanvito 'pi heturanvayavyatirekyeva /",
  "GSP29nvtp1_1u:8231": "ajñaistu tathā na vyavahriyata ityanyadetaditi śaṅkate---na ca pakṣa eveti /",
  "GSP29nvtp1_1u:8232": "vyavahāreturanvayaścintyate, na tu vyavahārya ityāśayavān pariharati---jijñāsiteti //",
  "GSP29nvtp1_1u:8233": "nanu yadyasya sapakṣavyatirekāpratiṣedhaḥ, kathaṃ nāsādhāraṇyam?",
  "GSP29nvtp1_1u:8234": "tatpratiṣedhaścet kathaṃ nānvayaḥ?",
  "GSP29nvtp1_1u:8235": "atha tatpratiṣedhe 'pi tāvanmātramave nānvayaḥ,",
  "GSP29nvtp1_1u:8236": "evaṃ tarhi sapakṣavat pakṣe 'pi nairātmyapratiṣedhe 'pi nātmasadbhāva iti parākṣepaṃ parihṛtya tadgranthaṃ paṭhati śarīrādiṣviti /",
  "GSP29nvtp1_1u:8237": "vipakṣe hi sati sata eva kasyacid vyatirekaḥ pratīta iti pramāṇena pratīta iti pratipāditam /",
  "GSP29nvtp1_1u:8238": "tasya ca pramāṇapratītasya vyatirekasya pakṣe 'pi satyeva niṣedhaḥ pramāṇena kriyata iti yuktā niṣedhalakṣaṇā vidhisiddhiḥ /",
  "GSP29nvtp1_1u:8239": "sapakṣastu na kenacit pramāṇena pratīta iti na tatrānvayavyatirekatanniṣedhāḥ paramārthataḥ kenacitpramāṇena śakyate pratyetum /",
  "GSP29nvtp1_1u:8240": "tatkathaṃ vidhiniṣedhayoranyataraprasaktirityarthaḥ //",
  "GSP29nvtp1_1u:8241": "sapakṣāvyatirekī cet sapakṣavyatirekaniṣedhāvanityarthaḥ /",
  "GSP29nvtp1_1u:8242": "anvayī sapakṣānvayī /",
  "GSP29nvtp1_1u:8243": "athaivamapi nānvayī, api tu vyatirekyeva /",
  "GSP29nvtp1_1u:8244": "atha sapakṣavyatirekaniṣedhasyāpi vyatirekaniṣedhamātraparyavasāyitayānvayāparyavasānāditi manyase,",
  "GSP29nvtp1_1u:8245": "tadā pakṣe 'pi nairātmyaniṣedhe 'pi tāvanmātraparyavasāyitayā na sātmakatvaparyavasānamiti vārttikārthaḥ /",
  "GSP29nvtp1_1u:8246": "tadetannirākṛtam",
  "GSP29nvtp1_1u:8247": "avastuni pāramārthikavidhiniṣedhānabhyupagamāt /",
  "GSP29nvtp1_1u:8248": "tathāpi svavacanavirodhapratihatametadityata āha---etaccāsmābhiriti /",
  "GSP29nvtp1_1u:8249": "na tasya vyatirekavyabhicāro 'pi tasya vyatirekadharmatayā tadabhāve 'nupapatterityarthaḥ /",
  "GSP29nvtp1_1u:8250": "pariharatītyādi /",
  "GSP29nvtp1_1u:8251": "vyabhicāravadavyabhicāro 'pi taddharma eva so 'pi kathaṃ tadabhāve bhavedityarthaḥ /",
  "GSP29nvtp1_1u:8252": "tato vyāvṛttyabhāveneti vyāvṛttinirūpaṇābhāvenetyarthaḥ /",
  "GSP29nvtp1_1u:8253": "āgāmivārttika bhramanirāsārthaṃ sphuṭamapi vyācaṣṭe---atra ceti /",
  "GSP29nvtp1_1u:8254": "bhramaṃ nivārayati---na punariti /",
  "GSP29nvtp1_1u:8255": "nanvetāvatyeva sūtrārthe ko doṣaḥ syādityata āha---tathā satīti /",
  "GSP29nvtp1_1u:8256": "śeṣamanumānalakṣaṇa iti sapakṣe siddha ityādi vṛttipadāntaradūṣaṇaśeṣam //",
  "GSP29nvtp1_1u:8257": "sautrāntiketi vaibhāsikamatavyudāsārtham /",
  "GSP29nvtp1_1u:8258": "tanmate nityasyāpyākāśāderakāryasyāpi saṃbhavāt /",
  "GSP29nvtp1_1u:8259": "yadāhuḥ",
  "GSP29nvtp1_1u:8260": "ākāśaṃ dvau nirodhau ca trayametadasaṃskṛtam",
  "GSP29nvtp1_1u:8261": "iti /",
  "GSP29nvtp1_1u:8262": "sadṛśakṣaṇa sabhāgasantānalakṣaṇanirodhabhedena nirodhau dvau vināśau yayorapratisaṃkhyāpratisaṃkhyānirodhāviti paribhāṣā //",
  "GSP29nvtp1_1u:8263": "atra dignāgena",
  "GSP29nvtp1_1u:8264": "sapakṣe sannityādinā",
  "GSP29nvtp1_1u:8265": "hetutadābhāsān, tadudāharaṇārthaṃ",
  "GSP29nvtp1_1u:8266": "nityānityetyādinā",
  "GSP29nvtp1_1u:8267": "sādhyavargaṃ",
  "GSP29nvtp1_1u:8268": "prameyetyādinā",
  "GSP29nvtp1_1u:8269": "sādhanavargaṃ",
  "GSP29nvtp1_1u:8270": "sapakṣaḥ khaṃ ghaṭo buddhirviyadgaganamambaram //",
  "GSP29nvtp1_1u:8271": "taḍidvyomnī taḍitkumbhau paramāṇurviyat tathā //",
  "GSP29nvtp1_1u:8272": "iti sapakṣavargaṃ",
  "GSP29nvtp1_1u:8273": "kumbho viyat taḍidvyomnī ghaṭaḥ kumbhastaḍiddhaṭau /",
  "GSP29nvtp1_1u:8274": "kumbho vayad ghaṭo buddhirvipakṣo 'sya yathākramam //",
  "GSP29nvtp1_1u:8275": "iti vipakṣavargaṃ prapañcya",
  "GSP29nvtp1_1u:8276": "tatretyādinā",
  "GSP29nvtp1_1u:8277": "heturnirdhāritaḥ /",
  "GSP29nvtp1_1u:8278": "tatra prapañcaṃ vihāya yāvanmātreṇa heturnirdhāryate tāvadupanyasyati---atreti //35 //",
  "GSP29nvtp1_1u:8279": "sādhyasādharmyāttaddharmabhāvī dṛṣṭānta udāharaṇam //36 //",
  "GSP29nvtp1_1u:8280": "______________________________________________________________________",
  "GSP29nvtp1_1u:8281": "// pariśuddhiḥ //",
  "GSP29nvtp1_1u:8282": "prayoge kiṃ sautra eva kramo grāhyaḥ,",
  "GSP29nvtp1_1u:8283": "kramāntaraṃ veti sandehamudāharaṇasya prayojanaṃ darśayan nivārayati---hetāviti /",
  "GSP29nvtp1_1u:8284": "yato nāvyāpto nāpratītavyāptiko hetubhāve vyavatiṣṭhate sādhyasiddhāvekāgrībhavati,",
  "GSP29nvtp1_1u:8285": "ato vyāpterbubhūtsitatvāt saiva pratipādayituṃ yujyata iti śeṣaḥ /",
  "GSP29nvtp1_1u:8286": "tathāpyudāharaṇasya ko 'vasara ityata āha---na ceti //",
  "GSP29nvtp1_1u:8287": "pratītasāmarthyaṃ hi sādhanaṃ sādhye upanayanti /",
  "GSP29nvtp1_1u:8288": "na tūpanīya paścāt sāmarthyaṃ jijñāsanta iti sarvalokasiddhamiti saṃgatisaṃkṣepaḥ /",
  "GSP29nvtp1_1u:8289": "tathāpi sāmānyalakṣaṇavibhāgau vinā nāvasaro viśeṣalakṣaṇasyetyata āha---sūtramitīti /",
  "GSP29nvtp1_1u:8290": "nanūdāharaṇopalakṣaṇamaprakṛtamapi kasmādupādīyate? kasmācca vibhyatā lakṣaṇaṃ prakṛtamapahīyata",
  "GSP29nvtp1_1u:8291": "ityata āha---dṛṣṭānta iti /",
  "GSP29nvtp1_1u:8292": "prakṛtalakṣaṇasiddhyarthamevopalakṣaṇābhidhānamiti nobhayadoṣa ityarthaḥ /",
  "GSP29nvtp1_1u:8293": "anenetyādinā vyavacchedyasamānāsamānajātīyapradarśanaṃ sūcitasāmānyalakṣaṇābhiprāyam /",
  "GSP29nvtp1_1u:8294": "tacca dṛṣṭāntavacanam udāharaṇamiti draṣṭavyam /",
  "GSP29nvtp1_1u:8295": "viśeṣalakṣaṇapakṣe tūdāharaṇaviśeṣo lakṣyaḥ /",
  "GSP29nvtp1_1u:8296": "udāharaṇaṃ sapakṣodāharaṇamityarthaḥ /",
  "GSP29nvtp1_1u:8297": "śeṣaṃ lakṣaṇam /",
  "GSP29nvtp1_1u:8298": "tena hi samānajātīyād vipakṣodāharaṇād vijātīyācca pratijñāderidaṃ vyavacchidyata iti boddhavyam /",
  "GSP29nvtp1_1u:8299": "viśeṣalakṣaṇaṃ ca śrautam /",
  "GSP29nvtp1_1u:8300": "tadvyākhyānabhāṣyamanūdya vyācaṣṭe---sādhyeneti /",
  "GSP29nvtp1_1u:8301": "tena tādṛśena dṛṣṭāntena sādhanadharmaprayuktasādhyadharmavatā upalakṣitaṃ viṣayatayā tadviṣayaṃ vacanamudāharaṇaṃ sapakṣodāharaṇamityarthaḥ //",
  "GSP29nvtp1_1u:8302": "yasmādityādivārttikaṃ yadyapi ke 'pi nānumanyante,",
  "GSP29nvtp1_1u:8303": "tathāpi vākyaśeṣabhūtenāpyanena bhavitavyamiti manyamānaḥ tadantarbhāvyaiva śaṅkāmutthāpayati---yasmāditi /",
  "GSP29nvtp1_1u:8304": "iyaṃ cāśaṅkā tairāgāmivāvārttikaṃ dṛṣṭvā sādhyenaivetyavadhāraṇākṣepiketi buddham /",
  "GSP29nvtp1_1u:8305": "tacca mandaprayojanam, hetulakṣaṇarītimatidiśataiva tatprayojanasya darśitaprāyatvāt /",
  "GSP29nvtp1_1u:8306": "mā bhūccāvadhāraṇasamarthane 'pi taddharmabhāvigrahaṇānarthakyaśaṅkāśeṣasthitiriti matvā vyācaṣṭe---avadhāraṇeti /",
  "GSP29nvtp1_1u:8307": "tathāpi śaṅkānurūpaṃ nottaramityata āha---śiṣyopādhyāyeti /",
  "GSP29nvtp1_1u:8308": "ayamarthaḥ /",
  "GSP29nvtp1_1u:8309": "sādhyenaiva",
  "GSP29nvtp1_1u:8310": "sādharmyamiti viśeṣyasaṃgata evakāro 'nyayogaṃ vyavacchinatti, na tu sādharmyasyāprayojakatvamapi /",
  "GSP29nvtp1_1u:8311": "na ca pakṣasapakṣābhyāmanyena maitratanayatvāderyogaḥ sandigdho 'pi /",
  "GSP29nvtp1_1u:8312": "na ca pakṣo 'pi vipakṣa iti tatra tatra darśitameva /",
  "GSP29nvtp1_1u:8313": "sādharmyamevetyayamapi viśeṣaṇasaṃgata evakāro 'yogaṃ vyavacchindyāt, na tu tasyāprayojakatvamapi /",
  "GSP29nvtp1_1u:8314": "na hyaprayojakasyāyogavyavacchedo virudhyate /",
  "GSP29nvtp1_1u:8315": "prayojakatāyāṃ tu darśitāyāṃ tathābhūtasyāyogavyavaccheda prakṛtasiddhiḥ /",
  "GSP29nvtp1_1u:8316": "evaṃ ca sati prathamamavadhāraṇaṃ mandaprayojanamapi paraśucchedyatāṃ ko vā nakhacchedye sahiṣyata iti nyāyena darśitam /",
  "GSP29nvtp1_1u:8317": "aprayojake tūdāhartavye anaikāntikodāharaṇaṃ dvayorapyubhayakoṭisparśāviśeṣāditi /",
  "GSP29nvtp1_1u:8318": "nanvevaṃ sati hetulakṣaṇaṃ nyūnamaprayojakāvyudasanādityata āha---hetulakṣaṇe tviti /",
  "GSP29nvtp1_1u:8319": "ubhayavikalapradarśanenāśrayavikalamapi pradarśitaprāyam /",
  "GSP29nvtp1_1u:8320": "yathā, yat kramayaugapadyarahitaṃ tadasat /",
  "GSP29nvtp1_1u:8321": "yathā vājiviṣāṇamiti /",
  "GSP29nvtp1_1u:8322": "evamarthadvārakamudāharaṇābhāsacatuṣṭayaṃ darśayitvā śabdadvārakaṃ dvayaṃ darśayituṃ pīṭhamāracayati---pañcamīti //36 //",
  "GSP29nvtp1_1u:8323": "tadviparyayādvā viparītam //37 //",
  "GSP29nvtp1_1u:8324": "______________________________________________________________________",
  "GSP29nvtp1_1u:8325": "// pariśuddhiḥ //",
  "GSP29nvtp1_1u:8326": "savyākhyānaṃ parivartitapadam /",
  "GSP29nvtp1_1u:8327": "udāharaṇaṃ vipakṣodāharaṇam /",
  "GSP29nvtp1_1u:8328": "yadyapyataddharmabhāvitvāt sādhyavaidharmyavān dṛṣṭānta udāharaṇamiti vyatyayo yujyate,",
  "GSP29nvtp1_1u:8329": "tathāpyārjavānurodhād yathāśruti vyācaṣṭe---sātmakatayeti /",
  "GSP29nvtp1_1u:8330": "ata eva padāni vibhajya saṃkalitamarthamāha---etaduktaṃ bhavatīti /",
  "GSP29nvtp1_1u:8331": "atrāpi sādhyasādhanobhayāvyāvṛttā āśrayavikalaśceti /",
  "GSP29nvtp1_1u:8332": "arthadvārakamābhāsacatuṣṭayaṃ vyudastam, yathā nityaḥ śabdaḥ śrāvaṇatvāt /",
  "GSP29nvtp1_1u:8333": "yat punarna nityaṃ tadaśrāvaṇaṃ dṛṣṭam,",
  "GSP29nvtp1_1u:8334": "yathākāśam,",
  "GSP29nvtp1_1u:8335": "yathā dhvaniḥ,",
  "GSP29nvtp1_1u:8336": "yathā śabdatvam,",
  "GSP29nvtp1_1u:8337": "yathā śaśaviṣāṇamiti /",
  "GSP29nvtp1_1u:8338": "śabdadvārakaṃ ca dvayamanupadarśitavyāvṛttikam, viparyayopadarśitavyāvṛttikaṃ ceti /",
  "GSP29nvtp1_1u:8339": "yathā nedaṃ nirātmakaṃ jīvaccharīramicchādimattvāt, ghaṭavaditi /",
  "GSP29nvtp1_1u:8340": "yat punaricchādimanna bhavati, tannirātmakaṃ thā ghaṭa iti ceti /",
  "GSP29nvtp1_1u:8341": "sūtrasthaśceti /",
  "GSP29nvtp1_1u:8342": "samuccaye svarūpasamuccaye /",
  "GSP29nvtp1_1u:8343": "na kevalaṃ sādhyasādharmyāt taddharmabhāvī dṛṣṭānta udāharaṇam,",
  "GSP29nvtp1_1u:8344": "api tu tadviparyayād viparītaṃ cetyarthaḥ /",
  "GSP29nvtp1_1u:8345": "na punarviṣayasamuccaye /",
  "GSP29nvtp1_1u:8346": "ekasmin viṣaye nirapekṣatvasāpekṣṭvābhyāṃ vṛttirvikalpasamuccayau /",
  "GSP29nvtp1_1u:8347": "na caivamatra /",
  "GSP29nvtp1_1u:8348": "kutaḥ vyatirekiviṣayatvād",
  "GSP29nvtp1_1u:8349": "vaidharmyodāharaṇasyeti /",
  "GSP29nvtp1_1u:8350": "mātreti pūraṇīyam /",
  "GSP29nvtp1_1u:8351": "upalakṣaṇaṃ caitat, anvayiviṣayatvāt sādharmyodāharaṇamātrasyetyapi draṣṭavyam /",
  "GSP29nvtp1_1u:8352": "tathāpyanvayavyatirekiviṣayatayā samuccayavikalpau bhaviṣyataḥ,",
  "GSP29nvtp1_1u:8353": "yathā bhāṣyakṛdudāharaṇamityāśaṅkānirākaraṇavārttikaṃ yojayitumāha---atreti /",
  "GSP29nvtp1_1u:8354": "sarvatra hi anvayapūrvikaiva vyatirekapratipattiḥ, pratiyoginirūpaṇamantareṇābhāvasyānirūpaṇāt //",
  "GSP29nvtp1_1u:8355": "iyāṃstu viśeṣaḥ kevalavyatirekiṇi sāmānyato 'nvayavyatirekiṇi tu viśeṣato 'pi /",
  "GSP29nvtp1_1u:8356": "yathā ca kevalavyatirekī satyapi sāmānyānvaye na tenopasaṃhartuṃ śakyaḥ, tathoktam /",
  "GSP29nvtp1_1u:8357": "anvayavyatirekiṇā tu vyatirekopasaṃhāreṇa yāvānarthaḥ sādhyaḥ,",
  "GSP29nvtp1_1u:8358": "tāvānanvayopasaṃhāreṇaiva siddhaḥ ityadhikaṃ tāvat tadabhidhānam /",
  "GSP29nvtp1_1u:8359": "punaruktaṃ ca /",
  "GSP29nvtp1_1u:8360": "niyamavatoranvayavyatirekayorekatarasiddhāvanyatarasiddherarthāpannatvāt /",
  "GSP29nvtp1_1u:8361": "yadyevam, kevalavyatirekiṇyapi tarhi vyatirekasiddhāvanvayasiddhiḥ apyarthāt /",
  "GSP29nvtp1_1u:8362": "tathā ca na kevalavyatirekīti /",
  "GSP29nvtp1_1u:8363": "satyam, sidhyatyanvayo na tu sapakṣe, kiṃ tu pakṣa eveti viśeṣaḥ /",
  "GSP29nvtp1_1u:8364": "sa copeyo nopāya ityuktam /",
  "GSP29nvtp1_1u:8365": "nanvanvayavyatirekiṇo 'pi pakṣādeva vyatirekapratyayo mā bhūdityetadarthaṃ vipakṣe niyamo darśayitumucitaḥ /",
  "GSP29nvtp1_1u:8366": "na, tatra hetūpasaṃhāreṇaiva śaṅkāyā nivartitatvāt /",
  "GSP29nvtp1_1u:8367": "nanvevaṃ sati kevalānvayinyapi arthād vyatirekasiddhiprasaṅgaḥ /",
  "GSP29nvtp1_1u:8368": "tathā ca na kevalānvayīti cet---na, aviśeṣavidhitvāt /",
  "GSP29nvtp1_1u:8369": "yatra hi sapakṣataditarau staḥ, tatra viśeṣavidhau śeṣaniṣedho gamyate, yathā nityānityapratītau /",
  "GSP29nvtp1_1u:8370": "anitya eva kṛtakatvamityukte arthād gamyate na nitya iti /",
  "GSP29nvtp1_1u:8371": "na cābhidheyānabhidheyakoṭidvayasaṃbhavo,",
  "GSP29nvtp1_1u:8372": "yato 'bhidheya eva prameyatvamityukte gamyatāṃ nānabhidheya iti /",
  "GSP29nvtp1_1u:8373": "ata evānvayavyatirekiṇi vyāpyavyāpakayoranyayogāyogavyavacchedena vyāptinirūpaṇam /",
  "GSP29nvtp1_1u:8374": "kevalānvayini tu vyāptikriyāmupādāyātyantāyogavyavacchedeneti naivakārārthacodyāvakāśaḥ //",
  "GSP29nvtp1_1u:8375": "nanvadhikapunaruktabhiyā mā bhūt samuccayo, vikalpastu bhavedityata āha---ṛjumārgeṇeti /",
  "GSP29nvtp1_1u:8376": "na hi kevalavyatirekiṇīvānvayavyatirekiṇyapyanvayād vyatirekā viśeṣaḥ /",
  "GSP29nvtp1_1u:8377": "kiṃ nāma? sa evārthaḥ /",
  "GSP29nvtp1_1u:8378": "tathā cānvayaṃ pratītya tanniṣedho vyatirekaḥ pratyetavyaḥ /",
  "GSP29nvtp1_1u:8379": "upalabhya ca tanniṣedhaṃ sa evānvayaḥ?",
  "GSP29nvtp1_1u:8380": "so 'yaṃ prāk yadi pakṣa eva pratipannaḥ kimadhikaṃ vyatirekeṇa sādhitam? sapakṣe cet /",
  "GSP29nvtp1_1u:8381": "sa eva pakṣe kiṃ nopasaṃhṛtaḥ?",
  "GSP29nvtp1_1u:8382": "na hyayamasādhako,",
  "GSP29nvtp1_1u:8383": "nāpi prathamaṃ buddhāvupanipatito,",
  "GSP29nvtp1_1u:8384": "nāpi na ṛjuriti,",
  "GSP29nvtp1_1u:8385": "sapakṣāddhi kṛkāṭikābhaṅgena vipakṣagamanam,",
  "GSP29nvtp1_1u:8386": "vipakṣācca tathaiva pakṣāgamanamiti vakro mārgaḥ /",
  "GSP29nvtp1_1u:8387": "pūrvastu sapakṣādabhimukhameva pakṣasaṃkrāntiritṛjuḥ /",
  "GSP29nvtp1_1u:8388": "na ca vakrarucernedamaniṣṭamiti vācyam, asāṃvyavahārikatvaprasaṅgāt /",
  "GSP29nvtp1_1u:8389": "na hi ghaṭamānayeti vaktavye 'naghaṭaṃ na mānaiṣīriti vaktāro bhavanti /",
  "GSP29nvtp1_1u:8390": "yathā svayamanvayamapratītya vyatirekāpratipattiḥ,",
  "GSP29nvtp1_1u:8391": "tathā tamapratipādya tadabhāvapratipādanamaśakyamityavaśyamanvayoktau tadevādhikaṃ punaruktaṃ ca /",
  "GSP29nvtp1_1u:8392": "anuktau tu na vyatirekasyābhidhīyamānasyāpi pratipattirityapārthakamiti /",
  "GSP29nvtp1_1u:8393": "evamudāharaṇayorviśeṣavyavasthāṃ darśayatā vāśabdasya vyavasthitavibhāṣāvacanatve 'pi saṅgatirityapi darśitam //37 //",
  "GSP29nvtp1_1u:8394": "udāharaṇāpekṣastathetyupasaṃhāro na tatheti vā sādhyasyopanayaḥ //38 //",
  "GSP29nvtp1_1u:8395": "______________________________________________________________________",
  "GSP29nvtp1_1u:8396": "// pariśuddhiḥ //",
  "GSP29nvtp1_1u:8397": "saṃgatiṃ karoti---udāharaṇānantaramiti /",
  "GSP29nvtp1_1u:8398": "ānantaryamevakuta ityata āha---parāmarśeti /",
  "GSP29nvtp1_1u:8399": "etadeva kuta ityata āha---udāharaṇeti /",
  "GSP29nvtp1_1u:8400": "viṣayabhūtayorvyāptipakṣadharmatayorniyatapaurvāparyapratipattitvena viṣayaviṣayiṇorapyudāharaṇopanayayoḥ paurvāparyaniyama ityarthaḥ /",
  "GSP29nvtp1_1u:8401": "nanu nāvaśyaṃ jñānakramaniyamaṃ tadvacanakramaniyamo 'nurudhyate,",
  "GSP29nvtp1_1u:8402": "viparyayeṇāpyabhidhānadarśanādityata āha---svapratipattāviti /",
  "GSP29nvtp1_1u:8403": "vyāptipakṣadharmatājñāne hi anumityupayoginī /",
  "GSP29nvtp1_1u:8404": "te ca yathā svasyotpadyete tathā parasyāpyutpādanīye, svapratipattyanusāreṇa parāvabodhanāt /",
  "GSP29nvtp1_1u:8405": "svayaṃ ca vyāptijñānādindriyādisahāyāt pakṣadharmatāvagamo na tu viparyayaḥ /",
  "GSP29nvtp1_1u:8406": "tataḥ parasyāpyudāharaṇavacanena vyāptijñānumutpādya tatsahacaritenopanayavacanena pakṣadharmatāpratyaya utpādanīyaḥ,",
  "GSP29nvtp1_1u:8407": "kevalasya vyāptismaraṇasya",
  "GSP29nvtp1_1u:8408": "vyāptismaraṇasya tadanutpādakatvāt /",
  "GSP29nvtp1_1u:8409": "indriyādisthānīyasya cāparasya abhāvāt /",
  "GSP29nvtp1_1u:8410": "tasmādarthasiddhaḥ paurvāparyaniyama udāharaṇopanayayorityartha iti antataḥ phakvikā yojyeti //",
  "GSP29nvtp1_1u:8411": "tathātvātathātvayoriti /",
  "GSP29nvtp1_1u:8412": "tathātvenopasaṃhārasyātathātvenopasaṃhārasyetyarthaḥ /",
  "GSP29nvtp1_1u:8413": "hetoḥ upasaṃhāraḥ sādhyadharmiṇīti śeṣaḥ /",
  "GSP29nvtp1_1u:8414": "atrāpīti /",
  "GSP29nvtp1_1u:8415": "yathāśrutyarthābhyāmudāharaṇasūtram ubhayamupalakṣayati, tathedamapi sūtram ityarthaḥ /",
  "GSP29nvtp1_1u:8416": "tatrārthaṃ tāvadāha---udāharaṇeti /",
  "GSP29nvtp1_1u:8417": "sādhyasya hetumattayeti prakṛtam /",
  "GSP29nvtp1_1u:8418": "śrautaṃ viśeṣalakṣaṇadvayamāha---tatheti /",
  "GSP29nvtp1_1u:8419": "udāharaṇātideśenaiva vāśabdo 'pi sautro vyākhyātaḥ /",
  "GSP29nvtp1_1u:8420": "vyutpannāvyutpannatayeti /",
  "GSP29nvtp1_1u:8421": "yadyapi pāñcarūpyopapannaliṅgānusandhānaṃ vyutpannasyāpi pratipattisādhanaṃ niyatameva,",
  "GSP29nvtp1_1u:8422": "tathāpi pratisandhānaṃ pratyaniyamaḥ,",
  "GSP29nvtp1_1u:8423": "saṃskāratāratamyenodbodhakasyāniyamāt,",
  "GSP29nvtp1_1u:8424": "tena tasya durunneyatvāt kṛtṛrāsadivādivad avyutpannaṃ pratyanaṅgatvācca /",
  "GSP29nvtp1_1u:8425": "yāvatā yādṛśā vopāyena svayamarthaḥ pratītaḥ, tāvattādṛgupāyapratipādanena para pratipādyaḥ /",
  "GSP29nvtp1_1u:8426": "tasya svātmanyevopāyatayā pramāṇasiddhatvādityarthaḥ /",
  "GSP29nvtp1_1u:8427": "etadeva na ca yathetyādinā darśitam //",
  "GSP29nvtp1_1u:8428": "nanu vacanena svabodhasaṃkrāntiḥ pratipādanam,",
  "GSP29nvtp1_1u:8429": "sacārthaḥ pratipādyaḥ svaśabdena yaḥ śabdāntareṇākṣipto 'pi na /",
  "GSP29nvtp1_1u:8430": "upanayārthastu hetunaivākṣipta iti codyārthamāha---yadyapītyādi /",
  "GSP29nvtp1_1u:8431": "etāvadatra syādupanayārthaṃ vyutpannaḥ svayaṃ vā ūheta,",
  "GSP29nvtp1_1u:8432": "hetuvacanād vā pratipadyeta,",
  "GSP29nvtp1_1u:8433": "tadākṣepato vā niścinuyāt?",
  "GSP29nvtp1_1u:8434": "ādyo vyutpannetyādinā dūṣitaḥ /",
  "GSP29nvtp1_1u:8435": "dvitīyaṃ dūṣayati---yatpara iti /",
  "GSP29nvtp1_1u:8436": "tṛtīyaṃ dūṣayati---sāmarthyāditi /",
  "GSP29nvtp1_1u:8437": "athaivaṃ manvīthā yadyapi kṛtakatvāditi sādhanaparaṃ vacanam",
  "GSP29nvtp1_1u:8438": "tathāpi dvidhā hi tatparatā śabdānām, upapannatayā upapādanīyatayā ca /",
  "GSP29nvtp1_1u:8439": "tatra prathama upapannatayā svārthamavabodhayan tannāntarīyakamarthamākṣipati,",
  "GSP29nvtp1_1u:8440": "yathā jitaṃ nakuleneti siddhāvasthāyāṃ sarpaparājayam /",
  "GSP29nvtp1_1u:8441": "dvitīyastu upapādanīyatayā svārthaṃ pratipādayannapi kathaṃ tannāntarīyakamapyarthamākṣipet,",
  "GSP29nvtp1_1u:8442": "yathā sa eva nakulavijayaḥ sādhanīyāvasthāyām /",
  "GSP29nvtp1_1u:8443": "tathātve vā pratijñaiva sarvamākṣipediti gataṃ hetunāpi /",
  "GSP29nvtp1_1u:8444": "tasmāt sādhanatvenoddiṣṭe 'pi kṛtakatve tādrūpyasyāsiddhatvāt na tena vyāpterākṣepa iti nānarthakam udāharaṇam /",
  "GSP29nvtp1_1u:8445": "nanvetat samānamupanaye 'pītyāśayavānāha---tadvidhasyāpīti /",
  "GSP29nvtp1_1u:8446": "etena nigamanaṃ vyākhyātam // 38 //",
  "GSP29nvtp1_1u:8447": "______________________________________________________________________",
  "GSP29nvtp1_1u:8448": "// pariśuddhiḥ //",
  "GSP29nvtp1_1u:8449": "nanu yathā hetvanurodhena tadupasaṃhāra upanaye dvividhaḥ,",
  "GSP29nvtp1_1u:8450": "tathā sādhyānurodhena tadupasaṃhāro 'pi dvividha eva prāptaḥ /",
  "GSP29nvtp1_1u:8451": "avaśyaṃ ca sādhyena dvividhenaiva bhāvyam, sādhanānurodhāt /",
  "GSP29nvtp1_1u:8452": "na hyanvitād vyatirekaḥ sākṣāt sidhyati,",
  "GSP29nvtp1_1u:8453": "vyatiriktād vānvayaḥ,",
  "GSP29nvtp1_1u:8454": "liṅgasyānyāpohaviṣayatvānabhyupagamāt /",
  "GSP29nvtp1_1u:8455": "tasmāt pratijñānigamanayorapi dvaividhyaṃ prāptamiti kuto nābhihitaṃ iti sūtrakṛtā pratijñālakṣaṇe śaṅkitumucitamapi granthalaghimne sukhapratipattaye vā /",
  "GSP29nvtp1_1u:8456": "iha śaṅkābhāṣyam---dvividhasyeti /",
  "GSP29nvtp1_1u:8457": "tad vyācaṣṭe---sādharmyavaigharmyeti /",
  "GSP29nvtp1_1u:8458": "hetvādīnāmavayavānāṃ yeṣāṃ yatsaṃbandhi nigamanaṃ tasya samānamekaṃ lakṣaṇam //",
  "GSP29nvtp1_1u:8459": "na hi vidhiniṣedhayoḥ pratijñātayorniṣedhavidhyupasaṃhāre pratijñāyāḥ punarvacanamiti lakṣaṇaṃ lagati,",
  "GSP29nvtp1_1u:8460": "yenātiprasaṅgabhiyā sūtrakṛt tanniyamayedityarthaḥ /",
  "GSP29nvtp1_1u:8461": "etena pratijñāpi vyākhyātā /",
  "GSP29nvtp1_1u:8462": "na hyanvayivyatirekiṇorhetvoḥ vyatiriktanvitapratijñāne sādhyanirdeśa itilakṣaṇaṃ lagati,",
  "GSP29nvtp1_1u:8463": "tayostadasādhyatvāt /",
  "GSP29nvtp1_1u:8464": "tasmād vivakṣito 'pyayamartho na sūtrito nyāyalabhyatvāt /",
  "GSP29nvtp1_1u:8465": "ata eva tatra vārttikam---anityaḥ śabdo, nedaṃ nirātmakamiti /",
  "GSP29nvtp1_1u:8466": "tat kiṃ kṛtakatvādityādika eva hetūpadeśaḥ kartavyaḥ? netyāha---tasmāditi /",
  "GSP29nvtp1_1u:8467": "na ca vācyaṃ tathaiva kiṃ na syāt, anupasaṃhāratvaprasaṅgāt /",
  "GSP29nvtp1_1u:8468": "tathā ca pūrvoktarūpānusandhānaviparītaprasaṅganivāraṇayoralābhe nigamanānarthakyāt /",
  "GSP29nvtp1_1u:8469": "sarvanāmno mahimā ca yat pūrvoktānusandhānam /",
  "GSP29nvtp1_1u:8470": "upasaṃhārasyaiṣa ca guṇo yad viparītakalpanāvilopanaṃ nāma /",
  "GSP29nvtp1_1u:8471": "na cānayoranyatarāpratītāvapi sādhyasiddhiḥ /",
  "GSP29nvtp1_1u:8472": "evaṃ ca satyavaśyakartavyatayā tasmāditi kṛte kṛtakatvāditi mandaprayojanam,",
  "GSP29nvtp1_1u:8473": "vivaraṇamātratayā tu bhāṣyakāreṇoktam,",
  "GSP29nvtp1_1u:8474": "ye tu nipuṇaṃmanyāḥ sarvanāmnā hetuvat pratijñābhidhānamapi manyante,",
  "GSP29nvtp1_1u:8475": "teṣāṃ tathāśabdaḥ svarūpavacano vā syāt, prakāravacano vā?",
  "GSP29nvtp1_1u:8476": "ādye tasmāt sa ityarthaḥ syāt /",
  "GSP29nvtp1_1u:8477": "tathā ca nigamanābhāso 'yaṃ lakṣaṇāyogādarthāyogācca /",
  "GSP29nvtp1_1u:8478": "dvitīye tu tādṛśa ityarthaḥ syāt /",
  "GSP29nvtp1_1u:8479": "tathāpi na tenaiva tādṛśatvam, anyasādṛśyaparāmarśe tu na nigamanalakṣaṇayogaḥ /",
  "GSP29nvtp1_1u:8480": "atha yathoktaḥ tathetyarthaḥ, tathāpi kathaṃ tatheti nityasāpekṣatvādanupasaṃhāratvam?",
  "GSP29nvtp1_1u:8481": "gamyamānatvāt avacane pratijñāyāḥ punarvacanamiti lakṣaṇāyogaḥ /",
  "GSP29nvtp1_1u:8482": "pratipādanamātraparametaditi cet? nigamanārthakyam /",
  "GSP29nvtp1_1u:8483": "omiti cet? tatra vakṣyāma ityāśayavānāha---anityaḥ śabda iti pratijñāyāḥ punarvacanamiti /",
  "GSP29nvtp1_1u:8484": "ārambhopasaṃhāratayaiva cānayo rūpāviśeṣe sādhyasiddhanirdeśatā /",
  "GSP29nvtp1_1u:8485": "paṭārambhopasaṃhārayoriva paṭārambhakāstantava eva eta iti /",
  "GSP29nvtp1_1u:8486": "vacanamiti /",
  "GSP29nvtp1_1u:8487": "ata eva na paunarutkyavirodhāvityāha---",
  "GSP29nvtp1_1u:8488": "yadyapīti /",
  "GSP29nvtp1_1u:8489": "tadidamuktam, yasyaiva sādhyatvamāsīdityādi /",
  "GSP29nvtp1_1u:8490": "na brūmaḥ siddhasya nirdeśo nigamanamapi tu siddhatayā nirdeśa iti /",
  "GSP29nvtp1_1u:8491": "tathaiva tataḥ pāñcarūpyapratīteḥ na hyupapādanīyatayā nirdeśaḥ sādhanasya rūpāntarasampadamākṣeptumapyalamityuktam /",
  "GSP29nvtp1_1u:8492": "tadetadabuddhā yastu",
  "GSP29nvtp1_1u:8493": "manyate ityādi taṃ pratyabhyupetyeti //39 //",
  "GSP29nvtp1_1u:8494": "// iti nyāyalakṣaṇaprakaraṇam //",
  "GSP29nvtp1_1u:8495": "// nyāyottarāṅgalakṣaṇaprakaraṇam //",
  "GSP29nvtp1_1u:8496": "______________________________________________________________________",
  "GSP29nvtp1_1u:8497": "// pariśuddhiḥ //",
  "GSP29nvtp1_1u:8498_0": "evaṃ nyāyasvarūpaprakaraṇaṃ samarthya taduttarāṅgaprakaraṇasyāvakāśaḥ tatrāpītikartavyatāyatnatvāt",
  "GSP29nvtp1_1u:8498_1": "phalasyeti tarko 'vasaraprāpta iti saṃgatibhāṣyamavatārya pūraṇena tadarthamāha---uddeśeti //",
  "GSP29nvtp1_1u:8499": "abhyanujñātavyo niyatajijñāsāviṣayīkartavyaḥ /",
  "GSP29nvtp1_1u:8500": "viparyayāśaṅketi /",
  "GSP29nvtp1_1u:8501": "tatphalaṃ jijñāsā grāhyā /",
  "GSP29nvtp1_1u:8502": "ubhayakoṭisamasaṃśayaprabhavasamajijñāsāmapanīya niyataviṣayāṃ janayatā tarkeṇa pramāṇaviṣayo 'bhyanujñāto bhavati /",
  "GSP29nvtp1_1u:8503": "tenāyaṃ sūtrārthaḥ, pramāṇābhyanujñāvyāpāreṇa phalasiddhau vyāpriyamāṇa ūhastarka iti /",
  "GSP29nvtp1_1u:8504": "sa cāpāditasandehe sandehāpanne ca pravartata iti jñāpanārthamavijñātatattva ityuktam /",
  "GSP29nvtp1_1u:8505": "kāraṇepapattiḥ pramāṇābhyanujñā /",
  "GSP29nvtp1_1u:8506": "tasyāśca tarkavyāpārabhūtāyāḥ svarūpamuktamiti nātiprasaṅgaḥ /",
  "GSP29nvtp1_1u:8507": "evaṃvyāpāraścohaḥ prasaṅga ityeveti tathaiva ṭīkākṛtā uktam /",
  "GSP29nvtp1_1u:8508": "sa cāhāryahetorutpadyata iti jñāpanārthaṃ kāraṇopapattita iti padaṃ tadarthatayāpi kvacid vyākhyātam /",
  "GSP29nvtp1_1u:8509": "tadasya viṣayo 'vijñātatattvaḥ /",
  "GSP29nvtp1_1u:8510": "kāraṇamāhāryaliṅgotthāpyo vyāpāraḥ pramāṇābhyanujñā /",
  "GSP29nvtp1_1u:8511": "phalaṃ pramāṇaparatantrasya sataḥ phalavatsannidhāvaphalaṃ tadaṅgamiti nyāyena tattvanirṇayaḥ /",
  "GSP29nvtp1_1u:8512": "svarūpamaniṣṭaprasaṅgaḥ /",
  "GSP29nvtp1_1u:8513": "sa cātmāśrayetaretarāśrayacakrakānavasthāpramāṇabādhitārthaprasaṅgabhedena pañcavidhaḥ /",
  "GSP29nvtp1_1u:8514": "ete hi ekatra bhavanto 'nyataram abhyanujānanti /",
  "GSP29nvtp1_1u:8515": "etatsarvaṃ pratipipādayiṣorvākyalāghave 'nādaraḥ sūtrakṛtaḥ /",
  "GSP29nvtp1_1u:8516": "ata eva vivaraṇakārāṇāṃ saṃkulānīva vacāṃsīti tadatra nipuṇena pratipattrā bhavitavyam /",
  "GSP29nvtp1_1u:8517": "tathā hi vyāpāravyāpāriṇoraniṣṭāpattyetyādinā bhedaṃ vyutpādyābhedaṃ vivakṣannāha---tayā pramāṇasyopapatyeti /",
  "GSP29nvtp1_1u:8518": "tarkakāraṇe kāraṇopapattipadaṃ saṃcārya tatkāryabhūtatarkādabhedaṃ vivakṣannāha---na copapattireveti /",
  "GSP29nvtp1_1u:8519": "prapañcitaṃ caitat prathama sūtra eva ṭīkākṛtā iti kṛtaṃ prapañceneti //40 //",
  "GSP29nvtp1_1u:8520": "______________________________________________________________________",
  "GSP29nvtp1_1u:8521": "// pariśuddhiḥ //",
  "GSP29nvtp1_1u:8522": "evaṃ sādhanasampattau darśitāyāṃ so 'yaṃ parikarabandhaḥ kimavadhikaḥ kiṃparaśceti jijñāsāyāṃ nirṇayo 'vasaraprāptaḥ /",
  "GSP29nvtp1_1u:8523": "tatrārthāvadhāraṇaṃ nirṇaya iti vaktavye tarkaikaviṣayatāpratipādanaṃ bhāṣyakṛtaḥ kvopayujyata ityata āha---naitaditi /",
  "GSP29nvtp1_1u:8524": "avyāptibhiyaivamuktam ityarthaḥ //",
  "GSP29nvtp1_1u:8525": "mukhyātikrame bījamāha---atreti /",
  "GSP29nvtp1_1u:8526": "yadyapi vādagatau lakṣaṇīyāviti prakṛtānupayogi,",
  "GSP29nvtp1_1u:8527": "tathāpi yadiha sādhanopālambhaśabdau vivṛṇeti,",
  "GSP29nvtp1_1u:8528": "vāde ca pakṣapratipakṣaśabdau vivariṣyati,",
  "GSP29nvtp1_1u:8529": "tena jānīmor'thasannidheḥ śabdārthasannidheḥ supratipadamiti mattvā bhāṣyakārasya tadgatalakṣaṇaivābhimateti hṛdi nidhāya tadanurodhenoktam---vādasūtragatāviti /",
  "GSP29nvtp1_1u:8530": "lakṣaṇānibandhanaṃ niyataṃ bandhanaṃ niyāmakamityarthaḥ /",
  "GSP29nvtp1_1u:8531": "nanu nāyaṃ kathānirṇayo lakṣyate, tatkuto vādiprativādyupakrabheṇa codyamityata āha--atreti /",
  "GSP29nvtp1_1u:8532": "vādeti kathopalakṣaṇam /",
  "GSP29nvtp1_1u:8533": "atha kathānirṇayalakṣaṇamevedaṃ kiṃ na syāt?",
  "GSP29nvtp1_1u:8534": "yena codyaparihārāvapi saṃgatau syātāmityata āha---na tāvaditi /",
  "GSP29nvtp1_1u:8535": "śaṅkāyāḥ śaṅkitatvāt na tathetyarthaḥ /",
  "GSP29nvtp1_1u:8536": "kṛtaṃ tarhi parihāreṇetyata āha---abhyupetya tviti /",
  "GSP29nvtp1_1u:8537": "ayamarthaḥ,",
  "GSP29nvtp1_1u:8538": "yadyapi parīkṣāyāṃ na vādiprativādinau staḥ,",
  "GSP29nvtp1_1u:8539": "pṛcchopakramamātreṇa dvitīyopayogāt,",
  "GSP29nvtp1_1u:8540": "saṃbhave 'pi tayorviṣayamātrākhyānaparyavasānāt,",
  "GSP29nvtp1_1u:8541": "stheyasyava parīkṣakatvam,",
  "GSP29nvtp1_1u:8542": "tathāpi pūrvapakṣottarapakṣaṃ pratyākalitaniṣkarṣabhedena catuṣpādavyavahārapradarśanāt phalato na kaścid viśeṣaḥ,",
  "GSP29nvtp1_1u:8543": "ekavaktṛkatve 'pi tāvata eva vyāpārakalāpasya vicāre 'pi vidyamānatvāt /",
  "GSP29nvtp1_1u:8544": "tasmād yadyapyanipuṇaścodakastathāpi codyaṃ sāvakāśameveti yathāśrutameva abhyupetya pariharatīti /",
  "GSP29nvtp1_1u:8545": "nanu kathaṃ śāstre saṃśayānapekṣo nirṇayo mīmāṃsāyā vaiyarthyaprasaṅgādityata āha---nahīti /",
  "GSP29nvtp1_1u:8546": "śāstrameva hi tatra vicāryate /",
  "GSP29nvtp1_1u:8547": "tatra ca saṃśayo na pratiṣidhyate, tannirṇayasya parīkṣāsādhyatvāt /",
  "GSP29nvtp1_1u:8548": "tadarthanirṇaye tu śāstreṇa kartavye kutaḥ saṃśayaḥ?",
  "GSP29nvtp1_1u:8549": "śāstrārthasya sarvathānupalabdhacaratayā saṃśayānāspadatvādityarthaḥ /",
  "GSP29nvtp1_1u:8550": "atha kathānirṇaye saṃśayaḥ kiṃ na syāt?",
  "GSP29nvtp1_1u:8551": "kathamanyathā caturthe bhāṣyakṛd eva vādasya saṃśayavyudāsaṃ phalaṃ vakṣyatītyata āha---niścitayoreveti /",
  "GSP29nvtp1_1u:8552": "vādāt pūrvaṃ sandigdhāvapi pravṛttikāle niścitāvevābhimānāt,",
  "GSP29nvtp1_1u:8553": "nānyathā tayoḥ pakṣapratipakṣaparigrahasaṃbhava iti bhāvaḥ /",
  "GSP29nvtp1_1u:8554": "nanu bhāṣyakāreṇa codyopasaṃhāre yo 'vatiṣṭhate tena nirṇaya iti vadatā tābhyāmiti tṛtīyā darśitā /",
  "GSP29nvtp1_1u:8555": "sā ca pakṣācca pratipakṣācceti vadatā vārttikakṛtā avadhīritā kayā śaṅkayetyata",
  "GSP29nvtp1_1u:8556": "āha---nanviti /",
  "GSP29nvtp1_1u:8557": "tat kiṃ vādasamānayogakṣematayā śāstre 'pi pakṣapratipakṣābhyāmeva nirṇayaḥ?",
  "GSP29nvtp1_1u:8558": "na caitat saṃbhavatītyata āha śāstre tu nirṇaya eveti /",
  "GSP29nvtp1_1u:8559": "na vimarśo nāpi pakṣapratipakṣāvityarthaḥ /",
  "GSP29nvtp1_1u:8560": "tadevāha---na tviti /",
  "GSP29nvtp1_1u:8561": "yat taduktaṃ vārttike sphuṭībhaviṣyatīti, tadāha---arthagrahaṇa iti /",
  "GSP29nvtp1_1u:8562": "nanu catuḥpañcādikakṣāpi kvacit kathā bhavati,",
  "GSP29nvtp1_1u:8563": "tat kathaṃ kakṣātraye niyama ityata āha---prathamaṃ sādhanamiti /",
  "GSP29nvtp1_1u:8564": "kakṣāsahasramapyatraivāntarbhavatīti /",
  "GSP29nvtp1_1u:8565": "anantarbhāve tvarthāntaratvaprasaṅgaḥ /",
  "GSP29nvtp1_1u:8566": "na hi sādhanadūṣaṇataduddhārabahirbhāvaḥ prakṛtopayogītyarthaḥ //41 //",
  "GSP29nvtp1_1u:8567": "// ityaudayana tātparyapariśuddhau prathamādhyāye prathamāhnikam //",
  "GSP29nvtp1_1u:8568": "// iti nyāyottarāṅgaprakaraṇam //",
  "GSP29nvtp1_1u:8569": "- - - - - - -"
}