{
  "S04bsu018_u:0": "(KpSū 1)",
  "S04bsu018_u:1": "Karuṇāpuṇḍarīka-sūtram",
  "S04bsu018_u:2": "dharma-cakra-pravartano nāma prathamaḥ parivartaḥ",
  "S04bsu018_u:3": "om namaḥ",
  "S04bsu018_u:4": "śrīsarvabuddhabodhisattvebhyaḥ //",
  "S04bsu018_u:5": "buddhaṃ praṇamya sarvajñaṃ dharmaṃ saṅghaṃ guṇākaraṃ /",
  "S04bsu018_u:6": "karuṇāpuṇḍarīkākhyaṃ pravakṣye bodhisūtrakaṃ //",
  "S04bsu018_u:7": "evaṃ mayā śrutam /",
  "S04bsu018_u:8_0": "ekasmin samaye bhagavān rājagṛhe viharati sma gṛdhrakūṭe parvate mahatā bhikṣusaṅghena",
  "S04bsu018_u:8_1": "sārdhaṃ dvādaśabhirbhikṣuśataiḥ sarvairarhadbhiḥ kṣīṇāsravairniḥkleśairvaśībhūtaiḥ",
  "S04bsu018_u:8_2": "suvimuktacittaiḥ suvimuktaprajñairājāneyairmahānāgaiḥ kṛtakṛtyaiḥ kṛtakaraṇīyairapahṛtabhārairanuprāptasvakārthaiḥ",
  "S04bsu018_u:8_3": "parikṣīṇabhavasaṃyojanaiḥ samyagājñāsuvimuktacittaiḥ sarvacetovaśiparamapāramitāprāptairabhijñānābhijñātairmahāśrāvakaiḥ /",
  "S04bsu018_u:9": "(KpSū 2) tadyathā,",
  "S04bsu018_u:10_0": "āyuṣmatā cājñātakauṇḍinyena āyuṣmatā cāsvajitā āyuṣmatā ca bāṣpeṇa āyuṣmatā ca mahāsthāmnā",
  "S04bsu018_u:10_1": "āyuṣmatā ca bhadrikeṇa āyuṣmatā ca mahākāśyapena āyuṣmatā coruvilvākāśyapena āyuṣmatā",
  "S04bsu018_u:10_2": "ca gayākāśyepena āyuṣmatā ca śāriputreṇa āyuṣmatā ca mahāmaudgalyāyanena āyuṣmatā",
  "S04bsu018_u:10_3": "ca mahākātyāyanena āyuṣmatā cāniruddhena āyuṣmatā ca revatena āyuṣmatā ca kaṃphillena",
  "S04bsu018_u:10_4": "āyuṣmatā ca gavāṃpatinā āyuṣmatā ca pilindavatsena āyuṣmatā ca bakulena āyuṣmatā",
  "S04bsu018_u:10_5": "ca mahākauṣṭhilena āyuṣmatā ca bharadvājena āyuṣmatā ca mahānandena āyuṣmatā copanandena",
  "S04bsu018_u:10_6": "āyuṣmatā ca sundaranandena āyuṣmatā ca pūrṇena āyuṣmatā ca subhūtinā āyuṣmatā ca rāhulena /",
  "S04bsu018_u:11": "evaṃ pramukhaiścānekairmahāśrākairāyuṣmatā cānandena śaikṣeṇa,",
  "S04bsu018_u:12": "anyābhyāṃ bhikṣusahasrābhyāṃ śaikṣāśaikṣābhyāṃ /",
  "S04bsu018_u:13": "mahāprajāpatīpramukhaiśca ṣaḍbhikṣuṇīsahasraiḥ,",
  "S04bsu018_u:14": "yaśodharayā ca bhikṣuṇyā rāhulamātrā saparivārayā /",
  "S04bsu018_u:15_0": "aśītibhiśca bodhisattvasahasraiḥ sarvairavaivartikairekajātipratibaddhairyadutānuttarāyāṃ",
  "S04bsu018_u:15_1": "samyaksaṃboddhau dhāraṇīpratilabdhairmahāpratibhānapratiṣṭhitairavaivartyadharmacakrapravartakairbahubuddhaśatasahasraparyupāsitair (KpSū 3)",
  "S04bsu018_u:16_0": "bahubuddhaśatasahasrāvaropitakuśalamūlairbahubuddhaśatasahasrasaṃstutairmaitrīparibhāvitakāyacittaistathāgatajñānāvatāraṇakuśalairmahāprajñaiḥ",
  "S04bsu018_u:16_1": "prajñāpāramitāgatiṃgatairbahulokadhātuśatasahasraviśrutairbahuprāṇakoṭīniyutaśatasahasrasaṃpālakaiḥ /",
  "S04bsu018_u:17_0": "tadyathā, mañjuśriyā ca kumārabhūtena bodhisattvena mahāsattvena avalokiteśvareṇa",
  "S04bsu018_u:17_1": "ca mahāsthāmaprāptena ca sarvārthanāmnā ca nityodyuktena ca anikṣiptadhureṇa ca ratnapāṇinā",
  "S04bsu018_u:17_2": "ca bhaiṣajyarājena ca bhaiṣajyasamudgatena ca vyūharājena ca pradānaśūreṇa ca ratnacandreṇa",
  "S04bsu018_u:17_3": "ca pūrṇacandreṇa ca mahāvikramiṇā ca anantavikramiṇā ca trailokyavikramiṇā ca mahāpratibhānena",
  "S04bsu018_u:17_4": "ca satatasamitābhiyuktena",
  "S04bsu018_u:18_0": "ca dharaṇiṃdhareṇa ca akṣayamatinā ca mahāmatinā ca śāntamatinā ca nakṣatrarājena",
  "S04bsu018_u:18_1": "ca ratnavairocanena ca maitreyeṇa ca bodhisattvena mahāsattvena siṃhena ca bodhisattvena mahāsattvena /",
  "S04bsu018_u:19": "bhadrapālapūrvaṃgamaiśca ṣoḍaśabhiḥ satpuruṣaiḥ sārdhaṃ /",
  "S04bsu018_u:20_0": "tadyathā, bhadrapālena ca ratnākareṇa ca susārthavāhena ca naradattena ca guhaguptena",
  "S04bsu018_u:20_1": "ca varuṇadattena ca indradattena ca uttaramatinā ca viśeṣamatinā ca vardhamānamatinā",
  "S04bsu018_u:20_2": "ca amoghadarśinā ca susaṃprasthitena ca suvikrāntavikramiṇā (KpSū 4)",
  "S04bsu018_u:21": "ca anupamamatinā ca sūryagarbheṇa ca dharaṇiṃdhareṇa ca /",
  "S04bsu018_u:22": "evaṃ pramukhairaśītibhirbodhisattvasahasraiḥ sārdhaṃ /",
  "S04bsu018_u:23": "śakreṇa ca devānāmindreṇa viṃśatidevaputrasahasraparivāreṇa /",
  "S04bsu018_u:24": "tadyathā, candreṇa ca devaputreṇa sūryeṇa ca samantagandhena ca ratnaprabheṇa ca avabhāsaprabheṇa ca /",
  "S04bsu018_u:25": "evaṃ pramukhaiścānyairdevaputraiḥ /",
  "S04bsu018_u:26": "caturbhiśca mahārājaiḥ sārdhaṃ saparivāraiḥ /",
  "S04bsu018_u:27": "brahmaṇā ca sahāpatinā sārdhaṃ dvādaśabrahmakāyikāsahasreṇa śikhinā ca brahmaṇā jyotiḥprabheṇa ca brahmanā /",
  "S04bsu018_u:28": "evaṃ pramukhairdvādaśabhiśca brahmakāyikadevaputrasahasraiḥ /",
  "S04bsu018_u:29": "aṣṭābhiśca nāgarājaiḥ sārdhaṃ bahunāgakoṭīśatasahasraparivāraiḥ /",
  "S04bsu018_u:30": "caturbhiśca kinnararājaiḥ sārdhaṃ bahukinnarakoṭīśatasahasraparivāraiḥ /",
  "S04bsu018_u:31": "caturbhiśca gandharvakāyikairdevaputraiḥ sārdhaṃ bahugandharvaśatasahasraparivāraiḥ /",
  "S04bsu018_u:32": "caturbhiścāsurendraiḥ sārdhaṃ bahvasurakoṭīśatasahasraparivāraiḥ /",
  "S04bsu018_u:33": "caturbhiśca garuḍendraiḥ sārdhaṃ bahugaruḍakoṭīniyutaśatasahasraparivāraiḥ /",
  "S04bsu018_u:34": "rājñā cājātaśatruṇā māgadhena vaidehīputreṇa sārdhaṃ bahumanuṣyarājasāmātyapaurajānapadaparivāraiḥ //",
  "S04bsu018_u:35": "tena khalu punaḥ samayena bhagavāṃścatasṛbhiḥ parṣadbhiḥ parivṛtaḥ puraskṛtaḥ satkṛto gurukṛto mānitaḥ (KpSū 5)",
  "S04bsu018_u:36": "pūjito 'rcito 'pacāyitaḥ,",
  "S04bsu018_u:37_0": "tadā bodhisattvaviṣayasaṃdarśanapraṇidhānavyūhasamādhiviṣayadhāraṇīmukhavyūhaṃ samādhānamukhanirdeśaṃ",
  "S04bsu018_u:37_1": "caryāvaiśāradyaṃ nāma dharmaparyāyaṃ sūtrāntaṃ mahāvaipulyaṃ bodhisattvānugataṃ sarvabuddhaparigrahaṃ bhāṣitumārabdhavān,",
  "S04bsu018_u:38": "tadā nānāvarṇaraśmayo niścaritā yatprabhābhirayaṃ trisāhasramahāsāhasro lokadhāturmahatāvabhāsena sphuṭo 'bhūt /",
  "S04bsu018_u:39": "tena cāvabhāsena lokāntarikā aghā aghasphuṭā andhakāratamisrāḥ,",
  "S04bsu018_u:40": "yatremau candrasūryau eva maharddhikau mahānubhāvau maheśākhyau nābhipatato na virocatastatra ye sattvā upapannāste svakasvakamapi bāhuprasāritaṃ na paśyanti sma,",
  "S04bsu018_u:41": "tatrāpi tenāvabhāsena parisphuṭāḥ samānā anyonyaṃ paśyanti smānyonyaṃ saṃjānante sma /",
  "S04bsu018_u:42": "sarvāṇi buddhakṣetrāṇi ca parisphuṭāni saṃdṛśyante sma yāvad avīcirmahānirayo yāvadbrahmalokaṃ parisphuṭaṃ dṛśyate sma /",
  "S04bsu018_u:43": "ye ca teṣu sarveṣu kṣetreṣu ṣaṭsu gatiṣu sattvāste sarve saṃdṛśyante sma /",
  "S04bsu018_u:44": "ye ca teṣu buddhakṣetreṣu buddhā bhagavantastiṣṭhanto dhriyanto yāpayanto yaṃ dharmaṃ bhāṣante sma sa ca sarvo nikhilena śrūyate sma /",
  "S04bsu018_u:45": "ye ca teṣu buddhakṣetreṣu bhikṣubhikṣuṇyupāsakopāsikā yogino yogācārāḥ prāptaphalāścāprāptaphalāśca te 'pi (KpSū 6)",
  "S04bsu018_u:46": "sarve saṃdṛśyante sma /",
  "S04bsu018_u:47": "ye ca teṣu buddhakṣetreṣu bodhisattvā mahāsattvā anekavividhāśravaṇārambaṇādhimuktihetukāraṇopāyakauśalyairbodhicaryācāriṇaste 'pi sarve saṃdṛśyante sma /",
  "S04bsu018_u:48": "ye ca teṣu buddhakṣetreṣu buddhā bhagavantaḥ parinirvṛtāste 'pi sarve saṃdṛśyante sma /",
  "S04bsu018_u:49": "ye ca teṣu parinirvṛtānāṃ buddhānāṃ bhagavatāṃ ratnamayadhātustūpāste 'pi sarve saṃdṛśyante sma /",
  "S04bsu018_u:50": "antarīkṣācca puṣpavarṣam abhiprāvarṣat,",
  "S04bsu018_u:51": "manojñaśabdā amāradundubhyaḥ prasasvanuḥ ;",
  "S04bsu018_u:52": "sarvaścāyaṃ trisāhasramahāsāhasro lokadhātuḥ ṣaḍvikāram aṣṭādaśamahānimittam akampat prākampat saṃprākampat,",
  "S04bsu018_u:53": "avedhat prāvedhat saṃprāvedhat,",
  "S04bsu018_u:54": "acalat prācalat saṃprācalat,",
  "S04bsu018_u:55": "akṣubhyat prākṣubhyat saṃprākṣubhyat,",
  "S04bsu018_u:56": "araṇat prāraṇat saṃprāraṇat,",
  "S04bsu018_u:57": "agarjat prāgarjat saṃprāgarjat /",
  "S04bsu018_u:58": "tasmin kṣaṇe sarvato lokeṣu harṣaṇīyāstoṣaṇīyāḥ prasādanīyā avalokanīyāḥ prahlādanīyā manojñāḥ śabdāḥ śrūyante sma /",
  "S04bsu018_u:59": "na ca kasyacit sattvasya viheṭhā vā trāso vā bhayaṃ vā stambhitatvaṃ vā /",
  "S04bsu018_u:60": "na cānyadevalokānāṃ prabhāḥ prajñāyante /",
  "S04bsu018_u:61": "sarvanarakatiryagyoniyamalokopapannāḥ sattvā vigataduḥkhāḥ sarvasukhasamarpitāścābhuvān /",
  "S04bsu018_u:62": "na ca kasyacit sattvasya rāgo vā dveṣo vā moho vā mātsaryo (KpSū 7)",
  "S04bsu018_u:63": "vā īrṣyā vā māno vā mrakṣo vā mado vā krodho vā vyāpādo vā paridāho vā bādhate /",
  "S04bsu018_u:64": "sarvasattvāśca parasparamitracittā hitacittā mātṛpitṛsaṃjñino 'bhūvan //",
  "S04bsu018_u:65_0": "atha ratnavairocano nāma bodhisattvo mahāsattvastaṃ mahānimittaprātihāryaṃ dṛṣṭvā",
  "S04bsu018_u:65_1": "sahasotthāyaikāṃśamuttarāsaṅgaṃ kṛtvā dakṣiṇajānumaṇḍalaṃ pṛthivyāṃ pratiṣṭhāpya",
  "S04bsu018_u:65_2": "yena bhagavāṃstenāñjaliṃ praṇamya bhagavantametadavocat /",
  "S04bsu018_u:66": "“paramāścaryādbhutaprāpto 'haṃ bhagavan,",
  "S04bsu018_u:67": "kuta ime raśmaya āgatāḥ?",
  "S04bsu018_u:68": ", kasyaiṣa prabhāvaḥ?",
  "S04bsu018_u:69": ", ko nvatra bhagavan hetuḥ?",
  "S04bsu018_u:70": ", kaḥ pratyayo bhaviṣyati?“",
  "S04bsu018_u:71": "atha khalu bhagavān ratnavairocanaṃ bodhisattvaṃ mahāsattvametadavocat - “śṛṇu kulaputra sādhu ca suṣṭhu ca manasikuru bhāṣiṣye 'haṃ te” /",
  "S04bsu018_u:72": "“sādhu sādhu bhagavan” niti ratnavairocano bhagavataḥ pratyaśroṣīt /",
  "S04bsu018_u:73": "bhagavān ratnavairocanaṃ bodhisattvaṃ mahāsattvametadavocat /",
  "S04bsu018_u:74": "“asti kulaputra pūrvadakṣiṇasyāṃ diśi,",
  "S04bsu018_u:75_0": "ito buddhakṣetrakoṭīśatasahasragaṅgānadīvālukāsamān buddhakṣetrān atikramya padmā",
  "S04bsu018_u:75_1": "nāma lokadhāturnānāguṇavibhūṣitā nānāpuṣpasamīritā nānāgandhaiśca sphuṭā ratnavṛkṣairalaṅkṛtā",
  "S04bsu018_u:75_2": "ratnaparvatairākīrṇā;",
  "S04bsu018_u:76": "nīlavaiḍūryamayī tatra bhūmir (KpSū 8)",
  "S04bsu018_u:77": "bodhisattvairākīrṇā dharmaśabdena sphuṭā;",
  "S04bsu018_u:78": "sā ca punarvaiḍūryamayī bhūmirmṛdukācalindikasukhasaṃsparśa,",
  "S04bsu018_u:79": "nikṣipte ca caraṇe caturaṅgulamavanamati,",
  "S04bsu018_u:80": "utkṣipte ca caraṇe caturaṅgulamunnamati,",
  "S04bsu018_u:81": "nānāpadmaiścākīrṇā /",
  "S04bsu018_u:82": "tatra ca saptaratnamayā vṛkṣāḥ saptayojanānyuccatvena;",
  "S04bsu018_u:83": "teṣu ca vṛkṣeṣu divyakāṣāyavastrāṇi pralambante,",
  "S04bsu018_u:84": "divyāni ca vādyāni manojñāni saṃpravādyante;",
  "S04bsu018_u:85": "teṣu ca vṛkṣeṣu nānāśakuntā indriyabalabodhyaṅgamanojñāṃ śabdāṃ pravyāharanti;",
  "S04bsu018_u:86": "teṣāṃ vṛkṣāṇāṃ patrāṇi parasparaṃ spṛśya divyātikrāntaṃ pañcāṅgikatūryaśabdaṃ niścārayanti;",
  "S04bsu018_u:87": "ekaikasya ca vṛkṣasya divyātikrāntenodāreṇa gandhena yojanasahasraṃ sphurati;",
  "S04bsu018_u:88": "teṣu ca vṛkṣeṣu divyānyalaṅkārāṇyabhipralambante sma /",
  "S04bsu018_u:89": "teṣu ca vṛkṣāntareṣu saptaratnamayāḥ kūṭāgārāḥ,",
  "S04bsu018_u:90": "pañcayojanaśatamuccatvena sapādaśatayojanaṃ vistāreṇa /",
  "S04bsu018_u:91": "teṣu ca kūṭāgāreṣu samantāccaturdiśaṃ toraṇāḥ /",
  "S04bsu018_u:92": "tebhyaśca toraṇāgrebhyo bahirdhā kūṭāgārebhyaḥ puṣkariṇyaḥ,",
  "S04bsu018_u:93": "aśītiyojanāni dīrghatvena pañcāśadyojanāni vistāreṇa /",
  "S04bsu018_u:94": "tābhyaśca puṣkariṇībhyaḥ samantāccaturdiśaṃ sopānāḥ saptaratnamayāḥ /",
  "S04bsu018_u:95": "sāmantakāśca puṣkariṇyaḥ saptaratnamayaiḥ padmaiḥ pūrṇāḥ,",
  "S04bsu018_u:96": "ekaikaṃ ca padmaṃ (KpSū 9)",
  "S04bsu018_u:97": "yojanaṃ vistāreṇa /",
  "S04bsu018_u:98": "tebhyaśca puṣpakeśarebhyo bodhisattvā mahāsattvāḥ prajāyanti;",
  "S04bsu018_u:99": "te rātryāḥ prathame yāme teṣu padmakeśareṣupapadyante,",
  "S04bsu018_u:100": "tāṃ ca rātriṃ paryaṅkenātināmayanti,",
  "S04bsu018_u:101": "vimuktiprītisukhaṃ ca pratisaṃvedayanti /",
  "S04bsu018_u:102": "tatra ca rātryāḥ pratyūṣakālasamaye śītalā vāyavaḥ sugandhikā mṛdukāḥ sukhasaṃsparśacalitāḥ pravāyante,",
  "S04bsu018_u:103": "te ca saṃkucitāni puṣpāṇi rohayanti /",
  "S04bsu018_u:104": "te ca bodhisattvāḥ samādhito vyutthāya vimuktiprītisukhaṃ pratiprasrabhya padmakeśareṣvavatīryā,",
  "S04bsu018_u:105": "teṣu ca kūṭāgāreṣu praviśya saptaratnamayeṣvāsaneṣu paryaṅkeṇa niṣaṇṇā dharmaṃ śṛṇvanti sma /",
  "S04bsu018_u:106": "teṣu ca vṛkṣakūṭāgārāntariteṣu ca caturdiśaṃ jāmbunadamayāḥ parvatā,",
  "S04bsu018_u:107": "viṃśatiyojanānyuccatvena trīṇi yojanāni vistāreṇa;",
  "S04bsu018_u:108": "teṣu ca parvateṣu anekaśatasahasrāṇi sūryakāntacandrakāntendranīlajyotīrasāśca maṇayo 'ntarāntare dṛśyanti sma /",
  "S04bsu018_u:109": "padmottarasya buddhasyābhā teṣu parvatemaṇiṣu nipatyā",
  "S04bsu018_u:110": "tayā ca buddhābhayā ca maṇiprabhayā sarvā sā padmā lokadhāturnityodāreṇāvabhāsena sphuṭā /",
  "S04bsu018_u:111": "na ca tatra candrasūryayoḥ prabhā prajñāyate,",
  "S04bsu018_u:112": "nānyatra yadā padmāḥ saṃkucanti pakṣiṇaścālpaśabdā bhavanti tadā rātrīti saṃjñā bhavati,",
  "S04bsu018_u:113": "viparyayāddivasaṃ /",
  "S04bsu018_u:114": "teṣāṃ ca (KpSū 10) parvatānāmupari nīlavaiḍūryamayāḥ kūṭāgārāḥ ṣaṣṭiyojanānyuccatvena viṃśatiyojanāni vistāreṇa,",
  "S04bsu018_u:115": "tebhyaśca kūṭāgārebhyaścaturdiśaṃ saptaratnamayāstoraṇāstebhyaḥ kūṭāgārebhyaśca saptaratnamayāḥ paryaṅkā yatraikajātipratibaddhā bodhisattvā dharmaṃ śṛṇvanti /",
  "S04bsu018_u:116": "padmāyāṃ kulaputra lokadhātau indro nāma bodhivṛkṣastrīṇi yojanasahasrāṇyudvedhena pañcayojanaśatāni vistāreṇa,",
  "S04bsu018_u:117": "yojanasahasraṃ śākhāpatrapalāśaṃ susaṃsthitaṃ /",
  "S04bsu018_u:118": "tasya ca bodhivṛkṣasya mūle padmo raupyamayo nālaḥ pañcayojanaśatānyudvedhena,",
  "S04bsu018_u:119": "tasya koṭīśatasahasrasuvarṇamayāni patrāṇi pañcadaśayojanānyudvedhena /",
  "S04bsu018_u:120": "sarveṣu ca keśareṣvaśmagarbhamayāni kiñjalkāni,",
  "S04bsu018_u:121": "saptaratnamayāḥ keśarā daśayojanānyudvedhena saptayojanāni vistāreṇa /",
  "S04bsu018_u:122": "tatrādyarātrau padmottareṇa tathāgatenārhatā samyaksaṃbuddhenānuttarā samyaksaṃbodhirabhisaṃbuddhā,",
  "S04bsu018_u:123": "tasya buddhāsanapadmasya samantataḥ padmā yatra bodhisattvā niṣaṇṇāḥ padmottarasya tathāgatasyārhataḥ samyaksaṃbuddhasya prātihāryāṇi paśyanti sma” /",
  "S04bsu018_u:124": "evamukte, ratnavairocano bodhisattvo bhagavantametadavocat - “kiyadrūpāṇi bhagavān padmottarastathāgato (KpSū 11)",
  "S04bsu018_u:125": "mahāprātihāryāṇi kṛtavān?” /",
  "S04bsu018_u:126": "evamukte, bhagavān ratnavairocanaṃ bodhisattvametadavocat - “adyarātryāḥ paścime yāme padmottareṇa tathāgatenārhatā samyaksaṃbuddhenānuttarā samyaksaṃbodhirabhisaṃbuddhā,",
  "S04bsu018_u:127": "rātryāḥ pratyuśakālasamaye tadrupamṛddhyabhisaṃskāramabhisaṃskṛtavān,",
  "S04bsu018_u:128": "yāvad brahmalokamātmānamabhinirmāya uṣṇīṣamūrdhnaḥ ṣaṣṭiraśmikoṭīnayutaśatasahasrāṇi pramucyate,",
  "S04bsu018_u:129": "raśmibhirūrdhvāyā diśo buddhakṣetraparamāṇurajaḥsamān lokadhātūn avabhāsayati /",
  "S04bsu018_u:130": "ye punastasmin samaye ūrdhvāyāṃ diśi sthitā bodhisattvā adhodiśam avalokayanti,",
  "S04bsu018_u:131": "teṣāṃ na sumeruravabhāsamāgacchati,",
  "S04bsu018_u:132": "na cakravāḍamahācakravāḍā na kālaparvatāḥ /",
  "S04bsu018_u:133_0": "ye ca bodhisattvāstebhyo lokadhātubhyo vyākṛtā ye samādhipratilabdhā ye dhāraṇīpratilabdhā",
  "S04bsu018_u:133_1": "ye kṣāntipratilabdhā ye ca bhūmyatikrāntā ye caikajātipratibaddhā bodhisattvā mahāsattvāste",
  "S04bsu018_u:133_2": "'pi tenāvabhāsena sphuṭā,",
  "S04bsu018_u:134_0": "añjaliṃ pragṛhya padmottarasya tathāgatasyātmabhāvaṃ vyavalokayitvā dvātriṃśadbhirmahāpuruṣalakṣaṇaiḥ",
  "S04bsu018_u:134_1": "samalaṅkṛtagātraṃ aśītibhiścānuvyañjanairdṛṣṭvā ca tāṃ bodhisattvaparṣadaṃ padmāṃ",
  "S04bsu018_u:134_2": "ca lokadhātuṃ buddhakṣetraguṇavyūhāṃśca dṛṣṭvā paramaprītisaumanasyajātāste (KpSū 12)",
  "S04bsu018_u:135_0": "ca bodhisattvā mahāsattvā buddhakṣetraparamāṇurajaḥsamebhyo lokadhātubhyo gaṇanāsamatikrāntā",
  "S04bsu018_u:135_1": "bodhisattvāstāṃstāṃ lokadhātūnapahāya ṛddhibalena padmāṃ lokadhātumanuprāptāḥ padmottarasya",
  "S04bsu018_u:135_2": "tathāgatasyārhataḥ samyaksaṃbuddhasya pūjanāya vandanāya paryupāsanāya /",
  "S04bsu018_u:136": "sa ca kulaputra padmottarastathāgato jihvendriyaṃ mukhānnirnāmayitvā sarvāvatīmimāṃ cāturdvīpikāṃ lokadhātuṃ niṣaṇṇāḥ sthitāścaṅkramanto jihvendriyeṇa paricchāditavān /",
  "S04bsu018_u:137": "ye cātra bodhisattvāḥ samāpannāste samādhibhyo vyutthāya sarvāvatī sā parṣat padmottarasya tathāgatasya pūjākarmaṇe udyuktā /",
  "S04bsu018_u:138": "atha kulaputra padmottarastathāgato jihvendriyamṛddhyabhisaṃskāreṇa pratiprasrambhayitvā,",
  "S04bsu018_u:139_0": "punaraparaṃ padmottarastathāgataḥ sarvāvantātkāyāt sarvaromakūpebhya ekaikasmād romakūpavivarāt",
  "S04bsu018_u:139_1": "ṣaṣṭiraśmikoṭīnayutaśatasahasrāṇi niścārayitvā daśasu dikṣvekaikasyāṃ diśi buddhakṣetraparamāṇurajaḥsamāṃ",
  "S04bsu018_u:139_2": "lokadhātūn udāreṇāvabhāsena sphuritvā,",
  "S04bsu018_u:140_0": "bodhisattvā mahāsattvāstebhyo lokadhātubhyo vyākṛtā ye samādhipratilabdhā iti te",
  "S04bsu018_u:140_1": "'pi bodhisattvā mahāsattvāḥ svakasvakabuddhakṣetrābhayā ṛddhibalena padmāṃ lokadhātuṃ",
  "S04bsu018_u:140_2": "saṃprāptāḥ padmottarasya (KpSū 13)",
  "S04bsu018_u:141": "tathāgatasyārhataḥ samyaksaṃbuddhasya darśanāya vandanāya pūjanāya paryupāsanāya /",
  "S04bsu018_u:142_0": "atha khalu kulaputra padmottarastathāgato 'rhan samyaksaṃbuddho ṛddhyabhisaṃskāraṃ",
  "S04bsu018_u:142_1": "pratiprasrabhya sarvāvatyāṃ bodhisattvaparṣadi avaivartikacakraṃ nāma dhārmikaṃ dharmacakraṃ",
  "S04bsu018_u:142_2": "pravartitavān bahujanahitāya bahujanasukhāya lokānukampāyai,",
  "S04bsu018_u:143": "arthāya hitāya sukhāya devānāṃ ca manuṣyāṇāṃ ca mahāyānasya paripūraṇārthaṃ” //",
  "S04bsu018_u:144": "iti śrīkaruṇāpuṇḍarīke mahāyānasūtre dharmacakrapravartano nāma prathamaḥ parivartaḥ // 1 //",
  "S04bsu018_u:145": "(KpSū 14)",
  "S04bsu018_u:146": "dvitīyo dhāraṇīmukhaparivartaḥ",
  "S04bsu018_u:147": "atha khalu ratnavairocano bodhisattvo mahāsattvo bhagavantametadavocat - “kathaṃ bhadanta bhagavan padmāyāṃ lokadhātau rātriṃdivaṃ prajñāyate?",
  "S04bsu018_u:148": ", kiyadrūpāśca tatra śabdāḥ śrūyante?",
  "S04bsu018_u:149": ", kiyadrūpeṇa te bodhisattvāścāśayena samanvāgatāḥ?",
  "S04bsu018_u:150": ", katamena vā vihareṇa viharanti?",
  "S04bsu018_u:151": "” bhagavān āha - “nityāvabhāsitā kulaputra padmā lokadhāturbuddhābhayā /",
  "S04bsu018_u:152": "tatra yadā puṣpāḥ saṃkucanti,",
  "S04bsu018_u:153": "pakṣiṇaścālpaśabdā bhavanti,",
  "S04bsu018_u:154": "bhagavāṃśca te ca bodhisattvā dhyānaiḥ krīḍanti vimuktiprītisukhaṃ pratisaṃvedayanti,",
  "S04bsu018_u:155": "tadā rātrīti prajñāyate /",
  "S04bsu018_u:156": "yadā punaste puṣpā vāteneritā bhavanti,",
  "S04bsu018_u:157": "śakunāśca manojñāni kūjanti,",
  "S04bsu018_u:158": "puṣpavṛṣṭiścābhipravarṣati,",
  "S04bsu018_u:159": "caturdiśaṃ paramasugandhā manojñā mṛdukāḥ sukhasaṃsparśā vāyavaḥ pravāyanti,",
  "S04bsu018_u:160": "bhagavāṃśca samādhervyutthāya padmottaro bodhisattvānāṃ mahāsattvānāmatikramya śrāvakapratyekabuddhakathāṃ bodhisattvapiṭakaṃ dharmaṃ deśayati,",
  "S04bsu018_u:161": "tena ca tatra divasaḥ prajñāyate /",
  "S04bsu018_u:162": "avirahitāśca tatra kulaputra bodhisattvā mahāsattvā buddhaśabdena dharmaśabdena (KpSū 15)",
  "S04bsu018_u:163": "saṅghaśabdena,",
  "S04bsu018_u:164_0": "vaiśāradyaśabdenānabhisaṃskāraśabdenānutpādaśabdenānirodhaśabdena śāntaśabdenopaśāntaśabdena",
  "S04bsu018_u:164_1": "praśāntaśabdena mahāmaitrīśabdena mahākaruṇāśabdenānutpattikadharmaśabdenābhiṣekabhūmipratilābhaśabdena",
  "S04bsu018_u:164_2": "buddhabodhisattvaśabdenāvirahitā,",
  "S04bsu018_u:165": "nityaṃ te bodhisattvā evaṃrūpaṃ śabdaṃ śṛṇvanti sma /",
  "S04bsu018_u:166_0": "punaraparaṃ kulaputra ye bodhisattvā mahāsattvāḥ padmāyāṃ lokadhātau pratyājātāḥ",
  "S04bsu018_u:166_1": "pratyājāyiṣyanti vā sarve te dvātriṃśadbhirmahāpuruṣalakṣaṇaiḥ samanvāgatā yojanaprabhā",
  "S04bsu018_u:166_2": "hyavinipātadharmāṇo yāvadbodhiparyantāt /",
  "S04bsu018_u:167_0": "sarve te bodhisattvā maitracittāḥ snigdhacittā akaluṣacittā dāntacittāḥ kṣamācittāḥ",
  "S04bsu018_u:167_1": "samāhitacittāḥ prasannacittā apratihatacittāḥ śuddhacittāḥ kalyāṇacittā dharmaprīticittāḥ",
  "S04bsu018_u:167_2": "sarvasattvānāṃ kleśapraśamanacittāḥ pṛthivīsamacittā laukikāyāṃ kathāyām anabhiratacittā",
  "S04bsu018_u:167_3": "lokottarāyāṃ kathāyāṃ sābhiratacittāḥ sarvakuśaladharmaparyeṣṭicittā nirupadhau (KpSū 16)",
  "S04bsu018_u:168": "sadāprayuktacittā vyādhijarāmaraṇebhyaḥ praśāntacittāḥ sarvakleśadahanacittāḥ sarvasaṃyojanapraśamanacittāḥ sarvadharmāmanyanacittāḥ,",
  "S04bsu018_u:169": "āśayabalinaḥ prayogabalinaḥ pratyayabalinaḥ praṇidhānabalino 'sārabhinnāccālanabalino",
  "S04bsu018_u:170_0": "nidhyaptibalinaḥ kuśalamūlabalinaḥ samādhānabalinaḥ śrutabalinaḥ śīlabalinaḥ tyāgabalinaḥ",
  "S04bsu018_u:170_1": "kṣāntibalino vīryabalino dhyānabalinaḥ prajñābalinaḥ śamathabalino vipaśyanābalino",
  "S04bsu018_u:170_2": "'bhijñābalinaḥ smṛtibalino bodhibalinaḥ sarvamāravidhvaṃsanabalinaḥ sarvamārabalapramardanabalinaḥ",
  "S04bsu018_u:170_3": "sarvaparapravādināṃ sahadharmeṇa nigrahabalinaḥ sarvakleśapramardanabalinaḥ /",
  "S04bsu018_u:171": "te ca bodhisattvā ye padmāyāṃ lokadhātau pratyājātāḥ pratyājāyiṣyanti vā bahubuddhaśatasahasrakṛtādhikārā hi avaruptakuśalamūlā;",
  "S04bsu018_u:172": "ye ca tatra padmāyāṃ lokadhātau buddhakṣetre bodhisattvāḥ pratyājātāḥ pratyājāyiṣyanti vā dhyānāhārāste bodhisattvā dharmāhārā gandhāhārāstadyathāpi nāma devā (KpSū 17)",
  "S04bsu018_u:173": "brahmakāyikā,",
  "S04bsu018_u:174": "na ca tatra kavaḍikāhārāḥ prajñāyante /",
  "S04bsu018_u:175": "sarvaśaśca tatrākuśalasya nāmāpi nāsti;",
  "S04bsu018_u:176": "sarvaśaśca tatra mātṛgrāmasya nāmāpi nāsti,",
  "S04bsu018_u:177": "prajñaptirapi nāsti;",
  "S04bsu018_u:178": "sarvaśaśca tatra duḥkhaśabdo nāsti;",
  "S04bsu018_u:179": "sarvathā priyāpriyaśabdo nāsti,",
  "S04bsu018_u:180": "peyālaṃ na kleśaśabdo na parigraho na cātrāndhakāraṃ na durgandhaṃ na cittaklamatā na kāyaklamatā na narakatiryagyoniyamalokaśabdaḥ,",
  "S04bsu018_u:181": "apāyaprajñaptirapi nāsti,",
  "S04bsu018_u:182": "na kaṇṭakagahanapāṣāṇaśarkarā na cāgnirna candrasūryā na tārakārūpā na mahāsamudrā na sumerucakravāḍā na lokāntarikā na kālaparvatā na mīḍhapāṣāṇā na pāṃśuparvatāḥ,",
  "S04bsu018_u:183": "na meghavarṣaśabdo na kaluṣavāyuśabdaḥ,",
  "S04bsu018_u:184": "sarvathāpāyaśabdo nāsti,",
  "S04bsu018_u:185": "sarvathākṣaṇaśabdo nāsti /",
  "S04bsu018_u:186": "atha ca punaḥ padmā lokadhāturnityaṃ buddhābhayā bodhisattvābhayā puṇyābhayā ratnābhayā udāreṇāvabhāsena sphuṭā /",
  "S04bsu018_u:187": "saphalāścātra nāma pakṣiṇomanojñāḥ snigdhāḥ svakasvakena svareṇa indriyabalabodhyaṅgāni pravyāharanti sma“",
  "S04bsu018_u:188": "atha khalu ratnavairocano bodhisattvo bhagavantametadavocat - “kiyanmahatī bhagavan sā padmā lokadhātuḥ?, (KpSū 18)",
  "S04bsu018_u:189": "kiyacciramasau padmottarastathāgatastiṣṭhati dhriyate yāpayati dharmaṃ ca deśayati yenādyarātrāvanuttarā samyaksaṃbodhiracirābhisaṃbuddhā?",
  "S04bsu018_u:190": ", kiyacciraṃ ca parinirvṛtasya saddharmaḥ sthāsyati?",
  "S04bsu018_u:191": ", kiyaccirasthāyinaste bodhisattvā ye padmāyāṃ lokadhātau buddhakṣetre pratyājātāḥ pratyājāyiṣyanti vā?",
  "S04bsu018_u:192": ", kin te bodhisattvā virahitā buddhadarśanena dharmaśravaṇena saṅghopasthānena utāhosvinneti?",
  "S04bsu018_u:193": ", kiṃ nāma cāsītpūrve sā padmā lokadhātuḥ?",
  "S04bsu018_u:194": ", kiyaccireṇa vā tatra jinasūryāstaṃgataḥ yasyānantareṇa padmottarena tathāgatenānuttarā samyaksaṃbodhirabhisaṃbuddhā?",
  "S04bsu018_u:195": ", kiṃ pratyayamapyekatyā buddhavikurvāṇān buddhaprātihāryān paśyanti ye daśasu dikṣvanyeṣu buddhakṣetreṣu buddhā bhagavantaḥ prātihāryān kurvanti,",
  "S04bsu018_u:196": "ekatyā na paśyanti?” /",
  "S04bsu018_u:197": "bhagavān āha - “tadyathāpi nāma kulaputra sumeruḥ parvatarājā,",
  "S04bsu018_u:198": "aṣṭaṣaṣṭhiyojanasahasrāṇyudvedhena caturaśītiyojanasahasrāṇi vistāreṇa /",
  "S04bsu018_u:199": "kaścid eva puruṣa āgacchet vīryavān balavān,",
  "S04bsu018_u:200": "samādhibalena vā taṃ sumeruṃ parvatarājaṃ sarṣapamātrapramāṇaṃ bhindyāt;",
  "S04bsu018_u:201": "gaṇanātikrāntāste sarṣapā bhavanti,",
  "S04bsu018_u:202": "na śakyaṃ te sarṣapāḥ (KpSū 19)",
  "S04bsu018_u:203": "kenacid gaṇayituṃ sthāpya sarvajñajñānena;",
  "S04bsu018_u:204": "yāvantaste sarṣapaphalā bhavanti tāvantaścāturdvīpikā pramāṇā /",
  "S04bsu018_u:205": "padmā buddhakṣetramevākīrṇā bodhisattvaiḥ tadyathā sukhāvatī lokadhāturbodhisattvairākīrṇā /",
  "S04bsu018_u:206": "padmottarasya kulaputra tathāgatasyārhataḥ samyaksaṃbuddhasya triṃśadantarakalpānyāyuḥpramāṇaṃ tiṣṭhato dhriyato yāpayato dharmaṃ ca deśayataḥ /",
  "S04bsu018_u:207": "padmottarasya kulaputra tathāgatasyārhataḥ samyaksaṃbuddhasya parinirvṛtasya daśāntarakalpān saddharmaḥ sthāsyati /",
  "S04bsu018_u:208": "teṣāṃ ca bodhisattvānāṃ mahāsattvānāṃ ye padmāyāṃ lokadhātau pratyājātāḥ pratyājāyiṣyanti vā teṣāṃ catvāriṃśadantarakalpāyuḥpramāṇaṃ /",
  "S04bsu018_u:209": "pūrvaṃ ca kulaputra sā padmā lokadhātuścandanā nāma babhūva,",
  "S04bsu018_u:210": "na tvevaṃ pariśuddhābhūnna tvevam ākīrṇā śuddhasattvairbabhūva yathaitarhi padmā lokadhātuḥ /",
  "S04bsu018_u:211_0": "candanāyāṃ kulaputra lokadhātau candrottamo nāmābhūt tathāgato 'rhan samyaksaṃbuddho",
  "S04bsu018_u:211_1": "vidyācaraṇasampannaḥ sugato lokavidanuttaraḥ puruṣadamyasārathiḥ śāstā devānāṃ ca",
  "S04bsu018_u:211_2": "manuṣyāṇāṃ ca buddho bhagavān,",
  "S04bsu018_u:212": "sa cāpi viṃśatyantarakalpān dharmaṃ deśitavān /",
  "S04bsu018_u:213": "parinirvāṇakālasamaye (KpSū 20)",
  "S04bsu018_u:214": "cāpyekatyā bodhisattvāḥ praṇidhānavaśitayānyadbuddhakṣetraṃ saṃkrāntāḥ /",
  "S04bsu018_u:215": "ye cāvaśiṣṭā bodhisattvāsteṣām etadavocan - “adyarātrau madhyame yāme candrottamastathāgato 'rhan samyaksaṃbuddhaḥ parinirvāsyati,",
  "S04bsu018_u:216": "parinirvṛtasya bhagavato daśāntarakalpān saddharmaḥ sthāsyati /",
  "S04bsu018_u:217": "kaḥ saddharmāntardhānasyānantaramanuttarāṃ samyaksaṃbodhimabhisaṃbhotsyate?“",
  "S04bsu018_u:218": "tena khalu punaḥ samayena gaganamudro nāma bodhisattvaḥ,",
  "S04bsu018_u:219": "sa pūrvapraṇidhānena candrottamena tathāgatenārhatā samyaksaṃbuddhena vyākṛtaḥ /",
  "S04bsu018_u:220": "“bhaviṣyasi tvaṃ kulaputra mama parinirvṛtasya daśābhyantarakalpān saddharmaḥ sthāsyati /",
  "S04bsu018_u:221": "rātryāḥ prathame yāme mama saddharmo 'ntarahāsyati,",
  "S04bsu018_u:222": "tatraiva rātryāḥ paścime yāme tvamanuttarāṃ samyaksaṃbodhimabhisaṃbhotsyase,",
  "S04bsu018_u:223": "padmottaro nāma bhaviṣyasi tathāgato 'rhan samyaksaṃbuddho vidyācaraṇasampanno yāvadbuddho bhagavāṃs” /",
  "S04bsu018_u:224": "tatkālaṃ te bodhisattvā mahāsattvā yena candrottamastathāgato 'rhan samyaksaṃbuddho bhagavāṃstenopajagmuḥ,",
  "S04bsu018_u:225": "upetya candrottamasya tathāgatasyārhataḥ samyaksaṃbuddhasya sarve te bodhisattvāḥ samādhānabalena nānāprakārairbodhisattvavikurvaiścandrottamasya (KpSū 21)",
  "S04bsu018_u:226": "tathāgatasya pūjāṃ kṛtvā triskṛtvaśca pradakṣiṇīkṛtvā bhagavantametadavocan - “icchāmo vayam bhadanta bhagavan nime daśābhyantarakalpā nirodhamavahitena cittenātināmayituṃ” /",
  "S04bsu018_u:227_0": "tatra khalu kulaputra candrottamastathāgato 'rhan samyaksaṃbuddho gaganamudraṃ bodhisattvam",
  "S04bsu018_u:227_1": "mahāsattvamāmantryaitadavocat - “udgṛhṇa tvaṃ kulaputremaṃ sarvajñātākāradhāraṇīmukhapraveśaṃ",
  "S04bsu018_u:227_2": "sarvātītānāgataistathāgatairarhadbhiḥ samyaksaṃbuddhairyauvarājyābhiṣiktānāṃ bodhisattvānāṃ deśitaṃ,",
  "S04bsu018_u:228": "ye caitarhi daśasu dikṣu sarvalokadhātuṣu buddhā bhagavantastiṣṭhanti dhriyante yāpayanti te 'pi buddho bhagavanto yauvarājyābhiṣiktānāṃ bodhisattvānāṃ deśayanti,",
  "S04bsu018_u:229": "ye 'pi te bhaviṣyantyanāgate 'dhvani buddhā bhagavantaste 'pi yauvarājyābhiṣiktānāṃ bodhisattvānāmimaṃ sarvajñatākāradhāraṇīmukhapraveśaṃ deśayiṣyanti / tadyathā;",
  "S04bsu018_u:230": "jalijalini mahājalini phutke butke sammade mahāsammade devāṃ aṭi caṭi ṭake ṭharaṭhakke amimakasi (KpSū 22)",
  "S04bsu018_u:231_0": "hilicilitili ruruke mahāruruke jaye durjaye jayamati śānte śāntanirghoṣaṇi amūle",
  "S04bsu018_u:231_1": "ale amūlaparichinne mārasainya vitrāsane mukte muktapariśuddhe abhīte bhayamocane",
  "S04bsu018_u:231_2": "bhāradroharaṇā dānta vidyāvidyā varuttame,",
  "S04bsu018_u:232": "nigrahaṃ paravādināṃ dharmavādināmanugrahaṃ ārakṣā dharmavādināṃ caturṇāṃ smṛtyupasthānānām adhimuktipadaprakāśanapadamidaṃ /",
  "S04bsu018_u:233": "buddhakāśaye amama nimama avevi arthe arthani stīraṇe lokādhimukte sandadha paribhāvane,",
  "S04bsu018_u:234": "caturṇāmāryavaṃśānāṃ adhimuktipadaprakāśanapadā /",
  "S04bsu018_u:235_0": "bhāṣīthe bhāṣaṇe dhāre dhārayati gupte śubhe śubhaprade tatphale agraphale 'niṣphale",
  "S04bsu018_u:235_1": "nilaha samukta amukta nirmukte atravita vimuktavati vilaphala ayukta iviti diviti",
  "S04bsu018_u:235_2": "ratitula tulamaṃ ahiṃsāma ititāva atvānatvāna sarvaloka anaka livindha abhūsare hatamatte",
  "S04bsu018_u:235_3": "veśāgravate aphala kaphala,",
  "S04bsu018_u:236": "trayāṇām ārakṣitānāṃ adhimuktipadamidaṃ /",
  "S04bsu018_u:237": "(KpSū 23)",
  "S04bsu018_u:238_0": "jaḍataḥ aniharavavatavyo idaṃ phalaṃ niyomaphalaṃ samudānāya vibhuṣa paśya sāmantra",
  "S04bsu018_u:238_1": "anumanto akumanto chedāvane mantrastā daśabala vigrahasthā isusthita sunikhama tīkṣṇamati",
  "S04bsu018_u:238_2": "āloko atitṛṣṇā adimati,",
  "S04bsu018_u:239": "pratyutpannabuddhapūrvaprahāre caturṇāṃ samyakprahāṇānāṃ adhimuktipadaprakāśanapadamidaṃ /",
  "S04bsu018_u:240_0": "anye manye mane mamane vire virate śame śamitā viśānte mukte nirakṣame same samasame",
  "S04bsu018_u:240_1": "kṣaye akṣaye ajiti śānte samiṣṭhe dhāraṇī ālokāvabhāse ratnavrate raśmyavate jñānavate",
  "S04bsu018_u:240_2": "meruvate kṣayanidarśane lokapradīpanidarśane,",
  "S04bsu018_u:241": "caturṇāṃ pratisaṃvidāmadhimuktipadaprakāśanapadamidaṃ /",
  "S04bsu018_u:242": "cakṣa ābhāsanidarśane jñānālokanidarśanaṃ ca prabhāsane sarvendriya bhūmātikrante sarvasarve vamāṃ sarve prāthavā kṣayaṃ kare gokāha vadane lokānudarśana vibhū,",
  "S04bsu018_u:243": "caturṇāṃ ṛddhipādānām adhimuktipadaprakāśanapadamidam /",
  "S04bsu018_u:244": "(KpSū 24)",
  "S04bsu018_u:245_0": "acale buddhe dṛdhapracale sattve gṛhna siddhi kaṃpati nisiddha smahiddhe parekasire",
  "S04bsu018_u:245_1": "some caṇḍe datve acale acale apare vicivale nipare pracacale prasare anayan prabhyāse",
  "S04bsu018_u:245_2": "kaṃkame prabhāvini same nijase grakrame nayute,",
  "S04bsu018_u:246": "indriyāṇāṃ balānām adhimuktipadaprakāśanapadamidaṃ /",
  "S04bsu018_u:247": "puṣpe supuṣpe drumaparihāre abhayarucire cekaratke akṣayamastu ninile mamale pañcaśiśire lokasya vijñāne nayasaṃgṛhīte ca yukte succendena,",
  "S04bsu018_u:248": "saptānāṃ bodhyaṅgānāṃ adhimuktipadaprakāśanapadamidaṃ /",
  "S04bsu018_u:249": "cakravajre maitra samāpade krānte kete karuṇa rudīkṣayi prītirūpe kṣamasaṃpanne arake varate kharo khare amūle mūle sādhane,",
  "S04bsu018_u:250": "caturṇāṃ vaiśāradyānām adhimuktipadaprakāśanapadamidaṃ /",
  "S04bsu018_u:251": "vartte cakre cakradhare varacakre vare prare hile hile dhare ārūpāvate huhure yathā jibhaṃga niṃbare yathāgne yathāparaṃ cariniśe yathā bhayaririśi (KpSū 25)",
  "S04bsu018_u:252_0": "satyanirhāra jaracavila vīryanirhāra cure mārganirhāra samādhinirhāra prajñānirhāra",
  "S04bsu018_u:252_1": "vimuktinirhāra vimuktijñānadarśananirhāra nakṣatranirhāra candranirhāra sūryanirhāra",
  "S04bsu018_u:252_2": "padāścaturuttaratathāgatena adbhutaṃ niradbhutaṃ saṃbuddhaṃ abuddha ihabuddhaṃ tatrabuddhaṃ",
  "S04bsu018_u:252_3": "nihaṃgamapare alaha dalaha paṇḍare paṇḍare tatrāntalu māṃgagharaṇi pūṭani saṃpūṭani",
  "S04bsu018_u:252_4": "gatapraṃgamanuniruva nāśani nāśabandhani cicchini cicchidra mayova hidiṃgamā vare",
  "S04bsu018_u:252_5": "mare hanane bharaṃ bhare bhinde bhire bhire ruṣare śaraṇe darane pravartte varaṇāḍaye",
  "S04bsu018_u:252_6": "vidranvumā varakhumā brahmacāriṇa indravani dhidhirāyani maheśvaralalani mamasume",
  "S04bsu018_u:252_7": "alamini ekākṣaraci vaṃcani carasti ābhicaṇḍāla sūre sarvasurā āvarasurā punakanitāṃ",
  "S04bsu018_u:252_8": "paṇḍitāṃ āyinakaṇḍi jabhāme gandhare atra runimakare bhirohiṇī siddhamatte vilokamate,",
  "S04bsu018_u:253": "buddhādhiṣṭhite dhāraṇīmukhe daśānāṃ balānām adhimuktiprakāśanapadamidaṃ” //",
  "S04bsu018_u:254": "(KpSū 26)",
  "S04bsu018_u:255_0": "samanantarārabdhe khalu punarbhagavatā asmin sarvajñatākāradhāraṇīmukhapraveśe atha",
  "S04bsu018_u:255_1": "tāvadiyaṃ trisāhasramahāsāhasralokadhātuḥ ṣaḍvikāraṃ kaṃpitā prakaṃpitā saṃprakaṃpitā",
  "S04bsu018_u:255_2": "calitā pracalitā saṃpracalitā kṣubhitā prakṣubhitā saṃprakṣubhitā garjitā pragarjitā saṃpragarjitā,",
  "S04bsu018_u:256": "unnamati praṇamati saṃpraṇamati /",
  "S04bsu018_u:257": "tathārūpaścāvabhāsaḥ prādurbhūtaḥ yaddaśasu dikṣu gaṇanāsamatikrāntā gaṅgānadīvālikāsamā lokadhātavaḥ udāreṇāvabhāsena sphuṭā babhūva /",
  "S04bsu018_u:258": "naiva tasmin samaye sumerucakravāḍamahācakravāḍaḥ cakṣuṣa ābhāsamāgacchanti /",
  "S04bsu018_u:259": "daśasu dikṣu gaṇanāsamātikrāntā lokadhātavaḥ samāpāṇitalajātā saṃdṛśyante /",
  "S04bsu018_u:260": "ye 'pi te bodhisattvā mahāsattvā daśasu dikṣu gaṇanāsamatikrāntāsu lokadhātuṣu prativasanti,",
  "S04bsu018_u:261": "ye samādhidhāraṇīkṣāntipratilabdhāḥ,",
  "S04bsu018_u:262": "te tathāgatabalena svakasvakeṣu buddhakṣetreṣvantarhitā imāṃ sahāṃ lokadhātumāgatvā gṛdhrakūṭe parvate bhagavataḥ sakāśam upasaṃkrāntā,",
  "S04bsu018_u:263": "upasaṃkramya bhagavataḥ pādau śirasā vanditvā nānāprakārairvividhairbodhisattvavikurvitairbhagavataḥ pūjāṃ kṛtvā tatraiva niṣeduḥ sarvajñatākāradhāraṇīmukhapraveśaśravaṇārthaṃ /",
  "S04bsu018_u:264": "gaṇanāsamatikrāntāśca devanāgayakṣāsurakumbhāṇḍapiśācā (KpSū 27)",
  "S04bsu018_u:265": "yena gṛdhrakūṭaḥ parvato yena ca bhagavāṃstenopajagmuḥ,",
  "S04bsu018_u:266": "upetya bhagavataḥ pādau śirobhirabhivandya,",
  "S04bsu018_u:267": "ekānte niṣedurimaṃ ca sarvajñatākāradhāraṇīmukhapraveśaṃ śravaṇārthāṃ /",
  "S04bsu018_u:268": "ye cātra bodhisattvā mahāsattvāḥ sannipatitāste sarve padmāṃ buddhakṣetraṃ paśyanti sma,",
  "S04bsu018_u:269": "padmottaraṃ ca tathāgatamarhantaṃ samyaksaṃbuddhaṃ mahatā bodhisattvagaṇena parivṛtaṃ /",
  "S04bsu018_u:270": "samanantarodāhṛtasya cāsya bhagavatā sarvajñatākāradhāraṇīmukhapraveśasya dvāsaptabhirgaṅgānadīvālikāsamairbodhisattvairmahāsattvairiyaṃ dhāraṇī pratilabdhā,",
  "S04bsu018_u:271": "dhāraṇīpratilabdhāśca te bodhisattvā daśasu dikṣu gaṇanāsamatikrāntān lokadhātusthān buddhān bhagavataḥ paśyanti sma,",
  "S04bsu018_u:272": "sarvāṃśca buddhakṣetraguṇavyūhān paśyanti sma /",
  "S04bsu018_u:273": "āścaryaprāptāste samādhibalena bodhisattvavikurvitena ca buddhapūjāṃ kṛtvā tasthuḥ /",
  "S04bsu018_u:274": "bhagavāṃstān evam āha - “imaṃ kulaputra sarvajñatākāradhāraṇīmukhapraveśaṃ bodhisattvo",
  "S04bsu018_u:275": "mahāsattvo bhāvayamānaścaturaśītidhāraṇīmukhaśatasahasrāṇi pratilabhate,",
  "S04bsu018_u:276": "dvāsaptatiśca dhāraṇīmukhasahasrāṇi pratilabhate,",
  "S04bsu018_u:277": "ṣaṣṭiṃ ca samādhimukhasahasrāṇi pratilabhate /",
  "S04bsu018_u:278": "imāṃ ca dhāraṇīṃ (KpSū 28)",
  "S04bsu018_u:279": "pratilabdho bodhisattvo mahāsattvo mahāmaitrīṃ pratilabhate mahākaruṇāṃ pratilabhate /",
  "S04bsu018_u:280": "kevalamasya samādheḥ pratilābhāya bodhisattvo mahāsattvaḥ saptatriṃśadbodhipakṣān dharmān avabudhyate sarvajñajñānaṃ ca pratilabhate /",
  "S04bsu018_u:281": "iha ca sakalabuddhadharmāṇāṃ parigrahaḥ /",
  "S04bsu018_u:282": "imāṃ ca dhāraṇīṃ svabhāvena buddhvā buddhā bhagavantaḥ sattvānāṃ dharmāṃ deśayanti,",
  "S04bsu018_u:283": "na cātikṣipraṃ parinirvāyanti /",
  "S04bsu018_u:284": "paśyata kulaputrāsyāḥ sarvajñatākāradhāraṇīmukhapraveśāyā dhāraṇyā anubhāvenāyaṃ mahataḥ pṛthivīcālasya prādurbhūtaḥ,",
  "S04bsu018_u:285": "mahāṃścābhāso yenāvabhāsenānantāparyantā buddhakṣetrā udāreṇāvabhāsena sphuṭā,",
  "S04bsu018_u:286": "yenāvabhāsenānantāparyantebhyo buddhakṣetrebhya ime 'nantāparyantā bodhisattvā abhyāgatāḥ,",
  "S04bsu018_u:287": "imaṃ sarvajñatākāradhāraṇīmukhapraveśaṃ śravaṇārthaṃ /",
  "S04bsu018_u:288": "ye ceha sahāyāṃ lokadhātāvanantāparyantā devāḥ kāmāvacarā rūpāvacarā nāgā yakṣāsuramanuṣyāmanuṣyā vā imāṃ sarvajñatākāradhāraṇīmukhapraveśaṃ śroṣyanti,",
  "S04bsu018_u:289": "te sahaśravaṇena sarvajñatākāradhāraṇīmukhapraveśasyāvaivartino bhavantyanuttarāyāṃ samyaksaṃbodhau /",
  "S04bsu018_u:290": "likhamānaścāvirahito bhavati buddhadarśanena dharmaśravaṇena saṅghopasthānena yāvadanuttareṇa parinirvāṇena; (KpSū 29)",
  "S04bsu018_u:291": "svādhyāyamānaśca bodhisattva imaṃ sarvajñatākāradhāraṇīmukhapraveśaṃ sarvāṇi gāḍhakarmāṇi niravaśeṣaṃ kṣapayati,",
  "S04bsu018_u:292": "janmaparivartena ca prathamāṃ bhūmimākrāmati;",
  "S04bsu018_u:293": "bhāvayamānaśca bodhisattvo mahāsattva imaṃ sarvajñatākāradhāraṇīmukhapraveśaṃ,",
  "S04bsu018_u:294": "yadi tasya bodhisattvasya pañcānantaryāṇi karmāṇi kṛtāṇi syurupacitāṇi tānyapyasya parikṣayaṃ gacchanti,",
  "S04bsu018_u:295": "yena janmaparivartena ca prathamāṃ bhūmimavakrāmati;",
  "S04bsu018_u:296": "yasya nāstyanantaryāṇi tasya tena janmanā sarvāṇyanyāni karmāṇi niravaśeṣaṃ parikṣayaṃ gacchanti,",
  "S04bsu018_u:297": "janmaparivartena ca prathamāṃ bhūmimavakrāmati /",
  "S04bsu018_u:298": "yo 'pi na bhāvayati na svādhyāyati śṛṇvanaśca dharmabhāṇakasya paṭṭaṃ bandhati,",
  "S04bsu018_u:299": "tasya gaṅgānadīvālikāsamā buddhā bhagavantastiṣṭhanto dhriyanto yāpayantaḥ anyalokadhātusthāḥ sādhukāramanupradāsyanti,",
  "S04bsu018_u:300": "te 'pi buddhā bhagavanto vyākariṣyantyanuttarāyāṃ samyaksaṃbodhau,",
  "S04bsu018_u:301": "na cireṇa cāsau bodhisattvaḥ paṭṭaparityāgena yauvarājye 'bhiṣicyate,",
  "S04bsu018_u:302": "ekajātipratibaddhaśca bhavatyanuttarāyāṃ samyaksaṃbodhau /",
  "S04bsu018_u:303": "evameva yaḥ kaścid gandhena pūjāṃ karoti so 'pi na cireṇānuttarāṃ samyaksaṃbodhigandhasya lābhī bhavati,",
  "S04bsu018_u:304": "puṣpeṇa pūjāṃ kṛtvā (KpSū 30)",
  "S04bsu018_u:305": "dharmabhāṇakasyānuttarāṇi jñānapuṣpāṇi pratilabhate,",
  "S04bsu018_u:306": "bhakṣyānnapānaṃ dattvā dharmabhāṇakasyānuttarasya tathāgatāhārasya lābhī bhavati bodhisattvaḥ,",
  "S04bsu018_u:307": "vastreṇācchādya dharmabhāṇakamanuttaratathāgatavarṇalābhī bhavati;",
  "S04bsu018_u:308": "yaśca dharmabhāṇakaṃ ratnairācchādayati so 'pyacirāt saptatriṃśatāṃ bodhipākṣikadharmaratnāṇāṃ lābhī bhavati /",
  "S04bsu018_u:309": "tadevaṃ mahārthikaḥ kulaputra bodhisattvānāṃ mahāsattvānāṃ ayaṃ sarvajñatākāradhāraṇīmukhapraveśaḥ /",
  "S04bsu018_u:310": "tatkasmāddheto?",
  "S04bsu018_u:311": "yasmād atra sākalyena bodhisattvapiṭakamupadiṣṭaṃ /",
  "S04bsu018_u:312": "anena ca sarvajñatākāradhāraṇīmukhapraveśena bodhisattvo mahāsattvaḥ asaṅgapratibhānatāṃ pratilabhate,",
  "S04bsu018_u:313": "manojñadharmacatuṣkaṃ ca pratilabhate /",
  "S04bsu018_u:314": "ebhiḥ kulaputra sarvajñatākāradhāraṇīmukhapraveśaiścandrottamastathāgato 'rhan samyaksaṃbuddho yadā gaganamudraṃ bodhisattvaṃ mahāsattvamavādata tathaiva pṛthivīcālo 'bhūt,",
  "S04bsu018_u:315": "mahataścāvabhāsasya loke prādurbhāvo 'bhut,",
  "S04bsu018_u:316": "gaṇanātikrāntāni ca daśasu dikṣu buddhakṣetrāṇyudāreṇāvabhāsena sphuṭānyabhūvan /",
  "S04bsu018_u:317": "evameva samāni pāṇitalopamāni viṣamāni pṛthivīpradeśāni dṛśyante /",
  "S04bsu018_u:318": "ye ca tatra bodhisattvāḥ sannipatitāste daśasu dikṣu gaṇanāsamatikrānteṣu buddhakṣetreṣu (KpSū 31)",
  "S04bsu018_u:319": "buddhān bhagavataḥ paśyanti /",
  "S04bsu018_u:320_0": "evameva daśabhyo digbhyo gaṇanāsamatikrāntebhyo buddhakṣetrebhyo gaṇanāsamatikrāntā",
  "S04bsu018_u:320_1": "bodhisattvāścandanāṃ lokadhātumupasaṃkrāntāścandrottamasya tathāgatasyārhataḥ samyaksaṃbuddhasya",
  "S04bsu018_u:320_2": "vandanāya paryupāsanāya,",
  "S04bsu018_u:321": "idam eva sarvajñatākāradhāraṇīmukhapraveśaṃ śrotuṃ” //",
  "S04bsu018_u:322_0": "tatra kulaputra candrottamastathāgato 'rhan samyaksaṃbuddho bodhisattvān mahāsattvān",
  "S04bsu018_u:322_1": "āmantrayate - “abhijānāmyahaṃ kulaputra ye bodhisattvā ekajātipratibaddhāsta imān",
  "S04bsu018_u:322_2": "daśāntarakalpān nirodhām avahitena cetasā viharitvāvaśiṣṭā bodhisattvā asya gaganamudrasya",
  "S04bsu018_u:322_3": "bodhisattvasya sakāśādimān daśāntarakalpān imameva sarvajñatākāradhāraṇīmukhapraveśaṃ",
  "S04bsu018_u:322_4": "bodhisattvapiṭakaṃ śrutavanto 'bhūvan” /",
  "S04bsu018_u:323_0": "imān daśāntarakalpān dharmaṃ śrutvā daśasu dikṣu teṣu gaṇanāsamatikrānteṣu buddhakṣetreṣu",
  "S04bsu018_u:323_1": "teṣāṃ gaṇanātikrāntānāṃ tiṣṭhatāṃ dhriyatāṃ yāpayatāṃ bhagavatāmantike cittamabhiprasādya",
  "S04bsu018_u:323_2": "tena cittaprasādahetunāvaruptakuśalamūlā bhūtvā nānāvidhairbodhisattvavikurvitaiḥ",
  "S04bsu018_u:323_3": "candrottamasya tathāgatasyārhataḥ samyaksaṃbuddhasya pūjāṃ kṛtvā,",
  "S04bsu018_u:324": "bhagavantametadavocan - “eṣāṃ bhadanta (KpSū 32)",
  "S04bsu018_u:325": "daśānāmantarakalpānām atyayena gaganamudro bodhisattvo mahāsattvo 'nuttaraṃ dhārmikaṃ dharmacakraṃ pravartayiṣyati?” /",
  "S04bsu018_u:326": "candrottama āha - “evameva kulaputremam,",
  "S04bsu018_u:327": "eṣām daśānām antarakalpānāmatyayena gaganamudro bodhisattvo mahāsattvo 'nuttarāṃ samyaksaṃbodhimabhisaṃbhotsyate,",
  "S04bsu018_u:328": "tasyāmeva rātryāmatyayena dhārmikaṃ dharmacakraṃ pravartayiṣyati,",
  "S04bsu018_u:329": "bodhisattvānāmiha daśāntarakalpānidameva sarvajñatākāradhāraṇīmukhapraveśaṃ deśayiṣyati /",
  "S04bsu018_u:330": "tatra yo bodhisattvo mahāsattvastasyāntikāddharmaṃ śroṣyati taṃ dharmaṃ śrutvā kuśalamulānyavaropayitvā,",
  "S04bsu018_u:331": "yasmin samaye gaganamudro bodhisattvo 'nuttarāṃ samyaksaṃbodhimabhisaṃbhotsyate;",
  "S04bsu018_u:332": "so 'bhisaṃbuddhabodhiṃ dhārmikaṃ dharmacakraṃ pravaracakraṃ avaivartikacakraṃ pravartayitvā bahubodhisattvakoṭīnayutaśatasahasrāvaivartikāṃ sthāpayitvā,",
  "S04bsu018_u:333": "ye bodhisattvā iha daśāntarakalpān tasya sakāśādimaṃ sarvajñatākāradhāraṇīmukhapraveśaṃ dharmaṃ deśāmānaṃ śroṣyanti te tasmin samaye dharmaṃ śrutvā ekajātipratibaddhā bhaviṣyanti,",
  "S04bsu018_u:334": "ye tu kalpaṃ śroṣyanti te bodhisattvāstasmin samaye bhūmimavakramiṣyanti,",
  "S04bsu018_u:335": "avaivartikāśca bhaviṣyanti (KpSū 33)",
  "S04bsu018_u:336": "anuttarāyāṃ samyaksaṃbodhau,",
  "S04bsu018_u:337": "tasminneva samaye imāṃ dhāraṇīṃ paryantato lapsyante” ityuktvā,",
  "S04bsu018_u:338": "candrottamastathāgato 'rhan samyaksaṃbuddho bodhisattvānāṃ mahāsattvānāṃ vividhāni buddhaviṣayaprātihāryāṇi saṃdarśayitvā,",
  "S04bsu018_u:339": "gaganamudrasya bodhisattvasya mahāsattvasya nārāyaṇaṃ samādhiṃ nidarśayitvā,",
  "S04bsu018_u:340": "vajramayamātmabhāvamadhitiṣṭhati prabhāvyūhaṃ samādhiṃ nidarśayati sma /",
  "S04bsu018_u:341": "yena pravartitaṃ dharmacakramiha daśāntarakalpān bodhisattvānāmidaṃ",
  "S04bsu018_u:342": "sarvajñatākāradhāraṇīmukhapraveśaṃ dharmaṃ deśayati,",
  "S04bsu018_u:343": "sarvabuddhakṣetreṣu buddhānubhāvena lakṣaṇānuvyañjanairavabhāsitaḥ saṃdṛśyate,",
  "S04bsu018_u:344": "vajramaṇḍalasamādhiṃ nidarśayati /",
  "S04bsu018_u:345": "yena bodhyāsane supravartitadharmacakro bodhisattvānāṃ dharmaṃ deśayati,",
  "S04bsu018_u:346": "cakramālaṃ samādhiṃ nidarśayati /",
  "S04bsu018_u:347": "yena dharmacakraṃ pravartayamāno bahuprāṇakoṭīnayutaśatasahasrāṇi avaivartikāṃ sthāpayati /",
  "S04bsu018_u:348_0": "dharmacakrapravartanāyeti viditvā gaganamudro bodhisattvo mahāsattvo 'parimitena",
  "S04bsu018_u:348_1": "bodhisattvasaṅghena bhagavatāḥ pūjāṃ kṛtvā svakasvakeṣu kūṭāgāreṣu praviśya sthitāścandrottamo",
  "S04bsu018_u:348_2": "'pi tathāgato 'rhan samyaksaṃbuddhastāmeva rātrimanupadhiśeṣe nirvāṇadhātau parinirvṛtaste (KpSū 34)",
  "S04bsu018_u:349": "ca bodhisattvāstasyāmeva rātryāmatyayāt tasya bhagavataḥ śarīre pūjāṃ kṛtvā svakasvakeṣu kūṭāgāreṣu praviśanti sma /",
  "S04bsu018_u:350": "apare punarbodhisattvāḥ svakasvakaṃ buddhakṣetraṃ gatāḥ /",
  "S04bsu018_u:351": "ye ca tatra bodhisattvā ekajātipratibaddhāste nirodhasamādhānenaitān daśāntarakalpān atināmayanti /",
  "S04bsu018_u:352": "gaganamudro bodhisattvo mahāsattvo bodhisattvān mahāsattvān ārabhya dharmaṃ deśayati,",
  "S04bsu018_u:353": "teṣāṃ ca bodhisattvānāṃ mahāsattvānāṃ daśāntarakalpān kuśalamūlānyavaropitavān /",
  "S04bsu018_u:354": "so 'dyarātrāvanuttarāṃ samyaksaṃbodhimabhisaṃbuddhaḥ:",
  "S04bsu018_u:355": "tena cādya dharmacakraṃ pravartitaṃ,",
  "S04bsu018_u:356": "mahāprātihāryaṃ kṛtaṃ,",
  "S04bsu018_u:357": "anekāni prāṇikoṭīnayutaśatasahasrāṇi avaivartikānyanuttarāyāṃ samyaksaṃbodhau pratiṣṭhāpitāni /",
  "S04bsu018_u:358": "asmin khalu punaḥ sarvajñatākāradhāraṇīmukhapraveśe bhāṣyamāṇe aśītīnāṃ bodhisattvanayutaśatasahasrāṇām anutpattikeṣu dharmeṣu kṣāntipratilabdhā,",
  "S04bsu018_u:359": "dvānavatiśca prāṇakoṭyo 'vaivartikāṃ sthāpitā anuttarāyāṃ samyaksaṃbodhau,",
  "S04bsu018_u:360": "dvāsaptatibhiśca bodhisattvanayutairiyaṃ sarvajñatākāradhāraṇīmukhapraveśā dhāraṇī pratilabdhā,",
  "S04bsu018_u:361": "gaṇanātikrāntānāṃ devamanuṣyāṇāmanuttarāyāṃ samyaksaṃbodhau cittānyutpāditāni” //",
  "S04bsu018_u:362": "(KpSū 35)",
  "S04bsu018_u:363": "atha khalu ratnacandravairocano bodhisattvo mahāsattvo bhagavantametadavocat - “katamairbhadanta bhagavan dharmaiḥ samanvāgato bodhisattvo mahāsattva imāṃ dhāraṇīṃ pratilabhate?” /",
  "S04bsu018_u:364": "bhagavān āha - “caturbhiḥ kulaputra dharmaiḥ samanvāgato bodhisattvo mahāsattva imāṃ dhāraṇīṃ pratilabhate /",
  "S04bsu018_u:365": "katamaiścaturbhi?",
  "S04bsu018_u:366": ", iha bodhisattvo mahāsattvaścaturṣvāryavaṃśeṣu vyavasthito bhavati /",
  "S04bsu018_u:367": "katameṣu caturṣu?",
  "S04bsu018_u:368": ", iha bodhisattvo mahāsattva itaretareṇa cīvareṇa saṃtuṣṭo bhavati /",
  "S04bsu018_u:369": "itaretaracīvarasaṃtuṣṭaśca varṇavādī bhavati /",
  "S04bsu018_u:370": "sa na cīvarahetorapratirūpāṃ eṣaṇāṃ samāpadyate /",
  "S04bsu018_u:371": "alabdhacīvaro na paritapyate,",
  "S04bsu018_u:372": "labdhvā ca cīvaramaraktaḥ paribhuṅkte,",
  "S04bsu018_u:373": "asakto 'gṛddho 'grathito 'mūrcchito 'navadhyavasito 'nadhyavasānamāpannaḥ,",
  "S04bsu018_u:374": "ādīnavadarśī niḥsaraṇaṃ prajānaṃ paribhuṅkte /",
  "S04bsu018_u:375": "asmin prathame āryavaṃśe vyavasthito bhavati bodhisattvo mahāsattvaḥ /",
  "S04bsu018_u:376": "yathā cīvaram evaṃ piṇḍapātaṃ śayyāsanaṃ /",
  "S04bsu018_u:377": "punaraparaṃ bodhisattvo mahāsattva itaretareṇa glānapratyayabhaiṣajyapariṣkāreṇa saṃtuṣṭo bhavati /",
  "S04bsu018_u:378": "itaretaraglānapratyayabhaiṣajyapariṣkārasaṃtuṣṭaśca varṇavādī bhavati /",
  "S04bsu018_u:379": "sa (KpSū 36) glānapratyayabhaiṣajyapariṣkārahetorapratirūpameṣaṇāṃ na samāpadyate /",
  "S04bsu018_u:380": "so 'labdhyaglānapratyayabhaiṣajyaṃ na paritapyate,",
  "S04bsu018_u:381": "pratilabdhvāraktaḥ paribhuṅkte 'gṛddho hyagrathito 'mūrcchito 'navadhyavasito 'nadhyavasānamāpanna ādīnavadarśī niḥsaraṇaṃ prajānaṃ paribhuṅkte /",
  "S04bsu018_u:382": "eṣu caturṣvāryavaṃśeṣu vyavasthito bhavati /",
  "S04bsu018_u:383": "ebhiścaturbhirdharmaiḥ samanvāgato bodhisattvo mahāsattva imāṃ dhāraṇīṃ pratilabhate bhāvayati ca /",
  "S04bsu018_u:384": "aparaiḥ pañcabhirdharmaiḥ samanvāgato bodhisattvo mahāsattva imāṃ sarvajñatākāradhāraṇīmukhapraveśadhāraṇīṃ pratilabhate /",
  "S04bsu018_u:385": "katamaiḥ pañcabhir?",
  "S04bsu018_u:386": ", iha bodhisattvo mahāsattvaḥ ātmanā śīlavāṃ viharati,",
  "S04bsu018_u:387": "prātimokṣasaṃvarasaṃvṛtaḥ,",
  "S04bsu018_u:388": "ācāragocarasaṃpanno 'ṇumātreṣvavadyeṣu bhayadarśī,",
  "S04bsu018_u:389": "samādāya śikṣati śikṣāpadeṣu,",
  "S04bsu018_u:390": "parānapi śīlavirahitāṃ dṛṣṭvā śīlasaṃpade samādāpayati vinayati niveśayati pratiṣṭhāpayati;",
  "S04bsu018_u:391": "anena prathamena dharmaṇa samanvāgato bodhisattvo mahāsattvaḥ /",
  "S04bsu018_u:392": "punaraparaṃ bodhisattvo mahāsattvaḥ dṛṣṭivyasanagatāṃ sattvāṃ mithyādṛṣṭyāṃ vyutthāpya samyagdṛṣṭyāṃ samādāpayati vinayati niveśayati pratiṣṭhāpayati;",
  "S04bsu018_u:393": "anena dvitīyena (KpSū 37)",
  "S04bsu018_u:394": "dharmeṇa samanvāgato bodhisattvo mahāsattvaḥ /",
  "S04bsu018_u:395": "punaraparaṃ bodhisattvo mahāsattvo 'nācāravyasanagatāṃ sattvān samyagācāre samādāpayati vinayati niveśayati pratiṣṭhāpayati;",
  "S04bsu018_u:396": "anena tṛtīyena dharmeṇa samanvāgato bodhisattvo mahāsattvaḥ /",
  "S04bsu018_u:397": "punaraparam āśayavipannān sattvān āśayasaṃpattau samādāpayati vinayati niveśayati pratiṣṭhāpayati;",
  "S04bsu018_u:398": "anena caturtheṇa dharmeṇa samanvāgato bodhisattvo mahāsattvaḥ /",
  "S04bsu018_u:399": "punaraparaṃ bodhisattvo mahāsattvaḥ śrāvakapratyekabuddhayāne saṃprasthitān sattvān anuttarāyāṃ samyaksaṃbodhau samādāpayati vinayati niveśayati pratiṣṭhāpayati;",
  "S04bsu018_u:400": "anena pañcamena dharmeṇa samanvāgato bodhisattvo mahāsattvaḥ /",
  "S04bsu018_u:401": "ebhiḥ pañcabhirdharmaiḥ samanvāgato bodhisattvo mahāsattva imāṃ dhāraṇīṃ pratilabhate /",
  "S04bsu018_u:402": "aparaiḥ ṣaḍbhirdharmaiḥ samanvāgato bodhisattvo mahāsattva imāṃ dhāraṇīṃ pratilabhate /",
  "S04bsu018_u:403": "katamaiḥ ṣaḍbhir?",
  "S04bsu018_u:404": ", iha bodhisattvo mahāsattvaḥ svayameva bahuśruto bhavati śrutādhāraḥ śrutasannicayaḥ,",
  "S04bsu018_u:405": "tasya ye te dharmā ādau kalyāṇā madhye kalyāṇāḥ paryavasāne kalyāṇāḥ svarthāḥ suvyañjanāḥ kevalaṃ paripūrṇaṃ (KpSū 38)",
  "S04bsu018_u:406": "pariśuddhaṃ paryavadātaṃ brahmacaryaṃ abhivadamānā abhivadanti,",
  "S04bsu018_u:407": "tadrūpā anena dharmā bahavaḥ śrutā bhavanti dhṛtā vacasā paricitā manasā anvīkṣitā dṛṣṭyā supratividhāḥ,",
  "S04bsu018_u:408": "sa evaṃ bahuśrutaḥ samānaḥ parān aśrutān sattvān bāhuśrutye samādāpayati vinayati niveśayati pratiṣṭhāpayati;",
  "S04bsu018_u:409": "anena prathamena dharmeṇa samanvāgato bhavati /",
  "S04bsu018_u:410": "punaraparaṃ bodhisattvo mahāsattvo 'nīrṣyako bhavati amatsarī,",
  "S04bsu018_u:411": "sa parān īrsyāmātsaryābhibhūtān sattvān anīrṣyāyām tyāgasaṃpadi ca samādāpayati yāvat pratiṣṭhāpayati;",
  "S04bsu018_u:412": "anena dvitīyena dharmeṇa samanvāgato bodhisattvo mahāsattvo bhavati /",
  "S04bsu018_u:413": "punaraparaṃ bodhisattvaḥ sattvānāmaviheṭhanajātīyo bhavati abhayapradātā,",
  "S04bsu018_u:414": "nānopadravairupadrūtān sattvān upadravebhyaḥ parimocayati,",
  "S04bsu018_u:415": "akuhakaśca bhavatyalapako 'śaṭhaśca bhavatyamāyāvī śūnyatayā ca bahulīviharati /",
  "S04bsu018_u:416": "ebhiḥ ṣaḍbhirdharmaiḥ samanvāgato bodhisattvo mahāsattva imāṃ sarvajñatākāradhāraṇīmukhapraveśadhāraṇīṃ pratilabhate /",
  "S04bsu018_u:417": "evaṃrūpairdharmaiḥ samanvāgato bodhisattvo mahāsattvaḥ sarvān samāsavistareṇa saptavarṣāṇīmān (KpSū 39)",
  "S04bsu018_u:418": "drāmiḍamantrapadāṃ triḥ kṛtvā divā pañcamaṇḍalena niṣadya kāyagatāṃ smṛtimupasthāpya śūnyatāvihāreṇa imā evaṃ dramiḍā mantrapadā utsārayitavyāḥ /",
  "S04bsu018_u:419_0": "uttiṣṭhatā samantato daśasu dikṣu tiṣṭhato dhriyato yāpayato buddhān bhagavataḥ smaratā",
  "S04bsu018_u:419_1": "satataṃ buddhānusmṛtiṃ bhāvayatā saptānāṃ varṣāṇāṃ atyayena imāṃ sarvajñatākāradhāraṇīmukhapraveśadhāraṇīṃ",
  "S04bsu018_u:419_2": "pratilabhate bodhisattvo mahāsattvaḥ /",
  "S04bsu018_u:420": "asyā dhāraṇyāḥ pratilambhād bodhisattvo mahāsattvastadrūpam āryaṃ prajñācakṣuḥ pratilabhate,",
  "S04bsu018_u:421": "yena prajñācakṣuṣā daśasu dikṣu gaṅgānadīvālikāsameṣu buddhakṣetreṣu tiṣṭhato dhriyato yāpayato mahāprātihāryavidarśayataḥ sarvāṃ paśyati,",
  "S04bsu018_u:422": "teṣāṃ buddhānāṃ bhagavatāṃ smitavidarśanaṃ dṛṣṭvā caturaśītidhāraṇīmukhasahasrāṇi pratilabhate,",
  "S04bsu018_u:423": "dvāsaptatiśca samādhimukhasahasrāṇi pratilabhate,",
  "S04bsu018_u:424": "ṣaṣṭiśca dharmamukhasahasrāṇi pratilabhate /",
  "S04bsu018_u:425": "asyāṃ ca sarvajñatākāradhāraṇīmukhapraveśadhāraṇyāṃ pratiṣṭhito bodhisattvo mahāsattvo mahāmaitrīṃ pratilabhate,",
  "S04bsu018_u:426": "mahākaruṇāṃ pratilabhate /",
  "S04bsu018_u:427": "yena bodhisattvena mahāsattveneyaṃ dhāraṇī pratilabdhā bhavati tena yadi pañcānantaryāṇī karmāṇyācīrṇāni bhavati,",
  "S04bsu018_u:428": "tasya janmāntareṇa (KpSū 40)",
  "S04bsu018_u:429": "parikṣayaṃ gacchanti,",
  "S04bsu018_u:430": "tṛtīye janmani niravaśeṣaṃ tāni karmāṇi naṣṭāni bhavanti,",
  "S04bsu018_u:431": "daśamīṃ ca bhūmimavakrāmati /",
  "S04bsu018_u:432": "yasya tu bodhisattvasya nānantaryāṇi karmāni kṛtāni bhavanti tasyānyāni sarvakarmāvaraṇāni parikṣayaṃ gacchanti,",
  "S04bsu018_u:433": "janmaparivartena daśabhūmīḥ samatikrāmati,",
  "S04bsu018_u:434": "na cirasyedānīṃ saptatriṃśadbodhipakṣān dharmān pratilabhate,",
  "S04bsu018_u:435": "sarvajñajñānaṃ ca pratilabhate /",
  "S04bsu018_u:436": "evaṃ bahukaraḥ kulaputra bodhisattvānāṃ mahāsattvānāmayaṃ sarvajñatākāradhāraṇīmukhapraveśaḥ,",
  "S04bsu018_u:437": "satatasamitaṃ bodhisattvo mahāsattvo buddhānāṃ bhagavatāṃ smitavidarśanāt prātihāryaṃ dṛṣṭvā evaṃrūpeṇa ṛddhiviṣayena samanvāgato bhavati /",
  "S04bsu018_u:438": "yad gaṅgānadīvālikāsameṣu lokadhātuṣu gaṅgānadīvālikāsamānāṃ buddhānāṃ bhagavatāṃ pūjāṃ kṛtvā teṣāṃ buddhānāṃ bhagavatāṃ dharmaṃ śrutvā nānāvidhasamādhikṣāntidhāraṇīṃ pratilabdhāḥ,",
  "S04bsu018_u:439": "imameva buddhakṣetramāgacchanti /",
  "S04bsu018_u:440": "evaṃ kulaputra bodhisattvānāṃ mahāsattvānāṃ sarvajñatākāradhāraṇīmukhapraveśaḥ karmaparikṣayāya saṃvartate kuśalābhivṛddhaye /",
  "S04bsu018_u:441": "ye ca kulaputra sattvā asyāḥ sarvajñatākāradhāraṇīmukhapraveśadhāraṇyā nāma śroṣyanti (KpSū 41)",
  "S04bsu018_u:442": "tasya ca bhagavataścandrottamasya tathāgatasya,",
  "S04bsu018_u:443": "teṣāṃ sarvakarmāvaraṇāni kṣayaṃ gamiṣyanti,",
  "S04bsu018_u:444": "niyatāśca bhaviṣyanti anuttarāyāḥ samyaksaṃbuddheḥ” /",
  "S04bsu018_u:445": "atha te bodhisattvā evamāhuḥ - “asmābhirbhadanta bhagavan gaṅgānadīvālikāsameṣu atīteṣu buddheṣu bhagavatsu tiṣṭhatsu dhriyatsu yāpayatsu iyaṃ dhāraṇī śrutā ca pratilabdhā ca” /",
  "S04bsu018_u:446": "aparevamāhuḥ - “asmābhirdvigaṅgānadīvālikāsamānāṃ“,",
  "S04bsu018_u:447": "apare “tribhiḥ“,",
  "S04bsu018_u:448": "apare “caturbhiḥ“,",
  "S04bsu018_u:449": "apare “pañcabhiḥ“,",
  "S04bsu018_u:450": "apare “ṣaḍbhiḥ“,",
  "S04bsu018_u:451": "apare “saptabhiḥ“,",
  "S04bsu018_u:452": "apare “aṣṭabhiḥ” /",
  "S04bsu018_u:453": "apare evam āhuḥ,",
  "S04bsu018_u:454": "“asmābhirnavasu gaṅgānadīvālikāsameṣu samyaksaṃbuddheṣu atīteṣu tiṣṭhatsu dhriyamāneṣu yāpayatsu iyaṃ sarvajñatākāradhāraṇīmukhapraveśadhāraṇīṃ śrutvā sarvākāreṇa pratilabdhā” //",
  "S04bsu018_u:455": "maitreyastu bodhisattvo mahāsattva evamāha - “mayā daśagaṅgānadīvālikāsamān kalpān atikramya santāraṇo nāma mahākalpo 'bhūt /",
  "S04bsu018_u:456": "tatredaṃ buddhakṣetraṃ sarvālaṅkāravibhūṣitaṃ nāmābhūt /",
  "S04bsu018_u:457": "sālendrarājo nāma buddho 'bhūd vidyācaraṇasaṃpannaḥ sugato lokavidanuttaraḥ puruṣadamyasārathīḥ śāstā devamanuṣyāṇāṃ buddho bhagavān /",
  "S04bsu018_u:458": "anantakoṭīnayutaśatasahasreṇa bhikṣusaṅghena parivṛtaḥ (KpSū 42)",
  "S04bsu018_u:459": "tathā gaṇanātikrāntairbodhisattvaiḥ parivṛta imāmeva sarvajñatākāradhāraṇīmukhapraveśāṃ dhāraṇīṃ bhāṣitavān,",
  "S04bsu018_u:460": "tasyāntike mayeyaṃ dhāraṇī śrutā bhāvanā paripūryādhigatāḥ /",
  "S04bsu018_u:461_0": "evamaprameyeṣu kalpeṣu aprameyatareṣu asaṃkhyeyatareṣu atītānāṃ samyaksaṃbuddhānāṃ",
  "S04bsu018_u:461_1": "tiṣṭhatāṃ dhriyatāṃ yāpayatāṃ asaṃkhyeyairbodhisattvavikurvitaisteṣāṃ buddhānāṃ bhagavatāṃ pūjāṃ kṛtvā,",
  "S04bsu018_u:462": "ekaikasya buddhasya sakāśe aprameyāṇyasaṃkhyeyānyatulyāni aprameyāṇi kuśalamūlānyavaropya puṇyaskandhaḥ parigṛhītastenāhaṃ kuśalamūlena bahubhirbuddhasahasrairvyākṛtaḥ /",
  "S04bsu018_u:463": "kālamavekṣyāhaṃ praṇidhānaviṣayenaiva ciraṃ saṃsāre saṃsṛto,",
  "S04bsu018_u:464": "yena me pūrvaṃ saṃsāre saṃsarato 'nuttarā samyaksaṃbodhirnābhisaṃbuddhā,",
  "S04bsu018_u:465": "so 'hamidānīṃ bhagavatā yauvarājyenābhiṣikto,",
  "S04bsu018_u:466": "vimuktipaṭṭaśca me prajñāśirasi baddho 'nuttarāyāṃ samyaksaṃbodhau” /",
  "S04bsu018_u:467_0": "atha khalu bhagavān maitreyaṃ bodhisattvametad avocat - “evametan maintreya yastvaṃ",
  "S04bsu018_u:467_1": "sālendrarājasya tathāgatasyārhataḥ samyaksaṃbuddhasyāntikādimāṃ sarvajñatākāradhāraṇīmukhapraveśadhāraṇīṃ pratilabdhavān /",
  "S04bsu018_u:468": "ākāṅkṣamāṇastvaṃ maitreya daśānāṃ kalpānāmatyayenānuttarāṃ (KpSū 43)",
  "S04bsu018_u:469": "samyaksaṃbodhimabhisaṃbhotsyase,",
  "S04bsu018_u:470": "yathaiva te maitreyāśāparipūrṇāśaktastvaṃ maitreya śīghramevānuttareṇa jñānenānupadhiśeṣe nirvāṇadhātau praveṣṭuṃ /",
  "S04bsu018_u:471": "yacca tvaṃ maitreya iyacciraṃ saṃsāre 'bhiratastat sarvaṃ praṇidhānavaśena kālaprekṣiṇā,",
  "S04bsu018_u:472": "tena te maitreya etarhi mamāntikādyauvarājyaṃ parigṛhītaṃ,",
  "S04bsu018_u:473": "atītānāmapi te tathāgatānāmantike yauvarājyaṃ parigṛhītaṃ” //",
  "S04bsu018_u:474": "tatra bhagavān sarvāvatīṃ parṣadaṃ avalokayate,",
  "S04bsu018_u:475": "bodhisattvaparṣadaṃ bhikṣuparṣadaṃ bhikṣuṇyupāsakopāsikāparṣadaṃ devanāgayakṣarākṣasagandharvamanuṣyāmanuṣyaṃ vyavalokya tasyāṃ velāyām imāni mantrapadānyabhāṣata /",
  "S04bsu018_u:476_0": "“dāntabhūmiḥ damathabhūmiḥ smṛtibhūmiḥ prajñābhūmirvaiśāradyabhūmiḥ pratisaṃvidbhūmiranutkṣepabhūmiḥ",
  "S04bsu018_u:476_1": "samatāparikṣayopekṣabhūmirjātikṣayabhūmirmanuja vinmujaḥ malanmujaḥ visāgraḥ daśāvate",
  "S04bsu018_u:476_2": "veśataḥ teraṇa vesalagra śamuśavataḥ vimati vimati yopahira (KpSū 44)",
  "S04bsu018_u:477_0": "regamata vasisakrama iticāravate mekhemudra daharavate prajñākṣābubu dahakramitā",
  "S04bsu018_u:477_1": "sadoṣavantaḥ elaya tilaya ahusuṭā amundhamaṃ arthavati muruvati tehīnadvivā akaneti",
  "S04bsu018_u:477_2": "bakanate samake visābhaṭe iṭe iṭabale atra tatra kuruṣaṃ laruṣaṃ latatha katha sarvantaḥ",
  "S04bsu018_u:477_3": "sarvatarvaḥ aniruddhaḥ dihakhaṭambiphala bahuphala śataphala śīṣṭavate,",
  "S04bsu018_u:478": "api devānāṃ bhagavān pratītyasamutpādapratisaṃyuktānyadhimuktipadāṇi prakāśayati,",
  "S04bsu018_u:479": "eṣu prakāśyamāneṣu ṣaṣṭibhirdevanayutaiḥ satyadarśanaṃ kṛtamabhūt /",
  "S04bsu018_u:480": "tatphalam agraphalaṃ lalaha alaha nilaṃhare vacatakhyā idaṃphalaṃ niyāmaphalaṃ namudaya vibhūkha prajñācakra sunirvṛticakra jñānīcakra,",
  "S04bsu018_u:481": "ebhiradhimuktipadairdaśānāṃ devakoṭīnāmanuttarāyāṃ samyaksaṃbodhau cittānyutpāditāni,",
  "S04bsu018_u:482": "tatraivāvaivartikā sthitāḥ /",
  "S04bsu018_u:483": "paśya momate anumato akumato akumatī chīdratrake (KpSū 45)",
  "S04bsu018_u:484": "mantrasthā deśabala vipravastha iśasthita atimati tīkṣṇamati āloko sterituṣṇa,",
  "S04bsu018_u:485": "ebhiradhimuktipadaiścatuḥṣaṣṭīnāṃ nāgasahasrāṇāṃ anuttarāyāṃ samyaksaṃbodhau cittānyutpāditāni,",
  "S04bsu018_u:486": "tatraiva ca avaivartikāḥ saṃvṛtāḥ /",
  "S04bsu018_u:487_0": "aprabhā samadanā ahadyo bhagavadyo karaṇyākṣa siddhamati samantakṣau alabale piṭakaro",
  "S04bsu018_u:487_1": "mahābale ojadaro dharaṇe migalekṣe udākṣa kudākṣa kukākṣa viroyo virūpamukha akṣihasta",
  "S04bsu018_u:487_2": "saṃkṣibala asurovina asuropramardane,",
  "S04bsu018_u:488": "ebhiradhimuktipadairdvādaśānāṃ yakṣakoṭīnāmanuttarāyāṃ samyaksaṃbodhau cittānyutpannāni,",
  "S04bsu018_u:489": "tatraivāvaivartikāḥ saṃvṛtāḥ /",
  "S04bsu018_u:490_0": "arthe pilile tinithe saṃtīrthe katitene nakeme nanamaste ubherabhe mudame madame",
  "S04bsu018_u:490_1": "matime saniha śūre dhāraṇīya sendra sadeva sanāga sayakṣāsuradevā nāga nirukti parivāra",
  "S04bsu018_u:490_2": "niruktalāni smṛti prajñā parivāramati pratilābhī gatidhṛtiparivāra gatidhṛtilābhīḥ (KpSū 46)",
  "S04bsu018_u:491_0": "pūrvakeṣu hiteṣu caritavantaḥ abhiskāmavantaḥ śūravantaḥ ciravīryavantaḥ bhītavantaḥ",
  "S04bsu018_u:491_1": "sitabhāge mārgamudra diśāpakarṣaṇi kṣaparahu oharaṇo devaracatu suramudra yakṣamudra",
  "S04bsu018_u:491_2": "rākṣasamudra vedivedime tape tattape uṣṇāname prakhādye nanava dhāraṇīya āviśa diśāśodhane",
  "S04bsu018_u:491_3": "vākyaśuddhe jihvāśuddhe vāciparikarmaḥ prajñā buddhi smṛti mati gati dhṛti gaṇana",
  "S04bsu018_u:491_4": "pratisaraṇabuddhiḥ jayacakre śūnyacakre vyaya,",
  "S04bsu018_u:492": "ebhiradhimuktipadaiḥ ṣaṭpañcāśānāmasurasahasrāṇāṃ anuttarāyāṃ samyakasaṃbodhau cittānyutpāditāṇi,",
  "S04bsu018_u:493": "avaivartikāśca vyavasthitāḥ //",
  "S04bsu018_u:494": "tatra bhagavān vaiśāradyasamavasaraṇaṃ nāma bodhisattvamāmantrayate sma - “durlabhaṃ kulaputra tathāgatānāmarhatāṃ samyaksaṃbuddhānāṃ loke prādurbhāvo;",
  "S04bsu018_u:495": "durlabhā ime śīlasamādhiprajñāvimuktivimuktijñānadarśanaparibhāvitā amī mantrapadāḥ;",
  "S04bsu018_u:496": "sattvānāṃ hitāya bodhisattvaguṇaniṣpādanārthaṃ kulaputra tathāgatena (KpSū 47)",
  "S04bsu018_u:497": "pūrvaṃ bodhisattvacaryāṃ caratā dānadamasaṃyamakṣāntivīryasamādhiprajñā parigṛhītā bahavo buddhakoṭīnayutaśatasahasrāḥ paryupāsitāḥ,",
  "S04bsu018_u:498": "kvacid dānān dattaṃ,",
  "S04bsu018_u:499": "kvaciccīlaṃ rakṣitaṃ,",
  "S04bsu018_u:500": "kvacid brahmacaryaṃ cīrṇaṃ,",
  "S04bsu018_u:501": "kvacid bhāvanā niṣevitā,",
  "S04bsu018_u:502": "kvacit kṣāntirbhāvitā,",
  "S04bsu018_u:503": "kvacid vīryamārabdhaṃ,",
  "S04bsu018_u:504": "kvacit samādhirniṣpāditā,",
  "S04bsu018_u:505": "kvacit prajñā sevitā,",
  "S04bsu018_u:506": "bahvaprameyaṃ vividhaṃ nānāprakāraṃ śubhaṃ karma kṛtaṃ,",
  "S04bsu018_u:507": "yenaitarhi mamānuttaraṃ jñānaṃ pratilabdhaṃ /",
  "S04bsu018_u:508": "anekāṃ kalpakoṭīnayutaśatasahasrāṃ kulaputra tathāgatena pūrvaṃ bodhisattvacaryāṃ caratā mṛṣāpaiśunyaparuṣasaṃbhinnapralāpā varjitāḥ,",
  "S04bsu018_u:509": "anekavidhaṃ kuśalaṃ vākkarma sevitaṃ bahulīkṛtaṃ,",
  "S04bsu018_u:510": "yenaitarhi prabhūtajihvatā pratilabdhā,",
  "S04bsu018_u:511": "na hi kulaputra tathāgatā arhantaḥ samyaksaṃbuddhā anyathā kathayanti” /",
  "S04bsu018_u:512": "atha bhagavāṃstataḥ parṣadaṃ ṛddhyabhisaṃskāramabhisaṃskārṣīt,",
  "S04bsu018_u:513": "yathābhisaṃskṛtenarddhyabhisaṃskāreṇa sarvapuṇyasamavasaraṇaṃ nāma samādhiṃ samāpannaḥ /",
  "S04bsu018_u:514_0": "mukhācca jihvendriyaṃ nirṇāmayitvā svaṃ mukhamaṇḍalaṃ pracchādya tasmājjihvendriyāt",
  "S04bsu018_u:514_1": "ṣaṣṭiraśmikoṭyaḥ pramuktāstaiśca raśmibhiḥ ayaṃ trisāhasramahāsāhasro lokadhāturudāreṇāvabhāsena (KpSū 48)",
  "S04bsu018_u:515": "sphuṭo 'bhūt,",
  "S04bsu018_u:516": "taiśca raśmibhirnirayatiryagyoniyamalokadevamanuṣyāḥ sphuṭā babhūvuḥ /",
  "S04bsu018_u:517": "te ca raśmayo ye nairayikāḥ sattvā agninā prajvalitagātrā dahyante teṣāṃ śītalā vāyavo vānti yeṣāṃ spṛṣṭānāṃ tanmuhūrtaṃ sukhā vedanā prādurbabhūva /",
  "S04bsu018_u:518_0": "ekaikasya ca nairayikasya sattvasya purataḥ buddhanirmitaṃ tiṣṭhati dvātriṃśadbhirmahāpuruṣalakṣaṇaiḥ",
  "S04bsu018_u:518_1": "samalaṅkṛtagātraḥ aśītibhiranuvyañjanairvirājitatanuryaṃ dṛṣṭvā te nairayaikāḥ sukhasamarpitā",
  "S04bsu018_u:518_2": "buddhadarśanāpyāyitāśarīrā buddhaṃ dṛṣṭvaivaṃ cintayanto 'sya sattvasyānubhāvenāsmābhiḥ",
  "S04bsu018_u:518_3": "sukhā vedanā pratilabdhā;",
  "S04bsu018_u:519": "te bhagavataḥ sakāśe premaprasādaṃ gauravaṃ ca saṃjanayanti /",
  "S04bsu018_u:520": "bhagavāṃsteṣāṃ kathayati - “bhoḥ sattvā evaṃ vācaṃ bhāṣadhvaṃ,",
  "S04bsu018_u:521": "“namo buddhāya namo dharmāya namaḥ saṅghāya“,",
  "S04bsu018_u:522": "nityamevaṃ sukhasamarpitā bhaviṣyatha” /",
  "S04bsu018_u:523": "tataste nairayikāḥ sattvā añjaliṃ pragṛhya vācamudīrayanti,",
  "S04bsu018_u:524": "“namo buddhāya namo dharmāya namaḥ saṅghāya” /",
  "S04bsu018_u:525": "atha te nairayikāḥ sattvāstena kuśalamūlena tena ca cittaprasādena tataścyavitvā ekatyā deveṣūpapannā,",
  "S04bsu018_u:526": "ekatyā manuṣyeṣu;",
  "S04bsu018_u:527": "ye 'pi śītanarakeṣūpapannāḥ sattvāsteṣām uṣṇā vāyavaḥ (KpSū 49)",
  "S04bsu018_u:528": "pravāyanti,",
  "S04bsu018_u:529": "pūrvavad yāvan manuṣyeṣūpapadyante /",
  "S04bsu018_u:530": "evaṃ pretānāṃ piśācānāṃ kṣuttṛṣṇāprajvalitagātrāṇāṃ teṣāṃ te raśmayo bubhukṣāgniṃ nirvāṇaṃ kurvanti,",
  "S04bsu018_u:531": "sukhāṃ ca vedanāṃ saṃjanayanti /",
  "S04bsu018_u:532": "ekaikasya pretasya nirmitaṃ buddharūpamagrataḥ sthitaṃ bhavati dvātriṃśatā mahāpuruṣalakṣaṇaiḥ samalaṅkṛtaṃ aśītyā cānuvyañjanairvirājitagātraṃ;",
  "S04bsu018_u:533": "taṃ dṛṣṭvā te pretā buddhadarśanāt sukhā prīṇitagātrā evaṃ cintayantaḥ,",
  "S04bsu018_u:534": "“asya sattvasyānubhāvenāsmākaṃ sukhā vedanā pratilabdhā” /",
  "S04bsu018_u:535": "te bhagavataḥ sakāśe prasādaṃ premagauravaṃ cotpādayanti /",
  "S04bsu018_u:536": "bhagavāṃsteṣāṃ kathayati - “eta yūyaṃ sattvā,",
  "S04bsu018_u:537": "evaṃ vācamudīrayata,",
  "S04bsu018_u:538": "“namo buddhāya namo dharmāya namaḥ saṅghāyā“,",
  "S04bsu018_u:539": "nityamevaṃ sukhasamarpitā bhaviṣyatha” /",
  "S04bsu018_u:540": "tataste pretā añjaliṃ pragṛhyaivaṃ vācamudīrayanti,",
  "S04bsu018_u:541": "“namo buddhāya namo dharmāya namaḥ saṅghāya” /",
  "S04bsu018_u:542": "atha te pretasattvāstena kuśalamūlena tataścyavitvā kecid deveṣūpapannāḥ ekatyā manuṣyeṣvevaṃ tiraścāṃ saṃcodayanti,",
  "S04bsu018_u:543": "evaṃ manuṣyāṃ saṃcodayanti /",
  "S04bsu018_u:544": "gaṇanātikrāntā devamanuṣyā bhagavatsakāśaṃ upasaṃkramya bhagavataḥ pādau śirasābhivandya niṣaṇṇā dharmaśravaṇāya /",
  "S04bsu018_u:545": "tena ca samayena gaṇanātikrāntā devamanuṣyakāyā (KpSū 50)",
  "S04bsu018_u:546": "anuttarāyāṃ samyaksaṃbodhau cittānyutpādayām āsuḥ /",
  "S04bsu018_u:547": "gaṇanātikrāntāścātra bodhisattvāḥ samādhikṣāntidhāraṇīṃ pratilabdhavantaḥ //",
  "S04bsu018_u:548": "iti śrīkaruṇāpuṇḍarīke mahāyānasūtre dvitīyo dhāraṇīmukhaparivartaḥ //2//",
  "S04bsu018_u:549": "(KpSū 51)",
  "S04bsu018_u:550": "III dānavisargas tṛtīyaḥ",
  "S04bsu018_u:551": "atha khalu śāntimatir bodhisattvo mahāsattvo bhagavatā svarddhyābhisaṃskāre pratiprasraṃbhite bhagavantam etad avocat /",
  "S04bsu018_u:552": "“ko bhagavan hetuḥ kaḥ pratyayo yad anyeṣāṃ buddhānāṃ bhagavatāṃ pariśuddhā buddhakṣetrā apagatakaluṣā apagatapañcakaṣāyā nānāguṇavyūhā buddhakṣetrāḥ,",
  "S04bsu018_u:553": "sarve cātra bodhisattvā mahāsattvā nānāviddhaguṇaparipūrṇā nānāsukhasamarpitā,",
  "S04bsu018_u:554": "nāpi śrāvakapratyekabuddhānāṃ nāmāpi vidyate,",
  "S04bsu018_u:555": "kutaḥ punar upapattiḥ? /",
  "S04bsu018_u:556": "ko bhagavan hetuḥ kaḥ pratyayo yad bhagavān pañcakaṣāye buddhakṣetra upapannaḥ,",
  "S04bsu018_u:557": "āyuḥkaṣāye kalpakaṣāye sattvakaṣāye dṛṣṭikaṣāye kleśakaṣāye vartamāne anuttarāṃ samyaksaṃbodhim abhisaṃbuddhaḥ,",
  "S04bsu018_u:558": "catasraś ca pariṣadaḥ trīṇī yānāny ārabhya dharmaṃ deśayati? /",
  "S04bsu018_u:559": "kasmād bhagavatā pariśuddhaṃ buddhakṣetraṃ na parigṛhītaṃ apagatapañcakaṣāyaṃ?” /",
  "S04bsu018_u:560": "bhagavān āha /",
  "S04bsu018_u:561": "“praṇidhānavaśena kulaputra bodhisattvāḥ pariśuddhaṃ buddhakṣetraṃ parigṛhṇanti,",
  "S04bsu018_u:562": "praṇidhānavaśenāpariśuddhaṃ (KpSū 52)",
  "S04bsu018_u:563": "buddhakṣetraṃ parigṛhṇanti /",
  "S04bsu018_u:564": "mahākaruṇāsamanvāgatatvāt kulaputra bodhisattvā mahāsattvā apariśuddhaṃ buddhakṣetraṃ parigṛhaṇanti /",
  "S04bsu018_u:565": "tat kasmād dhetos?",
  "S04bsu018_u:566": ", tathā mayā praṇidhānaṃ kṛtaṃ yenāham etarhy evaṃ pratikaṣṭe pañcakaṣāye buddhakṣetra upapannaḥ /",
  "S04bsu018_u:567": "tac cṛṇu sādhu ca suṣṭhu ca manasikuru bhāṣīṣye 'haṃ te śāntimate” /",
  "S04bsu018_u:568": "“sādhu bhagavān” niti śāntimatir bodhisattvo bhagavataḥ pratyaśroṣīt //",
  "S04bsu018_u:569": "bhagavāṃs tān idam avocat /",
  "S04bsu018_u:570": "“bhūtapūrvaṃ kulaputraikagaṅgānadīvālikāsameṣu asaṃkhyeyeṣv atikrānteṣu asmin buddhakṣetre dhāraṇo nāma mahākalpo babhūva /",
  "S04bsu018_u:571": "tasmiṃś ca mahākalpe buddhakṣetre tasyāṃ cāturdvīpikāyāṃ araṇemī nāma rājābhūc caturdvīpakaḥ cakravartī /",
  "S04bsu018_u:572": "tasya khalv āraṇeminaḥ samudrareṇur nāma brāhmaṇo 'bhūt purohitaḥ /",
  "S04bsu018_u:573": "tasya putro jāto dvātriṃśanmahāpuruṣalakṣaṇaiḥ samanvāgataḥ aśītibhir anuvyañjanair virājitaḥ śatapuṇyalakṣaṇo vyāmaprabhaḥ nyagrodhaparimaṇḍalo 'secanakadarśanaḥ /",
  "S04bsu018_u:574": "jātamātrasya ca devaśatasahasraiḥ pūjāṃ kṛtvā samudragarbha iti nāma sthāpitaṃ /",
  "S04bsu018_u:575": "so 'pareṇa samayena niṣkramya keśaśmaśrūṇy avatārya kāṣāṇi vastrāṇy ācchādya (KpSū 53)",
  "S04bsu018_u:576": "anuttarāṃ samyaksaṃbodhim abhisaṃbuddhaḥ,",
  "S04bsu018_u:577": "ratnagarbho nāma tathāgata udapādi,",
  "S04bsu018_u:578": "dharmacakrapravartanena sa bhagavān bhahuprāṇakoṭīnayutaśatasahasrāṃ svargamokṣaphale pratiṣṭhāpitavān /",
  "S04bsu018_u:579": "so 'pareṇa samayena bahuśrāvakakoṭīnayutaśatasahasraiḥ parivṛtaḥ puraskṛto grāmanagaranigama janapadarāṣṭrarājadhānīṣu caryāṃ cañcūryamāṇo 'nupūrveṇānyataraṃ nagaraṃ anuprāpto,",
  "S04bsu018_u:580": "yatrāsau rājā cakravartī vasati /",
  "S04bsu018_u:581": "tatra “bahir nagarasya nātidūre jambūvano nāmodyāne ratnagarbhas tathāgato 'rhan samyaksaṃbuddho viharati sārdham anekaiḥ śrāvakakoṭīnayutaśatasahasrair” iti aśroṣīd,",
  "S04bsu018_u:582": "rājāraṇemī “ratnagarbhas tathāgato 'rhan samyakasaṃbuddho 'smākaṃ vijitam anuprāpto jambūvanodyāne viharati anekaiḥ śrāvakakoṭīnayutaśatasahasraiḥ sārdhaṃ /",
  "S04bsu018_u:583": "yan nūnam ahaṃ upasaṃkrāmayeyam,",
  "S04bsu018_u:584": "upasaṃkramya taṃ tathāgatam satkuryāṃ gurukuryāṃ mānayeyaṃ” /",
  "S04bsu018_u:585": "athāraṇemī rājārājarddhyā mahatā ca rājānubhāvenānekaiḥ prāṇikoṭīnayutāśatasahasraiḥ parivṛtaḥ puraskṛto nagarān nirjagāma,",
  "S04bsu018_u:586": "yena jambūvanodyānaṃ tenopajagāmopetya,",
  "S04bsu018_u:587": "yāvad eva yānasya bhūmis tāvad yānena yātvā padbhyām evārāmaṃ prāviśad, yena (KpSū 54)",
  "S04bsu018_u:588": "ratnagarbhas tathāgatas tenopajagāma;",
  "S04bsu018_u:589": "upetya ratnagarbhasya tathāgatasyārhataḥ samyaksaṃbuddhasya pādau śirasā vanditvā triṣkṛtvaḥ pradakṣiṇīkṛtyaikānte nyaṣīdad,",
  "S04bsu018_u:590": "ekānte niṣaṇṇaṃ rājānam araṇeminaṃ ratnagarbhas tathāgato 'rhan samyaksaṃbuddho dhārmyā kathayā saṃdarśayati samādāpayati samuttejayati saṃpraharṣayati /",
  "S04bsu018_u:591": "anekaparyāyeṇa dhārmyā kathayā saṃdarśayitvā samādāpayitvā samuttejayitvā saṃpraharṣayitvā tūṣṇīm abhūt /",
  "S04bsu018_u:592_0": "atha rājāraṇemī utthāyāsanād ekāṃśaṃ uttarāsaṅgaṃ kṛtvā pādayor nipatya yena ratnagarbhas",
  "S04bsu018_u:592_1": "tathāgatas tenāñjaliṃ praṇamya ratnagarbham tathāgatam arhantaṃ samyaksaṃbuddham etad avocat /",
  "S04bsu018_u:593": "“adhivāsayatu me bhagavān idam traimāsaṃ sārdhaṃ bhikṣusaṅghena,",
  "S04bsu018_u:594": "ahaṃ bhagavantam upasthāsyae cīvarapiṇḍapātraśayanāsanaglānapratyayabhaiṣajyapariṣkārair bhikṣusaṅghaṃ ca” /",
  "S04bsu018_u:595": "adhivāsayati kulaputra ratnagarbhas tathāgato rājño 'raṇeminaḥ tūṣṇībhāvena /",
  "S04bsu018_u:596": "atha rājāraṇemī ratnagarbhasya tathāgatasya tūṣṇībhāvenādhivāsanāṃ viditvā bhagavataḥ pādau śirasābhivandya triṣkṛtvaḥ pradakṣiṇīkṛtvā bhagavato 'ntikāt prakāntaḥ /",
  "S04bsu018_u:597": "(KpSū 55)",
  "S04bsu018_u:598_0": "atha rājāraṇemī koṭṭarājānāhūyāmātyamahāmātrān bhaṭabalāgrapaurajānapadān pauruṣeyān",
  "S04bsu018_u:598_1": "āmantryovāca - “yannūnaṃ grāmaṇyo jānīyurmayā ratnagarbhastathāgato 'rhan samyaksaṃbuddha",
  "S04bsu018_u:598_2": "imaṃ traimāsaṃ sarvopakaraṇairupanimantritaḥ sārdhaṃ bhikṣusaṅghena /",
  "S04bsu018_u:599": "so 'haṃ yo me kaścid upabhogaparibhoga upasthānaṃ paricaryāntaḥpuraṃ ca gauraveṇa tatsarvaṃ bhagavato nivedayāmi bhikṣusaṅghasya ca /",
  "S04bsu018_u:600": "yad api yuṣmākaṃ paudgalikaṃ upabhogaparibhogopasthānaparicaryāntaḥpuraṃ gauraveṇa tatsarvaṃ bhagavato niryātayata bhikṣusaṅghasya ca” /",
  "S04bsu018_u:601": "tairapi niryātitaṃ /",
  "S04bsu018_u:602": "gṛhapatiratnamapi bhadramudyānaṃ sarvaṃ jāmbūnadasuvarṇamayaṃ kṛtvā,",
  "S04bsu018_u:603": "tasmin nevodyāne bhagavato 'rthāya kūṭāgāraṃ māpayati saptaratnamayaṃ samantataḥ caturdiśaṃ cātra saptaratnamayāni dvārāṇi māpayati sma /",
  "S04bsu018_u:604": "sarvaṃ codyānaṃ saptaratnamayairvṛkṣairalaṅkṛtaṃ /",
  "S04bsu018_u:605": "te ca vṛkṣā nānāprakārairvastrairalaṅcakre nānāduṣyairnānācchatrairnānāvidhaiśca muktāhārairnānāprakāraiścābharaṇairnānāratnamayaiścābharaṇairvividhaiḥ (KpSū 56)",
  "S04bsu018_u:606": "sugandhaiḥ,",
  "S04bsu018_u:607": "sarvaratnamayaiśca puṣpaphalaistān vṛkṣānalaṅkṛtavān /",
  "S04bsu018_u:608": "sarvaṃ ca tadudyānamanekavidhairmaṇibhiralaṅkṛtamabhūt,",
  "S04bsu018_u:609": "nānāpuṣpāvakīrṇaṃ,",
  "S04bsu018_u:610": "nānāpaṭṭaduṣyaprāvaraṇaprāvārebhya āsanāni prajñaptāni /",
  "S04bsu018_u:611": "tad api cakraratnaṃ bahiḥ kūṭāgārasya bhagavata evābhimukhaṃ puruṣamātrapramāṇamuparyantarīkṣe sthitaṃ jvalati /",
  "S04bsu018_u:612": "hastiratnamapi sarvaśvetaṃ saptāṅgaṃ supratiṣṭhitaṃ,",
  "S04bsu018_u:613": "bhagavataḥ pṛṣṭhataḥ sthitvā bhagavata upari ratnavṛkṣaṃ dhārayati /",
  "S04bsu018_u:614": "sa ca vṛkṣo 'laṅkṛtaḥ saptabhī ratnairnānāvidhaiśca muktāhārairvicitraiścābharaṇairnānāvidhaiśca mālyairnānāraṅgaiśca paṭṭairnānāvidhaiśca duṣyairuparacitaṃ,",
  "S04bsu018_u:615": "tasya vṛkṣasya saptaratnamayaṃ chatraṃ sthāpitamabhūt /",
  "S04bsu018_u:616": "yā cāraṇemino rājño 'gramahiṣī sā bhagavataḥ purataḥ sthitā,",
  "S04bsu018_u:617": "bhagavantaṃ gośīrṣacandanoragasāracandanacūrṇaiścāvakiramāṇā /",
  "S04bsu018_u:618": "yacca rājño 'raṇemino maṇiratnamabhūt prabhāsvaraṃ,",
  "S04bsu018_u:619": "tataḥ svayameva bhagavataḥ purataḥ sthāpayāṃ āsa /",
  "S04bsu018_u:620": "tatastayā maṇiratnābhayā sarvaṃ tadudyānaṃ satatasamitamudāreṇāvabhāsena sphuṭaṃ abhūt,",
  "S04bsu018_u:621": "buddhābhayāyaṃ trisāhasramahāsāhasro lokadhātuḥ sarvamidaṃ (KpSū 57)",
  "S04bsu018_u:622": "satatasamitaṃ sphuṭamabhūt /",
  "S04bsu018_u:623": "ekaikasya ca śrāvakasya gauśīrṣasyaiva candanasya pādapīṭhaṃ sthāpitaṃ,",
  "S04bsu018_u:624": "ekaikasya ca śrāvakasya pṛṣṭhataḥ sarvaśveto hastināgaḥ sthāpita uparyevaṃrūpameva cakraratnaṃ puruṣapramāṇaṃ sthāpitaṃ yathā bhagavatastathā,",
  "S04bsu018_u:625": "ekaikasya ca śrāvakasyāgrataḥ sarvālaṅkāravibhūṣitā kanyā sthāpitā gośīrṣoragasāracandanacūrnairavakirati,",
  "S04bsu018_u:626": "ekaikasya ca śrāvakasyāgrato vaiḍūryamaṇiḥ",
  "S04bsu018_u:627": "sthāpitaḥ / samantataścodyānasyābhyantare nānāvidhāni vādyāni vādyante,",
  "S04bsu018_u:628": "bahiścodyānasya samantena pariṇāyakaratnaṃ vijahāra sārdhaṃ caturaṅgeṇa balakāyena /",
  "S04bsu018_u:629": "atha khalu kulaputra rājāraṇemī divasedivase nagarānniryāti bhagavantaṃ darśanāya vandanāya paryupāsanāya /",
  "S04bsu018_u:630": "tasya yāvad yānasya bhūmistāvad yānena yātvā yānād avatīrya padbhyāmevodyānaṃ prāviśat,",
  "S04bsu018_u:631": "praviśya yena ratnagarbhastathāgatastenopajagāmopetya ratnagarbhasya tathāgatasyārhataḥ samyaksaṃbuddhasya pādau śirasābhivandya bhagavantaṃ trīnvārān pradakṣiṇīkṛtvā,",
  "S04bsu018_u:632": "ratnagarbhasya tathāgatasya svayaṃ hastaśaucamadāt,",
  "S04bsu018_u:633": "svayaṃ ca praṇītena prabhūtena khādanīyabhojanīyena lehyapeyena svahastaṃ (KpSū 58)",
  "S04bsu018_u:634": "saṃtarpayati saṃpravārayati,",
  "S04bsu018_u:635": "svahastaṃ saṃtarpayitvā saṃpravārayitvā bhagavataṃ bhuktavantaṃ viditvā dhautahastamapanītapātrapāṇiṃ svayameva vyajanamādāya bhagavantaṃ vījayāmāsa /",
  "S04bsu018_u:636": "ekaikasya ca śrāvakasya rājaputrasahasraṃ koṭṭarājasahasraṃ caivaṃrūpamupasthānaṃ kṛtvā vyajanaṃ gṛhītvā śrāvakān vījayati sma /",
  "S04bsu018_u:637": "samanantaraparyavasite bhakṣavisarge 'nekāni prāṇikoṭīnayutaśatasahasrāṇyārāmaṃ praviṣṭāni dharmaśravaṇāya /",
  "S04bsu018_u:638": "gaganatale cānekairdevakoṭīnayutaśatasahasraiḥ puṣpavṛṣṭirabhivṛṣṭā divyāni vādyāni abhivādayanti,",
  "S04bsu018_u:639": "divyāni ca chatrāṇi vāsāṃsi ābharaṇāni ca pralambayanti /",
  "S04bsu018_u:640": "nīlavāsasaṃ ca yakṣāṇāṃ catvāriṃśacchatasahasrāṇi ye candanadīpāt gośīrṣasya candanasya kāṣṭhānyānayanti,",
  "S04bsu018_u:641": "bhagavato 'rthāyāhāraṃ pratijāgrati bhikṣusaṅghasya ca /",
  "S04bsu018_u:642": "rātrau svayameva rājāraṇemī bhagavataḥ purato bhikṣusaṅghasya cānekāni dīpakoṭīnayutaśatasahasrāṇi jvālayati /",
  "S04bsu018_u:643": "atha kulaputra rājāraṇemī bhagavataḥ purataḥ sthitvā ekāṃ dīpasthālikāṃ śirasyupasthāpayitvā dvāvaṃśayordvau pāṇyordvau caraṇayordīpasthālīḥ,",
  "S04bsu018_u:644": "sarvarātrīrbhagavataḥ purato dīpaṃ jvālayamāno,",
  "S04bsu018_u:645": "bhagavato 'nubhāvenāklāntakāya (KpSū 59)",
  "S04bsu018_u:646": "evaṃrūpaṃ kāyasukhaṃ pratisaṃvedayati sma /",
  "S04bsu018_u:647": "tadyathāpi nāma tṛtīyadhyānasamāpannasya bhikṣorevamaklāntakāyaḥ aklāntacitto māsatrayaṃ bhagavantamupasthitavān /",
  "S04bsu018_u:648": "evaṃ sahasraṃ rājāputrāṇāṃ caturaśītiśca koṭṭarājasahasrāṇi anyāni ca prāṇakoṭīnayutaśatasahasrāṇi,",
  "S04bsu018_u:649": "ekaikaṃ śrāvakaṃ rājakīyenopakareṇena māsatrayamevaṃrūpeṇopasthānenopasthitavantaḥ /",
  "S04bsu018_u:650": "yathā rājāraṇemī ratnagarbhan tathāgatamupasthitavān tathāgramahiṣī devī māsatrayaṃ gandhapuspairupasthitavatī /",
  "S04bsu018_u:651": "evamanyairapi bahukanyākoṭīnayutaśatasahasrairekaikaḥ śrāvako māsatrayaṃ puṣpagandhairupasthitaḥ /",
  "S04bsu018_u:652": "atha khalu kulaputra rājāraṇemī trayāṇāṃ māsānāmatyayena caturaśītiṃ jāmbūnadamayāni niṣkasahasrāṇi bhagavato niryātayati /",
  "S04bsu018_u:653": "cakraratnacakrapūrvaṃgamāni ca suvarṇamayāni caturaśītiścakraratnasahasrāṇi bhagavato niryātayati /",
  "S04bsu018_u:654": "hastiratnapūrvaṃgamāni caturaśītirnāgasahasrāṇi sarvaśvetāni bhagavato niryātayati /",
  "S04bsu018_u:655": "aśvaratnapūrvaṃgamāni caturaśītiraśvasahasrāṇi bhagavato niryātayati /",
  "S04bsu018_u:656": "maṇiratnapūrvaṃgamāni caturaśītiḥ sūryakāntimaṇisahasrāṇi bhagavato niryātayati sma /",
  "S04bsu018_u:657": "gṛhapatiratnapūrvaṃgamāni (KpSū 60)",
  "S04bsu018_u:658": "caturaśītirājaputrasahasrāṇi bhagavato niryātayati sma /",
  "S04bsu018_u:659": "upasthānāya pariṇāyakaratnapūrvaṃgamāni caturaśītikoṭṭarājasahasrāṇi bhagavata upasthānāya niryātayati sma /",
  "S04bsu018_u:660": "añcuranagarapūrvaṃgamāni caturaśītinagarasahasrāṇi bhagavata upajīvyāni niryātayati bhikṣusaṅghasya ca /",
  "S04bsu018_u:661_0": "caturaśītiratnamayāni kalpavṛkṣasahasrāṇi caturaśītiratnarāśipuṣpasahasrāṇi caturaśītisaptaratnamayāni",
  "S04bsu018_u:661_1": "chatrasahasrāṇi caturaśītyudārāṇāṃ rājārhanāṃ vastrāṇāṃ sahasrāṇi caturaśītisahasrāṇi",
  "S04bsu018_u:661_2": "ratnamayānāṃ mālānāṃ ābharaṇapīṭhaśīrṣanayanakuṇḍalasuvarṇasūtramuktāhāropānahaśayyāpādapīṭhabhājanabherīvādyaśaṅkhaghaṇṭādhvajāṃ",
  "S04bsu018_u:661_3": "bhṛṅgārārāmā dīpasthālikā bhagavato niryātayati sma /",
  "S04bsu018_u:662": "ratnamayāḥ śakunā ratnamayāśca mṛgāścaturaśītivyajanasahasrāṇi bhagavato niryātayati sma /",
  "S04bsu018_u:663": "caturaśītirasāyanasahasrāṇi ratnagarbhasya tathāgatasyārhataḥ samyaksaṃbuddhasya niryātayati sma /",
  "S04bsu018_u:664": "evaṃ cāha, “ahaṃ bhagavan bahukṛtyo bahukaraṇīyaḥ,",
  "S04bsu018_u:665": "kṣamatu me bhagavān,",
  "S04bsu018_u:666": "asmākamupavane 'bhiramatu,",
  "S04bsu018_u:667": "bhagavān asminnupavane ramatu nityaṃ;",
  "S04bsu018_u:668": "punarapyahaṃ bhagavantamupasaṃkramiṣye darśanāya vandanāya paryupāsanāya ca” /",
  "S04bsu018_u:669_0": "(KpSū 61) yacca rājño 'raṇeminaḥ putrasahasraṃ bhagavataḥ pādayornipatya bhagavantamekaikamidamavocat",
  "S04bsu018_u:669_1": "- “adhivāsayatvasmākamekaikasya traimāsaṃ vayaṃ bhagavantamupasthāsyāmaḥ sarvopakaraṇaiḥ",
  "S04bsu018_u:669_2": "sārdhaṃ bhikṣusaṅghena” /",
  "S04bsu018_u:670": "adhivāsayati bhagavāṃstasya rājaputrasahasrasya tūṣṇībhāvena /",
  "S04bsu018_u:671": "teṣāṃ adhivāsitaṃ bhagavatā viditvātha rājāraṇemī bhagavataḥ pādau śirasābhivandya bhikṣusaṅghaṃ ca triskṛtvaḥ pradakṣiṇīkṛtya bhagavanto 'ntikāt prakāntaḥ /",
  "S04bsu018_u:672": "atha teṣāṃ rājaputrāṇāṃ jyeṣṭho 'nimiṣo nāmā bhagavantaṃ traimāsamevaṃrūpeṇopasthānenopastiṣṭhati bhikṣusaṅghaṃ ca,",
  "S04bsu018_u:673": "tadyathā rājāraṇemī tathaivamanimiṣapramukhaṃ rājakumārasahasraṃ dinedine bhagavantaṃ darśanāyopasaṃkrāmati bhikṣusaṅghaṃ ca dharmaṃ ca śrotuṃ /",
  "S04bsu018_u:674": "atha kulaputra bhagavato ratnagarbhasya tathāgatasya pitā samudrareṇurnāma brāhmaṇaḥ,",
  "S04bsu018_u:675": "sa sarvaṃ jambūdvīpamanvāhiṇḍya strīpuruṣadārakadārikābhyaḥ piṇḍapātaṃ yācate,",
  "S04bsu018_u:676": "sa taṃ piṇḍapātaṃ parigṛhītastaṃ sarvaṃ jambūdvīpanivāsilokaṃ triśaraṇagamane pratiṣṭhāpayati,",
  "S04bsu018_u:677": "pratiṣṭhāpayitvānuttarāyāṃ samyaksaṃbodhau cittamutpādayati /",
  "S04bsu018_u:678": "tenaivamanvāhiṇḍatā na sa kaścijjambūdvīpe manuṣyabhūto (KpSū 62)",
  "S04bsu018_u:679": "'sti yaḥ samudrareṇunā brāhmaṇena piṇḍakena na parigṛhīto,",
  "S04bsu018_u:680": "yo vā na triśaraṇagamane pratiṣṭhāpitāḥ,",
  "S04bsu018_u:681": "yasya vānuttarāyāṃ samyaksambodhau cittaṃ notpādayati,",
  "S04bsu018_u:682": "yo vā nānuttare jñāne samādāpito na pratiṣṭhāpitaḥ /",
  "S04bsu018_u:683": "bahuprāṇakoṭīnayutaśatasahasrāṇi triśaraṇakriyāvastuṣu sthāpitāni,",
  "S04bsu018_u:684": "evamanuttarāyāṃ samyaksaṃbodhau samādāpitāni niveśitāni pratiṣṭhāpitāni /",
  "S04bsu018_u:685": "animiṣo 'pi rājakumāro bhagavantaṃ māsatrayamevaṃrūpeṇopasthānenopasthitavān sārdhaṃ bhikṣusaṅghena yathā rājñāraṇeminā,",
  "S04bsu018_u:686_0": "so 'pi trayāṇāṃ māsānāmatyayena caturaśītiścakraratnasahasrāṇi niryātayati sarvasauvarṇāni",
  "S04bsu018_u:686_1": "nagarāṇi divyāni ca hastyaśvamaṇistrīgṛhapatipariṇāyakaratnāni sthāpayitvā caturaśītihastyaśvasahasrāṇi,",
  "S04bsu018_u:687_0": "evaṃ sūryakāntimaṇikanyākumārakalpavṛkṣapuṣparāśicchatravastramālyābharaṇaratnapīṭhaśīrṣanayanakuṇḍalasuvarṇasūtramuktāhāropānahaśayyāpādapīṭhabhājanabherīvādyaśaṅkhapaṭahadhvajabhṛṅgārāmadīpasthālikādīni",
  "S04bsu018_u:687_1": "nānāratnamayāśca śakunā nānāmṛgāṃśca ratnamayāṃ rasāyanāṃśca;",
  "S04bsu018_u:688": "ekaikaśaścaturaśītisahasrāṇi bhagavato niryātitavanta evaṃ bhikṣusaṅghasya ca /",
  "S04bsu018_u:689": "(KpSū 63)",
  "S04bsu018_u:690": "atha sa rājakumāro bhagavantaṃ kṣamāpitavān bhikṣusaṅghaṃ ca,",
  "S04bsu018_u:691": "animiṣo rājakumāro bhagavantamevaṃrūpeṇopasthānenopasthitavān sārdhaṃ bhikṣusaṅghena yathā rājñāraṇeminā tathaiva dakṣiṇā dattā anantā /",
  "S04bsu018_u:692": "evamindragaṇena māsatrayaṃ bhagavān upasthito vibhavaśca parityaktaḥ,",
  "S04bsu018_u:693": "peyālaṃ,",
  "S04bsu018_u:694": "tathaivānaṅgaṇaḥ,",
  "S04bsu018_u:695": "abhayaḥ,",
  "S04bsu018_u:696": "ambaraḥ,",
  "S04bsu018_u:697": "aśajaḥ,",
  "S04bsu018_u:698": "middhaḥ,",
  "S04bsu018_u:699": "miṣaḥ,",
  "S04bsu018_u:700": "mārdavaḥ,",
  "S04bsu018_u:701": "paṅgagaṇaḥ,",
  "S04bsu018_u:702": "mādhvavaḥ,",
  "S04bsu018_u:703": "mānavo,",
  "S04bsu018_u:704": "māsaṃvo,",
  "S04bsu018_u:705": "mājavaḥ,",
  "S04bsu018_u:706": "aravaḥ,",
  "S04bsu018_u:707": "ājñavaḥ,",
  "S04bsu018_u:708": "mukhavaḥ,",
  "S04bsu018_u:709": "arthabahuḥ,",
  "S04bsu018_u:710": "alindraḥ,",
  "S04bsu018_u:711": "neravaḥ,",
  "S04bsu018_u:712": "reṇajaḥ,",
  "S04bsu018_u:713": "candranemī,",
  "S04bsu018_u:714": "sūryanemī,",
  "S04bsu018_u:715": "indranemī,",
  "S04bsu018_u:716": "vajranemī,",
  "S04bsu018_u:717": "kṣāntinemī,",
  "S04bsu018_u:718": "sthānanemī,",
  "S04bsu018_u:719": "javanemī,",
  "S04bsu018_u:720": "raṇemī,",
  "S04bsu018_u:721": "rāhuḥ,",
  "S04bsu018_u:722": "rāhubalaḥ,",
  "S04bsu018_u:723": "rāhucitraḥ,",
  "S04bsu018_u:724": "dāmacitraḥ,",
  "S04bsu018_u:725": "rājadhānaḥ,",
  "S04bsu018_u:726": "rāgabhramaḥ,",
  "S04bsu018_u:727": "rāndhavaḥ,",
  "S04bsu018_u:728": "rakṣakaḥ,",
  "S04bsu018_u:729": "kāyaḥ,",
  "S04bsu018_u:730": "śayamāḥ,",
  "S04bsu018_u:731": "yatravaḥ,",
  "S04bsu018_u:732": "syajalaḥ,",
  "S04bsu018_u:733": "yārmathaḥ,",
  "S04bsu018_u:734": "yadhvajaḥ,",
  "S04bsu018_u:735": "yamānaḥ,",
  "S04bsu018_u:736": "yasyanaḥ,",
  "S04bsu018_u:737": "namajyotiḥ,",
  "S04bsu018_u:738": "arañjanadhvaḥ,",
  "S04bsu018_u:739": "yāvad araṇemino rājñaḥ putrasahasreṇa ekaikena ratnagarbhastathāgato 'rhan samyaksaṃbuddhaḥ (KpSū 64)",
  "S04bsu018_u:740": "sārdhamaprameyena bhikṣusaṅghena,",
  "S04bsu018_u:741": "evaṃrūpeṇa bhagavata upasthānenopasthitaḥ cīvarapiṇḍapātaśayanāsanaglānapratyayabhaiṣajyapariṣkārairmāsatrayaṃ yathā jyeṣṭhena rājaputreṇa,",
  "S04bsu018_u:742": "tathaivaikaikaścaturaśītiḥ svarṇamayāścakrasahasrāṇi vistareṇa yāvaccaturaśītirasāyanasahasrāṇi bhagavato niryātitāni bhikṣusaṅghasya ca /",
  "S04bsu018_u:743_0": "evaṃrūpeṇa mahāprasādena praṇidhānaṃ kṛtvā kecid devatvaṃ kecicchakratvaṃ kecin māratvaṃ",
  "S04bsu018_u:743_1": "keciccakravartirājyaṃ kecin mahābhogatāṃ kecicchrāvakayānaṃ kecit pratyekabuddhayānaṃ prārthayanti,",
  "S04bsu018_u:744": "adhiṣṭhamānāśca dvau varṣaśatau pañcapañcāśacca varṣāṇi bhagavantaṃ kṣamāpayanti (KpSū 65)",
  "S04bsu018_u:745": "bhikṣusaṅghaṃ ca /",
  "S04bsu018_u:746": "tatkāle samudrareṇurbrāhmano 'grapurohito 'bhyāgato 'drākṣīt taṃ bhagavantaṃ tai rājaputrairupasthitaṃ dṛṣṭvā saptavarṣāṇi sarvopakaraṇairupanimantrayate,",
  "S04bsu018_u:747": "yaduta cīvarapiṇḍapātaśayyāsanaglānapratyayabhaiṣajyapariṣkāraiḥ sārdhaṃ bhikṣusaṅghena /",
  "S04bsu018_u:748": "adhivāsayati bhagavān pituragrapurohitasya tūṣṇībhāvena /",
  "S04bsu018_u:749": "atha samudrareṇurbrāhmaṇa evaṃrūpeṇa sarvopakaraṇasaṃpannenopasthānena bhagavata upasthitaḥ cīvarapiṇḍapātaśayyāsanaglānapratyayabhaiṣajyapariṣkāraiḥ sārdhaṃ bhikṣusaṅghena //",
  "S04bsu018_u:751": "atha khalu kulaputrāpareṇa samayena samudrareṇorbrāhmaṇasyaivaṃ cetasaḥ parivitarka udapādi /",
  "S04bsu018_u:752": "“mayā tāvad bahuprāṇakoṭinayutaśatasahasrāṇi anuttarāyāṃ samyaksaṃbodhau samādāpitāni /",
  "S04bsu018_u:753": "na cāhamasya rājño 'raṇeminaḥ praṇidhānaṃ jāne,",
  "S04bsu018_u:754": "kim ayaṃ prārthayati devatvaṃ vā uta śakratvaṃ vā māratvaṃ vā mahābhogatāṃ vā śrāvakayānaṃ vā pratyekabuddhayānaṃ vānuttarāṃ vā samyaksaṃbodhim ākāṅkṣate /",
  "S04bsu018_u:755": "kaccid aham anuttarāṃ samyaksaṃbodhimabhisaṃbuddhaḥ,",
  "S04bsu018_u:756": "atīrṇān sattvāṃstārayeyaṃ,",
  "S04bsu018_u:757": "amuktāmmocayeyaṃ jātijarāvyādhimaraṇaśokaparidevaduḥkhadaurmanasyopāyāsebhyaḥ, (KpSū 66)",
  "S04bsu018_u:758": "aparinirvṛtān sattvān parinirvāpayeyaṃ /",
  "S04bsu018_u:759_0": "kaccit svapne nivedayatu devo vā yakṣo vā nāgo vā buddho vā śrāvako vā brāhmaṇo vā",
  "S04bsu018_u:759_1": "kin tāvad rājā devaśriyaṃ kāṅkṣate uta manuṣyaśriyaṃ atha śrāvakatvamatha pratyekabuddhabhūmimatha",
  "S04bsu018_u:759_2": "vānuttarāṃ samyaksaṃbodhiṃ” /",
  "S04bsu018_u:760": "atha kulaputra samudrareṇurbrāhmaṇaḥ agrapurohitaḥ svapne tathārūpamavabhāsamadrākṣīt,",
  "S04bsu018_u:761": "yenāvabhāsena daśasu dikṣu gaṅgānadīvālikāsameṣu buddhakṣetreṣu buddhān bhagavataḥ paśyati /",
  "S04bsu018_u:762": "te ca buddhā bhagavantaḥ tasya brāhmaṇasya padmāni svarṇapatrāṇi rūpyadaṇḍāni vaiḍūryakarṇikāni aśmagarbhakeśarāṇi preṣayanti /",
  "S04bsu018_u:763": "sarveṣu ca teṣu padmeṣu sūryamaṇḍalaṃ dṛśyate /",
  "S04bsu018_u:764": "sūryamaṇḍalasyopari saptaratnamayaṃ chatraṃ saṃsthitaṃ /",
  "S04bsu018_u:765": "ekaikasmācca sūryamaṇḍalāt ṣaṣṭiraśmikoṭyo niścerustā raśmayaḥ sarvāstasya brāhmaṇasya vaktre praviśanti /",
  "S04bsu018_u:766": "sahasrayojanapramāṇamātmabhāvaṃ samanupaśyati pariśuddhaṃ tadyathā pariśuddhamādarśamaṇḍalaṃ /",
  "S04bsu018_u:767": "svakāyasya ca kukṣau ṣaṣṭibodhisattvakoṭīnayutaśatasahasrāṇi padmeṣu paryaṅkopaviṣṭāṃ dhyāyamānāṃ paśyati /",
  "S04bsu018_u:768": "tānapi sūryavigrahānātmanaḥ śirasi mālān paśyati /",
  "S04bsu018_u:769": "chatraṃ copari cākāśe (KpSū 67)",
  "S04bsu018_u:770": "yāvad brahmalokaparyante sthitaṃ paśyati /",
  "S04bsu018_u:771": "nānāpadmāni sāmantake sthitāni paśyati /",
  "S04bsu018_u:772": "tebhyaśca padmebhyo divyānyatikrāntamānuṣāṇi tūryāṇi niścaranti śṛṇoti ca /",
  "S04bsu018_u:773": "tatra ca rājānamāraṇeminaṃ paśyati,",
  "S04bsu018_u:774": "rudhiramrakṣitena kāyena dhāvantaṃ sūkaramukhena vividhān bahuprāṇino bhakṣayante,",
  "S04bsu018_u:775": "bhakṣayitvā cairaṇḍavṛkṣamūle niṣaṇṇaṃ /",
  "S04bsu018_u:776": "vividhāśca prāṇinaḥ samāgamya taṃ rājānaṃ bhakṣayanti yāvad asthiśaṅkalāvaśeṣaṃ kṛtvā chorayanti /",
  "S04bsu018_u:777": "evaṃ punaḥ punastathaiva prādurbhavantaṃ sūkaramukhaṃ rudhiramrakṣitena kāyena bahuvidhān prāṇino bhakṣayitvā eraṇḍamūle niṣaṇṇaṃ,",
  "S04bsu018_u:778": "vividhaiḥ prāṇibhiḥ khādyamānamasthiśaṅkalāvaśiṣṭaṃ kṛtvā choritaṃ /",
  "S04bsu018_u:779": "punaraparaṃ rājaputrān paśyati sūkaramukhenāpare gajamukhenāpare mahiṣamukhenāpare siṃhamukhenāpare vṛkamukhenāpare śṛgālamukhenāpare śvamukhenāpare markaṭamukhena paśyati,",
  "S04bsu018_u:780": "śoṇitābhyukṣitagātrānanekavidhān prāṇino bhakṣayitvā eraṇḍavṛkṣamūle niṣaṇṇān vividhaiḥ prāṇibhirbhakṣyamāṇān asthiśaṅkalāvaśiṣṭānutsṛṣṭān /",
  "S04bsu018_u:781": "punarapi tenaiva kāyena sthitān tathaiva prāṇino bhakṣayataḥ paśyati /",
  "S04bsu018_u:782": "anyāṃśca rājaputrān paśyati mahiṣarathābhirūḍhān sumanāpuṣpābhyalaṅkṛtān (KpSū 68)",
  "S04bsu018_u:783": "kupathena dakṣiṇābhimukhān gacchataḥ /",
  "S04bsu018_u:784": "śakrabrahmalokapālāścāgatvā brāhmaṇasya kathayanti",
  "S04bsu018_u:785": "/ “imāni brāhmaṇa padmāni bhāgaṃ kuru,",
  "S04bsu018_u:786": "bhāgaṃ kṛtvā tataḥ prathamaṃ rājñaḥ saṃvibhāgamekaṃ padmamanuprayaccha,",
  "S04bsu018_u:787": "tata eṣāmapi rājaputrāṇāmekaikaṃ padmaṃ dada,",
  "S04bsu018_u:788": "avaśiṣṭāni koṭṭarājñāṃ prayaccha,",
  "S04bsu018_u:789": "aparāṃ janasya” /",
  "S04bsu018_u:790": "śrutvā brāhmaṇa prāha /",
  "S04bsu018_u:791": "“yathājñāpayanti devāḥ” /",
  "S04bsu018_u:792": "atha sa brāhmaṇaḥ padmāni bhājayamāna eva pratibuddhaḥ,",
  "S04bsu018_u:793": "saṃvicintayamāna utthāyāsanāt punarvicintayati,",
  "S04bsu018_u:794_0": "“hīnapraṇidhirayaṃ rājā cakravartī saṃsārasukhābhirato hīnā vāsyādhimuktiḥ sārdhamekatyai",
  "S04bsu018_u:794_1": "rājaputrairekatyāḥ punā rājaputrāḥ śrāvakayānamākāṅkṣanti ye mayā mahiṣarathābhirūḍhā",
  "S04bsu018_u:794_2": "dṛṣṭāḥ sumanāpuṣpairalaṅkṛtā dakṣiṇābhimukhā gacchanti /",
  "S04bsu018_u:795": "yacca mayā sarvasattvārthaṃ mahāyajñasyārambhaṃ kṛtaṃ /",
  "S04bsu018_u:796": "yacca mayādhatriyāṃ varṣaśatāṃ jambūdvīpamanvāhiṇḍya sarvasattvā anuttarāyāṃ samyaksaṃbodhau yāvat pratiṣṭhāpiṭāḥ /",
  "S04bsu018_u:797": "tad evaṃ mayā sarvajambūdvīpe gatānekāni prāṇakoṭīnayutaśatasahasrāṇi triṣu puṇyakriyāvastuṣu samādāpitāni niveśitāni pratiṣṭhāpitāni /",
  "S04bsu018_u:798": "tasyaitannimittaṃ yena mayā svapne mahāvabhāso dṛṣṭaḥ (KpSū 69)",
  "S04bsu018_u:799": "daśasu dikṣu buddhā bhagavanto dṛṣṭāḥ /",
  "S04bsu018_u:800_0": "yacca mayā sarvaṃ jambūdvīpamanvāhiṇḍya strīpuruṣadārakadārikābhyaḥ piṇḍapātaṃ yācayitvā",
  "S04bsu018_u:800_1": "bahuprāṇakoṭīnayutaśatasahasrāṇi triśaraṇakriyāvastuṣu sthāpitāni vinītāni niveśitāni pratiṣṭhāpitāni /",
  "S04bsu018_u:801": "yacca mayā tathāgato 'rhan samyaksaṃbuddhaḥ saptavarṣāṇyupanimantritaḥ sarvopakaraṇaiḥ sārdhaṃ bhikṣusaṅghena,",
  "S04bsu018_u:802": "tena mama daśabhyo digbhyaḥ anyebhyo buddhakṣetrebhyaḥ buddhairbhagavadbhiḥ padmānyanupreṣitāni /",
  "S04bsu018_u:803": "yacca mayānuttarāyāṃ samyaksaṃbodhau praṇidhānaṃ kṛtaṃ,",
  "S04bsu018_u:804": "tena te buddhā saptaratnamayāni chatrāṇi visarjayanti /",
  "S04bsu018_u:805": "yatpunarmayā teṣu padmeṣu sūryavigrahā dṛṣṭā,",
  "S04bsu018_u:806": "yacca raśmayo mukhe praviśamānā dṛṣṭāḥ,",
  "S04bsu018_u:807": "yaccāsau mahān ātmabhāvo dṛṣṭaḥ,",
  "S04bsu018_u:808": "yacca sūryavigrahamālā dṛṣṭā,",
  "S04bsu018_u:809": "yacca kukṣau bodhisattvakoṭīnayutaśatasahasrāṇi padmeṣu paryaṅkaniṣaṇṇāni dhyāyamānāni,",
  "S04bsu018_u:810": "imā evaṃrūpāḥ svapnā dṛṣṭāḥ,",
  "S04bsu018_u:811": "yacca me śakrabrahmalokapāla dṛṣṭā ājñāpayantīmāni padmāni bhāgaṃ kuru,",
  "S04bsu018_u:812": "yacca mayā tāni padmāni bhāgaṃ kṛtvā dattāni /",
  "S04bsu018_u:813": "yannvaham imāḥ svapnā buddhāya bhagavata ākhyāsye,",
  "S04bsu018_u:814": "kiṃhetukāḥ kiṃpratyayā mayaivaṃrūpāḥ svapnā dṛṣṭā,",
  "S04bsu018_u:815": "yannvahaṃ (KpSū 70)",
  "S04bsu018_u:816": "tathāgataṃ pṛccheyaṃ” /",
  "S04bsu018_u:817": "atha samudrareṇurbrāhmaṇaḥ tasyā eva rātryā atyayena bhojanaṃ sajjīkṛtvā kālyate eva yena bhagavāṃstenopajagāma,",
  "S04bsu018_u:818": "upetya svayameva bhagavato hastaśaucamupanāmayati bhikṣusaṅghasya ca /",
  "S04bsu018_u:819": "hastaśaucamupanīya prabhūtena khādanīyena bhojanīyena svahastaṃ saṃtarpayati saṃpravārayati,",
  "S04bsu018_u:820_0": "saṃtarpayitvā saṃpravārayitvā bhikṣusaṅghamanekaparyāyena saṃtarpya saṃpravārya bhagavantaṃ",
  "S04bsu018_u:820_1": "viditvā bhikṣusaṅghaṃ ca dhautahastamapanītapātraṃ nīcamāsanaṃ gṛhītvā bhagavataḥ",
  "S04bsu018_u:820_2": "purato niṣaṇṇo dharmaśravaṇāya /",
  "S04bsu018_u:821": "atha rājāraṇemī tatraivābhyāgataḥ sārdhaṃ putrasahasreṇānekaiśca prāṇisahasraiḥ parivṛtaḥ puraskṛtaḥ,",
  "S04bsu018_u:822": "sa yāvad yānasya bhūmistāvad yānena yātvā yānād avatīrya padbhyāmevārāmaṃ prāvikṣat,",
  "S04bsu018_u:823": "praviśya ca yena bhagavāṃstenopajagāmopetya bhagavataḥ pādau śirasā vanditvā bhikṣusaṅghasya ca bhagavataḥ purataḥ niṣaṇṇo dharmaśravaṇāya /",
  "S04bsu018_u:824": "atha samudrareṇurbrāhmaṇo yathādṛṣṭāṃ svapnāṃ bhagavato nivedayati /",
  "S04bsu018_u:825": "bhagavān āha - “yattvaṃ brāhmaṇādrākṣīt mahāntamavabhāsaṃ yenāvabhāsena gaṅgānadīvālikāsameṣu buddhakṣetreṣu (KpSū 71)",
  "S04bsu018_u:826": "buddhā bhagavanto dṛṣṭā tava padmāni visarjayanti,",
  "S04bsu018_u:827": "teṣu ca padmeṣu sūryavigrahā dṛṣṭā raśmayaḥ pramuñcamānāste ca raśmayastava mukhe praviśanti /",
  "S04bsu018_u:828": "yattvayā brāhmaṇa adhatrikāyāṃ varṣaśatāṃ jambudvīpamāhiṇḍatā,",
  "S04bsu018_u:829": "tena tvayā gaṇanātikrāntāḥ sattvāstriṣu puṇyakriyāvastuṣu niveśitāḥ pratiṣṭhāpitāśca,",
  "S04bsu018_u:830": "gaṇanātikrāntāśca sattvā anuttarāyāṃ samyaksaṃbodhau samādāpitā niveśitāḥ pratiṣṭhāpitāḥ /",
  "S04bsu018_u:831": "yacca tvayā sarvasattvārthaṃ mahāyajñasyārambhaḥ kṛtastena tvaṃ brāhmaṇa buddhā bhagavanto vyākariṣyantyanuttarāyāṃ samyaksaṃbodhau,",
  "S04bsu018_u:832": "ye daśasu dikṣu gaṅgānadīvālikāsameṣu lokadhātuṣu tiṣṭhanti dhriyante yāpayanti dharmaṃ ca deśayanti,",
  "S04bsu018_u:833": "yaiśca tava padmāni visarjitāni suvarṇapatrāṇi rūpyadaṇḍāni vaiḍūryakarṇikāni asmagarbhakeśarāṇi,",
  "S04bsu018_u:834": "teṣu ca sarveṣu padmeṣu sūryavigrahā dṛśyante /",
  "S04bsu018_u:835": "idaṃ tasya svapnasya pūrvanimittaṃ /",
  "S04bsu018_u:836": "yattvaṃ brāhmaṇādrākṣīt svapne ye daśausu dikṣu gaṅgānadīvālikāsameṣu lokadhātuṣu buddhā bhagavantastiṣṭhanti dhriyante yāpayanti dharmaṃ ca deśayanti,",
  "S04bsu018_u:837": "tairbuddhairbhagavadbhiḥ saptaratnamayāni chatrāṇi visarjitāni,",
  "S04bsu018_u:838": "yāni chatrāṇi copari cākāśe yāvad (KpSū 72)",
  "S04bsu018_u:839": "brahmalokaparyantaṃ saṃtiṣṭhanti /",
  "S04bsu018_u:840": "yasyāṃ eva rātrau tvaṃ brāhmaṇānuttarāṃ samyaksaṃbodhimabhisaṃbhotsyase tasyāṃ eva rātrau daśasu dikṣu gaṅgānadīvālikāsameṣu lokadhātuṣūdāraḥ kīrtiśabdaśloko 'bhyudgacchate,",
  "S04bsu018_u:841": "upari ca yāvad brahmalokaparyantaṃ kṛtvā na śakyante tava mūrdhānaṃ vyavalokayituṃ brahmādibhirdevalokairapi /",
  "S04bsu018_u:842": "idaṃ tasya svapnasya pūrvanimittaṃ /",
  "S04bsu018_u:843": "yattvaṃ brāhmaṇādrākṣit mahāntamātmabhāvaṃ yāvad brahmalokaṃ yacca sūryamaṇḍalānāṃ mālā śīrasi baddhā,",
  "S04bsu018_u:844": "tadye tvayā gaṇanātikrāntāḥ sattvāḥ samādāpitā anuttarāyāṃ samyaksaṃbodhau,",
  "S04bsu018_u:845": "te ca tavābhisaṃbuddhabodherbrāhmaṇa buddhakṣetraparamāṇurajaḥsameṣu lokadhātuṣu deśasu dikṣu sthitā anuttarāṃ samyaksaṃbodhimabhisaṃbhotsyante /",
  "S04bsu018_u:846": "sarve ye tvayā bodhau samādāpitā te tavābhīkṣṇaṃ varṇaṃ udāhariṣyanti,",
  "S04bsu018_u:847": "“anena tathāgatenārhatā samyaksaṃbuddhena vayaṃ prathamamanuttarāyāṃ samyaksaṃbodhau samādāpitā,",
  "S04bsu018_u:848": "yenāsmaitarhyanuttarāṃ samyaksaṃbodhimabhisaṃbuddhā,",
  "S04bsu018_u:849": "eṣa cāsmākaṃ kalyāṇamitraṃ” /",
  "S04bsu018_u:850": "te buddhā bhagavanto bodhisattvān visarjayiṣyanti tava pūjākarmaṇe,",
  "S04bsu018_u:851": "tataste bodhisattvā mahāsattvā",
  "S04bsu018_u:852": "vividhairbodhisattvavikurvitaistava (KpSū 73)",
  "S04bsu018_u:853": "pūjāṃ kṛtvā,",
  "S04bsu018_u:854": "tatra tava sakāśāddharmaṃ śrutvā nānāvidhāḥ samādhirdhāraṇīḥ kṣāntiśca pratilapsyante /",
  "S04bsu018_u:855": "te bodhisattvā mahāsattvāḥ svakasvakeṣu buddhakṣetreṣu gatvā tava varṇaṃ uccārayiṣyanti ghoṣamanuśrāvayiṣyanti /",
  "S04bsu018_u:856": "idaṃ brāhmaṇa tasya svapnasya pūrvanimittaṃ /",
  "S04bsu018_u:857": "yattvayā brāhmaṇa svapne dṛṣṭā bodhisattvakoṭīnayutaśatasahasrāṇi tāni tava kukṣau praviśya padmeṣu paryaṅkopaviṣṭā dhyāyanti,",
  "S04bsu018_u:858": "abhisaṃbuddhabodhiśca tvaṃ brāhmaṇa bahuprāṇakoṭīnayutaśatasahasrāṇi yānyanuttarāyāṃ samyaksaṃbodhau samādāpayiṣyasi avaivartikāni sthāpayiṣyasyanuttarāyāṃ samyaksaṃbodhau /",
  "S04bsu018_u:859_0": "te tava parinirvṛtasya brāhmaṇānuttareṇa parinirvāṇena buddhakṣetraparamāṇurajaḥsameṣu",
  "S04bsu018_u:859_1": "kalpeṣu paścāddaśāsu dikṣvanyeṣu buddhakṣetreṣu te buddhā bhagavanto dharmeṇa rājyaṃ",
  "S04bsu018_u:859_2": "kārayantastava varṇaṃ bhāṣiṣyanti /",
  "S04bsu018_u:860": "“evam asaṃkhyeyeṣu kalpeṣvatikrānteṣu evaṃnāmā tathāgato abhūd arhan samyaksaṃbuddhaḥ,",
  "S04bsu018_u:861": "tena tathāgatenārhatā samyaksaṃbuddhena vayamanuttarāyāṃ samyaksaṃboddhau samādāpitā vinītā niveśitāḥ pratiṣṭhāpitā avaivartikāśca sthāpitā,",
  "S04bsu018_u:862": "yena vayametarhyanuttarāṃ samyaksaṃbodhimabhisaṃbuddhāḥ, (KpSū 74)",
  "S04bsu018_u:863": "dharmarājyaṃ ca pratilabdhāḥ” /",
  "S04bsu018_u:864": "idaṃ brāhmaṇa tasya svapnasya pūrvanimittaṃ /",
  "S04bsu018_u:865_0": "yattvaṃ brāhmaṇa svapne dṛṣṭavān sūkaramukhena yāvacchvamukhena rudhiramrakṣitena",
  "S04bsu018_u:865_1": "gātreṇānekavidhāṃ prāṇino bhakṣayitvā hīna eraṇḍamūle niṣaṇṇāste 'pyanye vividhaiḥ",
  "S04bsu018_u:865_2": "prāṇibhirbhakṣyante yāvadasthiśaṅkalāvaśeṣā utsṛjyante,",
  "S04bsu018_u:866": "punarapyāpyāyitakāyā rudhirābhyaktena kāyena yāvacchvamukhena bahuvidhāṃ prāṇino bhakṣayitvā punarhīnasyairaṇḍavṛkṣasya mūle niṣaṇṇā vividhaiśca prāṇibhiḥ khādyante /",
  "S04bsu018_u:867": "te tvayā mohapuruṣāstrividhe puṇyakriyāvastuni samādāpitā prātiṣṭhāpitā dāne yame saṃyame ca,",
  "S04bsu018_u:868": "te deveṣu cyavanaduḥkhamabhilaṣanti,",
  "S04bsu018_u:869_0": "manuṣyeṣu jarāvyādhimaraṇāpriyasaṃprayogapriyavinābhāvaduḥkhāṃ preteṣu kṣutpipāsaduḥkhaṃ",
  "S04bsu018_u:869_1": "tiryakṣvanyonyabhakṣaṇaduḥkhaṃ nārakeṣu dāhacchedavadhabandhananānāvidhakāraṇādiduḥkhamabhilaṣanti /",
  "S04bsu018_u:870": "trividhe ca puṇyakriyāvastuni pratiṣṭhāpitā deveṣu devarājyamabhilaṣanti manuṣyeṣu caikadvīpaiśvaryamākāṅkṣante /",
  "S04bsu018_u:871": "teṣāṃ tatra sarvasattvāḥ paribhogaṃ gacchanti,",
  "S04bsu018_u:872": "te 'pi ca sarvasattvānāmāhāraparibhogaṃ (KpSū 75) gacchanti /",
  "S04bsu018_u:873": "evaṃ te mohapuruṣāḥ sarve tvayā trividhe puṇyakriyāvastuni",
  "S04bsu018_u:874": "pratiṣṭhāpitāstavopāsakā bhaviṣyanti /",
  "S04bsu018_u:875": "idaṃ brāhmaṇa tasya svapnasya pūrvanimittaṃ /",
  "S04bsu018_u:876": "yattvaṃ brāhmaṇa svapnamadrākṣīt apare manuṣyā mahiṣarathābhirūdhāḥ sumanāmālālāṅkṛtaśirasaḥ apathena dakṣiṇābhimukhaṃ gacchanti,",
  "S04bsu018_u:877": "te 'pi tvayā brāhmaṇa kulaputrāḥ triṣu puṇyakriyāvastuṣu pratiṣṭhāpitāḥ kevalamātmadamanārthaṃ ātmaśamanārthaṃ śrāvakayānasaṃprasthitāḥ,",
  "S04bsu018_u:878": "teṣāṃ śrāvakayānasaṃprasthitānāṃ brāhmaṇa pudgalānāmidaṃ purvanimittaṃ” //",
  "S04bsu018_u:879": "atha khalu kulaputra brāhmaṇaḥ samudrareṇū rājānamāraṇeminametadavocat - “durlabhaṃ mahārāja manuṣyatvaṃ,",
  "S04bsu018_u:880": "durlabhā kṣaṇasaṃpat,",
  "S04bsu018_u:881": "durlabhamudumbarapuṣpasadṛśānāṃ tathāgatānāmarhatāṃ samyaksaṃbuddhānāṃ prādurbhāvo loke,",
  "S04bsu018_u:882": "durlabhaḥ kuśaladharme chandaḥ,",
  "S04bsu018_u:883": "durlabhaṃ samyakpraṇidhānaṃ /",
  "S04bsu018_u:884": "duḥkhotpattibhūtaṃ mahārāja devarājatvaṃ,",
  "S04bsu018_u:885": "duḥkhotpattibhūtaṃ mahārāja manuṣyeṣu caikadvīpaiśvaryarājatvaṃ,",
  "S04bsu018_u:886": "duḥkhotpattibhūtaṃ dvistriścāturdvīpikarājatvaṃ /",
  "S04bsu018_u:887": "ciraṃ mahārāja saṃsāraduḥkhamanubhavitavyaṃ /",
  "S04bsu018_u:888": "(KpSū 76) anavasthitā mahārāja vāyuvegacapalā devamanuṣyasaṃpattayo,",
  "S04bsu018_u:889": "dakacandropamā bālāḥ pañcabhiḥ kāmaguṇairatṛptā viṣayeṣu mattā devamāṇuṣāṃ śriyamabhilaṣanti /",
  "S04bsu018_u:890_0": "te bālāḥ punaḥ punarnarakeṣu kāraṇāduḥkhamanubhavanti tiryakṣu saṃmohaduḥkhaṃ preteṣu",
  "S04bsu018_u:890_1": "kṣutpipāsāduḥkhaṃ manuṣyeṣu priyaviprayogaduḥkhaṃ deveṣu cyavanaduḥkhaṃ punargarbhavāsaduḥkhaṃ",
  "S04bsu018_u:890_2": "parasparaśīrṣaprapātanaduḥkhaṃ anyonyabhakṣaṇaduḥkhaṃ,",
  "S04bsu018_u:891": "evaṃ bhramamāṇā bālā duḥkhamanubhavanti /",
  "S04bsu018_u:892": "tatkasmāddhetoḥ?",
  "S04bsu018_u:893": ", kalyāṇamitravirahitāḥ samyakpraṇidhānaṃ na kurvanti na vyāyamanti aprāptasya prāptaye 'nadhigatasyādhigamāyāsākṣātkṛtasya sākṣātkriyāyai /",
  "S04bsu018_u:894": "evaṃ mūrkhā bālāḥ khidyante bodhicittena yatra sarvaduḥkhakṣayo bhavati,",
  "S04bsu018_u:895": "saṃsāreṇa ca na khidyante nodvijanti yatra punaḥ punarduḥkhotpattirbhavati /",
  "S04bsu018_u:896": "parīkṣasva mahārāja yathā saṃsāraḥ sarvaduḥkhānāṃ bhājanabhūtaḥ /",
  "S04bsu018_u:897": "tasmāttarhi tvaṃ mahārāja kṛtādhikāro bhagavataḥ śāsane 'varopitakuśalamūlastriṣu ratneṣu labdhaprasādaḥ,",
  "S04bsu018_u:898": "bhagavato dattadāno (KpSū 77)",
  "S04bsu018_u:899": "mahābhogatāyai rakṣitaśīlaḥ svargopapattipratilābhāya śruto bhagavato 'ntikāddharmaṃ prajñāmahādharmapratilābhāya te saṃpatsyante /",
  "S04bsu018_u:900": "yaṣṭayajñastvaṃ mahārāja utpādāyanuttarāyāṃ samyaksaṃbodhau cittaṃ” /",
  "S04bsu018_u:901": "āha, “alaṃ brāhmaṇa,",
  "S04bsu018_u:902": "nāhaṃ brāhmaṇānuttarāṃ samyaksaṃbodhimabhilaṣāmi saṃsārābhirataḥ,",
  "S04bsu018_u:903": "yanmahābrāhmaṇa mayā dānaṃ dattaṃ śīlaṃ rakṣitaṃ dharmaḥ śrutaḥ /",
  "S04bsu018_u:904": "durlabhā hi brāhmaṇānuttarā samyaksaṃbodhiḥ” /",
  "S04bsu018_u:905": "dvirapi samudrareṇurbrāhmaṇo rājānamāha - “śuddho mahārāja bodhimārgaḥ /",
  "S04bsu018_u:906": "āśayena praṇidhānaṃ kartavyaṃ /",
  "S04bsu018_u:907": "paripūryābhiprasannaḥ sa mārgo 'dhyāśayena viśuddhaḥ /",
  "S04bsu018_u:908": "ṛjuḥ sa mārgaḥ aśaṭhaḥ /",
  "S04bsu018_u:909": "śuddhaḥ sa mārgaḥ kleśapravāhakatvāt /",
  "S04bsu018_u:910": "vipulo 'sau mārgaḥ anāvarṇatvāt /",
  "S04bsu018_u:911": "samavasaraṇaḥ sa mārgaḥ cintanāya /",
  "S04bsu018_u:912": "nirbhayaḥ sa mārgaḥ sarvapāpākaraṇatayā /",
  "S04bsu018_u:913": "sumṛduḥ sa mārgaḥ dānapāramitayā /",
  "S04bsu018_u:914": "śītalaḥ sa mārgaḥ śīlapāramitayā /",
  "S04bsu018_u:915": "nirāśrayaḥ sa mārgaḥ kṣāntipāramitayā /",
  "S04bsu018_u:916": "adhiṣṭhānāśrayaḥ sa mārgaḥ vīryapāramitayā /",
  "S04bsu018_u:917": "anāvilaḥ sa mārgaḥ dhyānapāramitayā /",
  "S04bsu018_u:918": "suviditaḥ sa mārgaḥ (KpSū 78)",
  "S04bsu018_u:919": "prajñāpāramitayā /",
  "S04bsu018_u:920": "suprasannaḥ sa mārgo mahāmaitryā /",
  "S04bsu018_u:921": "svabhāvajñānānugataḥ sa mārgaḥ mahākaruṇayā /",
  "S04bsu018_u:922": "sadānanditaḥ sa mārgaḥ mahāmuditayā /",
  "S04bsu018_u:923": "akliṣṭaḥ sa mārgaḥ upekṣayā /",
  "S04bsu018_u:924": "apagatakaṇṭakaḥ sa mārgaḥ kāmavyāpādavihiṃsāvitarkaiḥ /",
  "S04bsu018_u:925": "kṣemaṃgamanaḥ sa mārgo 'pratihatacittatayā /",
  "S04bsu018_u:926": "dhūrtavirahitaḥ sa mārgaḥ rūpaśabdagandharasasparśaviditatvāt /",
  "S04bsu018_u:927": "nihatamārapratyarthikaḥ sa mārgaḥ dhātvāyatanasuvimṛṣṭatvāt /",
  "S04bsu018_u:928": "suprabodhaḥ sa mārgaḥ avidyāndhakāranirāvaraṇatvāt /",
  "S04bsu018_u:929": "dṛḍhavīryasattvacittagamanaḥ sa mārgaḥ apagataśrāvakapratyekabuddhamanasikāratvāt /",
  "S04bsu018_u:930": "utsoḍhaḥ sa mārgaḥ sarvatathāgatādhiṣṭhitatvāt /",
  "S04bsu018_u:931": "mahāratnaniṣpādakaḥ sa mārgaḥ sarvajñatāratnānukūlatvāt /",
  "S04bsu018_u:932": "sadāprakāśitaḥ sa mārgaḥ asaṅgajñānasya bhagavataḥ /",
  "S04bsu018_u:933": "kuśalamūladeśakānucīrṇaḥ sa mārgaḥ sarvatathāgatānugṛhītatvāt /",
  "S04bsu018_u:934": "duṣṭakleśānukūlavigataḥ sa mārgaḥ anunayapratighaprahīṇatvāt /",
  "S04bsu018_u:935": "nihatarajaḥ sa mārgaḥ vyāpādakhilakrodhāpagatatvāt /",
  "S04bsu018_u:936": "(KpSū 79) sugatigamanīyaḥ sa mārgaḥ sarvākuśalavirahitatvāt /",
  "S04bsu018_u:937": "kṣemaṃgamo mahārāja saṃbodhimārgaḥ nirvāṇaparyavasānaḥ /",
  "S04bsu018_u:938": "utpādaya mahārāja bodhicittaṃ” /",
  "S04bsu018_u:939": "rājā prāha - “ayaṃ brāhmaṇa tathāgataḥ aśītivarṣasāhasrikāyāṃ prajāyāṃ loka utpanno,",
  "S04bsu018_u:940": "na śakyaṃ tathāgatena sarve 'pāyaḥ śamayituṃ /",
  "S04bsu018_u:941": "ye sattvā avaruptakuśalamūlaste sattvāḥ phale sthitāḥ,",
  "S04bsu018_u:942": "kecit samādhidhāraṇīkṣāntiṣu niṣpannāḥ,",
  "S04bsu018_u:943": "utkṛṣṭakuśalamūlāstu ye sattvāste bodhau avaivartyāḥ saṃvṛttāḥ,",
  "S04bsu018_u:944": "kecidavaruptakuśalamūlāḥ devamanuṣyaśriyamanubhavanti /",
  "S04bsu018_u:945": "svakasvakaiḥ sattvāḥ kuśalākuśalaiḥ karmabhirbhramanti /",
  "S04bsu018_u:946": "katame sattvā bhagavatā vinītāḥ sadekasattvasyāpi duḥkhaṃ na praśāntaṃ,",
  "S04bsu018_u:947": "kṣetrabhūtaḥ kevalaṃ bhagavata āśrayaḥ,",
  "S04bsu018_u:948": "nānavaruptakuśalamūlānāṃ sattvānāṃ duḥkhamocanaṃ karoti /",
  "S04bsu018_u:949": "utpādayāmyahaṃ bodhicittaṃ /",
  "S04bsu018_u:950": "bodhisattvacaryāṃ caraṃstenāhaṃ mahājñānasamucchrayeṇa acintyenodāreṇa dharmamukhapraveśena sattvān vinayeyaṃ buddhakāryaṃ ca kuryāṃ /",
  "S04bsu018_u:951": "na kevalamasmiṃ kliṣṭe buddhakṣetre bodhāya cittaṃ (KpSū 80)",
  "S04bsu018_u:952": "pariṇāmayeyaṃ /",
  "S04bsu018_u:953": "yadyahaṃ tādṛśaṃ buddhakṣetraṃ labheyamutpādayeyamahaṃ bodhicittaṃ,",
  "S04bsu018_u:954": "tadāhaṃ bodhisattvacaryāṃ cariṣyāmi yadāhamanuttarāṃ samyaksaṃbodhiṃ ca spṛśeyaṃ,",
  "S04bsu018_u:955": "sarvaṃ ca tatra buddhakṣetre sattvānāṃ duḥkhaṃ praśamayeyaṃ” /",
  "S04bsu018_u:956": "atha khalu kulaputra ratnagarbhastathāgato 'rhan samyaksaṃbuddhastādṛśamṛddhyabhisaṃskāramabhisaṃskṛtavān tadādarśavyūhaṃ nāma samādhiṃ samāpannaḥ /",
  "S04bsu018_u:957": "tathā samāhitena bhagavatā ādarśavyūhe samādhau tathārūpāvabhāsaḥ prādurbhūtaḥ,",
  "S04bsu018_u:958": "yenāvabhāsena daśasu dikṣvekaikasyāṃ diśi sahasrabuddhakṣetraparamāṇurajaḥsamā lokadhātavaḥ sarvaguṇavyūhā dṛṣyante;",
  "S04bsu018_u:959": "keṣucid buddhā bhagavantaḥ parinirvṛtāḥ,",
  "S04bsu018_u:960": "keṣucit parinirvāṇāya saṃsthitāḥ;",
  "S04bsu018_u:961": "yatra ca bodhisattvā mahāsattvā bodhivṛkṣamūle niṣaṇṇā māraṃ parājayanti,",
  "S04bsu018_u:962": "yatra cācirābhisaṃbuddhā dharmacakraṃ pravartayanti,",
  "S04bsu018_u:963": "yatra cācirapravṛttadharmacakraṃ dharmaṃ deśayanti,",
  "S04bsu018_u:964": "yatra ca buddhānāṃ bodhisattvānāṃ sphuṭāṃ buddhakṣetrāṃ,",
  "S04bsu018_u:965": "yatra śrāvakapratyekabuddhānāmutpādo nāsti,",
  "S04bsu018_u:966": "yatra ca śrāvakapratyekabuddhā utpadyante,",
  "S04bsu018_u:967": "yatra ca śūnyaṃ buddhakṣetraṃ buddhebhyo bodhisattvebhyaḥ (KpSū 81)",
  "S04bsu018_u:968": "śrāvakapratyekabuddhebhyaḥ;",
  "S04bsu018_u:969": "kvacit kliṣṭaṃ buddhakṣetraṃ pañcakaṣāyaṃ,",
  "S04bsu018_u:970": "kvacit pariśuddhamapagatapañcakaṣāyaṃ,",
  "S04bsu018_u:971": "kvacidutkṛṣṭāḥ sattvāḥ,",
  "S04bsu018_u:972": "kvaciddhīnāḥ,",
  "S04bsu018_u:973": "kvaciddīrghāyuṣkāḥ,",
  "S04bsu018_u:974": "kvacidalpāyuṣkāḥ;",
  "S04bsu018_u:975": "kānicidbuddhakṣetrānyagninā saṃvartante,",
  "S04bsu018_u:976": "kānicidudakena,",
  "S04bsu018_u:977": "kānicidvāyunā;",
  "S04bsu018_u:978": "kvacidvivartante,",
  "S04bsu018_u:979": "kvacidvivṛttāstiṣṭhanti;",
  "S04bsu018_u:980": "te sarva udāreṇāvabhāsena sphuṭāḥ saṃdṛśyante /",
  "S04bsu018_u:981": "sarvāvatī sā parṣattāṃ dṛṣṭvā buddhakṣetre guṇavyūhān,",
  "S04bsu018_u:982": "samudrareṇurbrāhmaṇaḥ punā rājānametadavocat - “paśya mahārājaitān buddhakṣetraguṇavyūhān,",
  "S04bsu018_u:983": "utpādaya mahārājanuttarāyāṃ samyaksaṃbodhau cittaṃ,",
  "S04bsu018_u:984": "gṛhāṇa mahārāja buddhakṣetraṃ yādṛśamākāṅkṣasi” /",
  "S04bsu018_u:985": "athāraṇemī rājā yena bhagavāṃstenāñjaliṃ praṇamya bhagavantametadavocat - “kena bhagavan karmaṇā bodhisattvo mahāsattvaḥ pariśuddhaṃ buddhakṣetraṃ parigṛhṇāti,",
  "S04bsu018_u:986": "kena karmaṇāpariśuddhaṃ;",
  "S04bsu018_u:987": "utkṛṣṭāḥ sattvāḥ kena karmaṇā,",
  "S04bsu018_u:988": "yāvaddīrghāyuṣkāḥ sattvā vistaraḥ” /",
  "S04bsu018_u:989": "bhagavān āha - “praṇidhānavaśena mahārāja bodhisattvo mahāsattvaḥ pariśuddhaṃ buddhakṣetraṃ parigṛhṇāti apagatapañcakaṣāyaṃ,",
  "S04bsu018_u:990": "praṇidhānenāpariśuddhaṃ” /",
  "S04bsu018_u:991": "rājā prāha - “ahaṃ bhadanta (KpSū 82)",
  "S04bsu018_u:992": "bhagavan nagaraṃ praviśyaikāgre niṣadya praṇidhānaṃ cintayiṣyāmi,",
  "S04bsu018_u:993": "tathārūpaṃ me buddhakṣetramapagatapañcakaṣāyaṃ rocate tatremā subhavacaryā pariṇāmayiṣyāmi” /",
  "S04bsu018_u:994": "bhagavān āha - “yasyedānīṃ mahārāja kālaṃ manyase” /",
  "S04bsu018_u:995": "atha khalu kulaputra rājāraṇemī bhagavataḥ pādau śirasā vanditvā bhikṣusaṅghaṃ ca triṣkṛtvaḥ pradakṣiṇīkṛtya bhagavato 'ntikāt prakāntaḥ /",
  "S04bsu018_u:996": "nagaraṃ praviśya svake gṛha ekāgraḥ pratisaṃlīno niṣaṇṇaḥ,",
  "S04bsu018_u:997": "buddhakṣetrapraṇidhānaṃ vyūhaṃ cintayati /",
  "S04bsu018_u:998": "atha khalu samudrareṇurbrāhmaṇaḥ jyeṣṭhaṃ rājaputramanimiṣamāmantrayati /",
  "S04bsu018_u:999": "“utpādaya tvamanimiṣānuttarāyāṃ samyaksaṃbodhau cittaṃ /",
  "S04bsu018_u:1000": "yacca tvayā tribhiḥ puṇyakriyāvastubhiḥ śubhaṃ caratā puṇyamārjitaṃ tatsarvamanuttarayāṃ samyaksaṃbodhau pariṇāmayā” /",
  "S04bsu018_u:1001": "sa prāha - “ahamapyupādhyāya svagṛhaṃ gatvaikākī rahogato niṣadya buddhakṣetraguṇavyūhāṃścintayiṣyāmi /",
  "S04bsu018_u:1002": "yadi bodhāya cittamutpatsyate,",
  "S04bsu018_u:1003": "punarāgamya bhagavataḥ sakāśaṃ bodhicittaṃ pariṇāmayiṣyāmi” /",
  "S04bsu018_u:1004": "ataḥ so 'pi rājaputro bhagavataḥ pādau śirasābhivandya bhikṣusaṅghasya ca triṣkṛtvaḥ pradakṣiṇīkṛtvā bhagavato 'ntikāt prakāntaḥ, (KpSū 83)",
  "S04bsu018_u:1005": "svakaṃ niveśanaṃ gatvā ekākī rahogato niṣadya buddhakṣetraguṇavyūhaṃ cintayati /",
  "S04bsu018_u:1006": "atha khalu kulaputra samudrareṇurbrāhmaṇo 'grapurohito dvitīyaṃ rājaputraṃ nimantrayitvovāca,",
  "S04bsu018_u:1007": "“utpādaya tvaṃ kumāra bodhicittaṃ“,",
  "S04bsu018_u:1008": "vistareṇa peyālaṃ yāvat,",
  "S04bsu018_u:1009": "sarvarājaputrasahasraṃ bodhau samādāpayati,",
  "S04bsu018_u:1010": "caturaśītiḥ koṭṭarājasahasrāṇi,",
  "S04bsu018_u:1011": "anyāni ca navatiḥ koṭyaḥ sattvānāṃ bodhau samādāpayati /",
  "S04bsu018_u:1012": "te 'pi sarva evamāhuḥ,",
  "S04bsu018_u:1013": "“vayamapi svasvagṛhaṃ gatvaikākino niṣadya buddhakṣetraguṇavyūhaṃ cintayiṣyāmaḥ” /",
  "S04bsu018_u:1014": "evamuktvā sarva eva svagṛhāṇi gatvaikākino niṣaṇṇāḥ saptavarṣāṇi buddhakṣetraguṇavyūhapraṇidhānāni cintayanti //",
  "S04bsu018_u:1015": "atha khalu kulaputra samudrareṇorbrāhmaṇasyaivaṃ apareṇa samayena cetasaḥ parivitarka udāpādi /",
  "S04bsu018_u:1016": "“mayā khalvanuttarāyāṃ samyaksaṃbodhau bahuprāṇakoṭīnayutaśatasahasrāṇi samādāpitāni /",
  "S04bsu018_u:1017": "ayaṃ ca mayā buddho bhagavān saptavarṣāṇi sarvopakarṇairupanimantritaḥ sārdhamaparimitena bhikṣusaṅghena /",
  "S04bsu018_u:1018": "yadi ca mamānuttarāyāṃ samyaksaṃbodhau āśā paripūryate tathā cāyaṃ praṇidhānaṃ saṃpadyate yad ahaṃ devāsuragandharvayakṣarākṣasakumbhāṇḍān asmin mahāyajñe samādāpayāmi” /",
  "S04bsu018_u:1019": "(KpSū 84)",
  "S04bsu018_u:1020": "atha kulaputra samudrareṇurbrāhmaṇaḥ purohito vaiśravaṇamākāṅkṣate darśanāya /",
  "S04bsu018_u:1021_0": "atha khalu vaiśravaṇo mahārājānekairyakṣaśatasahasraiḥ parivṛtaḥ puraskṛto yena samudrareṇurbrāhmaṇastenopajagāmopetya",
  "S04bsu018_u:1021_1": "samudrareṇorbrāhmaṇasyāgrataḥ sthitvaitadavocat - “kiṃ brāhmaṇa matto hyākāṅkṣase?",
  "S04bsu018_u:1022": "” brāhmaṇaḥ prāha - “ko bhavān?",
  "S04bsu018_u:1023": "” vaiśrāvaṇaḥ prāha - “śrutaṃ tvayā brāhmaṇāsti vaiśravaṇo nāma yakṣādhipatiḥ /",
  "S04bsu018_u:1024": "so ahaṃ; brāhmaṇa kim ājñāpayasi kiṃ karavāṇi?” /",
  "S04bsu018_u:1025": "brāhmaṇaḥ prāha /",
  "S04bsu018_u:1026": "“śṛṇu yakṣādhipate 'haṃ bhagavatpūjāṃ kariṣye,",
  "S04bsu018_u:1027": "tvamatrautsukyamāpadyasva” /",
  "S04bsu018_u:1028": "sa prāha - “tathāstu yathā tvaṃ brāhmaṇākāṅkṣase” /",
  "S04bsu018_u:1029": "“tena hi tvaṃ mahārāja yākṣān asmākaṃ vacanenānuttarāyāṃ samyaksaṃbodhau samādāpaya /",
  "S04bsu018_u:1030": "evaṃ ca punaḥ samādāpaya,",
  "S04bsu018_u:1031": "sacedyūyaṃ yakṣā anuttarāyāṃ samyaksaṃbodhāvarthikā gacchata,",
  "S04bsu018_u:1032": "yūyaṃ pārāt samudrasya gośīrṣaṃ uragasāracandanamānayantu,",
  "S04bsu018_u:1033": "apare bhagavato 'rthe gandhamapare vividhāṃ puṣpān,",
  "S04bsu018_u:1034": "yenāhaṃ divasedivase bhagavataḥ pūjāṃ kariṣyāmi” /",
  "S04bsu018_u:1035": "“evamastu brāhmaṇa“,",
  "S04bsu018_u:1036": "vaiśravaṇo mahārājā tasya brāhmaṇasya pratiśrutya tatraivāntarhitaḥ bherīmāhatya yakṣarākṣasāṃ sannipātyaitadavocat (KpSū 85)",
  "S04bsu018_u:1037": "- “yat khalu mārṣā jānīyuḥ,",
  "S04bsu018_u:1038": "ayaṃ jambudvīpe samudrareṇurnāma brāhmaṇo rājño 'raṇemino 'grapurohitaḥ,",
  "S04bsu018_u:1039": "taṃ ratnagarbhaṃ tathāgatamarhantaṃ samyaksaṃbuddhaṃ sārdhaṃ bhikṣusaṅghena saptavarṣāṇi sarvopakaraṇairupasthāsyati /",
  "S04bsu018_u:1040": "tadyuṣmābhistat kuśalamanumoditavyaṃ,",
  "S04bsu018_u:1041": "tena ca yūyaṃ kuśalamūlenānuttarāyāṃ samyaksaṃbodhau cittamutpādayatā” /",
  "S04bsu018_u:1042": "tena khalu punaḥ samayena bahuyakṣarākṣasakoṭīnayutaśatasahasrāṇi añjaliṃ kṛtvocuḥ /",
  "S04bsu018_u:1043_0": "“yaḥ samudrareṇorbrāhmaṇasya puṇyābhisyandaḥ kuśalābhiṣyando ratnagarbhaṃ tathāgatamarhantaṃ",
  "S04bsu018_u:1043_1": "samyaksaṃbuddhaṃ saptavarṣāṇi sarvopakaraṇairupatiṣṭhati sārdhamaparimitena bhikṣusaṅghena,",
  "S04bsu018_u:1044": "tatsarvaṃ vayaṃ puṇyaskandhamanumodāmastena ca kuśalamūlenānuttarāṃ samyaksaṃbodhimabhisaṃbuddhyemahi” /",
  "S04bsu018_u:1045": "vaiśravaṇo mahārājaḥ prāha - “śṛṇvantu bhavantaḥ,",
  "S04bsu018_u:1046": "yaḥ kaścid yuṣmākaṃ kuśalamūlenārthikaḥ puṇyārthī sa saptavarṣān pārāt samudrasya gośīrṣoragasāracandanamānayatu,",
  "S04bsu018_u:1047": "yena samudrareṇurbrāhmaṇo bhagavato bhikṣusaṅghasya cāhāraṃ sajjīkuryāt” /",
  "S04bsu018_u:1048": "tato dvānavatiyakṣasahasrāṇi ekakaṇṭhenodāhṛtavantaḥ /",
  "S04bsu018_u:1049": "“vayaṃ mārṣā imān saptavarṣān gośīrṣamuragasāracandanamānayiṣyāmo, (KpSū 86)",
  "S04bsu018_u:1050": "yena samudrareṇurbrāhmaṇo bhagavato 'rthāyāhāraṃ sajjīkariṣyati bhikṣusaṅghasya ca” /",
  "S04bsu018_u:1051": "ṣaṭcatvāriṃśadyakṣasahasrāṇi kathayanti /",
  "S04bsu018_u:1052": "“vayaṃ gandhamānayiṣyāmaḥ” /",
  "S04bsu018_u:1053": "dvāpañcāśadyakṣasahasrāṇi kathayanti /",
  "S04bsu018_u:1054": "“vayaṃ vicitrān puṣpān ānayiṣyāmaḥ” /",
  "S04bsu018_u:1055": "viṃśadyakṣasahasrāṇi kathayanti /",
  "S04bsu018_u:1056": "“vayaṃ vividharasāyanānāmojāṃ gṛhnīmo bhagavato 'rthāya bhikṣusaṅghasya ca,",
  "S04bsu018_u:1057": "yadannapānasajjīkṛtaṃ bhaviṣyati tatraujāṃ prakṣepsyāmaḥ” /",
  "S04bsu018_u:1058": "saptatiryakṣasahasrāṇi kathayanti /",
  "S04bsu018_u:1059": "“vayaṃ mārṣā bhagavato 'rthāyāhāraṃ sajjīkariṣyāmo bhikṣusaṅghasya ca” /",
  "S04bsu018_u:1060": "atha khalu kulaputra samudrareṇurbrāhmaṇo viruḍhakasya mahārājasyākāṅkṣati darśanaṃ /",
  "S04bsu018_u:1061": "tato virūḍhako mahārājā yena samudrareṇurbrāhmaṇastenopajagāmopetya yāvad anekakumbhāṇḍakoṭīnayutaśatasahasrāṇi anuttarāyāṃ samyaksaṃbodhau cittānyutpādayanti /",
  "S04bsu018_u:1062": "evaṃ virūpākṣo dhṛtarāṣṭro bahunāgagandharvakoṭīnayutaśatasahasrāṇyanuttarāyāṃ samyaksaṃbodhau cittānyutpādayanti /",
  "S04bsu018_u:1063": "atha khalu dvitīyikāyāścāturdvīpikāyā lokapālā buddhānubhāvenāgatāḥ samudrareṇorbrāhmaṇasya sakāśat,",
  "S04bsu018_u:1064": "tān api brāhmaṇaḥ samādāpayati /",
  "S04bsu018_u:1065": "te 'pi gatvā svakaṃ svakaṃ parṣadamanuttarāyāṃ (KpSū 87)",
  "S04bsu018_u:1066": "samyaksaṃbodhau samādāpayanti,",
  "S04bsu018_u:1067": "yāvat trisāhasramahāsāhasrāt koṭīśataṃ vaiśravaṇānām saparṣatkānāmanuttarāyāṃ samyaksaṃbodhau samādāpayanti,",
  "S04bsu018_u:1068": "koṭīśataṃ vīrūḍhakānām koṭiśataṃ virūpākṣāṇāṃ koṭiśataṃ dhṛtarāṣṭrāṇāṃ sapārṣadyānāmanuttarāyāṃ samyaksaṃbodhau samādāpayanti /",
  "S04bsu018_u:1069": "atha khalu kulaputra samudrareṇorbrāhmaṇasyaitad abhavat /",
  "S04bsu018_u:1070": "“yadyahamanuttarāṃ samyaksaṃbodhimabhisaṃbuddhyeyaṃ āśā ca samṛdhyeta yadi ca me praṇidhiḥ samṛdhyeta,",
  "S04bsu018_u:1071": "virūḍhakānāṃ tadahaṃ kārayeyaṃ kāraṃ,",
  "S04bsu018_u:1072": "asmin mahāyajñe tat sattvānāṃ saṃvibhajeyaṃ,",
  "S04bsu018_u:1073": "anuttarāyāṃ samyaksaṃbodhau samādāpayeyaṃ /",
  "S04bsu018_u:1074": "sacedahamanena puṇyenānuttarāṃ samyaksaṃbodhimabhisaṃbuddhyeyañchakro mamādya devānāmindro darśanāyopasaṃkrāmatu,",
  "S04bsu018_u:1075": "suyamo devaputraḥ saṃtuṣito devaputraḥ sunirmito devaputraḥ paranirmitavaśavartī ca devaputraḥ darśanāyopasaṃkrāmatu” /",
  "S04bsu018_u:1076": "sahacittotpādādeva kulaputra samudrareṇorbrāhmaṇasya śakro devānāmindro darśanāyopasaṃkrāntaḥ,",
  "S04bsu018_u:1077": "suyāmaśca (KpSū 88)",
  "S04bsu018_u:1078": "devaputraḥ saṃtuṣitaśca devaputraḥ sunirmitaśca devaputraḥ paranirmitavaśavartī ca devaputraḥ taṃ brāhmaṇaṃ darśanāyopasaṃkrāntaḥ /",
  "S04bsu018_u:1079": "tāṃ samudrareṇurbrāhmaṇaḥ pṛcchati /",
  "S04bsu018_u:1080": "“ke bhadantaḥ?",
  "S04bsu018_u:1081": "” pañcadevarājānaḥ svakasvakā nāmagotrāṇyanuśrāvayanti /",
  "S04bsu018_u:1082": "evaṃ cāhuḥ /",
  "S04bsu018_u:1083": "“kiṃ bhoḥ brāhmaṇāsmākamājñāpayasi? /",
  "S04bsu018_u:1084": "kānyasmābhirasmin mahāyajñe upakaraṇānyupasthāpayitavyāni?",
  "S04bsu018_u:1085": "” brāhmaṇaḥ prāha /",
  "S04bsu018_u:1086_0": "“yāni yuṣmākaṃ devaloke sarvaviśiṣṭāni ratnamayāni kūṭāgārāṇi ratnavṛkṣā vā kalpavṛkṣā",
  "S04bsu018_u:1086_1": "vā gandhavṛkṣā vā puṣpavṛkṣā vā phalavṛkṣā divyāni cīvarāṇi divyāsanāni divyāni prajñapanāni",
  "S04bsu018_u:1086_2": "divyāni ratnabhājanāni divyānyalaṅkāracchatradhvajapatākābharaṇāni divyāni ca vādyāni",
  "S04bsu018_u:1086_3": "tairvastubhiḥ sarvajambūdvīpamalaṅkuruta bhagavato 'rthāya bhikṣusaṅghasya ca” /",
  "S04bsu018_u:1087_0": "“evam astu mārṣāste” pañcadevarājāno brāhmaṇasya pratiśrutya brāhmaṇasyāntikāt prākāntā",
  "S04bsu018_u:1087_1": "devalokaṃ gatā gatvā veṭakaṃ devaputramāveṭukaṃ devaputraṃ rohiṇaṃ devaputraṃ korabhanandaṃ",
  "S04bsu018_u:1087_2": "devaputramāmantrayitvaivamāhuḥ /",
  "S04bsu018_u:1088": "” gacchata yūyaṃ mārṣā jambūdvīpamavatīrya jambūvanaṃ udyānamevaṃvidhenālaṅkāraviśeṣenaivaṃvidhairāsanaiḥ saṃstatairalaṅkuruta yathaivāyaṃ (KpSū 89)",
  "S04bsu018_u:1089": "devaloko 'laṅkṛtaḥ /",
  "S04bsu018_u:1090": "evaṃvidhameva bhagavato 'rthāya ratnamayaṃ kūṭāgāraṃ kārayata yādṛśo 'yaṃ ratnaniryūhaḥ kūṭāgāra īdṛśaṃ mārṣā kūṭāgāraṃ kārayata” /",
  "S04bsu018_u:1091": "te pañcadevaputrā devarājñaḥ pratiśrutya jambūdvīpamavatīrya ekarātryā sarvaṃ jambūvanamudyānamevaṃrūpeṇālaṅkāreṇa ratnavṛkṣairyāvaddhvajairalaṅkṛtaṃ /",
  "S04bsu018_u:1092_0": "evaṃrūpaḥ kūṭāgāro bhagavato 'rthāya kṛtastadyathā śakrasya devānāmindrasya ratnaniryūhaḥ",
  "S04bsu018_u:1092_1": "kūṭāgāraḥ sarvākārapariniṣṭhitaṃ kṛtsnaṃ ca jambūvanaṃ divyenālaṅkāreṇālaṅkṛtya devarājānāṃ",
  "S04bsu018_u:1092_2": "saṃkramyārocayanti /",
  "S04bsu018_u:1093": "“yat khalu mārṣā jānīyuryathaivāyaṃ devalokaḥ svabhyalaṅkṛtaḥ tathaiva jambūvanodyānaṃ divyairalaṅkāraviśeṣaiḥ svalaṅkṛtaṃ sarvākārapariniṣṭhitaṃ,",
  "S04bsu018_u:1094": "evaṃrūpaśca sarvaratnamayaḥ kūṭāgāro bhagavato 'rthāya kṛtaḥ tadyathā śakrasya devānāmindrasya ratnaniryūhaḥ kūṭāgāraḥ /",
  "S04bsu018_u:1095": "na hi mārṣā devalokasya jambudvīpe ca jambūvanasyodyānasya kiṃcidapyasti nānākaraṇaṃ” /",
  "S04bsu018_u:1096": "atha te pañcadevarājānaḥ śakrasuyāmasaṃtuṣitāḥ sunirmitaparanirmitavaśavartī jambūdvīpamavatīrya samudrareṇuṃ brāhmaṇamupasaṃkramyaivamāhuḥ",
  "S04bsu018_u:1097": "/ “alaṅkṛtaṃ brāhmaṇa bhagavato 'rthāya bhikṣusaṅghasya (KpSū 90)",
  "S04bsu018_u:1098": "ca jambūvanaṃ /",
  "S04bsu018_u:1099": "kimasmābhirbhūyaḥ karaṇīyaṃ?” /",
  "S04bsu018_u:1100": "evamukte samudrareṇurbrāhmaṇaḥ pañcadevaputānetadavocat - “yūyaṃ khalu pañcadevarājānaḥ pṛthagdevanikāye rājyaṃ kārayata tatra yuṣmākaṃ vaśo vartate,",
  "S04bsu018_u:1101": "gacchata rājānaḥ svakasvakāṃ devaparṣadāṃ,",
  "S04bsu018_u:1102": "sannipātayata jambūdvīpe,",
  "S04bsu018_u:1103": "bhagavantaṃ darśanāyopasaṃkrāmata vandanāya paryupāsanāya bhiksusaṅghaṃ ca,",
  "S04bsu018_u:1104": "bhagavataścāntikāddharmaṃ śṛṇvata” /",
  "S04bsu018_u:1105_0": "atha te pañcadevarājānaḥ svakasvakeṣu sthānāntareṣu gatvā śakro devānāmindro devāṃstrayastriṃśān",
  "S04bsu018_u:1105_1": "sannipātyaivamāhuḥ - “yut khalu mārṣā jānīyurjambudvīpe 'raṇemino rājñaḥ samudrareṇurnāma",
  "S04bsu018_u:1105_2": "brāhmaṇaḥ agrapurohitaḥ,",
  "S04bsu018_u:1106": "sa ratnagarbhaṃ tathāgataṃ saptavarṣāṇi sarvopakaraṇairupanimantrya pratimānayati sārdhamaparimitena bhikṣusaṅghena /",
  "S04bsu018_u:1107": "asmābhiśca bhagavato 'rthāya bhikṣusaṅghasya ca sarva ārāmo 'laṅkṛtaḥ,",
  "S04bsu018_u:1108": "tadyūyaṃ kuśalamūlamanumodyānuttarāyāṃ samyaksaṃbodhau cittamutpādayata samudrareṇorbrāhmaṇasya samādāpanayā” /",
  "S04bsu018_u:1109": "tena khalu punaḥ samayena bahavastrayastriṃśaddevakoṭīnayutaśatasahasrā añjaliṃ pragṛhya vācamudīrayanti /",
  "S04bsu018_u:1110": "“anumodāmo mārṣā evaṃ puṇyaskandhaṃ tayā cānumodanayā (KpSū 91)",
  "S04bsu018_u:1111": "yatpuṇyamasmākaṃ syāttatsarvaṃ anuttarāyāṃ samyaksaṃbodhau pariṇāmayāmaḥ” /",
  "S04bsu018_u:1112_0": "suyāmo devaputro yāmān devān sannipātya vistareṇa peyālaṃ tuṣitanirmāṇaratidevaputraḥ",
  "S04bsu018_u:1112_1": "paranirmito devaputraḥ paranirmitavaśavartino devān sannipātya yāvad bahūni devaputrakoṭīnayutaśatasahasrāṇyañjaliṃ",
  "S04bsu018_u:1112_2": "pragṛhya vācaṃ bhāṣante sma /",
  "S04bsu018_u:1113": "“anumodāmo vayaṃ mārṣā yat kuśalamūlaṃ tasmācca kuśalamūlatyatpuṇyaṃ tatsarvamanuttarāyāṃ samyaksaṃbodhau pariṇāmayāmaḥ /",
  "S04bsu018_u:1114": "tena hi mārṣā gacchāmo jambudvīpamavatarāmaḥ bhagavato darśanāya vandanāya paryupāsanāya dharmaśravaṇāya ca bhikṣusaṅghaṃ ca” /",
  "S04bsu018_u:1115_0": "te pañcadevarājāno rātrāvekaiko devarājñaḥ strīpuruṣadārakadārikābhirbahuprāṇakoṭīnayutaśatasahasraiḥ",
  "S04bsu018_u:1115_1": "sārdhaṃ jambudvīpamavatīrya bhagavataḥ pādau śirasābhivandya bhikṣusaṅghaṃ ca bhagavato",
  "S04bsu018_u:1115_2": "'ntikād dharmaṃ śṛṇvanti /",
  "S04bsu018_u:1116": "devā gaganatalasthā bhagavantaṃ divyaiḥ kusumotpalapadmakumudapuṇḍarīkasumanāvārṣikātimuktakacampakamāndāravamahāmāndāravapuṣpavṛṣṭyāvakiranti,",
  "S04bsu018_u:1117": "divyāni ca vādyāni pravādayanti /",
  "S04bsu018_u:1118": "punaraparaṃ kulaputra samudrareṇorbrāhmaṇasya evaṃ cetasi cetaḥparivitarka udapādi /",
  "S04bsu018_u:1119": "“yadi mamānuttarāyāṃ (KpSū 92)",
  "S04bsu018_u:1120": "samyaksaṃbodhau āśā paripūryate,",
  "S04bsu018_u:1121": "tadayaṃ mama praṇidhiḥ saṃpadyate yadidamasurāṃ bodhau samādāpayeyaṃ” /",
  "S04bsu018_u:1122": "sahacittotpādena kulaputra pañcāsurendro yenāsau brāhmaṇastenopasaṃkrāntā,",
  "S04bsu018_u:1123": "upasaṃkramya yāvadbahvasurakoṭīnayutaśatasahasrāṇi brāhmaṇasya vacanena sastrīpuruṣadārakadārikā anuttarāyāṃ samyaksaṃbodhau cittānyutpādayanti,",
  "S04bsu018_u:1124": "bhagavataśca sakāśamupagamya dharmaṃ śṛṇvanti,",
  "S04bsu018_u:1125": "vistareṇa peyālaṃ /",
  "S04bsu018_u:1126": "evaṃ sa brāhmaṇo māramākāṅkṣate /",
  "S04bsu018_u:1127_0": "tena khalu punaḥ samayena pūrṇo nāma māra āgatya yāvadanekairmārakoṭīnayutaśatasahasrairmārakāyikairdevaputrasiḥ",
  "S04bsu018_u:1127_1": "sastrīpuruṣadārakadārikairanuttarāyāṃ samyaksaṃbodhau cittānyutpāditāni yāvadupasaṃkrāntā dharmaśravaṇāya /",
  "S04bsu018_u:1128": "atha khalu kulaputra samudrareṇurbrāhmaṇaḥ ketapuriṃ nāma mahābrahmāṇamākāṅkṣate upasaṃkramaṇāya /",
  "S04bsu018_u:1129": "yāvadbrāhmaṇasya sakāśāt pratiśrutya brahmalokāt,",
  "S04bsu018_u:1130": "yāvad bahuprāṇikoṭīniyutaśatasahasrāṇi anuttarāyāṃ samyaksaṃbodhau cittānyutpādayanti,",
  "S04bsu018_u:1131": "tataścāvataranti bhagavantaṃ darśanāya vandanāya paryupāsanāya bhikṣusaṅghasya ca,",
  "S04bsu018_u:1132": "bhagavataścāntikāddharmāśravaṇāya /",
  "S04bsu018_u:1133_0": "(KpSū 93) atha khalu kulaputra samudrareṇurbrāhmaṇo dvitīyāyāṃ cāturdvīpikāyāṃ śakramākāṅkṣate",
  "S04bsu018_u:1133_1": "suyāmaṃ saṃtuṣitaṃ sunirmitaṃ paranirmitavaśavartinaṃ ca devaputramākāṅkṣate darśanāya /",
  "S04bsu018_u:1134": "te 'pi pañcadevarājāno bhagavato 'nubhāvena brāhmaṇasya sakāśamupasaṃkrāntastān brāhmaṇaḥ samanuśiṣṭavān /",
  "S04bsu018_u:1135": "te 'pi svakāni bhavanāni gatvā svakāṃ parṣadaṃ brāhmaṇahastena samādāpayanti /",
  "S04bsu018_u:1136_0": "evaṃ bahubhistrayastriṃśaddevaniyutaśatasahasrairanuttarāyāṃ samyaksaṃbodhau cittānyutpāditāni",
  "S04bsu018_u:1136_1": "sastrīpuruṣadārakadārikaiste ca sahaśakreṇemāṃ cāturdvīpikāmāgatā bhagavantaṃ darśanāya",
  "S04bsu018_u:1136_2": "vandanāya paryupāsanāya bhikṣusaṅghaṃ ca,",
  "S04bsu018_u:1137": "bhagavataścāntikāddharmaṃ śrotuṃ /",
  "S04bsu018_u:1138_0": "evaṃ suyāmaḥ saṃtuṣitaḥ sunirmitaḥ paranirmitavaśavartī devaputraḥ yāvat paranirmitavaśavartikān",
  "S04bsu018_u:1138_1": "devān bodhāya samādāpayitvā bahubhiḥ paranirmitavaśavartidevakoṭīniyutaśatasahasraiḥ",
  "S04bsu018_u:1138_2": "sastrīpuruṣadārakadārikairanuttarāyāṃ samyaksaṃbodhau kṛtacittotpādaiścāturdvīpikāmāgatā",
  "S04bsu018_u:1138_3": "bhagavantaṃ darśanāya vandanāya paryupāsanāya bhikṣusaṅghaṃ ca,",
  "S04bsu018_u:1139": "bhagavataścāntikāddharmaṃ śrotuṃ /",
  "S04bsu018_u:1140": "evaṃ dvitīyāyāṃ cāturdvīpikāyāṃ asurendrā mārā brahmāṇaḥ, (KpSū 94)",
  "S04bsu018_u:1141_0": "evaṃ tṛtīyāyāṃ cāturdvīpikāyāṃ caturthyāṃ pañcamyāṃ śakrasuyāmasaṃtuṣitanirmāṇaparanirmitāsurendra",
  "S04bsu018_u:1141_1": "mārā brahmāṇaḥ buddhānubhāvenemāṃ cāturdvīpikāṃ āgatāḥ sapariṣaṭkā yāvan te dharmaśravaṇāya /",
  "S04bsu018_u:1142": "evaṃ yāvattrisāhasramahāsāhasrādbuddhakṣetrāt koṭīśataṃ śakrāṇāṃ koṭiśataṃ suyāmānāṃ koṭīśataṃ saṃtuṣitānāṃ koṭīśataṃ nirmāṇaratīnāṃ koṭīśataṃ paranirmitavaśavartīnāṃ devaputrāṇāṃ,",
  "S04bsu018_u:1143_0": "koṭīśatamasurendrāṇāṃ koṭīśataṃ mārāṇāṃ koṭīśataṃ mahābrahmaṇāṃ ekaiko mahābrahmānekaiḥ",
  "S04bsu018_u:1143_1": "koṭīniyutaśatasahasrairbrahmakāyikānāṃ devānāmanuttarāyāṃ samyaksaṃbodhau kṛtacittotpādānāṃ",
  "S04bsu018_u:1143_2": "parivṛtaḥ puraskṛto bhagavadanubhāvenemāṃ cāturdvīpikāmāgato bhagavato darśanāyopasaṃkramaṇāya",
  "S04bsu018_u:1143_3": "vandanāya paryupāsanāya bhikṣusaṅghaṃ ca bhagavataścāntikāddharmaṃ śrotuṃ /",
  "S04bsu018_u:1144": "tadā ca trisāhasramahāsāhasrayāṃ lokadhātau nāsti sa kāścit pṛthivīpradeśo yo na sphuṭo 'bhūt //",
  "S04bsu018_u:1145": "atha khalu kulaputra samudrareṇorbrāhmaṇasyaitadabhavat /",
  "S04bsu018_u:1146": "“yadi mamānuttarāyāṃ samyaksaṃbodhāvāśāparipūrirbhavati tadyathaivaṃ koṭīśataṃ vaiśravaṇānāṃ yāvat koṭīśataṃ mahābrahmaṇāṃ māmanuvartanti tathaivaṃ (KpSū 95)",
  "S04bsu018_u:1147": "me bhagavān anuvartate /",
  "S04bsu018_u:1148": "yadevaṃrūpaṃ mahāprātihāryaṃ kuryāt yāvattrisāhasramahāsāhasre lokadhātau manuṣyāḥ tiryāñco yāmalokikā nairayikāsteṣāṃ sarveṣāṃ duḥkhāvedanā praśāmyeta sukhāvedanotpadyeta,",
  "S04bsu018_u:1149": "teṣāṃ caikaikakasyāgrato buddhanirmitaṃ tiṣṭhet yastāṃ sattvān anuttarāyāṃ samyaksaṃbodhau samādāpayet” /",
  "S04bsu018_u:1150": "atha khalu kulaputra ratnagarbhastathāgato 'rhan samyaksaṃbuddhaḥ samudrareṇorbrāhmaṇasya cetasā cittamājñāya tasyāṃ velāyāṃ pratāpaṃ nāma samādhiṃ samāpannaḥ /",
  "S04bsu018_u:1151_0": "yathā samāhitena cittena bhagavān pratāpe samādhau bhagavataḥ kāyādaikaikasmād romakūpād",
  "S04bsu018_u:1151_1": "gaṇanāsamatikrāntā raśmaya udgatāstaiśca raśmibhirayaṃ trisāhasramahāsāhasro lokadhātuḥ sphuṭo 'bhut /",
  "S04bsu018_u:1152": "sa tatra kecid raśmayo narakaṃ gatvā śītanarakopapannānāṃ sattvānāmuṣṇā vāyavo vānti,",
  "S04bsu018_u:1153": "ye uṣṇanarakopapannāḥ sattvāsteṣāṃ śītalā vāyavo vānti yena teṣāṃ nairayikānāṃ sattvānāṃ sarvaṃ kṣuttarṣaśramaduḥkhaṃ praśāmyati sukhāvedanotpadyate /",
  "S04bsu018_u:1154": "ekaikasya ca nairayikasya nirmito buddhavigraho 'gratastiṣṭhati dvātriṃśadbhirmahāpuruṣalakṣaṇairalaṅkṛtagātraḥ aśītibhiranuvyañjanaiḥ samalaṅkṛtaśarīraḥ /",
  "S04bsu018_u:1155": "atha teṣāṃ nairayikānāṃ sukhasamarpitānāmetadabhūt /",
  "S04bsu018_u:1156": "(KpSū 96) “kiṃ pratyayamasmākaṃ duḥkhapraśāntaṃ sukhaṃ ca prādurbhūtaṃ?” /",
  "S04bsu018_u:1157": "te taṃ bhagavantaṃ paśyanti dvātriṃśadbhirmahāpuruṣalakṣaṇairalaṅkṛtaṃ aśītyanuvyañjanavirājitagātraṃ /",
  "S04bsu018_u:1158": "te taṃ dṛṣṭvaivamāhuḥ /",
  "S04bsu018_u:1159": "“asya mahākāruṇikasya mahātmano 'nubhāvena vayamevaṃ sukhinaḥ saṃvṛttāḥ” /",
  "S04bsu018_u:1160": "te prītisaumanasyajātaḥ prasannamanaso bhagavantaṃ prekṣante /",
  "S04bsu018_u:1161": "teṣāṃ bhagavānāha - “sādhu yūyaṃ sattvā namo buddhāyeti vācaṃ bhāṣatāṃ,",
  "S04bsu018_u:1162": "anuttarāyāṃ ca samyaksaṃbodhau cittamutpādayata /",
  "S04bsu018_u:1163": "evaṃ yuṣmākaṃ duḥkhāvedanā na bhūya utpadyate,",
  "S04bsu018_u:1164": "nityaṃ ca sukhāyā vedanāyā lābhino bhaviṣyatha” /",
  "S04bsu018_u:1165": "ta evaṃ āhuḥ /",
  "S04bsu018_u:1166": "“namo buddhāyotpādayāmo vayamanuttarāyāṃ samyaksaṃbodhau cittaṃ,",
  "S04bsu018_u:1167": "taccāsmākaṃ kuśalamūlaṃ karmāvaraṇākṣayāya saṃvartatu” /",
  "S04bsu018_u:1168": "tataśca kecit cyutvā manuṣyāṇāṃ sabhāgatāyāmupapadyante /",
  "S04bsu018_u:1169": "ye nairayikāḥ sattvā agninā dahyante teṣāṃ te raśmayaḥ śītalān vāyūn pramuñcanti,",
  "S04bsu018_u:1170": "te taiḥ spṛṣṭāḥ praśāntakṣuttarṣāścāduḥkhā bhavanti,",
  "S04bsu018_u:1171": "yāvat kecit tataścyāvitvā manuṣyāṇāṃ sabhāgatāyāṃ upapadyante /",
  "S04bsu018_u:1172": "evaṃ tiryagyonirvaktavyā evaṃ yāvan manuṣyā vaktavyāḥ /",
  "S04bsu018_u:1173": "sā ca prabhā pratinivṛtyā bhagavantaṃ triṣkṛtvaḥ (KpSū 97)",
  "S04bsu018_u:1174": "pradakṣiṇīkṛtvā bhagavata uṣṇīṣe 'ntarhitā,",
  "S04bsu018_u:1175": "dṛṣṭvā ca gaṇanātikrāntā devamanuṣyā yakṣarākṣasanāgāsurā avaivartikāḥ sthāpitā anuttarāyāṃ samyaksaṃbodhau,",
  "S04bsu018_u:1176": "gaṇanātikrāntaśca sattvāḥ samādhikṣāntidhāraṇī pratilabdhavantaḥ /",
  "S04bsu018_u:1177": "yairjambūdvīpakairmanuṣyaiḥ śrutamañjure nagare rājadhānyāṃ jambūvanodyānaṃ bhagavato 'rthāya bhikṣusaṅghasya ca devairdivyairalaṅkāravibhūṣaṇairalaṅkṛtaṃ",
  "S04bsu018_u:1178": "/ “yannūnaṃ vayaṃ gatvā paśyemaḥ,",
  "S04bsu018_u:1179": "tatra ca ratnagarbhaṃ tathāgataṃ paśyema bhikṣusaṅghaṃ ca /",
  "S04bsu018_u:1180": "tatra gatvā bhagavataḥ sakāśād dharmaṃ śṛṇuyāmaḥ” /",
  "S04bsu018_u:1181_0": "tena khalu punaḥ samayena divasedivase 'nekāni devamanuṣyebhyaḥ strīpuruṣadārakadārikākoṭīniyutaśatasahasrāṇi",
  "S04bsu018_u:1181_1": "mañjurakaṃ nagaramāgacchanti bhagavato darśanāyopasaṃkramaṇāya paryupāsanāya bhikṣusaṅghaṃ ca,",
  "S04bsu018_u:1182": "taṃ codyānāṃ didṛkṣavaḥ /",
  "S04bsu018_u:1183": "tasya codyānasya viṃśaddvārasahasrāṇi saptaratnamayānyabhūvan /",
  "S04bsu018_u:1184": "ekaikasminnudyānadvāre pañcapañcaśatāni ratnapīṭhānāṃ prajñaptāni,",
  "S04bsu018_u:1185": "teṣu ca pañcapañcamāṇavakaśatānyupaviṣṭāni,",
  "S04bsu018_u:1186": "ye te sattvā gatāstamudyānaṃ praviśanti tāṃste māṇavakā buddhasāraṇaṃ gamayanti dharmaśaraṇaṃ gamayanti saṅghaśaraṇaṃ gamayanti,",
  "S04bsu018_u:1187": "anuttarāyāṃ (KpSū 98)",
  "S04bsu018_u:1188": "samyaksaṃbodhau samādāpayanti cittaṃ cotpādayanti,",
  "S04bsu018_u:1189": "āsanasthā ye dūrasthāyinaḥ paścāttamudyānaṃ praviśanti bhagavantaṃ darśanāya vandanāya paryupāsanāya bhikṣusaṅghasya ca darśanāya /",
  "S04bsu018_u:1190": "evaṃ samudrareṇumā brāhmaṇenāgrapurohitena tāni saptavarṣāṇi gaṇanātikrāntā devā anuttarāyāṃ samyaksaṃbodhau samādāpitā vinītā niveṣitāḥ pratiṣṭhāpitā,",
  "S04bsu018_u:1191": "gaṇanātikrāntā nāgāḥ asurā yakṣarākṣasāḥ kumbhāṇḍā gandharvāḥ pretāḥ piśācā nairayikā gaṇanātikrāntāḥ anuttarāyāṃ samyaksaṃbodhau samādāpitā vinītā niveśitāḥ pratiṣṭhāpitāḥ,",
  "S04bsu018_u:1192": "yāvat tiryagyonigatā iti /",
  "S04bsu018_u:1193": "sa teṣāṃ saptānāṃ varṣāṇāmatyayena samudrareṇurbrāhmaṇaścaturaśītiścakrasahasrāṇi sthāpayitvā divyaṃ cakraratnaṃ,",
  "S04bsu018_u:1194": "caturaśītihastisahasrāṇi saptaratnālaṅkāravibhūṣitāni sthāpayitvā hastiratnaṃ,",
  "S04bsu018_u:1195": "yāvaccaturaśītirathasahasrāṇi niryātayati /",
  "S04bsu018_u:1196": "teṣāṃ saptānāṃ varṣāṇāṃ atyayena rājño 'raṇeminaḥ na rāgacchanda utpadyate,",
  "S04bsu018_u:1197": "na dveṣacchandaḥ na mohacchandaḥ na rājacchandaḥ na dhanacchandaḥ na (KpSū 99)",
  "S04bsu018_u:1198": "putracchandaḥ na devīcchandaḥ nāhāracchandaḥ na pānacchandaḥ na vastracchandaḥ na gandhacchandaḥ na yānacchandaḥ na nidracchandaḥ nātmacchandaḥ,",
  "S04bsu018_u:1199": "na paracchandaṃ kṛtavān /",
  "S04bsu018_u:1200": "saptavarṣāṇi na pārśvaṃ nikṣiptavān /",
  "S04bsu018_u:1201": "na cāsya rātrisaṃjñā utpannā,",
  "S04bsu018_u:1202": "na divasasaṃjñā utpannā,",
  "S04bsu018_u:1203": "na rūpasaṃjñāṃ na śabdasaṃjñāṃ na rasasaṃjñāṃ na gandhasaṃjñāṃ na sparśāsaṃjñāṃ utpāditavān /",
  "S04bsu018_u:1204": "taiśca saptabhirvarṣaiḥ kāyaśramo notpannaḥ,",
  "S04bsu018_u:1205": "nityaṃ satatasamitaṃ daśasu dikṣu ekaikasyāṃ diśi sahasraṃ buddhakṣetraṃ paramāṇurajaḥsameṣu lokadhātuṣu buddhakṣetraguṇavyūhāṃ paśyati /",
  "S04bsu018_u:1206": "na ca sumeruścakṣuṣo 'vabhāsamāgacchati,",
  "S04bsu018_u:1207": "nānye parvatāḥ na cakravāḍamahācakravāḍāḥ na lokāntarikā na candrādityau na divyāni vimānāni cakṣuṣo 'vabhāsaṃ āgacchanti /",
  "S04bsu018_u:1208": "yathā tāṃ buddhakṣetraṃ pariśuddhāṃ paśyati,",
  "S04bsu018_u:1209": "tathaiva pariśuddhabuddhakṣetraguṇavyūhān paśyan praṇidhānaṃ cintayati /",
  "S04bsu018_u:1210": "yathāraṇemī rājā īdṛśena sukhaguṇavihāreṇa saptavarṣāṇi viharati,",
  "S04bsu018_u:1211": "īdṛśān buddhakṣetraguṇavyuhān paśyati,",
  "S04bsu018_u:1212": "pariśuddhabuddhakṣetraguṇavyūhaṃ praṇidhānaṃ (KpSū 100)",
  "S04bsu018_u:1213": "cintayanniṣaṇṇaḥ,",
  "S04bsu018_u:1214": "evamanimiṣo jyeṣṭho rājaputraḥ,",
  "S04bsu018_u:1215": "nimuḥ,",
  "S04bsu018_u:1216": "indragaṇaḥ,",
  "S04bsu018_u:1217": "evaṃ tadrājñaḥ sarvaṃ putrasahastaṃ ca caturaśītikoṭṭarājasahasrāṇi aparāṇi ca dvānavatiprāṇakoṭyaḥ sarvāṇyevameva saptavarṣāṇi ekākino rahogatāḥ pratisaṃlīnāḥ,",
  "S04bsu018_u:1218": "daśasu dikṣvaikaikasyāṃ diśi sahasrabuddhakṣetraparamāṇurajaḥsamān lokadhātūn paśyanti /",
  "S04bsu018_u:1219": "na ca teṣāṃ saptānāṃ varṣāṇāṃ antareṇa rāgacchanda utpanno na dveṣacchando na mohacchandaḥ,",
  "S04bsu018_u:1220": "yāvat na teṣāṃ śramasthānamutpannamabhūt /",
  "S04bsu018_u:1221": "satatasamitaṃ ca daśasu dikṣvaikaikasyāṃ diśi sahasrabuddhakṣetraparamāṇurajaḥsamān buddhakṣetraguṇavyūhān paśyanti /",
  "S04bsu018_u:1222": "na ca teṣāṃ sumeruścakṣuso 'vabhāsamāgacchati,",
  "S04bsu018_u:1223": "na cānye parvatā yāvanna divyāni vimānāni cakṣuṣo 'vabhāsamāgacchanti /",
  "S04bsu018_u:1224": "yathaiva te buddhakṣetraguṇavyūhāḥ dṛṣṭāḥ tathaiva pariśuddhabuddhakṣetraguṇavyūhapraṇidhānaṃ cintayanti /",
  "S04bsu018_u:1225": "sarva evamīdṛśena guṇavihāreṇa saptavarṣān viharanti /",
  "S04bsu018_u:1226": "kecit pariśuddhabuddhakṣetraguṇavyūhāṃ cintayanti,",
  "S04bsu018_u:1227": "kecid apariśuddhabuddhakṣetraguṇavyūhaṃ cintayanti //",
  "S04bsu018_u:1228": "atha khalu samudrareṇurbrāhmaṇastāni saptavarṣāṇi nirgatāni niṣṭhitāni viditvā saptaratnaṃ niryātayati /",
  "S04bsu018_u:1229": "(KpSū 101) yena ratnagarbhastathāgato 'rhan samyaksaṃbuddhaḥ tenāñjaliṃ praṇamya bhagavantametadavocat - “mayā bhadanta bhagavan rājāraṇemī anutarāyāṃ samyaksaṃbodhau samādāpitaḥ,",
  "S04bsu018_u:1230": "sa gṛhaṃ gatvaikākī rahogataḥ pratisaṃlīno niṣaṇṇaḥ,",
  "S04bsu018_u:1231": "na cātra kasyacin manuṣyasya praveśo dīyate /",
  "S04bsu018_u:1232": "evaṃ tatsahasraṃ rājaputrāṇāṃ anuttarāyāṃ samyaksaṃbodhau samādāpitaṃ /",
  "S04bsu018_u:1233": "evameva pratiprati svagṛhāṇi gatvā ekākinaḥ pratisaṃlayananiṣaṇṇaṃ,",
  "S04bsu018_u:1234": "na cātra kasyacit praveśo dīyate /",
  "S04bsu018_u:1235": "evaṃ yāvaccaturaśītiḥ koṭṭarājasahasrāṇi evamapare dvānavatiḥ prāṇakoṭyo 'nuttarāyāṃ samyaksaṃbodhau samādāpitāḥ niveśitāḥ pratiṣṭhāpitāḥ,",
  "S04bsu018_u:1236": "sarve svakasvakāni gṛhāṇi gatvā hyekākino rahasi gatā niṣadya pratisaṃlīnā,",
  "S04bsu018_u:1237": "na cātra kasyacit praveśo dīyate /",
  "S04bsu018_u:1238": "bhagavāṃścaināṃ samanvāharatu yāvad rājāraṇemī tasmāt pratisaṃlayanād vyutthāyehāgacchet;",
  "S04bsu018_u:1239": "te 'pi sarva ihagaccheyuḥ ye mayā sarve bodhau samādāpitāḥ acalāṃ ca buddhimanugṛhṇeyuranuttarāyāṃ samyaksaṃbodhau,",
  "S04bsu018_u:1240": "bhagavataścāntikādvyākaraṇaṃ prāpnuyurgotraṃ ca nāma ca buddhakṣetraṃ ca pratigṛhṇīyuḥ” /",
  "S04bsu018_u:1241": "atha khalu kulaputra ratnagarbhastathāgato 'rhan (KpSū 102)",
  "S04bsu018_u:1242": "samyaksaṃbuddho nirhārapatiṃ nāma samādhiṃ samāpannaḥ /",
  "S04bsu018_u:1243": "yathā samāpannasya mukhānnīlapītalohitāvadātamañjiṣṭhāsphaṭikavarṇā arciṣo niścaranti /",
  "S04bsu018_u:1244": "yāṃ niśṛtya teṣāṃ pratisaṃlīnānāṃ viharatāmagrato brahmanirmitaḥ sthita evamāha /",
  "S04bsu018_u:1245": "“uttiṣṭhata mārṣā bhagavantaṃ darśanāyopasaṃkramata vandanāya paryupāsanāya bhikṣusaṅghaṃ ca,",
  "S04bsu018_u:1246": "parisamāptā mārṣā samudrareṇorbrāhmaṇasya saptavārṣiko yajñaḥ /",
  "S04bsu018_u:1247": "bhagavān punaranyena caryāṃ prakramiṣyati” /",
  "S04bsu018_u:1248": "tataste sarve raśmibhiḥ saṃcoditāḥ,",
  "S04bsu018_u:1249": "utthāya rājānamaraṇeminaṃ codayanti /",
  "S04bsu018_u:1250": "sa taiḥ saṃcodito vyutthitaḥ prasthitaśca,",
  "S04bsu018_u:1251": "prasthitasya ca tasya rājño devatā gaganatale bherīmṛdaṃgapaṭahādīn vādyāni pravādayanti /",
  "S04bsu018_u:1252_0": "atha khalu rājāraṇemī rathābhirūḍhaḥ tena putrasahasreṇa caturaśītibhiśca koṭṭarājasahasrairdvānavatibhiśca",
  "S04bsu018_u:1252_1": "prāṇakoṭibhiḥ parivṛto nagarānniryāti bhagavato 'ntikaṃ bhagavantaṃ darśanāya vandanāya paryupāsanāya /",
  "S04bsu018_u:1253": "sa yāvad yānasya bhūmistāvadyānena yātvā yānād avatarati,",
  "S04bsu018_u:1254": "yānād avatīrya padbhyāmeva jambūvanaṃ praviveśa, (KpSū 103)",
  "S04bsu018_u:1255": "praviśya ca yena bhagavāṃstenopajagāma,",
  "S04bsu018_u:1256": "upetya bhagavataḥ pādau śīrasābhivandya bhikṣusaṅghasya caikānte nyaṣīdat sārdham anekaiḥ prāṇakoṭibhiḥ /",
  "S04bsu018_u:1257_0": "atha samudrareṇurbrāhmaṇo rājānamaraṇeminaṃ prāha - “anumodatu mahārājemaṃ yacca",
  "S04bsu018_u:1257_1": "tvayā māstrayaṃ bhagavataḥ upasthānaṃ kṛtaṃ sarvopakaraṇaiḥ aparimitasya bhikṣusaṅghasya",
  "S04bsu018_u:1257_2": "ca nānāvicitrāṇi ca ratnāni niryātitāni caturaśītiśca nagarasahasrāṇi,",
  "S04bsu018_u:1258": "tadevānumodanāsahagataṃ puṇyaskandhaṃ yacca parityāgasahagataṃ puṇyaskandhaṃ sarvaṃ pariṇāmayānuttarāyāṃ samyaksaṃbodhau” /",
  "S04bsu018_u:1259": "evaṃ tad rājñaḥ putrasahasraṃ samādāpayati tathaiva caturaśītiḥ koṭṭarājasahasrāṇi aparāśca bahuprāṇakoṭyaḥ,",
  "S04bsu018_u:1260": "tenānumodanāsahagatena puṇyaskandhenānuttarāyāṃ samyaksaṃbodhau samādāpitāḥ pratiṣṭhāpitāḥ /",
  "S04bsu018_u:1261": "evaṃ cāha - “anumodata yūyamiha dakṣiṇāṃ niryātayata” /",
  "S04bsu018_u:1262": "kathayati ca /",
  "S04bsu018_u:1263": "“dānenāhamanena nendrabhavanaṃ na brahmaloke phalaṃ /",
  "S04bsu018_u:1264": "kāṅkṣāmi drutavāyuvegacapalāṃ na tveva rājyaśriyaṃ //",
  "S04bsu018_u:1265": "(KpSū 104)",
  "S04bsu018_u:1266": "dānasyāsya phalaṃ tu bhaktimahato yan me ha tenāpnuyāṃ /",
  "S04bsu018_u:1267": "cittaiśvaryakariṃ hi bodhimatulāṃ sattvāṃśca santāraye” //",
  "S04bsu018_u:1268": "iti śrīkaruṇāpuṇḍarīke dānavisargastṛtīyaḥ // 3 //",
  "S04bsu018_u:1269": "(KpSū 105)",
  "S04bsu018_u:1270": "IV bodhisattvavyākaraṇaparivartaścaturthaḥ",
  "S04bsu018_u:1271": "atha khalu kulaputra ratnagarbhasya tathāgatasyārhataḥ samyaksaṃbuddhasyaitad abhavat /",
  "S04bsu018_u:1272_0": "“bahyo 'nena samudrareṇunā brāhmaṇena prāṇakoṭyo 'nuttarāyāṃ samyaksaṃbodhau samādāpitā",
  "S04bsu018_u:1272_1": "niveśitāḥ pratiṣṭhāpitā avaivartikabhūmau sthāpitāste ca mayā vyākartavyā buddhakṣetrāśca darśayitavyāḥ” /",
  "S04bsu018_u:1273": "atha khalu bhagavān bodhicittāsaṃpramoṣaṃ nāma samādhiṃ samāpannaḥ /",
  "S04bsu018_u:1274": "smitaṃ ca prāviṣkṛtavān,",
  "S04bsu018_u:1275": "yena smitāviṣkaraṇenānantā paryantā buddhakṣetrā udareṇāvabhāsenāvabhāsya rājño 'raṇemino 'nyeṣāṃ ca bahūnāṃ prāṇakoṭināṃ buddhakṣetraguṇavyūhaṃ ādarśayati /",
  "S04bsu018_u:1276_0": "tena khalu punaḥ samayena daśasu dikṣu gaṇanātikrānteṣu buddhakṣetreṣu bodhisattvā",
  "S04bsu018_u:1276_1": "mahāsattvāḥ tamavabhāsaṃ dṛṣṭvā buddhānubhāvenemāṃ lokadhātuṃ samāgatā bhagavato",
  "S04bsu018_u:1276_2": "darśanāya vandanāya paryupāsanāya bhikṣusaṅghaṃ ca /",
  "S04bsu018_u:1277": "te ca vividhairbodhisattvavikurvitairbhagavataḥ pūjāṃ kṛtvā pādau śirasābhivandya bhagavantaṃ paryupāsya purato niṣaṇṇā bodhisattvapraṇidhānaṃ śrotukāmāḥ /",
  "S04bsu018_u:1278": "(KpSū 106)",
  "S04bsu018_u:1279": "atha khalu kulaputra samudrareṇurbrāhmaṇo 'grapurohitaḥ rājānamaraṇeminamāha - “tvaṃ tāvan mahārāja prathamaṃ buddhakṣetraguṇavyūhaṃ pratigṛhṇīṣva” /",
  "S04bsu018_u:1280": "atha rājānaṇemī yena bhagavāṃstenāñjaliṃ praṇamya bhagavantametadavocat - “ahaṃ bhagavan bodhyarthikaḥ,",
  "S04bsu018_u:1281": "yanmayā māsatrayaṃ bhagavato nānāvidhairupakaraṇairupasthānaṃ kṛtamaprameyasya ca bhikṣusaṅghasya tanmayā kuśalamūlamanuttarāyāṃ samyaksaṃbodhau pariṇāmitaṃ /",
  "S04bsu018_u:1282": "imāni ca bhagavan mayā saptavarṣāṇi buddhakṣetraguṇavyūhāścintitā;",
  "S04bsu018_u:1283": "yatrāhaṃ bhagavan buddhakṣetre 'nuttarāṃ samyaksaṃbodhimabhisaṃbuddho yatra na nirayā syurna tiryagyonirna yamalokāḥ /",
  "S04bsu018_u:1284": "ye ca sattvāścyavayuste mā durgatāvupapadyeyuḥ /",
  "S04bsu018_u:1285": "sarve tatra sattvāḥ suvarṇvarṇā bhaveyuḥ /",
  "S04bsu018_u:1286": "sarveṣāṃ tatra devamanuṣyāṇāṃ nānātvaṃ na syāt /",
  "S04bsu018_u:1287": "sarve tatra sattvā jātismarāḥ /",
  "S04bsu018_u:1288": "sarvasattvāścaivaṃrūpeṇa divyena cakṣuṣā samanvāgatāḥ syuryad buddhakoṭīniyutaśatasahasrāṇi anyeṣu lokadhātuṣu tiṣṭhato yāpayato dharmaṃ ca deśayataḥ paśyeyuḥ /",
  "S04bsu018_u:1289": "sarvasattvāścaivaṃrupeṇa divyena śrotreṇa samanvāgatāḥ syuḥ,",
  "S04bsu018_u:1290": "yad buddhakoṭīniyutaśatasahasrāṇāṃ dharmaṃ deśayamānaṃ (KpSū 107) śṛṇuyuḥ /",
  "S04bsu018_u:1291": "sarvasattvāścaivaṃrūpeṇa paracittajñānena samanvāgatāḥ syuḥ,",
  "S04bsu018_u:1292": "teṣāṃ bahubuddhakṣetrakoṭīnayutaśatasahasrasthitānāṃ sattvānāṃ cittacaritānyājāneyuḥ /",
  "S04bsu018_u:1293": "sarvasattvāḥ tathāvidhenarddhikauśalyena samanvāgatāḥ syuryadekacittotpādena buddhakṣetrakoṭīniyutaśatasahasrāṇi atikrameyuḥ /",
  "S04bsu018_u:1294": "mā ca tatra sattvā bhaveyuḥ parigrahavanto 'ntataḥ svaśarīre 'pyanāgṛhītamānasāḥ /",
  "S04bsu018_u:1295": "sarvasattvāścāvaivartikā bhaveyuranuttarāyāṃ samyaksaṃbodhau /",
  "S04bsu018_u:1296": "sarvasattvāścopapādukāḥ syuḥ /",
  "S04bsu018_u:1297": "na tatra mātṛgrāmasya prajñaptirbhavet /",
  "S04bsu018_u:1298": "na tatra sattvānāṃ āyuḥ pramāṇaparyantaḥ syād,",
  "S04bsu018_u:1299": "anyatra praṇidhānavaśena /",
  "S04bsu018_u:1300": "na tatra sattvānāmakuśalasya nāmāpi syāt /",
  "S04bsu018_u:1301": "na tatra buddhakṣetre durgandhaṃ syāt,",
  "S04bsu018_u:1302": "divyātikrāntena bhagavadgandhena tadbuddhakṣetraṃ sphuṭaṃ syāt /",
  "S04bsu018_u:1303": "sarvasattvāśca dvātriṃśadbhirmahāpuruṣalakṣaṇaiḥ samalaṅkṛtāḥ syuḥ /",
  "S04bsu018_u:1304": "sarvasattvāścaikajātipratibaddhāḥ syuḥ,",
  "S04bsu018_u:1305": "sthāpayitvā praṇidhānaṃ /",
  "S04bsu018_u:1306": "sarvasattvāstatraikapūrvāhṇena buddhānubhāvena gaṇanātikrāntān buddhān paryupāsīran,",
  "S04bsu018_u:1307": "yāvad vividhena bodhisattvavikurvitenākāṅkṣeyuḥ buddhānāṃ pūjāṃ kartuṃ tathaiva teṣāṃ siddhyeyuḥ,",
  "S04bsu018_u:1308": "tenaiva pūrvabhaktena vivarteyuḥ /",
  "S04bsu018_u:1309": "(KpSū 108) sarvasattvāśca buddhapiṭakaṃ kathayeyuḥ /",
  "S04bsu018_u:1310": "sarvasattvāśca nārāyaṇabalasamanvāgatā bhaveyuḥ /",
  "S04bsu018_u:1311": "na kaścit sattvo buddhakṣetraguṇālaṅkārasya varṇaparyantaṃ śaktaḥ syādgṛhītumantaśo divyenāpi cakṣuṣā /",
  "S04bsu018_u:1312": "sarvasattvāstatra pratisaṃvitprāptāḥ syuḥ,",
  "S04bsu018_u:1313": "asaṃkhyeyapratibhānāḥ /",
  "S04bsu018_u:1314": "ekaikasya ca bodhisattvasya yojanasahasrapramāṇaṃ syāt /",
  "S04bsu018_u:1315": "prabhāsvaraṃ ca tadbuddhakṣetraṃ syāt,",
  "S04bsu018_u:1316": "samantena ca gaṇanātikrāntā buddhakṣetraguṇavyuhāstatra dṛśyeyuḥ /",
  "S04bsu018_u:1317": "ye cātra sattvā upapadyeyuryāvadbodhiparyantena brahmacāriṇaḥ syuḥ /",
  "S04bsu018_u:1318": "sarvasattvāḥ sadevakasya lokasya namasyanīyāḥ syuḥ,",
  "S04bsu018_u:1319": "yāvad bodhiparyantena nendriyavikalā bhaveyuḥ /",
  "S04bsu018_u:1320": "sahopapannāśca tatra sattvā divyātikrāntamāryaprītisukhaṃ pratilabheyuḥ /",
  "S04bsu018_u:1321": "sarvasattvāśca tatra kuśalamūlasamavadhānāḥ syuḥ /",
  "S04bsu018_u:1322": "sarvasattvāśca tatra navāni vastrāṇi kāśāyāṇi dhārayeyuḥ /",
  "S04bsu018_u:1323": "sahopapannāśca tatra sattvāḥ suvibhaktivatīṃ samādhiṃ pratilabheyuḥ,",
  "S04bsu018_u:1324": "yasya samādheḥ pratilābhādgaṇanātikrānteṣu buddhakṣetreṣu gatvā buddhān paryupasīran yāvad bodhiparyantenānupaśyeyuḥ",
  "S04bsu018_u:1325": "/ ye ca tatra bodhisattvā upapadyeyuḥ te yādṛgjātīyāṃ buddhakṣetraguṇavyūhān ākāṅkṣeyuḥ tādṛgjātīyān buddhakṣetraguṇavyūhāḥ (KpSū 109)",
  "S04bsu018_u:1326": "teṣu ratnavṛkṣeṣu paśyeyuḥ /",
  "S04bsu018_u:1327_0": "sahopapannāśca sattvāḥ samādhiṃ pratilabheyuryasya samādheḥ pratilābhāt daśasu dikṣu",
  "S04bsu018_u:1327_1": "gaṇanātikrānteṣu anyeṣu buddhakṣetreṣu buddhāstiṣṭhato yāpayato nityaṃ paśyeyurye",
  "S04bsu018_u:1327_2": "tatra sattvāḥ pratyājāyeyuḥ te sarva evaṃrūpeṇa cīvaravimānālaṅkārābharaṇavarṇarūpeṇa",
  "S04bsu018_u:1327_3": "syuryathā paranirmitavaśavartino devāḥ /",
  "S04bsu018_u:1328": "na tatra buddhakṣetre pāṃśuśilā kālaparvatā bhaveyuḥ,",
  "S04bsu018_u:1329": "na cakravāḍamahācakravāḍā na sumerurna mahāsamudrāḥ;",
  "S04bsu018_u:1330": "na tatrāvareṇanivaraṇakleśaśabdāḥ sarveṇa sarvaṃ sarvataśca;",
  "S04bsu018_u:1331": "tatra narakatiryagyoniyamalokaśabdo na syānnākṣaṇaśabdo na duḥkhaśabdaḥ /",
  "S04bsu018_u:1332": "evaṃrūpeṇāhaṃ bhagavan buddhakṣetreṇārthī;",
  "S04bsu018_u:1333": "tāvadahaṃ bhadanta bhagavan bodhisattvaduṣkaracaryāṃ cariṣye yāvannaivaṃrūpairguṇairbuddhakṣetraṃ pariśodhayiṣye;",
  "S04bsu018_u:1334": "evamahaṃ bhadanta bhagavan puruṣakāraṃ kariṣye,",
  "S04bsu018_u:1335": "tataḥ paścādanuttarāṃ samyaksaṃbodhimabhisaṃbhotsye /",
  "S04bsu018_u:1336": "daśayojanasāhasrikaśca me bodhivṛkṣo bhavet,",
  "S04bsu018_u:1337": "tatra niṣaṇṇaścāhamekakṣaṇenacittotpādenānuttarāṃ samyaksaṃbodhimabhisaṃbudhyeya /",
  "S04bsu018_u:1338": "apramāṇā ca me prabhā syāt buddhakṣetrakoṭīnayutaśatasahasrāṇām (KpSū 110)",
  "S04bsu018_u:1339": "avabhāsayanti /",
  "S04bsu018_u:1340": "aparimāṇā ca mamāyurbhavedaprameyakalpakoṭīnayutaśatasahasrāṇāṃ na śakyaṃ kenacid gaṇayitumanyatra sārvajñena jñānena /",
  "S04bsu018_u:1341": "aprameyaśca me bodhisattvasaṅghaḥ syāt śrāvakapratyekabuddhavarjito,",
  "S04bsu018_u:1342": "yanna śakyaṃ gaṇayituṃ anyatra sārvajñena jñānena /",
  "S04bsu018_u:1343": "bodhiprāptasya ca mamāprameyeṣvasaṃkhyeyeṣu anyeṣu buddhakṣetreṣu buddhā bhagavanto varṇabhāṣaṇaṃ kuryurghoṣaṃ cānuśrāvayeyuryaśa udīrayeyuḥ /",
  "S04bsu018_u:1344": "bodhiprāptasya ca mamāprameyeṣvasaṃkhyeyeṣvanyeṣu buddhakṣetreṣu ye sattvā nāmadheyaṃ śṛṇuyuste sarve buddhakṣetre kuśalamūlapariṇāmanaṃ kṛtvā mama buddhakṣetra upapadyeyuḥ,",
  "S04bsu018_u:1345": "sthāpayitvānantaryakārakān sattvān saddharmapratikṣepakān /",
  "S04bsu018_u:1346": "bodhiprāptasya me 'nyāsu gaṇanātikrāntāsu lokadhātuṣu sattvā bodhicittotpādaṃ kuryuḥ,",
  "S04bsu018_u:1347": "mama buddhakṣetra upapattimākāṅkṣamāṇāḥ,",
  "S04bsu018_u:1348": "tatra ca kuśalamūlapariṇāmanaṃ kuryuḥ;",
  "S04bsu018_u:1349": "teṣāṃ cāhaṃ maraṇakālasamayeṣvagratastiṣṭheya bodhisattvagaṇaparivṛtaḥ;",
  "S04bsu018_u:1350": "te ca māṃ dṛṣṭvā prītiṃ prasādaṃ ca mamāntika utpādayeyuḥ,",
  "S04bsu018_u:1351": "sarvāvaraṇatāṃ (KpSū 111)",
  "S04bsu018_u:1352": "ca nivartayeyuḥ,",
  "S04bsu018_u:1353": "kālaṃ ca kṛtvāsmākaṃ buddhakṣetra upapadyeyuḥ /",
  "S04bsu018_u:1354": "ye ca tatra bodhisattvāste 'smākaṃ sakāśādaśrutapūrvāṃ dharmadeśanāmākāṅkṣeyuḥ śrotuṃ te yādṛśīmākāṅkṣeyustādṛśīṃ śṛṇuyuḥ /",
  "S04bsu018_u:1355": "bodhiprāptasya ca mama gaṇanātikrānteṣu buddhakṣetreṣu bodhisattvā nāmadheyaṃ śṛṇuyuḥ te 'vaivartikāḥ syuranuttarāyāṃ samyaksaṃbodhau,",
  "S04bsu018_u:1356": "prathamāṃ kṣāntiṃ pratilabheyuḥ tathā dvitīyāṃ,",
  "S04bsu018_u:1357": "yādṛśīṃ samādhiṃ dhāraṇīṃ cākāṅkṣeyuḥ tādṛśīṃ samādhiṃ dhāraṇīṃ ca pratilabheyuḥ /",
  "S04bsu018_u:1358_0": "parinirvṛtasya ca mama gaṇanātikrānteṣu kalpeṣu paścād gaṇanātikrānteṣu buddhakṣetreṣu",
  "S04bsu018_u:1358_1": "bodhisattvā mama nāmadheyaṃ śrutvā paramāṃ prītiṃ prasādaṃ prāmodyaṃ ca prāpnuyurmāmeva",
  "S04bsu018_u:1358_2": "namasyamānā āścaryaprāptā yaśakīrtiṃ ca varṇayeyuḥ;",
  "S04bsu018_u:1359": "bodhisattvabhūtena ca yadā mayā buddhakāryaṃ abhiniṣpāditaṃ tataḥ paścādanuttarāṃ samyaksaṃbodhimabhisaṃbuddhyeyaṃ,",
  "S04bsu018_u:1360": "abhisaṃbuddhasya ca mama paramaprasādapratilabdhā bodhisattvāḥ prathamāyāḥ kṣāntyā lābhinaḥ syurdvitīyāyāḥ tṛtīyāyāḥ,",
  "S04bsu018_u:1361": "yādṛśīṃ ca samādhiṃ dhāraṇīṃ ākāṅkṣeyustādṛśīṃ pratilabheyuḥ,",
  "S04bsu018_u:1362": "yāvadbodhiparyantenānupaśyeyuḥ /",
  "S04bsu018_u:1363": "bodhiprāptasya ca me gaṇanātikrānteṣu buddhakṣetreṣu yāḥ striyo mama nāmadheyaṃ (KpSū 112)",
  "S04bsu018_u:1364": "śṛṇuyustāḥ paramaprītiprāmodyaṃ pratilabheyuḥ,",
  "S04bsu018_u:1365": "anuttarāyāṃ samyaksaṃbodhau cittānyutpādayeyuḥ,",
  "S04bsu018_u:1366": "yāvadbodhiparyantena na bhūyaḥ strītvaṃ pratilabheyuḥ /",
  "S04bsu018_u:1367": "parinirvṛtasya ca me gaṇanātikrānteṣu kalpeṣu gaṇanātikrāntā yāḥ striyo mama nāmadheyaṃ śṛṇuyuḥ tāḥ paramaprītiprāmodyaṃ prasādaṃ ca prāpnuyuḥ,",
  "S04bsu018_u:1368": "anuttarāyāṃ samyaksaṃbodhau cittānyutpādayeyuḥ,",
  "S04bsu018_u:1369": "yāvadbodhiparyantena na bhūyaḥ strītvaṃ pratilabheyuḥ",
  "S04bsu018_u:1370": "/ īdṛśamahaṃ bhadanta bhagavan buddhakṣetramākāṅkṣāmi,",
  "S04bsu018_u:1371": "īdṛśāśca pariśuddhāśayāḥ sattvā,",
  "S04bsu018_u:1372": "īdṛśo 'haṃ bhagavan buddhakṣetre 'nuttarāṃ samyaksaṃbodhimabhisaṃbudhyeyaṃ” /",
  "S04bsu018_u:1373": "atha khalu kulaputra ratnagarbhastathāgato 'rhan samyaksaṃbuddho rājño 'raṇeminaḥ sādhukāramadāt /",
  "S04bsu018_u:1374": "“sādhu sādhu mahārāja,",
  "S04bsu018_u:1375": "gambhīraste mahārāja praṇidhānaṃ pariśuddhaṃ te buddhakṣetraṃ parigṛhītaṃ /",
  "S04bsu018_u:1376": "paśya mahārāja paścimāyāṃ diśi koṭīśatasahasrabuddhakṣetrāṇāṃ atikramya indrasuvirājitā nāma lokadhātuḥ,",
  "S04bsu018_u:1377": "tatrendraghoṣeśvararājo nāma tathāgato 'rhan samyaksaṃbuddhastiṣṭhati dhriyate yāpayati pariśuddhānāṃ sattvānāṃ dharmaṃ deśayati /",
  "S04bsu018_u:1378": "na ca tatra buddhakṣetre śrāvakapratyekabuddhānāṃ (KpSū 113)",
  "S04bsu018_u:1379": "prajñaptirapyasti,",
  "S04bsu018_u:1380": "utpādāya na tatra śrāvakapratyekabuddhakathā kriyate,",
  "S04bsu018_u:1381": "śuddhā ca tatra mahāyānakathā /",
  "S04bsu018_u:1382": "sarva evopapādukāḥ sattvā,",
  "S04bsu018_u:1383": "na ca tatra mātṛgrāmasya nāmāpi jñāyate /",
  "S04bsu018_u:1384_0": "sarva ete guṇāstatra buddhakṣetre yathā mahārājenāparimitaṃ buddhakṣetraguṇavyūhapraṇidhānam",
  "S04bsu018_u:1384_1": "kṛtamamitāśayāḥ sattvā vaineyāḥ parigṛhītāstena tvaṃ mahārāja indraghoṣeśvararājatathāgatasya",
  "S04bsu018_u:1384_2": "parinirvṛtasya tasmin saddharme 'ntarhite ṣaṣṭīnāmantarakalpānāmatyayena sā lokadhāturmeruprabhā nāma bhaviṣyati /",
  "S04bsu018_u:1385": "tatrācintyamatiguṇarājo nāma tathāgato bhaviṣyatyarhan samyaksaṃbuddho /",
  "S04bsu018_u:1386_0": "yathaivendraghoṣeśvararājasya tathāgatasyārhataḥ samyaksaṃbuddhasya indrasuvirājitāyāṃ",
  "S04bsu018_u:1386_1": "lokadhātau buddhakṣetraguṇavyūhaḥ tathaivācintyamatiguṇarājasya tathāgatasya meruprabhāyāṃ",
  "S04bsu018_u:1386_2": "lokadhātau guṇavyūho bhaviṣyati /",
  "S04bsu018_u:1387": "tasya cācintyamatiguṇarājasya tathāgatasya ṣaṣṭyantarakalpāṇyāyuḥpramāṇaṃ bhaviṣyati /",
  "S04bsu018_u:1388": "yadācintyamatiguṇarājastathāgataḥ parinirvāsyati tasya ṣoḍaśāntarakalpāḥ saddharmaḥ sthāsyati,",
  "S04bsu018_u:1389": "tasya saddharme 'ntarhite sahasrāntarakalpātyayena viratirnāma sā lokadhāturbhaviṣyati /",
  "S04bsu018_u:1390": "(KpSū 114) tatra raśmirnāma tathāgato 'rhan samyaksaṃbuddhaḥ,",
  "S04bsu018_u:1391": "peyālaṃ pūrvavat,",
  "S04bsu018_u:1392": "samāścaiṣāmāyuḥ samā lokadhātuḥ /",
  "S04bsu018_u:1393": "evaṃ parinirvṛtānāṃ saddharme 'ntarhite aparā nāma sā lokadhāturbhaviṣyati /",
  "S04bsu018_u:1394": "tara ratneśvaraghoṣo nāma tathāgato 'rhan samyaksaṃbuddha utpatsyate /",
  "S04bsu018_u:1395": "samo buddhakṣetraguṇavyūhaḥ samaṃ cāntarakalpā sthāsyati yāpayiṣyati dharmaṃ ca deśayiṣyati /",
  "S04bsu018_u:1396": "tasya parinirvṛtasya saptāntarakalpāṃ saddharmaḥ sthāsyati,",
  "S04bsu018_u:1397": "tasmiṃśca saddharme 'ntarhite,",
  "S04bsu018_u:1398": "peyālaṃ pūrvavat /",
  "S04bsu018_u:1399": "evaṃ cāprameyāparimāṇān tathāgatāṃstatra buddhakṣetra upapannān paśyāmi parinirvṛtāṃśca,",
  "S04bsu018_u:1400": "naivāsau lokadhātussaṃvartate na nivartate /",
  "S04bsu018_u:1401": "tatrānāgate 'dhvani atikrānta ekasmin gaṅgāvālikāsame 'saṃkhyeye pratiṣṭhe dvitīye nadīgaṅgāvālikāsame 'saṃkhyeye sā lokadhātuḥ sukhāvatī nāma bhaviṣyati /",
  "S04bsu018_u:1402": "tatra tvaṃ mahārājanuttarāṃ samyaksaṃbodhimabhisaṃbhotsyase,",
  "S04bsu018_u:1403": "amitāyurnāma tathāgato 'rhan samyaksaṃbuddho bhaviṣyasi” /",
  "S04bsu018_u:1404": "rājāraṇemyāha - “kutra te bhadanta bhagavan bodhisattvā mahāsattvā ye 'smākaṃ prathamataraṃ tatra buddhakṣetre (KpSū 115)",
  "S04bsu018_u:1405": "'nuttarāṃ samyaksaṃbodhimabhisaṃbhotsyante?” /",
  "S04bsu018_u:1406_0": "bhagavān āha - “ime te mahārāja bodhisattvā mahāsattvā ye 'prameyairasaṃkhyeyairatulyairaparimāṇairdaśabhyo",
  "S04bsu018_u:1406_1": "digbhyaḥ tābhyastābhyo lokadhātubhya āgatā maṃ vandanāya paryupāsanāya dharmaśravaṇāya,",
  "S04bsu018_u:1407": "ye mama purato niṣaṇṇā ete 'tītairbuddhairvyākṛtā anuttarāyāṃ samyaksaṃbodhau,",
  "S04bsu018_u:1408": "pratyutpannairapi buddhairbhagavadbhirete kulaputrā vyākṛtā anuttarāyāṃ samyaksaṃbodhau /",
  "S04bsu018_u:1409": "ye tatra buddhakṣetre prathamataramanuttarāṃ samyaksaṃbodhimabhisaṃbhotsyante,",
  "S04bsu018_u:1410": "ekaikaścaiṣa mahārāja bodhisattvo 'nekeṣāṃ buddhakoṭīnayutaśatasahasrāṇāṃ antike kṛtādhikāro 'varuptakuśalamūlo bhāvitaprajñaḥ,",
  "S04bsu018_u:1411": "ta ete mahārāja kulaputrā ye tatra prathamataraṃ buddhakṣetre buddhā bhaviṣyanti” /",
  "S04bsu018_u:1412_0": "rājāraṇemyāha - “ayaṃ bhadanta bhagavan samudrareṇurbrāhmaṇo yenāhaṃ sapariṣatko",
  "S04bsu018_u:1412_1": "'nuttarāyāṃ samyaksaṃbodhau samādāpitāḥ sa kiyatā kālenānuttarāṃ samyaksaṃbodhimabhisaṃbhotsyate?” /",
  "S04bsu018_u:1413": "bhagavān āha - “mahākāruṇika eṣa brāhmaṇaḥ samudrareṇuḥ,",
  "S04bsu018_u:1414": "śroṣyasi tvaṃ yathaiṣa siṃhanādaṃ nadiṣyati” /",
  "S04bsu018_u:1415": "rājā āha - “yadyeṣa me praṇidhiḥ samṛdhyati yathāhaṃ (KpSū 116)",
  "S04bsu018_u:1416": "bhagavatā vyākṛtāḥ,",
  "S04bsu018_u:1417": "tadyathāhaṃ bhagavataḥ pādavandanaṃ kuryāṃ pañcamaṇḍalena tadā gaṅgānadīvālikāsamā lokadhātavaḥ prakampantu pracalantu /",
  "S04bsu018_u:1418": "ye ca teṣu buddhakṣetreṣu buddhāḥ tiṣṭhanti dhriyanti yāpayanti te ca māṃ vyākuryuḥ” /",
  "S04bsu018_u:1419": "atha khalu kulaputra rājāraṇemī ratnagarbhasya tathāgatasya pañcamaṇḍalakena pādayornipatitaḥ /",
  "S04bsu018_u:1420": "yadaiva rājñaḥ śirasā pṛthivī spṛṣṭā tadā gaṅgānadīvālikāsamā buddhakṣetrāḥ kampitāḥ calitāḥ pracalitāḥ kṣubhitāḥ saṃprakṣubhitāḥ,",
  "S04bsu018_u:1421": "gāṅgānadīvālikāsamā buddhā vyākurvanti /",
  "S04bsu018_u:1422": "“santīraṇe buddhakṣetre dhāraṇe kalpe 'śītivarṣasahasrāyuṣkāyāṃ prajāyāṃ ratnagarbhastathāgato 'rhan samyaksaṃbuddho rājānamaraṇeminaṃ vyākaroti /",
  "S04bsu018_u:1423_0": "bhaviṣyasi tvamanāgate 'dhvani atikrānte gaṅgānadīvālikāsame 'saṃkhyeye praviṣṭe",
  "S04bsu018_u:1423_1": "dvitīye 'saṃkhyeye sukhāvatyāṃ lokadhātāvamitaśuddhāyāṃ amitāyurnāma tathāgato 'rhan samyaksaṃbuddhaḥ,",
  "S04bsu018_u:1424": "samantato daśasu dikṣu gaṅgānadīvālikāsamān lokadhātūn avabhāsayiṣyasi” /",
  "S04bsu018_u:1425": "bhagavān āha -",
  "S04bsu018_u:1426": "(KpSū 117)",
  "S04bsu018_u:1427": "“uttiṣṭha pravarasattvā vidhijña vyākṛtastvaṃ daśabalaiḥ /",
  "S04bsu018_u:1428": "gaṅgāprakhyā velitavasumatīsaśailā bhaviṣyasi naravaradamyasārathiḥ” //",
  "S04bsu018_u:1429": "atha khalu kulaputra rājāraṇemī tuṣṭa udagraḥ pramuditāḥ prītisaumanasyajātaḥ,",
  "S04bsu018_u:1430": "atikramya nātidūre ekānte niṣaṇṇo dharmaśravaṇāya //",
  "S04bsu018_u:1431": "atha khalu kulaputra samudrareṇurbrāhmaṇo rājño 'raṇemino jyeṣṭhaputramanimiṣaṃ nāma rājakumāramāmantrayati sma /",
  "S04bsu018_u:1432": "animiṣo 'vocat /",
  "S04bsu018_u:1433": "peyālaṃ pūrvavat,",
  "S04bsu018_u:1434": "“avalokitā mayāpāyā ye ca tatra sattvā upapannāḥ pracaṇḍaghoraṃ duḥkhaṃ anubhavanti /",
  "S04bsu018_u:1435": "avalokitā mayā svargā ye ca tatra sattvā upapannāḥ saṃkliṣṭacittāḥ punarapyapāyeṣu prapatanti /",
  "S04bsu018_u:1436": "sarvasattvāśca mayāvalokitā akalyāṇamitrasaṃsṛṣṭā viharanti,",
  "S04bsu018_u:1437": "dharmadurbhikṣāndhakāre kuśalamūlaparikṣīṇā (KpSū 118)",
  "S04bsu018_u:1438": "dṛṣṭigrāhagrastāḥ kumārgairvihanyate /",
  "S04bsu018_u:1439": "svareṇāhaṃ bhagavan tān sattvān vijñapayāmi,",
  "S04bsu018_u:1440": "sarvaṃ ca kuśalaṃ pariṇāmayāmi anuttarāyāṃ samyaksaṃbodhau /",
  "S04bsu018_u:1441": "yad ahaṃ bodhisattvacaryāṃ careyaṃ ye kecanasattvā duḥkhotpīḍā bhayatarjitā dharmadurbhikṣāndhakāre praviṣṭā līnā dīnā atrāṇā aśaraṇā aparāyaṇā māmanusmareyuḥ,",
  "S04bsu018_u:1442": "nāma ca parikīrtayeyuḥ /",
  "S04bsu018_u:1443": "yadyahaṃ divyena śrotreṇa śṛṇuyāṃ divyena cakṣuṣā paśyeyaṃ,",
  "S04bsu018_u:1444": "na ca tāṃ sattvān vyasanebhyaḥ parimocayeyaṃ,",
  "S04bsu018_u:1445": "nāhamanuttarāṃ samyaksaṃbodhimabhisaṃbudhyeyaṃ /",
  "S04bsu018_u:1446": "yadāhaṃ bhadanta bhagavan sattvahetościrapraṇidhānaviśeṣeṇa ciraṃ bodhisattvacaryāṃ cariṣyāmi tadā me āśāparipūrirbhavatu /",
  "S04bsu018_u:1447": "yadāhaṃ bhadanta bhagavan mahārājāraṇemī atikrānte ekasmin gaṅgānadīvālikāsame 'saṃkhyeye pratiṣṭhe dvitīye sukhāvatyāṃ lokadhātāvanuttarāṃ samyaksaṃbodhimabhisaṃbhotsyate,",
  "S04bsu018_u:1448": "amitāyurnāma bhaviṣyati tathāgato 'rhan samyaksaṃbuddhaḥ,",
  "S04bsu018_u:1449": "pariśuddhe buddhakṣetre pariśuddhānāṃ sattvānāṃ buddhakāryaṃ kariṣyati,",
  "S04bsu018_u:1450": "yāvatyāmitāyustathāgataḥ aparimāṇān kalpān buddhakāryaṃ kṛtvā pariniṣṭhitabuddhakāryo 'nupadhiśeṣanirvāṇadhātau pravekṣyate,",
  "S04bsu018_u:1451": "tasya praviṣṭasya yāvat saddharmaḥ sthāsyati (KpSū 119)",
  "S04bsu018_u:1452": "tāvacciramahaṃ bodhisattvacaryāṃ cariṣyāmi,",
  "S04bsu018_u:1453": "bodhisattvabhūto 'haṃ buddhakāryaṃ kariṣyāmi /",
  "S04bsu018_u:1454": "yadāmitāyuṣastathāgatasya samyaksaṃbuddhasya rātryāḥ prathame yāme saddharmo 'ntardhāsyati tasyāmeva rātryāṃ paścime yāme 'hamanuttarāṃ samyaksaṃbodhimabhisaṃbudhyeyaṃ /",
  "S04bsu018_u:1455": "vyākarotu māṃ bhagavān anuttarāyāṃ samyaksaṃbodhau /",
  "S04bsu018_u:1456_0": "evamevāhaṃ daśasu dikṣu gaṅgānadīvālikāsamāsu lokadhātuṣu ye buddhā bhagavantastiṣṭhanti",
  "S04bsu018_u:1456_1": "dhriyanti yāpayanti tān api buddhān bhagavataḥ svareṇa vijñapayāmi vyākurvantu māṃ",
  "S04bsu018_u:1456_2": "te buddhā bhagavanto 'nuttarāyāṃ samyaksaṃbodhau” /",
  "S04bsu018_u:1457": "vyākṛtaḥ kulaputra ratnagarbheṇa tathāgatenānimiṣo rājaputraḥ /",
  "S04bsu018_u:1458": "evaṃ cāha - “yattvayā kulaputrāvalokitā apāyāḥ avalokitāḥ svargā avalokitaṃ sarvasattvānāṃ duḥkhaṃ saṃjanitaṃ kāruṇyacittaṃ sattvānāṃ duḥkhamocanārthaṃ kleśapraśamanārthaṃ,",
  "S04bsu018_u:1459": "tasmāttvaṃ kulaputrāvalokiteśvaro nāma bhaviṣyasi /",
  "S04bsu018_u:1460": "tvamavalokiteśvara bahūnāṃ sattvakoṭīnayutaśatasahasrāṇāṃ duḥkhamocakaḥ /",
  "S04bsu018_u:1461": "bodhisattvabhūtastvaṃ kulaputra buddhakāryaṃ kariṣyasi /",
  "S04bsu018_u:1462": "parinivṛte cāmitābhe tathāgate 'vaśiṣṭe dvitīye gaṅgānadīvālikāsame 'saṃkhyeye,",
  "S04bsu018_u:1463": "yasyāmeva rātryāṃ prathame (KpSū 120)",
  "S04bsu018_u:1464": "yāme saddharmo 'ntardhāsyati tasyāmeva rātryāṃ paścime yāme tvaṃ kulaputrānekavyūhe bodhivṛkṣamūle vajrāsane niṣaṇṇaḥ anuttarāṃ samyaksaṃbodhimabhisaṃbhotsyase,",
  "S04bsu018_u:1465": "samantaraśmyabhyudgataśrīkūṭarājo nāma bhaviṣyasi tathāgato 'rhan samyaksaṃbuddhaḥ /",
  "S04bsu018_u:1466": "ṣaṇṇavatikalpakoṭīniyutaśatasahasrāṇi tavāyurbhaviṣyati /",
  "S04bsu018_u:1467": "parinirvṛtasya te triṣaṣṭikalpakoṭyaḥ saddharmaḥ sthāsyati” /",
  "S04bsu018_u:1468_0": "avalokiteśvara āha - “yadi bhagavan nimā mamāśā paripūryate tadyadāhaṃ bhagavataḥ",
  "S04bsu018_u:1468_1": "pādābhivandanaṃ karomi tadā ye buddhā bhagavanto daśasu dikṣu gaṅgānadīvālikāsameṣu",
  "S04bsu018_u:1468_2": "lokadhātuṣu tiṣṭhanti dhriyante yāpayanti te vyākurvantu māṃ,",
  "S04bsu018_u:1469": "calatu ca dharaṇī sarvagaṅgānadīvālikāsamāsu daśasu dikṣu lokadhātuṣu,",
  "S04bsu018_u:1470": "sarvaparvatapāṣāṇaśikharavṛkṣebhyaḥ pañcāṅgikānāṃ tūryāṇāṃ śabdo niścaratu,",
  "S04bsu018_u:1471": "sarvasattvāśca virāgacittaṃ pratilabhantu” /",
  "S04bsu018_u:1472": "yadā cāvalokiteśvareṇa bodhisattvena ratnagarbhastathāgataḥ pañcamaṇḍalakena vanditastadā gaṅgānadīvālikāsameṣu (KpSū 121)",
  "S04bsu018_u:1473": "buddhakṣetreṣu dharaṇī pracalitā,",
  "S04bsu018_u:1474": "te ca buddhā bhagavanto vyākurvanti peyālaṃ pūrvavat,",
  "S04bsu018_u:1475": "sarvaparvatapāṣāṇaśikharebhyaḥ pañcāṅgikasya tūryasya śabdo niścarati,",
  "S04bsu018_u:1476": "sarvasattvāśca virāgacittena sthitāḥ /",
  "S04bsu018_u:1477": "bhagavān āha -",
  "S04bsu018_u:1478": "“uttiṣṭha kāruṇyapuṇyasu hṛṣṭamānaso vyākṛtastvaṃ daśadiśi varadehadhārī /",
  "S04bsu018_u:1479": "prakampitā dharaṇīsakṣetra ṣaḍvikāro bhaviṣyasi jināgrapugalo maharṣī” //",
  "S04bsu018_u:1480": "atha khalu samudrareṇurbrāhmaṇo 'grapurohito dvitīyaṃ rājaputraṃ nimirnāmāmantrayāmāsa /",
  "S04bsu018_u:1481": "“evaṃ cānumoda tvaṃ kulaputremaṃ mahāparityāgaṃ,",
  "S04bsu018_u:1482": "yacca tvayā śubhamupārjitaṃ tatsarvaṃ sattvahetoḥ sarvajñatāyāṃ pariṇāmaya,",
  "S04bsu018_u:1483": "utpādaya cittamanuttarāyāṃ samyaksaṃbodhau” /",
  "S04bsu018_u:1484": "atha nimī rājakumāro bhagavataḥ purastānniṣadyedamavocat - “yat mayā bhagavān upasthitaḥ sarvopakaraṇaiḥ sārdhamaparimitena bhikṣusaṅghena,",
  "S04bsu018_u:1485": "yaścānumodanodgataḥ (KpSū 122)",
  "S04bsu018_u:1486": "puṇyaskandhaḥ,",
  "S04bsu018_u:1487": "yacca kāyavāṅmanaḥ sucaritaṃ puṇyaṃ pariṇāmayāmi anuttarāyāṃ samyaksaṃbodhau /",
  "S04bsu018_u:1488": "na kevalamasmin kliṣṭe buddhakṣetre bodhimahaṃ spṛśeyaṃ;",
  "S04bsu018_u:1489_0": "yatrāvalokiteśvaraḥ kumāraḥ sarvaratnasannicayāyāṃ lokadhātāvanekaratnavyūhe bodhivṛkṣe",
  "S04bsu018_u:1489_1": "niṣaṇṇo 'nuttarāṃ samyaksaṃbodhimabhisaṃbhotsyate samantaraśmyabhudgataśrīkūṭarājo",
  "S04bsu018_u:1489_2": "nāma tathāgato bhaviṣyati,",
  "S04bsu018_u:1490": "tamahaṃ adhyeṣayeyaṃ dharmadeśanāyāṃ yāvaccāsau tathāgato dharmaṃ deśayet tāvadahaṃ bodhisattvacaryāṃ careyaṃ,",
  "S04bsu018_u:1491": "tasya tathāgatasyāstaṃgatasya saddharme 'ntarhite tasyānantareṇāhaṃ samyaksaṃbodhimabhisaṃbudhyeyaṃ /",
  "S04bsu018_u:1492": "evaṃrūpaṃ me buddhakṣetraṃ bhavedguṇavyūhena,",
  "S04bsu018_u:1493": "evamevāhaṃ buddhakāryaṃ kuryāṃ,",
  "S04bsu018_u:1494": "evameva parinirvāpayeyaṃ,",
  "S04bsu018_u:1495": "evameva parinirvṛtasya saddharmaściraṃ tiṣṭhet,",
  "S04bsu018_u:1496": "sarva eva guṇavyūhaḥ yathā samantaraśmyabhyudgataśrīkūṭarājasya tathāgatasya” /",
  "S04bsu018_u:1497": "bhagavān āha - “mahāsthāmante kulaputra prārthitaṃ /",
  "S04bsu018_u:1498": "prāpsyasi tvaṃ kulaputraivaṃrūpaṃ sthānaṃ yathā svayaṃ parigṛhītaṃ /",
  "S04bsu018_u:1499": "prāpsyasi tvaṃ kulaputra tasmin buddhakṣetre 'nuttarāṃ samyaksaṃbodhiṃ /",
  "S04bsu018_u:1500": "supratiṣṭhitaguṇamaṇikūṭarājo nāma tathāgato bhaviṣyasi /",
  "S04bsu018_u:1501": "yathā sthāmante (KpSū 123)",
  "S04bsu018_u:1502": "kulaputra mahāsthānaṃ parigṛhītaṃ,",
  "S04bsu018_u:1503": "tena tvaṃ kulaputra mahāsthāmaprāpto bhavasva” /",
  "S04bsu018_u:1504": "sa prāha - “yadi me bhagavanneṣāśā paripūryate,",
  "S04bsu018_u:1505": "tadyadāhaṃ bhagavataḥ pañcamaṇḍalakena kāyena pādau vandāmi tadā me daśasu dikṣu gaṅgānadīvālikāsamā buddhā bhagavanto vyākurvantu,",
  "S04bsu018_u:1506": "sumanāvarṣaśca pravarṣatu” /",
  "S04bsu018_u:1507_0": "yadā kulaputra mahāsthāmaprāptena satpuruṣeṇa ratnagarbhasya pañcamaṇḍalakena pādābhivandanaṃ",
  "S04bsu018_u:1507_1": "kṛtaṃ tadā gaṅgānadīvālikāsameṣu daśasu dikṣu gaṅgānadīvālikāsamairbuddhairbhagavadbhirvyākṛtaḥ,",
  "S04bsu018_u:1508": "ṣaḍvikāraṃ ca mahāpṛthivī pracalitā,",
  "S04bsu018_u:1509": "sumanāvṛṣṭiśca prapatitā /",
  "S04bsu018_u:1510": "bhagavān āha -",
  "S04bsu018_u:1511": "“uttiṣṭha dṛḍhasthāmavegapuṇya vyākṛta daśadiśi lokanāthaiḥ /",
  "S04bsu018_u:1512": "calitā mahāpṛthivī vṛṣṭirvṛṣṭā sumanā \u0002varṣairbhaviṣyasi tvaṃ suranarabrahmabhūtaḥ” //",
  "S04bsu018_u:1513": "(KpSū 124)",
  "S04bsu018_u:1514": "atha samudrareṇurbrāhmaṇastṛtīyaṃ rājaputramindragaṇaṃ nāmamantrayati sma /",
  "S04bsu018_u:1515": "peyālaṃ pūrvavat,",
  "S04bsu018_u:1516": "pratigṛhyāñjaliṃ ratnagarbhaṃ tathāgatametadavocat - “yanmayā bhagavān sarvopakaraṇairupasthitaḥ sārdhaṃ bhikṣusaṅghena,",
  "S04bsu018_u:1517": "yacca me kāyavāṅmanaḥ sucaritaṃ,",
  "S04bsu018_u:1518": "idaṃ cānumodanāsahagataṃ puṇyaskandhaṃ,",
  "S04bsu018_u:1519": "etatsarvamanuttarāyāṃ samyaksaṃbodhau pariṇāmayāmi /",
  "S04bsu018_u:1520": "na tu kliṣṭe buddhakṣetre 'nuttarāṃ samyaksaṃbodhimabhisaṃbudhyeyaṃ,",
  "S04bsu018_u:1521": "na cātikṣipraṃ prāpnuyāṃ /",
  "S04bsu018_u:1522": "na yāvaccāhamanuttarāṃ samyaksaṃbodhimabhisaṃbudhyeyaṃ tāvadbodhicaryāṃ caran,",
  "S04bsu018_u:1523": "daśasu dikṣvanantāparyanteṣu anyeṣu lokadhātuṣu buddhān bhagavataḥ paśyeyaṃ /",
  "S04bsu018_u:1524": "ye mayā prathamaṃ bodhāya samādāpitā yeṣāṃ mayā tatprathamaṃ bodhicittamutpāditaṃ bodhicitte pratiṣṭhāpitāḥ,",
  "S04bsu018_u:1525": "pāramitāsu ca ye mayā samādāpitā niveśitā pratiṣṭhāpitā bodhicaryāṃ caratā,",
  "S04bsu018_u:1526": "tān ahaṃ divyena cakṣuṣā gaṅgānadīvālikāsame buddhakṣetre paramāṇurajaḥsameṣu buddhakṣetreṣu buddhān bhagavato dharman deśayataḥ paśyeyaṃ,",
  "S04bsu018_u:1527": "ye mayā bodhāya samādāpitāḥ /",
  "S04bsu018_u:1528": "evamahaṃ bodhisattvacaryāṃ caran buddhakāryaṃ kuryāṃ,",
  "S04bsu018_u:1529": "tāvadahaṃ bodhisattvacaryāṃ careyaṃ sattvānāmāśayapariśodhayamānaḥ yāvantaḥ kecit sattvā (KpSū 125)",
  "S04bsu018_u:1530": "mama buddhakṣetra upapadyeran ta evaṃvidhāḥ syuḥ tadyathā brahmakāyikā devāḥ;",
  "S04bsu018_u:1531": "tathā ca buddhakṣetraguṇavyūhaṃ pariśodhayeyaṃ yathā gaṅgānadīvālikāsamaṃ trisāhasramahāsāhasraṃ ekaṃ buddhakṣetraṃ syāt /",
  "S04bsu018_u:1532": "tasya ca buddhakṣetrasya bhavāgraparyantāni prākārāṇi anekaratnasaṃsthitāni nānāratnapratyuptāni ca syuḥ,",
  "S04bsu018_u:1533": "sarvā ca tatra buddhakṣetre śuddhavaiḍūryamayī pṛthivī syāt,",
  "S04bsu018_u:1534": "apagatarajaḥpāṣāṇaśarkarāpagatakaluṣasaṃsparśā dharaṇī syāt /",
  "S04bsu018_u:1535": "na tatra mātṛgrāmasyanāma prajñaptiḥ syāt,",
  "S04bsu018_u:1536": "sarvasattvāścopapādukāḥ syurna tatra sattvāḥ kavadīkārāhārāḥ syuḥ,",
  "S04bsu018_u:1537": "sarve ca tatra sattvā prītyāhārā dharmāhārāḥ syuḥ /",
  "S04bsu018_u:1538": "na tatra buddhakṣetre śrāvakapratyekabuddhānāṃ prajñaptiḥ syāt,",
  "S04bsu018_u:1539": "śuddhānāṃ bodhisattvānāmapagatakhilamaladveṣamrakṣāṇāṃ śuddhānāṃ brahmacāriṇāṃ buddhakṣetraṃ pariśuddhaṃ syāt /",
  "S04bsu018_u:1540": "sarve tatra bodhisattvā muṇḍāḥ kāṣāyavastradhāriṇaḥ prādurbhaveyuḥ,",
  "S04bsu018_u:1541": "samanantaraprādurbhūtānāṃ mahāvabhāsaṃ bhavet,",
  "S04bsu018_u:1542": "teṣāṃ dakṣiṇe haste ratnapātrī nānārasapūrṇā prādurbhavet;",
  "S04bsu018_u:1543": "samanantaraprādurbhūtānāṃ evaṃrūpāṃ smṛtiṃ pratilabheyurnāsmākaṃ pratirūpaṃ ye vayaṃ kavaḍīkārāhāramāharema, (KpSū 126)",
  "S04bsu018_u:1544": "yannūnaṃ vayamanyāsu lokadhātuṣu gatvā buddhān bhagavatastiṣṭhato yāpayato 'nenāhāreṇa pratimānayāmo buddhaśrāvakāṃśca duḥkhitaṃ ca janaṃ pratimānayāmaḥ,",
  "S04bsu018_u:1545": "pretabhavaneṣu ca gatvā kṣuttarṣaprajvalitagātrān sattvān anenāhāreṇa pratimānayāmaḥ” /",
  "S04bsu018_u:1546": "sahacittotpādena te bodhisattvā mahāsattvā acintyacāritravatīṃ nāma samādhiṃ pratilabheyuḥ,",
  "S04bsu018_u:1547": "tasya ca samādheḥ pratilābhādasajjanā daśasu dikṣvaprameyeṣvanyeṣu buddhakṣetreṣu gaccheyuḥ,",
  "S04bsu018_u:1548": "tiṣṭhato yāpayato buddhān bhagavata āhāreṇa pratimānayeyuḥ śrāvakāṃścānyāṃśca sattvāṃ,",
  "S04bsu018_u:1549": "prītyā pratimānya dharmadeśanāṃ kṛtvā tenaiva pūrvabhaktena svabuddhakṣetraṃ āgaccheyuḥ /",
  "S04bsu018_u:1550": "evaṃ cīvararatnāni,",
  "S04bsu018_u:1551": "yāvat tenaiva pūrvabhaktena svakaṃ buddhakṣetramāgatyānyonyaṃ cīvareṇa prāvarayeyuḥ /",
  "S04bsu018_u:1552": "yāvanti ca tatra buddhakṣetre teṣāṃ bodhisattvānāmupabhogaḥ paribhogā",
  "S04bsu018_u:1553": "bhaveyustaiḥ sarvairbuddhaiḥ śrāvakaiścānyaiśca sattvaiḥ sahasādhāraṇaṃ kṛtvā paścādātmanā paribhuñjeyuḥ /",
  "S04bsu018_u:1554": "aṣṭākṣaṇavarjitaṃ ca buddhakṣetraṃ bhavet,",
  "S04bsu018_u:1555": "na ca tatra duḥkhaśabdo bhavet, (KpSū 127)",
  "S04bsu018_u:1556": "na śikṣāgrahaṇaśabdaḥ,",
  "S04bsu018_u:1557": "āpattivyutthānaśabdo 'pi na bhavet /",
  "S04bsu018_u:1558": "anekaratnaśatasahasropacitaṃ tadbuddhakṣetraṃ syāt,",
  "S04bsu018_u:1559": "anekaratnapratyuptaṃ maṇisandarśanasadṛśaṃ bhavet,",
  "S04bsu018_u:1560": "yāni maṇiratnāni daśasu dikṣvadṛṣṭapūrvāṇi tāni aśrutapūrvāṇi tāni maṇiratnāni pracareyuḥ,",
  "S04bsu018_u:1561": "yeṣāṃ maṇiratnānāṃ nāmadheye nirdiśyamāne varṣakoṭyo 'pi kṣayaṃ gaccheyuḥ /",
  "S04bsu018_u:1562": "yaśca bodhisattvaḥ ākāṅkṣeta svarṇamayaṃ eva buddhakṣetraṃ paśyeyaṃ tasya svarṇamayaṃ eva tiṣṭheta /",
  "S04bsu018_u:1563": "yo rūpyamayamākāṅkṣeta sa rūpyamayaṃ paśyet,",
  "S04bsu018_u:1564": "na cāsya suvarṇamayaṃ parihāyeyaṃ,",
  "S04bsu018_u:1565": "peyālaṃ pūrvavat /",
  "S04bsu018_u:1566": "ya ākāṅkṣeta sphatikamayaṃ vaiḍūryamayaṃ aśmagarbhamayaṃ lohitamuktāmayaṃ musālagalvamayaṃ evaṃvidhaṃ tadbuddhakṣetraṃ paśyema,",
  "S04bsu018_u:1567": "ityākāṅkṣeyuḥ /",
  "S04bsu018_u:1568": "agarumayaṃ tagaramayaṃ tamālapatramayaṃ yo bodhisattva ākāṅkṣeduragasāracandanamayaṃ goṣīrṣacandanamayaṃ tadbuddhakṣetraṃ draṣṭuṃ tasya tathaiva syāt /",
  "S04bsu018_u:1569": "yathā yathā yādṛśamākāṅkṣeyuḥ tathā tathā tādṛśaṃ syāt;",
  "S04bsu018_u:1570": "na caiko dvitīyasya praṇidhiḥ syāt,",
  "S04bsu018_u:1571": "sarveṣāṃ eva praṇidhiḥ paripūryate /",
  "S04bsu018_u:1572": "na ca tatra buddhakṣetre sūryācandramasau (KpSū 128)",
  "S04bsu018_u:1573": "prajñāyeyātāṃ,",
  "S04bsu018_u:1574": "svayaṃ prabhāśca tatra bodhisattvāḥ pratyājāyeyuḥ,",
  "S04bsu018_u:1575": "anyāṃ yādṛśīṃ prabhāmākāṅkṣeran tādṛśīmutsṛjeyuḥ,",
  "S04bsu018_u:1576": "antato buddhakṣetrakoṭīnayutaśatasahasreṣvapi /",
  "S04bsu018_u:1577": "na ca tatra buddhakṣetre rātridivasānāṃ nāmadheyamapi prajñāyate,",
  "S04bsu018_u:1578": "anyatra kusumavikasanatayā /",
  "S04bsu018_u:1579_0": "na ca tatra buddhakṣetre śītoṣṇaṃ prajñāyate na vyādhirna glānyaṃ na jarāmaraṇamanyatra",
  "S04bsu018_u:1579_1": "yo bodhisattva ākāṅkṣedbodhimabhisaṃboddhuṃ so 'nyatra lokadhātāvuṣitvā āyuḥ kṣapayitvā",
  "S04bsu018_u:1579_2": "bodhimabhisaṃbudhyeta /",
  "S04bsu018_u:1580": "na tatra buddhakṣetre maraṇaṃ bhaveyuḥ,",
  "S04bsu018_u:1581": "anuttaraparinirvāṇena uparyantarīkṣe tathāgataparinirvāṇaṃ syāt /",
  "S04bsu018_u:1582": "yādṛgjātrīyāṃśca bodhisattva upabhogaparibhogāmākāṅkṣeran tādṛgjātīyā abhinirvarteyuḥ /",
  "S04bsu018_u:1583": "sarvatra ca buddhakṣetre gaganatale tūryakoṭīniyutaśatasahasrā vādyeyuḥ /",
  "S04bsu018_u:1584": "na ca tebhyastūryebhyaḥ kāmopasaṃhitāḥ śabdā niścareyuḥ,",
  "S04bsu018_u:1585": "anyatra pāramitā śabdā niścareyuḥ,",
  "S04bsu018_u:1586": "buddhaśabdo dharmaśabdaḥ saṅghaśabdo bodhisattvapiṭakadharmaparyāyaśabdo niścaret /",
  "S04bsu018_u:1587": "yathādhimuktā bodhisattvāstādṛgjātīyāṃ śabdāṃ śṛṇuyuḥ /",
  "S04bsu018_u:1588_0": "(KpSū 129) bodhisattvacārikāmahaṃ bhagavaṃścaramāṇo yāvan mayāprameyeṣvasaṃkhyeyeṣu",
  "S04bsu018_u:1588_1": "buddhakoṭīnayutaśatasahasreṣu buddhakṣetraguṇavyūhā dṛṣṭāste vyūhāste 'laṅkārāstāni",
  "S04bsu018_u:1588_2": "liṅgāni tāni nimittāni tāni sthānāni tāni praṇidhānāni sarva eva mama buddhakṣetre praviśeyuḥ,",
  "S04bsu018_u:1589": "sthāpayitvā śrāvakapratyekabuddhavyūhāṃ pañcakaṣāyikāṃśca buddhakṣetraguṇavyūhāṃ /",
  "S04bsu018_u:1590": "na ca tatra buddhakṣetre narakatiryakpretāḥ prajñāyeyurna sumerurna cakravāḍamahācakravāḍā na śīlāpāṃśuparvatāḥ prajñāyeyuḥ,",
  "S04bsu018_u:1591": "na mahāsamudrā;",
  "S04bsu018_u:1592": "na cānye kāṣṭhavṛkṣā bhaveyurdivyātikrāntairnānāvṛkṣaistadbuddhakṣetramākīrṇaṃ",
  "S04bsu018_u:1593": "syāt, anyatra divyaiḥ kusumairmāndāravamahāmāndāravairna ca tatra durgandhaṃ syānnānāgandhairudārodāraistadbuddhakṣetraṃ sphuṭaṃ syāt /",
  "S04bsu018_u:1594": "sarve tatraikajātipratibaddhā bodhisattvā utpadyeran,",
  "S04bsu018_u:1595": "na tatraikasattvaḥ syādyastataścyavitvānyatra pratyājāyeta,",
  "S04bsu018_u:1596": "anyatra tuṣitebhyaḥ tataścyuto 'nuttarāṃ samyaksaṃbodhimabhisaṃbudhyeta /",
  "S04bsu018_u:1597": "tāvadahaṃ bhadanta bhagavan bodhisattvacaryāṃ cariṣyāmi yāvannaivaṃvidhaṃ mahāpuruṣakāramabhiniṣpādayiṣyāmi /",
  "S04bsu018_u:1598": "evaṃrūpaṃ buddhakṣetraṃ sthāpayiṣyāmi,",
  "S04bsu018_u:1599": "evaṃrūpaiḥ śuddhāśayaiḥ sattvairekajātipratibaddhairbodhisattvaiḥ (KpSū 130)",
  "S04bsu018_u:1600": "sārdhaṃ tadbuddhakṣetramākīrṇaṃ pratiṣṭhāpayiṣyāmi /",
  "S04bsu018_u:1601": "na tatra bodhisattvaḥ syād yo na mayā prathamaṃ bodhāya samādāpitaḥ syāt;",
  "S04bsu018_u:1602": "sarve te tatra bodhisattvāḥ pratyājāyeyuḥ ye mayā prathamaṃ bodhāya samādāpitāḥ pāramitāsu niveśitāḥ;",
  "S04bsu018_u:1603": "tatraivedaṃ buddhakṣetramantargataṃ kuryāṃ sarve cāmī duḥkhā praśamayeyaṃ /",
  "S04bsu018_u:1604": "bodhisattvabhūto 'haṃ bhadanta bhagavan evaṃrūpaṃ puruṣakāraṃ niṣpādayeyaṃ,",
  "S04bsu018_u:1605": "tataḥ paścāt tatra buddhakṣetre 'nuttarāṃ samyaksaṃbodhimabhisaṃbudhyeyaṃ /",
  "S04bsu018_u:1606": "daśacāturdvīpikasahasrapramāṇo me bodhivṛkṣaḥ pariṇāhena syāt,",
  "S04bsu018_u:1607": "saptaratnavicitrasandarśano nāma bhavet /",
  "S04bsu018_u:1608": "daśatrisāhasraḥ samantapariṇāhena;",
  "S04bsu018_u:1609": "tasya ca bodhivṛkṣasya gandhenābhayā ca kṛtsanaṃ buddhakṣetraṃ sphuṭaṃ syāt;",
  "S04bsu018_u:1610": "tasya mūle pañcacāturdvīpikapramāṇaṃ me nānāratnavicitraṃ vajrāsanaṃ syāt,",
  "S04bsu018_u:1611": "praśamakṣamasuvicitrajñānagandhasamavasaraṇaṃ nāma bhaveccaturaśītiyojanānyuccatvena;",
  "S04bsu018_u:1612": "tasyāhaṃ bodhivṛkṣasya mūle vajrāsane niṣīdeyaṃ,",
  "S04bsu018_u:1613": "paryaṅkamābhujya tenaiva muhūrtenānuttarāṃ samyaksaṃbodhimabhisaṃbudhyeyaṃ yāvat parinirvāṇakālaṃ tatparyaṅkaṃ na (KpSū 131)",
  "S04bsu018_u:1614": "bhindyāṃ na muceyaṃ na tasmād bodhivṛkṣamūlāduttiṣṭheyaṃ /",
  "S04bsu018_u:1615": "bodhivṛkṣamūlastha evāhaṃ vajrāsane niṣaṇṇo 'haṃ nirmitān buddhān bodhisattvāṃśca gaṇanātikrānteṣvanyeṣu buddhakṣetreṣu preṣayeyaṃ,",
  "S04bsu018_u:1616": "ekaiko buddha ekapūrvabhaktena sattvānāṃ dharmaṃ deśayet,",
  "S04bsu018_u:1617": "tenaiva pūrvabhaktena gaṇanātikrāntān sattvān anuttarāyāṃ samyaksaṃbodhau samādāpayeyuḥ pratiṣṭhāpayeyuḥ avaivartikāṃ sthāpayeyuḥ,",
  "S04bsu018_u:1618": "evaṃ nirmitā bodhisattvā bodhisattvakāryaṃ kuryuḥ /",
  "S04bsu018_u:1619": "bodhiprāptasya me gaṇanātikrānteṣu daśasu dikṣvanyāsu lokadhātuṣu mama kāyo dṛṣyet,",
  "S04bsu018_u:1620": "yeṣāṃ ca sattvānāṃ mama kāyo lakṣaṇālaṅkṛtaścakṣurindriyasyābhāsamāgacchet sarve te sattvā niyatā bhaveyuranuttarāyāṃ samyaksaṃbodhau,",
  "S04bsu018_u:1621": "yāvad bodhiparinirvāṇena te sattvā avirahitā bhaveyurbuddhairbhagavadbhiḥ /",
  "S04bsu018_u:1622": "na tatrendriyavikalā bhaveyurye ca tatra bodhisattvā māṃ draṣṭuṃ iccheyuste yena yenaiva gaccheyuḥ parivarteyuḥ caṃkrameyurniṣīdeyuḥ tiṣṭheyuḥ,",
  "S04bsu018_u:1623": "sarve te bodhisattvāḥ samanantarotpāditena buddhanamaskāracittena māṃ bodhivṛkṣaniṣaṇṇaṃ paśyeyuḥ,",
  "S04bsu018_u:1624": "dṛṣṭvā ca yasya dharmasaṃśayaḥ syāt so 'sya sahadarśanena vigacchettīrṇavacikitsāḥ syādanupadiṣṭasya dharmapadasyārthamājāneyuḥ /",
  "S04bsu018_u:1625": "apramāṇaṃ me (KpSū 132)",
  "S04bsu018_u:1626": "āyurbhavet na śakyate kenacid gaṇayituṃ anyatra sārvajñena jñānena,",
  "S04bsu018_u:1627": "apramānāśca tatra bodhisattvā bhaveyuḥ /",
  "S04bsu018_u:1628": "yasmiṃśca kṣaṇe 'haṃ tatra buddhakṣetre 'nuttarāṃ samyaksaṃbodhimabhisaṃbudhyeyaṃ tasmin kṣaṇe tatra buddhakṣetre bodhisattvā muṇḍāḥ kāṣāyavastrāḥ saṃbhaveyuḥ,",
  "S04bsu018_u:1629": "yāvan mama parinirvāṇānna cātra buddhakṣetra ekasattvo 'pi dīrghakeśaḥ syāt śuklaprāvaraṇo vā,",
  "S04bsu018_u:1630": "sarva eva śramaṇavarṇāḥ syuḥ śramaṇapratirūpāstiṣṭheyuḥ” /",
  "S04bsu018_u:1631": "bhagavān āha - “sādhu sādhu satpuruṣa,",
  "S04bsu018_u:1632": "tvamapi paṇḍito vyakto medhāvī atīvaśobhanaṃ te praṇidhānaṃ kṛtaṃ,",
  "S04bsu018_u:1633": "atīvaguṇavāstvamatīvajñānavān;",
  "S04bsu018_u:1634": "yatastvaṃ kulaputra sarvasattvānāmarthāyaivaṃrūpāṃ pravarāṃ praśastāṃ matiṃ kṛtavān pravaro buddhakṣetraguṇavyūhaḥ parigṛhītaḥ,",
  "S04bsu018_u:1635": "tataste kulaputra mañjuśrīrnāma bhavatu /",
  "S04bsu018_u:1636_0": "bhaviṣyasi tvaṃ mañjuśrīranāgate 'dhvani atikrāntayordvayornadīvālikāsamayorasaṃkhyeyayoḥ",
  "S04bsu018_u:1636_1": "praviṣṭe ca tṛtīye 'saṃkhyeye dakṣiṇasyāṃ diśi śuddhavirajaḥsannicayo nāma lokadhāturbhaviṣyati,",
  "S04bsu018_u:1637": "tatra ca sahālokadhāturantargatā bhaviṣyati,",
  "S04bsu018_u:1638": "anupraviṣṭaśca evaṃrūpayā guṇavyūhayā tadbuddhakṣetraṃ prādurbhaviṣyati /",
  "S04bsu018_u:1639": "tatra tvaṃ mañjuśrīranuttarāṃ samyaksaṃbodhimabhisaṃbhotsyase, (KpSū 133)",
  "S04bsu018_u:1640": "samantadarśī nāma tathāgato bhaviṣyasi arhan samyaksaṃbuddhaḥ /",
  "S04bsu018_u:1641": "evaṃrūpā ca te bodhisattvaparṣadbhaviṣyati sarve caite praṇidhānāstvayi saṃpatsyante yathā tvayā praṇidhānaṃ kṛtaṃ;",
  "S04bsu018_u:1642": "bodhisattvabhūtena tatastvaṃ bahubuddhakoṭīṣvavaruptakuśalamūlo bhaviṣyasi,",
  "S04bsu018_u:1643": "āśayapariśodhakaśca kleśapramardakaḥ,",
  "S04bsu018_u:1644": "ye ca te mañjuśrīssattvā nāmaṃ śroṣyanti teṣāṃ sarvakarmāvaraṇakṣayo bhaviṣyati,",
  "S04bsu018_u:1645": "kuśalavivardhakaśca bhaviṣyasi” /",
  "S04bsu018_u:1646_0": "mañjuśrīrāha - “yadi me bhagavannevaṃrūpā āśāparipūrirbhavediti yathā me praṇidhānaṃ",
  "S04bsu018_u:1646_1": "kṛtaṃ tathā caiva māṃ buddhā bhagavanto vyākurvantu ye daśasu dikṣvaprameyeṣvasaṃkhyeyeṣu",
  "S04bsu018_u:1646_2": "lokadhātuṣu tiṣṭhanti dhriyanti yāpayanti sattvānāṃ ca dharmaṃ deśayanti /",
  "S04bsu018_u:1647": "tathāprameyāsaṃkhyeyā buddhakṣetrāḥ prakaṃpantu /",
  "S04bsu018_u:1648": "sarvasattvāścaivaṃrūpeṇa sukhena samarpitā bhavantu,",
  "S04bsu018_u:1649": "tadyathā dvitīyadhyānakrīḍāvyūhasamāpannasya bodhisattvasya /",
  "S04bsu018_u:1650": "tathāprameyāsaṃkhyeyebhyo buddhakṣetrebhyo divyamāndāravapuṣpāṇyabhipravarṣantu,",
  "S04bsu018_u:1651": "tebhyaśca māndāravebhya evaṃrūpaḥ śabdo niścaratu yaduta buddhaśabdo dharmaśabdaḥ saṅghaśabdaḥ (KpSū 134)",
  "S04bsu018_u:1652": "pāramitāśabdaḥ balavaiśāradyaśabdaśca niścaratu /",
  "S04bsu018_u:1653": "yadā cāhaṃ bhagavataḥ pañcamaṇḍalena pādau vandeya tadā caivaṃrūpaṃ nimittaṃ prādurbhavet” /",
  "S04bsu018_u:1654": "yadā ca mañjuśriyā kumārabhūtena bhagavataḥ pādābhivandanaṃ kṛtaṃ tadā tatkṣaṇādevamaprameyāsaṃkhyeyā buddhakṣetrāḥ prakaṃpitā,",
  "S04bsu018_u:1655": "divyāni ca māndāravāṇyabhipravarṣitāni,",
  "S04bsu018_u:1656": "sarvasattvāścaivaṃrūpeṇa sukhena samarpitā abhavanyathā praṇidhānaṃ kṛtaṃ /",
  "S04bsu018_u:1657": "ye ca bodhisattvā mahāsattvāsteṣāṃ buddhānāṃ bhagavatāṃ dharmaṃ śṛṇvanti te tān buddhān bhagavataḥ paripṛcchanti,",
  "S04bsu018_u:1658": "“ko 'tra hetuḥ kaḥ pratyayaḥ evaṃrūpāṇāṃ nimittānāṃ prādurbhāvāya?",
  "S04bsu018_u:1659": "” te ca buddhā bhagavanto mañjuśriyaṃ kumārabhūtaṃ vyākurvanti anuttarāyāṃ samyaksaṃbodhau /",
  "S04bsu018_u:1660": "bhagavān āha -",
  "S04bsu018_u:1661": "“uttiṣṭha pravaramati viśālabuddhe vyākṛtastvaṃ daśadiśi lokanāthaiḥ /",
  "S04bsu018_u:1662": "calitā kṣitiḥ tarpitāḥ sattvāḥ saukhyaiḥ puṣpāḥ pravṛṣṭā bheṣyase buddha loka” // iti //",
  "S04bsu018_u:1663": "(KpSū 135)",
  "S04bsu018_u:1664": "atha khalu kulaputra samudrareṇurbrāhmaṇaścaturthaṃ rājaputramānaṅgaṇaṃ nāmāmantrayati /",
  "S04bsu018_u:1665": "peyālaṃ yathā mañjuśriyā praṇidhānaṃ kṛtaṃ /",
  "S04bsu018_u:1666": "tasya bhagavān sādhukāramanuprādāsīt,",
  "S04bsu018_u:1667": "“sādhu sādhu kulaputra,",
  "S04bsu018_u:1668": "bodhisattvabhūtastvaṃ kulaputrāprameyāsaṃkhyeyānāṃ sattvānāṃ kleśaparvatāṃ bhetsyasi,",
  "S04bsu018_u:1669": "buddhakāryaṃ ca kariṣyasi,",
  "S04bsu018_u:1670": "tataḥ paścādanuttarāṃ samyaksaṃbodhimabhisaṃbhotsyase /",
  "S04bsu018_u:1671": "tena tvaṃ kulaputra vajracchedaprajñāvabhāsaśrīrnāma bodhisattvo bhavasva /",
  "S04bsu018_u:1672_0": "bhaviṣyasi tvaṃ vajracchedaprajñāvabhāsānāgate 'dhvanyatikrāntānāmekagaṅgānadīvālikānāmasaṃkhyeye",
  "S04bsu018_u:1672_1": "'nupraviṣṭe dvitīye gaṅgānadīvālikāsaṃkhyeye purimāyāṃ diśi daśagaṅgānadīvālikāsamān",
  "S04bsu018_u:1672_2": "buddhakṣetraparamāṇurajaḥsamāllokadhātūnatikramya tatrānimiṣā nāma lokadhāturbhaviṣyati,",
  "S04bsu018_u:1673": "tatra tvaṃ kulaputra bodhimabhisaṃbhotsyasi,",
  "S04bsu018_u:1674": "samantabhadro nāma tathāgato 'rhan samyaksaṃbuddho vidyācaraṇasampanno bhaviṣyasi yāvad buddho bhagavān /",
  "S04bsu018_u:1675": "evaṃrūpaṃ ca te buddhakṣetramanekaguṇavyūhitaṃ bhaviṣyati yathā praṇidhānaṃ kṛtaṃ” /",
  "S04bsu018_u:1676": "(KpSū 136)",
  "S04bsu018_u:1677": "samanantaravyākṛtaśca kulaputra ratnagarbheṇa tathāgatena vajracchedaprajñāvabhāso bodhisattvo 'nuttarāyāṃ samyaksaṃbodhau,",
  "S04bsu018_u:1678": "gaganatalagatānyanekāni devakoṭīniyutaśatasahasrāṇi sādhukāramadurgośīrṣoragasāracandanāgarutamālacūrṇaṃ ca pravārṣuḥ /",
  "S04bsu018_u:1679_0": "sa āha - “yadi me bhadanta bhagavannevaṃrūpāśā paripūryeta tadyadāhaṃ bhagavantaṃ",
  "S04bsu018_u:1679_1": "pañcamaṇḍalena vandeyaṃ tadā gaṅgānadīvālikāsamāllokadhātavo divyātikrāntenodāreṇa",
  "S04bsu018_u:1679_2": "gandhena sphuṭā bhaveyuḥ /",
  "S04bsu018_u:1680": "ye ca tatra lokadhātuṣu sattvā upapannā bhaveyuḥ nairayikā vā tairyagyonikā vā yāmalaukikā vā devā vā manuṣyā vā te sarve taṃ gandhaṃ ghrāyeyuḥ,",
  "S04bsu018_u:1681": "teṣāṃ kāyavyādhiḥ kāyaduḥkhaṃ cittavyādhiḥ cittaduḥkhaṃ ca tāvacciraṃ praśāntaṃ bhavedyāvadahaṃ śīrṣeṇa pṛthivīṃ spṛśeyaṃ” /",
  "S04bsu018_u:1682": "atha khalu kulaputra vajracchedaprajñāvabhāso bodhisattvo ratnagarbhasya tathāgatasya pañcamaṇḍalena pādau vandate /",
  "S04bsu018_u:1683": "atha tavadeva gaṅgānadīvālikāsamā lokadhātavo divyātikrāntenodāreṇa gandhena sphuṭā babhūvuḥ,",
  "S04bsu018_u:1684": "sarveṣāṃ ca sattvānāṃ kāyavyādhiścittavyādhiḥ kāyaduḥkhaṃ cittaduḥkhaṃ ca praśāntaṃ pratiprasrabdhaṃ /",
  "S04bsu018_u:1685": "(KpSū 137)",
  "S04bsu018_u:1686": "bhagavān āha -",
  "S04bsu018_u:1687": "“uttiṣṭha vajrabhedakara gandhena sphuṭā kṣetrabahū /",
  "S04bsu018_u:1688": "sattvasukhaṃ prītikaro bheṣyasi varalokapitā” //",
  "S04bsu018_u:1689": "atha khalu kulaputra samudrareṇurbrāhmaṇaḥ pañcamaṃ rājaputramabhayaṃ nāmāmantrayate sma /",
  "S04bsu018_u:1690": "peyālaṃ, “na ca kevalamasmiṃ kliṣṭe buddhakṣetre,",
  "S04bsu018_u:1691": "tatrāhaṃ bhadanta bhagavan bodhimabhisaṃbudhyeyaṃ yatra na narakā bhaveyurna tiryagyonirna yamalokāḥ,",
  "S04bsu018_u:1692": "yatra nīlavaiḍūryamayī bhūmirvistareṇa yathā padmāyāṃ lokadhātau buddhakṣetre guṇavyūhā tathā vaktavyāḥ /",
  "S04bsu018_u:1693": "abhayaśca rājaputro ratnagarbhasya tathāgatasyāgrataḥ padmaṃ sthāpayitvāha /",
  "S04bsu018_u:1694": "“yadi me bhadanta bhagavannevaṃrūpā āśā paripūryeta tadahaṃ bhagavato 'nubhāvena darśanavyūhaṃ samādhiṃ pratilabheyaṃ,",
  "S04bsu018_u:1695": "yenāhaṃ bhagavato 'grato daśasu dikṣu gaṅgānadīvālikāsamāsu lokadhātuṣu buddhakṣetraparamāṇurajaḥsaṃkhyai rathacakrapramāṇamātraiḥ (KpSū 138)",
  "S04bsu018_u:1696": "padmaiḥ puṣpavṛṣṭiḥ pravarṣet vayaṃ ca paśyema” /",
  "S04bsu018_u:1697": "sahodīrate vākye buddhānubhāvena darśanavyūhaṃ samādhiṃ pratilabdhavān,",
  "S04bsu018_u:1698": "daśasu dikṣu gaṅgānadīvālikāsameṣu lokadhātuṣu buddhakṣetraparamāṇurajaḥsamai rathacakrapramāṇāmātraiḥ padmaiḥ padmavarṣaṃ pravarṣitaṃ,",
  "S04bsu018_u:1699": "yaṃ dṛṣṭvābhayo rājakumāraḥ paramaprītisaumanasyajāto babhūva /",
  "S04bsu018_u:1700": "bhagavān āha - “atīva kulaputra śobhanaṃ tvayā praṇidhānaṃ kṛtaṃ,",
  "S04bsu018_u:1701": "śobhanaṃ ca buddhakṣetraṃ parigṛhītaṃ,",
  "S04bsu018_u:1702": "atiśīghraṃ ca te samādhiḥ pratilabdhaḥ,",
  "S04bsu018_u:1703": "satyavacanena padmavṛṣṭiḥ pravarṣitāḥ” /",
  "S04bsu018_u:1704": "sa āha - “yadi mamānuttarāyāṃ samyaksaṃbodhāvāśāparipūrirbhaveta tadete padmā gagane tiṣṭhantu tathaiva gagane sthitā varṣantu” /",
  "S04bsu018_u:1705": "bhagavān āha - “atikṣipraṃ kulaputra gaganatalaṃ padmairmudritaṃ,",
  "S04bsu018_u:1706": "tena hi tvaṃ kulaputra gaganamudro nāma bhavasva /",
  "S04bsu018_u:1707_0": "bhaviṣyasi tvaṃ gaganamudro 'nāgate 'dhvani atikrānte ekagaṅgānadīvālikāsame 'saṃkhyeye",
  "S04bsu018_u:1707_1": "'nupraviṣṭe dvitīye pūrvadakṣiṇasyāṃ diśi koṭīśatasahasraṃ gaṅgānadīvālikāsamāni",
  "S04bsu018_u:1707_2": "buddhakṣetrāṇyatikrāmayitvā tatra padmā nāma lokadhāturbhaviṣyati,",
  "S04bsu018_u:1708": "tatra tvaṃ bodhimabhisaṃbhotsyase, (KpSū 139)",
  "S04bsu018_u:1709": "padmottaraśca nāma tathāgato bhaviṣyasyarhan samyaksaṃbuddho vidyācaraṇasaṃpanno yāvadbuddho bhagavān aprameyena śuddhena bodhisattvasaṅghena,",
  "S04bsu018_u:1710": "aparimāṇā ca te āyurbhaviṣyati /",
  "S04bsu018_u:1711": "sarvaiścaitairguṇaiḥ samanvāgataṃ lapsyasi tadetatpraṇidhāṇaṃ kṛtaṃ” /",
  "S04bsu018_u:1712": "gaganamudro bodhisattvo ratnagarbhasya tathāgatasya pādau śirasā nipapāta /",
  "S04bsu018_u:1713": "tadbhagavān āha -",
  "S04bsu018_u:1714": "“bhaviṣyase jagati hitakaraḥ kleśakaluṣaśamakaraḥ /",
  "S04bsu018_u:1715": "kṣetrarajaḥsamaguṇadharo bodhiṃ prāpsyasi yathā pūrvajinaiḥ” //",
  "S04bsu018_u:1716": "atha khalu kulaputra samudrareṇurbrāhmaṇaḥ ṣaṣṭhaṃ rājaputramambaraṃ nāmāntrayati sma /",
  "S04bsu018_u:1717": "peyālaṃ, “na ca kevalamasmiṃ kliṣṭe buddhakṣetre“,",
  "S04bsu018_u:1718": "yāvad yathā gaganamudreṇa bodhisattvena praṇidhānaṃ kṛtaṃ /",
  "S04bsu018_u:1719": "“yadi me bhagavannevaṃrūpā āśā paripūryeta tad daśadiśī gaṅgānadīvālikāsamāsu (KpSū 140)",
  "S04bsu018_u:1720": "lokadhātuṣu sarvagaganeṣu saptaratnamayāḥ chatrāḥ prādurbhavantu hemajālapraticchannāḥ saptaratnamayābhirghaṇṭābhiralaṅkṛtāḥ /",
  "S04bsu018_u:1721": "tatra chatraghaṇṭājālairevaṃrūpaḥ śabdo niścaret yaduta buddhaśabdo dharmaśabdaḥ saṅghaśabdaḥ pāramitāśabdo balaśabdo 'bhijñāśabdo vaiśāradyaśabdaḥ,",
  "S04bsu018_u:1722": "sarve ca te sattvā evaṃrūpaṃ śabdaṃ śṛṇuyuḥ te śrutvā sarve 'nuttarāyāṃ samyaksaṃbodhau cittamutpādayeyuḥ /",
  "S04bsu018_u:1723": "ye cātra sattvāḥ pūrvamutpāditabodhicittāste 'vaivartikā bhaveyuranuttarāyāṃ samyaksaṃbodhau” /",
  "S04bsu018_u:1724": "samanantaravyāhṛte 'smiṃ vyāhāre atha daśasu dikṣu gaṅgānadīvālikāsameṣu lokadhātuṣu sarvagaganatalāt peyālaṃ evaṃrūpāḥ śabdā niścaranti /",
  "S04bsu018_u:1725": "bhagavataścānubhāvāt svayamevādrākṣīt,",
  "S04bsu018_u:1726": "punarevaṃ āha - “sacenme bhadanta bhagavannevaṃrūpā āśā paripūryeta yathā me praṇidhānaṃ kṛtaṃ tadahaṃ bhagavataḥ purato jñānavairocanaṃ samādhiṃ pratilabheya,",
  "S04bsu018_u:1727": "yena mama kuśalā dharmā nivarteyuḥ,",
  "S04bsu018_u:1728": "pratilabdhe ca samādhau māṃ bhagavāṃ vyākuryāt” /",
  "S04bsu018_u:1729": "bhagavataścānubhāvena jñānavairocanasamādhiḥ pratilabdhā /",
  "S04bsu018_u:1730": "bhagavān āha - “sādhu sādhu satpuruṣa,",
  "S04bsu018_u:1731": "udāraṃ te praṇidhānaṃ kṛtaṃ,",
  "S04bsu018_u:1732": "tena tvaṃ puṇyābhisyandena daśasu (KpSū 141)",
  "S04bsu018_u:1733": "dikṣu gaṅgānadīvālikāsamā buddhakṣetrā bahavaścaikapramāṇāḥ,",
  "S04bsu018_u:1734": "śatasahasramanojñaśabdasaṃcodito buddhakṣetraḥ,",
  "S04bsu018_u:1735": "tatastvaṃ kulaputra vegavairocano nāma bhagasva /",
  "S04bsu018_u:1736_0": "bhaviṣyasi tvaṃ vegavairocanātikrānte 'nāgate 'dhvanyekanadīgaṅgāvālikāsame 'saṃkhyeye",
  "S04bsu018_u:1736_1": "'nupraviṣṭe dvitīye purastimāyāṃ diśi gaṅgānadīvālikāsamā lokadhātavo 'tikramitvā",
  "S04bsu018_u:1736_2": "ādityasomā nāma lokadhātuḥ tatra tvaṃ bodhimabhisaṃbhotsyase,",
  "S04bsu018_u:1737": "dharmavaśavartīśvararājo nāma tathāgato bhaviṣyasyarhan samyaksaṃbuddho vidyācaraṇasaṃpanno yāvad buddho bhagavān” /",
  "S04bsu018_u:1738": "sa ca vegavairocano bodhisattvastaṃ bhagavantaṃ pañcamaṇḍalena vandati ratnagarbhaṃ tathāgataṃ /",
  "S04bsu018_u:1739": "āha -",
  "S04bsu018_u:1740": "“uttiṣṭha suvrata surata dāntacitta sattvebhyaḥ tīvrakaruṇā mahatī pravṛttā /",
  "S04bsu018_u:1741": "tāre hi sattvān duḥkhārṇavatīraṃ saṃsthā yāvanna budhyasi anuttarabuddhabodhiṃ” //",
  "S04bsu018_u:1742": "(KpSū 142)",
  "S04bsu018_u:1743": "atha khalu kulaputra samudrareṇurbrāhmaṇaḥ saptamaṃ rājaputramaṅgajamāmantrayāṃ āsa /",
  "S04bsu018_u:1744": "peyālaṃ, “na cāsmiṃ kliṣṭe buddhakṣetre tatrāhaṃ bodhimabhisaṃbuddheyaṃ /",
  "S04bsu018_u:1745": "yatra ca na narakā na tiryagyoniḥ na yamalokaḥ prajñāyate,",
  "S04bsu018_u:1746": "na mātṛgrāmo na ca sattvānāṃ garbhavāsaḥ,",
  "S04bsu018_u:1747": "na sumeruḥ na cakravāḍamahācakravāḍā na pāṃśuśailaparvatā notsadaśarkarakaṭhallakaṇṭakagahanā na kāṣṭhavṛkṣā na mahāsamudrā,",
  "S04bsu018_u:1748": "na ca tatrādityacandrā na tārakarūpā na rātridivasā na tamaskandhā,",
  "S04bsu018_u:1749": "na ca tatra sattvānāmuccāraprasrāvakheṭasiṅghāṇakaṃ na kāyakhedadurgandhaṃ,",
  "S04bsu018_u:1750": "na ca sattvānāṃ kāyaklamatā bhavet na cittaklamatā;",
  "S04bsu018_u:1751": "na ca tatra pāṃśubhūmirbhavet ;",
  "S04bsu018_u:1752": "sarvā ca tatra bhūmiraśmagarbhamayī bhavet anekaratnaśatasahasrālaṅkṛtā bhavet,",
  "S04bsu018_u:1753": "māndāravamahāmāndāravapuṣpāvakīrṇaṃ ca tad buddhakṣetraṃ nānāratnavṛkṣālaṅkṛtaṃ bhavet;",
  "S04bsu018_u:1754": "te ca ratnavṛkṣā nānāratnajālālaṅkṛtā bhaveyuḥ;",
  "S04bsu018_u:1755": "nānāratnaduṣyā nānāratnavastrā nānāratnamālā nānāratnābharaṇālaṅkārālaṅkṛtā nānāmālyebhyo nānāvādyairnānāratnabhājanairnānāpuṣpaiśca te ratnavṛkṣālaṅkṛtā (KpSū 143)",
  "S04bsu018_u:1756": "bhaveyuḥ; na tatra rātriḥ prajñāyeta,",
  "S04bsu018_u:1757": "anyatra yadā puṣpāḥ saṃkuceyurvādyāśca vādyeyuḥ /",
  "S04bsu018_u:1758": "saṃkucitebhyaśca puṣpebhyaḥ bodhisattvā pratyājāyeyuḥ;",
  "S04bsu018_u:1759": "samāpannāśca tatra bodhisattvā darśanavyūhaṃ nāma samādhiṃ pratilabheyuḥ,",
  "S04bsu018_u:1760": "yena samādhinā pratilabdhena daśasu dikṣu buddhakṣetraparamāṇurajaḥsamān anyeṣu lokadhātuṣu tiṣṭhato yāpayato buddhān bhagavataḥ paśyeyuḥ;",
  "S04bsu018_u:1761": "tatkṣaṇe caivaṃrūpaṃ viśuddhaṃ divyaśrotraṃ pratilabheyuḥ,",
  "S04bsu018_u:1762": "yena daśasu dikṣvanyeṣu lokadhātuṣu buddhakṣetraparamāṇurajaḥsameṣu buddhakṣetreṣu buddhānāṃ bhagavatāṃ dharmadeśanāṃ śṛṇuyuḥ /",
  "S04bsu018_u:1763": "sahopapannāśca sattvāḥ sarve jātismarā bhaveyuste ca buddhakṣetraparamāṇurajaḥsamān kalpān anusmareyuḥ /",
  "S04bsu018_u:1764": "sahopapannāśca te sattvāḥ sarve evaṃrūpaṃ divyaṃ cakṣuḥ pratilabheyuḥ,",
  "S04bsu018_u:1765": "yat samantāddaśasu dikṣu buddhakṣetraparamāṇurajaḥsamān buddhakṣetraguṇavyūhāṃ paśyeyuḥ /",
  "S04bsu018_u:1766": "sahopapannāśca te sattvāḥ sarva evaṃrūpeṇa paracittajñānakauśalyena samanvāgatā bhaveyuḥ,",
  "S04bsu018_u:1767": "yadekakṣaṇena buddhakṣetraparamāṇurajaḥsameṣu buddhakṣetreṣu sarvasattvānāṃ cittacaritāṃ vijāneyuryāvadbodhiparinirvāṇāṃ (KpSū 144)",
  "S04bsu018_u:1768": "te sattvāstāṃ samādhiṃ praṇāmeyū;",
  "S04bsu018_u:1769": "rātryāḥ pratyuṣakālasamaye caturdiśaṃ sugandhāḥ prītikarāśca mṛdusukhasaṃsparśā vāyavo vāyeyuḥ,",
  "S04bsu018_u:1770": "ye tān puṣpān vikāsayeyuḥ /",
  "S04bsu018_u:1771": "te ca bodhisattvāstābhyaḥ samādhibhyo vyutthihitvā tebhyaḥ puṣpakeśarebhya uttiṣṭheyuḥ;",
  "S04bsu018_u:1772": "tathārūpaṃ ca ṛddhiviṣayaṃ pratilabheran yad ekacittakṣaṇene buddhakṣetraparamāṇurajaḥsamānyekaikāṃ diśaṃ gaccheyuḥ,",
  "S04bsu018_u:1773": "tiṣṭhato yāpayato buddhān bhagavato vanditvā paryupāsitvā tadā nivarteyuḥ,",
  "S04bsu018_u:1774": "tatra ca māndāravamahāmāndāravapuṣpakeśareṣu paryaṅkamābadhvā niṣīdeyuḥ,",
  "S04bsu018_u:1775": "dharmasukhamanasikāreṇa tathāgataṃ prekṣeyuryena yena ca niṣīdeyuḥ parivarteyurvā sarvadiśāsu ca māmeva paśyeyuḥ /",
  "S04bsu018_u:1776": "yathārūpaṃ ca tatra bodhisattvānāṃ mahāsattvānāṃ kāṅkṣāvimatidharmeṣu saṃśayotpadyeta tatsarvaṃ mama darśanavyavalokanamātreṇa vigaccheyuḥ /",
  "S04bsu018_u:1777": "yathārūpaṃ ca dharmadeśanān te bodhisattvā mahāsattvā ākāṅkṣeyuḥ tathārūpaṃ dharmadeśanāṃ mama vyavalokanamātreṇājāneyuḥ /",
  "S04bsu018_u:1778": "amamā aparigrahāśca",
  "S04bsu018_u:1779": "tatra sattvā bhaveyuḥ,",
  "S04bsu018_u:1780": "antaśaḥ svakāyajīvitenāpyanarthikāḥ /",
  "S04bsu018_u:1781": "sarve ca tatra bodhisattvā avaivartikā bhaveyuḥ /",
  "S04bsu018_u:1782": "na tatrākuśalasya nāma (KpSū 145)",
  "S04bsu018_u:1783": "bhavenna ca tatra buddhakṣetre śikṣāgrahaṇasya nāma bhavet,",
  "S04bsu018_u:1784": "na cāpattivyūtthāpanakathā,",
  "S04bsu018_u:1785": "yathā yāvatsarvasattvā dvātriṃśadbhirmahāpuruṣalakṣaṇaiḥ samanvāgatā bhaveyuḥ /",
  "S04bsu018_u:1786": "sarve ca nārāyanabalikā bhaveyuḥ /",
  "S04bsu018_u:1787": "na ca tatraikasattvo 'pīndriyavikalo bhavet yāvadbodhinirvāṇena /",
  "S04bsu018_u:1788": "sarve ca tatra sattvā muṇḍā navakāṣāyacīvaraprāvṛtāḥ pratyājāyeyuḥ;",
  "S04bsu018_u:1789": "suvibhaktaṃ ca samādhiṃ pratilabheyuḥ;",
  "S04bsu018_u:1790": "yāvadbodhiparyantena praṇāmeyuḥ /",
  "S04bsu018_u:1791": "sarve ca tatra samavadhānakuśalamūlā bhaveyuḥ /",
  "S04bsu018_u:1792": "na ca tatra buddhakṣetre sattvānāṃ jarāvyādhiduḥkhaṃ prajñāyeta /",
  "S04bsu018_u:1793": "yeṣāṃ sattvānāmāyuḥparikṣayo bhavet te sarve paryaṅkena parinirvāyeyuḥ,",
  "S04bsu018_u:1794": "svakācca śarīrāttejodhātuṃ pramuñceyuryenātmanaḥ śarīraṃ sādhyeyuḥ,",
  "S04bsu018_u:1795": "caturdiśaśca vāyava āgaccheyuḥ ye tāni bodhisattvaśarīrāṇi śūnyeṣu buddhakṣetreṣu kṣipeyuḥ /",
  "S04bsu018_u:1796": "evaṃrūpāśca mahāmaṇiratnāḥ prādurbhaveyuḥ tadyathā rājñaścakravartinaḥ prabhāsvaraṃ maṇiratnaṃ;",
  "S04bsu018_u:1797": "ye ca tatra sattvāstāṃ maṇiratnaprabhāṃ paśyeyuḥ taṃ vā maṇiratnaṃ paśyeyuḥ spārśeyurvā te sarve narakatiryagyamalokaduḥkhāni yāvadbodhinirvāṇena mā pratisaṃvedayeyuḥ /",
  "S04bsu018_u:1798": "te ca tataścyavitvā tatropapadyeyuḥ yatra tiṣṭhanto (KpSū 146)",
  "S04bsu018_u:1799": "yāpayanto buddhā bhagavantaḥ sattvānāṃ dharmaṃ deśayanti /",
  "S04bsu018_u:1800": "tatropapannāśca te sattvāsteṣāṃ buddhānāṃ bhagavatāṃ sakāśāddharmaṃ śṛṇuyuste ca bodhicittamutpādayeyuḥ,",
  "S04bsu018_u:1801": "sahotpādite ca bodhicitte 'vaivartikā bhaveyuranuttarāyāṃ samyaksaṃbodhau /",
  "S04bsu018_u:1802": "na kaścitsattvo mama buddhakṣetre 'samāhitaḥ kālaṃ kuryāt,",
  "S04bsu018_u:1803": "na duḥkhavedanāyā na parasparavyāvadhacittāviprayogamaraṇāya tataśca mārākṣaṇeṣupapadyeyuḥ,",
  "S04bsu018_u:1804": "yāvadbodhiparyantaṃ buddhadarśanenāvirahitā bhaveyuḥ dharmaśravaṇena saṅghopasthānenāvirahitā bhaveyuḥ /",
  "S04bsu018_u:1805": "sarve ca tatra sattvā apagatakhiladveṣamrakṣerṣyāmātsaryā bhaveyuḥ /",
  "S04bsu018_u:1806": "vivarjitaṃ ca taṃ buddhakṣetraṃ śrāvakapratyekabuddhairbhavet,",
  "S04bsu018_u:1807": "śuddhaiśca bodhisattvaistaṃ buddhakṣetraṃ sphuṭaṃ bhavet /",
  "S04bsu018_u:1808": "snigdhacittā mṛducittā avairacittā akilviṣacittāḥ śāntacittāḥ samāhitacittāśca bhaveyuḥ tatra ye sattvā upapadyeyuḥ /",
  "S04bsu018_u:1809": "prabhāsvaraṃ ca me tadbuddhakṣetraṃ bhavet,",
  "S04bsu018_u:1810": "mahadguṇavyūhaṃ ca me tadbuddhakṣetraṃ bhavet /",
  "S04bsu018_u:1811": "daśasu dikṣu buddhakṣetraparamāṇurajaḥsamaiḥ lokadhātubhirdṛśyeta gandhena ca sphuret /",
  "S04bsu018_u:1812": "(KpSū 147) nityasukhasamarpitāśca tatra sattvā bhaveyuḥ /",
  "S04bsu018_u:1813": "na ca tatra buddhakṣetre duḥkhaśabdaḥ śrūyeta /",
  "S04bsu018_u:1814": "tāvaccāhaṃ bodhisattvacaryāṃ cariṣyāmi yāvadahaṃ bodhisattvabhūtaścaivaṃrūpābhirbuddhakṣetraguṇavyūhasaṃpadābhiḥ buddhakṣetraṃ pariśuddhaṃ sthāpayiṣyāmi,",
  "S04bsu018_u:1815": "evaṃrūpaiḥ pariśuddhāśayaiḥ sattvaistadbuddhakṣetraṃ sphuṭaṃ sthāpayiṣyāmi;",
  "S04bsu018_u:1816": "tataḥ paścād ahaṃ tatra buddhakṣetre 'nuttarāṃ samyaksaṃbodhimabhisaṃbudhyeyaṃ /",
  "S04bsu018_u:1817": "bodhiprāptasya ca me 'pramāṇā prabhā bhavet;",
  "S04bsu018_u:1818": "sahasrabuddhakṣetraparamāṇurajaḥsameṣu ca daśasu dikṣvanyeṣu buddhakṣetreṣu lakṣanālaṅkṛto me kāyaḥ saṃdṛśyediti",
  "S04bsu018_u:1819": "/ ye ca tatra sattvā māṃ paśyeyuḥ teṣāṃ sattvānāṃ rāgaḥ praśamayet,",
  "S04bsu018_u:1820": "dveṣo moherṣyā mānamrakṣasarvakleśopakleśāḥ praśameyuḥ;",
  "S04bsu018_u:1821": "sarve bodhicittamutpādayeyuḥ;",
  "S04bsu018_u:1822": "yathāvidhāśca samādhidhāraṇīrākāṅkṣeta tathārūpā māṃ dṛṣṭvā pratilabheyuḥ /",
  "S04bsu018_u:1823": "ye ca tatra sattvāḥ śītanarake pratyājātā bhaveyusteṣāṃ māṃ dṛṣṭvā sukhāvedanā prādurbhavet,",
  "S04bsu018_u:1824_0": "tathārūpāṃ ca sukhāṃ vedanāṃ pratilabheran yathāpi nāma dvitīyadhyānasamāpannasya",
  "S04bsu018_u:1824_1": "bhikṣoste ca māṃ dṛṣṭvā parameṇa kāyacaitasikena sukhena samarpitā bhaveyuste ca",
  "S04bsu018_u:1824_2": "sarve 'nuttarāyāṃ (KpSū 148)",
  "S04bsu018_u:1825": "samyaksaṃbodhau cittamutpādayeyuste ca tataścyavitvā mama buddhakṣetra upapadyeran,",
  "S04bsu018_u:1826": "tatra cānaivartikā bhaveyuḥ anuttarāyāṃ samyaksaṃbodhau /",
  "S04bsu018_u:1827": "ye ca sattvāḥ pretabhavaneṣūpapannāḥ mama paśyeyuḥ,",
  "S04bsu018_u:1828": "peyālaṃ avaivartikā bhaveyuranuttarāyāṃ samyaksaṃbodhau;",
  "S04bsu018_u:1829": "evaṃ tiryagyonigatā vaktavyāḥ /",
  "S04bsu018_u:1830": "evaṃ devāḥ dviguṇā ca me prabhāsayeyaṃ /",
  "S04bsu018_u:1831": "apramāṇā ca me āyurbhavet,",
  "S04bsu018_u:1832": "yanna śakyaṃ kenacidgaṇayituṃ anyatra sarvajñajñānena /",
  "S04bsu018_u:1833": "bodhiprāptasya ca me daśasu dikṣvaprameyeṣvaparimāṇeṣvanyeṣu lokadhātuṣu buddhā bhagavanto mama varṇaṃ bhāṣeranyeṣāṃ anuśrāvayeyaṃ;",
  "S04bsu018_u:1834": "ye ca tatra sattvā mama varṇaṃ śṛṇuyuḥ te tatra mama buddhakṣetre kuśalamūlaṃ pariṇāmayeyuḥ,",
  "S04bsu018_u:1835": "te kālaṃ kṛtvā mama buddhakṣetra upapadyeyuḥ sthāpayitvānantaryakārakāṃ saddharmapratikṣepakāṃ āryāpavādakāṃ /",
  "S04bsu018_u:1836": "bodhiprāptasya ca me ye sattvā aprameyeṣvasaṃkhyeyeṣu lokadhātuṣu mama nāmadheyaṃ śṛṇuyuḥ mama ca buddhakṣetra upapattiṃ ākāṅkṣeyuḥ,",
  "S04bsu018_u:1837": "teṣāmahaṃ maraṇakālasamayeṣvanekagaṇaparivṛto vitimirasamādhiṃ samāpannāḥ tathārūpeṇa subhāṣitena tān sattvān saṃtoṣayeyaṃ,",
  "S04bsu018_u:1838": "teṣāṃ sattvānāṃ sarvaduḥkhaṃ praśamet,",
  "S04bsu018_u:1839": "tenaiva prasādena niścitāṃ samādhiṃ pratilabheyuḥ, (KpSū 149)",
  "S04bsu018_u:1840": "cittaspṛhaṇāṃ dharmakṣāntiṃ pratilabheyuḥ,",
  "S04bsu018_u:1841": "kālaṃ ca kṛtvā mama buddhakṣetra upapadyeyuḥ /",
  "S04bsu018_u:1842_0": "ye ca punaranyatra buddhakṣetreṣu saptadhanavirahitāḥ sattvā anarthikāḥ tribhiryānairanarthikā",
  "S04bsu018_u:1842_1": "devamānuṣikābhiḥ saṃpattibhiranarthikāḥ kuśalaparyeṣṭyā tribhiḥ puṇyakriyāvastubhiḥ",
  "S04bsu018_u:1842_2": "adharmarāgaraktā viṣamalobhābhibhūtā mithyādharmaparītāsteṣāṃ prabhāsamādhinā maraṇakālasamaye purataḥ tiṣṭheyaṃ,",
  "S04bsu018_u:1843": "anekagaṇaparivṛto dharmaṃ deśayeyaṃ,",
  "S04bsu018_u:1844": "teṣāṃ svakaṃ buddhakṣetraṃ darśayeyaṃ,",
  "S04bsu018_u:1845": "bodhau ca samādāpayeyaṃ /",
  "S04bsu018_u:1846": "te sattvā mamāntike paramaprītiprasādaṃ prāmodyaṃ pratilabheyuḥ bodhau ca cittānyutpādyeyuḥ,",
  "S04bsu018_u:1847": "teṣāṃ sarvaduḥkhā vedanāḥ praśameyuḥ,",
  "S04bsu018_u:1848": "te sūryapradīpaṃ ca samādhiṃ pratilabheran,",
  "S04bsu018_u:1849": "mohapraṇāhaṃ caiṣāṃ bhavet,",
  "S04bsu018_u:1850": "kālaṃ ca kṛtvā mama buddhakṣetra upapadyeyuḥ” /",
  "S04bsu018_u:1851": "bhagavān āha - “sādhu sādhu satpuruṣa,",
  "S04bsu018_u:1852": "śodhanaṃ te praṇidhānaṃ kṛtaṃ” /",
  "S04bsu018_u:1853": "sa prāha - “yadi me bhadanta bhagavannevaṃrūpā āśā paripūryeta tathā ca daśasu dikṣu buddhakṣetraparamāṇurajaḥsameṣvanyeṣu buddhakṣetreṣūragasāracandanacūrṇaṃ pravarṣatu /",
  "S04bsu018_u:1854": "ye ca sattvāstaṃ gandhaṃ ghrāyeyuḥ te sarve bodhau cittamutpādayeyuḥ /",
  "S04bsu018_u:1855": "ahaṃ caitarhi (KpSū 150)",
  "S04bsu018_u:1856": "praṇītadyutiṃ nāma samādhiṃ pratilabheyaṃ,",
  "S04bsu018_u:1857": "yat svayaṃ eva paśyeyaṃ /",
  "S04bsu018_u:1858": "utpāditaśca kulaputra praṇītadyutiḥ samādhiḥ svayamevādrākṣīt tadbuddhakṣetraparamāṇurajaḥsameṣu daśasu dikṣvanyeṣu lokadhātuṣu uragasāracandanacūrṇaṃ pravarṣitaṃ,",
  "S04bsu018_u:1859": "daśasu dikṣvekaikasyāṃ diśi gaṇanātikrāntāḥ sattvāḥ prāñjalibhūtā adrākṣuḥ,",
  "S04bsu018_u:1860": "ye bodhāya cittānyutpādayanti” /",
  "S04bsu018_u:1861": "bhagavān āha - “atiśīghraṃ kulaputra gandhavṛṣṭiḥ pravarṣitā,",
  "S04bsu018_u:1862": "gaṇanātikrāntāśca sattvā bodhau samādāpitāstena tvaṃ kulaputra siṃhagandho bhavasva /",
  "S04bsu018_u:1863_0": "atikrānte siṃhagandha ekagaṅgānadīvālikāsaṃkhyeye 'nupraviṣṭe dvitīye uparimāya diśāyeto",
  "S04bsu018_u:1863_1": "buddhakṣetrāddvicatvāriṃśatgaṅgānadīvālikāsameṣu buddhakṣetraparamāṇurajaḥsamāni",
  "S04bsu018_u:1863_2": "buddhakṣetrāṇyatikramya tatra nīlagandhaprabhāsavirajo nāma lokadhāturbhaviṣyati,",
  "S04bsu018_u:1864": "tatra tvaṃ siṃhagandhānuttarāṃ samyaksaṃbodhimabhisaṃbhotsyase,",
  "S04bsu018_u:1865": "prabhāsavirajaḥsamucchrayagandheśvararājo nāma tathāgato bhaviṣyasi arhan samyaksaṃbuddho yāvad buddho bhagavān” /",
  "S04bsu018_u:1866": "(KpSū 151)",
  "S04bsu018_u:1867": "atha khalu kulaputra siṃhagandho bodhisattvo ratnagarbhasya tathāgatasya pañcamaṇḍalena pādau vanditavān /",
  "S04bsu018_u:1868": "taṃ ratnagarbhastathāgata āha -",
  "S04bsu018_u:1869": "“uttiṣṭhāsuranaradevapūjita tāraya tvaṃ bhagatisattvaduḥkhitāṃ /",
  "S04bsu018_u:1870": "chittvā tvaṃ bhavaduḥkhakleśabandhanāṃ bheṣyasi narajina āryapudgalaḥ” //",
  "S04bsu018_u:1871": "atha khalu kulaputra samudrareṇurbrāhmaṇo 'ṣṭamaṃ rājaputramamighaṃ nāmāmantrayāṃ āsa /",
  "S04bsu018_u:1872": "peyālaṃ, “tāvadahaṃ bhagavan kliṣṭe buddhakṣetre bodhisattvabhūto bodhisattvacārikāṃ cariṣyāmi yāvadahaṃ daśasahasrān kliṣṭān buddhakṣetrānevaṃrūpāṃ pariśuddhāṃ sthāpayiṣyāmi,",
  "S04bsu018_u:1873": "yathā nīlagandhaprabhāsavirajaṃ buddhakṣetraṃ tathā bhaviṣyati /",
  "S04bsu018_u:1874": "evaṃrūpairavaruptakuśalamūlaiḥ pariśuddhāśayairmahāyānasaṃprasthitairbodhisattvaistadbuddhakṣetraṃ (KpSū 152)",
  "S04bsu018_u:1875": "sphuṭaṃ sthāpayiṣyāmi,",
  "S04bsu018_u:1876": "paścādahamanuttarāṃ samyaksaṃbodhimabhisaṃbhotsyāmi /",
  "S04bsu018_u:1877": "tathārūpāmahaṃ bhadanta bhagavan bodhisattvacārikāṃ cariṣyāmi yathā nānye bodhisattvāścaranti /",
  "S04bsu018_u:1878": "yadahaṃ bhadanta bhagavannimāni saptavarṣāṇi buddhaguṇabodhisattvaguṇapariśuddhaṃ buddhakṣetraguṇapariśuddhaṃ rahogata ekākī saṃcintayamāno niṣaṇṇaḥ,",
  "S04bsu018_u:1879": "darśanavyūhasamādhipūrvaṃgamena ekadaśabodhisattvasamādhisahasrāṇi yāni mayātrotpāditāni pratilabdhāni bhāvitāni,",
  "S04bsu018_u:1880": "eṣā mama bhadanta bhagavan bodhisattvabhūtasya bodhisattvacārikā;",
  "S04bsu018_u:1881": "ye 'pi te daśasu dikṣvanantāparyantāsvanyāsu lokadhātuṣu buddhā bhagavantastiṣṭhanti yāpayanti sattvānāṃ hitāya sukhāya dharmaṃ ca deśayanti,",
  "S04bsu018_u:1882": "ye trādhvasamatikrāntā dhvajāgrākeyūrā buddhakṣetrāstāṃ paripūrṇāṃ jinaiḥ paśyeyaṃ āvarteyaṃ /",
  "S04bsu018_u:1883": "tena ca samādhināhaṃ bhadanta bhagavan paramāṇurajaḥsamān buddhān bhagavato bodhisattvaśrāvakagaṇaparivṛtān paśyeyaṃ /",
  "S04bsu018_u:1884": "ekaikasyāhamaniśritāsamādhibalena buddhakṣetraparamāṇurajaḥsamaiḥ kāyairvandeyaṃ /",
  "S04bsu018_u:1885": "(KpSū 153) ekaikena cāhaṃ kāyenānuttarairvicitrai ratnaiḥ puṣpairanuttarairvicitrairgandhairmālyaiśca curṇavilepanairvādyaiḥ sarvābhiścānuttarābhirvyūhābhirekaikaṃ pūjayeyaṃ /",
  "S04bsu018_u:1886": "ekakṣetre cāhaṃ samudravālikāpramāṇān kalpāṃ careyaṃ,",
  "S04bsu018_u:1887": "yadā cāhaṃ sarvakāyavibhāvanena samādhinaikakṣaṇenaikaikasya buddhasya buddhakṣetraparamāṇurajaḥsamān buddhagocarān ājāneyaṃ /",
  "S04bsu018_u:1888": "guṇākarasamādhinā cāhaṃ bhadanta bhagavan nekaikasya buddhakṣetraparamāṇurajaḥsamairanuttaraistavaistaveyaṃ /",
  "S04bsu018_u:1889": "animiṣasamādhinā cāhaṃ bhadanta bhagavan nekarajāgracittapramāṇena sarvabuddhakṣetrān pūrṇāṃ jinaiḥ paśyeyaṃ /",
  "S04bsu018_u:1890": "araṇāsamādhinā cāhaṃ bhadanta bhagavan nekacittakṣaṇena sarvabuddhakṣetreṣu bodhisattvānatītānāgatapratyutpannān buddhakṣetraguṇavyūhān paśyeyaṃ /",
  "S04bsu018_u:1891": "śūraṅgamasamādhinā cāhaṃ bhadanta bhagavannarakeśvavataritvā",
  "S04bsu018_u:1892": "nairayikamātmabhāvamabhinirmiṇitvā nairayikānāṃ sattvānāṃ dharmaṃ deśayeyaṃ,",
  "S04bsu018_u:1893": "bodhāya ca samādāpayeyaṃ,",
  "S04bsu018_u:1894": "tatastān sattvān bodhāya cittamutpādayeyaṃ,",
  "S04bsu018_u:1895": "tataścyavitvā manuṣyāṇāṃ sahabhāvyatāyāmupapadyeyuḥ (KpSū 154)",
  "S04bsu018_u:1896": "yatra buddhā bhagavantastiṣṭhanti teṣāṃ buddhānāṃ bhagavatāṃ sakāśāddharmaṃ śṛṇuyuḥ,",
  "S04bsu018_u:1897": "avaivartikabhūmau ca pratiṣṭhāpayeyaṃ;",
  "S04bsu018_u:1898": "evaṃ tiryakṣu,",
  "S04bsu018_u:1899": "evaṃ preteṣu,",
  "S04bsu018_u:1900": "evaṃ yakṣeṣu,",
  "S04bsu018_u:1901": "evaṃ rākṣaseṣu,",
  "S04bsu018_u:1902": "evamasureṣu,",
  "S04bsu018_u:1903": "evaṃ nāgeṣu,",
  "S04bsu018_u:1904": "evaṃ kinnaramahorageṣu,",
  "S04bsu018_u:1905": "evaṃ piśācapūtanakaṭapūtaneṣu,",
  "S04bsu018_u:1906": "evaṃ manuṣyacaṇḍāleṣu,",
  "S04bsu018_u:1907": "evaṃ vaṇijeṣu gaṇikāsu;",
  "S04bsu018_u:1908": "yathārūpeṣu ca bhagavan sattvāḥ kuleṣūpapadyante,",
  "S04bsu018_u:1909": "yathārūpaśca teṣāṃ ātmabhāvapratilābhaḥ,",
  "S04bsu018_u:1910": "yathārūpeṇa ca sattvāḥ karmapratyayena sukhāṃ vedanāṃ duḥkhāṃ vā pratisaṃvedayanti,",
  "S04bsu018_u:1911": "yathārūpeṣu ca śilpasthānakarmasthāneṣu prasaktāḥ,",
  "S04bsu018_u:1912": "tathārūpamātmabhāvaṃ nirmiṇitvā tathārūpaśilpasthānakarmasthāneṣūdyogaṃ nidarśayeyaṃ,",
  "S04bsu018_u:1913": "tathārūpeṇa cakṣaravyāhāreṇa sattvānāṃ cittamārādhayeyaṃ,",
  "S04bsu018_u:1914": "dharmaṃ ca deśayeyaṃ,",
  "S04bsu018_u:1915": "anuttarāyāṃ samyaksaṃbodhau samādāpayeyaṃ niveśayeyaṃ pratiṣṭhāpayeyaṃ,",
  "S04bsu018_u:1916": "avaivartikāṃśca sthāpayeyaṃ anuttarāyāṃ samyaksaṃbodhau /",
  "S04bsu018_u:1917_0": "tāvadahaṃ bhadanta bhagavan bodhisattvacārikāṃ cariṣyāmi yathā daśasu sarvabuddhakṣetrasahasreṣu",
  "S04bsu018_u:1917_1": "sarveṣāṃ sattvānāṃ cittasantatiṃ tathā pariśodhayeyaṃ yathā pūrvakarmakleśāṃ na kuryuḥ,",
  "S04bsu018_u:1918": "yadekasattvasyāpi (KpSū 155)",
  "S04bsu018_u:1919": "catvārā mārāścittasantatipathaṃ na prajānīyuḥ,",
  "S04bsu018_u:1920": "tadahaṃ daśabuddhakṣetrasahasrāṇyevaṃrūpāṃ pariśuddhāṃ sthāpayeyaṃ,",
  "S04bsu018_u:1921": "yathā prabhāsavirajāsamucchrayagandheśvararājajyotistathāgatasya nīlagandhaprabhāsaviraje buddhakṣetraguṇavyūhāstathā bhaveyaṃ /",
  "S04bsu018_u:1922": "evaṃ mayā svabuddhakṣetrasya svaparṣāyā ca yathā siṃhagandhena bodhisattvena praṇidhānaṃ kṛtaṃ /",
  "S04bsu018_u:1923": "yadi me bhadanta bhagavannevaṃrūpā āśā paripūryeta tathā daśasu buddhakṣetrasahasreṣu sattvānāṃ sarvaduḥkhāni praśāmyantu,",
  "S04bsu018_u:1924": "sarve ca mṛducittā bhavantu,",
  "S04bsu018_u:1925": "karmaṇyacittā bhavantu,",
  "S04bsu018_u:1926": "svakasvakāyāścaturdvīpikāyāḥ tiṣṭhanto buddhān paśyantu /",
  "S04bsu018_u:1927": "teṣāṃ ca sattvānāṃ vicitraratnā vicitrapuṣpagandhavilepanacūrṇacchatradhvajapatākāḥ prādurbhavantu,",
  "S04bsu018_u:1928": "yena te sattvāḥ tān buddhān pūjayeyuḥ,",
  "S04bsu018_u:1929": "anuttarāyāṃ samyaksaṃbodhau cittānyutpādayeyuḥ /",
  "S04bsu018_u:1930": "ahaṃ ca bhagavan darśanavyūhasamādhānabalena svayaṃ paśyeyaṃ,",
  "S04bsu018_u:1931": "sahodīritayāṃ vācāsminnevameva svayaṃ paśyati yathā praṇidhānaṃ kṛtaṃ” iti /",
  "S04bsu018_u:1932": "bhagavān āha - “sādhu sādhu kulaputra,",
  "S04bsu018_u:1933": "yastvaṃ kulaputra samantake ca svake ca buddhakṣetre daśabuddhakṣetrasahasrāṇi pariśuddhāni sthāpayiṣyasi /",
  "S04bsu018_u:1934": "aprameyāsaṃkhyeyānāṃ (KpSū 156)",
  "S04bsu018_u:1935": "ca sattvānāṃ santatiṃ pariśodhayiṣyasi /",
  "S04bsu018_u:1936": "evamaprameyāsaṃkhyeyānāṃ buddhānāṃ bhagavatāmaprameyāsaṃkhyeyāyāṃ pūjāyāmautsukyamāpatsyase /",
  "S04bsu018_u:1937": "tena tvaṃ kulaputra samantabhadro nāma bhavasva /",
  "S04bsu018_u:1938_0": "bhaviṣyasi tvaṃ samantabhadrānāgate 'dhvani atikrānta ekagaṅgānadīvālikāsame 'saṃkhyeye",
  "S04bsu018_u:1938_1": "parivartāvaśiṣṭe dvitīya uttarāyāṃ diśīto buddhakṣetrāt ṣaṣṭigaṅgānadīvālikāsamāni",
  "S04bsu018_u:1938_2": "buddhakṣetrāṇyatikramitvā tatra jñānatāpasuviśuddhaguṇā nāma lokadhāturbhaviṣyati;",
  "S04bsu018_u:1939": "tatra tvaṃ samantabhadrānuttarāṃ samyaksaṃbodhimabhisaṃbhotsyase,",
  "S04bsu018_u:1940": "jñānavajravijṛmbhiteśvaraketurnāma bhaviṣyasi tathāgato 'rhan samyaksaṃbuddho yāvadbuddho bhagavān” /",
  "S04bsu018_u:1941": "atha khalu kulaputra samantabhadro bodhisattvo mahāsattvo ratnagarbhasya tathāgatasya pañcamaṇḍalena pādayoḥ śirasā nipapāta /",
  "S04bsu018_u:1942": "ratnagarbhastathāgatastvāha -",
  "S04bsu018_u:1943": "“uttiṣṭha surata suvrata dāntacittā sattvāna santati viśodhya dṛḍhapratijñatvaṃ /",
  "S04bsu018_u:1944": "(KpSū 157)",
  "S04bsu018_u:1945": "sattvān tāraya kleśanadīsughorān tvaṃ jñāna ulkadhara bheṣyasi buddha loke” //",
  "S04bsu018_u:1946": "tena khalu punaḥ kulaputra samayena daśakuśīdaprāṇasahasrāṇi ekakaṇṭhena vācaṃ babhāṣire /",
  "S04bsu018_u:1947": "“bhaviṣyāma vayaṃ bhadanta bhagavan te pariśuddheṣu buddhakṣetreṣu tathāgatā arhantaḥ samyaksaṃbuddhāḥ,",
  "S04bsu018_u:1948": "yāṃ suviśuddhāśayāḥ samantabhadro bodhisattvo mahāsattvo bodhisattvacārikāṃ carāmāṇaḥ pariśuddhāṃ sthāpayati /",
  "S04bsu018_u:1949": "evaṃ ca vayaṃ ṣaṭpāramitāḥ paripūrayitvā tatra buddhakṣetra upapadyema” /",
  "S04bsu018_u:1950": "evaṃ kulaputra ratnagarbheṇa tathāgatena daśaprāṇisahasrā vyākṛtāḥ /",
  "S04bsu018_u:1951": "“yadā samantabhadro 'nuttarāṃ samyaksaṃbodhimabhisaṃbhotsyate tadā yūyaṃ teṣu sāmantakeṣu lokadhātuṣvanuttarāṃ samyaksaṃbodhimabhisaṃbhotsyadhve /",
  "S04bsu018_u:1952": "sahasraikanāmakāstathāgatā bhaviṣyathaḥ yaduta sahasraṃ jvālakuṇḍeśvaraghoṣā nāma bhaviṣyatha tathāgatāḥ, aparaṃ (KpSū 158)",
  "S04bsu018_u:1953": "sahasraṃ saṃvṛtīśvaraghoṣā nāmāno bhaviṣyanti,",
  "S04bsu018_u:1954": "aparaṃ sahasraṃ suvimalaghoṣeśvararājanāmā bhaviṣyanti tathāgatāḥ,",
  "S04bsu018_u:1955": "aparaṃ sahasraṃ prahīṇabhayaghoṣeśvararājanāmā bhaviṣyanti tathāgatāḥ,",
  "S04bsu018_u:1956": "aparaṃ sahasraṃ vimalaghoṣatejeśvararājanāmā bhaviṣyanti /",
  "S04bsu018_u:1957": "pañcaśatā ekaṃ nāmadheyāḥ yaduta sūryaghoṣanāmā bhaviṣyanti /",
  "S04bsu018_u:1958": "tathā dvau vigatabhayakīrtirājā vigataraśmiśca,",
  "S04bsu018_u:1959": "vigataraśmighoṣakīrtīśvaraghoṣaśca,",
  "S04bsu018_u:1960": "viparadharmakīrtighoṣaśca,",
  "S04bsu018_u:1961": "garbhakīrtirājaratnadhvajaḥ,",
  "S04bsu018_u:1962": "jyotīśvaraḥ,",
  "S04bsu018_u:1963": "uttaptamunijñāneśvaraḥ,",
  "S04bsu018_u:1964": "ketacīvarasaṃbhṛtarājā,",
  "S04bsu018_u:1965": "acintyamatijñānagarbhaḥ,",
  "S04bsu018_u:1966": "jñānamerudhvajaḥ,",
  "S04bsu018_u:1967": "jñānasāgararājā,",
  "S04bsu018_u:1968": "mahāvīryaghoṣeśvaraḥ,",
  "S04bsu018_u:1969": "meruśrīkalpaḥ,",
  "S04bsu018_u:1970": "jñānavirajavegaḥ,",
  "S04bsu018_u:1971": "kimīśvarabījaḥ,",
  "S04bsu018_u:1972": "jñānasuvimalagarjiteśvaraḥ,",
  "S04bsu018_u:1973": "abhibhūtaguṇasāgararājā,",
  "S04bsu018_u:1974": "jñānasaṃbhavabalarājā,",
  "S04bsu018_u:1975": "virajavīreśvararājā,",
  "S04bsu018_u:1976": "muniśrīkūṭavegasaṃkusumaḥ,",
  "S04bsu018_u:1977": "śrīkūṭajñānabuddhiḥ,",
  "S04bsu018_u:1978": "vajrasiṃhaḥ,",
  "S04bsu018_u:1979": "śīlaprabhāsvaraḥ,",
  "S04bsu018_u:1980": "bhadrottamaḥ,",
  "S04bsu018_u:1981": "anantaraśmiḥ,",
  "S04bsu018_u:1982": "siṃhanandiḥ, (KpSū 159",
  "S04bsu018_u:1983": ") akṣayajñānakūṭaḥ,",
  "S04bsu018_u:1984": "ratnāvabhāsaḥ,",
  "S04bsu018_u:1985": "jñānavimalaḥ,",
  "S04bsu018_u:1986": "jñānapravāḍaḥ,",
  "S04bsu018_u:1987": "siṃhakīrtiḥ,",
  "S04bsu018_u:1988": "abhijñāguṇarājaḥ,",
  "S04bsu018_u:1989": "dharmasumanāvarṣī,",
  "S04bsu018_u:1990": "prabhākaraḥ,",
  "S04bsu018_u:1991": "abhyudgatameruḥ,",
  "S04bsu018_u:1992": "dharmasamudgatarājavimalaḥ,",
  "S04bsu018_u:1993": "gandheśvaraḥ,",
  "S04bsu018_u:1994": "vimalanetraḥ,",
  "S04bsu018_u:1995": "mahāprasandayaḥ,",
  "S04bsu018_u:1996": "asaṅgabalarājā,",
  "S04bsu018_u:1997": "svajñānapuṇyabalaḥ,",
  "S04bsu018_u:1998": "jñānacīvaraḥ,",
  "S04bsu018_u:1999": "vaśavartī,",
  "S04bsu018_u:2000": "asaṅgahiteṣī,",
  "S04bsu018_u:2001": "jñānasaṃbhavaḥ,",
  "S04bsu018_u:2002": "mahāmeruḥ,",
  "S04bsu018_u:2003": "balagarbhaḥ,",
  "S04bsu018_u:2004": "guṇākaraḥ,",
  "S04bsu018_u:2005": "latākusumadhvajaḥ,",
  "S04bsu018_u:2006": "gaṇaprabhāsaḥ,",
  "S04bsu018_u:2007": "viguṇamoharājā,",
  "S04bsu018_u:2008": "vajrottamaḥ,",
  "S04bsu018_u:2009": "dharmaketuḥ,",
  "S04bsu018_u:2010": "ghoṣendrarājā,",
  "S04bsu018_u:2011": "svaguptaḥ,",
  "S04bsu018_u:2012": "vajradhvajaḥ,",
  "S04bsu018_u:2013": "ratneśvaraḥ,",
  "S04bsu018_u:2014": "abhyudgatadhvajaḥ,",
  "S04bsu018_u:2015": "śailakalpaḥ,",
  "S04bsu018_u:2016": "ratimeghaḥ,",
  "S04bsu018_u:2017": "dharmakārisālarājā,",
  "S04bsu018_u:2018": "samantaguptasāgararājā,",
  "S04bsu018_u:2019": "jñānasaṃnicayaḥ,",
  "S04bsu018_u:2020": "jñānārciḥ,",
  "S04bsu018_u:2021": "kusumagaṇiḥ,",
  "S04bsu018_u:2022": "gajendreśvaraḥ,",
  "S04bsu018_u:2023": "udumbarapuṣpaḥ,",
  "S04bsu018_u:2024": "kāñcanadhvajaḥ,",
  "S04bsu018_u:2025": "dharmadhvajaḥ,",
  "S04bsu018_u:2026": "vinarditarājaḥ,",
  "S04bsu018_u:2027": "candanaḥ,",
  "S04bsu018_u:2028": "supratiṣṭhitasthāmavikramaḥ,",
  "S04bsu018_u:2029": "dhvajāgrapradīpaḥ,",
  "S04bsu018_u:2030": "jñānakramaḥ,",
  "S04bsu018_u:2031": "sāgaradhvajaḥ,",
  "S04bsu018_u:2032": "vyayadharmakīrtiḥ,",
  "S04bsu018_u:2033": "māravinarditaḥ,",
  "S04bsu018_u:2034": "guṇārciḥ,",
  "S04bsu018_u:2035": "jñānaprabhaḥ,",
  "S04bsu018_u:2036": "jñānapradīpaḥ,",
  "S04bsu018_u:2037": "kṣemarājā,",
  "S04bsu018_u:2038": "jñānaghoṣaḥ,",
  "S04bsu018_u:2039": "dhvajasaṃgrahaḥ, (KpSū 160)",
  "S04bsu018_u:2040": "vajrapradīpaḥ,",
  "S04bsu018_u:2041": "vyūharājā,",
  "S04bsu018_u:2042": "jayasaṃkhyā,",
  "S04bsu018_u:2043": "supratiṣṭhitaḥ,",
  "S04bsu018_u:2044": "maticandrarājā,",
  "S04bsu018_u:2045": "kramavinarditarājā,",
  "S04bsu018_u:2046": "sālendrasiṃhavigrahaḥ,",
  "S04bsu018_u:2047": "nārāyaṇavijitagarbhaḥ,",
  "S04bsu018_u:2048": "ratnaguṇasaṃnicaryaḥ,",
  "S04bsu018_u:2049": "jyotigarbhaḥ,",
  "S04bsu018_u:2050": "nakṣatravibhavakīrtiḥ,",
  "S04bsu018_u:2051": "puṇyabalasālarājā,",
  "S04bsu018_u:2052": "jñānaghoṣaḥ,",
  "S04bsu018_u:2053": "brahmottaraḥ,",
  "S04bsu018_u:2054": "dhṛtarāṣṭraḥ /",
  "S04bsu018_u:2055": "aparaṃ sahasraṃ gandhapadmavijitakīrtirājā nāmano bhaviṣyanti,",
  "S04bsu018_u:2056": "raśmimaṇḍalajyotiprabhāsarājā,",
  "S04bsu018_u:2057": "gandhapadmottaravegaḥ,",
  "S04bsu018_u:2058": "anantaguṇasāgarajñānottaraḥ,",
  "S04bsu018_u:2059": "jambucchāyaḥ,",
  "S04bsu018_u:2060": "guṇaśailadhvajaḥ,",
  "S04bsu018_u:2061": "siṃhaketuḥ,",
  "S04bsu018_u:2062": "nāgavivarjitakusumatejarājā,",
  "S04bsu018_u:2063": "sugandhabījanairātma,",
  "S04bsu018_u:2064": "amṛtaguṇatejarājakalpinami",
  "S04bsu018_u:2065": "bhaviṣyati /",
  "S04bsu018_u:2066": "aparaṃ sahasraṃ visṛṣṭadharmarājāno nāgendravimuktibuddhalokasāgaralocanaśailanāmā bhaviṣyanti tathāgatā arhantaḥ samyaksaṃbuddhāḥ /",
  "S04bsu018_u:2067": "ekakāle ekadivase 'nuttarāṃ samyaksaṃbodhimabhisaṃbhotsyanti,",
  "S04bsu018_u:2068": "anyonyāsu lokadhātuṣu daśāntarakalpāyuḥpramāṇaṃ bhaviṣyati” /",
  "S04bsu018_u:2069": "te 'pi daśaprāṇasahasrā ratnagarbhasya tathāgatasya pañcamaṇḍalena pādau śirasā nipetuḥ /",
  "S04bsu018_u:2070": "(KpSū 161)",
  "S04bsu018_u:2071": "ratnagarbhastathāgata āha -",
  "S04bsu018_u:2072": "“uttiṣṭhata ca dṛḍhanāganardatā kriyatā śubhadravyasaṃcayaṃ /",
  "S04bsu018_u:2073": "udyujitaḥ pāramitāsu vegatā bhaviṣyathāsuranaralokanāyakāḥ” //",
  "S04bsu018_u:2074": "atha khalu kulaputra samudrareṇurbrāhmaṇo navamaṃ rājaputramāmantrayate sma amighaṃ nāma /",
  "S04bsu018_u:2075_0": "peyālaṃ, sa prāha - “tathārūpamahaṃ bodhisattvacārikāṃ cariṣyāmi yathā me daśasu",
  "S04bsu018_u:2075_1": "dikṣu gaṅgānadīvālikāsameṣu lokadhātuṣu gaṅgānadīvālikāsamāstiṣṭhanto yāpayantaḥ",
  "S04bsu018_u:2075_2": "buddhā bhagavanto bodhicārikāṃ carataḥ sākṣibhūtā bhaviṣyanti bodhisattvacaryāyāṃ /",
  "S04bsu018_u:2076": "yadahaṃ bhadanta bhagavan tvatpurato bodhāya cittamutpādayāmi,",
  "S04bsu018_u:2077": "yāvaccānuttarāṃ samyaksaṃbodhimabhisaṃbhotsye /",
  "S04bsu018_u:2078": "atrāntareṇa me bodhisattvacaryāṃ caramāṇasya na vipratisāracittamutpadyeta,",
  "S04bsu018_u:2079": "yāvadbodhiparyantamupādāya dṛḍhapratijño bhaveyaṃ yathāvādī tathākārī,",
  "S04bsu018_u:2080": "na cānyasya sattvasya cittasaṃkṣobho bhaveyaṃ, na (KpSū 162)",
  "S04bsu018_u:2081": "ca me śrāvakapratyekabuddhayāne cittamutpadyeta,",
  "S04bsu018_u:2082": "mā ca kāmarāgacittacaitasikā utpadyeran,",
  "S04bsu018_u:2083_0": "mā styānamiddhasahagatā mauddhatyasahagatā mā kaukṛtyasahagatā na vicikitsāsahagatā",
  "S04bsu018_u:2083_1": "na prāṇātipātaṃ nādattādānaṃ nābrahmacaryaṃ na mṛsāvādaṃ na paiśunyaṃ na pāruṣyaṃ",
  "S04bsu018_u:2083_2": "nābhidhyā na vyāpādaṃ na mithyādṛṣṭiḥ na saṃbhinnapralāpaṃ na mātsaryasahagataṃ na",
  "S04bsu018_u:2083_3": "dharme 'gauravacittatā na visaṃvādanacittatā /",
  "S04bsu018_u:2084": "yāvadbodhiparyantān mama bodhisattvacaryāṃ caramāṇasya ime dharmā na saṃvidyeyuḥ /",
  "S04bsu018_u:2085": "yāvadbodhiparyantamupādāya padavītihārakamapi buddhānusmṛtirnityaṃ cittacaitasikāḥ pravarteran /",
  "S04bsu018_u:2086": "yāvadbodhiparyantena nāhaṃ buddhadarśanena virahito bhaveyaṃ na dharmaśravaṇena na saṅghopasthānena /",
  "S04bsu018_u:2087": "sarvatra ca jātiṣu pravrajyāṃ pratilabheyaṃ /",
  "S04bsu018_u:2088": "sarvāsu jātiṣu pāṃśukūliko bhaveyaṃ,",
  "S04bsu018_u:2089": "traicīvarikaḥ vṛkṣamūlikaḥ naiṣadyikaḥ āraṇyakaḥ piṇḍapātikaḥ alpecchaḥ saṃtuṣṭaḥ dharmadeśakaḥ ādeyavākyaḥ aparimāṇapratibhānasaṃpanno bhaveyaṃ /",
  "S04bsu018_u:2090": "na ca mūlāpattimāpadyeyaṃ /",
  "S04bsu018_u:2091": "na mṛṣāvādasahagatairmantraiḥ parapravādino vimardeyaṃ /",
  "S04bsu018_u:2092": "śūnyatāpratisaṃyuktaṃ ca mātṛgrāmasya dharmaṃ deśayeyaṃ,",
  "S04bsu018_u:2093": "śūnyatāmanaskāreṇa ca mātṛgrāmasya na dantavidarśanaṃ kuryāt, (KpSū 163)",
  "S04bsu018_u:2094": "na hastavikāreṇa dharmaṃ deśayeyaṃ /",
  "S04bsu018_u:2095": "nityaṃ cāhaṃ mahāyānasaṃprasthitānāṃ bodhisattvānāṃ śāstṛsaṃjñāmutpādayeyaṃ /",
  "S04bsu018_u:2096": "yasya cāhaṃ dharmabhāṇakasya sakāśāddharmaṃ śṛṇuyāṃ śāstṛsaṃjñān tasyāntike utpādayeyaṃ,",
  "S04bsu018_u:2097": "satkṛtya cāhaṃ taṃ dharmabhāṇakaṃ yathā tathāgataṃ tathā satkuryāṃ gurukuryāṃ mānayeyaṃ pūjayeyaṃ yāvadātmamāṃsairapi dharmabhāṇakamupasthiteyaṃ /",
  "S04bsu018_u:2098": "na cāhaṃ pātramapātraṃ cāvekṣya dānaṃ dadyāṃ,",
  "S04bsu018_u:2099": "na mama dharmadānamātsarikā cittacaitasikā utpadyeyuḥ /",
  "S04bsu018_u:2100": "svajīvitadānenāhaṃ bodhyarthikān sattvān paritrāyeyaṃ,",
  "S04bsu018_u:2101": "svavīryabalapraṇidhānopārjitena cāhaṃ dravyena vyasanagatān sattvān vyasanebhyaḥ parimocayeyaṃ /",
  "S04bsu018_u:2102": "na cāhaṃ pravrajitaliṅginaṃ vā gṛhasthaliṅginaṃ vā āpattyānāpattyā vā codayeyaṃ /",
  "S04bsu018_u:2103": "nityaṃ cāhaṃ lābhasatkāraśloke 'gniviṣaśastrasaṃjñāmutpādayeyaṃ",
  "S04bsu018_u:2104": "/ yadi ca me bhadanta bhagavannime praṇidhānā yāvadbodhiparyantamupādāya saṃṛdhyeyuḥ yathā bhagavataḥ purataḥ praṇidhānaṃ kṛtaṃ,",
  "S04bsu018_u:2105": "tadubhābhyāṃ pāṇibhyāṃ divyāścakraratnāḥ prādurbhavantu sahasrārāḥ sanābhikāḥ sanemikāḥ ādityavarṇaprabhāsvarāḥ” /",
  "S04bsu018_u:2106": "sahabhāṣitāyāṃ asyāṃ vāci amighena rājaputreṇobhāyāṃ pāṇibhyāṃ tathārūpāṇi cakrāṇi (KpSū 164)",
  "S04bsu018_u:2107": "prādurbhūtāni yathāyācitāḥ /",
  "S04bsu018_u:2108": "punarāha - “yadi me bhadanta bhagavannevaṃrūpā āśā paripūryeta yāvadbodhiparyantena tadime cakrāḥ śūnyeṣu pañcakaṣāyeṣu buddhakṣetreṣu gacchantu,",
  "S04bsu018_u:2109_0": "evaṃrūpeṇoccaśabdena yathā nandopanandā nāgarājā gacchanti tathā sarvāvantaṃ buddhakṣetraṃ",
  "S04bsu018_u:2109_1": "svareṇa vijñāpayantu bodhisattvavyākaraṇasmṛtyasaṃpramoṣajñānadarśanaśūnyatābhāvanāpracārabuddhaviṣayaṃ",
  "S04bsu018_u:2109_2": "dharmaparyāyaṃ cārayituṃ /",
  "S04bsu018_u:2110": "ye ca tatra sattvā upapannāsteṣāṃ sarveṣāṃ śrotrendriyeṣvayaṃ dharmaparyāyamābhāsamāgacchatu,",
  "S04bsu018_u:2111": "nipatitamātre ca teṣāṃ sattvānāṃ rāgaḥ praśamatu,",
  "S04bsu018_u:2112": "dveṣo moho mānerṣyā mātsaryaḥ praśamatu,",
  "S04bsu018_u:2113": "sarvabuddhānusmṛtimanasikāreṇānuttarāyāṃ samyaksaṃbodhau cittamutpādayantu” /",
  "S04bsu018_u:2114": "preṣitau ca kulaputrāmighena rājaputreṇa tau dvau cakraratnau tau caivaṃrūpeṇa javena gacchatastadyathā buddhā bhagavanto buddhajavena gacchanti;",
  "S04bsu018_u:2115_0": "evameva tau dvau cakraratnau gacchataḥ daśasu diśāsvaprameyeśvasaṃkhyeyeṣu pañcakaṣāyeṣu",
  "S04bsu018_u:2115_1": "buddhakṣetreṣu gatvā sattvānāṃ bodhisattvavyākaraṇasmṛtyasaṃpramoṣajñānāntargatābhāvanāpracārabuddhadharmaparyāyaṃ cārayanti /",
  "S04bsu018_u:2116": "teṣāṃ ca sattvānāmayaṃ (KpSū 165)",
  "S04bsu018_u:2117": "dharmaparyāyaṃ śrotrendriyasyābhāsamāgacchati,",
  "S04bsu018_u:2118": "teṣāṃ sarveṣāṃ rāgo yāvan mātsaryacittacaitasikāḥ praśāntāḥ,",
  "S04bsu018_u:2119": "sarve ca buddhajñānaviṣayaṃ manaskāreṇānuttarāyāṃ samyaksaṃbodhau cittānyutpāditavanto,",
  "S04bsu018_u:2120": "muhūrtamātreṇa ca te cakrāḥ pratinivṛtyāmighasya rājaputrasya purataḥ sthitāḥ /",
  "S04bsu018_u:2121": "atha khalu kulaputra ratnagarbhastathāgataḥ amighasya rājaputrasya sādhukāramadāt,",
  "S04bsu018_u:2122": "“sādhu sādhu kulaputra,",
  "S04bsu018_u:2123": "tvayātīva śobhanaḥ praṇidhiḥ kṛta,",
  "S04bsu018_u:2124": "ime ca divyāścakraratnāḥ śūnyeṣu pañcakaṣāyeṣu buddhakṣetreṣu preṣitā,",
  "S04bsu018_u:2125": "bahūni ca prāṇakoṭīniyutaśatasahasrāṇyakaluṣacittānyavasthāpitāni,",
  "S04bsu018_u:2126": "bodhau ca samādāpitāni /",
  "S04bsu018_u:2127": "tena tvaṃ kulaputrākṣobhyo nāma bhavasva /",
  "S04bsu018_u:2128": "bhaviṣyasi tvamakṣobhyo lokasya pariṇāyakaḥ,",
  "S04bsu018_u:2129": "gṛhṇa tvamakṣobhya buddhakṣetraguṇavyūhāni yādṛṣānyākāṅkṣasi” /",
  "S04bsu018_u:2130": "akṣobhya āha - “tādṛśamahaṃ bhadanta bhagavan buddhakṣetraguṇavyūhamākāṅkṣāmi yathā sarvalokasvarṇabhūrbhavet,",
  "S04bsu018_u:2131": "samāpāṇitalopamā divyamaṇiratnavyavakīrṇā apagataśarkarakaṭhallā apagataśilāstaṃbhapāṣāṇaparvatā mṛdukā kācalindikasukhasaṃsparṣā,",
  "S04bsu018_u:2132": "nikṣipte pādatale 'vanamedutkṣipte pādatale punarunnamet /",
  "S04bsu018_u:2133": "na cātra narakatiryagyoniyamalokapretaviṣayāṃ (KpSū 166)",
  "S04bsu018_u:2134": "prajñāyeyuḥ /",
  "S04bsu018_u:2135": "na ca tatra buddhakṣetre durgandhā bhāvā bhaveyuḥ,",
  "S04bsu018_u:2136": "divyātikrāntena gandhena tadbuddhakṣetraṃ sphuṭaṃ bhavet,",
  "S04bsu018_u:2137": "divyaiśca māndāravamahāmāndāravaiḥ puṣpaistadbuddhakṣetramākīrṇaṃ /",
  "S04bsu018_u:2138": "na ca tatra sattvānāṃ jarāvyādhimaraṇaṃ bhavet,",
  "S04bsu018_u:2139": "na ca parasparabhayaṃ na ca parasparaviheṭhā na ca sattvānāmakālamaraṇaṃ vipratisāramaraṇaṃ nāsamāhitamaraṇaṃ /",
  "S04bsu018_u:2140": "buddhānusmṛtimanaskāreṇa tatra sattvā bhaveyuḥ /",
  "S04bsu018_u:2141": "na ca durgatiṣūpapadyeyuḥ,",
  "S04bsu018_u:2142": "na pañcakaṣāyeṣu śūnyesu buddhakṣetreṣūpapadyeyuryāvadbodhiparinirvāṇāt buddhadarśanāvirahitā bhaveyurdharmaśravaṇena saṅghopasthānenāvirahitā /",
  "S04bsu018_u:2143": "alparāgāśca tatra sattvā bhaveyuralpadveṣā alpamohāḥ,",
  "S04bsu018_u:2144": "sarve ca tatra daśakuśalāṃ karmapathān samādāya varteyuḥ /",
  "S04bsu018_u:2145": "na ca tatra buddhakṣetre sattvānāṃ śīlpagrahaṇaṃ bhavet,",
  "S04bsu018_u:2146": "na nāmanimittaṃ,",
  "S04bsu018_u:2147": "na ca tatra sattvānāṃ mārāvatāraṃ mārgena /",
  "S04bsu018_u:2148": "na ca tatra sattvā durvarṇā bhaveyuḥ,",
  "S04bsu018_u:2149": "na ca tatra sattvā vaimātra bhaveyuḥ,",
  "S04bsu018_u:2150": "yadutāryo vā dāso vā,",
  "S04bsu018_u:2151": "amamā aparigrahāśca tatra sattvā bhaveyuḥ /",
  "S04bsu018_u:2152": "na ca tatra śrāvakānāṃ bodhisattvānāṃ vā śuklamokṣaṇaṃ bhavet,",
  "S04bsu018_u:2153": "antataḥ svapnāntaragatānāmapi; (KpSū 167)",
  "S04bsu018_u:2154": "sarve ca tatra sattvā dharmakāmā dharmaparyeṣṭiparā bhaveyuḥ /",
  "S04bsu018_u:2155": "na ca tatra buddhakṣetra ekasattvo 'pi viparītadṛṣṭiko bhavet na cānyatīrthiko,",
  "S04bsu018_u:2156": "na ca tatra sattvānāṃ kāyaklamatā bhavet cittaklamatā vā bhavet;",
  "S04bsu018_u:2157": "sarve ca te tatra sattvāḥ pañcābhijñā bhaveyuḥ /",
  "S04bsu018_u:2158": "na ca tatra sattvānāṃ tṛṣṇā vā bhukṣā vā viheṭhayet,",
  "S04bsu018_u:2159": "yādṛśaṃ cāhāramākāṅkṣeyuḥ tādṛśaṃ ratnabhājaneṣu purataḥ prādurbhavet yathā kāmāvacarāṇāṃ devānāṃ /",
  "S04bsu018_u:2160": "na coccāraprasrāvakheṭasiṅghāṇamaśru vā kāye svedo vā bhavet,",
  "S04bsu018_u:2161": "na ca tatra śītaṃ noṣṇaṃ bhavet,",
  "S04bsu018_u:2162": "sugandhaṃ ramaṇīyaṃ bhavet,",
  "S04bsu018_u:2163": "mṛdusaṃsparśāśca vāyavo vāyuyuḥ /",
  "S04bsu018_u:2164": "te ca tatra devamanuṣyāṇāṃ gandhakṛtyaṃ kurvīranyadākāṅkṣeyuḥ yādṛśamākāṅkṣeyuḥ,",
  "S04bsu018_u:2165": "ya ekaḥ śītalaṃ vāyumākāṅkṣet,",
  "S04bsu018_u:2166": "dvitīya uṣṇa,",
  "S04bsu018_u:2167": "apara utpalagandhaṃ vāyumākāṅkṣeyuḥ,",
  "S04bsu018_u:2168": "apara uragasāracandanagandhaṃ vāyuṃ,",
  "S04bsu018_u:2169": "apare kālānusārigandhaṃ,",
  "S04bsu018_u:2170": "apare tagaragandhaṃ,",
  "S04bsu018_u:2171": "apare 'garugandhaṃ,",
  "S04bsu018_u:2172": "apare sarveṇa sarvaṃ vāyunākāṅkṣeyuḥ,",
  "S04bsu018_u:2173": "teṣāṃ yathā cittotpādenākṣiptaṃ tathā saṃpadyet /",
  "S04bsu018_u:2174": "evamapagatapañcakaṣāyā lokadhāturbhavet /",
  "S04bsu018_u:2175": "tatra ca sattvānāṃ saptaratnamayāḥ kūṭāgārā bhaveyuḥ /",
  "S04bsu018_u:2176": "teṣu ca kūṭāgāreṣu saptaratnamayāḥ paryaṅkāḥ stritāḥ (KpSū 168)",
  "S04bsu018_u:2177": "tūlikopadhānairmṛdukācalindikasaṃsparśāḥ prādurbhaveyuryatra manuṣyā vihareyuḥ /",
  "S04bsu018_u:2178": "samantataśca kūṭāgāreṣu puṣkariṇīparipūrṇāṣṭāṅgopetenodakena prādurbhavet,",
  "S04bsu018_u:2179": "yatra te sattvā udakenodakakāryaṃ kuryuḥ /",
  "S04bsu018_u:2180": "sumanātālavṛkṣāṇāṃ vā vṛkṣāvalīralaṅkṛtā bhaveyuḥ,",
  "S04bsu018_u:2181": "nānāpuṣpairnānāphalairnānāgandhairnānāvastrairnānācchatrairnānāmuktikāhārairnānābharaṇaiste vṛkṣā alaṅkṛtā bhaveyuḥ /",
  "S04bsu018_u:2182": "yathārūpā ca tatra sattvā vastrābharaṇaṃ ākāṅkṣeyuḥ te tān tebhyaḥ kalpavṛkṣebhyo gṛhītvā prāvareyuḥ,",
  "S04bsu018_u:2183": "evaṃ puṣpairyāvadābharaṇāṃ gṛhītvā bandheyuḥ /",
  "S04bsu018_u:2184": "saptaratnamayaśca me bodhivṛkṣo bhavet,",
  "S04bsu018_u:2185": "yojanasahasramuccatvena yojanaṃ skandhapariṇāhena yojanasahasraṃ śākhāpariṇāhena /",
  "S04bsu018_u:2186": "vāyusamīritaśca tato bodhivṛkṣāddivyātikrāntaḥ snigdho manojñaḥ pāramitā abhijñendriyabalabodhyaṅgaśabdo niścaret,",
  "S04bsu018_u:2187": "ye ca sattvāstaṃ śabdaṃ śṛṇuyuste virāgacittāḥ smṛtiṃ pratilabheyuḥ /",
  "S04bsu018_u:2188": "sarvaguṇopetaśca tatra buddhakṣetre mātṛgrāmo bhavet tadyathā tuṣitadevanikāye 'psarāḥ /",
  "S04bsu018_u:2189": "na ca tatra mātṛgrāmo durgandho bhavet,",
  "S04bsu018_u:2190": "na dvijihve nerṣyāmātsaryaparicite /",
  "S04bsu018_u:2191": "na ca tatra manuṣyā mātṛgrāmeṇa (KpSū 169)",
  "S04bsu018_u:2192": "sārdhaṃ maithunakāyasaṃsargamāpadyeyuḥ /",
  "S04bsu018_u:2193": "yasya ca tatra puruṣasya sarāgacittamutpadyeta,",
  "S04bsu018_u:2194": "gatvā mātṛgrāmaṃ sarāgena cittena prekṣate muhūrtena puruṣasya rāgaḥ praśāmyeta,",
  "S04bsu018_u:2195": "mahatodvegena ca prakramet,",
  "S04bsu018_u:2196": "śubhavirajaṃ ca samādhiṃ pratilabheta,",
  "S04bsu018_u:2197": "tena ca samādhinā mārapāśebhyaḥ parimucyeyuḥ,",
  "S04bsu018_u:2198": "na ca bhūyo raktacittamutpādayeyuḥ /",
  "S04bsu018_u:2199": "yā ca tatra strī puruṣaṃ sarāgaṃ nirīkṣeta gurviṇī bhavet,",
  "S04bsu018_u:2200": "nirīkṣitamātreṇa cobhayo rāgaḥ praśamet /",
  "S04bsu018_u:2201": "ye garbhavāsairdārakadārikā evaṃ kāyacaitasikaṃ sukhaṃ pratisaṃvedayeyuḥ,",
  "S04bsu018_u:2202": "tadyathā devāstrayastriṃśā nandanti pramodanti kāyacaitasikaṃ sukhaṃ pratisaṃvedayanti /",
  "S04bsu018_u:2203": "evaṃrūpaśca tatra buddhakṣetre garbhavāsā dārakadārikāḥ saptarātriṃdivasāni sukhaṃ saṃvedayeyuḥ /",
  "S04bsu018_u:2204": "tāśca striyo garbhiṇyaḥ evaṃrūpaṃ sukhaṃ pratisaṃvedayeyuḥ,",
  "S04bsu018_u:2205": "tadyathā dvitīyadhyānasaṃpanno bhikṣuḥ /",
  "S04bsu018_u:2206": "na ca te sattvā aśucinā garbhamalena kliśyeyuḥ,",
  "S04bsu018_u:2207": "saptame ca divase paramasugandhena parameṇa ca sukhopadhānena samarpitāḥ pratyājāyeyuḥ /",
  "S04bsu018_u:2208": "na caiva sā strī duḥkhāṃ pratyanubhaved,",
  "S04bsu018_u:2209": "ubhau ca puṣkariṇīmavataritvā snātvā ca sā strī evaṃrūpāṃ smṛtiṃ pratilabheta,",
  "S04bsu018_u:2210": "yayā virāgaśubhaṃ samādhiṃ pratilabheta,",
  "S04bsu018_u:2211": "tena ca samādhinā mārakarmaṇā (KpSū 170)",
  "S04bsu018_u:2212": "parimucyeta,",
  "S04bsu018_u:2213": "satatasamāhitā bhavet /",
  "S04bsu018_u:2214": "yacca pūrvajanmani tathārūpaṃ karmakṛtamupacitaṃ bhavedyena ca bahukalpakoṭīstrībhāvamanubhavitavyaṃ tena samādhinābhinirvṛtena strībhāvaṃ ca sarveṇa sarvaṃ parikṣayaṃ gacched,",
  "S04bsu018_u:2215": "yāvat parinirvāṇaṃ na bhūyaḥ strībhāvaṃ pratilabhet /",
  "S04bsu018_u:2216": "yeṣāṃ ca sattvānāṃ tathārūpaṃ karmakṛtamupacitaṃ bhavet yad gaṇanātikrāntān kalpān nityagarbhavāsena pratyājāyeyurduḥkhaṃ pratyanubhavitavyaṃ bhavet,",
  "S04bsu018_u:2217_0": "te bodhiprāptasya me nāmadheyaṃ śṛṇuyuḥ prasādaṃ ca pratilabheyuste tataścyavitvā",
  "S04bsu018_u:2217_1": "mama buddhakṣetra upapadyeyurgarbhavāsena ca pratyājāyeyustatra sarveṇa sarvaṃ tatkarmaparikṣayaṃ",
  "S04bsu018_u:2217_2": "gaccheyuryāvadbodhiparyantena na bhūyaste sattvā garbhavāsena pratyājāyeyurye sattvā",
  "S04bsu018_u:2217_3": "avaruptakuśalamūlāste padmeṣu pratyājāyeyuḥ,",
  "S04bsu018_u:2218": "ye sattvā anavaruptakuśalamūlāste garbhavāsena pratyājāyeyuḥ /",
  "S04bsu018_u:2219": "karmaparikṣayena mama buddhakṣetre mātṛgrāmo vā garbhavāso vā prajñāyeta ekāntasukhasamarpitāste sattvāstatra buddhakṣetre bhaveyuḥ /",
  "S04bsu018_u:2220": "sumanātālavṛkṣairvāyusamīritairevaṃrūpo ramaṇīyo nirghoṣo niścaredduḥkhamanityamanātmaśūnyaśabdā",
  "S04bsu018_u:2221": "niścareyuḥ /",
  "S04bsu018_u:2222": "tena ca śabdena tatra (KpSū 171)",
  "S04bsu018_u:2223": "manuṣyā ulkāvatīṃ nāma samādhiṃ pratilabheyustena ca samādhinā te sattvāḥ śūnyatāvabhāsāṃ gambhīrān dharmān avabudhyeyuḥ /",
  "S04bsu018_u:2224": "na ca tatra buddhakṣetre kāmopasaṃhitaḥ śabdo bhavet /",
  "S04bsu018_u:2225": "bodhivṛkṣamūlaniṣaṇṇaścāhaṃ bhadanta bhagavan muhūrtenānuttarāṃ samyaksaṃbodhiṃ prāpnūyāṃ /",
  "S04bsu018_u:2226": "bodhiprāptasya ca me tatra buddhakṣetre na bhūyaścandrasūryāṇāṃ prabhā prajñāyeta,",
  "S04bsu018_u:2227": "anyatra kusumasaṃkocanena;",
  "S04bsu018_u:2228": "evaṃrūpāṃ cāhaṃ prabhāṃ pramuñceyaṃ yena divyena cakṣuṣāprameyāsaṃkhyeyairanyairbuddhakṣetraistiṣṭhato buddhān bhagavataḥ paśyeyaṃ /",
  "S04bsu018_u:2229": "bodhiprāptaścāhamevaṃrūpeṇa svareṇa dharmaṃ deśayeyaṃ yena svareṇa trisāhasramahāsāhasraṃ buddhakṣetramāpūrayeyaṃ,",
  "S04bsu018_u:2230": "ye ca tatra sattvāḥ syuḥ te sarve buddhānusmṛtiṃ pratilabheyuste yena yena gaccheyuḥ caṃkrameyurniṣīdeyurvā parivarteyurvā,",
  "S04bsu018_u:2231": "te satatasamitaṃ māṃ paśyeyuryathārūpeṣu dharmeṣu dharmasaṃśayā bhaveyuḥ teṣāṃ mama darśanamātreṇa vyavalokanamātreṇa ca teṣāṃ saṃśayā vigaccheyuḥ /",
  "S04bsu018_u:2232": "bodhiprāptasya ca me ye sattvā daśasu dikṣvaprameyeṣvasaṃkhyeyeṣu buddhakṣetreṣu śrāvakayānikā vā pratyekabuddhayānikā vānuttarayānikā vā mama nāmaṃ vā varṇaṃ va śṛṇuyuḥ,",
  "S04bsu018_u:2233": "te tataścyavitvā (KpSū 172)",
  "S04bsu018_u:2234": "mama buddhakṣetra upapadyeyuḥ /",
  "S04bsu018_u:2235": "te tatra mama dharmaṃ śrutvā ye śrāvakayānikāste 'ṣṭavimokṣadhyāyino 'rhanto bhaveyuḥ,",
  "S04bsu018_u:2236": "ye ca pratyekabuddhayānikāḥ te pratyekāṃ bodhimabhigaccheyuḥ,",
  "S04bsu018_u:2237": "ye ca tatra bodhisattvā mahāyānikāste mat sakāśāddharmaṃ śrutvā gambhīrāṃ samādhikṣāntidhāraṇīṃ ca pratilabheyuḥ,",
  "S04bsu018_u:2238": "te tatraivāvaivartikā bhaveyuranuttarāyāṃ samyaksaṃbodhau /",
  "S04bsu018_u:2239": "aprameyaśca me śrāvakasaṅgho bhaved yo na śakyaṃ kenacidgaṇayituṃ anyatra svayaṃ tathāgatena /",
  "S04bsu018_u:2240": "bodhiprāptaścāhaṃ yena yena gaccheyaṃ yatra yatra ca pādatalena pṛthivīṃ spṛśeyaṃ tatra tatra sahasrapatrāṇi padmāni suvarṇāvabhāsāni prādurbhaveyuḥ,",
  "S04bsu018_u:2241": "te ca padmāḥ śūnyeṣu buddhakṣetreṣu gatvā mama varṇaśabdaṃ ghoṣaṃ niścārayeyuḥ;",
  "S04bsu018_u:2242": "te ca sattvā mama nāma varṇaṃ yaśaśca śrutvā prītiprasādaprāmodyamutpādayeyuḥ,",
  "S04bsu018_u:2243": "te prasādajātā mama buddhakṣetra upapattimākāṅkṣeyuḥ,",
  "S04bsu018_u:2244": "tatra ca tāni kuśalamūlāni pariṇāmayeyuḥ,",
  "S04bsu018_u:2245": "te tataścyavitvā mama buddhakṣetra upapadyeyuḥ /",
  "S04bsu018_u:2246": "apagataśramaṇamalaśca me śrāvakasaṅgho bhavet,",
  "S04bsu018_u:2247": "apagataśramaṇavākyāpagataśramaṇakauṭilyāpagataśramaṇaśāṭhyā apagataparṣā (KpSū 173)",
  "S04bsu018_u:2248": "bhaveddharmagurukā na pariṣkāragurukā na lābhasatkāragurukā,",
  "S04bsu018_u:2249": "anityaduḥkhānātmaśūnyatābhiratā ārabdhavīryā ca sā parṣadbhaveddharmaśravaṇā saṅghaprāgbhārā /",
  "S04bsu018_u:2250": "ye ca tatrāvaivartikā bodhisattvā bhaveyuste 'nāgatapraviṣṭāḥ smṛtiṃ pratilabheyuste jātivyativṛttā prajñāpāramitāpratisaṃyuktāṃ kathāṃ kathayeyuḥ,",
  "S04bsu018_u:2251": "yāvadbodhiparyantena te dharmā na saṃpramoṣaṃ gaccheyuḥ /",
  "S04bsu018_u:2252": "yāvadbodhiprāptaścāhaṃ daśamahākalpasahasrāṇi tiṣṭheyaṃ,",
  "S04bsu018_u:2253": "parinirvṛtasya ca me kalpasahasraṃ saddharmastiṣṭhet” /",
  "S04bsu018_u:2254": "bhagavān āha - “sādhu sādhu satpuruṣa,",
  "S04bsu018_u:2255": "pariśuddhaṃ te buddhakṣetraṃ parigṛhītaṃ /",
  "S04bsu018_u:2256": "bhaviṣyasi tvamakṣobhyānāgate 'dhvani atikrānte hyekasmin gaṅgānadīvālikāsame 'saṃkhyeya 'nupraviṣṭe dvitīye purastimāyāṃ diśi,",
  "S04bsu018_u:2257": "ataḥ sahasrime buddhakṣetre 'bhiratirnāma lokadhāturbhaviṣyati,",
  "S04bsu018_u:2258": "evaṃrūpayā guṇavyūhayā saṃpannā yathā tvayā praṇidhānaṃ kṛtaṃ /",
  "S04bsu018_u:2259": "tatra tvaṃ anuttarāṃ samyaksaṃbodhimabhisaṃbhotsyase,",
  "S04bsu018_u:2260": "evamevākṣobhyo nāma bhaviṣyasi tathāgato yāvadbuddho bhagavān” /",
  "S04bsu018_u:2261": "akṣobhya āha - “yadi me bhadanta bhagavannevaṃrūpāśā paripūryeta tatsarvatra lokadhātuṣu sattvāḥ skandhadhātvāyatanaparigṛhītā (KpSū 174)",
  "S04bsu018_u:2262_0": "ye ca sattvāḥ sattvasaṃgraheṇa saṃgṛhītāste sarve maitracittā bhavantvavairacittā",
  "S04bsu018_u:2262_1": "akaluṣacittāste evaṃrūpaṃ kāyasukhaṃ saṃvedayeyuḥ tadyathāpi nāma daśabhūmisthitasya",
  "S04bsu018_u:2262_2": "bodhisattvasya padmasamādhiṃ samāpannasya yenāśayaprahāṇaviśuddhirbhavati,",
  "S04bsu018_u:2263": "evaṃrūpeṇa sattvāḥ kāyacaitasikena sukhena samārpitā bhavantu /",
  "S04bsu018_u:2264": "yadāhaṃ bhagavataḥ pañcamaṇḍalena pādau vandeta tadā sarvapṛthivī svarṇāvabhāsā bhavatu” /",
  "S04bsu018_u:2265": "sa ca kulaputra ratnagarbhasya tathāgatasya pañcamaṇḍalena pādau vandati tadā ca tasmin samaye sarvasattvā evaṃrūpeṇa sukhena samarpitā yathā praṇidhānaṃ kṛtaṃ,",
  "S04bsu018_u:2266": "tadā dharaṇī sarvā svarṇāvabhāsā dṛśyate /",
  "S04bsu018_u:2267": "ratnagarbhastathāgata āha -",
  "S04bsu018_u:2268": "“uttiṣṭha pravaramati akṣobhya cakrasaṃsthita karatala pravaracakra /",
  "S04bsu018_u:2269": "sthāpitā bahutṛṣṇā karuṇacitte bhaviṣyasi tvaṃ śubhamati jagati śāstā” //",
  "S04bsu018_u:2270": "(KpSū 175)",
  "S04bsu018_u:2271": "atha khalu kulaputra samudrareṇurbrāhmaṇo daśamaṃ rājaputraṃ himaṇiṃ nāmāmantrayate sma /",
  "S04bsu018_u:2272": "peyālaṃ himaṇī rājaputra evaṃrūpaṃ praṇidhānamakārṣīt tadyathākṣobhyena kṛtaṃ /",
  "S04bsu018_u:2273": "“yadi me bhadanta bhagavan nevaṃrūpāśā paripūryeta tatsarvasattvā buddhālaṃbanamanaskāraṃ pratilabhantu /",
  "S04bsu018_u:2274": "sarveṣāṃ coragasāracandanagandho haste prādurbhavatu,",
  "S04bsu018_u:2275": "te ca sarve taṃ gandhaṃ buddhavigraheṣu pariṇāmayantu” /",
  "S04bsu018_u:2276": "bhagavān āha - “sādhu sādhu kulaputra,",
  "S04bsu018_u:2277": "udāraṃ te praṇidhānaṃ kṛtaṃ,",
  "S04bsu018_u:2278": "yacca tvayā sarvasattvā uragasāracandanahastā sthāpitā buddhamanaskāraścāśayenotpāditaḥ,",
  "S04bsu018_u:2279": "tena tvaṃ kulaputra gandhahastirnāma bhavasva /",
  "S04bsu018_u:2280_0": "bhaviṣyasi tvaṃ gandhahaste 'tikrāntānāṃ gaṅgānadīvālikāsamānāmasaṃkhyeyānāṃ avaśiṣṭe",
  "S04bsu018_u:2280_1": "dvitīye nadīgaṅgāvālikāsame 'saṃkhyeye 'kṣobhye tathāgate 'rhati samyaksaṃbuddhe",
  "S04bsu018_u:2280_2": "parinirvṛte saddharme 'ntarhite saptame dviase tvaṃ gandhahaste tatra lokadhātāvanuttarāṃ",
  "S04bsu018_u:2280_3": "samyaksaṃbodhimabhisaṃbhotsyase,",
  "S04bsu018_u:2281": "suvarṇapuṣpo nāma bhaviṣyasi tathāgato 'rhan samyaksaṃbuddho yāvadbuddho bhagavān” /",
  "S04bsu018_u:2282": "gandhahastirapyāha - “yadi me bhadanta bhagavannevaṃrūpāśā (KpSū 176)",
  "S04bsu018_u:2283": "paripūryeta tadyadāhaṃ bhagavataḥ pañcamaṇḍalena pādau vandeyaṃ tadā sarvasminnārāme campakapuṣpavarṣaṃ pravarṣatu” /",
  "S04bsu018_u:2284": "yadā khalu kulaputra gandhahastirbodhisattvo ratnagarbhasya tathāgatasya pañcamaṇḍalena pādau vandati tadā sarvasminnārāme campakapuṣpavarṣamabhiprāvarṣat /",
  "S04bsu018_u:2285": "ratnagarbhastathāgata āha -",
  "S04bsu018_u:2286": "“uttiṣṭha pravaraguṇa sugandhacittāvarṣita imi varacampakapuṣpāḥ /",
  "S04bsu018_u:2287": "darśaya śubhapatha varapraṇītaṃ sthāpaya bahujagamabhaye pāre” //",
  "S04bsu018_u:2288": "atha khalu kulaputra samudrareṇurbrāhmaṇa ekādaśamaṃ rājaputraṃ siṃhaṃ nāmāmantrayāmāsa /",
  "S04bsu018_u:2289": "peyālaṃ, yathā gandhahastinā praṇidhānaṃ kṛtaṃ,",
  "S04bsu018_u:2290": "ratnagarbhāya tathāgatāya ratnamayaṃ dhvajaṃ niryātitaṃ /",
  "S04bsu018_u:2291": "ratnagarbhastathāgata āha - “sādhu sādhu satpuruṣa,",
  "S04bsu018_u:2292": "ratnaketurnāma bhavasva,",
  "S04bsu018_u:2293": "bhaviṣyasi tvaṃ ratnaketo 'nāgate (KpSū 177)",
  "S04bsu018_u:2294_0": "'dhvani atikrānte gaṅgānadīvālikāsame 'saṃkhyeye 'vaśiṣṭe dvitīye gaṅgānadīvālikāsame",
  "S04bsu018_u:2294_1": "'saṃkhyeye tatrābhiratyāṃ lokadhātau parinirvṛte svarṇapuṣpe tathāgate tasya ca saddharme",
  "S04bsu018_u:2294_2": "'ntarhite trayāṇāṃ antarakalpānāmatyayena tadbuddhakṣetraṃ jayasomaṃ nāma bhaviṣyati,",
  "S04bsu018_u:2295": "tatra tvamanuttarāṃ samyaksaṃbodhimabhisaṃbhotsyase nāgavinarditeśvaraghoṣo nāma bhaviṣyasi yāvadbuddho bhagavān /",
  "S04bsu018_u:2296": "evaṃrūpaṃ te buddhakṣetraṃ bhaviṣyati buddhakṣetre guṇavyūhena yathākṣobhyasya tathāgatasya” /",
  "S04bsu018_u:2297": "ratnaketurāha - “yadi me bhadanta bhagavannevaṃrūpāśā paripūryeta tadyadāhaṃ bhagavataḥ pādau vande tadā sarvasattvā evaṃrūpāṃ smṛtiṃ pratilabheyuḥ,",
  "S04bsu018_u:2298": "yathā bodhisattvā ye mahābodhiṃ saṃprasthitāḥ sarvasattvānāmarthāya karuṇāyamānāḥ saṃbodhau prasthitā na nivarteyuḥ” /",
  "S04bsu018_u:2299": "evameva kulaputra ratnaketurbodhisattvo ratnagarbhasya tathāgatasya pādau vanditvā,",
  "S04bsu018_u:2300": "evameva sattvā evaṃrūpāṃ smṛtiṃ pratilabdhavanto yaduta karuṇācittāḥ sarvasattvāḥ sthāpitāḥ /",
  "S04bsu018_u:2301": "atha khalu kulaputra ratnagarbhastathāgato ratnaketuṃ bodhisattvamāha -",
  "S04bsu018_u:2302": "(KpSū 178)",
  "S04bsu018_u:2303": "“uttiṣṭha dhairya sumate paramarūpa sattvahetu sudṛḍhakṛta pratijñā /",
  "S04bsu018_u:2304": "sthāpayasi bahujana virajacitte bhaviṣyase naravaro pravarabuddhaḥ” //",
  "S04bsu018_u:2305": "evaṃ peyālaṃ,",
  "S04bsu018_u:2306": "mārdavapūrvaṃgamaiḥ pañcabhi rājaputraśatairevaṃrūpaṃ praṇidhānaṃ kṛtaṃ,",
  "S04bsu018_u:2307": "kṛtvaivaṃrūpā buddhakṣetraguṇavyūhāḥ parigṛhītā yathā gaganamudreṇa bodhisattvena praṇidhānaṃ kṛtaṃ,",
  "S04bsu018_u:2308": "buddhakṣetraguṇavyūhāśca parigṛhītāḥ /",
  "S04bsu018_u:2309": "sarve ca ratnagarbheṇa tathāgatenānuttarāyāṃ samyaksaṃbodhau vyākṛtāḥ /",
  "S04bsu018_u:2310": "“evamevaikakāle 'nyonyeṣu lokadhātuṣvanuttarāṃ samyaksaṃbodhim spṛśiṣyatha” /",
  "S04bsu018_u:2311": "apare catvāraḥ śatā rājaputrāṇāṃ yairevaṃrūpaṃ buddhakṣetraṃ parigṛhītaṃ yathā vajracchedaprajñāvabhāsena,",
  "S04bsu018_u:2312": "te 'pi sarve ratnagarbheṇa tathāgatena vyākṛtā anuttarāyāṃ samyaksaṃbodhau anyonyeṣu lokadhātuṣu /",
  "S04bsu018_u:2313": "aparairekonanavatibhī rājaputrairevaṃrūpaṃ praṇidhānaṃ kṛtaṃ,",
  "S04bsu018_u:2314": "evaṃrūpaṃ ca buddhakṣetraṃ parigṛhītaṃ (KpSū 179\u000e#)",
  "S04bsu018_u:2315": "yathā samantabhadreṇa /",
  "S04bsu018_u:2316": "sarvaiścaturaśītibhiḥ koṭṭarājasahasraiḥ pṛthakpṛthagviśiṣṭaṃ praṇidhānaṃ kṛtaṃ,",
  "S04bsu018_u:2317": "pṛthakpṛthaśca buddhakṣetraguṇavyūhāḥ parigṛhītāḥ /",
  "S04bsu018_u:2318": "sarve ca ratnagarbheṇa tathāgatena vyākṛtā anuttarāyāṃ samyaksaṃbodhau,",
  "S04bsu018_u:2319": "anyonyeṣu lokadhātuṣvekakāle bodhiṃ prāpsyanti /",
  "S04bsu018_u:2320": "evameva tribhiḥ prāṇakoṭibhiḥ pṛthakpṛthak praṇidhānaṃ kṛtaṃ,",
  "S04bsu018_u:2321": "pṛthakpṛthaśca buddhakṣetraguṇavyūhāśca parigṛhītāḥ /",
  "S04bsu018_u:2322": "sarve ca ratnagarbheṇa tathāgatena vyākṛtāanuttarāyāṃ samyaksaṃbodhau,",
  "S04bsu018_u:2323": "“evameva yūyamapyekakāle 'nyonyeṣu lokadhātuṣvanuttarāṃ samyaksaṃbodhimabhisaṃbhotsyadhve” //",
  "S04bsu018_u:2324": "atha khalu kulaputra samudrareṇorbrāhmaṇasyāśītiputrā ratnagarbhasya tathāgatasya bhrātaraḥ,",
  "S04bsu018_u:2325": "teṣāṃ jyeṣṭhaḥ samudreśvarabhuvirnāma māṇavaḥ /",
  "S04bsu018_u:2326": "atha khalu kulaputra samudrareṇurbrāhmaṇaḥ samudreśvarabhuviṃ māṇavaṃ āmantrayāmāsa /",
  "S04bsu018_u:2327": "“pratigṛhāṇa tvaṃ māṇava pariśuddhāṃ buddhakṣetraguṇavyūhāṃ” /",
  "S04bsu018_u:2328": "samudreśvarabhuvirmāṇavāha - (KpSū 180)",
  "S04bsu018_u:2329": "“tvaṃ tāvattāta prathamataraṃ siṃhanādaṃ nadasva” /",
  "S04bsu018_u:2330": "samudrareṇurāha - ” tvaṃ tāvat putra praṇidhānaṃ kuruṣva,",
  "S04bsu018_u:2331": "paścādahaṃ praṇidhānaṃ kariṣye” /",
  "S04bsu018_u:2332": "sa āha - “kiṃ tāvat pariśuddhaṃ buddhakṣetraṃ pratigṛhṇāmyutāhosvidapariśuddhaṃ?” /",
  "S04bsu018_u:2333": "agrapurohita āha - “ye mahākaruṇāsamanvāgatā bodhisattvāste kliṣṭaṃ buddhakṣetraṃ parigṛhṇanti,",
  "S04bsu018_u:2334": "kliṣṭāśayāṃ viparītadṛṣṭikāṃ sattvānvaineyān pratigṛhṇanti /",
  "S04bsu018_u:2335": "yathā punastvaṃ māṇava svaṃ jāniṣe” /",
  "S04bsu018_u:2336_0": "atha khalu kulaputra samudreśvarabhuvirmāṇavako yena ratnagarbhas tathāgatastenopasamakrāmadupasaṃkramya",
  "S04bsu018_u:2336_1": "ratnagarbhasya tathāgatasya purataḥ sthitvaivamāha - “evamahaṃ bhadanta bhagavannanuttarāṃ",
  "S04bsu018_u:2336_2": "samyaksaṃbodhimākāṅkṣāmi,",
  "S04bsu018_u:2337": "aśītivarṣasāhasrikāyāṃ prajāyāṃ pravarāṃ bodhiṃ spṛśeyaṃ /",
  "S04bsu018_u:2338": "yathaitarhi bhagavan sattvā mandarāgā mandadveṣā mandamohā udvignāśayāḥ saṃsāre bhayadoṣadarśinastathā tatra buddhakṣetre sattvā bhaveyuḥ,",
  "S04bsu018_u:2339": "yatrāhamabhisaṃbuddheyaṃ,",
  "S04bsu018_u:2340": "te ca mamāntike pravrajeyuḥ,",
  "S04bsu018_u:2341": "tribhiśca yānairahaṃ sattvānāṃ dharmaṃ deśayeyaṃ /",
  "S04bsu018_u:2342": "yadi bhadanta bhagavannevaṃrūpā āśā paripūryeta tad vyākarotu māṃ bhagavānanuttarāyāṃ samyaksaṃbodhau” /",
  "S04bsu018_u:2343": "(KpSū 181)",
  "S04bsu018_u:2344_0": "ratnagarbhastathāgata āha - “bhaviṣyasi tvaṃ māṇavānāgate 'dhvani atikrānta ekagaṅgānadīvālikāsame",
  "S04bsu018_u:2344_1": "'saṃkhyeye 'nupraviṣṭe dvitīye gaṅgānadīvālikāsame 'saṃkhyeye utpalasantīraṇe kalpe",
  "S04bsu018_u:2344_2": "cāturdvīpikā baliṣṭhā nāma bhaviṣyati,",
  "S04bsu018_u:2345": "imaṃ buddhakṣetramaśītivarṣasāhasrikāyāṃ prajāyāṃ bodhimabhiprapsyasi,",
  "S04bsu018_u:2346": "ratnakūṭo nāma tathāgato bhaviṣyasi yāvadbuddho bhagavān” /",
  "S04bsu018_u:2347": "sa āha - “yadi me bhadanta bhagavannevaṃrūpā āśā paripūryeta tadiha sarvatrārāme lohitamuktiḥ pravarṣatu,",
  "S04bsu018_u:2348": "sarvavṛkṣebhyaśca pañcāṅgikaṃ tūryaṃ niścaratu” /",
  "S04bsu018_u:2349": "yadā ca kulaputra samudreśvarabhuvirmāṇavako ratnagarbhasya tathāgatasya pañcamaṇḍalena pādau vandati tadā sarvatrārāme lohitamuktimayavarṣaṃ pravarṣitaṃ,",
  "S04bsu018_u:2350": "sarvavṛkṣebhyaśca pañcāṅgikaṃ tūryaṃ niścaritaṃ /",
  "S04bsu018_u:2351": "ratnagarbhastathāgata āha -",
  "S04bsu018_u:2352": "“uttiṣṭha sthāmavara akṣayaprajñākoṣā sattvānukaṃpaka hiteṣiṇa maitracittā /",
  "S04bsu018_u:2353": "abhiprāya tubhya paripūryatu śuddha sattvāna arthakaru bheṣyasi buddha loke” //",
  "S04bsu018_u:2354": "(KpSū 182)",
  "S04bsu018_u:2355": "dvitīyaśca brāhmaṇasya putraḥ saṃbhavo nāma,",
  "S04bsu018_u:2356": "sa evaṃ vadati yathā samudreśvarabhuviḥ /",
  "S04bsu018_u:2357_0": "ratnagarbhastathāgata āha - “tvamapi māṇavotpalasantīraṇe kalpo 'syāṃ cāturdvīpikāyāṃ",
  "S04bsu018_u:2357_1": "lokadhātau baliṣṭhe buddhakṣetre vardhamānāśītivarṣasāhasrikāyāṃ prajāyāṃ vairocanakusumo",
  "S04bsu018_u:2357_2": "nāma tathāgato bhaviṣyasi yāvadbuddho bhagavān” /",
  "S04bsu018_u:2358": "peyālaṃ, tṛtīyastvāha - “dvivarṣasahasrasya jyotigandho nāma bhaviṣyasi yāvadbuddho bhagavān” /",
  "S04bsu018_u:2359": "vyākaraṇaṃ peyālaṃ,",
  "S04bsu018_u:2360_0": "evaṃ sumanastathāgataḥ śailarājā saṃvṛtalocano brahmottaro jambūcchāyaḥ pūrṇamuttaro",
  "S04bsu018_u:2360_1": "ratnaśailaḥ samudragarbho nārāyaṇaḥ śikhī kanakamunirmunīndraḥ kauṇḍinyaḥ siṃhavikramo",
  "S04bsu018_u:2360_2": "jñānadhvajo buddhaśravo 'parājito vikasitojjayo hiteṣī prajñāvabhāso mahendraḥ śāntaprajñākaro",
  "S04bsu018_u:2360_3": "nando nyagrodharājaḥ kanakalocanaḥ sahitaḥ sūryanandiḥ ratnaśikhī sumetro brahmaḥ",
  "S04bsu018_u:2360_4": "sundo brahmarṣabhaḥ praṇādo dharmacandraḥ (KpSū 183)",
  "S04bsu018_u:2361_0": "arthadarśī yaśonandī yaśottaraḥ abhirūpaḥ sugandhaścaturaḥ pravaralocanaḥ sunijastaḥ",
  "S04bsu018_u:2361_1": "sārthavrataḥ sumanoratho varaprajñaḥ kanakadhvajaḥ sunetro devaśuddhaḥ śuddhodanaḥ",
  "S04bsu018_u:2361_2": "sudarśanaḥ virūḍhadhvajo virūpākṣo brahmasvaraḥ śrīsaṃbhavaḥ śrīmahāvirajo maṇibhadraḥ",
  "S04bsu018_u:2361_3": "mārīciḥ śākyamunirghoṣeśvaraḥ satyasaṃbhavaḥ śreṣṭhaḥ saṃbhavapuṣpaḥ sukusumaḥ akṣobhyaḥ",
  "S04bsu018_u:2361_4": "sūryagarbho ratīśvaro nāgadanto vajraprabhāsaḥ kīrtirājā vyāghraraśmiḥ sanetyajñānasaṃbhavaḥ",
  "S04bsu018_u:2361_5": "gandhasvaraḥ sālendraḥ nārāyaṇagataḥ jyotigarbhaḥ /",
  "S04bsu018_u:2362": "yastu tatra kulaputra sarvapaścimakaḥ purohitaputraḥ vigatabhyasaṃtāpo nāma,",
  "S04bsu018_u:2363": "sa ratnagarbhasya tathāgatasya purutaḥ sthitvāha /",
  "S04bsu018_u:2364": "“ime bhadanta bhagavannekonāśītirmāṇavakāḥ sarve vyākṛtā utpalasaṃtīraṇe kalpe vardhamānadvaye 'nuttarāṃ samyaksaṃbodhimabhisaṃbhotsyante /",
  "S04bsu018_u:2365": "utpādayāmyahaṃ bhagavannanuttarāyāṃ samyaksaṃbodhau cittaṃ,",
  "S04bsu018_u:2366": "kṣīyamāṇe bhadanta bhagavannutpalasaṃtīraṇe (KpSū 184)",
  "S04bsu018_u:2367": "kalpe sarvapaścimako 'haṃ varāgrabodhiṃ spṛśeyaṃ /",
  "S04bsu018_u:2368": "yāntakaṃ teṣāmekonāśītīnāṃ buddhānāmāyuḥpramāṇaṃ tāntakaṃ mamaikasya bodhiprāptasya bhavet /",
  "S04bsu018_u:2369": "yāntakāśca teṣāṃ vaineyā bhaveyustāntakā mamaikasya bhaveyuḥ,",
  "S04bsu018_u:2370": "yathā ca te tribhiryānairdharmaṃ deśayeyuḥ,",
  "S04bsu018_u:2371": "yathā ca teṣāṃ śrāvakasaṅgho bhavet,",
  "S04bsu018_u:2372": "tāntako mama bodhiprāptasya ekaśrāvakasaṅgho bhavet /",
  "S04bsu018_u:2373": "ye ca teṣāmekonāśītīnāṃ buddhānāmutpannānāṃ sattvāstasminnutpalasaṃtīraṇe kalpe manuṣyalābhaṃ pratigṛhṇīyuḥ,",
  "S04bsu018_u:2374": "kṣīyamāṇe kalpe 'hamanuttarāṃ samyaksaṃbodhimabhisaṃbuddhaḥ sarvāṃstān sattvāṃstribhiryānairniyatāṃ vyavasthāpayeyaṃ /",
  "S04bsu018_u:2375": "yadi me bhadanta bhagavannevaṃrūpā āśā paripūryeta tadvyākuruṣva māṃ bhadanta bhagavannanuttarāyāṃ samyaksaṃbodhau” /",
  "S04bsu018_u:2376": "atha khalu kulaputra ratnagarbhastathāgato vigatabhayasaṃtāpasya sādhukāramadāt /",
  "S04bsu018_u:2377": "“sādhu sādhu satpuruṣa,",
  "S04bsu018_u:2378": "gaṇanātikrāntānāṃ sattvānāṃ kāruṇikahitakaraścotpanno,",
  "S04bsu018_u:2379_0": "bhaviṣyasi tvaṃ māṇavakānāgate 'dhvanyatikrānta ekagaṅgānadīvālikāsame 'saṃkhyeye",
  "S04bsu018_u:2379_1": "'nupraviṣṭe dvitīye gaṅgānadīvālikāsame 'saṃkhyeye tatrotpalasaṃtīraṇe kalpe kṣīyamāṇe",
  "S04bsu018_u:2379_2": "sarvapaścimakastvamanuttarāṃ samyaksaṃbodhimabhisaṃbhotsyase, (KpSū 185)",
  "S04bsu018_u:2380": "viagatarajasamudgatābhyudgatarājā nāma tathāgato bhaviṣyasi yāvadbuddho bhagavān /",
  "S04bsu018_u:2381": "yathā ca teṣāmekonāśītīnāṃ buddhānāmardhakalpamāyurbhaviṣyati,",
  "S04bsu018_u:2382": "evaṃ tavaivaikasyāyurardhakalpaṃ bhaviṣyati /",
  "S04bsu018_u:2383": "yāvat sarve te tvatpraṇidhānāḥ saṃpatsyante yathā praṇidhānaṃ kṛtaṃ” /",
  "S04bsu018_u:2384": "sa āha - “yadi me bhadanta bhagavannevaṃrūpā āśā paripuryeta yadāhaṃ bhagavataḥ pañcamaṇḍalena pādau vandāmi tadā sarvatrāsmin buddhakṣetre nīlakusumāḥ pravarṣantu paramasugandhā,",
  "S04bsu018_u:2385": "ye ca sattvāstaṃ gandhamāghrāyeyuḥ teṣāṃ sarveṣāṃ dhātavaḥ prasannā aviruddhā bhaveyuḥ,",
  "S04bsu018_u:2386": "sarveṣāṃ ca sarvavyādhyaḥ praśāmyeyuḥ /",
  "S04bsu018_u:2387": "yadā ca kulaputra vigatabhayasaṃtāpo māṇavo ratnagarbhasya tathāgatasya pañcamaṇḍalena pādau vandati tadā sarvatra tasmin buddhakṣetre nīlakusumavṛṣṭiḥ pravarṣitā,",
  "S04bsu018_u:2388": "ye ca sattvāstaṃ gandhaṃ ghrātavantasteṣāṃ sarve dhātavaḥ samā aviruddhāḥ saṃsthitāḥ,",
  "S04bsu018_u:2389": "sarve ca tatra sattvā arogā alpābādhāśca saṃvṛttāḥ /",
  "S04bsu018_u:2390": "ratnagarbhastathāgata āha -",
  "S04bsu018_u:2391": "“uttiṣṭha karuṇavratadāntacittā pūjayiṣyasi bahava lokanāthān /",
  "S04bsu018_u:2392": "(KpSū 186)",
  "S04bsu018_u:2393": "chetsyasi dṛḍhāṃ śaṭhakleśabandhanāṃ bhaviṣyase śubhavaraprajñakośaḥ” //",
  "S04bsu018_u:2394": "tasya ca kulaputra brāhmaṇasya trayaḥ koṭyo 'ntavāsināmārāmadvāre niṣaṇṇāste āgatāṃ sattvāṃstriśaraṇagamane sthāpayanti,",
  "S04bsu018_u:2395": "bodhāya ca samādāpayanti /",
  "S04bsu018_u:2396": "atha khalu samudrareṇurbrāhmaṇastāṃ śiṣyānāmantrayate sma /",
  "S04bsu018_u:2397": "“utpādayatha bho māṇavakā anuttarāyāṃ samyaksaṃbodhau cittaṃ,",
  "S04bsu018_u:2398": "gṛhṇatha buddhakṣetraguṇāṃ yādṛśānākāṅkṣatha,",
  "S04bsu018_u:2399": "kuruta bhagavataḥ sakāśe praṇidhānaṃ yādṛśamevākāṅkṣatha” /",
  "S04bsu018_u:2400": "tatra jyotikṣabhako nāma māṇavaḥ,",
  "S04bsu018_u:2401": "sa āha - “kīdṛśena mārgeṇa kīdṛśena saṃbhāreṇa kīdṛśyā caryayā kīdṛśyā saṃṛtyā bodhirlabhyate?” /",
  "S04bsu018_u:2402": "purohita āha - “catvāra ime māṇavakā bodhimārgapratipannena bodhisattvenākṣayakośāḥ samudānayitavyāḥ /",
  "S04bsu018_u:2403": "katame catvāraḥ?",
  "S04bsu018_u:2404": "” akṣayaḥ puṇyasaṃbhāraḥ,",
  "S04bsu018_u:2405": "akṣayo jñānasaṃbhāraḥ,",
  "S04bsu018_u:2406": "akṣayaḥ prajñāsaṃbhāraḥ, akṣayaḥ (KpSū 187)",
  "S04bsu018_u:2407": "sarvadharnasamudānayanasaṃbhāraḥ /",
  "S04bsu018_u:2408": "īdṛśaḥ kulaputra mārgaḥ /",
  "S04bsu018_u:2409": "uktaṃ caivaṃ māṇava tathāgatena saṃbhāraviśuddhisaṅgraho nāma saṃsārottaraṇadharmadvāraṃ;",
  "S04bsu018_u:2410": "dānasaṃbhāraṃ bodhisattvā ye parityajanti,",
  "S04bsu018_u:2411": "sa ca vaineyasattvaparipācanāya saṃvartate;",
  "S04bsu018_u:2412": "śīlasaṃbhāro bodhisattvānāṃ praṇidhānapūryai saṃvartate;",
  "S04bsu018_u:2413": "kṣāntisaṃbhāro bodhisattvānāṃ lakṣaṇānuvyañjanaparipūryai saṃvartate;",
  "S04bsu018_u:2414": "vīryasaṃbhāro bodhisattvānāṃ sarvakāmakaraṇāya saṃvartate;",
  "S04bsu018_u:2415": "dhyānasaṃbhāro bodhisattvānāmājāneyacittatāyai saṃvartate;",
  "S04bsu018_u:2416": "prajñāsaṃbhāro bodhisattvānāṃ sarvakleśaparijñāyai saṃvartate;",
  "S04bsu018_u:2417": "śrutasaṃbhāro bodhisattvānāmasaṅgapratibhānatāyai saṃvartate;",
  "S04bsu018_u:2418": "puṇyasaṃbhāro bodhisattvānāṃ sarvasattvopajīvyatāyai saṃvartate;",
  "S04bsu018_u:2419": "jñānasaṃbhāro bodhisattvānāmasaṃśayajñānatāyai saṃvartate:",
  "S04bsu018_u:2420": "śamathasaṃbhāro bodhisattvānāṃ karmaṇacittatāyai saṃvartate;",
  "S04bsu018_u:2421": "vipaśyanāsaṃbhāro bodhisattvānāṃ vigatakathaṃkathāyai saṃvartate; (KpSū 188)",
  "S04bsu018_u:2422": "maitrīsaṃbhāro bodhisattvānāmapratihatacittatāyai saṃvartate;",
  "S04bsu018_u:2423": "karuṇāsaṃbhāro bodhisattvānāṃ vaineyākhedatāyai saṃvartate;",
  "S04bsu018_u:2424": "muditāsaṃbhāro bodhisattvānām dharmārāmaratiramaṇatāyai saṃvartate;",
  "S04bsu018_u:2425": "upekṣāsaṃbhāro bodhisattvānāmanunayapratighaprahāṇatāyai saṃvartate;",
  "S04bsu018_u:2426": "dharmaśravaṇasaṃbhāro bodhisattvānāṃ nivaraṇaprahāṇāya saṃvartate;",
  "S04bsu018_u:2427": "naiṣkramyasaṃbhāro bodhisattvānāṃ sarvaparigrahāvasaraṇatāyai saṃvartate;",
  "S04bsu018_u:2428": "araṇyavāsasaṃbhāro bodhisattvānāṃ kṛtakuśalamūlakarmāvipraṇāśatāyai saṃvartate;",
  "S04bsu018_u:2429": "kuśalavṛddhibhāvanatāsaṃbhāro bodhisattvānāṃ sarvakuśalatāyai saṃvartate;",
  "S04bsu018_u:2430": "smṛtisaṃbhāro bodhisattvānāṃ dhāraṇīpratilābhatāyai saṃvartate;",
  "S04bsu018_u:2431": "matisaṃbhāro bodhisattvānāṃ bodhiprabhedanatāyai saṃvartate;",
  "S04bsu018_u:2432": "dhṛtisaṃbhāro bodhisattvānāmarthagatyanubudhyanatāyai saṃvartate;",
  "S04bsu018_u:2433": "smṛtyupasthānasaṃbhāro bodhisattvānāṃ kāyavedanācittadharmapratyavekṣaṇatāyai saṃvartate;",
  "S04bsu018_u:2434": "samyakprahāṇasaṃbhāro bodhisattvānāṃ sarvakuśaladharmabhāvanāparipūraṇāya (KpSū 189)",
  "S04bsu018_u:2435": "saṃvartate;",
  "S04bsu018_u:2436": "ṛddhipādasaṃbhāro bodhisattvānāṃ kāyacittalaghutāyai saṃvartate;",
  "S04bsu018_u:2437": "indriyasaṃbhāro bodhisattvānāṃ saṃvaraparipūryai",
  "S04bsu018_u:2438": "saṃvartate;",
  "S04bsu018_u:2439": "balasaṃbhāro bodhisattvānāṃ sarvakleśāvamardanatāyai saṃvartate;",
  "S04bsu018_u:2440": "bodhyaṅgasaṃbhāro bodhisattvānāṃ dharmasvabhāvāvabodhanatāyai saṃvartate;",
  "S04bsu018_u:2441": "ṣaṭparāyaṇīyasaṃbhāro bodhisattvānāṃ vaineyasattvapariśodhanatāyai saṃvartate /",
  "S04bsu018_u:2442": "ayaṃ māṇavakāḥ saṃbhāraviśuddhimukhasaṃgraho nāma saṃsārottaraṇadharmadvāraṃ” /",
  "S04bsu018_u:2443": "sa āha - “dānasaṃbhāro bhagavatā mahābhogamahāparivāratāyāyuktaḥ,",
  "S04bsu018_u:2444": "śīlaṃ svargopapattaye,",
  "S04bsu018_u:2445": "śrutaṃ mahāprajñatāyai;",
  "S04bsu018_u:2446": "śraddhājīvabhāvanā bhagavatā svaṃsārottaraṇārthaṃ nirdiṣṭā” /",
  "S04bsu018_u:2447": "purohitā āha - “ye māṇavāḥ saṃsārābhiratā dānaṃ dadanti,",
  "S04bsu018_u:2448": "evametad yathoktaṃ /",
  "S04bsu018_u:2449": "ye māṇavaka kulaputrā vā kuladuhitaro vā bodhimārgapratipannāstairdānaṃ damacittatayā dātavyaṃ,",
  "S04bsu018_u:2450": "śīlaṃ śamathacittatayā rakṣitavyaṃ,",
  "S04bsu018_u:2451": "śrutamakaluṣacittatayā paryeṣitavyaṃ,",
  "S04bsu018_u:2452": "bhāvanā mahākaruṇācittatāyai bhāvayitavyā,",
  "S04bsu018_u:2453": "pariśeṣā (KpSū 190)",
  "S04bsu018_u:2454": "dharmāḥ prajñājñānopāyasaṃbhārasamudānayatāyai paryeṣṭavyāḥ /",
  "S04bsu018_u:2455": "ayaṃ māṇavakā bodhimārgaḥ /",
  "S04bsu018_u:2456": "īdṛśena saṃbhāreṇa bodhirlabhyata iti,",
  "S04bsu018_u:2457": "īdṛśī bhāvanā,",
  "S04bsu018_u:2458": "īdṛśī smṛtiḥ,",
  "S04bsu018_u:2459": "īdṛśī māṇavakā bodhimārgacaryā;",
  "S04bsu018_u:2460": "janayata māṇavakā bodhau chandaṃ /",
  "S04bsu018_u:2461": "śuddho māṇavakā bodhimārga āśayena praṇidhānaṃ kartavyaṃ paripūryate;",
  "S04bsu018_u:2462": "prasanno māṇavakā bodhimārga āśayaviśuddhyā;",
  "S04bsu018_u:2463": "ṛjukā māṇavakā bodhimārga aśaṭhyaviśuddhikleśapravāhaṇatayā;",
  "S04bsu018_u:2464": "yogakṣemo māṇavakā bodhimārgaḥ anuttaranirvāṇaparyavasānaḥ /",
  "S04bsu018_u:2465": "kuruta praṇidhānaṃ,",
  "S04bsu018_u:2466": "gṛhṇata buddhakṣetraguṇavyūhaṃ pariśuddhamapariśuddhaṃ vā yathābhipretā” /",
  "S04bsu018_u:2467": "atha khalu kulaputra jyotikṣabhako māṇavako ratnagarbhasya tathāgatasyāgrato dakṣiṇaṃ jānumaṇḍalaṃ pṛthivyāṃ pratiṣṭhāpyāha /",
  "S04bsu018_u:2468": "“utpādayāmyahaṃ bhadanta bhagavannanuttarāyāṃ samyaksaṃbodhau cittaṃ /",
  "S04bsu018_u:2469_0": "asmiṃ kliṣṭe buddhakṣetre maṇḍarāgāṇāṃ sattvānāṃ maṇḍadveṣāṇāṃ maṇḍamohānāṃ askhalitāluḍitacittānāṃ",
  "S04bsu018_u:2469_1": "avairacittānāṃ īrṣyāmātsaryacittavivarjitānāṃ mithyādṛṣṭiparivarjitacittānāṃ samyagdṛṣṭivyavasthitacittānāṃ",
  "S04bsu018_u:2469_2": "kuśalacittānāṃ kuśalaparyeṣṭicittānāṃ apāyapathavivarjitacittānāṃ (KpSū 191)",
  "S04bsu018_u:2470": "triḥsvargapathodyuktacittānāṃ tribhiḥ puṇyakriyāvastubhiḥ samudānītakuśalamūlānāṃ triṣu yāneṣu prayuktacittānāmanuttarāṃ samyaksaṃbodhimabhisaṃbudhyeyaṃ /",
  "S04bsu018_u:2471": "yadi me bhadanta bhagavannevaṃrūpā āśā paripūryeta tadā me ubhayoḥ pāṇyorhastināgāḥ prādurbhavantu” /",
  "S04bsu018_u:2472": "sahapravyāhṛte vākye bhagavato 'nubhāvena ubhayoḥ pāṇyorhastināgāḥ prādurbhūtāḥ sarvaśvetāḥ saptāṅgasupratiṣṭhitāḥ /",
  "S04bsu018_u:2473": "dṛṣṭvā āha - “gacchata yūyaṃ gaganatalaṃ /",
  "S04bsu018_u:2474": "sarvāvantamidaṃ buddhakṣetramaṣṭāṅgopetena varṣeṇa paramasugandhena sarvasattvānito buddhakṣetrāt prabodhayata /",
  "S04bsu018_u:2475": "yeṣāṃ sattvānāṃ kāye tato bindu nipate ye vā gandhamājighreyusteṣāṃ pañcanīvaraṇāḥ prahīyantu;",
  "S04bsu018_u:2476": "tadyathā kāmacchandanīvaraṇaṃ prahīyatu,",
  "S04bsu018_u:2477": "vyāpādastyānamiddhauddhatyakaukṛtyavicikitsānīvaraṇaṃ prahīyatu” /",
  "S04bsu018_u:2478": "sahapravyāhṛte vākye nāgā uparyantarīkṣe evaṃrūpeṇa javena gacchanti,",
  "S04bsu018_u:2479": "tadyathāpi nāma balavān puruṣaḥ prasāritāṃ bāhu saṃkocayet saṃkocitaṃ bāhu prasārayet /",
  "S04bsu018_u:2480": "evameva te hastināgāḥ kṛtakāryā yathā pūrvoktaṃ vivarttitvā tasyāgrataḥ sthitāḥ /",
  "S04bsu018_u:2481": "atha khalu kulaputra jyotikṣabho māṇavakaḥ paramaprītimanāḥ; (KpSū 192)",
  "S04bsu018_u:2482_0": "taṃ ratnagarbhastathāgata āha - “bhaviṣyasi tvaṃ kulaputrānāgate 'dhvani anupraviṣṭe",
  "S04bsu018_u:2482_1": "dvitīye gaṅgānadīvālikāsame 'saṃkhyeye ratnaprabhāse kalpe ratnasañcayaṃ nāma buddhakṣetraṃ bhaviṣyati,",
  "S04bsu018_u:2483": "asmiṃ cāturdvīpike ratnacchatrābhyudgataraśmirbhaviṣyasi tathāgato yāvadbuddho bhagavān” /",
  "S04bsu018_u:2484": "atha kulaputra jyotikṣabho bodhisattvo ratnagarbhasya tathāgatasya pañcamaṇḍalena pādau śirasā nipapāta /",
  "S04bsu018_u:2485": "ratnagarbhastathāgata āha -",
  "S04bsu018_u:2486": "“uttiṣṭha vigatarajā śuddhasattvā vyākṛta bahusattvakoṭīḥ sā /",
  "S04bsu018_u:2487": "bhaviṣyasi varaśuddhamārgaḥ bodhaye bhaviṣyasi varajinaḥ sattvanāyakaḥ” //",
  "S04bsu018_u:2488": "peyālaṃ, sahasro māṇavakānāṃ trayaḥ koṭyo māṇavakānāṃ yairasmin buddhakṣetre 'nuttarāyāṃ samyaksaṃbodhau (KpSū 193)",
  "S04bsu018_u:2489": "praṇidhānaṃ kṛtaṃ;",
  "S04bsu018_u:2490": "sarve ca te ratnagarbheṇa tathāgatena vyākṛtāḥ,",
  "S04bsu018_u:2491": "yāvadvipaśyī śikhī viśvabhuvaḥ paścimā buddhā babhūvuḥ /",
  "S04bsu018_u:2492": "sarve māṇavakā vyākṛtāḥ /",
  "S04bsu018_u:2493": "tatra sahasravedapāṭhakānāṃ brāhmaṇānāṃ yasteṣāṃ jyeṣṭhaḥ gurusaṃmato vāyuviṣṇurnāma /",
  "S04bsu018_u:2494": "sa āha - “ahaṃ punaḥ pañcakaṣāye buddhakṣetre 'nuttarāṃ samyaksaṃbodhiṃ spṛśyeyaṃ /",
  "S04bsu018_u:2495": "tīvrarāgānāṃ tīvradveṣāṇāṃ tīvramohānāṃ sattvānāṃ dharmaṃ deśayeyaṃ” /",
  "S04bsu018_u:2496": "jyotipālo nāma māṇavakaḥ /",
  "S04bsu018_u:2497": "sa āha - “kimarthavaśaṃ samanupaśyamāno 'yaṃ bho upādhyāya vāyuviṣṇuḥ pañcakaṣāye buddhakṣetre praṇidadhāti?” /",
  "S04bsu018_u:2498": "purohita āha - “sakalamahākaruṇāsamanvāgato bodhisattvaḥ pañcakaṣāye buddhakṣetre bodhimanuprāpnoti;",
  "S04bsu018_u:2499": "atrāṇānāmaparāyaṇānāṃ kleśairupadrutānāṃ dṛṣṭivyasanaprāptānāṃ sattvānāmarthakaro bhavati;",
  "S04bsu018_u:2500": "trāṇam parāyaṇaṃ bhavati;",
  "S04bsu018_u:2501": "janmasamudrācca sattvān uttārayati;",
  "S04bsu018_u:2502": "samyagdṛṣṭyāṃ ca sattvān pratiṣṭhāpayati;",
  "S04bsu018_u:2503": "nirvāṇāmṛtarasena sattvān saṃtarpayati /",
  "S04bsu018_u:2504": "iyaṃ bodhisattvasya mahākaruṇā dṛśyata ye pañcakaṣāye buddhakṣetre praṇidadhanti” /",
  "S04bsu018_u:2505": "(KpSū 194)",
  "S04bsu018_u:2506_0": "ratnagarbhastathāgata āha - “bhaviṣyasi tvaṃ vāyuviṣṇo atikrāntānāmekagaṅgānadīvālikāsamānāmasaṃkhyeyānāmavaśiṣṭe",
  "S04bsu018_u:2506_1": "dvitīye gaṅgānadīvālikāsame 'saṃkhyeye purastimāyāṃ diśāyāṃ buddhakṣetraparamāṇurajaḥsamāni",
  "S04bsu018_u:2506_2": "buddhakṣetrāṇyatikramitvā tatra kaṣāyadhvaja nāma lokadhāturbhaviṣyati /",
  "S04bsu018_u:2507": "tatra tvaṃ satpuruṣānutarāṃ samyaksaṃbodhimabhisaṃbhotsyase,",
  "S04bsu018_u:2508": "śālendrarājo nāma tathāgato bhavisyasi yāvadbuddho bhagavān” /",
  "S04bsu018_u:2509_0": "vāyuviṣṇurāha - “yadi me bhadanta bhagavannevaṃrūpā āśā paripūryeta yadāhaṃ bhagavataḥ",
  "S04bsu018_u:2509_1": "pañcamaṇḍalena pādau vande tadā me bhagavān chatapuṇyalakṣaṇālaṅkṛtāvubhau caraṇau",
  "S04bsu018_u:2509_2": "mūrdhni sthāpayatu” /",
  "S04bsu018_u:2510": "yadā kulaputra vāyuviṣṇurmāṇavo bhagavataḥ pādayoḥ śirasā nipapāta tadā ratnagarbhastathāgataḥ ubhau caraṇau vāyuviṣṇorbodhisattvasya mūrdhni sthāpayitvāha -",
  "S04bsu018_u:2511": "“uttiṣṭha karuṇāśaya tīkṣṇaprajña carāhi caryā varabodhikāraṇāt /",
  "S04bsu018_u:2512": "chindāhi dhirādṛdhakleśabandhanaṃ bheṣyasi buddha hitānukampī” //",
  "S04bsu018_u:2513": "(KpSū 195)",
  "S04bsu018_u:2514_0": "atha khalu kulaputra jyotipālo māṇavako ratnagarbhasya tathāgatasya dakṣiṇaṃ jānumaṇḍalaṃ",
  "S04bsu018_u:2514_1": "pṛthvyāṃ pratiṣṭhāpyāha - “utpādayāmyahaṃ bhadanta bhagavannanuttarāyāṃ samyaksaṃbodhau cittaṃ /",
  "S04bsu018_u:2515": "asmin buddhakṣetre rāgadveṣamohasabhāgacittānāmavyavasthitakuśalākuśalāśayānāṃ sattvānāṃ catvāriṃśadvarṣasahasrāyuṣkāyāṃ prajāyāmanuttarāṃ samyaksaṃbodhimabhisaṃbudhyeyaṃ ' /",
  "S04bsu018_u:2516": "ratnagarbhastathāgata āha - 'atikrāntānāṃ ekagaṅgānadīvālikāsamānāmasaṃkhyeyānāṃ avaśiṣṭe dvitīye sahā nāmāyaṃ lokadhāturbhaviṣyati /",
  "S04bsu018_u:2517": "kena kāreṇena sahetyucyate?",
  "S04bsu018_u:2518": "' sahāste sattvā rāgasya sahāste dveṣasya sahāste mohasya sahāste kleśabandhanānāṃ,",
  "S04bsu018_u:2519": "tena kāreṇena sā lokadhātuḥ sahetyucyate /",
  "S04bsu018_u:2520": "tatra sahāyāṃ lokadhātau bhadrako nāma bhaviṣyati mahākalpaḥ /",
  "S04bsu018_u:2521": "kena kāraṇenocyate bhadraka iti? /",
  "S04bsu018_u:2522": "bhadrake mahākalpe rāgadveṣamohacaritānāṃ sattvānāṃ sahasraṃ mahākāruṇikānāṃ buddhānāṃ bhagavatāmutpatsyate /",
  "S04bsu018_u:2523": "tvamapi satpuruṣānupraviṣṭe bhadrake mahākalpe catvāriṃśadvarṣasāhasrikāyāṃ (KpSū 196)",
  "S04bsu018_u:2524": "prajāyāṃ sarvaprathamamanuttarāṃ samyaksaṃbodhimabhisaṃbhotsyase,",
  "S04bsu018_u:2525": "krakutsando nāma bhaviṣyasi tathāgato yāvadbuddho bhagavāṃstribhiryānairdharmaṃ deśayiṣyasi,",
  "S04bsu018_u:2526": "gaṇanātikrāntān sattvān saṃsāranadyāmuhyamānānuttārayiṣyasi,",
  "S04bsu018_u:2527": "nirvāṇapāre ca sthāpayiṣyasi ' /",
  "S04bsu018_u:2528": "atha khalu kulaputra jyotipālo bodhisattvo ratnagarbhasya tathāgatasya pañcamaṇḍalena pādau śirasā vanditvaikānte 'tikramya tasthau /",
  "S04bsu018_u:2529": "atha khalu kulaputra dvitīyastumbururnāma māṇavako ratnagarbhasya tathāgatasya purato niṣaṇṇaḥ /",
  "S04bsu018_u:2530": "“bhaviṣyāmyahaṃ bhadanta bhagavan krakutsandasya tathāgatasyānusaṃdhau triṃsadvarṣasahasrāyuṣkāyāṃ prajāyāṃ buddho loke” /",
  "S04bsu018_u:2531_0": "ratnagarbhastathāgata āha - “bhaviṣyasi tvaṃ māṇavakātikrānta ekagaṅgānadīvālikāsame",
  "S04bsu018_u:2531_1": "'saṃkhyeye 'vaśiṣṭe dvitīye nadigaṅgāvālikāsame 'saṃkhyeye sahe buddhakṣetre 'nupraviṣṭe",
  "S04bsu018_u:2531_2": "bhadrakalpe krakutsandasya tathāgatasyānusaṃdhau triṃśadvarṣasāhasrikāyāṃ prajāyāṃ",
  "S04bsu018_u:2531_3": "kanakamunirnāma tathāgato bhaviṣyasi arhan samyaksaṃbuddho vighuṣṭaśabdo lokasya” /",
  "S04bsu018_u:2532": "sa bhagavataḥ sakāśādvyākaraṇaṃ śrutvā (KpSū 197)",
  "S04bsu018_u:2533": "ratnagarbhasya tathāgatasya pādau śirasā vanditvā pradakṣiṇīkṛtvā ratnagarbhasya tathāgatasyābhimukhamāsthāt,",
  "S04bsu018_u:2534": "puṣpairbhagavataḥ kāyamavakiramāṇaḥ prañjalibhūto bhagavantaṃ gāthābhistuṣṭhāva /",
  "S04bsu018_u:2535": "“susahita sumudita sumadhura vacanā askhalita aluḍita akaluṣa vimalā /",
  "S04bsu018_u:2536": "abhiśaya atiyati atimati matimā ṛṣivara jvala tuma munivara vṛṣabhī //",
  "S04bsu018_u:2537": "bahu tuma guṇadada guṇaśata bharitā sukhakara munivara naramanu namitā /",
  "S04bsu018_u:2538": "na hi anyu sattva vidyati tvayi samu tṛbhave tvayi adyi bahusattva bodhimārgi vyākṛtā” //",
  "S04bsu018_u:2539": "(KpSū 198)",
  "S04bsu018_u:2540": "atha khalu kulaputra viśvagupto nāma māṇavako ratnagarbhasya tathāgatasya purataḥ saptaratnamayaṃ pīṭhaṃ sthāpayitvā śatasahasramūlyena prajñapanena prajñapya,",
  "S04bsu018_u:2541": "tatra pīṭhe suvarṇapātraṃ sthāpayitvā saptaratnaparipūrṇasuvarṇamayaṃ bhṛṅgāraṃ saptaratnamayā yaṣṭirbuddhapramukhe bhikṣusaṅghe niyojitavān /",
  "S04bsu018_u:2542_0": "sa āha - “bhaviṣyāmyahaṃ bhadanta bhagavannanāgate 'dhvanyatikrānta ekagaṅgānadīvālikāsame",
  "S04bsu018_u:2542_1": "'saṃkhyeye 'vaśiṣṭe dvitīye tasmiṃśca bhadrakalpe tathāgato 'rhan samyaksaṃbuddho",
  "S04bsu018_u:2542_2": "vidyācaraṇasaṃpanno hīyamāne āyuṣi utpanne kaliyuganimitte tīvrarāgadveṣamohamānerṣyāmātsaryaparyutthitānāṃ",
  "S04bsu018_u:2542_3": "sattvānāṃ mithyādṛṣṭyakalyāṇamitrasanniśritānāṃ sattvānāmakuśalamūlaparyutthitacittānāṃ",
  "S04bsu018_u:2542_4": "kuśalamūlaparihīṇacittānāṃ samyagdṛṣṭivivarjitacittānāṃ mithyājīvākuśalacittānāṃ,",
  "S04bsu018_u:2543": "parinirvṛte kanakamunau tathāgate saddharme 'ntarhite 'ndhe loke 'nāyake viṃśativarṣasahasrikāyāṃ prajāyāṃ ahamanuttarāṃ samyaksaṃbodhimabhisaṃbudhyeyaṃ” /",
  "S04bsu018_u:2544": "tasya kulaputra viśvaguptasya brāhmaṇasya ratnagarbhastathāgata āha - “sādhu sādhu brāhmaṇa mahāvidvān jñānasamanvāgataḥ,",
  "S04bsu018_u:2545": "tvaṃ satpuruṣotpanne kaliyuganimitte (KpSū 199)",
  "S04bsu018_u:2546": "yāvadviṃśativarṣasahasrikāyāṃ prajāyāmandhe loke 'nāyake praṇidhānaṃ kṛtaṃ /",
  "S04bsu018_u:2547": "tena tvaṃ satpuruṣa vidvagañjakaruṇāśrayo nāma bhavasva /",
  "S04bsu018_u:2548_0": "bhaviṣyasi tvaṃ vidvagañjakaruṇāśrayānāgate 'dhvanyatikrāntānāmekagaṅgānadīvālikāsamānāmavaśiṣṭe",
  "S04bsu018_u:2548_1": "dvitīye sahāyāṃ lokadhātau anupraviṣṭe bhadrake kalpe viṃśativarṣasahasrikāyāṃ prajāyāṃ",
  "S04bsu018_u:2548_2": "kāśyapo nāma tathāgato bhaviṣyasi yāvadbuddho bhagavān” /",
  "S04bsu018_u:2549": "atha khalu kulaputra vidvagañjakaruṇāśrayo bodhisattvo ratnagarbhasya tathāgatasya pañcamaṇḍalena pādau śirasā vanditvaikānte 'sthāt,",
  "S04bsu018_u:2550": "ratnagarbhaṃ tathāgataṃ puṣpamālyagandhacūrṇairavakirati,",
  "S04bsu018_u:2551": "ābhiśca gāthābhirabhistavamānaḥ /",
  "S04bsu018_u:2552": "“naravara hitakara ratikara janaka",
  "S04bsu018_u:2553": "smitamukha pramudita sumadhura vacanā /",
  "S04bsu018_u:2554": "sthānajñāna kuśala hitakarā daśabaladhara pravarā",
  "S04bsu018_u:2555": "jñānadhyānavimokṣapāramitā namo 'stu te sugate //",
  "S04bsu018_u:2556": "bahucaryacarita vikasitavadanā atulāya bodhiya vyākṛtā /",
  "S04bsu018_u:2557": "tvayā bahubodhisattvanayutā vandāma te naravarā sugatā” /",
  "S04bsu018_u:2558": "iti //",
  "S04bsu018_u:2559": "(KpSū 200)",
  "S04bsu018_u:2560": "atha khalu kulaputra samudrareṇurbrāhmaṇaścaturthaṃ vimalavaiśāyanaṃ māṇavakaṃ saṃcodayāṃ āsa /",
  "S04bsu018_u:2561": "atha khalu kulaputra vimalavaiśāyano māṇavako ratnagarbhasya tathāgatasya purataḥ sthitvāha - “evamevāhamasmin bhadrake kalpe bodhimākāṅkṣāmi,",
  "S04bsu018_u:2562": "na ca kevalamevaṃrūpaṃ kaliyuge /",
  "S04bsu018_u:2563_0": "yathā kāśyapasya tathāgatasya parinirvṛtasya daśavarṣasahasrikāyāṃ prajāyāṃ dānadamaparikṣīṇāśayānāṃ",
  "S04bsu018_u:2563_1": "sattvānāṃ saptadhanavirahitānāṃ akalyāṇamitre śāstṛsaṃjñāpratipannacittā bhavanti,",
  "S04bsu018_u:2564": "anarthikāstribhiḥ puṇyakriyāvastubhirbhavanti,",
  "S04bsu018_u:2565": "virahitāstribhiḥ sucaritairudyuktāstriṣu duṣcariteṣu kleśāndhakāravyākulacittā bhavanti,",
  "S04bsu018_u:2566": "anarthikāstribhiryānairna śakyaṃ tatkālaṃ kenacidbodhicaryāṃ niṣpādayituṃ /",
  "S04bsu018_u:2567": "kiṃ punarvarṣasahasrikāyāṃ; yāvatte (KpSū 201)",
  "S04bsu018_u:2568": "sattvā varṣaśatāyuṣkā bhavanti,",
  "S04bsu018_u:2569": "tatkālaṃ sattvānāṃ kuśalamūlasya nāsti nāma,",
  "S04bsu018_u:2570": "kiṃ punaḥ kuśalamūlacaryā;",
  "S04bsu018_u:2571": "tāvat pañcakaṣāye loke hāyamānā daśavarṣāyuṣkā bhavanti,",
  "S04bsu018_u:2572": "śastrāntarakalpe pratyupasthite tatkālamahaṃ devebhyo 'vatīrya sattvān paritrāyeyaṃ,",
  "S04bsu018_u:2573": "akuśalaṃ riñcitvā kuśale niyojayeyaṃ,",
  "S04bsu018_u:2574": "yāvaddaśasu kuśaleṣu karmapatheṣu sattvān pratiṣṭhāpayeyaṃ,",
  "S04bsu018_u:2575": "kleśāṃśca sattvānāṃ kuśalebhiḥ karmapathebhiḥ pariśodhayeyaṃ,",
  "S04bsu018_u:2576": "pañcakaṣāyaṃ ca parihāyeyaṃ /",
  "S04bsu018_u:2577": "yāvadaśītivarṣasahasrikāyāṃ prajāyāṃ ahamanuttarāṃ samyaksaṃbodhimabhisaṃbudhyeyaṃ,",
  "S04bsu018_u:2578": "mandarāgadveṣamohānāṃ avidyerṣyāmatsariṇāṃ sattvānāṃ dharmaṃ deśayeyaṃ,",
  "S04bsu018_u:2579": "triṣu ca yāneṣu saṃniyojayeyaṃ /",
  "S04bsu018_u:2580": "yadi me bhagavannevaṃrūpā āśā paripūryeta vyākarotu māṃ bhadanta bhagavannanuttarāyāṃ samyaksaṃbodhau /",
  "S04bsu018_u:2581": "yadāhaṃ bhadanta bhagavannevaṃrūpaṃ vyākaraṇaṃ na lapsyāmi,",
  "S04bsu018_u:2582": "na śrāvakabhūmiṃ prārthayāmi na ca pratyekabuddhabhūmiṃ yena yānena śīghraṃ saṃsārādvimucyāmi” /",
  "S04bsu018_u:2583": "(KpSū 202)",
  "S04bsu018_u:2584": "ratnagarbhastathāgata āha - “catvārīmāni brāhmaṇa bodhisattvānāṃ kuśīdavastūni;",
  "S04bsu018_u:2585": "yaiḥ kuśīdavastubhiḥ samanvāgatā ekatyā bodhisattvā dīrghasaṃsāralābhino dṛṣṭiprapāte saṃsāracārake duḥkhānyanubhavanti,",
  "S04bsu018_u:2586": "na ca kṣipramanuttarāṃ samyaksaṃbodhimanuprāpnuvanti /",
  "S04bsu018_u:2587": "katamāni catvāri? /",
  "S04bsu018_u:2588": "ihaikatyo bodhisattvo hīnācāro bhavati,",
  "S04bsu018_u:2589": "hīnasahāyaḥ,",
  "S04bsu018_u:2590": "hīnaparityāgaḥ,",
  "S04bsu018_u:2591": "hīnapraṇidhiḥ /",
  "S04bsu018_u:2592": "kathaṃ ca bodhisattvo hīnācāro bhavati?",
  "S04bsu018_u:2593": "ihaikatyo duḥśīlo bhavati,",
  "S04bsu018_u:2594": "kāyavāṅmanasā cāsaṃvṛtacārī bhavati,",
  "S04bsu018_u:2595": "śrāvakapratyekabuddhayānikaiḥ sārdhaṃ saṃsargacārī bhavati,",
  "S04bsu018_u:2596": "na ca sarvaparityāgī na sarvatraparityāgī bhavati,",
  "S04bsu018_u:2597": "devamanuṣyaśrīsukhābhilāṣī dānaṃ dadāti,",
  "S04bsu018_u:2598": "na cādhyāśayena buddhakṣetraguṇavyuhān pratigṛhṇāti vaineyamanavekṣya praṇidhānaṃ pratigṛhṇāti /",
  "S04bsu018_u:2599": "ebhiścaturbhirdharmaiḥ samanvāgataḥ kuśīdo bodhisattvaḥ ciraṃ saṃsāracārake duḥkhamanubhavati,",
  "S04bsu018_u:2600": "na ca kṣipramanuttarāṃ samyaksaṃbodhimanuprāpnoti /",
  "S04bsu018_u:2601": "caturbhirdharmaiḥ samanvāgato bodhisattvaḥ kṣipramanuttarāṃ samyaksaṃbodhimabhisaṃbudhyate /",
  "S04bsu018_u:2602": "katamaiścaturbhiḥ?",
  "S04bsu018_u:2603": "śīlavān bhavati kāyavāṅmanaḥ saṃvṛtacārī,",
  "S04bsu018_u:2604": "mahāyānasaṃprasthitaiḥ sārdhaṃ saṃsargacārī bhavati, (KpSū 203)",
  "S04bsu018_u:2605": "sarvaparityāgī sarvatraparityāgī sattvānāṃ duḥkhaparimocanārthaṃ karuṇācittotpādaṃ dadāti,",
  "S04bsu018_u:2606": "adhyāśayena buddhakṣetraguṇavyūhānvaineyaṃ avekṣya praṇidhānaṃ pratigṛhṇāti /",
  "S04bsu018_u:2607": "ebhiścaturbhirdharmaiḥ samanvāgato bodhisattvaḥ kṣipramanuttarāṃ samyaksaṃsaṃbodhimabhisaṃbudhyate /",
  "S04bsu018_u:2608": "catvāra ime dharmā bodhisattvamārgasyopastambhakarāḥ /",
  "S04bsu018_u:2609": "katame catvāraḥ? /",
  "S04bsu018_u:2610": "pāramitāsvabhiyogaḥ,",
  "S04bsu018_u:2611": "sattvānāṃ saṃgrahavastūtsargaḥ,",
  "S04bsu018_u:2612": "brahmavihārābhiniṣpādanatā,",
  "S04bsu018_u:2613": "abhijñāvikrīḍanātā /",
  "S04bsu018_u:2614": "caturbhirdharmairbodhisattvenātṛptavihāriṇā bhavitavyaṃ,",
  "S04bsu018_u:2615": "dānātṛptatayā dharmaśravaṇātṛptatayā bhāvanātṛptatayā sattvebhyaḥ saṅgrahavastvatṛptatayā viharatavyaṃ /",
  "S04bsu018_u:2616": "catvāra ime bodhisattvenākṣayā nidhayaḥ paripūrayitavyāḥ /",
  "S04bsu018_u:2617": "katame catvāraḥ?",
  "S04bsu018_u:2618": "śraddhā bodhisattvenākṣayo nidhiḥ paripūrayitavyaḥ,",
  "S04bsu018_u:2619": "dharmadeśanā pariṇāmanā daridrasattvaparigrahaścākṣayo nidhiḥ paripūrayitavyaḥ /",
  "S04bsu018_u:2620": "catasra imā bodhisattvapariśuddhiḥ /",
  "S04bsu018_u:2621": "katamāścatasraḥ?",
  "S04bsu018_u:2622": "nairātmyatayā śīlapariśuddhiḥ,",
  "S04bsu018_u:2623": "niḥsattvatayā samādhipariśuddhiḥ,",
  "S04bsu018_u:2624": "nirjīvatayā prajñāpariśuddhiḥ,",
  "S04bsu018_u:2625": "niṣpudgalatayā vimuktipariśuddhiḥ vimuktijñānadarśanatayā ca /",
  "S04bsu018_u:2626": "catvāro dharmā bodhisattvena paripūrayitavyāḥ, (KpSū 204)",
  "S04bsu018_u:2627": "yairbodhisattvāḥ kṣipramanuttarāṃ samyaksaṃbodhimabhisaṃbudhyanti,",
  "S04bsu018_u:2628": "ākāśacakraṃ pravartayanti,",
  "S04bsu018_u:2629": "acintyacakramatulyacakraṃ anabhilāpyacakraṃ nairyāṇikacakraṃ nairvedhikacakraṃ apravṛtticakraṃ pravartayanti /",
  "S04bsu018_u:2630_0": "bhaviṣyasi tvaṃ vimalavaiśāyanānāgate 'dhvanyatikrānta ekagaṅgānadīvālikāsame 'saṃkhyeye",
  "S04bsu018_u:2630_1": "'cirapraviṣṭe bhadrake kalpe praśānte pañcakaṣāye kāle vardhamāne āyuṣi aśītivarṣasahasrikāyāṃ",
  "S04bsu018_u:2630_2": "prajāyāmanuttarāṃ samyaksaṃbodhimabhisaṃbhotsyase,",
  "S04bsu018_u:2631": "maitreyo nāma bhaviṣyasi tathāgato yāvadbuddho bhagavān” /",
  "S04bsu018_u:2632": "atha vimalavaiśāyano brāhmaṇo ratnagarbhasya tathāgatasya pañcamaṇḍalena pādābhivandanaṃ kṛtvaikānte sthitvā puṣpamālyacurṇairbhagavataḥ pūjodyukto gāthābhirabhiṣṭauti /",
  "S04bsu018_u:2633": "“bhava nātha lalāṭaviśālā rucirorṇā himavarṇā",
  "S04bsu018_u:2634": "kanakagirikūṭā sadṛśāstu manāthā /",
  "S04bsu018_u:2635": "kaste na nayu muni vṛṣabhā lokapradīpā guṇaśatabharitā",
  "S04bsu018_u:2636": "kālo 'yaṃ me uktaṃ bhavahi buddhajage” //",
  "S04bsu018_u:2637": "(KpSū 205)",
  "S04bsu018_u:2638": "sarve samudrareṇunā brāhmaṇena purohitena sahasraṃ vedapāṭhakānāṃ bodhau samādāpitāṃ /",
  "S04bsu018_u:2639_0": "yathā krakutsandaḥ kanakamuniḥ kāśyapo maitreyo vyākṛta evaṃ siṃhaḥ pradyotaḥ yāvaddvirūnaṃ",
  "S04bsu018_u:2639_1": "sahasraṃ vedapāṭhakānāṃ māṇavakānāṃ sarve 'smin bhadrake kalpe 'nuttarāyāṃ samyaksaṃbodhau",
  "S04bsu018_u:2639_2": "praṇidhānaṃ kṛtavantaḥ,",
  "S04bsu018_u:2640": "sarve ratnagarbheṇa tathāgatenāsminneva bhadrake kalpe 'nuttarāyāṃ samyaksaṃbodhau vyavasthāpitāḥ /",
  "S04bsu018_u:2641": "yasteṣāṃ sarvakanyasaḥ purohitena saṃcoditaḥ /",
  "S04bsu018_u:2642": "“kiṃ bho mahābalavegadhārī dīrghaṃ nirīkṣase? /",
  "S04bsu018_u:2643": "utpādayasva sattveṣu mahākaruṇāṃ” /",
  "S04bsu018_u:2644": "imābhiśca gāthābhirvijñāpayati /",
  "S04bsu018_u:2645": "“ye sattvā jarāvyādhimṛtyubhirbhayā tṛṣṇā nadī patitā /",
  "S04bsu018_u:2646": "(KpSū 206)",
  "S04bsu018_u:2647": "prakṣiptā bhavacārake pratibhayaṃ skandhe niviṣṭā narāḥ /",
  "S04bsu018_u:2648": "pītvā kleśaviṣaṃ parasparavadhaṃ duḥkhārṇave saṃsthitā /",
  "S04bsu018_u:2649": "mohe andhe praṇaṣṭamārge aśubhasaṃsārayantre bhraman /",
  "S04bsu018_u:2650": "duḥkhena jālitabhūta sarvatribhaveya mithyāya dṛṣṭi sthitāḥ /",
  "S04bsu018_u:2651": "sarvaprāṇa bhramanti pañcagatibhiścakraṃ yathā vartate /",
  "S04bsu018_u:2652": "dharmā cakṣu vihīna pañcagatibhiratrāṇa sattvān smarī /",
  "S04bsu018_u:2653": "bhāve prajña jahitvā kaṅkṣavimati bodhāya candaṃ jane /",
  "S04bsu018_u:2654": "tṛṣṇāśokanudo bhavāhi jagato sattvāna bandhurbhavā /",
  "S04bsu018_u:2655": "(KpSū 207)",
  "S04bsu018_u:2656": "kleśabandhanamokṣaṇārthaṃ jagato bodhāya cittaṃ name /",
  "S04bsu018_u:2657": "dharmacakṣurvihīna mohavigatamārgaṃ ca śreṣṭa dada /",
  "S04bsu018_u:2658": "saṃsārabhavacārakeṣu jvalitāṃ dharmarasena tarpayā /",
  "S04bsu018_u:2659": "tvaṃ śīghraṃ upasaṃkramya hitakarapādā nipatyaṃ mune /",
  "S04bsu018_u:2660": "sarvā bho praṇidhi praśastra sudṛḍha buddho bhava nāyakaḥ /",
  "S04bsu018_u:2661": "sattvaśvāsakaro bhavāhi jagataḥ sattvārṇavā uddhare /",
  "S04bsu018_u:2662": "mokṣamārgapraṇīta indriyabalabodhyaṅgadātā bhavet /",
  "S04bsu018_u:2663": "dharmavarṣamutsṛja dharmajaladaṃ sattvāna duḥkhaṃ śamet” //",
  "S04bsu018_u:2664": "sa ca kulaputra mahābalavegadhārī māṇavaka āha - (KpSū 208)",
  "S04bsu018_u:2665": "“nāhaṃ bho upādhyāya saṃsārābhirāmāṃ śrīmākāṅkṣāmi,",
  "S04bsu018_u:2666": "na ca punaḥ śrāvakapratyekabuddhayānābhilāśī;",
  "S04bsu018_u:2667": "anuttarayānamākāṅkṣāmi /",
  "S04bsu018_u:2668": "muhūrtaṃ bho upādhyāya pratīkṣāhi,",
  "S04bsu018_u:2669": "śṛṇuṣva yathāhaṃ siṃhanādaṃ nadāmi” //",
  "S04bsu018_u:2670": "atha khalu kulaputra samudrareṇurbrāhmaṇastato 'bhiniṣkramya svakāṃ pañcabrāhmaṇadārakānupasthāyakānāmantrayitvovāca - “bho dārakā utpādayatānuttarāyāṃ samyaksaṃbodhau cittaṃ” /",
  "S04bsu018_u:2671": "te 'pyāhuḥ /",
  "S04bsu018_u:2672": "“nāsmākaṃ kiñcid asti yad vayaṃ buddhapramukhasya bhikṣusaṅghasya niryātayāmaḥ /",
  "S04bsu018_u:2673": "kathaṃ ca vayamanavaruptakuśalamūlā bodhicittamutpādayāmaḥ?“",
  "S04bsu018_u:2674": "atha khalu kulaputra samudrareṇurbrāhmaṇo 'grapurohitaḥ prathamaḥ karabhujo nāmopasthāyakaḥ tasya saptaratnamayaṃ karṇavibhūṣaṇaṃ datvā,",
  "S04bsu018_u:2675": "dvitīyaḥ sthālabhujo nāmopasthāyakaḥ tasya dvitīyaṃ saptaratnamayaṃ karṇaveṭhakaṃ datvā,",
  "S04bsu018_u:2676": "tṛtīyaḥ jalabhujo nāmopasthāyakastasya saptaratnamayaṃ pīṭhaṃ dadāti,",
  "S04bsu018_u:2677": "ceturthaḥ vegabhujo (KpSū 209)",
  "S04bsu018_u:2678": "nāmopasthāyakastasya saptaratnamayaṃ daṇḍaṃ dadāti,",
  "S04bsu018_u:2679": "pañcamaḥ sārabhujo nāmopasthāyakastasya sarvasauvarṇabhṛṅgāraṃ datvovāca /",
  "S04bsu018_u:2680": "“gacchata yūyaṃ māṇavakā imāni vastūni buddhapramukhasya bhikṣusaṅghasya niryātayitvānuttarāyāṃ samyaksaṃbodhau cittamutpādayatha” /",
  "S04bsu018_u:2681": "atha te pañcopasthāyakā gatvā bhagavatsakāśaṃ tāni vastuni yathā nikṣiptāni buddhapramukhasya bhikṣusaṅghasya niryātayitvaivamāhuḥ /",
  "S04bsu018_u:2682": "“vyākarotvasmākaṃ bhagavānanuttarāyāṃ samyaksaṃbodhau,",
  "S04bsu018_u:2683": "tasmiṃśca bhadrake kalpe vayemanuttarāṃ samyaksaṃbodhimabhisaṃbudhyamahi” /",
  "S04bsu018_u:2684": "peyālaṃ, vyākṛtāḥ kulaputra ratnagarbheṇa tathāgatena karabhujo māṇavako bodhāya bhadrakalpe dṛḍhasvaro nāma bhaviṣyati tathāgataḥ,",
  "S04bsu018_u:2685": "sthālabhujastadantare sukhendriyamatirnāma bhaviṣyati tathāgataḥ,",
  "S04bsu018_u:2686": "tasyānantare jalabhujaḥ sārthavādirnāma bhaviṣyati tathāgataḥ,",
  "S04bsu018_u:2687": "tasyānusaṃdheḥ vegabhujaḥ priyaprasanno nāma bhaviṣyati tathāgataḥ, (KpSū 210)",
  "S04bsu018_u:2688": "tasyānusaṃdheḥ sārabhujo nāma māṇavako haripatracūḍo nāma bhaviṣyati tathāgataḥ /",
  "S04bsu018_u:2689": "samanantaravyākṛtāste pañcabhadrakalpikā māṇavakāḥ purohitaḥ punarapi mahābalavegadhāriṇamāha - “mahābalavegadhārī gṛhṇāhi buddhakṣetraguṇavyūhān,",
  "S04bsu018_u:2690": "karohi praṇidhānaṃ bhagavataḥ sakāśādyādṛśamākāṅkṣasi,",
  "S04bsu018_u:2691": "nimantrayāhi sarvasattvān dharmarasena,",
  "S04bsu018_u:2692": "carāhi ca dṛḍhavīryeṇa svakaṃ bodhicārikāṃ /",
  "S04bsu018_u:2693": "mā bhūyo dīrghaṃ nirīkṣasva” /",
  "S04bsu018_u:2694": "bāhunā ca gṛhītvā bhagavato 'ntikamupanītaḥ /",
  "S04bsu018_u:2695": "sa ca kulaputra mahābalavegadhārī māṇavako bhagavataḥ purato niṣaṇṇaścāha - “kiyadbahavo bhagavannanāgate 'dhvani munibhāskarā asmin bhadrakalpe udayanti?",
  "S04bsu018_u:2696": "” ratnagarbhastathāgata āha - “tasmin māṇavaka bhadrake kalpe caturuttaraṃ sahasraṃ munibhāskarāṇāṃ udayaḥ /",
  "S04bsu018_u:2697": "māṇavaka āha - “yāvatteṣāṃ bhadanta bhagavan bhadrake mahākalpe nirvṛtānāṃ jinasūryāṇāṃ paścimako sārabhujo (KpSū 211)",
  "S04bsu018_u:2698": "nāma māṇavako 'nuttarāṃ samyaksaṃbodhimabhisaṃbhotsyate haripatracūḍo nāma bhaviṣyati tathāgata,",
  "S04bsu018_u:2699": "tāvacciramahaṃ bodhisattvacārikāṃ cariṣyāmi vividhavratatapacaryādānadamasaṃyamaśrutavīryakṣāntisauratyapuṇyaprajñāsaṃbhāraṃ samudānayamānaḥ /",
  "S04bsu018_u:2700": "sarveṣāṃ ca bhadrakalpikānāmacirābhisaṃbuddhānāṃ prathamaṃ piṇḍapātaṃ dadyāṃ;",
  "S04bsu018_u:2701": "parinirvṛtānāṃ ca śarīrapūjāṃ kuryāṃ;",
  "S04bsu018_u:2702": "teṣāṃ ca saddharmadhārako bhaveyaṃ /",
  "S04bsu018_u:2703": "śīlavirahitān sattvān śīlasaṃpadi samādāpayeyaṃ niveśayeyaṃ pratiṣṭhāpayeyaṃ;",
  "S04bsu018_u:2704": "dṛṣṭivirahitān saṅkaṭaprāptān sattvān samyakdṛṣṭyāṃ samādāpayeyaṃ niveśayeyaṃ pratiṣṭhāpayeyaṃ;",
  "S04bsu018_u:2705": "evamāśayavirahitān samyagāśaye pratiṣṭhāpayeyaṃ;",
  "S04bsu018_u:2706": "evamācāravirahitānācāre pratiṣṭhāpayeyaṃ;",
  "S04bsu018_u:2707": "nānāvidhānāṃ sattvānāṃ kuśalacaryāṃ nidarśayeyaṃ /",
  "S04bsu018_u:2708": "teṣāṃ ca buddhānāṃ bhagavatāmacirāstāṅgate saddharme punarahaṃ saddharmanetrī saddharmaparigrahaṃ saddharmasyotpādaṃ saddharmapradīpaṃ loke jvālayeyaṃ /",
  "S04bsu018_u:2709": "śastrāntarakalpakālasamaye sattvān prāṇātipātavairamaṇyāṃ pratiṣṭhāpayeyaṃ yāvat samyagdṛṣṭyāṃ;",
  "S04bsu018_u:2710": "daśākuśalakarmapathebhyaḥ sattvān kumārgāduddhṛtya samyakpathe sthāpayeyaṃ;",
  "S04bsu018_u:2711": "duścaritāndhakāraṃ (KpSū 212)",
  "S04bsu018_u:2712": "ca nāśayeyaṃ;",
  "S04bsu018_u:2713": "sucaritālokaṃ ca nidarśayeyaṃ;",
  "S04bsu018_u:2714": "kalpakaṣāyaṃ yāvaccāyurdṛṣṭikleśakaṣāyaṃ ca loke nāśayeyaṃ /",
  "S04bsu018_u:2715": "durbhikṣāntarakalpakālasamaye 'haṃ sattvāṃ dānapāramitāyāṃ niyojayeyaṃ yāvat prajñāpāramitāyāṃ samādāpayeyaṃ niveśayeyaṃ;",
  "S04bsu018_u:2716": "ṣaṭpāramitāsvahaṃ sattvān niyojayamānaḥ sarvadurbhikṣāndhakārakalikaluṣaraṇavairavigrahavivādaṃ śamayeyaṃ;",
  "S04bsu018_u:2717": "sattvānāṃ santatau kleśānalaṃ śamayeyaṃ /",
  "S04bsu018_u:2718": "rogāntarakalpakālasamaye cāhaṃ sattvāṃ ṣaṭpārāyaṇīyeṣu samādāpayeyaṃ;",
  "S04bsu018_u:2719": "caturṣu saṅgrahavastuṣu niyojayeyaṃ pratiṣṭhāpayeyaṃ;",
  "S04bsu018_u:2720": "rogāndhakāraṃ ca sattvānāṃ vidhvaṃsayeyaṃ,",
  "S04bsu018_u:2721": "yāvat sattvānāṃ santatau kleśaṃ praśamayeyaṃ /",
  "S04bsu018_u:2722": "sarve sahe buddhakṣetre bhadrakalpe sattvānevaṃrūpairvyasanaiḥ parimocayeyaṃ /",
  "S04bsu018_u:2723": "yadā caturuttaraṃ sahasraṃ buddhā bhagavanto bhadrake mahākalpe utpannā nirvṛtāśca bhaveyuḥ,",
  "S04bsu018_u:2724": "sarveṇa sarvaṃ ca saddharmanetrī antarhitā bhavet,",
  "S04bsu018_u:2725": "tataḥ paścādahamanuttarāṃ samyaksaṃbodhimabhisaṃbudhyeyaṃ /",
  "S04bsu018_u:2726": "yāvāṃścaturuttarasahasrāṇāṃ bhadrakalpikānāṃ buddhānāṃ bhagavatāmāyurbhavet tāntakam mama bodhiprāptasya dīrghamāyurbhavet;",
  "S04bsu018_u:2727": "yāvāṃśca teṣāṃ śrāvakasaṅgho bhavet tāvān mamaikasya śrāvakasaṅghaḥ syāt; (KpSū 213)",
  "S04bsu018_u:2728": "yāvataśca te kalpaiścaturuttaraṃ",
  "S04bsu018_u:2729": "buddhasahasraṃ sattvān viniyet tāvataḥ sattvān ahaṃ vinayeyaṃ /",
  "S04bsu018_u:2730": "ye ca teṣāṃ buddhānāṃ bhagavatāṃ śrāvakaśikṣāyāṃ skhaleyurdṛṣṭiprapāte vā prapateyurbuddhānāṃ bhagavatāṃ sakāśe 'gauravacittāḥ praduṣṭacittā bhaveyuḥ,",
  "S04bsu018_u:2731": "dharme saṅghe ca skhalitacittā bhaveyuḥ,",
  "S04bsu018_u:2732": "rāgacittā āryāpavādāḥ ānantaryakārāśca bhaveyurbodhiprāptaścāhaṃ sarvān saṃsārapaṅkāduddhareyaṃ,",
  "S04bsu018_u:2733": "abhayapure ca nirvāṇanagare prāveśayeyaṃ /",
  "S04bsu018_u:2734": "yāvan mama parinirvṛtasya saddharmakṣayo na bhavet tāvad bhadrakamahākalpe 'kṣayo bhaveyaṃ;",
  "S04bsu018_u:2735": "niṣṭhite mama saddharme niṣṭhite bhadrakalpe,",
  "S04bsu018_u:2736": "ye mama dhātavo janmaśarīraḥ te 'prameyāsaṃkhyeyāstathāgatavigrahāḥ saṃtiṣṭheran dvātriṃśadbhirmahāpuruṣalakṣaṇaiḥ samalaṅkṛtagātrāḥ,",
  "S04bsu018_u:2737": "ekaikaṃ lakṣaṇamaśītibhiranuvyañjanaiḥ samalaṅkṛtaṃ bhavet /",
  "S04bsu018_u:2738": "te ca tathāgatavigrahā daśasu dikṣvaprameyebhyo 'saṃkhyeyebhyaḥ śūnyebhyo buddhakṣetrebhyo (KpSū 214)",
  "S04bsu018_u:2739": "gatvā ekaiko buddhavigraho 'prameyāsaṃkhyeyāṃ tribhiryānaiḥ sattvān samādāpayet niveśayet pratiṣṭhāpayed;",
  "S04bsu018_u:2740": "yatra buddhakṣetre 'ntarakalpe na nāśo bhavet tatra tathāgatavigrahaḥ sattvān paritrāyedyathā pūrvoktaṃ tathā paścāccintāmaṇiḥ prādurbhavet;",
  "S04bsu018_u:2741": "yeśu buddhakṣetreṣu sattvā ratnavirahitā bhaveyuḥ teṣu buddhakṣetreṣu gatvā ratnavṛṣṭiḥ pravarṣānnidhayaśca saṃdarśayeyuḥ;",
  "S04bsu018_u:2742": "yeṣu ca buddhakṣetreṣu sattvāḥ kuśalakriyāvirahitā bhaveyuḥ vyādhibhīḥ kliṣṭāsteṣu buddhakṣetresu gośīrṣoragasārakālānusārī gandhavṛṣṭiḥ pravarṣeyuḥ,",
  "S04bsu018_u:2743": "sā ca gandhavṛṣṭiḥ sattvānāṃ kleśavyādhīrdṛṣṭivyādhīḥ kāyavyādhīśca praśamayet;",
  "S04bsu018_u:2744": "tataste sattvāḥ puṇyakriyāvastuṣvabhiyuktā bhaveyuḥ svargaparāyaṇā bhaveyuḥ /",
  "S04bsu018_u:2745": "evaṃrūpamahaṃ bhadanta bhagavan bodhicārikāṃ caramāṇaḥ sattvān paritrāyeyaṃ /",
  "S04bsu018_u:2746": "bodhiprāptaścāhamevaṃrūpaṃ buddhakāryaṃ kuryāṃ;",
  "S04bsu018_u:2747": "parinirvṛtaścāhamevānantāparyantebhyo buddhakṣetrebhyaḥ sattvān paritrāyeyaṃ /",
  "S04bsu018_u:2748": "yadi me bhadanta bhagavannaivaṃrūpā āśā paripūryetā na ca sattvānāṃ bhaiṣajyabhūto (KpSū 215)",
  "S04bsu018_u:2749": "bhaveyaṃ, visaṃvāditā me buddhā bhagavanto bhaveyurye daśasu dikṣvanatāparyanteṣu lokadhātuṣu tiṣṭhanti dhriyanti yāpayanti sattvānāṃ dharmaṃ deśayanti,",
  "S04bsu018_u:2750": "mā me bhagavān vyākuryādanuttarāyāṃ samyaksaṃbodhau /",
  "S04bsu018_u:2751": "ye 'pi te saṃpratipannāṃ bhagavan bahuprāṇakoṭyo 'nuttarāyāṃ samyaksaṃbodhau vyākṛtāḥ sattvāstān ahaṃ buddhān bhagavato virādhayeyaṃ,",
  "S04bsu018_u:2752": "mā cārādhayeyaṃ,",
  "S04bsu018_u:2753": "mā ca me bhūyo bodhihetoḥ saṃsāre saṃsāramāṇasya buddhaśabdo dharmaśabdaḥ saṅghaśabdaḥ kuśalaśabdaḥ kuśalakarmakriyāśabdaḥ śrotrapatheṣu nipatet,",
  "S04bsu018_u:2754": "nityamahamavīciparyāpanno bhaveyaṃ,",
  "S04bsu018_u:2755": "yadi me bhagavannaivaṃrūpā āśā paripuryeta” /",
  "S04bsu018_u:2756": "atha ratnagarbhastathāgato mahābalavegadhāriṇo māṇavakasya sādhukāramadāt /",
  "S04bsu018_u:2757": "“sādhu sādhu satpuruṣa,",
  "S04bsu018_u:2758": "bhaviṣyasi tvaṃ satpuruṣa sattvānāṃ bhaiṣajyabhūtaḥ duḥkhebhyaśca parimocakastena tvaṃ satpuruṣa bhaiṣajyarājajyotirvimalo nāma bhavasva /",
  "S04bsu018_u:2759": "bhaviṣyasi tvaṃ bhaiṣajyarājajyotirvimalānāgate (KpSū 216)",
  "S04bsu018_u:2760_0": "'dhvanyekasmin gaṅgānadīvālikāsame 'saṃkhyeye 'tikrānte 'nupraviṣṭe dvitīye gaṅgānadīvālikāsame",
  "S04bsu018_u:2760_1": "'saṃkhyeye bhadrake kalpe caturuttarasya buddhasahasrasyācirābhisaṃbuddhānāṃ piṇḍapātaṃ",
  "S04bsu018_u:2760_2": "dāsyasi yāvadyathā svayaṃ praṇidhānaṃ kṛtaṃ,",
  "S04bsu018_u:2761": "nirvṛtasya ca haripatracūḍabhadrasya tathāgatasya saddharme 'ntarhite 'nuttarāṃ samyaksaṃbodhimabhisaṃbhotsyase,",
  "S04bsu018_u:2762": "rocaśca nāma tathāgato bhaviṣyasi yāvadbuddho bhagavān /",
  "S04bsu018_u:2763": "ardhakalpaṃ ca te āyurbhaviṣyati,",
  "S04bsu018_u:2764": "yāvacca tasya caturuttarasya buddhasahasrasya bhadrakalpikānāṃ śrāvakasaṅgho bhaviṣyati tāvacca tavaikasya śrāvakasaṅgho bhaviṣyati,",
  "S04bsu018_u:2765": "tāvataśca sattvān vinayiṣyasi /",
  "S04bsu018_u:2766": "parinirvṛtasya ca saddharmāntardhānaṃ bhadrakasya mahākalpasya kalpakṣayo na bhaviṣyati;",
  "S04bsu018_u:2767": "etāvantaśca buddhavigrahā bhaviṣyanti,",
  "S04bsu018_u:2768": "yāvacchūnyeṣu buddhakṣetreṣu gandhavṛṣṭiḥ sattvānāṃ kleśavyādhirdṛṣṭivyādhīḥ kāyavyādhīśca śamayiṣyati,",
  "S04bsu018_u:2769": "triṣu caiva puṇyakriyāvastuṣu sattvān pratiṣṭhāpayiṣyanti svargaparāyaṇāṃśca” /",
  "S04bsu018_u:2770": "(KpSū 217)",
  "S04bsu018_u:2771_0": "atha khalu kulaputra bhaiṣajyarājajyotirvimalo bodhisattva āha - “yadi me bhadanta",
  "S04bsu018_u:2771_1": "bhagavannevaṃrūpā āśā paripūryeta tathā me bhagavān satapuṇyalakṣaṇālaṅkṛtena pāṇinā",
  "S04bsu018_u:2771_2": "mūrdhānāṃ sparśatu” /",
  "S04bsu018_u:2772": "atha khalu kulaputra ratnagarbhastathāgataḥ śatapuṇyalakṣaṇālaṅkṛtena pāṇinā bhaiṣajyarājajyotirvimalasya bodhisattvasya mūrdhānaṃ parimārjayitvā tasthau /",
  "S04bsu018_u:2773_0": "atha khalu kulaputra bhaiṣajyarājajyotirvimalo bodhisattvastuṣṭa udagra āttamanāḥ",
  "S04bsu018_u:2773_1": "pramuditacitto ratnagarbhasya tathāgatasya pañcamaṇḍalena pādau śirasā vanditavaikānte 'tikramya sthitaṃ /",
  "S04bsu018_u:2774": "samudrareṇurbrāhmaṇo divyena kauśikavastreṇācchādayitvovāca /",
  "S04bsu018_u:2775": "“sādhu sādhu satpuruṣa,",
  "S04bsu018_u:2776": "śobhanaṃ praṇidhānaṃ kṛtaṃ /",
  "S04bsu018_u:2777": "na bhūyastvayā mamopasthānaṃ kartavyaṃ /",
  "S04bsu018_u:2778": "yathā sukhameva viharasva” //",
  "S04bsu018_u:2779": "atha khalu kulaputra samudrareṇorbrāhmaṇasyaitadabhavat - “mayā bahavaḥ prāṇakoṭīnayutaśatasahasrāṇyanuttarāyāṃ samyaksaṃbodhau samādāpitāni,",
  "S04bsu018_u:2780": "yathedaṃ (KpSū 218)",
  "S04bsu018_u:2781_0": "sarvāvantaṃ parṣadaṃ paśyāmi sarvaiścemairmahāsattvairudārodārāṇi praṇidhānāni kṛtāni",
  "S04bsu018_u:2781_1": "prasannāni ca buddhakṣetrāṇi parigṛhītāni sthāpayitvā vāyuviṣṇunānyairbodhisattvaiḥ",
  "S04bsu018_u:2781_2": "kaliyugaṃ parivarjitaṃ /",
  "S04bsu018_u:2782": "mayāpi kaliyugakāle vartamāne sattvā dharmarasena tarpayitavyā,",
  "S04bsu018_u:2783": "dṛdhaśca vyavasāyaḥ kartavyaḥ /",
  "S04bsu018_u:2784": "tathārūpeṇa ca mayā praṇidhānena siṃhanādo naditavyaḥ /",
  "S04bsu018_u:2785": "yatheyaṃ sarvā bodhisattvaparṣadāścaryaprāptā bhavet,",
  "S04bsu018_u:2786": "sarvāvatī ceyaṃ parṣā sadevagandharvamāṇuṣāsuraśca loko 'yaṃ māṃ prāñjalībhūto namasyeta pūjāṃ ca kuryād /",
  "S04bsu018_u:2787": "ayaṃ ca me buddho bhagavān sādhukāramanuprayacchet vyākuryāt,",
  "S04bsu018_u:2788": "tathā ye ca daśasu dikṣu buddhā bhagavantaḥ tiṣṭhanti yāpayanti sattvānāṃ dharmaṃ deśayanti te 'pi buddhā bhagavanto mama siṃhanādaṃ nadataḥ sādhukāraṃ pradadyuḥ,",
  "S04bsu018_u:2789": "vyākuryuścānutarāyāṃ samyaksaṃbodhau,",
  "S04bsu018_u:2790": "dūtāṃśca preṣayeyuryat sarvāvatīyaṃ parṣat śṛṇuyāt tāṃśca dūtān paśyet /",
  "S04bsu018_u:2791": "ye 'pi ca tasyāṃ paścātkāle mahākaruṇāsamanvāgatā bodhisattvāste 'pyevaṃrūpaṃ kliṣṭaṃ buddhakṣetraṃ mahākaliyugakāle bodhiṃ (KpSū 219)",
  "S04bsu018_u:2792": "praṇidhānena pratigṛhṇīyurdharmadurbhikṣakāntāre kleśaughairuhyamānān sattvān paritrāyeyuḥ,",
  "S04bsu018_u:2793": "buddhakāryaṃ ca kuryuḥ,",
  "S04bsu018_u:2794": "sattvānāṃ dharmaṃ deśayeyuḥ /",
  "S04bsu018_u:2795_0": "yāvat parinirvṛtasyāpi me 'cintyāḥ kalpakoṭīnayutaśatasahasrātikrānte daśasu dikṣvatulyebhyo",
  "S04bsu018_u:2795_1": "'parimāṇebhyaśca buddhakṣetrebhyo 'parimāṇā buddhā bhagavanto mama parinirvṛtasya varṇaṃ bhāṣeran,",
  "S04bsu018_u:2796": "yaśaśca ghoṣaṃ ca cārayeyuḥ,",
  "S04bsu018_u:2797": "bodhisattvānāṃ cāgrato mama praṇidhānanetrīmudbhāvayeyuḥ /",
  "S04bsu018_u:2798": "te ca bodhisattvā mama karuṇāparibhāvitādhiṣṭānaṃ praṇidhānaṃ śrutvā paramāścaryaprāptā bhaveyuḥ,",
  "S04bsu018_u:2799": "te 'pi sattvebhyo mahākaruṇāṃ sarjayeyuḥ;",
  "S04bsu018_u:2800": "tataśca te evaṃrūpaṃ eva praṇidhānaṃ pratigṛhṇīyuryathāhametarhi pratigṛhṇāmi,",
  "S04bsu018_u:2801": "te 'pyevaṃrūpe kliṣṭe buddhakṣetre bodhimabhisaṃbudhyeyuḥ /",
  "S04bsu018_u:2802": "caturbhiroghaiḥ sattvān pratyuhyamānānuttārayeyuḥ,",
  "S04bsu018_u:2803": "tribhiśca yānairvinayeyuḥ,",
  "S04bsu018_u:2804": "yāvannirvāṇapathe sthāpayeyuḥ” /",
  "S04bsu018_u:2805": "evaṃrūpaṃ kulaputra samudrareṇurbrāhmaṇo agrapurohito mahākaruṇāparibhāvaṃ praṇidhānaṃ sarjayitvā,",
  "S04bsu018_u:2806": "ekāṃśaṃ cīvaraṃ prāvṛtya yena ratnagarbhastathāgatastenopasaṃkrāmati (KpSū 220) sma /",
  "S04bsu018_u:2807": "tena khalu punaḥ samayena bahudevakoṭīniyutaśatasahasrāṇi gaganatale divyāni tūryakoṭīniyutaśatasahasrāṇi vādyanti puṣpavṛṣṭiśca pravarṣitā,",
  "S04bsu018_u:2808": "ekakaṇṭhena codāharanti /",
  "S04bsu018_u:2809": "“sādhu sādhu satpuruṣa,",
  "S04bsu018_u:2810": "upasaṃkrama tvaṃ bhagavataḥ sakāśaṃ /",
  "S04bsu018_u:2811": "gṛhṇa tvaṃ pravarapraṇidhānaṃ /",
  "S04bsu018_u:2812": "kleśavyākule loke praśamayiṣyasi duḥkhaskandhaṃ sattvānāṃ jñānatoyena praśamayiṣyasi” /",
  "S04bsu018_u:2813": "sarvāvatī sā parṣatprāñjalībhūtā abhimukhā ekakaṇṭhena vadati /",
  "S04bsu018_u:2814": "“sādhu sādhu satpuruṣa,",
  "S04bsu018_u:2815": "pravarapaṇḍitāsmākaṃ hitakara kuruṣva dṛḍhapraṇidhānaṃ pravarabuddhimayaṃ śṛṇomaḥ” /",
  "S04bsu018_u:2816": "purohitaścopasaṃkrāmati yadā ca nikṣiptaṃ purohitena bhagavataḥ sakāśe jānumaṇḍalaṃ,",
  "S04bsu018_u:2817": "tāvaccāyaṃ trisāhasramahāsāhasro lokadhātuḥ sarvāvatīdaṃ saṃtaraṇaṃ buddhakṣetraṃ kaṃpati prakaṃpati calati pracalati kṣubhyati prakṣubhyati vedhati pravedhati,",
  "S04bsu018_u:2818": "aghaṭṭitāni tūryāni pravādyanti;",
  "S04bsu018_u:2819": "ye ca mṛgapakṣiṇaste sarve manojñaṃ snigdhaṃ ca śabdamudīrayanti,",
  "S04bsu018_u:2820": "vṛkṣāśca puṣpāṇi pramuñcanti /",
  "S04bsu018_u:2821": "ye kecidasmiṃstrisāhasramahāsāhasre lokadhātau pṛthivīṃ niśritya bhūtāḥ prativasanti ye bodhau samādāpitā ye na ca samādāpitāḥ,",
  "S04bsu018_u:2822": "sthāpayitvā nairāyikāṃ yāmalaukikāṃ ca, sarve (KpSū 221)",
  "S04bsu018_u:2823": "hitacittāḥ kalyāṇacittā avairacittā akaluṣacittā maitricittā āścaryacittā babhūvuḥ /",
  "S04bsu018_u:2824": "ye sattvāḥ svargacarāste khe sthā evaṃ paramaprītimanasaḥ,",
  "S04bsu018_u:2825": "puṣpairmālyairgandhairvādyai ratnacchatrairdhvajaiḥ patākābhirvastraduṣyaiḥ snigdhamanojñaṃ śabdaṃ brāhmaṇasya praṇidhānaṃ śravaṇāyodyuktāḥ pūjākarmaṇe /",
  "S04bsu018_u:2826": "caivaṃ yāvadakaniṣṭhabhavanaparyantā devā jambūdvīpaṃ avatīrya gaganatale sthitvā divyairgandhairyāvadduṣyairbrāhmaṇasya praṇidhānaṃ śravaṇārthamudyuktāḥ pūjākarmaṇe /",
  "S04bsu018_u:2827": "brāhmaṇaścāñjaliṃ pragṛhyābhirgāthābhī ratnagarbhaṃ tathāgatamabhituṣṭāva /",
  "S04bsu018_u:2828": "“dhyānebhirvikrīḍasi brahmarivā rūpeṇa prabhāvasi śakrarivā /",
  "S04bsu018_u:2829": "dhanadhānya prayacchasi rājarivā ratanāgravaro muniśreṣṭhirivā /",
  "S04bsu018_u:2830": "giri saumya vinardasi siṃharivā na ca kaṃpase dṛḍhamerurivā /",
  "S04bsu018_u:2831": "na ca kṣobhyase udadhīṣarivā guṇadoṣavahī samudravāririvā /",
  "S04bsu018_u:2832": "(KpSū 222)",
  "S04bsu018_u:2833": "mala sarva pravāhasi toyurivā dahi kleśvanaṃ muniragnirivā /",
  "S04bsu018_u:2834": "na ca sajjase kvacidvāyurivā muni tattve nidarśaka devurivā /",
  "S04bsu018_u:2835": "muni dharma pravarṣasi nāgurivā jaga sarvaṃ tarpayasi vṛṣṭirivā /",
  "S04bsu018_u:2836": "anyatīrthaṃ pramardasi siṃharivā guṇagandha pramuñcasi puṣparivā /",
  "S04bsu018_u:2837": "madhuragira bhāṣasi brahmarivā jaga duḥkhapramuñcaka vaidyarivā /",
  "S04bsu018_u:2838": "samacittamupasthihi mātarivā jaga nityānugṛhṇasi mitrarivā /",
  "S04bsu018_u:2839": "kira māna arī dṛḍha vajrarivā chindi tṛṣṇalatā muniśatrurivā /",
  "S04bsu018_u:2840": "jaga tārayase naditārurivā dahi jñānatṛṇāṃ munināgarivā /",
  "S04bsu018_u:2841": "dadi śītaprabhā municandrarivā nara padma vibodhayi sūryarivā /",
  "S04bsu018_u:2842": "caturagraphalān dadhi vṛkṣarivā riṣisaṅghavṛto munipakṣirivā /",
  "S04bsu018_u:2843": "(KpSū 223)",
  "S04bsu018_u:2844": "jinabuddha viṣāla samudrarivā samacitta jage tṛṇakāṣṭharivā /",
  "S04bsu018_u:2845": "śūnyadharma nirīkṣasi svapnarivā samalokānuvartasi vāririvā /",
  "S04bsu018_u:2846": "muni bodhiya vyākṛta sattva tvayā varalakṣaṇadhāri sukāruṇikā /",
  "S04bsu018_u:2847": "tvayi sattva vinīta anantabahū mama vyākari bodhiya agravare /",
  "S04bsu018_u:2848": "varaprajñā mahāriṣi satyaruceḥ mama vyākari bodhiya chindi matīṃ /",
  "S04bsu018_u:2849": "bhavi buddha jage kalikleśaraṇiḥ sthapi sattvaśatāṃśi viśāntapathe” //",
  "S04bsu018_u:2850": "yadā kulaputra samudrareṇurbrāhmaṇo 'grapurohito ratnagarbhaṃ tathāgatamābhirgāthābhiḥ stutvā tasthau,",
  "S04bsu018_u:2851": "tāvadeva sā sarvāvatī parṣā sadevagandharvamāṇuṣā sādhukāramadāt //",
  "S04bsu018_u:2852": "purohita āha - “mayā bhadanta bhagavan bahuprāṇakoṭyo 'nuttarāyāṃ samyaksaṃbodhau samādāpitāstaiśca (KpSū 224)",
  "S04bsu018_u:2853": "svakasvakodārodārāṇi buddhakṣetrāṇi parigṛhītāni pariśuddhāśayāvaruptakuśalamūlāḥ suvinītāḥ sattvā vaineyāḥ parigṛhītāḥ /",
  "S04bsu018_u:2854": "ime ca jyotipālapūrvaṃgamānāṃ caturuttarasahasraṃ vedapāṭhakāṇaṃ ye tathāgatena bhadrakalpikā vyākṛtāḥ,",
  "S04bsu018_u:2855": "te 'pi satpuruṣā rāgadveṣamohamānacaritāṃstribhiryānairvinayanti;",
  "S04bsu018_u:2856_0": "tadapi taistīvrakleśāvaraṇakaliyugakaṣāyāḥ parivarjitāstairutsṛṣṭā ānantaryakārakāḥ",
  "S04bsu018_u:2856_1": "saddharmapratikṣepakāḥ āryāpavādakā mithyādṛṣṭaya āryasaptadhanavirahitā amātṛjñā",
  "S04bsu018_u:2856_2": "apitṛjñā aśrāmaṇyā abrāhmaṇyā akṛtyakārakā apuṇyakarāḥ paralokabhayādarśino viparītatattvabodhino",
  "S04bsu018_u:2856_3": "'nāthakāstriṣu sucariteṣu,",
  "S04bsu018_u:2857_0": "tathā devamānuṣikābhiḥ śrīsaṃpattibhirudyuktāḥ triṣu duścariteṣu saṃpratipannāḥ daśasu",
  "S04bsu018_u:2857_1": "kuśaleṣu karmapatheṣu virahitāḥ sarvakalyāṇamitrai riñcitāḥ sarvapaṇḍitaiḥ prakṣiptā",
  "S04bsu018_u:2857_2": "bhavacārake 'nuśrotamuhyantaḥ kṣāranadyāṃ sīdantaḥ saṃsārapaṅkairmohāndhakārāvirahitā",
  "S04bsu018_u:2857_3": "nirmuktāḥ sarvakuśalakriyāyāṃ sarve śūnyeṣu buddhakṣetreṣūjjhitāḥ sakuśalamūlasamavadhānagatāḥ",
  "S04bsu018_u:2857_4": "kumārgavihanyanto mahāsaṅkaṭaprāptāstasmin (KpSū 225)",
  "S04bsu018_u:2858": "kāle sahe buddhakṣetre daśavarṣāyuṣkā bhadrakalpe manuṣyā bhaviṣyanti,",
  "S04bsu018_u:2859": "sarva ime satpuruṣaiḥ paṇḍitairutsṛṣṭā ujjhitāḥ /",
  "S04bsu018_u:2860": "tatkālaṃ bhavāvartake saṃsāracakre 'trāṇā aśaraṇā aparāyaṇā duḥkhabhājanabhūtāḥ sattvāstāṃ parivarjayitvā svakasvakā buddhakṣetrāḥ pradhānapradhānāḥ parigṛhītāḥ,",
  "S04bsu018_u:2861": "suvinītāśca pariśuddhāśayāḥ avaruptakuśalamūlāḥ ārabdhavīryā bahubuddhakṛtādhikārā vaineyāḥ parigṛhītāḥ /",
  "S04bsu018_u:2862": "na evaṃ, bhadanta bhagavan?",
  "S04bsu018_u:2863": "” ratnagarbhastathāgata āha - “evaṃ,",
  "S04bsu018_u:2864": "brāhmaṇa,",
  "S04bsu018_u:2865": "yathābhiprāyāḥ sattvāḥ praṇidhānaṃ kurvanti buddhakṣetraguṇavyūhāśca parigṛhītāstatraiva ca mayā vyākṛtāḥ” /",
  "S04bsu018_u:2866": "brāhmaṇaḥ prāha - “mamāpi bhadanta bhagavan hṛdayaṃ kaṃpati tadyathāpi kiṃśukapatraṃ paramadīnamānaso 'haṃ sarvaśarīraṃ ca me āyāsitaṃ,",
  "S04bsu018_u:2867": "yadi me bhadanta bhagavan sattvāḥ karuṇāspadabhūtā bodhisattvaistatkālamutsṛṣṭā mahākaliyugāndhakāraprakṣiptāḥ sarvaparivarjitāḥ /",
  "S04bsu018_u:2868": "(KpSū 226)",
  "S04bsu018_u:2869_0": "ahamapi bhadanta bhagavannanāgate 'dhvani atikrānte ekagaṅgānadīvālikāsame 'saṃkhyeye",
  "S04bsu018_u:2869_1": "'vaśiṣṭe dvitīye gaṅgānadīvālikāsame 'saṃkhyeye tasmiṃśca bhadrake mahākalpe daśavarṣaśatāyuṣkāyāṃ",
  "S04bsu018_u:2869_2": "prajāyāṃ kālaṃ pratīkṣamāṇāstāvacciramahaṃ saṃsāre na parikhidyeyaṃ bodhicārikāṃ caramāṇa,",
  "S04bsu018_u:2870": "utsahāyi cāhaṃ samādhānabalena cirapācanayānvaineyān pratigṛhṇāmi,",
  "S04bsu018_u:2871": "ṣaṭpāramitāścaramāṇo vaineyān pratigṛhṇāmi /",
  "S04bsu018_u:2872": "śrutaṃ ca mayā bhagavataḥ sakāśād “vastunimittaṃ parityāgeyaṃ dānapāramitā” /",
  "S04bsu018_u:2873": "tathārūpamahaṃ dānapāramitāṃ cariṣyāmi yathā janmāntareṣvaprameyāḥ sattvā yācanakā āgamiṣyanti teṣāṃ tathārūpāṃ parityāgaṃ parityajeyaṃ,",
  "S04bsu018_u:2874_0": "tadyathānnapānakhādyabhojyapeyalehyavastraśayyāsanāśrayapratiśrayamālyagandhavilepanaglānapratyayabhaiṣajyadānaṃ",
  "S04bsu018_u:2874_1": "chatradhvajapatākādhanadhānyahastyaśvarathasuvarṇarūpyahiraṇyamaṇimuktāvaiḍūryaśaṅkhaśilāpravāḍarajatajātarūpadakṣiṇāvartasarvāmahamevaṃ",
  "S04bsu018_u:2874_2": "parityāgaṃ paramaprāsādakāruṇyamānasaḥ sattvānāṃ datvāphalābhikāṅkṣī (KpSū 227)",
  "S04bsu018_u:2875": "sattvaparipācanārthaṃ vaineyasattvānugrahārthaṃ tyāgasaṃbhāraṃ parityajeyaṃ /",
  "S04bsu018_u:2876_0": "ye ca punaḥ sattvā atityāgayācanakā āgatvā yācayeran tadyathā dāsadāsīgrāmanagararājyabhāryāputraduhitṛhastaparityāgapādaparityāgakarṇanāsānayanajihvācarmarudhirāsthikāyajīvitaśiraḥparityāgaṃ,",
  "S04bsu018_u:2877": "evaṃrūpāḥ parityāgāḥ paramaprasannaḥ kāruṇyamānasaḥ aphalābhikāṅkṣī sattvānāṃ dānaṃ dadyāṃ vaineyānukaṃpārthaṃ /",
  "S04bsu018_u:2878": "tathārūpāyāmahaṃ dānapāramitāyāṃ cariṣyāmi,",
  "S04bsu018_u:2879_0": "yanna kadācit pūrvaṃ kenacit sattvena evaṃrūpāḥ parityāgāḥ parityaktāḥ syurna ca",
  "S04bsu018_u:2879_1": "punaḥ paścāt kaścid bodhisattvaḥ anuttarāyāṃ samyaksaṃbodhau cārikāṃ caramāṇaḥ evaṃrūpāḥ",
  "S04bsu018_u:2879_2": "parityāgāḥ parityājet /",
  "S04bsu018_u:2880": "yadahaṃ teṣu janmāntareṣu aprameyāsaṃkhyeyeṣu kalpakoṭīnayutaśatasahasreṣvanuttarāyāṃ samyaksaṃbodhau cārikāṃ caramāṇaḥ dānapāramitāyāṃ careyaṃ /",
  "S04bsu018_u:2881": "yadahaṃ mahākaruṇāsamanvāgatānāṃ paścimakānāṃ bodhisattvānāṃ parityāganetrīguṇān sthāpayeyaṃ /",
  "S04bsu018_u:2882": "“yā praśamā raṇikleśānāmiyaṃ śīlapāramitā” /",
  "S04bsu018_u:2883": "tathāhamanuttarāyāṃ (KpSū 228)",
  "S04bsu018_u:2884": "samyaksaṃbodhau cārikāṃ caramāṇo vividhaśīlavratanirantaraduṣkaracārikāṃ careyaṃ,",
  "S04bsu018_u:2885": "yathā pūrvoktaṃ /",
  "S04bsu018_u:2886": "“yā viṣayeṣvakṣaṇyanatā ātmapratyavekṣaṇā iyaṃ kṣāntipāramitā” /",
  "S04bsu018_u:2887": "tathārūpamahaṃ kṣāntiṃ bhāvayamāno,",
  "S04bsu018_u:2888": "yathā pūrvoktaṃ /",
  "S04bsu018_u:2889": "“yā vivekatā sarvasaṃskṛtā bhāvanā udyujyanā sarvāsaṃskṛtaśāntamanuttaracaryayā avivartanā iyaṃ vīryapāramitā” /",
  "S04bsu018_u:2890": "“yā sarvasaṃskāreṣu viparyāsaprahāṇāya śūnyatā samudācāraḥ iyaṃ dhyānapāramitā” /",
  "S04bsu018_u:2891": "“yā prakṛtyanutpattikadharmakṣāntiriyaṃ prajñāpāramitā” /",
  "S04bsu018_u:2892": "yā aprameyāsaṃkhyeyeṣu kalpakoṭīnayutaśatasahasreṣu dṛḍhotsāhabalavegacaryā,",
  "S04bsu018_u:2893": "yathā pūrvoktaṃ,",
  "S04bsu018_u:2894": "na kaścid bodhisattvo 'nuttarāyāṃ samyaksaṃbodhau cārikāṃ caramāṇaḥ evaṃ dṛḍhotsāhabalavegena",
  "S04bsu018_u:2895": "prajñāpāramitāyāṃ cīrṇaḥ syāṃ,",
  "S04bsu018_u:2896": "na ca punaḥ paścātkaścid (KpSū 229)",
  "S04bsu018_u:2897": "bodhisattvo 'nuttarāyāṃ samyaksaṃbodhau cārikāṃ caramāṇaḥ evaṃ dṛḍhotsāhabalavegena prajñāpāramitāyāṃ caret,",
  "S04bsu018_u:2898": "tathāhaṃ careyaṃ;",
  "S04bsu018_u:2899": "paścimakānāṃ bodhisattvānāṃ mahākaruṇāsamanvāgatānāṃ netrīguṇaṃ sthāpayeyaṃ /",
  "S04bsu018_u:2900": "prathamacittotpādenāhaṃ paścimakānāṃ bodhisattvānāṃ mahākaruṇāṃ nivartayeyaṃ,",
  "S04bsu018_u:2901": "yāvadanuttaraparinirvāṇena bodhisattvāścāścaryaprāptā bhaveyurityarthamahaṃ tyāgasyāmanyanatā careyaṃ,",
  "S04bsu018_u:2902": "śīlāniśrayatā kṣāntyāmanyanatā vīrye 'nāyūhanatā dhyāneṣvapratiṣṭhitatā prajñāyāmadvayatāṃ careyaṃ /",
  "S04bsu018_u:2903_0": "aphalākāṅkṣī āryasaptadhanavirahitānāṃ sattvānāṃ sarvaśūnyabuddhakṣetrojjhitānāmānantaryakārakānāṃ",
  "S04bsu018_u:2903_1": "saddharmapratikṣepakānāmāryāparvādakānāṃ mithyādṛṣṭikānāmakuśalamūlasamavadhānasaṅkaṭaprāptānāṃ",
  "S04bsu018_u:2903_2": "kumārge vihanyamānānāṃ sattvānāmarthāyāhaṃ pāramitāstīvrabalavegotsāhena careyaṃ /",
  "S04bsu018_u:2904": "ekaikasya sattvasyārthe cāhaṃ kuśalamūlabījasaṃtatyāḥ pratiṣṭhāpanārthaṃ daśamahākalpān (KpSū 230)",
  "S04bsu018_u:2905": "avīcinarake duḥkhāṃ vedanāmutsaheyaṃ,",
  "S04bsu018_u:2906": "evaṃ tiryakpreteṣu yakṣadaridreṣu manuṣyadaridreṣu duḥkhāṃ vedanāmutsaheyaṃ /",
  "S04bsu018_u:2907": "yathā caikasattvasya santatyāṃ kuśalamūlabījaṃ pratiṣṭhāpayeyaṃ tathā sarvasattvānāṃ evaṃrūpāṃ riktamuṣṭisadṛśasantānāṃ vaineyāṃ pratigṛhṇīyaṃ /",
  "S04bsu018_u:2908": "yāvat kalpaparyantenāhamanārthako divyasukhopapattibhiḥ,",
  "S04bsu018_u:2909": "sthāpayitvā ekajātipratibaddhatuṣitabhavanakālāparikṣīcaramabhaviko bodhyabhisaṃbodhanārthaṃ;",
  "S04bsu018_u:2910": "tāvacciramahaṃ saṃsāre buddhakṣetraparamāṇurajaḥsamān buddhān bhagavataḥ paryupāsitvā ekaikasya ca buddhasyāhaṃ buddhakṣetraparamāṇurajaḥsamāṃ vividhāṃ",
  "S04bsu018_u:2911": "pūjāṃ kuryāṃ,",
  "S04bsu018_u:2912": "ekaikasya ca buddhasya sakāśādbuddhakṣetraparamāṇurajaḥsamān guṇān adhigaccheyaṃ,",
  "S04bsu018_u:2913": "buddhakṣetraparamāṇurajaḥsamāṃśca sattvān bodhau samādāpayeyaṃ /",
  "S04bsu018_u:2914": "evaṃ pratyekabuddhayānikānāmevaṃ śrāvakayānikānāṃ yathābhiprāyāṃśca sattvān tathāhaṃ samādāpayeyaṃ /",
  "S04bsu018_u:2915": "asati buddhotpāde loka ṛṣivratenāhaṃ sattvāṃ daśakuśalakarmapatheṣu niyojayeyaṃ samādhāvabhijñāsu ca niyojayeyaṃ, (KpSū 231)",
  "S04bsu018_u:2916": "dṛṣṭivyasanamaheśvarabhaktāṃ maheśvararūpeṇāhaṃ sattvān kuśaleṣu niyojayeyaṃ,",
  "S04bsu018_u:2917": "nārāyaṇabhaktāṃścandrasūryabhaktāṃ yāvadbrahmabhaktān brahmarūpeṇāhaṃ sattvān kuśaladharmeṣu niyojayeyaṃ /",
  "S04bsu018_u:2918": "evaṃ garuḍarūpeṇa garuḍapakṣiṇaḥ kuśalacaryāsu niyojayeyaṃ,",
  "S04bsu018_u:2919": "yāvacchakrarūpeṇa /",
  "S04bsu018_u:2920": "bubhūkṣitān sattvān svamāṃsarudhireṇa saṃtarpayeyaṃ,",
  "S04bsu018_u:2921": "vyasanagatāṃśca sattvāṃ svakena kāyena jīvitena ca paritrāyeyaṃ /",
  "S04bsu018_u:2922": "tāvacciramahaṃ bhadanta bhagavan dagdhasantānānāṃ kuśalamūlaparihīnānāmarthāyātibalavegena cārikāṃ caraṃ,",
  "S04bsu018_u:2923": "tāvacciraṃ cāhaṃ saṃsāre sattvahetorvividhacaṇḍaghoradāruṇāṃ duḥkhāṃ praticcheyaṃ:",
  "S04bsu018_u:2924_0": "yāvadatikrāntānekagaṅgānadīvālikāsamānāmasaṃkhyeyānāṃ nirgatānām avaśiṣṭe dvitīye",
  "S04bsu018_u:2924_1": "gaṅgānadīvāikāsame 'saṃkhyeye 'nupraviṣṭe bhadrake mahākalpe yadā jyotipālo māṇavako",
  "S04bsu018_u:2924_2": "'nuttarāṃ samyaksaṃbodhimabhisaṃbudhyati krakutsando nāma tathāgato bhaviṣyati tadāhaṃ",
  "S04bsu018_u:2924_3": "tasmin samaye āryeṇa prajñācakṣuṣā daśasu dikṣu sahasrabuddhakṣetraparamāṇurajaḥsamāsu",
  "S04bsu018_u:2924_4": "lokadhātuṣu pravartitadhārmikaṃ dharmacakraṃ tiṣṭhato yāpayato buddhān bhagavataḥ paśyeyaṃ /",
  "S04bsu018_u:2925": "ye mayā dagdhasantānā akuśalamūlasamādhānāḥ (KpSū 232)",
  "S04bsu018_u:2926_0": "saptadhanavirahitāḥ sarvaiḥ śūnyairbuddhakṣetrairujjhitā ānantaryakārakāḥ saddharmapratikṣepakā",
  "S04bsu018_u:2926_1": "āryāpavādakā yāvatkumārge vihanyantaḥ mayā saṅkaṭaprāptāḥ prathamamanuttarāyāṃ samyaksaṃbodhau",
  "S04bsu018_u:2926_2": "samādāpitā niveśitāḥ pratiṣṭhāpitāḥ /",
  "S04bsu018_u:2927": "mayā te sattvāḥ prathamaṃ dānapāramitāyāṃ samādāpitā yāvatprajñāpāramitāyāṃ niveśitāḥ syurmayā ca teṣāṃ sattvānāṃ tatkuśalamūlabījamanuttare nirvāṇe prakṣiptaṃ syāt,",
  "S04bsu018_u:2928": "apāyebhyaśca parimocitāḥ syuḥ,",
  "S04bsu018_u:2929": "prajñāpuṇyasaṃbhāre ca niyojitāḥ syustiṣṭhanto yāpayantasteṣu ca buddhakṣetresu buddheṣu bhagavatasūpanītāḥ syuryadānuttarāyāṃ samyaksaṃbodhau vyākaraṇapratilabdhā bhaveyuḥ,",
  "S04bsu018_u:2930_0": "samādhidhāraṇīkṣāntipratilabdhāśca syurbhūmyavakrāntāśca syurmayā ca te sattvā buddhakṣetraguṇavyūhā",
  "S04bsu018_u:2930_1": "praṇidhānaṃ samādāpitāḥ śikṣāpitāśca syuryathārūpaṃ ca te buddhakṣetraguṇavyūhāṃ",
  "S04bsu018_u:2930_2": "pratigṛhṇeyuste ca tān ahaṃ tasmin samaye 'nupraviṣṭe bhadrakalpe krakutsande jinasūrya",
  "S04bsu018_u:2930_3": "udgate daśasu dikṣu buddhakṣetraparamāṇurajaḥsameṣu buddhakṣetreṣu buddhān bhagavataḥ (KpSū 233)",
  "S04bsu018_u:2931": "tiṣṭhato yāpayataḥ sattvānāṃ dharmaṃ deśayataḥ paśyeyaṃ;",
  "S04bsu018_u:2932": "tadāhaṃ krakutsandasya tathāgatasyārhataḥ samyaksaṃbuddhasyācirābhisaṃbuddhasya sakāśamupasaṃkrameyaṃ,",
  "S04bsu018_u:2933": "upasaṃkramya vividhāṃ pūjāṃ kuryāṃ,",
  "S04bsu018_u:2934": "praśnaṃ ca pṛccheyaṃ,",
  "S04bsu018_u:2935": "pravrajeyaṃ,",
  "S04bsu018_u:2936": "śīlaśrutasamādhāvabhiyujyeyaṃ,",
  "S04bsu018_u:2937": "agradharmadeśakaśca bhaveyaṃ /",
  "S04bsu018_u:2938_0": "ye ca tasmin samaye dagdhasantānāḥ sattvā akuśalamūlasamavadhānagatā dṛṣṭimārgasaṃpratipannā",
  "S04bsu018_u:2938_1": "ānantaryakārakāḥ kumārgavihanyamānāsteṣāṃ mahāsaṅkaṭaprāptānāṃ sattvānāṃ dharmaṃ deśayeyaṃ,",
  "S04bsu018_u:2939": "tāṃścāhaṃ vaineyāṃ pratigṛhṇīyāṃ /",
  "S04bsu018_u:2940": "astāṃgate jinasūrye tadāhamanābhogena buddhakāryaṃ kuryāṃ yāvadvarṣaśatāyuṣkāyāṃ prajāyāṃ triṣu puṇyakriyāvastuṣu sattvānniyojayeyaṃ /",
  "S04bsu018_u:2941": "tasmiṃśca kāle 'tikrānte devalokaṃ gatvā devānāṃ dharmaṃ deśayeyaṃ,",
  "S04bsu018_u:2942": "vaineyāṃśca pratigṛhṇīyāṃ,",
  "S04bsu018_u:2943": "yāvadviṃśativarṣaśataṃ sattvānāmāyurbhaviṣyati /",
  "S04bsu018_u:2944": "sattvā aiśvaryakularūpamadamattā matsariṇo bhaviṣyanti /",
  "S04bsu018_u:2945": "pañcakaṣāyāndhakāraprakṣiptāḥ sattvāḥ tīvrarāgāstīvradveṣāstīvramohāstivramānāstīvrapāperṣyāmatsariṇo 'dharmarāgaraktā adharmabhogaparyeṣṭino mithyādṛṣṭayo viparītadarśanā",
  "S04bsu018_u:2946": "āryasaptadhanavirahitā (KpSū 234)",
  "S04bsu018_u:2947_0": "amātṛjñā apitṛjñā aśrāmaṇyā abrāhmaṇyā akṛtyakarā apuṇyakarā aparalokabhayadarśino",
  "S04bsu018_u:2947_1": "'nabhiyuktāstriṣu puṇyakriyāvastuṣu anarthikāstribhiryānairanabhiyuktāstriṣu sucariteṣu",
  "S04bsu018_u:2947_2": "abhiyuktāstriṣu duścariteṣu anabhiyuktā daśasu kuśaleṣu karmapatheṣu abhiyuktā daśasvakuśaleṣu",
  "S04bsu018_u:2947_3": "karmapatheṣu caturviparyāsopahatāścaturvipattisaṃsthānāścaturmāravaśagatāścaturbhiroghairuhyamānāḥ",
  "S04bsu018_u:2947_4": "pañcanīvaraṇavaśagatāḥ sattvā bhaviṣyanti /",
  "S04bsu018_u:2948_0": "ṣaḍindriyamadamattā aṣṭamithyātvapratipannāḥ kāmasaṅkaṭaprāptā anuśayasamutthāpakā",
  "S04bsu018_u:2948_1": "anarthikā devamanuṣyaśrīsaṃpattibhirviparītadṛṣṭikāḥ kumārge vihanyamānā ānantaryakārakāḥ",
  "S04bsu018_u:2948_2": "saddharmapratikṣepakā āryāpavādakāḥ sarvakuśalamūlaparihīṇā dhvāṅkṣāmukharā akṛtajñā",
  "S04bsu018_u:2948_3": "muṣṭasmṛtayaḥ kuśalajugupsakā duḥprajñā alpaśrutā duḥśīlāḥ kuhakā matsariṇaḥ parasparābhāṣakā",
  "S04bsu018_u:2948_4": "anyonyāgauravāḥ kuśīdā vikalendriyā durbalāścīvaravirahitā akalyāṇamitrasaṃgṛhītā",
  "S04bsu018_u:2948_5": "garbhāśayasmṛtipraṇaṣṭā vividharogapahatāḥ kliṣṭā durvarṇā avahoṭimakā ahrīkā anapatrāpyāḥ",
  "S04bsu018_u:2948_6": "parasparabhītā (KpSū 235)",
  "S04bsu018_u:2949": "ekapūrvabhaktena bahukāyavācā manasā duścaritaṃ samācaranti te praśaṃsitaśāśvatadṛṣṭikāḥ sattvā bhaviṣyanti /",
  "S04bsu018_u:2950_0": "pañcaskandhābhiniviṣṭacittāḥ pañcakāmaguṇāgṛddhacittā duṣṭacittā vyāpannacittā vairacittā",
  "S04bsu018_u:2950_1": "vihiṃsācittāḥ kaluṣacittā rukṣacittāḥ kṣubhitacittā adāntacittā ahitacittā uddhatacittā",
  "S04bsu018_u:2950_2": "adharmābhiniviṣṭacittā anavasthitacittāḥ parasparasārambhacittāḥ parasparavadhakacittā",
  "S04bsu018_u:2950_3": "dharmavivarjitacittā avipakvacittā dharmeṣu sārambhacittā akuśala utpāditacittāḥ",
  "S04bsu018_u:2950_4": "śāntanirvāṇāparyeṣṭicittā adakṣiṇiyacittāḥ sarvasaṃyojanabandhanasamudānanacittā",
  "S04bsu018_u:2950_5": "vyādhijarāmaraṇāsaṃpratyayacittāḥ sarvasaṃyojanādhiṣṭhitacittāḥ sarvanīvaraṇaparigrahacittā",
  "S04bsu018_u:2950_6": "dharmadhvajaprapātanacittā dṛṣṭidhvajocchrayaṇacittāḥ parasparāvarṇacittā anyonyabhakṣaṇacittāḥ",
  "S04bsu018_u:2950_7": "parasparapīḍanaiśvaryacitta dveṣasamudgrahaṇacittā anyonyāghātacittāḥ kāmebhyo 'tṛptacittāḥ (KpSū 236)",
  "S04bsu018_u:2951": "sarvaparigrahamātsaryacittā akṛtajñacittāḥ paradārākramaṇacittā vyāpādavihiṃsanacittā apraṇidhānacittāḥ sattvāstatkāle",
  "S04bsu018_u:2952": "bhaviṣyanti /",
  "S04bsu018_u:2953": "ime cātra śabdāḥ parasparāntikācchṛṇvanti,",
  "S04bsu018_u:2954_0": "narakaśabdastiryagyoniśabdo yamalokaśabdo vyādhiśabdo jarāśabdo maraṇaśabdo vadhakaśabdo",
  "S04bsu018_u:2954_1": "'kṣaṇaśabdo nityāriśabdo haḍinigaḍabandhanacārakaśabdo daṇḍapīḍanāśabdo 'varṇakrośanaparibhāṣaṇāśabdaḥ",
  "S04bsu018_u:2954_2": "saṃdhicchedanaśabdo gaṇacchedanaśabdaścauryaśabdaḥ paracakraśabdo durbhikṣaśabdaḥ",
  "S04bsu018_u:2954_3": "kāmamithyācāraśabdo mṛṣāvādaśabda utpātaśabdaḥ paiśunyaśabdaḥ paruṣaśabdaḥ saṃbhinnapralāpaśabda",
  "S04bsu018_u:2954_4": "īrṣyāmātsaryaśabda āgrahaparigrahaśabdo 'haṅkāramamakāraśabdaḥ priyāpriyaśabda iṣṭāniṣṭaśabdaḥ",
  "S04bsu018_u:2954_5": "priyaviprayogaśabdaḥ krayavikrayaśabdo 'nyonyadāsaviheṭhanāśabdo garbhavāsaśabdo",
  "S04bsu018_u:2954_6": "durgandhaśabdaḥ śītaśabda uṣṇaśabdo jighatsāpipāsāśabdaḥ śrāntaklāntavedanāśabdaḥ",
  "S04bsu018_u:2954_7": "kṛṣikarmāntaśabdo vividhakarmaśilpaparikhinnaśabdo (KpSū 237)",
  "S04bsu018_u:2955": "vividharogopahataśabdaḥ,",
  "S04bsu018_u:2956": "imāṃśca te sattvāḥ parasparasyāntikācchṛṇvanti /",
  "S04bsu018_u:2957": "evaṃrūpaiḥ parihīṇakuśalamūlaiḥ parihīṇakalyāṇamitrairduṣṭacittaiḥ sattvaistasmin kāle sahālokadhāturākīrṇā bhaviṣyati /",
  "S04bsu018_u:2958_0": "ujjhitāśca te sattvā bhaviṣyanti sarvajñaiḥ śūnyairbuddhakṣetrairyathānnapānadamasaṃyamakuśalakarmakriyākuśalasamavadhānā",
  "S04bsu018_u:2958_1": "āryāṣṭāṅgena mārgeṇa virahitāstamastamaḥparāyaṇāḥ pragāḍhakarmapratyayena te sattvāstasmin",
  "S04bsu018_u:2958_2": "samaye bhadrakalpe viṃśottaravarṣaśatāyuṣkeṣu pratyājāyiṣyanti /",
  "S04bsu018_u:2959": "teṣāṃ sattvānāṃ karmapratyayena sahabuddhakṣetraṃ hīnaṃ bhaviṣyati,",
  "S04bsu018_u:2960": "sarvairavaruptakuśalamūlaiḥ sattvaiḥ parivarjitaṃ,",
  "S04bsu018_u:2961": "salavaṇā ca pṛthivī bhaviṣyati,",
  "S04bsu018_u:2962": "pāṣāṇaśarkarapāṃśuśīlā parvatotkūlā ca dharaṇī bhaviṣyati,",
  "S04bsu018_u:2963": "paruṣadaṃśamaśakāśīviṣacaṇḍamṛgapakṣibhirākīrṇā bhaviṣyati,",
  "S04bsu018_u:2964": "viṣamakālakaluṣā vāyavo vāsyanti,",
  "S04bsu018_u:2965": "viṣamakālavirasalavaṇavimiśrā aśanivarṣā patiṣyanti;",
  "S04bsu018_u:2966": "tathārūpāḥ pṛthivyāṃ śaṣpauṣadhitṛṇavṛkṣā patrapuṣpaphalā dhānyarasāḥ sattvānāmannapānabhogaparibhogaviṣamāḥ (KpSū 238)",
  "S04bsu018_u:2967": "kaluṣaparuṣarukṣaviṣasaṃsṛṣṭā bhaviṣyanti /",
  "S04bsu018_u:2968": "te sattvāḥ paribhaktyā bhūyasyā mātrayā rukṣā duṣṭāścaṇḍā raudrāḥ paruṣāḥ kadaryāḥ paribhāṣakā anyonyāgauravā bhītena cittenāghātacittā",
  "S04bsu018_u:2969": "vadhakacittā bhaviṣyanti,",
  "S04bsu018_u:2970": "māṃsabhojanarudhirāhārā mṛgacarmaprāvaraṇāḥ praharaṇādhiṣṭhānāḥ prāṇivadhodyuktā rūpakulavaṃśaiśvaryaśāstralipyaśvārohaṇadhanurgrahāyudhaparivārā mātsaryadarpitā bhaviṣyanti;",
  "S04bsu018_u:2971": "vividhalūhatapavratābhiyuktā bhaviṣyanti lokāḥ /",
  "S04bsu018_u:2972": "tatkālamahaṃ tuṣitabhavanādavatīrya viśiṣṭe cakravartikulavaṃśe īśvare rājakule agramahiṣyāḥ kukṣau vaineyasattvakuśalamūlaparipācanārthaṃ garbhavāsamupagṛhṇīyāṃ;",
  "S04bsu018_u:2973": "sarvāvantaṃ tasmin samaye sahe buddhakṣetre udāreṇāvabhāsena sphureyaṃ,",
  "S04bsu018_u:2974": "ūrdhvaṃ yāvadakaniṣṭhabhavanaparyanto 'haṃ heṣṭhaṃ yāvat kāñcanacakraparyantamudāreṇāvabhāsena sphureyaṃ /",
  "S04bsu018_u:2975": "ye ca tasmin samaye sattvā sahe buddhakṣetre pratyājātā narakeṣu vā tiryagyonau vā yamaloke vā devamanuṣye (KpSū 239)",
  "S04bsu018_u:2976": "vā te sarve tamavabhāsaṃ paśyeyuḥ spṛśeyuḥ saṃjāneyuḥ;",
  "S04bsu018_u:2977": "teṣāṃ saṃsāre vimṛśatāṃ duḥkhodvignānāṃ nirvāṇābhilāṣamantaśaḥ kleśaśamacittānyutpādayeyuḥ /",
  "S04bsu018_u:2978": "idaṃ prathamamagramārgabījamavaropayeyaṃ;",
  "S04bsu018_u:2979": "yadāhaṃ sarvadharmanayavipaścitaṃ sarvasamādhinirdeśamekadharmamukhamaparāntakalpanirdeśena samāhitacitto daśamāsāṃ mātuḥ kukṣau nivaseyaṃ;",
  "S04bsu018_u:2980": "yāvāṃścāhaṃ prāpte buddhatve sattvāṃ parikhinnāṃ saṃsāre parimocayeyaṃ /",
  "S04bsu018_u:2981": "te sattvā mātuḥ kukṣigataṃ daśamāsāṃ maṇigarbhasaṃdarśanasamāhitacittaṃ paryaṅkena niṣaṇṇaṃ paśyeyuḥ /",
  "S04bsu018_u:2982": "nirgate ca daśamāse sarvapuṇyasaṃcayenāhaṃ samādhinā sarvāvantaṃ sahabuddhakṣetraṃ ṣaḍvikāraṃ dharaṇīṃ cālayeyaṃ,",
  "S04bsu018_u:2983": "ūrdhvaṃ yāvadakaniṣṭhabhavanaparyantaṃ heṣṭimena ca yāvat kāñcanacakraparyantaṃ ṣaḍvikāreṇa cālayeyaṃ /",
  "S04bsu018_u:2984": "ye ca tasmin samaye sahe buddhakṣetre sattvāḥ pratyājātā narakeṣu vā yāvan manuṣyeṣu vā tān prabodhayeyaṃ /",
  "S04bsu018_u:2985": "yadāhaṃ māturdakṣiṇe kukṣāvabhiniṣkrameyaṃ,",
  "S04bsu018_u:2986": "punarapi ca sarvāvantaṃ sahaṃ buddhakṣetramudāreṇāvabhāsena aphureyaṃ; (KpSū 240)",
  "S04bsu018_u:2987": "tadāpi tasmin samaye sarvān sahe buddhakṣetre sattvān saṃcodayeyaṃ,",
  "S04bsu018_u:2988": "anavaruptakuśalamūlānāṃ sattvānāṃ santāne nirvāṇabījaṃ prakṣipeyaṃ,",
  "S04bsu018_u:2989": "avaropitanirvāṇabījasantatīnāṃ sattvānāṃ samādhyaṅkuramavaropayeyaṃ /",
  "S04bsu018_u:2990": "yadā cāhaṃ caraṇatalena dharaṇīṃ spṛśeyaṃ sarvāvatī tasmin samaye sahe buddhakṣetre ṣaḍvikāraṃ dharaṇīṃ cālayeyaṃ prakaṃpayeyaṃ kṣobhayeyaṃ yāvat kāñcanacakraparyantena;",
  "S04bsu018_u:2991": "tadāhaṃ tasmin samaye sattvān jalaniśritāṃ kṣitiniśritāṃ khaniśritāṃ caturyoniparyāpannāṃ pañcagatisaṃniśritāṃ tān sarvān ahaṃ pratibodhayeyaṃ,",
  "S04bsu018_u:2992": "yeṣāṃ santāne sattvānāmanutpannaṃ samādhānāṅkuraṃ ropayeyaṃ,",
  "S04bsu018_u:2993": "dṛḍhasamādhānāṅkurāṃ tribhiryānairavaivartikāṃ sthāpayeyaṃ /",
  "S04bsu018_u:2994_0": "sahajātamātrasya ca me yāvadeva tasmin sahe buddhakṣetre mahābrahmāṇo vā mārā vā",
  "S04bsu018_u:2994_1": "śakrā vā candrā vā sūryā vā lokapālā vā mahānāgarājā vāsurendrā vā aupapādukā vā",
  "S04bsu018_u:2994_2": "maharddhikā vā yakṣarākṣasanāgāsurā vā sarve mama pūjākarmaṇe upasaṃkrāmeyuḥ /",
  "S04bsu018_u:2995": "sahajātamātraścāhaṃ saptapadāni prakrāmeyaṃ /",
  "S04bsu018_u:2996": "sarvapuṇyasamuccayenāhaṃ samādhinā tathārūpaṃ dharmaṃ deśayeyaṃ yattatsarvāvatī sā parṣattribhiryānaiḥ (KpSū 241)",
  "S04bsu018_u:2997": "prasādaṃ pratilaṃbhayet /",
  "S04bsu018_u:2998": "ye ca tatra parṣadi sattvāḥ śrāvakayānikā bhaveyuste caramabhavikā mama vaineyā bhavikā;",
  "S04bsu018_u:2999": "ye ca tatra sattvāḥ pratyekabuddhayānikā bhaveyuste vairocanakusumāṃ kṣāntiṃ pratilabheyuḥ;",
  "S04bsu018_u:3000": "ye ca tatra sattvā anuttaramahāyānikā bhaveyuste sarve vajradharasamudrasaṃkopitaṃ samādhiṃ pratilabheran,",
  "S04bsu018_u:3001": "tena ca samādhinā tisrā bhūmīḥ samatikrāmeyuḥ /",
  "S04bsu018_u:3002": "yadahaṃ snāpanamiccheyaṃ ye ca tatra mahānāgarājāno viśiṣṭatarā bhaveyuḥ te māṃ snāpayeyuḥ;",
  "S04bsu018_u:3003": "ye ca sattvā māṃ snāpayamānaṃ paśyeyuste sarve tribhiryānairevaṃrūpān guṇānadhigaccheyuḥ yathā proktaṃ /",
  "S04bsu018_u:3004_0": "ye ca māṃ sattvā rathamabhirohantaṃ samanupaśyeyurvistareṇa kumārakrīḍavividhaśilpasthānakarmasthānāsanāni",
  "S04bsu018_u:3004_1": "ca dadarśa śikṣāpanayogyaṃ stryagāre pañca kāmaguṇaratikrīḍārdharātrāvudvignaniṣkramaṇālaṅkāravibhūṣaṇacchoraṇaṃ",
  "S04bsu018_u:3004_2": "lohitavastrābhīkṣṇaṃ kāṣāyavastraparyeṣaṇabodhivṛkṣopasaṃkramaṇaṃ,",
  "S04bsu018_u:3005": "ye ca sattvā māmupasaṃkrāmantaṃ paśyeyuḥ,",
  "S04bsu018_u:3006": "teṣāṃ cāhaṃ sattvānāṃ sarvapuṇyasamuccayena (KpSū 242)",
  "S04bsu018_u:3007": "samādhinā tathārūpaṃ dharmaṃ deśayeyaṃ yathā te sattvāstribhiryānaistīvracchandā udyujyeyuḥ /",
  "S04bsu018_u:3008": "ye ca tatra sattvāḥ pratyekabuddhayānikāste sarve vairocanakusumāṃ kṣāntiṃ pratilabheyuḥ;",
  "S04bsu018_u:3009": "yaiśca mahāyānabījaṃ prakṣiptaṃ bhavet te sarve vajradharasamudrasaṃkopitaṃ samādhiṃ pratilabheyustena ca samādhinā tisro bhūmiratikrāmeyuḥ /",
  "S04bsu018_u:3010": "svayaṃ cāhaṃ tṛṇasaṃstaraṇaṃ gṛhṇīyāṃ bodhivṛkṣamūlavajrāsane prajñapayeyaṃ niṣīdeyaṃ paryaṅkamābadhvā ṛjukena kāyena;",
  "S04bsu018_u:3011": "tathārūpamahamāsphānakaṃ dhyānaṃ dhyāyeyaṃ,",
  "S04bsu018_u:3012": "āśvāsapraśvāsā vyupaśameyaṃ;",
  "S04bsu018_u:3013": "ekavāraṃ divasena dhyānādvyuttiṣṭheyaṃ,",
  "S04bsu018_u:3014": "vyutthāya cāhamardhatilakaphalamāhāramāhareyaṃ,",
  "S04bsu018_u:3015": "ardhaṃ pratigrāhakasyānuprayaccheyaṃ /",
  "S04bsu018_u:3016": "tāvacciraṃ cāhamevaṃrūpāṃ duṣkaracārikāṃ careyaṃ,",
  "S04bsu018_u:3017": "yāvadakaniṣṭhabhavanaparyantena sarve devā ye sahe buddhakṣetre paryāpannāsta upasaṃkrāmeyurmama ca pūjāṃ kurvāṇāḥ,",
  "S04bsu018_u:3018": "sarve me sākṣiṇaḥ syurduṣkaracaryāyāṃ /",
  "S04bsu018_u:3019": "yaiśca tatra śrāvakayāne bījamavaruptaṃ syātteṣāṃ bhadanta bhagavan kleśavyupaśamāya santāne bhaveyaṃ,",
  "S04bsu018_u:3020": "caramabhavikāśca mama vaineyā bhaveyuḥ;",
  "S04bsu018_u:3021": "ye pratyekabuddhayānikā (KpSū 243)",
  "S04bsu018_u:3022": "yāvadyathā pūrvoktaṃ /",
  "S04bsu018_u:3023": "evaṃ nāgayakṣāsuragaruḍakinnaramahoragapretapiśācakumbhāṇḍāḥ pañcābhijñā ṛṣaya upasaṃkrāmeyurmama pūjākarmaṇe,",
  "S04bsu018_u:3024": "sarve ca me sākṣiṇo bhaveyurduṣkaracaryāyāṃ;",
  "S04bsu018_u:3025": "ye ca śrāvakayānikā yāvadyathā pūrvoktaṃ /",
  "S04bsu018_u:3026": "ye ca tatra cāturdvīpikāyāmanyatīrthikā lūhatapo vrataduṣkaracārikāṃ caranti,",
  "S04bsu018_u:3027": "teṣāṃ cāmānuṣā ārocayeyuḥ /",
  "S04bsu018_u:3028": "“na yūyaṃ duṣkarakārakā,",
  "S04bsu018_u:3029": "yathāsmin pradeśe caramabhaviko bodhisattvo duṣkaracārikāṃ carati,",
  "S04bsu018_u:3030": "tathārūpaṃ dhyāyati hṛdaye manaskāraṃ badhnāti praśrabdhakāyasaṃskāraḥ praśrabdhavāksaṃskāraḥ praśāntāścāsya praśvāsāśvāsāḥ;",
  "S04bsu018_u:3031": "dinedine caikāṃ velāṃ dhyānādvyutthitvārdhatilakaphalamāhāramāharati /",
  "S04bsu018_u:3032": "sā duṣkaracaryā maharddhikā sā mahāphalā mahāvistārā,",
  "S04bsu018_u:3033": "na cireṇāsau anuttarāṃ samyaksaṃbodhimabhisaṃbhotsyate /",
  "S04bsu018_u:3034": "sacenna śraddhadhvaṃ gacchata svayaṃ paśyata” /",
  "S04bsu018_u:3035": "te ca tāṃ duṣkaracaryāmutsṛjya mama duṣkaracaryāṃ dṛṣṭvā yeṣāṃ śrāvakayānasantānabījāṅkuraṃ pratiṣṭhitaṃ syāt,",
  "S04bsu018_u:3036": "yāvad yathā pūrvoktaṃ /",
  "S04bsu018_u:3037": "ye manuṣyarājā (KpSū 244)",
  "S04bsu018_u:3038": "vā bhaṭṭā vā naigamajānapadā gṛhasthapravrajitā gṛhāgārasaṃpannāste 'pi mama duṣkaracaryāmupasaṃkrāmeyuryāvacchrāvakayānikā yathā pūrvoktaṃ /",
  "S04bsu018_u:3039": "yaśca mātṛgrāmo mama darśanayopasaṃkramet,",
  "S04bsu018_u:3040": "sa tasya paścimako mātṛgrāmapratilābho bhaved iti,",
  "S04bsu018_u:3041": "ye śrāvakayānikā yathā pūrvoktaṃ /",
  "S04bsu018_u:3042": "ye mṛgapakṣiṇo duṣkaraṃ caramāṇaṃ niṣaṇṇaṃ paśyeyussa teṣāṃ paścimakastiryagyonipratilābho bhaved iti;",
  "S04bsu018_u:3043": "yaiśca mṛgapakṣibhiḥ śrāvakayāne bījānyavaropitāni tenaikajātipratibaddhā mama caiva vaineyā bhaveyurye pratyekabuddhayānā yāvad yathā pūrvoktaṃ /",
  "S04bsu018_u:3044": "evaṃvidhāḥ kṣudrakāstiryagyonikā vaktavyā,",
  "S04bsu018_u:3045": "evaṃ pretā vaktavyāstāvacciraṃ cāhamevaṃrūpāṃ duṣkaracaryāṃ careyaṃ ekaparyaṅkena yāvad bahusattvakoṭīnayutaśatasahasrāṇi duṣkaracaryāyāṃ sākṣibhūtā bhaveyuḥ āścaryaprāptāśca,",
  "S04bsu018_u:3046": "teṣāṃ ca santāne 'prameyāsaṃkhyeyānāṃ mokṣabījāṃ praropayeyaṃ /",
  "S04bsu018_u:3047_0": "tathārūpāmahaṃ duṣkaracaryāṃ careyaṃ yathā na pūrvaṃ kenacit sattvasaṃkhyātena anyatīrthikena",
  "S04bsu018_u:3047_1": "vā śrāvakayānikena vā pratyekabuddhayānikena vā anuttaramahāyānikena vā evaṃ duṣkaracaryācīrṇapūrvaḥ syāt;",
  "S04bsu018_u:3048": "na ca punaḥ paścāt kaścit sattvasaṃkhyātaścaret anyatīrthikā vā evaṃrūpāṃ duṣkaracārikāṃ (KpSū 245)",
  "S04bsu018_u:3049": "śaktāṃścarantu yathāhaṃ careyaṃ /",
  "S04bsu018_u:3050": "aprāptāyāmanuttarāyāṃ samyaksaṃbodhau tadāhaṃ puruṣakāraṃ kuryāṃ sabalakāyaṃ māraṃ parājayeyaṃ,",
  "S04bsu018_u:3051": "sāvaśeṣakarmaphalaṃ cādhiṣṭhiheyaṃ,",
  "S04bsu018_u:3052": "kleśamāraṃ jineyaṃ,",
  "S04bsu018_u:3053": "anuttarāṃ ca samyaksaṃbodhimabhisaṃbudhyeyaṃ /",
  "S04bsu018_u:3054": "tadahamekasattvasya santāne 'rhatvaṃ pratiṣṭhāpayeyaṃ,",
  "S04bsu018_u:3055": "tathā dvitīyasya tathā tṛtīyasya tathā caturthasya dharmaṃ deśayeyaṃ,",
  "S04bsu018_u:3056": "santāne cārhatvaṃ pratiṣṭhāpayeyaṃ /",
  "S04bsu018_u:3057": "ekaikasya sattvasyārthamahaṃ śatasahasraśaḥ prātihāryāṇi",
  "S04bsu018_u:3058": "darśayeyaṃ,",
  "S04bsu018_u:3059": "tasya ca santāne samyagdṛṣṭiṃ pratiṣṭhāpayeyaṃ,",
  "S04bsu018_u:3060": "bahuni ca dharmārthavyañjanasahasrāṇi bhāṣayeyaṃ,",
  "S04bsu018_u:3061": "yathā śaktyā ca phale pratiṣṭhāpayeyaṃ /",
  "S04bsu018_u:3062": "vajramayāṃśca sattvānāṃ santāne kleśaparvatāṃ jñānavajreṇa bhindyāṃ triyānena vyavasthānena dharmaṃ deśayeyaṃ /",
  "S04bsu018_u:3063": "ekasattvasyārthāyāhaṃ bahuyojanaśatāni padbhyāṃ gaccheyaṃ dharmadeśanārthamabhayapade pratiṣṭhāpanārthaṃ /",
  "S04bsu018_u:3064": "apratiṣedhaśca me śāsane bhavet pravrajyāyāḥ,",
  "S04bsu018_u:3065": "durbalasya muṣṭasmṛteḥ vibhrāntacittasya mukharapragalbhacittasya praduṣṭacittasya duḥprajñacittasya bahukleśākulacittasya mātṛgrāmasya mama śāsane pravrajyopasaṃpadbhavet /",
  "S04bsu018_u:3066": "(KpSū 246) catasraśca me parṣāḥ syurbhikṣubhikṣuṇyupāsakopasikāḥ /",
  "S04bsu018_u:3067": "bahujanaprabhūtaṃ me śāsanaṃ bhavet devānāṃ satyadarśanaṃ yakṣāṇāṃ nāgānāmasurāṇāmāryāṣṭāṅgasamanvāgata upoṣadhavāsaḥ,",
  "S04bsu018_u:3068": "yāvattiryagyonigatānāmapi brahmacaryāvāso bhavet /",
  "S04bsu018_u:3069": "bodhiprāptasya ca me bhadanta bhagavan ye sattvā mama praduṣṭacittā vadhakacittāḥ śastreṇa vāgninā vā śaktyā va vividhena vā praharaṇenopasaṃkrāmeyuḥ,",
  "S04bsu018_u:3070": "rukṣaiḥ paruṣairvacanairākrośeyuḥ paribhāṣeyurdigvidikṣu vāyaśaḥśabdaṃ cāreyuḥ,",
  "S04bsu018_u:3071": "viṣasaṃsṛṣṭaṃ vāhārapānamupanāmayeyuḥ;",
  "S04bsu018_u:3072": "evaṃrūpāṃ karmaphalānaparikṣīṇānadhiṣṭhihitvānuttarāṃ samyaksaṃbodhimabhisaṃbudhyeyaṃ /",
  "S04bsu018_u:3073": "yathā bodhiprāptasya me sattvāḥ pūrvaṃ vaireṇa vadhakopakaraṇaprayogena paruṣavacanavividhapraharaṇaviṣānnapānasaṃsṛṣṭenopasaṃkrāmeyuḥ rudhiraṃ ca me utpādayeyuḥ,",
  "S04bsu018_u:3074": "teṣāṃ sattvānāmahaṃ śīlaśrutasamādhimahākaruṇābhāvitena brahmasvaraghoṣadundubhinarditena svareṇa tathārūpaṃ dharmaṃ deśayeyaṃ,",
  "S04bsu018_u:3075": "yatteṣāṃ cittāni prasādayeyaṃ kuśale ca niyojayeyaṃ;",
  "S04bsu018_u:3076": "yathā te sattvāḥ karmāvaraṇaṃ deśayeyuḥ,",
  "S04bsu018_u:3077": "āpatyāṃ saṃvaramāpadyeyuḥ, (KpSū 247)",
  "S04bsu018_u:3078": "na ca teṣāṃ sattvānāṃ svarge mokṣaphale vairāgye āśravakṣaye vā āvaraṇakarma bhaved iti,",
  "S04bsu018_u:3079": "mama cātrāparikṣīṇakarmaphalakṣīṇavyantīkṛtaṃ bhavet /",
  "S04bsu018_u:3080_0": "bodhiprāptasya ca me bhadanta bhagavan yāvanto mama romakūpā bhaveyustāvanto divasaṃ",
  "S04bsu018_u:3080_1": "buddhavigrahānnirmiṇuyāṃ dvātriṃśadbhirmahāpuruṣalakṣaṇaiḥ samalaṅkṛtānaśītibhiranuvyañjanaistāṃścāhaṃ",
  "S04bsu018_u:3080_2": "buddhavigrahān śūnyeṣu buddhakṣetreṣu preṣayeyaṃ,",
  "S04bsu018_u:3081": "aśūnyeṣu ca preṣayeyaṃ,",
  "S04bsu018_u:3082": "pañcakaṣāyeṣu buddhakṣetreṣu preṣayeyaṃ /",
  "S04bsu018_u:3083": "ye cāpi teṣu buddhakṣetreṣvānantaryakārakāḥ sattvā bhaveyuḥ saddharmapratikṣepakāḥ āryāpavādakā yāvadakuśalamūlasamavadhānakāḥ,",
  "S04bsu018_u:3084_0": "ye 'pi tatra sattvāḥ śrāvakayānasaṃprasthitāḥ pratyekabuddhayānasaṃprasthitā mahāyānasaṃprasthitāḥ",
  "S04bsu018_u:3084_1": "śikṣāyāṃ kalmāṣakāriṇaḥ chidracāriṇaḥ mūlāpattimāpannāḥ dagdhasantānāḥ śubhamārgapraṇaṣṭāḥ",
  "S04bsu018_u:3084_2": "saṃsārāṭavīsaṃprasthitāḥ kumārgavihanyamānā mahāsaṅkaṭaprāptāḥ,",
  "S04bsu018_u:3085": "tathārūpāḥ sattvāḥ sattvakoṭīnayutaśatasahasrādeko buddhavigraha ekadivase (KpSū 248)",
  "S04bsu018_u:3086": "sattvānāṃ dharmaṃ deśayet /",
  "S04bsu018_u:3087": "ye sattvā maheśvarabhaktikāsteṣāṃ sattvānāṃ maheśvararūpeṇa dharmaṃ deśayeyaṃ /",
  "S04bsu018_u:3088": "sahe ca buddhakṣetre mama varṇaṃ bhāṣayeyustatra ca sattvānāṃ praṇidhānamudyojayeyaṃ /",
  "S04bsu018_u:3089": "te ca sattvā mama varṇaṃ śrutvā mamaiva buddhakṣetre praṇidhānaṃ kurvīran,",
  "S04bsu018_u:3090": "upapattiṃ cākāṅkṣeyuḥ /",
  "S04bsu018_u:3091": "yādyahaṃ bhadanta bhagavan teṣāṃ sattvānāṃ maraṇakālasamaye purataḥ na tiṣṭheyaṃ dharmaṃ na deśayeyaṃ cittaṃ na saṃprasādayeyaṃ,",
  "S04bsu018_u:3092": "mā cāhamanuttarāṃ samyaksaṃbodhimabhisaṃbudhyeyaṃ /",
  "S04bsu018_u:3093": "yadi me sattvāḥ kālaṃ kṛtvā durgatīṣūpapadyeyurna ca mama buddhakṣetre manuṣyapratilābhaṃ labheyuḥ,",
  "S04bsu018_u:3094": "sarve mama dharmā saṃmoṣaṃ gaccheyurmā ca me pratibhāyeyurmā cāhaṃ śakyaṃ sakalaṃ buddhakāryaṃ niṣpādayituṃ /",
  "S04bsu018_u:3095": "ye sattvā nārāyaṇabhaktikā yāvatte sattvāḥ kālaṃ kṛtvā durgatiṃ prapateyustanmā cāhaṃ śakyaṃ sakalaṃ buddhakāryaṃ niṣpādayituṃ /",
  "S04bsu018_u:3096": "bodhiprāptasya ca me sarvabuddhakṣetreṣu sattvā ānantaryakārakā yāvat kumārge vihanyamānā mahāsaṅkaṭaprāptāḥ sattvāḥ kālaṃ kṛtvā mama buddhakṣetra upapadyeran,",
  "S04bsu018_u:3097": "idaṃ teṣāṃ nimittaṃ pāṃśuvarṇāste sattvā bhaviṣyanti, (KpSū 249)",
  "S04bsu018_u:3098": "piśācamukhī muṣṭasmṛtayo durgandhā duḥśīlā alpāyuṣkā vividharogopahatā vividhapariṣkāraparihīṇāśca te sattvā bhaviṣyanti;",
  "S04bsu018_u:3099": "teṣām sattvānāmarthe 'haṃ yāvattasmin samaye sahe lokadhātau cāturdvīpikā bhaveyuḥ,",
  "S04bsu018_u:3100": "sarvatra ca cāturdvīpikāyāṃ saṃtuṣitabhavanāvataraṇaṃ māturgarbhe cāhaṃ jātumupadarśayeyaṃ,",
  "S04bsu018_u:3101": "vistareṇa kumārakrīḍāśilpakarmasthānaduṣkaracaryāmāradharṣaṇabodhyabhisaṃbudhyanadharmacakrapravartanaṃ,",
  "S04bsu018_u:3102": "sarvatra ca cāturdvīpikāsu sakalaṃ buddhakāryamupadarśayeyaṃ,",
  "S04bsu018_u:3103": "parinirvāṇaṃ yāvaccharīravibhāgamupadarśayeyaṃ /",
  "S04bsu018_u:3104": "bodhiprāptaścāhaṃ ekapadavyāhareṇa dharmaṃ deśayeyaṃ /",
  "S04bsu018_u:3105": "ye sattvāḥ śrāvakayānikāste śrāvakayānakathāpiṭakaṃ dharmaṃ deśitamājānīyuḥ;",
  "S04bsu018_u:3106": "ye sattvāḥ pratyekabuddhavaineyāste pratyekabuddhayānakathādharmaṃ deśitamājānīyurye sattvā anuttaramahāyānikāste 'nuttaramahāyānakathādharmaṃ deśitamājānīyuḥ /",
  "S04bsu018_u:3107": "ye sattvāḥ saṃbhāravirahitāste dānakathādharmaṃ deśitamājānīyurye sattvāḥ puṇyavirahitāḥ sukhasvargābhilāṣināste śīlakathādharmaṃ deśitamājānīyuḥ;",
  "S04bsu018_u:3108": "ye parasparabhītakaluṣacittāḥ praduṣṭacittāste (KpSū 250)",
  "S04bsu018_u:3109": "maitryāvyāhārakathādharmaṃ deśitamājānīyuḥ;",
  "S04bsu018_u:3110": "prāṇātipātikāḥ karuṇādharmaṃ deśitamājānīyuḥ;",
  "S04bsu018_u:3111": "ya īrṣyāmātsaryābhibhūtāste muditāvyāhārakathādharmaṃ deśitamājānīyuḥ;",
  "S04bsu018_u:3112": "ye rūpārūpyamadamattacittāste upekṣāvyāhārakathādharmaṃ deśitamājānīyuḥ /",
  "S04bsu018_u:3113": "ye kāmarāgamadamattacittā aśubhavyāhāreṇa dharmaṃ deśitamājānīyuḥ;",
  "S04bsu018_u:3114": "ye ca sattvā mahāyānikauddhatyavyākulacittopagatāste ānāpānasmṛtivyāhāreṇa dharmaṃ deśitamājānīyuḥ;",
  "S04bsu018_u:3115": "ye duḥprajñā vā pradīpapratītyasamutpādavyāhāreṇa dharmaṃ deśitamājānīyuḥ;",
  "S04bsu018_u:3116": "ye 'lpaśrutavādinaste 'saṃpramoṣaśrutadhāraṇīvipraṇāśavyāhāreṇa dharmaṃ deśitamājānīyuḥ;",
  "S04bsu018_u:3117": "kudṛṣṭisaṅkaṭaprāptāḥ śūnyatāvyāhāreṇa dharmaṃ deśitamājānīyuḥ;",
  "S04bsu018_u:3118": "vitarkasamudācāropahatā animittavyāhāreṇa dharmaṃ deśitāmājānīyurapraṇihitāpariśuddhopahatā apraṇihitavyāhāreṇa dharmaṃ deśitamājānīyuḥ;",
  "S04bsu018_u:3119": "āśayāpariśūddhāḥ pariśuddhāśayavyāhāreṇa dharmaṃ deśitamājānīyuḥ;",
  "S04bsu018_u:3120": "vyavakīrṇasamudācāropahatā bodhicittāsaṃpramoṣavyāhāreṇa dharmaṃ deśitamājānīyuḥ;",
  "S04bsu018_u:3121": "kṣamaprayogoṣmopahatā (KpSū 251)",
  "S04bsu018_u:3122": "akṛtrimavyāhāreṇa dharmaṃ deśitamājānīyuḥ;",
  "S04bsu018_u:3123": "adhyāśayapraśrabdhopahatā aniśritavyāhāreṇa dharmaṃ deśitamājānīyuḥ;",
  "S04bsu018_u:3124": "kliṣṭacittāḥ peyālaṃ kalpacittavyāhāreṇa;",
  "S04bsu018_u:3125": "kuśalasaṃpramoṣacittā vairocanavyāhāreṇa;",
  "S04bsu018_u:3126": "mārakarmodyuktāḥ śūnyatāvyāhāreṇa;",
  "S04bsu018_u:3127": "paravadhe saṃpratipannā abhyudgatavyāhāreṇa;",
  "S04bsu018_u:3128": "vividhakleśopahatacittā vigatavyāhāreṇa;",
  "S04bsu018_u:3129": "viṣamamārgasaṃpratipannā āvartavyāhāreṇa;",
  "S04bsu018_u:3130": "mahāyānakautuhalacittā vivartavyāhāreṇa;",
  "S04bsu018_u:3131": "saṃsārodvignānāṃ bodhisattvānāṃ rativyāhāreṇa;",
  "S04bsu018_u:3132": "kuśalabhūmijñānavagatā amūḍhavyāhāreṇa;",
  "S04bsu018_u:3133": "parasparāsaṃtuṣṭakuśalamūlānāṃ śrutavyāhāreṇa;",
  "S04bsu018_u:3134": "parasparāsamacittānāmapratihataraśmivyāhāreṇa;",
  "S04bsu018_u:3135": "viṣamakarmasaṃpratipannānāṃ kriyāvatāraṇavyāhāreṇa;",
  "S04bsu018_u:3136": "parṣadbhayopagatānāṃ siṃhaketuvyāhāreṇa;",
  "S04bsu018_u:3137": "caturmārābhibhūtacittānāṃ (KpSū 252)",
  "S04bsu018_u:3138": "śūravyāhāreṇa;",
  "S04bsu018_u:3139": "buddhakṣetrānavabhāsagatānāṃ sattvānāṃ prabhāvyūhavyāhāreṇa;",
  "S04bsu018_u:3140": "anunayapratighānāṃ śailoccayavyāhāreṇa;",
  "S04bsu018_u:3141": "buddhadharmālokanābhibhūtānāṃ dhvajāgrakeyūravyāhāreṇa;",
  "S04bsu018_u:3142": "mahāprajñāvirahitānāmulkāpātavyāhāreṇa;",
  "S04bsu018_u:3143": "mohāndhakāragatānāṃ bhāskarapradīpavyāhāreṇa;",
  "S04bsu018_u:3144": "kṣayāniruktiprayuktānāṃ guṇākaravyāhāreṇa;",
  "S04bsu018_u:3145": "phenapiṇḍopamātmābhikāṅkṣiṇāṃ nārāyaṇavyāhāreṇa;",
  "S04bsu018_u:3146": "calācalabuddhīnāṃ sārānugatavyāhāreṇa;",
  "S04bsu018_u:3147": "avalokitamūrdhānāṃ merudhvajavyāhāreṇa;",
  "S04bsu018_u:3148": "pūrvapratijñotsṛṣṭānāṃ sāravativyāhāreṇa;",
  "S04bsu018_u:3149": "cyutābhijñānāṃ vajrapadavyāhāreṇa;",
  "S04bsu018_u:3150": "bodhimaṇḍābhikāṅkṣiṇāṃ vajramaṇḍavyāhāreṇa;",
  "S04bsu018_u:3151": "sarvadharmajugupsitānāṃ vajropamavyāhāreṇa;",
  "S04bsu018_u:3152": "sattvacaritamaprajānatāṃ cāritravativyāhāreṇa;",
  "S04bsu018_u:3153": "indriyaparāparānabhijñānāṃ prajñāpradīpavyāhāreṇa;",
  "S04bsu018_u:3154": "paraspararutamaprajānatāṃ (KpSū 253)",
  "S04bsu018_u:3155": "rutapraveśavyāhāreṇa;",
  "S04bsu018_u:3156": "dharmakāyamapratilabdhānāṃ saddharmakāyavibhāvanavyāhāreṇa;",
  "S04bsu018_u:3157": "tathāgatadarśanavirahitānāmanimiṣavyāhāreṇa;",
  "S04bsu018_u:3158": "sarvālaṃbanavigopitānāmaraṇyavyāhāreṇa;",
  "S04bsu018_u:3159": "dharmacakrapravartanābhikāṅkṣiṇāṃ cakravimalavyāhāreṇa;",
  "S04bsu018_u:3160": "ahetuvidyāsaṃprasthitānāṃ vidyāpratītyānulomavyāhāreṇa;",
  "S04bsu018_u:3161": "ekabuddhakṣetraśāśvatadṛṣṭīnāṃ sukṛtavicayavyāhāreṇa;",
  "S04bsu018_u:3162": "lakṣaṇānuvyañjanānavaruptabījānāmalaṅkāravativyāhāreṇa;",
  "S04bsu018_u:3163": "vācārutaprabhedāsamarthānāṃ nirhāravativyāhāreṇa;",
  "S04bsu018_u:3164": "sarvajñajñānābhikāṅkṣiṇāṃ dharmadhātvavikopanavyāhāreṇa;",
  "S04bsu018_u:3165": "pratyutpannāvartanadharmāṇāṃ dṛḍhavyāhāreṇa;",
  "S04bsu018_u:3166": "dharmadhātumaprajānatāṃ abhijñāvyāhāreṇa;",
  "S04bsu018_u:3167": "prajñotsṛṣṭānāmacyutavyāhāreṇa;",
  "S04bsu018_u:3168": "mārgavigopitānāmavikāravyāhāreṇa;",
  "S04bsu018_u:3169": "ākāśasamajñānābhikāṅkṣiṇāṃ niṣkiñcanavyāhāreṇa; (KpSū 254)",
  "S04bsu018_u:3170": "pāramitāparipūrṇānāṃ pariśuddhapratiṣṭhāvyāhāreṇa;",
  "S04bsu018_u:3171": "aparipūrṇāsaṃgrahavastūnāṃ susaṃgṛhītavyāhāreṇa;",
  "S04bsu018_u:3172": "brahmavihāravimārgitānāṃ samaprayogavyāhāreṇa;",
  "S04bsu018_u:3173": "bodhipakṣaratnāparipūrṇānāmavyavasthitaniryāṇavyāhāreṇa;",
  "S04bsu018_u:3174": "subhāṣitajñānāṃ pramuṣṭacittānāṃ sāgaramudravyāhāreṇa;",
  "S04bsu018_u:3175": "anutpattikadharmakṣāntikautūhalacittānāṃ niścitavyāhāreṇa;",
  "S04bsu018_u:3176": "yathāśrutadharmapramuṣṭacittānāmasaṃpramoṣavyāhāreṇa;",
  "S04bsu018_u:3177": "parasparasubhāṣitāsaṃtuṣṭānāṃ vitimiravyāhāreṇa;",
  "S04bsu018_u:3178": "triratnāpratilabdhaprasādānāṃ puṇyotsadavyāhāreṇa;",
  "S04bsu018_u:3179": "dharmamukhapravarṣaṇāsaṃtuṣṭānāṃ dharmameghavyāhāreṇa;",
  "S04bsu018_u:3180": "triratnocchedadṛṣṭīnāṃ ratnavyūhavyāhāreṇa;",
  "S04bsu018_u:3181": "jñānārditakarmābhiyuktānāmanupamavyāhāreṇa;",
  "S04bsu018_u:3182": "sarvasaṃyojanabandhanagatānāṃ (KpSū 255)",
  "S04bsu018_u:3183": "gaganamukhavyāhāreṇa;",
  "S04bsu018_u:3184": "sarvadharmānanyacittānāṃ",
  "S04bsu018_u:3185": "jñānamudravyāhāreṇa;",
  "S04bsu018_u:3186": "tathāgataguṇāparipūrṇānāṃ lokavidyāsaṃmukhībhāvavyāhāreṇa;",
  "S04bsu018_u:3187": "pūrvabuddhāsukṛtādhikāriṇāṃ viniścitaprātihāryavyāhāreṇa;",
  "S04bsu018_u:3188": "ekadharmamukhāparāntakakalpānirdiṣṭānāṃ sarvadharmanayavyāhāreṇa;",
  "S04bsu018_u:3189": "sarvasutrāntāviniścitānāṃ dharmasvabhāvasamatāviniścitavyāhāreṇa;",
  "S04bsu018_u:3190": "ṣaṭpārāyaṇīyadharmaparivarjitānāṃ sarvadharmanayavyāhāreṇa;",
  "S04bsu018_u:3191": "vimokṣacittāśayānabhiyuktānāṃ vikriḍitābhijñāvyāhāreṇa;",
  "S04bsu018_u:3192": "tathāgataguhyānupraveśavimarśitānāṃ aparapraṇeyavyāhāreṇa;",
  "S04bsu018_u:3193": "bodhisattvacaryānabhiyuktānāṃ jñānāgamavyāhāreṇa;",
  "S04bsu018_u:3194": "jñātikāmasaṃdarśikānāṃ sarvatrānugatavyāhāreṇa;",
  "S04bsu018_u:3195": "sāvaśeṣabodhisattvacārikānāmabhiṣekavyāhāreṇa;",
  "S04bsu018_u:3196": "daśatathāgatabalāparipūrṇānāmanavamardavyāhāreṇa; (KpSū 256)",
  "S04bsu018_u:3197": "caturvaiśāradyāpratilabdhānāmaparyādīnavavyāhāreṇa;",
  "S04bsu018_u:3198": "āveṇikabuddhadharmāpratilabdhānāmasaṃhāryavyāhāreṇa;",
  "S04bsu018_u:3199": "amoghaśravaṇadarśanānāṃ praṇidhānavyāhāreṇa;",
  "S04bsu018_u:3200": "sarvabuddhadharmasaṃmukhānubodhāya śrotāvilānāṃ vimalasamudravyāhāreṇa;",
  "S04bsu018_u:3201": "sāvaśeṣasarvajñajñānānāṃ suvibuddhavyāhāreṇa;",
  "S04bsu018_u:3202": "aprāptasarvatathāgatakāryābhiprāyānāmaparyantaniṣṭhāvyāhāreṇa dharmaṃ deśitamājānīyuriti /",
  "S04bsu018_u:3203_0": "ye bodhisattvā aśaṭhā amāyāvino ṛjukā ṛjuka jātīyāśca teṣāṃ caturaśītidharmamukhasahasrāṇi",
  "S04bsu018_u:3203_1": "caturaśītisamādhimukhasahasrāṇi pañcasaptatidhāraṇīmukhasahasrāṇi aprameyāsaṃkhyeyānāṃ",
  "S04bsu018_u:3203_2": "mahāyānasaṃprasthitānāṃ ekapadavyāhāreṇa ime guṇāḥ santāne pratiṣṭhāpayeyaṃ; (KpSū 257)",
  "S04bsu018_u:3204": "yena bodhisattvā mahāsattvā mahāsaṃnāhasaṃnaddhā bhaveyuḥ;",
  "S04bsu018_u:3205": "acintyapraṇidhānaviśeṣābhyudgatā bhaveyuracintyajñānadarśanabodhisadguṇālaṅkṛtā bhaveyuḥ,",
  "S04bsu018_u:3206": "tadyathā kāyālaṅkṛtā lakṣaṇānuvyañjanaiḥ,",
  "S04bsu018_u:3207": "vāgalaṅkṛtā bhaveyuryathābhiprāyāḥ,",
  "S04bsu018_u:3208": "sattvāḥ subhāṣitena saṃtoṣayeyuḥ,",
  "S04bsu018_u:3209": "śrutālaṅkṛtāḥ samādhyavacanatayā,",
  "S04bsu018_u:3210": "smṛtyālaṅkṛtā dhāraṇyasaṃpramoṣatayā,",
  "S04bsu018_u:3211": "mano 'laṅkṛtā nirvṛtyālaṅkṛtāḥ kugatyavabudhyanatayā,",
  "S04bsu018_u:3212": "āśayālaṅkṛtā dṛḍhapratijñātayā,",
  "S04bsu018_u:3213": "prayogālaṅkṛtāḥ pratijñottāraṇatayā,",
  "S04bsu018_u:3214": "adhyāśayālaṅkṛtā bhūmyā bhūmisaṃkramaṇatayā,",
  "S04bsu018_u:3215": "dānālaṅkṛtāḥ sarvavastuparityāgatayā,",
  "S04bsu018_u:3216": "śīlālaṅkṛtāḥ suśrutāvitavimalatayā,",
  "S04bsu018_u:3217": "kṣāntyalaṅkṛtāḥ sarvasattvāpratihatacittatayā,",
  "S04bsu018_u:3218": "vīryālaṅkṛtāḥ sarvasaṃbhāropacitatayā,",
  "S04bsu018_u:3219": "dhyānālaṅkṛtāḥ",
  "S04bsu018_u:3220": "sarvasamāpattivikrīḍitābhijñā bhaveyuḥ,",
  "S04bsu018_u:3221": "prajñālaṅkṛtāḥ (KpSū 258)",
  "S04bsu018_u:3222": "kleśavāsanaparijñāvino,",
  "S04bsu018_u:3223": "maitryālaṅkṛtāḥ sarvasattvasya trāyānugatāḥ,",
  "S04bsu018_u:3224": "karuṇālaṅkṛtāḥ sarvasattvāparityāgasthitā,",
  "S04bsu018_u:3225": "muditālaṅkṛtāḥ sarvadharmākathaṃkathāprāptā,",
  "S04bsu018_u:3226": "upekṣālaṅkṛtā unnāmāvanāmadvayavigatāḥ,",
  "S04bsu018_u:3227": "abhijñālaṅkṛtāḥ sarvavikrīḍitābhijñāḥ,",
  "S04bsu018_u:3228": "puṇyālaṅkṛtā akṣayabhogaratnapāṇitāpratilabdhā,",
  "S04bsu018_u:3229": "jñānālaṅkṛtāḥ sarvasattvacittacaritābhijñā,",
  "S04bsu018_u:3230": "buddhyālaṅkṛtāḥ sarvasattvakauśalyadharmavibodhayitāraḥ,",
  "S04bsu018_u:3231": "ālokālaṅkṛtāḥ prajñācakṣurālokaṃ pratilabheyuḥ,",
  "S04bsu018_u:3232": "pratisaṃvidalaṅkṛtā arthadharmaniruktipratibhānapratisaṃvitpratilabdhā bhaveyurvaiśāradyālaṅkṛtāḥ sarvamāraparapravādinabhibhūtā,",
  "S04bsu018_u:3233": "guṇālaṅkṛtā buddhānāṃ guṇānuprāptā,",
  "S04bsu018_u:3234": "dharmālaṅkṛtāḥ satatasamitamasaṅgapratibhānena sattvānāṃ dharmaṃ deśayeyuḥ,",
  "S04bsu018_u:3235": "ālokālaṅkṛtāḥ sarvabuddhadharmāvabhāsagatāḥ,",
  "S04bsu018_u:3236": "prabhālaṅkṛtāḥ sarvabuddhakṣetrāvabhāsagatā,",
  "S04bsu018_u:3237": "ādarśanaprātihāryālaṅkṛtā akṣuṇavyākaraṇā, (KpSū 259)",
  "S04bsu018_u:3238": "anuśāsanīprātihāryālaṅkṛtā yathāvadanuśāsanīpradāyakā,",
  "S04bsu018_u:3239": "ṛddhiprātihāryālaṅkṛtāścaturṛddhipādaparamapāramitāprāptāḥ,",
  "S04bsu018_u:3240": "sarvatathāgatādhiṣṭhānālaṅkṛtāstathāgataguhyānupraviṣṭā,",
  "S04bsu018_u:3241": "dharmaiśvaryālaṅkṛtā aparādhīnajñānapratilabdhāḥ,",
  "S04bsu018_u:3242": "sarvakuśaladharmapratipattisārālaṅkṛtā yathāvāditathākārisarvato 'navamarditā bhaveyuriti /",
  "S04bsu018_u:3243": "apramāṇāsaṃkhyeyānāṃ mahāyānasaṃprasthitānāṃ sattvānāmekapadavyāhāreṇāhaṃ mahatā kuśalaviśodhanasaṃnicayena saṃtarpayeyaṃ /",
  "S04bsu018_u:3244": "tataste bodhisattvā mahāsattvāḥ sarvadharmeṣvaparapratyayajñānaṃ pratilabheyuḥ,",
  "S04bsu018_u:3245": "mahatā ca dharmāvabhāsena samanvāgatā bhaveyuḥ,",
  "S04bsu018_u:3246": "kṣipraṃ cānuttarāṃ samyaksaṃbodhimabhisaṃbudhyeyuriti /",
  "S04bsu018_u:3247_0": "ye 'pi te bhadanta bhagavan sattvā bhaveyuranyeṣu lokadhātuṣvānantaryakārakā yāvanmūlāpattisāparādhikā",
  "S04bsu018_u:3247_1": "dagdhasantānāḥ śrāvakayānikā vā pratyekabuddhayānikā vā anuttaramahāyānikā vā praṇidhānavaśena",
  "S04bsu018_u:3247_2": "mama buddhakṣetre pratyājāyeyuḥ /",
  "S04bsu018_u:3248": "akuśalamūlasamavadhānā rukṣāḥ pāpecchāḥ (KpSū 260)",
  "S04bsu018_u:3249": "krūrakhaṭuṅkasantānā viparītabuddhaya āgṛhītasantānāḥ teṣāṃ cāhaṃ caturaśītiścittarutasahasrāṃ deśayeyuḥ,",
  "S04bsu018_u:3250": "yāvat kuśīdacittānāṃ sattvānāmahaṃ caturaśītidharmaskandhasahasrāṇi vistareṇa deśayeyaṃ /",
  "S04bsu018_u:3251": "ye ca tatra sattvā anuttaramahāyānikā bhaveyuḥ teṣāṃ cāhaṃ vistareṇa ṣaṭpāramitādharmaṃ deśayeyaṃ,",
  "S04bsu018_u:3252": "dānapāramitāṃ vistareṇa deśayeyaṃ yāvatprajñāpāramitāṃ vistareṇa deśayeyaṃ /",
  "S04bsu018_u:3253": "ye ca punastatra sattvāḥ śrāvakayānikā vā pratyekabuddhayānikā vā bhaveyuḥ,",
  "S04bsu018_u:3254": "anavaruptakuśalamūlā bhaveyuḥ,",
  "S04bsu018_u:3255": "śāstārābhikāṅkṣiṇaḥ,",
  "S04bsu018_u:3256": "tāṃścāhaṃ triśaraṇagamanena vyavasthāpayeyaṃ,",
  "S04bsu018_u:3257": "paścāt pāramitāsu niyojayeyaṃ;",
  "S04bsu018_u:3258": "vihiṃsāratānāṃ prānātipātavairamaṇyāṃ vyavasthāpayeyaṃ;",
  "S04bsu018_u:3259": "viṣamalobhābhibhūtānāmadattādānavairamaṇyāṃ vyavasthāpayeyaṃ;",
  "S04bsu018_u:3260": "adharmarāgaraktāṃ kāmamithyācāravairamaṇyāṃ vyavasthāpayeyaṃ;",
  "S04bsu018_u:3261": "parasparaparuṣavacanabhāṣiṇo mṛṣāvādavairamaṇyāṃ (KpSū 261)",
  "S04bsu018_u:3262": "vyavasthāpayeyaṃ;",
  "S04bsu018_u:3263": "unmattābhiratān surāmaireyamadyapramādavairamaṇyāṃ vyavasthāpayeyaṃ /",
  "S04bsu018_u:3264": "yeṣāṃ ca sattvānāṃ sarvapañcadoṣā bhaveyustāṃ pañcadoṣavairamaṇyopāsakasaṃvare vyavasthāpayeyaṃ /",
  "S04bsu018_u:3265": "ye sattvā anabhiratāḥ kuśaleṣu dharmeṣu tāṃścāhaṃ rātriṃdivasamaṣṭāṅge śīle pratiṣṭhāpayeyaṃ /",
  "S04bsu018_u:3266": "ye sattvāḥ parīttakuśalamūlābhiratacittāstāṃścāpyahaṃ svākhyāte dharmavinaye upaśleṣayeyaṃ,",
  "S04bsu018_u:3267": "pravrajyāsaṃvare daśaśikṣāpade brahmacarye sthāpayeyaṃ /",
  "S04bsu018_u:3268": "ye sattvāḥ kuśalān dharmān paryeṣṭukāmāstānapyahaṃ kuśaleṣu dharmeṣu samādāpya sakale brahmacaryavāse pratiṣṭhāpayeyaṃ /",
  "S04bsu018_u:3269": "evaṃrūpānāmānantaryakārakānāṃ yāvad āgṛhītasantānānāṃ sattvānāmarthe cāhaṃ bahuvividhanānārthapadavyañjanaprātihāryairdharmaṃ deśayeyaṃ,",
  "S04bsu018_u:3270": "anityaduḥkhānātmaśūnyaskandhadhātvāyatanāni darśayeyaṃ,",
  "S04bsu018_u:3271": "kuśale kṣeme śive śānte 'bhayapure nirvāṇe pratiṣṭhāpayeyaṃ /",
  "S04bsu018_u:3272": "evamahaṃ caturṇāṃ parṣadāṃ bhikṣubhikṣuṇyupāsakopāsikānāṃ dharmaṃ deśayeyaṃ;",
  "S04bsu018_u:3273": "ye ca vādārthino bhaveyusteṣāṃ ahaṃ dharmavādaśāstraṃ prakāśayeyaṃ;",
  "S04bsu018_u:3274": "ye ca nābhiratāḥ kuśaleṣu dharmeṣu teṣāṃ cāhaṃ (KpSū 262)",
  "S04bsu018_u:3275": "vaiyāvṛtyakarmāṇi nirdiśeyam,",
  "S04bsu018_u:3276": "svādhyāyābhiratānāmekāṃśena śūnyatāṃ dhyānavimuktigāmināṃ nirdeśayeyaṃ /",
  "S04bsu018_u:3277": "ekaikasya sattvasyārthāyāhaṃ bahuyojanaśatasahasrāṇi pradbhyāṃ gaccheyaṃ,",
  "S04bsu018_u:3278": "bahuvividhanānāprakārārthapadavyañjanopāyaprātihāryairakhedamutsaheyaṃ,",
  "S04bsu018_u:3279": "yāvannirvāṇe sthāpayeyaṃ;",
  "S04bsu018_u:3280": "yāvat samādhānabalenāhaṃ pañcamabhāgamāyuḥsaṃskārāṇāmavasṛjeyaṃ,",
  "S04bsu018_u:3281": "parinirvāṇakālasamaye cāhaṃ svayameva svaśarīrasarṣapaphalapramāṇamātraṃ bhindeyaṃ,",
  "S04bsu018_u:3282": "sattvānāṃ kāruṇyārthe cāhaṃ paścāt parinirvāpayeyaṃ;",
  "S04bsu018_u:3283": "parinirvṛtasya ca me varṣasahasraṃ saddharmastiṣṭhet,",
  "S04bsu018_u:3284": "pañcapunarvarṣaśatāni saddharmapratirūpakastiṣṭhet /",
  "S04bsu018_u:3285": "ye ca sattvā mama parinirvṛtasya śarīreṣu pūjautsukyamāpadyeyū ratnairyāvadvādyairantaśa ekabuddhanāmaikavandanā ekapradakṣinīkaraṇena ekāñjalikarmaṇā ekapuṣpeṇa pūjāṃ kurvīran,",
  "S04bsu018_u:3286": "sarve te 'vaivartikā bhaveyuryathābhiprāyāstribhiryānaiḥ /",
  "S04bsu018_u:3287": "ye ca sattvā mama parinirvṛtasya śāsane 'ntaśa ekaśikṣāpadamapi gṛhṇīyuryathoktaṃ samādāya varteyuryāvaccatuṣpadagāthāṃ paryavāpnuyurvācayeyuḥ,",
  "S04bsu018_u:3288": "pareṣāṃ ca deśayeyuḥ,",
  "S04bsu018_u:3289": "ye 'pi śṛṇuyuścittaṃ (KpSū 263)",
  "S04bsu018_u:3290": "vā prasādayeyurdharmabhāṇakasya vā pūjāṃ kuryurantaśa ekapuṣpeṇāpi ekavandanenāpi,",
  "S04bsu018_u:3291": "sarve te 'vaivartikā bhaveyustribhiryānairyathābhiprāyā;",
  "S04bsu018_u:3292_0": "yāvat saddharme 'ntarhite saddharmolkāyāṃ nirvāpitāyāṃ dharmadhvaje patite te ca",
  "S04bsu018_u:3292_1": "mama janmaśarīramavatareyuryāvat kāñcanacakre tiṣṭheyuryasmin kāle sahe buddhakṣetre",
  "S04bsu018_u:3292_2": "ratnadurbhikṣaṃ bhavet tasmin samaye ketumatirnāma maṇivaiḍuryamayaṃ agninirbhāsaṃ tiṣṭhet /",
  "S04bsu018_u:3293": "tacca tato 'bhyudgamyorddhvaṃ yāvadakaniṣṭhabhavane sthitvā vividhāṃ puṣpavṛṣṭiṃ pravarṣet,",
  "S04bsu018_u:3294_0": "māndāravamahāmāndāravapārijātakamañjuṣakamahāmañjuṣakarocamahārocamānapūrṇācandravimalāśatapatrasahasrapatraśatasahasrapatrasamantaprabhāsamantagandhāsurucirasadāphalāhṛdayanayanābhiramyājyotiprabhājyotirasānantavarṇānantagandhānantaprabhānāṃ (KpSū 264)",
  "S04bsu018_u:3295": "evaṃrūpānāṃ puṣpavarṣaṃ abhipravarṣet /",
  "S04bsu018_u:3296_0": "tataśca puṣpavarṣādvividhā śabdā niścareyustadyathā buddhaśabdo dharmaśabdaḥ saṅghaśabda",
  "S04bsu018_u:3296_1": "upāsakasaṃvaraśabda āryāṣṭāṅgasamanvāgatopoṣadhopavāsaśabdo daśapravrajyāśikṣāpadasaṃvaraśabdo",
  "S04bsu018_u:3296_2": "dānaśabdaḥ śīlaśabdaḥ sakalabrahmacaryaparipūrṇopasaṃpadāśabdo vaiyāvṛttiśabdo 'dhyayanaśabdaḥ",
  "S04bsu018_u:3296_3": "pratisaṃlayanaśabdaḥ yoniśomanasikāraśabdo 'śubhaśabdo ānāpānasmṛtiśabdo naivasaṃjñānāsaṃjñāyatanaśabda",
  "S04bsu018_u:3296_4": "ākiñcanyāyatanaśabdo vijñānānantyāyatanaśabda ākāśānantyāyatanaśabdo 'bhibhavāyatanaśabdaḥ",
  "S04bsu018_u:3296_5": "kṛtsnāyatanaśabdaḥ śamathavipaśyanāśabdaḥ śūnyatāpraṇihitaśabdo 'nimittaśabdaḥ pratītyasamutpādaśabdaḥ",
  "S04bsu018_u:3296_6": "sakalaśrāvakapiṭakaśabdaśca niścaret,",
  "S04bsu018_u:3297": "sakalapratyekabuddhayānapiṭakaśabdo niścaret,",
  "S04bsu018_u:3298": "sakalamahāyānakathāṣaṭpāramitāśabdaḥ te puṣpā avakireyuḥ /",
  "S04bsu018_u:3299": "sarve ca rūpāvacarā devāḥ śṛṇuyuḥ (KpSū 265)",
  "S04bsu018_u:3300": "svakasvakāni pūrvakṛtāni kuśalamūlānyanusmareyuḥ,",
  "S04bsu018_u:3301": "sarvakuśaleṣu dharmeṣu mahāsattvā ajugupsanīyāste tato 'vatareyuḥ sarve sahe lokadhātau manuṣyāṃ daśakuśaleṣu karmapatheṣu niyojayeyuḥ pratiṣṭhāpayeyuḥ /",
  "S04bsu018_u:3302": "evameva sarve kāmāvacarā devāḥ śṛṇuyusteṣāṃ ca tṛṣṇāsaṃyojanaratikrīḍāsaumanasyābhiratāṃścittacaitasikāṃ sarvān praśrambhayeyuḥ,",
  "S04bsu018_u:3303": "te sarve svakāni pūrvakṛtāni kuśalamūlānyanusmareyuḥ,",
  "S04bsu018_u:3304": "te ca devalokādavatīrya sarve sahe lokadhātau manuṣyāṃ daśakuśaleṣu karmapatheṣu samādāpayeyuḥ pratiṣṭhāpayeyuḥ /",
  "S04bsu018_u:3305": "te ca puṣpā ākāśe vividhā ratnāḥ prādurbhaveyuḥ,",
  "S04bsu018_u:3306": "tadyathā bhadanta bhagavan rūpyahiraṇyasuvarṇamaṇimuktāvaiḍūryaśaṅkhaśilāpravāḍarajatajātarūpāśmagarbhadakṣiṇāvartāḥ,",
  "S04bsu018_u:3307": "sarve sahe buddhakṣetre evaṃrūpāṃ ratnavṛṣṭiṃ abhipravarṣeyuḥ /",
  "S04bsu018_u:3308": "sarve ca sahe buddhakṣetre kalikalahavivādadurbhikṣarogaparacakraparuṣavāgrukṣaviṣaṃ sarveṇa sarvaṃ praśameyuḥ,",
  "S04bsu018_u:3309": "kṣemārogyā akalahābandhanavigrahāḥ subhikṣāḥ sarve sahe buddhakṣetre saṃsthiheyuḥ /",
  "S04bsu018_u:3310_0": "(KpSū 266) yāni ca sattvāni tāni ratnāni paśyeyuḥ spṛśyeyuḥ upabhogakarma vā kurvīran",
  "S04bsu018_u:3310_1": "te sarve tribhiryānairavaivartyā bhaveyuste ca punaradho yāvat kāñcanacakre sthiheyurevameva",
  "S04bsu018_u:3310_2": "bhadanta bhagavan śastrāntarakalpakāle samaye punasta indranīlamaṇiratnāḥ saṃsthiheyurūrdhvaṃ",
  "S04bsu018_u:3310_3": "yāvadakaniṣṭhabhavanaparyante,",
  "S04bsu018_u:3311": "sthitvā vividhāṃ puṣpavṛṣṭimabhipravarṣeyuḥ,",
  "S04bsu018_u:3312": "tadyathā māndāravamahāmāndāravapāriyātrā yāvadevānantaprabhāstasmācca puṣpavarṣādvividhā manojñāḥ śabdā niścareyustadyathā buddhaśabdo dharmaśabdaḥ saṅghaśabdo yāvatpūrvoktaṃ /",
  "S04bsu018_u:3313": "te punaḥ śarīrā adho yāvat kāñcanacakre sthiheyuḥ /",
  "S04bsu018_u:3314": "evaṃ tasmiṃ samaye durbhikṣāntarakalpakāle punaste śarīrā ūrdhvamudgaccheyuryāvadakaniṣṭhabhavanaparyantaṃ puṣpavṛṣṭiryāvat pūrvoktaṃ /",
  "S04bsu018_u:3315": "yāvad rogāntarakalpaṃ yathā pūrvoktaṃ /",
  "S04bsu018_u:3316": "yathā bhadrake mahākalpe mama parinirvṛtasya śarīrāstṛkāryaṃ kuryuḥ,",
  "S04bsu018_u:3317": "gaṇanātikrāntānvaineyāṃ tribhiryānairavaivartikān sthāpayeyaṃ /",
  "S04bsu018_u:3318": "evaṃ pañcabuddhakṣetraparamāṇurajaḥsamairmahākalpe vartamānairmama śarīrāḥ sattvān vineyustribhiryānairavaivartikāṃ sthāpayeyuḥ; yadā (KpSū 267)",
  "S04bsu018_u:3319_0": "paścāt sahasragaṅgānadīvālikāsamairasaṃkhyeyairatikrāntairdaśasu dikṣvaprameyairasaṃkhyeyairanyonyebhyo",
  "S04bsu018_u:3319_1": "lokadhātubhyaste buddhā bhagavanta utpadyeyurye mayā bodhisattvabhūtenānuttarāyāṃ",
  "S04bsu018_u:3319_2": "samyaksaṃbodhau caryāṃ caratā prathamamanuttarāyāṃ samyaksaṃbodhau samādāpitāḥ syuḥ pratiṣṭhāpitā,",
  "S04bsu018_u:3320": "mayā ca ṣaṭpāramitāsu samādāpitā niveśitāḥ pratiṣṭhāpitāḥ syuḥ /",
  "S04bsu018_u:3321": "bodhiprāptaścāhamapi sattvānanuttarāyāṃ samyaksaṃbodhau samādāpayeyaṃ niveśayeyaṃ pratiṣṭhāpayeyaṃ,",
  "S04bsu018_u:3322_0": "ye ca punaḥ parinirvṛtasya śarīravikurvaṇenāpi sattvā anuttarāyāṃ samyaksaṃbodhau",
  "S04bsu018_u:3322_1": "cittamutpādayeyuste 'pi paścāt sahasragaṅgānadīvālikāsamairasaṃkhyeyairvartamānairasaṃkhyeyairatikrāntairdaśasu",
  "S04bsu018_u:3322_2": "dikṣvaprameyeṣvasaṃkhyeyeṣu lokadhātuṣu bodhisattvā mahāsattvā anuttarāṃ samyaksaṃbodhimabhisaṃbuddhā",
  "S04bsu018_u:3322_3": "mama varṇaṃ bhāṣyayeyuḥ śrāvayeyurghoṣaṃ codīrayeyu“ryacciraṃ bhadrako nāma kalpo babhūva,",
  "S04bsu018_u:3323": "tasmiṃśca bhadrake mahākalpe 'nupraviṣṭe caturthe jinabhāskara evaṃnāmā tathāgato babhūva,",
  "S04bsu018_u:3324": "yena vayaṃ prathamamanuttarāyāṃ samyaksaṃbodhau samādāpitā (KpSū 268)",
  "S04bsu018_u:3325": "niveśitāḥ pratiṣṭhāpitāḥ,",
  "S04bsu018_u:3326": "dagdhasantānā akuśalasamavadhānagatā ānantaryakārakā yāvanmithyādṛṣṭikāstena vayaṃ ṣaṭpāramitāsu samādāpitā niveśitāḥ pratiṣṭhāpitāḥ /",
  "S04bsu018_u:3327": "yena vayametarhi sarvajñāḥ sarvākāradhārmikaṃ dharmacakraṃ pravartayāmaḥ,",
  "S04bsu018_u:3328": "nirvarte tu gaticakre bahusattvakoṭīnayutaśatasahasrān svarge mokṣaphale ca pratiṣṭhāpayāmaḥ syuḥ” /",
  "S04bsu018_u:3329": "ye ca sattvā bodhyarthikāsteṣāṃ tathāgatānāṃ sakāśe mama varṇakīrtiyaśaśca śṛṇuyuste taṃ tathāgataṃ pṛccheyuḥ,",
  "S04bsu018_u:3330": "“kamarthavaśaṃ sampaśyamānaḥ sa bhagavāṃstathāgata evaṃ pañcakaṣāye kaliyuge vartamāne 'nuttarāṃ samyaksaṃbodhimabhisaṃbuddhaḥ?",
  "S04bsu018_u:3331_0": "” te ca tathāgatāsteṣāṃ bodhyarthikānāṃ kulaputrāṇāṃ kuladuhitṝṇāṃ vā imaṃ mama mahākaruṇāsamanvāgataṃ",
  "S04bsu018_u:3331_1": "prathamacittotpādaṃ buddhakṣetraguṇavyūhaṃ praṇidhānapūrvayogaṃ ca bhāṣeyuste ca",
  "S04bsu018_u:3331_2": "bodhyarthikāḥ kulaputrāḥ kuladuhitaro vā āścaryaprāptā bhaveyuste 'pyudārādhimuktikā",
  "S04bsu018_u:3331_3": "bhaveyuste 'pyevaṃrūpāṃ mahākaruṇāṃ sattveṣūtpādayeyurevaṃrūpaṃ ca praṇidhānaṃ kurvīran,",
  "S04bsu018_u:3332": "evaṃrūpe tīvrapañcakaṣāye kleśakaṣāye kaliyuge buddhakṣetre ānantaryakārakāṃ yāvadakuśalasamavadhānāṃ vaineyāṃ (KpSū 269)",
  "S04bsu018_u:3333_0": "pratigṛhṇīyuste ca buddhā bhagavantastān mahākaruṇāsamanvāgatāṃ bodhyarthikāṃ kulaputrān",
  "S04bsu018_u:3333_1": "vā kuladuhitṝn vā evaṃrūpeṇa vyākareṇana vyākuryuryathābhiprāyāṃ taiḥ kulaputraiḥ",
  "S04bsu018_u:3333_2": "kuladuhitṛbhirvā tīvrapañcakaṣāye kleśe kaliyuge praṇidhānaṃ kṛtaṃ /",
  "S04bsu018_u:3334": "apare buddhā bhagavanto mama śarīravivartanebhiḥ pūrvayogaiḥ sattvānāṃ bodhyarthikānāṃ kulaputrāṇāṃ kuladuhitṝṇāṃ vā vistareṇa bhāṣayeyuḥ,",
  "S04bsu018_u:3335": "“evaṃ ciramevaṃnāmā jinasūryo babhūva;",
  "S04bsu018_u:3336_0": "parinirvṛtasya śarīrebhirevaṃ ciramevaṃrūpaṇāṃ duḥkhitānāṃ sattvānāmarthāya evaṃrūpāṇi",
  "S04bsu018_u:3336_1": "vividhāni prātihāryāṇi vividhā ca nānāprakārā vikurvaṇākṛtāstasya śarīravikurvaṇābhirvayaṃ",
  "S04bsu018_u:3336_2": "prathamamanuttarāyāṃ samyaksaṃbodhau saṃcoditāḥ,",
  "S04bsu018_u:3337": "anuttarāyāṃ samyaksaṃbodhau vayaṃ kuśalamūlasamavadhānān prathamacittotpādādidaṃ pāramitāsu codyogaḥ kṛtaḥ,",
  "S04bsu018_u:3338": "yāvadyathā pūrvoktaṃ vistareṇa” /",
  "S04bsu018_u:3339": "atha khalu samudrareṇurbrāhmaṇo 'grapurohito ratnagarbhasya tathāgatasya purataḥ sadevagandharvamānuṣikāyāḥ prajāyāḥ imāṃ mahākaruṇāsamanvāgatāṃ pañcaśatāni praṇidhānāni (KpSū 270)",
  "S04bsu018_u:3340_0": "kṛtavān, sa evamāha - “yadi me bhadanta bhagavannevaṃrūpā āśā paripūryeta tathā cāhamanāgate",
  "S04bsu018_u:3340_1": "'dhvani bhadarake kalpe tīvrakleṣe raṇakaṣāye kaliyuge vartamāṇe 'ndhaloke 'nāyake",
  "S04bsu018_u:3340_2": "'pariṇāyake dṛṣṭivyasanāndhakāraprakṣipte loke ānantaryakārakānāṃ yāvat pūrvoktaṃ;",
  "S04bsu018_u:3341": "yadi cāhaṃ śaktaḥ sakalamevaṃ buddhakāryaṃ niṣpādayituṃ yathā ca me praṇidhānaṃ kṛtaṃ,",
  "S04bsu018_u:3342": "na ca visarāmi bodhau praṇidhānaṃ,",
  "S04bsu018_u:3343": "na cānyakṣetre kuśalamūlaṃ pariṇāmayāmi;",
  "S04bsu018_u:3344": "evameva bhadanta bhagavan vyavasāyaṃ /",
  "S04bsu018_u:3345": "na ca punarahaṃ anena kuśalamulena pratyekabuddhayānaṃ prārthayāmi,",
  "S04bsu018_u:3346": "na ca śrāvakayānaṃ prārthayāmi,",
  "S04bsu018_u:3347": "na devamanuṣyaloke rājatvaṃ prārthayāmi,",
  "S04bsu018_u:3348": "na devamanuṣyaloke aiśvaryaṃ prārthayāmi,",
  "S04bsu018_u:3349": "na pañcakāmaguṇaparibhogārthaṃ,",
  "S04bsu018_u:3350": "na devopapattiṃ prārthayāmi,",
  "S04bsu018_u:3351": "na gandharvāsurayakṣarākṣasanāgagarūḍopapattiṃ prāthayāmi,",
  "S04bsu018_u:3352": "na cātra kuśalamūlaṃ pariṇāmayāmi /",
  "S04bsu018_u:3353": "yacca bhagavān evamāha - “dānaṃ mahābhogatāyai saṃvartate,",
  "S04bsu018_u:3354": "śīlaṃ svargopapattaye śrutaṃ mahāprajñatāyai bhāvanā visaṃyogāya” /",
  "S04bsu018_u:3355": "uktaṃ caitatpunarbhagavatā, (KpSū 271)",
  "S04bsu018_u:3356": "“ṛdhyati āśayo 'bhiprāyaḥ kuśalamūlapariṇāmanā puṇyavataḥ sattvasya” /",
  "S04bsu018_u:3357": "yacca mayā bhadanta bhagavan dānamayaṃ vā śīlamayaṃ vā śrutamayaṃ vā bhāvanāmayaṃ vā puṇyamārjitaṃ syāt /",
  "S04bsu018_u:3358": "yadi naivaṃrūpā āśā paripūryeta yathā me praṇidhānaṃ kṛtaṃ tadahaṃ tatsarvaṃ kuśalamūlaṃ nairayikānāṃ sattvānāṃ pariṇāmayāmi;",
  "S04bsu018_u:3359": "ye sattvāḥ pracaṇḍamaṇḍaghore 'vīcau narake duḥkhānyanubhavanti te cānena kuśalamūlena tato vyuttiṣṭhantu,",
  "S04bsu018_u:3360": "iha ca buddhakṣetre manuṣyapratilābhaṃ pratilabhantu,",
  "S04bsu018_u:3361": "tathāgatapraveditaṃ ca dharmavinayamārāgayeyuḥ,",
  "S04bsu018_u:3362": "agratve ca parinirvāyeyuḥ /",
  "S04bsu018_u:3363": "yacca teṣāṃ sattvānāmaparikṣīṇakarmaphalaṃ syāttadahametarhi kālaṃ kṛtvāvicau mahānarake upapadyeyaṃ;",
  "S04bsu018_u:3364": "buddhakṣetraparamāṇurajaḥsamādhyagamaṇīyāśca me kāyāḥ prādurbhaveyuḥ /",
  "S04bsu018_u:3365": "ekaikaśca me kāyaḥ sumeruparvatarājapramāṇo mahān saṃbhavet;",
  "S04bsu018_u:3366": "ekaikaśca me kāya (KpSū 272)",
  "S04bsu018_u:3367": "evaṃrūpāḥ suduḥkhā vedanā jānīyādyathaitarhi eṣa ekaḥ śarīraḥ suduḥkhāṃ vedanāṃ saṃjānāti;",
  "S04bsu018_u:3368_0": "ekaikaśca me ātmabhāvo buddhakṣetraparamāṇurajaḥsamāṃ tīvrāṃ caṇḍāṃ kharāṃ nairayikāṃ",
  "S04bsu018_u:3368_1": "kāraṇāṃ anubhaveyurye caitarhi buddhakṣetraparamāṇurajaḥsameṣu daśasu dikṣvanyeṣu",
  "S04bsu018_u:3368_2": "lokadhātuṣu sattvā ānantaryakārakā yāvadavīciparāyaṇāni karmāṇi samudānītāni syuryacca",
  "S04bsu018_u:3368_3": "yāvadbuddhakṣetraparamāṇurajaḥsameṣu mahākalpeṣvatikrānteṣu daśasu dikṣu buddhakṣetraparamāṇurajaḥsameṣvanyeṣu",
  "S04bsu018_u:3368_4": "buddhakṣetreṣu gatvānantaryakarmāṇi kṣipeyuḥ samutthāpayeyurvā,",
  "S04bsu018_u:3369": "sarveṣāṃ arthāyāhaṃ tatkarmāvīcau mahānarake sthito 'nubhaveyaṃ,",
  "S04bsu018_u:3370": "mā ca me sattvā narakeṣūpapadyeyuḥ,",
  "S04bsu018_u:3371": "sarve ca te sattvā buddhā bhagavanta ārāgayeyuḥ,",
  "S04bsu018_u:3372": "saṃsārāccottārayeyuḥ,",
  "S04bsu018_u:3373": "nirvāṇanagaraṃ praveśayeyuḥ;",
  "S04bsu018_u:3374": "tadāhametaccireṇa narakāt parimucyeyaṃ /",
  "S04bsu018_u:3375": "yāvaddaśasu dikṣu buddhakṣetraparamāṇurajaḥsameṣvanyeṣu buddhakṣetreṣu sattvaistathārūpaṃ karmasamutthāpitaṃ ākṣiptaṃ niyatavedanīyaṃ pratāpane narake upapadyitavyaṃ,",
  "S04bsu018_u:3376": "yāvadyathā pūrvoktaṃ /",
  "S04bsu018_u:3377": "evaṃ (KpSū 273) santāpane mahāraurave saṅghāte kālasūtre saṃjīvane,",
  "S04bsu018_u:3378": "evaṃ nānāvidhā tiryagyonirvācyāḥ,",
  "S04bsu018_u:3379": "evaṃ yamaloke vaktavyaḥ,",
  "S04bsu018_u:3380": "evaṃ yakṣadāridre vaktavyaṃ,",
  "S04bsu018_u:3381": "evaṃ kumbhāṇḍapiśācāsuragaruḍā vācyāḥ /",
  "S04bsu018_u:3382": "yadā buddhakṣetraparamāṇurajaḥsameṣu daśasu dikṣvanyeṣu lokadhātuṣu sattvairevaṃrūpaṃ karmākṣiptaṃ syāt,",
  "S04bsu018_u:3383": "ye ca manuṣyāndhabadhirā ajihvākā ahastakā apādakāḥ smṛtipramuṣṭacittairutpādyitavyaṃ aśucibhakṣayitavyaṃ,",
  "S04bsu018_u:3384": "peyālaṃ yathā pūrvoktaṃ /",
  "S04bsu018_u:3385": "punarevamahamavīcau mahānarake upapadyeyaṃ;",
  "S04bsu018_u:3386": "yāvacciraṃ saṃsāre dhātvāyatanaskandhaṃ pratigṛhṇīyustāvacciramahaṃ evaṃrūpāṃ vividhe narakatiryakpreteṣu yakṣāsurarākṣaseṣu yāvan manuṣyaduḥkhopapattibhirevaṃ duḥkhamanubhaveyaṃ,",
  "S04bsu018_u:3387": "yathā pūrvoktaṃ;",
  "S04bsu018_u:3388": "yadi me evaṃrūpā anuttarāyāṃ samyaksaṃbodhau āśā na paripūryeta /",
  "S04bsu018_u:3389": "atha khalu ca punarme evaṃrūpānuttarāyāṃ samyaksaṃbodhau āśā paripūryeta yāvat pūrvoktaṃ,",
  "S04bsu018_u:3390": "sākṣībhūtā me buddhā bhagavanto bhavantu /",
  "S04bsu018_u:3391": "ye daśasu dikṣvaprameyāsaṃkhyeyeṣu anyeṣu lokadhātuṣu buddhā bhagavantastiṣṭhanti yāpayanti dharmaṃ ca deśayanti te mama buddhā bhagavantaḥ (KpSū 274)",
  "S04bsu018_u:3392": "sākṣībhūtā bhaviṣyanti,",
  "S04bsu018_u:3393": "jñānabhūtā bhaviṣyanti /",
  "S04bsu018_u:3394": "vyākarotu me bhadanta bhagavannanuttarāyāṃ samyaksaṃbodhau,",
  "S04bsu018_u:3395": "bhadrake kalpe bhaveyamahaṃ viṃśottaravarṣaśatāyuṣkāyāṃ prajāyāṃ tathāgato 'rhan samyaksaṃbuddho vidyācaraṇasampanno yāvadbuddho bhagavān;",
  "S04bsu018_u:3396": "śakto 'hamevaṃrūpaṃ buddhakāryamabhiniṣpādayituṃ yā me pratijñā kṛtāḥ” /",
  "S04bsu018_u:3397": "atha tāvadeva sarvāvatī parṣā sadevagandharvamānuṣāsuraśca lokaḥ kṣitigaganasthitāḥ,",
  "S04bsu018_u:3398": "sthāpayitvā tathāgataṃ te sarve 'śrūṇi pravartayamānāḥ pañcamaṇḍalena pādau vanditvāhuḥ /",
  "S04bsu018_u:3399": "“sādhu sādhu mahākāruṇika,",
  "S04bsu018_u:3400": "gaṃbhīrā te smṛtirgaṃbhīreṣu sattveṣu mahākaruṇotpannā,",
  "S04bsu018_u:3401": "gaṃbhīraṃ ca mahāpraṇidhānaṃ kṛtaṃ /",
  "S04bsu018_u:3402": "tadādhyāśayena sarvasattvā mahākaruṇayā saṃcchāditāya bhūyasānantaryakārakā yāvadakuśalamūlasamavadhānagatā vaineyāḥ pratigṛhītā;",
  "S04bsu018_u:3403": "etena praṇidhānena jñāyate yathā tvaṃ prathamacittotpādenānuttarāyāṃ samyaksaṃbodhau sattvānāṃ bhaiṣajyabhūtastrāṇaṃ parāyaṇaṃ;",
  "S04bsu018_u:3404": "sattvānāṃ duḥkhapramocanārthaṃ praṇidhānaṃ kṛtaṃ tathā te āśā paripūryatu vyākarotu ca bhagavānanuttarāyāṃ samyaksaṃbodhau” /",
  "S04bsu018_u:3405": "(KpSū 275)",
  "S04bsu018_u:3406": "svayaṃ ca rājā amṛtaśuddhaḥ prarudamāno brāhmaṇasya pañcamaṇḍalena pādau vanditvāha /",
  "S04bsu018_u:3407": "“aho paramagambhīra sukheṣu tvamanāsritaḥ /",
  "S04bsu018_u:3408": "sattveṣu tvaṃ dayāpannaḥ asmākaṃ tvaṃ nidarśakaḥ” //",
  "S04bsu018_u:3409": "peyālaṃ, avalokiteśvara āha -",
  "S04bsu018_u:3410": "“sattveṣu sakteṣu bhavānasakta atīndriyārtheṣu atīndriyāśca /",
  "S04bsu018_u:3411": "karoṣi caiśvaryamihendriyāṇāṃ bhāṣiṣyase dhāraṇi jñānakośaṃ” //",
  "S04bsu018_u:3412": "peyālaṃ, mahāsthāmaprāptastvāha -",
  "S04bsu018_u:3413": "(KpSū 276)",
  "S04bsu018_u:3414": "“bahukoṭīsahasrasattvānāṃ kuśalārthaṃ samāgatāḥ /",
  "S04bsu018_u:3415": "rudante tvayi kāruṇya mahāparamaduṣkaraṃ” //",
  "S04bsu018_u:3416": "mañjuśrīrbodhisattva āha -",
  "S04bsu018_u:3417": "“dṛḍhavīryasamādhāna varaprajñāvicakṣaṇa /",
  "S04bsu018_u:3418": "tvamasmān arhase pūjāṃ mālyagandhavilepanaiḥ” //",
  "S04bsu018_u:3419": "gaganamudro bodhisattva āha -",
  "S04bsu018_u:3420": "“evaṃ dattaṃ tvayā dānaṃ sattvebhyo mahatī kṛpā /",
  "S04bsu018_u:3421": "kṣīṇakāle 'smiṃ tvaṃ nātha bheṣyase varalakṣaṇaḥ” //",
  "S04bsu018_u:3422": "(KpSū 277)",
  "S04bsu018_u:3423": "vajracchedaprajñāvabhāso bodhisattvo 'pyevamāha -",
  "S04bsu018_u:3424": "“yathākāśaṃ suvistīrṇam evaṃ tvaṃ karuṇāśrayaḥ /",
  "S04bsu018_u:3425": "tvayā sattvebhyo 'yaṃ panthā bodhicaryā pradarśitaḥ” //",
  "S04bsu018_u:3426": "vegavairocano bodhisattva āha -",
  "S04bsu018_u:3427": "“na cānye kṛpā sattveṣu sthāpayitvā tathāgataṃ /",
  "S04bsu018_u:3428": "yastvaṃ sarvaguṇopeto varaprajñāvicakṣaṇaḥ” //",
  "S04bsu018_u:3429": "(KpSū 278)",
  "S04bsu018_u:3430": "siṃhagandhastvāha -",
  "S04bsu018_u:3431": "“anāgate ya adhvāne bhadrake kleśamārake /",
  "S04bsu018_u:3432": "yaśaḥ kīrtiṃ tvamāpnoṣi sattva mocayi duḥkhitān” //",
  "S04bsu018_u:3433": "samantabhadro bodhisattva āha -",
  "S04bsu018_u:3434": "“janmakāntāra udyuktā mithyāmāśraya saṅkaṭā /",
  "S04bsu018_u:3435": "gṛhītā dagdhasantānā māṃsarudhirabhojanā” //",
  "S04bsu018_u:3436": "akṣobhya āha -",
  "S04bsu018_u:3437": "“avidyāṇḍakaprakṣiptā kleśapaṅke samutthitāḥ /",
  "S04bsu018_u:3438": "gṛhītā dagdhasantānā (KpSū 279)",
  "S04bsu018_u:3439": "ānantaryakārakāḥ” //",
  "S04bsu018_u:3440": "gandhahasto 'pyāha -",
  "S04bsu018_u:3441": "“tvamanāgatabhayaṃ dṛṣṭvā yathā ādarśamaṇḍale /",
  "S04bsu018_u:3442": "gṛhītā dagdhasantānāḥ saddharmapratikṣepakāḥ” //",
  "S04bsu018_u:3443": "ratnaketurapyāha -",
  "S04bsu018_u:3444": "“jñānaśīlasamādhānaḥ kṛpākaruṇabhūṣitaḥ /",
  "S04bsu018_u:3445": "gṛhītā dagdhasantānā āryāṇāmapavādakāḥ” //",
  "S04bsu018_u:3446": "(KpSū 280)",
  "S04bsu018_u:3447": "vigatabhayasaṃtāpa āha -",
  "S04bsu018_u:3448": "“tvaṃ duḥkhaṃ dṛṣṭvā sattvānāṃ tryapāyagatimadhvani /",
  "S04bsu018_u:3449": "gṛhītā dagdhasantānāḥ tucchamuṣṭitvayāśritāḥ” //",
  "S04bsu018_u:3450": "utpalahasto 'pyāha -",
  "S04bsu018_u:3451": "“kṛpājñānena vīryeṇa parṣā tvayi marditā /",
  "S04bsu018_u:3452": "gṛhītā dagdhasantānā janmāmaraṇapīḍitāḥ” //",
  "S04bsu018_u:3453": "jñānakīrtirāha -",
  "S04bsu018_u:3454": "“bahurogopahatā kleśavāyusamīritāḥ /",
  "S04bsu018_u:3455": "śamesi jñānatoyena (KpSū 281)",
  "S04bsu018_u:3456": "mārabalaṃ pramardasi” //",
  "S04bsu018_u:3457": "dharaṇīmudro 'pyāha -",
  "S04bsu018_u:3458": "“na vīryaṃ dṛḍhamasmābhiḥ kṣīṇe kleśavimokṣaṇe /",
  "S04bsu018_u:3459": "yathā tvaṃ śūrasūryeva kleśajālaṃ pramardasi” //",
  "S04bsu018_u:3460": "utpalacandro 'pyāha /",
  "S04bsu018_u:3461": "“dṛḍhavīryasamutsāha yathā guṇakṛpāśrayaḥ /",
  "S04bsu018_u:3462": "mocesi tvaṃ trayaṃ lokyaṃ prabaddhaṃ bhavabandhanaiḥ” //",
  "S04bsu018_u:3463": "(KpSū 282)",
  "S04bsu018_u:3464": "vimalendra āha -",
  "S04bsu018_u:3465": "“mahākāruṇi nirdiṣṭa bodhisattvāna gocaraḥ /",
  "S04bsu018_u:3466": "vayaṃ hi tvāṃ namasyāmaḥ kṛpāhetusamutthitaḥ” //",
  "S04bsu018_u:3467": "balavegadhāryapyāha -",
  "S04bsu018_u:3468": "“kleśayoge kaliyuge yā bodhistvayā samāśritā /",
  "S04bsu018_u:3469": "chinda kleśe samūlāṃstvaṃ sidhyate praṇidhirdṛḍhā” //",
  "S04bsu018_u:3470": "jyotipālo 'pyāha -",
  "S04bsu018_u:3471": "“jñānakośasamaṃ tulyaṃ kṛtā praṇidhi nirmalā /",
  "S04bsu018_u:3472": "(KpSū 283)",
  "S04bsu018_u:3473": "vartase bodhicaryāya sattvauṣadhistavāśrayaḥ” //",
  "S04bsu018_u:3474": "balasandarśano bodhisattvo mahāsattvaḥ prarudamāno brāhmaṇasya pañcamaṇḍalena pādau vanditvāñjaliṃ pragṛhītavānāha -",
  "S04bsu018_u:3475": "“aho jñānolka sattvebhyaḥ kleśarogaviśāṭanī /",
  "S04bsu018_u:3476": "kṛpālu prajvālitā te sattvān mocesi duḥkhitān” //",
  "S04bsu018_u:3477": "sarvāvatī ca kulaputra sā parṣā sadevagandharvamāṇuṣā brāhmaṇasya pañcamaṇḍalena pādau vanditvā kṛtāñjaliḥ sthitvā vicitrābhiranvayapadayuktābhirgāthābhisabhistavitvā tasthau //",
  "S04bsu018_u:3478": "(KpSū 284)",
  "S04bsu018_u:3479": "yadā ca kulaputra samudrareṇurbrāhmaṇo ratnagarbhasya tathāgatasyāgrato dakṣiṇaṃ jānumaṇḍalaṃ pṛthivyāṃ pratiṣṭhāpayati /",
  "S04bsu018_u:3480_0": "atha tāvadeva mahāpṛthivicālaḥ prādurbhūtaḥ samantācca daśasu dikṣu buddhakṣetraparamāṇurajaḥsameṣu",
  "S04bsu018_u:3480_1": "buddhakṣetreṣu pṛthivī calati pracalati saṃpracalati kṣubhati prakṣubhati saṃprakṣubhati",
  "S04bsu018_u:3480_2": "vedhati pravedhati saṃpravedhati raṇati praraṇati saṃpraraṇati /",
  "S04bsu018_u:3481": "punarapi mahān avabhāsaḥ prādurbhūtā,",
  "S04bsu018_u:3482": "vividhā ca puṣpavṛṣṭiḥ pravarṣitāstadyathā māndāravamahāmāndāravaṃ yāvadanantaprabhā evaṃrūpā puṣpavṛṣṭiḥ pravarṣitavatī /",
  "S04bsu018_u:3483_0": "yaddaśasu diśāsu buddhakṣetraparamāṇurajaḥsameṣu lokadhātuṣu buddhā bhagavantastiṣṭhanti",
  "S04bsu018_u:3483_1": "dhriyanti yāpayanti pariśuddheṣu buddhakṣetreṣu apariśuddheṣu vā sattvānāṃ dharmaṃ deśayanti /",
  "S04bsu018_u:3484_0": "ye ca tatra bodhisattvā mahāsattvāsteṣāṃ buddhānāṃ bhagavatāmantike niṣaṇṇā dharmaśravaṇāya",
  "S04bsu018_u:3484_1": "te bodhisattvā mahāsattvāstaṃ pṛthivīcālaṃ dṛṣṭvā punaste bodhisattvāstāṃ buddhāṃ",
  "S04bsu018_u:3484_2": "bhagavataḥ paripṛcchanti /",
  "S04bsu018_u:3485": "“ko bhagavan hetuḥ kaḥ pratyayo mahataḥ pṛthivīcālasya (KpSū 285)",
  "S04bsu018_u:3486": "loke prādurbhāvāya,",
  "S04bsu018_u:3487": "mahatyāśca puṣpavṛṣṭerabhipravarṣatu?” /",
  "S04bsu018_u:3488_0": "tena khalu punaḥ samayena pūrvasyāṃ diśi ito buddhakṣetrādekagaṅgānadīvālikāsamāni",
  "S04bsu018_u:3488_1": "buddhakṣetrāṇyatikramya ratnavicayā nāma lokadhātustatra ratnavicaye buddhakṣetre",
  "S04bsu018_u:3488_2": "ratnacandro nāma tathāgato 'rhan samyaksaṃbuddho bhagavāṃstiṣṭhati yāpayati aprameyebhyo",
  "S04bsu018_u:3488_3": "'saṃkhyeyebhyo bodhisattvebhyaḥ puraskṛtaḥ parivṛto dharmaṃ deśayati sma yaduta buddhakṣetre mahāyānakathā /",
  "S04bsu018_u:3489": "tatra buddhakṣetre ratnaketurnāma bodhisattvo mahāsattvāścandraketuśca;",
  "S04bsu018_u:3490_0": "tau dvau bodhisattvau yena ratnacandrastathāgatastenāñjaliṃ praṇamya ratnacandraṃ",
  "S04bsu018_u:3490_1": "tathāgatametadavocatāṃ - “ko bhadanta bhagavan hetuḥ kaḥ pratyayo mahataḥ pṛthivīcālasya loke prādurbhāvāya,",
  "S04bsu018_u:3491": "mahatyāśca puṣpavṛṣṭeḥ pravarṣaṇatāyai?” /",
  "S04bsu018_u:3492": "ratnacandrastathāgata āha - “asti kulaputra paścimāyāṃ diśīto buddhakṣetrādekagaṅgānadīvālikāsamān buddhakṣetrānatikramya tatra santīraṇo nāma lokadhātuḥ /",
  "S04bsu018_u:3493": "tatra santīraṇe buddhakṣetre (KpSū 286)",
  "S04bsu018_u:3494_0": "ratnagarbhastathāgato yāvadbuddho bhagavāṃstiṣṭhati yāpayati bahubodhisattvakoṭirvyākarotyanuttarāyāṃ",
  "S04bsu018_u:3494_1": "samyaksaṃbodhau bodhisattvaviṣayasaṃdarśanapraṇidhānavyūhasamādhiviṣayadhāraṇīmukhavyūhaṃ",
  "S04bsu018_u:3494_2": "dharmaparyāyaṃ bhāṣamāṇa;",
  "S04bsu018_u:3495_0": "ekaścātra mahākāruṇiko bodhisattvo mahāsattvastenaivaṃrūpaṃ praṇidhānaṃ kṛtaṃ mahākaruṇāparibhāvitā",
  "S04bsu018_u:3495_1": "vāgbhāṣitā anuttarāyāṃ samyaksaṃbodhau vyākaraṇanirdeśaṃ bodhisattvānāṃ tathārūpā",
  "S04bsu018_u:3495_2": "praṇidhānā udbhāṣitā yadbahubhiḥ prāṇakoṭibhirbodhau praṇidhānaṃ kṛtaṃ,",
  "S04bsu018_u:3496": "buddhakṣetraguṇavyūhāśca parigṛhītā vaineyasattvāśca parigṛhītāḥ,",
  "S04bsu018_u:3497_0": "sarvataśca sa eko mahākaruṇāsamanvāgato mahābodhisattvo yaḥ sarvāvatīṃ tāṃ parṣadamabhibhūya",
  "S04bsu018_u:3497_1": "kliṣṭaṃ pañcakaṣāyaṃ kleśaraṇikaliyugaṃ buddhakṣetraṃ sarva ānantaryakārakā yāvadakuśalamūlasamavadhānagatā",
  "S04bsu018_u:3497_2": "dagdhasantānā vaineyāḥ parigṛhītāḥ;",
  "S04bsu018_u:3498_0": "sarvāvatī ca sā parṣat sadevagandharvamāṇuṣāsuraśca lokastaṃ ratnagarbhaṃ tathāgatamapahāya",
  "S04bsu018_u:3498_1": "tasya mahākāruṇikasya paścimakasya pūjāyodyuktāḥ pañcamaṇḍalena ca vanditvā prāñjalībhūtāḥ",
  "S04bsu018_u:3498_2": "sthitāstasya varṇaṃ bhāṣate /",
  "S04bsu018_u:3499": "sa ca (KpSū 287) mahāsattvastasya bhagavato ratnagarbhasya tathāgatasya purato niṣaṇṇo vyākaraṇaṃ śṛṇvānaḥ /",
  "S04bsu018_u:3500_0": "yadā ca sa mahāsattvastasya bhagavataḥ purato dakṣiṇaṃ jānumaṇḍalaṃ pṛthivyāṃ nikṣiptavāṃstadā",
  "S04bsu018_u:3500_1": "sa bhagavāṃstathārūpaṃ smitaṃ prādurakārṣidyathā daśasu dikṣu buddhakṣetraparamāṇurajaḥsamā",
  "S04bsu018_u:3500_2": "lokadhātavaścalitāḥ puṣpavarṣaṃ cābhipravarṣitaṃ /",
  "S04bsu018_u:3501_0": "sarvatra ca teṣu buddhakṣetreṣu te bodhisattvā mahāsattvāḥ prabodhanārthaṃ mahākaruṇābodhisattvapraṇidhānacaryānidarśanārthaṃ",
  "S04bsu018_u:3501_1": "bodhisattvānāṃ ca mahāsattvānāṃ buddhakṣetraparamāṇurajaḥsamebhyo digbhyo buddhakṣetrebhyaḥ",
  "S04bsu018_u:3501_2": "sannipatanārthaṃ bodhisattvānāṃ ca mahāsattvānāṃ samādhānamukhanirdeśacaryāvaiśāradyadharmaparyāyāṃ",
  "S04bsu018_u:3501_3": "bhāṣaṇārthaṃ tena tathāgatena evaṃrūpāṇi prātihāryāṇi darśitāni” /",
  "S04bsu018_u:3502": "tau ca kulaputra dvau bodhisattvau taṃ ratnacandraṃ tathāgataṃ paripṛcchate sma /",
  "S04bsu018_u:3503": "kiyaccirotpāditaṃ bhadanta bhagavāṃstena mahākāruṇikena bodhisattvena mahāsattvena bodhicittaṃ?",
  "S04bsu018_u:3504": "; kiyacciraṃ bodhicārikāṃ cīrṇavān,",
  "S04bsu018_u:3505": "yena pañcakaṣāye loke tīvrakleśaraṇe kaliyuge vartamāne kālaḥ (KpSū 288)",
  "S04bsu018_u:3506": "parigṛhīta ānantaryakārakā yāvadakuśalamūlasamavadhānagatā dagdhasantānāḥ sattvā vaineyāḥ parigṛhītāḥ?” /",
  "S04bsu018_u:3507": "ratnacandrastathāgata āha - “sāṃprataṃ kulaputra tena mahākāruṇikena prathamacittamutpāditaṃ anuttarāyāṃ samyaksaṃbodhau /",
  "S04bsu018_u:3508": "gacchata kulaputra yūyaṃ tat santīraṇaṃ buddhakṣetraṃ tasya ratnagarbhasya tathāgatasyārhataḥ samyaksaṃbuddhasya darśanāya vandanāya paryupāsanāya /",
  "S04bsu018_u:3509": "taṃ ca samādhānamukhanirdeśaṃ caryāvaiśāradyadharmaparyāyaṃ śroṣyatha /",
  "S04bsu018_u:3510": "taṃ ca mahākāruṇikaṃ bodhisattvaṃ mahāsattvaṃ madvacanān pṛcchatha;",
  "S04bsu018_u:3511": "evaṃ ca vadatha,",
  "S04bsu018_u:3512": "“ratnacandrastathāgatastvāṃ satpuruṣaṃ pṛcchati /",
  "S04bsu018_u:3513": "idaṃ ca candrarocavimalaṃ puṣpaṃ preṣitavān,",
  "S04bsu018_u:3514": "sādhukāraścānupradatta /",
  "S04bsu018_u:3515": "evaṃ ca prathamacittotpādena tvaṃ satpuruṣa mahākāruṇikavyāhāreṇa daśasu dikṣu buddhakṣetraparamāṇurajaḥsamāsu lokadhātuṣu buddhakṣetrāṇi śabdenāpūritāni,",
  "S04bsu018_u:3516": "tena tvayā sarvatra mahākāruṇika nāma pratilabdhaṃ /",
  "S04bsu018_u:3517": "tena tvaṃ satpuruṣa sādhu bhūyaḥ paścimakānāṃ mahākāruṇikānāṃ bodhisattvānāṃ mahāsattvānāṃ mahākaruṇāvyāhāreṇa praṇidhānanetrīdhvajamucchrayaṇaṃ /",
  "S04bsu018_u:3518": "tena tvaṃ satpuruṣa (KpSū 289)",
  "S04bsu018_u:3519": "bhūyo buddhakṣetraparamāṇurajaḥsamān anāgatānasaṃkhyeyān kalpān buddhakṣetraparamāṇurajaḥsamān daśadiśi lokadhātuṣu yaśaḥkīrtiśabdenāpūraya /",
  "S04bsu018_u:3520": "yena tvayā bahvasaṃkhyeyasattvakoṭīnayutaśatasahasrāṇyanuttarāyāṃ samyaksaṃbodhau samādāpitāni niveśitāni pratiṣṭhāpitāni bhagavataḥ sakāśamupanītāni,",
  "S04bsu018_u:3521": "avaivartikāni sthāpitānyanuttarāyāṃ samyaksaṃbodhau /",
  "S04bsu018_u:3522": "bhaviṣyanti kecittatra praṇidhānena buddhakṣetraguṇavyūhāṃ parigṛhīṣyanti,",
  "S04bsu018_u:3523": "ye paścād vyākaraṇaṃ lapsyante,",
  "S04bsu018_u:3524_0": "ye tvayā bodhau samādāpitāḥ sarve te paścād yāvad buddhakṣetraparamāṇurajaḥsamāsaṃkhyeyakalpairdaśasu",
  "S04bsu018_u:3524_1": "dikṣu buddhakṣetraparamāṇurajaḥsameṣu anyeṣu lokadhātuṣu buddhatvaṃ prāpya dharmacakraṃ",
  "S04bsu018_u:3524_2": "pravartayitvā tvāṃ ārabhya varṇaṃ bhāṣiṣyante /",
  "S04bsu018_u:3525": "anena tṛtīyena kāraṇena te sādhu satpuruṣa” /",
  "S04bsu018_u:3526": "tena khalu punaḥ samayena dvānavatibodhisattvakoṭya ekakaṇṭhena vadanti /",
  "S04bsu018_u:3527": "“vayamapi bhadanta bhagavan santīraṇaṃ buddhakṣetraṃ gacchemaḥ tasya ratnagarbhasya tathāgatasyārhataḥ samyaksaṃbuddhasyāntikaṃ darśanāya vandanāya paryupāsanāya,",
  "S04bsu018_u:3528": "taṃ ca satpuruṣaṃ darśanāya (KpSū 290)",
  "S04bsu018_u:3529": "vandanāya, yasya tathāgatena tribhiraṅgaiḥ sādhukāraḥ preṣita,",
  "S04bsu018_u:3530": "imaṃ ca candrarocavimalaṃ puṣpaṃ preṣitaṃ” /",
  "S04bsu018_u:3531": "sa ca kulaputra ratnacandrastathāgata āha - “gacchata kulaputrā yasyaitarhi kālaṃ manyadhve,",
  "S04bsu018_u:3532": "tatra ca ratnagarbhasya tathāgatasya sakāśāt samādhānamukhanirdeśaṃ caryāvaiśāradyadharmaparyāyaṃ śroṣyadhve” /",
  "S04bsu018_u:3533_0": "atha tau dvau kulaputrau ratnaketuścandraketuśca ratnacandrasya tathāgatasya sakāśāccandrarocavimalaṃ",
  "S04bsu018_u:3533_1": "puṣpaṃ gṛhītvā sārdhaṃ dvānavatibhirbodhisattvakoṭībhī ratnavicayāyāṃ lokadhātau saṃprasthitau /",
  "S04bsu018_u:3534": "tadyathāpi nāma vidyutā evameva tato bodhisattvaparṣād ratnavicaye buddhakṣetre 'ntarhitau,",
  "S04bsu018_u:3535": "iha saṃtīraṇe buddhakṣetre jambūvanodyāne ca sthitau /",
  "S04bsu018_u:3536_0": "yena ratnagarbhastathāgatastenopasaṃkrāme taṃ upetya ratnagarbhasya tathāgatasya",
  "S04bsu018_u:3536_1": "pādau śirasā vanditvā vividhābhirbodhisattvavikurvaṇābhiḥ pūjāṃ kṛtvā ratnagarbhasya",
  "S04bsu018_u:3536_2": "tathāgatasyāgrato brāhmaṇaṃ dṛṣṭvā sarvāvatīṃ ca bodhisattvaparṣāṃ prāñjalībhūtāṃ",
  "S04bsu018_u:3536_3": "varṇaṃ bhāṣamāṇāṃ tayorbodhisattvayoretadabhavad /",
  "S04bsu018_u:3537": "“ayaṃ sa mahākaruṇāsamanvāgato yasya ratnacandreṇa tathāgateneme (KpSū 291)",
  "S04bsu018_u:3538": "candrarocavimalāḥ puṣpāḥ preṣitāḥ” /",
  "S04bsu018_u:3539_0": "atha tau dvau bodhisattvau bhagavataḥ sakāśāt parivartitvā brāhmaṇasya puṣpaṃ upanāmayitvā",
  "S04bsu018_u:3539_1": "etadavocatāṃ - “imaṃ te satpuruṣa ratnacandreṇa tathāgatena candrarocavimalaṃ puṣpaṃ preṣitaṃ,",
  "S04bsu018_u:3540": "sādhukāraśca te satpuruṣaḥ preṣitaḥ;",
  "S04bsu018_u:3541": "yāvadyathoktaṃ pūrvaṃ /",
  "S04bsu018_u:3542": "peyālaṃ, aprameyāsaṃkhyeyebhyaḥ pūrvāyāṃ diśāyāṃ buddhakṣetrebhyo bodhisattvā mahāsattvāḥ santīraṇaṃ buddhakṣetraṃ saṃprāptāḥ,",
  "S04bsu018_u:3543": "candrarocavimalapuṣpāṃ gṛhītvā brāhmaṇasya puṣpāḥ preṣitāḥ,",
  "S04bsu018_u:3544": "tribhiścāṅgaiḥ sādhukāraḥ preṣito;",
  "S04bsu018_u:3545": "yathā pūrvoktaṃ /",
  "S04bsu018_u:3546_0": "evaṃ dakṣiṇāyāṃ diśāyāmito buddhakṣetrāt saptanavatibuddhakṣetrakoṭīnayutaśatasahasrānatikramitvā",
  "S04bsu018_u:3546_1": "tatra niryūhavijṛṃbhito nāma lokadhātustatra niryūhavijṛṃbhite buddhakṣetre siṃhavijṛṃbhiteśvararājā",
  "S04bsu018_u:3546_2": "nāma tathāgato 'rhan samyaksaṃbuddhastiṣṭhati yāpayati śuddhānāṃ bodhisattvānāṃ mahāsattvānāṃ",
  "S04bsu018_u:3546_3": "śuddhāṃ mahāyānakathāṃ dharmaṃ deśayati sma /",
  "S04bsu018_u:3547": "tasmiṃśca parṣadi dvau bodhisattvau mahāsattvau,",
  "S04bsu018_u:3548": "eko jñānavajraketurnāma dvitīyaḥ (KpSū 292)",
  "S04bsu018_u:3549_0": "siṃhavajraketustau dvau bodhisattvau siṃhavijṛṃbhiteśvararājaṃ tathāgataṃ paripṛcchataḥ",
  "S04bsu018_u:3549_1": "sma - “ko bhadanta bhagavan hetuḥ kaḥ pratyayo mahataḥ pṛthivīcālasya loke prādurbhāvāya",
  "S04bsu018_u:3549_2": "mahataśca puṣpavarṣasya?",
  "S04bsu018_u:3550": "”; yāvad yathā pūrvoktaṃ /",
  "S04bsu018_u:3551": "peyālaṃ, yāvad aprameyāsaṃkhyeyā dakṣiṇasyāṃ diśyanyebhyo buddhakṣetrebhyo 'prameyāsaṃkhyeyā bodhisattvakoṭīnayutaśatasahasrāḥ saṃtīraṇaṃ buddhakṣetramanuprāptāḥ,",
  "S04bsu018_u:3552": "yāvad yathā pūrvoktaṃ /",
  "S04bsu018_u:3553": "tena khalu punaḥ samayena paścimāyāṃ diśīto buddhakṣetrādekonanavatibuddhakṣetrakoṭīnayutaśatasahasrabuddhakṣetrānatikramitvā tatra jayāvatirnāma buddhakṣetraṃ,",
  "S04bsu018_u:3554": "tatra jitendriyaviśālanetro nāma tathāgatastiṣṭhati yāpayati,",
  "S04bsu018_u:3555": "caturṇāṃ parṣadāṃ tribhiryānairdharmaṃ deśayati sma /",
  "S04bsu018_u:3556": "tatra bhadravairocano nāma bodhisattvo mahāsattvaḥ siṃhavijṛṃbhitakāyaśca nāma dvitīyo bodhisattvo mahāsattvastau dvau satpuruṣau jitendriyaviśālanetraṃ (KpSū 293)",
  "S04bsu018_u:3557": "tathāgatametamarthaṃ paripṛcchataḥ - “kuto 'yaṃ mahāpṛthivīcālaprādurbhāvo,",
  "S04bsu018_u:3558": "mahātaśca puṣpavṛṣṭipravarṣaṇasya?",
  "S04bsu018_u:3559": "”; yāvad yathā pūrvoktaṃ /",
  "S04bsu018_u:3560_0": "tena khalu punaḥ samayenottarasyāṃ diśīto buddhakṣetrādbuddhakṣetrakoṭīnayutaśatasahasrāṇyatikramya",
  "S04bsu018_u:3560_1": "tatra jamburnāma lokadhātustatra lokeśvararāja nāma tathāgato yāvadbuddho bhagavān",
  "S04bsu018_u:3560_2": "śuddhānāṃ mahāyānasaṃprasthitānāṃ bodhisattvānāṃ śuddhāṃ mahāyānakathāṃ dharmaṃ deśayati sma /",
  "S04bsu018_u:3561": "tatra dvau bodhisattvau,",
  "S04bsu018_u:3562": "eko 'calasthāvaro nāma dvitīyaḥ prajñādharo nāma,",
  "S04bsu018_u:3563": "tau lokeśvararājaṃ tathāgataṃ paripṛcchataḥ sma - “ko bhadanta bhagavan hetuḥ kaḥ pratyayo mahataḥ pṛthivīcālasya loke prādurbhāvasya,",
  "S04bsu018_u:3564": "mahatyāśca puspavṛṣṭer[?",
  "S04bsu018_u:3565": "“];yāvad yathā pūrvoktaṃ /",
  "S04bsu018_u:3566_0": "tena khalu punaḥ samayenādho diśīto buddhakṣetrādaṣṭānavatibuddhakṣetranayutānatikramya",
  "S04bsu018_u:3566_1": "tatra vigatatamo 'ndhakārā nāma lokadhātustatra vigatabhayaparyutthānaghoṣo nāma",
  "S04bsu018_u:3566_2": "tathāgatastiṣṭhati yāpayati,",
  "S04bsu018_u:3567": "caturṇāṃ parṣadāṃ (KpSū 294)",
  "S04bsu018_u:3568": "tribhiryānairdharmaṃ deśayati sma /",
  "S04bsu018_u:3569": "tatra buddhakṣetre dvau bodhisattvau mahāsattvāveko 'rajavairocano nāma dvitīyaḥ svargavairocano nāma,",
  "S04bsu018_u:3570": "yāvadyathā pūrvoktaṃ /",
  "S04bsu018_u:3571_0": "tena khalu punaḥ samayenopariṣṭhāyāṃ diśīto buddhakṣetrāddve śatasahasre buddhakṣetrāṇāmatikramitvā",
  "S04bsu018_u:3571_1": "tatra saṃkusumitā nāma lokadhātustatra saṃkusumite buddhakṣetre prasphulitakusumavairocano",
  "S04bsu018_u:3571_2": "nāma tathāgata yāvad buddho bhagavāṃstiṣṭhati yāpayati,",
  "S04bsu018_u:3572": "caturṇāṃ parṣadāṃ tribhiryānairdharmaṃ deśayati sma /",
  "S04bsu018_u:3573": "tatra buddhakṣetre dvau bodhisattvau mahāsattvau prativasata,",
  "S04bsu018_u:3574": "ekaḥ svaviṣayasaṃkopitaviṣayo nāma dvitīyo dhāraṇīsaṃpraharṣaṇavikopito nāma bodhisattvastau dvau satpuruṣau prasphulitakusumavairocanaṃ tathāgataṃ pṛṣṭavantau /",
  "S04bsu018_u:3575": "“ko bhadanta bhagavan hetuḥ kaḥ pratyayo mahataḥ pṛthivīcālasya loke prādurbhāvāya (KpSū 295)",
  "S04bsu018_u:3576": "mahatyāśca puṣpavṛṣṭeḥ?” /",
  "S04bsu018_u:3577_0": "prasphulitakusumavairocanastathāgata āha - “asti kulaputrādho diśīto buddhakṣetrāt",
  "S04bsu018_u:3577_1": "dve śatasahasre buddhakṣetrāṇāmatikramya tatra saṃtīraṇo nāma lokadhātustatra ratnagarbho",
  "S04bsu018_u:3577_2": "nāma tathāgato yāvadbuddho bhagavāṃstiṣṭhati dharmaṃ ca deśayati sma /",
  "S04bsu018_u:3578": "bahusattvakoṭyo vyākarotyanuttarāyāṃ samyaksaṃbodhau bodhisattvaviṣayakṣetrasandarśanapraṇidhānaviṣayavyūhasamādhiviṣayadhāraṇīmukhaniryūhaṃ dharmaparyāyaṃ bhāṣamāṇa ;",
  "S04bsu018_u:3579": "ekaśca tatra mahākāruṇiko bodhisattvo mahāsattvaḥ sa evaṃrūpaṃ praṇidhānaṃ kṛtavān,",
  "S04bsu018_u:3580": "mahākaruṇāparibhāvitā vācā bhāṣitā,",
  "S04bsu018_u:3581": "anuttarāyāṃ samyaksaṃbodhau vyākaraṇanirdeśaṃ bodhisattvānāṃ mahāsattvānāṃ,",
  "S04bsu018_u:3582": "yathārūpā praṇidhānanetryudbhāvitā yathā bahubodhisattvakoṭībhirbuddhakṣetrapraṇidhānaṃ kṛtaṃ,",
  "S04bsu018_u:3583": "buddhakṣetraguṇavyūhā vaineyasattvāśca parigṛhītāḥ;",
  "S04bsu018_u:3584": "sa caiko mahākaruṇāsamanvāgato bodhisattvaḥ sarvāvatiṃ parṣadamabhibhūya kliṣṭaṃ pañcakaṣāyaṃ kleśāraṇikaliyugaṃ buddhakṣetraṃ (KpSū 296)",
  "S04bsu018_u:3585": "parigṛhītaṃ,",
  "S04bsu018_u:3586": "sarve cānantaryakārakā yāvad akuśalamūlasamavadhānagatā dagdhasaṃtānā vaineyāḥ parigṛhītāḥ /",
  "S04bsu018_u:3587_0": "sarvāvatīrca sā parṣā sadevagandharvāsuramānuṣaśca loko ratnagarbhasya tathāgatasya",
  "S04bsu018_u:3587_1": "pūjāmapahāya tasya mahākāruṇikasya pūjākarmaṇe udyuktāḥ pañcamaṇḍalena vanditvā prāñjalibhūtāḥ",
  "S04bsu018_u:3587_2": "sthitvā varṇaṃ bhāṣante sma /",
  "S04bsu018_u:3588": "sa ca mahāsattvo ratnagarbhasya tathāgatasya purato niṣaṇṇo vyākaraṇaṃ śṛṇvānaḥ /",
  "S04bsu018_u:3589": "yadā ca tena mahāsattvena tasya bhagavataḥ purato dakṣiṇaṃ jānumaṇḍalaṃ pṛthivyāṃ nikṣiptaṃ tadā tena bhagavatā tathārūpaṃ smitaṃ prāviṣkṛtaṃ,",
  "S04bsu018_u:3590": "yadā daśasu dikṣu buddhakṣetraparamāṇurajaḥsameṣu lokadhātuṣu mahāpṛthivī ṣaḍvikāraṃ calitā pracalitā saṃpracalitā kaṃpitā yāvat puṣpavṛṣṭiḥ pravarṣitā /",
  "S04bsu018_u:3591": "sarvebhyaśca tebhyo buddhakṣetrebhyo bodhisattvā mahāsattvāḥ prabodhanārthaṃ,",
  "S04bsu018_u:3592": "mahākāruṇyā bodhisattvapraṇidhānacaryā nidarśanārthaṃ,",
  "S04bsu018_u:3593": "bodhisattvā mahāsattvā buddhakṣetraparamāṇurajaḥsamebhyo lokadhātubhyo daśabhyo digbhyastatra buddhakṣetre sannipatanārthaṃ,",
  "S04bsu018_u:3594": "bodhisattvānāṃ ca mahāsattvānāṃ samādhānamukhanirdeśacaryāvaiśāradyaṃ",
  "S04bsu018_u:3595": "dharmaparyāyaṃ bhāṣaṇārthaṃ tena tathāgatenaivaṃrūpāṇi (KpSū 297)",
  "S04bsu018_u:3596": "prātihāryāṇi darśitāni” /",
  "S04bsu018_u:3597": "tau ca kulaputra dvau bodhisattvau mahāsattvau svaviṣayasaṃkopitaviṣayaśca dhāraṇīsaṃpraharṣaṇavikopitaśca taṃ prasphulitakusumavairocanaṃ tathāgataṃ paripṛcchataḥ sma /",
  "S04bsu018_u:3598": "“kiyaccirotpāditaṃ bhadanta bhagavaṃstena mahākāruṇikena bodhisattvena mahāsattvena bodhāya cittaṃ?",
  "S04bsu018_u:3599": "; kiyacciraṃ vā sa mahākāruṇiko bodhisattvo mahāsattvo bodhicārikāṃ cīrṇaṃ,",
  "S04bsu018_u:3600": "yena pañcakaṣāye loke tīvrakleśaraṇike kaliyuge vartamāne kālaḥ parigṛhīta ānantaryakārakā yāvad akuśalamūlasamavadhānagatā dagdhasaṃtānā vaineyāḥ parigṛhītāḥ?” /",
  "S04bsu018_u:3601": "prasphulitakusumavairocanastathāgata āha - “saṃprati kulaputra tena mahākāruṇikena prathamamanuttarāyāṃ samyaksaṃbodhau cittamutpāditaṃ /",
  "S04bsu018_u:3602_0": "gacchata kulaputrā yūyaṃ santīraṇaṃ lokadhātuṃ tasya ratnagarbhasya tathāgatasyārhataḥ",
  "S04bsu018_u:3602_1": "samyaksaṃbuddhasya darśanāya vandanāya paryupāsanāya taṃ ca samādhānamukhanirdeśaṃ",
  "S04bsu018_u:3602_2": "caryāvaiśāradyaṃ dharmaparyāyaṃ śravaṇāya /",
  "S04bsu018_u:3603": "taṃ ca mahākāruṇikaṃ bodhisattvaṃ mahāsattvaṃ mama vacanena pṛcchatha evaṃ ca vaktavyaḥ;",
  "S04bsu018_u:3604": "prasphulitakusumavairocanastathāgatastvāṃ (KpSū 298)",
  "S04bsu018_u:3605": "satpuruṣa pṛcchate candrarocavimalaṃ puṣpaṃ preṣitaṃ sādhukāraścānupradattaḥ /",
  "S04bsu018_u:3606": "evaṃ ca tvayā satpuruṣa prathamacittotpādena mahākaruṇāvyāhāreṇa daśasu dikṣu buddhakṣetraparamāṇurajaḥsamā lokadhātavaḥ śabdenāpūritāḥ,",
  "S04bsu018_u:3607": "mahākaruṇāśabdaśca pratilabdhastena tvaṃ satpuruṣa sādhu bhūyaḥ,",
  "S04bsu018_u:3608": "paścimakānāṃ mahākaruṇāmahāyānasaṃprasthitānāṃ bodhisattvānāṃ mahāsattvānāṃ mahākaruṇāvyāhāreṇa praṇidhānanetrīdhvajāmucchrepayasi;",
  "S04bsu018_u:3609_0": "tena tvaṃ satpuruṣa sādhu bhūyastvaṃ satpuruṣa buddhakṣetraparamāṇurajaḥsamānāgatā",
  "S04bsu018_u:3609_1": "asaṃkhyeyakalpabuddhakṣetraparamāṇurajaḥsamā daśadiśa lokadhātavo yaśaḥkīrtiśabdenāpūritāstena",
  "S04bsu018_u:3609_2": "tvaṃ satpuruṣa bahvasaṃkhyeyasattvakoṭīnayutaśatasahasrā anuttarāyāṃ samyaksaṃbodhau",
  "S04bsu018_u:3609_3": "samādāpitā niveśitāḥ pratiṣṭhāpitā,",
  "S04bsu018_u:3610": "bhagavataḥ sakāśamupanītā,",
  "S04bsu018_u:3611": "avaivartikāśca sthāpitā anuttarāyāṃ samyaksaṃbodhau /",
  "S04bsu018_u:3612": "kaiścittatraiva bhagavataḥ sakāśe praṇidhānena buddhakṣetraguṇavyūhāḥ parigṛhītā vaineyāḥ sattvāḥ svakaruṇāraśmibhirācchāditā; (KpSū 299)",
  "S04bsu018_u:3613": "ye tvayānuttarāyāṃ samyaksaṃbodhau samādāpitā na ca vyākaraṇapratilabdhaṃ,",
  "S04bsu018_u:3614": "te 'pi paścādvyākaraṇaṃ pratilapsyante,",
  "S04bsu018_u:3615_0": "sarve te paścādyāvadbuddhakṣetraparamāṇurajaḥsamairasaṃkhyeyaiḥ kalpairdaśasu dikṣu",
  "S04bsu018_u:3615_1": "buddhakṣetraparamāṇurajaḥsameṣvanyeṣu lokadhātuṣu buddhatvaṃ prāpya dhārmikaṃ dharmacakraṃ",
  "S04bsu018_u:3615_2": "pravartayitvā tvāmevārabhya varṇaṃ bhāṣiṣyanti /",
  "S04bsu018_u:3616": "etena tṛtīyena kāraṇena tvaṃ satpuruṣa sādhu” /",
  "S04bsu018_u:3617": "tena khalu punaḥ samayena bahubodhisattvakoṭya evamūcur[“]vayamapi bhadanta bhagavaṃstatra saṃtīraṇe buddhakṣetre gacchema,",
  "S04bsu018_u:3618": "tasya ratnagarbhasya tathāgatasyārhataḥ samyaksaṃbuddhasya darśanāya vandanāya paryupāsanāya,",
  "S04bsu018_u:3619": "taṃ ca satpuruṣaṃ darśanāya vandanāya paryupāsanāya,",
  "S04bsu018_u:3620": "yasya tathāgatena tribhiraṅgaiḥ sādhukāro 'nupreṣita,",
  "S04bsu018_u:3621": "ime ca candrarocavimalāḥ puṣpāḥ preṣitāḥ” /",
  "S04bsu018_u:3622": "sa ca kulaputra prasphulitakusumavairocanastathāgatastānāha - “gacchata yūyaṃ kulaputrā yasyaitarhi kālaṃ manyadhve /",
  "S04bsu018_u:3623": "tatra yūyaṃ kulaputrā ratnagarbhasya tathāgatasya sakāśāt samavadhānamukhanirdeśacaryāvaiśāradyaṃ dharmaparyāyaṃ (KpSū 300) śroṣyatha” /",
  "S04bsu018_u:3624_0": "atha khalu kulaputra tau dvau bodhisattvau svaviṣayasaṃkopitaviṣayaśca dhāraṇīsaṃpraharṣaṇavikopitaśca",
  "S04bsu018_u:3624_1": "tasya prasphulitakusumavairocanasya tathāgatasya sakāśāccandrarocavimalāṃ puṣpāṃ",
  "S04bsu018_u:3624_2": "gṛhītvā bahubodhisattvakoṭībhiḥ sārdhaṃ saṃkusumitādbuddhakṣetrāt prasthāpitā iha",
  "S04bsu018_u:3624_3": "buddhakṣetra ekakṣaṇena saṃprāptā jambūvanodyāne tasthuryena ca ratnagarbhastathāgatastenopasaṃkrāntaḥ /",
  "S04bsu018_u:3625_0": "tena khalu punaḥsamayena sarvāvantaṃ saṃtīraṇaṃ buddhakṣetraṃ evaṃrūpaṃ paripūrṇaṃ",
  "S04bsu018_u:3625_1": "mahāyānikairbodhisattvaiḥ pratyekabuddhayānikaiḥ śrāvakayānikaiḥ kulaputrairdevairyāvan",
  "S04bsu018_u:3625_2": "mahoragaistadyathāpi nāma ikṣuvanaṃ vā naḍavanaṃ vā tilavanaṃ vā śālivanaṃ vā saṃpannaṃ sphuṭaṃ bhavet /",
  "S04bsu018_u:3626_0": "evameva tasmin samaye saṃtīraṇaṃ buddhakṣetraṃ paripūrṇaṃ sphuṭaṃ mahāyānikaiḥ kulaputrairyāvan",
  "S04bsu018_u:3626_1": "mahoragaiste ca bodhisattvā ratnagarbhasya tathāgatasya pādau śirasā vanditvā vividhasamādhānabalena",
  "S04bsu018_u:3626_2": "bodhisattvavikurvaṇena pūjāṃ kṛtvā ratnagarbhasya tathāgatasya purataḥ brāhmaṇaṃ",
  "S04bsu018_u:3626_3": "dṛṣṭvā sarvāvatyaśca tāḥ parṣāḥ prāñjalibhūtāḥ sthitvā varṇaṃ bhāṣamāṇāḥ /",
  "S04bsu018_u:3627": "teṣāṃ bodhisattvānāmetadabhavat - (KpSū 301)",
  "S04bsu018_u:3628": "“ayaṃ mahākāruṇiko bodhisattvo mahāsattvo yasya prasphulitakusumavairocanena tathāgatena ime candrarocavimalāḥ puṣpā visarjitās[” /",
  "S04bsu018_u:3629": "]te ca bodhisattvā bhagavataḥ sakāśāt parāvṛtya tasya brāhmaṇasya te candrarocavimalāḥ puṣpā upanāmayitvāhuḥ /",
  "S04bsu018_u:3630": "“ime te satpuruṣa prasphulitakusumavairocanena tathāgatena candrarocavimalāḥ puṣpāḥ preṣitāḥ,",
  "S04bsu018_u:3631": "sādhukāraśca te satpuruṣānupradattaḥ” /",
  "S04bsu018_u:3632": "yāvatpūrvoktaṃ tribhiraṅgaiḥ sādhukāraṃ niveditamiti /",
  "S04bsu018_u:3633": "yāni ca tāni puṣpāṇi śūnyeṣu buddhakṣetreṣu pravarṣitāni,",
  "S04bsu018_u:3634": "vividhaśca kuśalaśabdaistāvadbuddhakṣetrāṇyāpūritāni;",
  "S04bsu018_u:3635_0": "tadyathā buddhaśabdena dharmaśabdena saṅghaśabdenāvabhāsaśabdena pāramitāśabdena",
  "S04bsu018_u:3635_1": "balaśabdena vaiśāradyaśabdena abhijñāśabdenānabhisaṃskāraśabdenānutpādaśabdenānirodhaśabdena",
  "S04bsu018_u:3635_2": "śāntaśabdenopaśāntaśabdena praśāntaśabdena mahāmaitrīśabdena mahākaruṇāśabdena /",
  "S04bsu018_u:3636": "yaddaśasu diśāsu teṣu śūnyeṣu buddhakṣetreṣu tenāvabhāsenāvabhāsitāstatra (KpSū 302)",
  "S04bsu018_u:3637_0": "ye kecit sattvā manuṣyā vāmanuṣyāste sarve ye kecit sattvā yamasadṛśāḥ kecidudakasadṛśāḥ",
  "S04bsu018_u:3637_1": "kecicchikharasadṛśāḥ kecidbrahmasadṛśāḥ kecicchakrasadṛśāḥ kecit puṣpasadṛśāḥ kecidgaruḍasadṛśāḥ",
  "S04bsu018_u:3637_2": "kecit siṃhasadṛśāḥ kecit sūryasadṛśāḥ keciccandrasadṛśāḥ kecit tārakasadṛśāḥ kecidgṛdhrasadṛśāḥ",
  "S04bsu018_u:3637_3": "śṛgālakāyāḥ saṃdṛśyante;",
  "S04bsu018_u:3638": "yathārūpeṇa kuśalapakṣamanaskāreṇa te sattvāḥ sanniṣaṇṇā dharmaśravaṇāya,",
  "S04bsu018_u:3639": "tathārūpeṇa kāyena saṃdṛśyante /",
  "S04bsu018_u:3640": "tathārūpāśca kulaputra tatra sattvāḥ svakaṃ kāyaṃ paśyanti;",
  "S04bsu018_u:3641": "tathārūpāśca te sattvā ratnagarbhasya tathāgatasya kāyaṃ samanupaśyanti /",
  "S04bsu018_u:3642": "sa ca kulaputra",
  "S04bsu018_u:3643": "samudrareṇurbrāhmaṇo 'grapurohito ratnagarbhaṃ tathāgataṃ purataḥ sahasrapatre saptaratnamayapadmakeśare niṣaṇṇaṃ samanupaśyati /",
  "S04bsu018_u:3644": "sarve cātra kulaputra sattvā niṣaṇṇā vā sthitvā vā kṣitau vā ambare vā ekaikaḥ sattvo ratnagarbhaṃ tathāgatamevaṃ paśyanti;",
  "S04bsu018_u:3645": "“agrato ratnagarbhastathāgato niṣaṇṇo 'haṃ” sarvacetasā samanvāharanti,",
  "S04bsu018_u:3646": "“māmekamārabhya dharmaṃ deśayati” /",
  "S04bsu018_u:3647": "(KpSū 303)",
  "S04bsu018_u:3648": "sa ca kulaputra ratnagarbhastathāgato 'rhan samyaksaṃbuddhaḥ samudrareṇorbrāhmaṇasya sādhukāramanupradattaḥ /",
  "S04bsu018_u:3649": "“sādhu sādhu mahākāruṇika mahābrāhmaṇa,",
  "S04bsu018_u:3650": "gaṇanātikrāntānāṃ sattvānāṃ tvaṃ asi kāruṇikahitakaraḥ prabhāsakaro loke saṃdṛśyase /",
  "S04bsu018_u:3651": "tadyathāpi nāma brāhmaṇa saṃpannaṃ puṣpakṣetraṃ nānāvarṇaṃ nānāgandhaṃ nānāsparśaṃ nānāpatraṃ nānādaṇḍaṃ nānāmūlaṃ nānābhaiṣajyopakaraṇasthānaṃ /",
  "S04bsu018_u:3652": "kecidatra puṣpā yojanaśataṃ pramāṇena varṇena gandhena tapanti virocanti,",
  "S04bsu018_u:3653": "keciddviyojanaśataṃ kecittriyojanaśataṃ,",
  "S04bsu018_u:3654": "peyālaṃ,",
  "S04bsu018_u:3655": "kecidatra puṣpā yāvat sarvacāturdvīpikāṃ lokadhātuṃ varṇena gandhena tapanti virocanti /",
  "S04bsu018_u:3656": "ye ca tatra sattvāścakṣurhīnāste puṣpagandhaṃ ghrātvā cakṣuṃsi pratilabhante,",
  "S04bsu018_u:3657": "badhirāḥ śrotrāṇi pratilabhante,",
  "S04bsu018_u:3658": "yāvat sarvāṅgavihīnāḥ sarvāṅgāni pratilabhante /",
  "S04bsu018_u:3659": "ye ca tatra sattvāścaturuttararogaśatopadrutāste taṃ gandhaṃ ghrātvā sarvarogebhyaḥ parimucyeyuḥ /",
  "S04bsu018_u:3660": "ye ca tatra sattvā mattonmattaparamattāḥ suptacittā vikṣiptacittāḥ smṛtipraṇaṣṭāsteṣāṃ puṣpāṇāṃ gandhamāghrātvā (KpSū 304)",
  "S04bsu018_u:3661": "sarve smṛtiṃ pratilabheyuḥ /",
  "S04bsu018_u:3662": "evaṃ ca tatra madhye puṣpakṣetre puṇḍarīkamutpannaṃ,",
  "S04bsu018_u:3663": "dṛḍhasāraṃ vajramayaṃ vaidūryadaṇḍaṃ śatakomalaṃ kanakapatramaśmagarbhakiṃśukaṃ lohitamuktikeśaraṃ,",
  "S04bsu018_u:3664": "caturaśītiryojanasahasrāṇyuccatvena yojanaśatasahasraṃ vistāreṇa /",
  "S04bsu018_u:3665": "tacca puṇḍarīkaṃ daśasu dikṣu buddhakṣetraparamāṇurajaḥsamāllokadhātuṃ varṇena gandhena sphuritvā virocate /",
  "S04bsu018_u:3666_0": "ye ca brāhmaṇa teṣu daśasu dikṣu buddhakṣetraparamāṇurajaḥsameṣu lokadhātuṣu sattvā",
  "S04bsu018_u:3666_1": "dhātuviruddhāḥ kāyā vyādhyupahatā aṅgavihīnā vā mattapramattonmattāḥ suptasmṛtipraṇaṣṭā",
  "S04bsu018_u:3666_2": "vikṣiptacittāsteṣāṃ sattvānāṃ tasya puṇḍarīkasyāvabhāsaṃ dṛṣṭvā gandhaṃ ghrātvā sarvavyādhayaḥ",
  "S04bsu018_u:3666_3": "praśamaṃ gaccheyuḥ smṛtiṃ ca pratilabheyuḥ /",
  "S04bsu018_u:3667_0": "ye ca tatra buddhakṣetreṣu sattvā mṛtā acirakālagatā avikṣiptaśarīrāsteṣāṃ kuṇapebhyaḥ",
  "S04bsu018_u:3667_1": "tasya puṇḍarīkasya raśmayo nipatitvā gandhena vā spṛṣṭvā punaste kuṇapā jīvitendriyaṃ pratilabheyuḥ,",
  "S04bsu018_u:3668": "punaścottiṣṭheyurmitrasālohitāṃśca dṛṣṭvā te sarve udyānaṃ praviśya pañcabhiḥ kāmaguṇaiḥ samarpitāḥ samaṅgībhūtā vihareyusye ca punastataścyaveyusteṣu dve brahmavihāra upapadyeyuḥ,",
  "S04bsu018_u:3669": "ye ca tatra cirasthāyino bhaveyuraparīttāyuṣkā,",
  "S04bsu018_u:3670": "na ca tatra cyūtvā anyatropapadyeyuḥ /",
  "S04bsu018_u:3671": "(KpSū 305) yathā brāhmaṇāstaṃ puṣpakṣetramevamayaṃ mahāyānasannipāto draṣṭavyaḥ /",
  "S04bsu018_u:3672": "yathā sūryodgamanakāle pratyupasthite te puṣpā visaritā prasphulitā bhavanti tapanti virocanti kecidyojanaśatamuccatvena kecid yāvad yojanasahasramuccatvena,",
  "S04bsu018_u:3673": "bahunāṃ sattvānāṃ vividharogāḥ praśamanti,",
  "S04bsu018_u:3674": "evameva satpuruṣāḥ tathāgato buddhasūryo loka udapādi /",
  "S04bsu018_u:3675": "yathā te puṣpāḥ sūryoditasya asya raśmibhirvikasitā bhāsanti",
  "S04bsu018_u:3676": "tapanti virocanti,",
  "S04bsu018_u:3677": "vividharogopahatānāṃ sattvānāṃ rogopaśamo bhavati /",
  "S04bsu018_u:3678": "evamevāhaṃ satpuruṣa loka utpannaḥ sattvāṃ kāruṇyaraśmibhiḥ chādayitvā vikasitvā bhūyaḥ sattvāṃstriṣu puṇyakriyāvastuṣu niyojayāmi,",
  "S04bsu018_u:3679_0": "tvayāpyaprameyāsaṃkhyeyāḥ sattvā anuttarāyāṃ samyaksaṃbodhau samādāpitā niveṣitāḥ",
  "S04bsu018_u:3679_1": "pratiṣṭhāpitā mama ca sakāśamupanītāstaiśca sattvairmama sakāśe svakasvakāni praṇidhānāni",
  "S04bsu018_u:3679_2": "kṛtāni buddhakṣetrāṇi ca parigṛhītāni,",
  "S04bsu018_u:3680": "kecit pariśuddhā buddhakṣetrāḥ parigṛhītāḥ kecidapariśuddhāḥ,",
  "S04bsu018_u:3681": "tathā caivaṃ mayā vyākṛtāḥ /",
  "S04bsu018_u:3682": "yaiḥ satpuruṣairmama sakāśāt pariśuddhā buddhakṣetrāḥ parigṛhītāstaiḥ śuddhāśayāḥ suvineyā avaruptakuśalamūlā vaineyāḥ sattvāḥ parigṛhītā, (KpSū 306)",
  "S04bsu018_u:3683": "na te bodhisattvā mahāsattvā ucyante,",
  "S04bsu018_u:3684": "na ca teṣāṃ mahāpuruṣakāryaṃ,",
  "S04bsu018_u:3685": "na ca teṣāṃ mahākaruṇācittacaitasikeṣu pravartate,",
  "S04bsu018_u:3686": "na ca te bodhisattvāḥ sarvasattvānāṃ karuṇārthāyānuttarāṃ samyaksaṃbodhiṃ paryeṣante /",
  "S04bsu018_u:3687": "ye 'pi te pariśuddhaṃ buddhakṣetraṃ parigṛhṇanti,",
  "S04bsu018_u:3688": "utsṛṣṭakṛpāste bodhisattvā;",
  "S04bsu018_u:3689": "ye śrāvakapratyekabuddhayānikaiḥ parivarjitaṃ buddhakṣetramākāṅkṣanti,",
  "S04bsu018_u:3690": "na ca te bodhisattvāḥ kuśalajñānāśayabhūtā /",
  "S04bsu018_u:3691_0": "yeṣāmevaṃ praṇidhānaṃ kṛtaṃ yathā vayaṃ śrāvakapratyekabuddhavarjitā akuśalamūlasamavadhānagatairmātṛgrāmairvivarjite",
  "S04bsu018_u:3691_1": "narakatiryagyoniyamalokavivarjite buddhakṣetre 'nuttarāṃ samyaksaṃbodhimabhisaṃbudhyeyurmahāyānasaṃprasthitānāṃ",
  "S04bsu018_u:3691_2": "bodhisattvānāṃ śrāvakapratyekabuddhaparivarjitāṃ śuddhāṃ mahāyānakathāṃ dharmaṃ deśayeyaṃ,",
  "S04bsu018_u:3692": "bodhiprāptaścāhaṃ dīrghāyuṣko bhaveyaṃ cirasthāyī,",
  "S04bsu018_u:3693": "bahūni kalpāni śūddhāśayānāṃ suvinītānāṃ kuśalamūlasamavadhānagatānāṃ dharmaṃ deśayeyaṃ /",
  "S04bsu018_u:3694": "tena te bodhisattvā na kuśalajñānāśayasaṃbhūtā,",
  "S04bsu018_u:3695": "na mahāsattvā ityucyate /",
  "S04bsu018_u:3696": "(KpSū 307)",
  "S04bsu018_u:3697": "sa ca kulaputra ratnagarbhastathāgato bāhuṃ prasārayitvā pañcabhiraṅgulībhirnānāvarṇā anekavarṇā anekaśatasahasravarṇā raśmayaḥ prāmuñcan,",
  "S04bsu018_u:3698": "te gatvā raśmayo 'prameyāsaṃkhyeyā purimāyāṃ diśīto buddhakṣetrān avabhāsayitvā,",
  "S04bsu018_u:3699": "tatrāṅguṣṭhā nāma lokadhātuḥ,",
  "S04bsu018_u:3700": "tatrāṅguṣṭhāyāṃ lokadhātau daśavarṣāyuṣkā manuṣyā durvarṇā drohoḍimakā akuśalamūlasamavadhānagatā aṅguṣṭhamātramuccatvena /",
  "S04bsu018_u:3701": "tatra jyotīraso nāma tathāgato 'rhan samyaksaṃbuddhaḥ /",
  "S04bsu018_u:3702": "sa ca kaliyugapramāṇānāṃ manuṣyāṇāṃ hastapramāṇena hastamekaṃ tathāgata ūrdhvatvena hastaśca;",
  "S04bsu018_u:3703": "aṅguṣṭhapramāṇānāṃ puruṣānāṃ pramāṇena saptāṅguṣṭhāni /",
  "S04bsu018_u:3704": "sa ca tathāgatastiṣṭhati dhriyati yāpayati caturṇāṃ parṣadāṃ tribhiryānairdharmaṃ deśayati /",
  "S04bsu018_u:3705": "atha khalu kulaputra tacca buddhakṣetraṃ tāṃśca manuṣyāṃstaṃ ca tathāgataṃ sarvāvatī ca sā parṣādrākṣīt /",
  "S04bsu018_u:3706": "ratnagarbhastathāgato 'rhan samyaksaṃbuddha āha - “anena jyotīrasena tathāgatenāprameyāsaṃkhyeyaiḥ kalpairatikrāntaiḥ prathamacittamutpāditamanuttarāyāṃ samyaksaṃbodhau (KpSū 308)",
  "S04bsu018_u:3707": "ratnacchatrābhyudgatāvabhāsasya tathāgatasyāgrato,",
  "S04bsu018_u:3708": "bahuprāṇakoṭīnayutānyanuttarāyāṃ samyaksaṃbodhau samādāpitāni niveśitāni pratiṣṭhāpitāni;",
  "S04bsu018_u:3709": "yathābhiprāyāṃ sattvaistasya tathāgatasya purataḥ praṇidhānaṃ kṛtaṃ,",
  "S04bsu018_u:3710": "kecidbuddhakṣetraguṇavyūhāḥ parigṛhītāḥ pariśuddhāḥ kecidapariśuddhāḥ pañcakaṣāyāḥ parigṛhītāḥ /",
  "S04bsu018_u:3711": "tatra ca tena mahāsattvenāhaṃ samādāpito niveśitaścānuttarāyāṃ samyaksabodhau /",
  "S04bsu018_u:3712": "tatra ca mayā ratnacchatrābhyudgatāvabhāsasya tathāgatasya purato 'nuttarāyāṃ samyaksaṃbodhau pañcakaṣāye buddhakṣetraguṇavyūhapraṇidhānaṃ kṛtaṃ /",
  "S04bsu018_u:3713": "sa ca me tathāgataḥ sādhukāramadāsīt vyākṛtaścāhamanuttarāyāṃ samyaksaṃbodhau /",
  "S04bsu018_u:3714": "yo 'sāvasmākaṃ bodhāya samādāyakaḥ kalyāṇamitro 'tīva satpuruṣastīvrapañcakaṣāye kaliyuge vartamāne kāle pratikliṣṭaṃ buddhakṣetraṃ parigṛhītaṃ,",
  "S04bsu018_u:3715_0": "ānantaryakārakā yāvadakuśalamūlasamavadhānagatā dagdhasantānāḥ saṃsārāṭavīkāntārasaṅkaṭaprāptā",
  "S04bsu018_u:3715_1": "vaineyasattva praṇidhānaḥ parigṛhītastasya satpuruṣasya daśasu dikṣvaprameyāsaṃkhyeyebhyo",
  "S04bsu018_u:3715_2": "'nyonyalokadhātubhyastiṣṭhanto (KpSū 309)",
  "S04bsu018_u:3716": "yāpayanto buddhā bhagavantaḥ sādhukāraṃ pradattavantaḥ preṣitavanto,",
  "S04bsu018_u:3717": "mahākaruṇāvairocanasaumyo nāma kṛtaṃ /",
  "S04bsu018_u:3718": "sa ca mahākaruṇāvairocanasaumyo bodhisattvo mahāsattvo 'smākaṃ kalyāṇamitro hitakara etarhyacirābhisaṃbuddho 'ṅguṣṭhavatyāṃ lokadhātau aṅguṣṭhapramāṇānāṃ puruṣāṇāṃ madhye,",
  "S04bsu018_u:3719": "teṣāṃ evāṅguṣṭhapramāṇānāṃ puruṣāṇāṃ hastapramāṇena hastapramāṇakaḥ sa tathāgato daśavarṣāyuṣkāyāṃ prajāyāṃ dhārmikaṃ dharmacakraṃ pravartitavān;",
  "S04bsu018_u:3720": "tasyāpi bodhiprāptasya daśasu dikṣvaprameyāsaṃkhyeyebhyo lokadhātubhyastiṣṭhadbhiryāpayadbhistaistairbuddhairbhagavadbhirdūtāḥ preṣitāḥ pūjanārthāya,",
  "S04bsu018_u:3721": "ye tena prathamamanuttarāyāṃ samyaksaṃbodhau samādāpitā niveśitāḥ pratiṣṭhāpitāḥ /",
  "S04bsu018_u:3722_0": "ye tena prathamaṃ dānapāramitāyāṃ yāvat prajñāpāramitāyāṃ samādāpitā niveśitāḥ pratiṣṭhāpitāstairbuddhairbhagavadbhiḥ",
  "S04bsu018_u:3722_1": "pūrvakṛtajñatāmanusmaraṇamāṇaistasya tathāgatasya puṣpāḥ preṣitāḥ /",
  "S04bsu018_u:3723": "paśya brāhmaṇa yathā te buddhā bhagavataḥ sarveṣu buddhakṣetreṣu dīrgheṇāyuṣā pariśuddhāśayānāṃ sukhavihāriṇāṃ sattvānāṃ buddhakāryaṃ (KpSū 310)",
  "S04bsu018_u:3724": "kurvanti; sa ca jyotīrasastathāgata evaṃ pratikruṣṭe pañcakaṣāye buddhakṣetre buddhatvaṃ prāptavān,",
  "S04bsu018_u:3725": "ānantaryakārakānāṃ yāvadakuśalamūlasamavadhānagatānāṃ sattvānāmevālpakenāyuṣā bahvatirekaṃ buddhakāryaṃ karoti,",
  "S04bsu018_u:3726": "anujjhitvā śrāvakāṃ pratyekabuddhāṃśca dharmaṃ deśayari /",
  "S04bsu018_u:3727": "evameva tvayā satpuruṣa sarvāmimāṃ bodhisattvaparṣāmabhibhūya viśiṣṭataraṃ praṇidhānaṃ kṛtaṃ,",
  "S04bsu018_u:3728": "pratikruṣṭe buddhakṣetre pañcakaṣāye vartamāne ānantaryakārakā yāvadakuśalamūlasamavadhānagatā vaineyāḥ sattvāḥ parigṛhītāḥ /",
  "S04bsu018_u:3729": "ye ca te mahāsattvā yaiḥ pariśuddhā buddhakṣetrāḥ parigṛhītā narakatiryagyoniparivarjitāḥ śrāvakapratyekabuddhaparivarjitāḥ",
  "S04bsu018_u:3730": "śuddhāśayāḥ suvinītā avaruptakuśalamūlāḥ sattvā vaineyāḥ parigṛhītā ime sattvāḥ puṣpopamā ucyante,",
  "S04bsu018_u:3731": "na te mahāsattvāḥ puṇḍarīkopamā ye suvinītānāmavaruptakuśalamūlānāṃ madhye buddhakāryaṃ kariṣyanti /",
  "S04bsu018_u:3732": "catvāri brāhmaṇa bodhiattvānāṃ kuśīdavastūni /",
  "S04bsu018_u:3733": "katamāni catvāri?",
  "S04bsu018_u:3734": "pariśuddhabuddhakṣetrapraṇidhānaṃ,",
  "S04bsu018_u:3735": "pariśuddhāśayānāṃ sattvānāṃ buddhakāryapraṇidhānaṃ, (KpSū 311)",
  "S04bsu018_u:3736": "śrāvakapratyekabuddhayānakathā bodhiprāptasya deśanāpraṇidhānaṃ,",
  "S04bsu018_u:3737": "bodhiprāptasya dīrghāyuṣkatāpraṇidhānaṃ /",
  "S04bsu018_u:3738": "imāni catvāri bodhisattvānāṃ kuśīdavastūni /",
  "S04bsu018_u:3739": "yena bodhisattvāḥ puṣpopamā ityucyante,",
  "S04bsu018_u:3740": "na puṇḍarīkopamā na mahāsattvā ityucyante /",
  "S04bsu018_u:3741_0": "tadyathāpi nāma brāhmaṇa imān mahābodhisattvaparṣāṃ sthāpayitvā vāyuviṣṇunā yenāpariśuddhaṃ",
  "S04bsu018_u:3741_1": "buddhakṣetraṃ parigṛhītaṃ kleśākulāḥ sattvā vaineyāḥ parigṛhītā ekatyo bhadrakalpikāḥ kulaputrāḥ /",
  "S04bsu018_u:3742": "catvārīmāni bodhisattvānāṃ mahāsattvānāmārabdhavīryavastūni /",
  "S04bsu018_u:3743": "katamāni catvāri?",
  "S04bsu018_u:3744": "apariśuddhabuddhakṣetrapraṇidhānaṃ,",
  "S04bsu018_u:3745": "apariśuddhāśayānāṃ sattvānāṃ buddhakāryapraṇidhānaṃ,",
  "S04bsu018_u:3746": "bodhiprāptasya śrāvakapratyekabuddhayānakathādeśanapraṇidhānaṃ,",
  "S04bsu018_u:3747": "madhyamāyā pratipadā bodhiprāptasya nātidīrghatānālpāyuṣkatāpraṇidhānaṃ /",
  "S04bsu018_u:3748": "imāni catvāri bodhisattvānāṃ mahāsattvānāmārabdhavīryavastūni /",
  "S04bsu018_u:3749": "yena te bodhisattvāḥ puṇḍarīkopamā ityucyante,",
  "S04bsu018_u:3750": "na puṣpopamāste bodhisattvā mahāsattvā ityucyante /",
  "S04bsu018_u:3751": "tadyathāpi (KpSū 312)",
  "S04bsu018_u:3752": "tvaṃ brāhmaṇaitarhi aprameyānāmasaṃkhyeyānāṃ bodhisattvānāṃ madhye kuśalavyākaraṇakṣetraṃ tathāgatasyāgrataḥ karuṇāpuṇḍarīkamutpannaṃ praṇidhānaviśeṣeṇa /",
  "S04bsu018_u:3753": "yadā tvayā ānantaryakārakā yāvadakuśalamūlasamavadhānagatā vaineyāḥ parigṛhītāstīvraṃ pañcakaṣāyaṃ buddhakṣetraṃ parigṛhītaṃ /",
  "S04bsu018_u:3754": "mahākaruṇāvyāhāreṇa tvaṃ satpuruṣa daśasu dikṣu buddhakṣetraparamāṇurajaḥsamairbuddhairbhagavadbhiḥ sādhukāro datto,",
  "S04bsu018_u:3755": "dūtāśca preṣitā,",
  "S04bsu018_u:3756": "mahākāruṇikaśca te nāma kṛtaṃ,",
  "S04bsu018_u:3757": "sarvā ceyaṃ parṣattavaiva pūjākarmaṇe udyuktāḥ /",
  "S04bsu018_u:3758": "bhaviṣyasi tvaṃ mahākāruṇikānāgate 'dhvanyatikrāntānāmekagaṅgānadīvālikāsamānāmasaṃkhyeyānāṃ kalpānāṃ parīttāvaśiṣṭe dvitīye gaṅgānadīvālikāsame 'saṃkhyeye,",
  "S04bsu018_u:3759": "tasmineva sahe buddhakṣetre bhadrake kalpe viṃśottaravarṣaśatāyuṣkāyāṃ prajāyāṃ,",
  "S04bsu018_u:3760_0": "jarāmaraṇādyadhike buddhakṣetre 'ndhaloke 'nāyake 'kuśalamūlasamavadhānagate kumārge",
  "S04bsu018_u:3760_1": "vihanyamānānāṃ mahāsaṅkaṭaprāptānāṃ sattvānāmānantaryakārakānāmāryāpavādakānāṃ saddharmapratikṣepakānāṃ",
  "S04bsu018_u:3760_2": "mūlāpattisamāpannānāṃ yāvadyathā pūrvoktaṃ, ākīrṇe (KpSū 313)",
  "S04bsu018_u:3761": "loke tathāgato bhaviṣyasi vidyācaraṇasaṃpanno yāvadbuddho bhagavān;",
  "S04bsu018_u:3762": "vivartitagaticakraḥ pravartitadharmacakraḥ vivartitavaśavartimārakleśamāraśca anantāparyantāni daśasu dikṣu buddhakṣetrāṇi śabdenāpūrayitvā,",
  "S04bsu018_u:3763": "mahāśrāvakasannipātaśca te bhaviṣyanti yadutārdhatrayodaśairbhikṣuśataiḥ;",
  "S04bsu018_u:3764": "anupūrveṇa pañcacatvāriṃśatibhirvarṣairevaṃrūpaṃ sakalaṃ buddhakāryaṃ paripūrayiṣyasi,",
  "S04bsu018_u:3765": "yathā praṇidhānaṃ kṛtaṃ /",
  "S04bsu018_u:3766": "yathā tasmin samaye 'yaṃ rājāmṛtaśuddho 'mitāyurnāmāprameyaiḥ kalpaiḥ sakalaṃ buddhakāryaṃ kariṣyati,",
  "S04bsu018_u:3767": "evameva tvaṃ mahākāruṇika tatra sahe buddhakṣetre bhadrake mahākalpe viṃśottaravarṣaśatāyāṃ prajāyāṃ pañcacatvāriṃśatibhirvarṣairevaṃrūpaṃ sakalaṃ mahābuddhakāryaṃ kariṣyasi,",
  "S04bsu018_u:3768": "śākyamunirnāma tathāgato bhaviṣyasi /",
  "S04bsu018_u:3769": "parinirvṛtasya ca te satpuruṣānuttaraparinirvāṇenādhikaṃ varṣasahasraṃ saddharmaḥ sthāsyate /",
  "S04bsu018_u:3770": "saddharme cāntarhite tava satpuruṣa te 'pi dhātavaḥ janmaśarīre evaṃrūpaṃ buddhakāryaṃ kariṣyanti,",
  "S04bsu018_u:3771": "yathā svayaṃ praṇidhānaṃ kṛtaṃ,",
  "S04bsu018_u:3772": "evaṃ ciraṃ sattvān vinayiṣyasi, (KpSū 314)",
  "S04bsu018_u:3773": "yathā pūrvoktaṃ” //",
  "S04bsu018_u:3774": "tatkāle kaitapure brāhmaṇa āsīt,",
  "S04bsu018_u:3775": "sa evamāha - “teṣu teṣvaprameyeṣvasaṃkhyeyeṣu kalpeṣu tava satpuruṣa bodhicārikāṃ caramāṇasyāhaṃ nityopasthāyaka upakaraṇamaitryānukūlaḥ sahāyako bhūtvā tvāmupasthiheyaṃ;",
  "S04bsu018_u:3776": "caramabhavikasyāhaṃ tava pitā bhaveyaṃ /",
  "S04bsu018_u:3777": "bodhiprāptasya ca te satpuruṣa agradānapatirbhaveyaṃ;",
  "S04bsu018_u:3778": "tvaṃ ca māṃ vyākuryā anuttarāyāṃ samyaksaṃbodhau” /",
  "S04bsu018_u:3779": "aparā ca tatra vinītabuddhirnāma samudradevatā,",
  "S04bsu018_u:3780": "sāpyāha - “teṣu teṣu yāvaccaramabhavikasyāhaṃ janetrī mātā bhaveyaṃ /",
  "S04bsu018_u:3781": "bodhiprāptaśca tvaṃ mahākāruṇika māṃ vyākuryā anuttarāyāṃ samyaksaṃbodhau” /",
  "S04bsu018_u:3782": "varuṇacāritranakṣatrā devatā,",
  "S04bsu018_u:3783": "sāpyāha - “teṣu teṣu yāvaccaramabhavikasyāhaṃ kṣīradhātrī mātā bhaveyaṃ /",
  "S04bsu018_u:3784": "bodhiprāptaśca māṃ vyākuryā anuttarāyāṃ samyaksaṃbodhau” /",
  "S04bsu018_u:3785": "sanemo nāma śakraḥ,",
  "S04bsu018_u:3786": "aparastu pāracintī nāma śakraḥ,",
  "S04bsu018_u:3787": "te ubhaye 'pyāhatuḥ /",
  "S04bsu018_u:3788": "“vayamapi bho mahākāruṇika teṣu teṣu yāvad;",
  "S04bsu018_u:3789": "bodhiprāptasya ca te vayaṃ śrāvakayugaprajñāvanto (KpSū 315)",
  "S04bsu018_u:3790": "ṛddhimantaśca bhavemaḥ” /",
  "S04bsu018_u:3791": "aparaścāritracaraṇasudarśayūthiko nāma śakraḥ,",
  "S04bsu018_u:3792": "sa evamāha - “ahaṃ te mahākāruṇika teṣu teṣu yāvaccaramabhavikasya putro bhaveyaṃ” /",
  "S04bsu018_u:3793": "aparā śikharadevatā saurabhyākiṃśukā nāma,",
  "S04bsu018_u:3794": "sāpyāha - “ahaṃ te mahākāruṇika tāsu tāsu jātiṣu bhāryā bhaveyaṃ /",
  "S04bsu018_u:3795": "bodhiprāptaśca tvaṃ satpuruṣa māṃ vyākuryā anuttarāyāṃ samyaksaṃbodhau” /",
  "S04bsu018_u:3796": "kaduścaro nāmāsurendraḥ,",
  "S04bsu018_u:3797": "so 'pyāha - “ahaṃ te mahākāruṇikā teṣu teṣvaprameyāsaṃkhyeyeṣu kalpeṣu satpuruṣa bodhicārikāṃ caramāṇasyāhamupakaraṇamaitryānukulaḥ sahāyo dāsatvenopasthiheyaṃ,",
  "S04bsu018_u:3798": "caramabhavikasyāhaṃ te upasthāyako bhaveyaṃ /",
  "S04bsu018_u:3799": "bodhiprāptasya ca te satpuruṣa dhārmikaṃ dharmacakraṃ pravartane 'dhyayeyaṃ,",
  "S04bsu018_u:3800": "ahaṃ ca te dharmadeśanāṃ prathamāṃ saphalāṃ kuryāṃ,",
  "S04bsu018_u:3801": "dharmarasaṃ ca piveyaṃ,",
  "S04bsu018_u:3802": "amṛtaṃ cauṣadhiṃ gaccheyaṃ,",
  "S04bsu018_u:3803": "yāvat sarvakleśaprahāṇādarhatvaṃ prāpnuyāṃ” /",
  "S04bsu018_u:3804": "peyālaṃ, gaṅgānadīvālikāsamāśca tatra devanāgāsurā mahākāruṇikasyānupravṛtticaryāya (KpSū 316)",
  "S04bsu018_u:3805": "praṇidhānaṃ kṛtavanto vaineyamupanyastā /",
  "S04bsu018_u:3806": "ekaśca tatra saṃjñāvikaraṇabhīṣmo nāmājīvikaḥ,",
  "S04bsu018_u:3807": "sa āha - “ahaṃ te bho mahābrāhmaṇa bahūpakaraṇasahāyako bhaviṣyāmi /",
  "S04bsu018_u:3808": "nityamahaṃ te 'prameyeṣu kalpeṣu saphalacārikopajīvījñātiko bhaveyaṃ;",
  "S04bsu018_u:3809_0": "nityaṃ ca tvatsakāśamupasaṃkrameyaṃ vastuyācanārthaṃ śayyāsanavāhanahastyaśvarathagrāmanigamanagarakulaputraduhitṛmāṃsarudhiracarmāsthihastapādajihvākarṇanāsanayanaśīrṣāṇi ca yāceyaṃ /",
  "S04bsu018_u:3810": "evaṃrūpo 'haṃ tava mahābrāhmaṇa dānapāramitāsahāyako bhaveyaṃ,",
  "S04bsu018_u:3811": "yāvatprajñāpāramitāsahāyako bhaveyaṃ /",
  "S04bsu018_u:3812": "evaṃrūpo 'haṃ mahābrāhmaṇa bodhicārikāṃ caramāṇasya tava ṣaṭsu pāramitāsu sahāyako bhaveyaṃ;",
  "S04bsu018_u:3813": "yāvattvaṃ bodhiṃ prāpnuyā ahaṃ ca te śrāvakasthānamāsādayeyaṃ,",
  "S04bsu018_u:3814": "aśītidharmaskandhasahasrāṇyudgṛhṇīyāṃ pṛṣṭhaśca dharmadeśako bhaveyaṃ /",
  "S04bsu018_u:3815": "tvaṃ ca māṃ vyākuryā anuttarāyāṃ samyaksaṃbodhau” /",
  "S04bsu018_u:3816": "śrutvā ca kulaputra mahākāruṇiko brāhmaṇo ratnagarbhasya tathāgatasya pañcamaṇḍalena pādau śirasā vanditvā,",
  "S04bsu018_u:3817": "taṃ saṃjñāvikaraṇabhīṣmājīvikaṃ śabdāpayitvāha - (KpSū 317)",
  "S04bsu018_u:3818": "“sādhu sādhu satpuruṣa yastvaṃ mama sahāyako bhaviṣyasi anuttaracaryāya,",
  "S04bsu018_u:3819": "yāvacca tvaṃ mamāprameyāsaṃkhyeyajanmāntaranayutasahasreṣūpasaṃkramervastuyācanārthāya /",
  "S04bsu018_u:3820": "tadāhaṃ prasannacitto dadyāṃ,",
  "S04bsu018_u:3821": "mā ca tvamapuṇyabhāgī bhaveḥ” /",
  "S04bsu018_u:3822_0": "bhūyaśca kulaputra mahākāruṇiko bodhisattvo mahāsattvo ratnagarbhasya tathāgatasya",
  "S04bsu018_u:3822_1": "purata āha - “sacenme bhadanta bhagavaṃsteṣu teṣvaprameyeṣvasaṃkhyeyeṣu kalpakoṭīnayutaśatasahasreṣvanuttarāyāṃ",
  "S04bsu018_u:3822_2": "samyaksaṃbodhau cārikāṃ caramāṇasya ye mama purato yācanakāḥ sthitvānnaṃ yācanti",
  "S04bsu018_u:3822_3": "mṛduvacanena vā puruṣavacanena vā ullaṅghanavacanena vā spaṣṭavacanena vā yāceyuḥ;",
  "S04bsu018_u:3823": "sacedahaṃ bhadanta bhagavan yācanakasyāntike ekacittakṣaṇamapi roṣaṃ utpādayeyaṃ /",
  "S04bsu018_u:3824": "aprasādaṃ votpādayeyaṃ dānasya vā phalavipākaṃ kāṅkṣamāṇo dānaṃ dadyāṃ,",
  "S04bsu018_u:3825": "visaṃvāditā me bhaveyuḥ ye 'prameyāsaṃkhyeyeṣu daśasu dikṣvanyeṣu lokadhātuṣu buddhā bhagavantastiṣṭhanti dhriyanti yāpayanti dharmaṃ ca deśayanti,",
  "S04bsu018_u:3826": "mā cāhamanuttarāṃ samyaksaṃbodhimabhisaṃbudhyeyaṃ /",
  "S04bsu018_u:3827": "sacedahaṃ (KpSū 318)",
  "S04bsu018_u:3828": "bhadanta bhagavan yācanakasya prasannacitto dānaṃ dadyāṃ,",
  "S04bsu018_u:3829": "tadapi dānapratigrāhakasya śraddhādeyavinipātanaṃ,",
  "S04bsu018_u:3830": "mākuśalairdharmairantarāyakaraṃ bhavet;",
  "S04bsu018_u:3831": "antaśo vālāgrakoṭīpramāṇamātramapi visaṃvāditā me buddhā bhagavanto bhaveyuḥ /",
  "S04bsu018_u:3832": "yadīdaṃ pratigrāhakasya vālāgrakoṭīpramāṇamātramapi kuśaleṣu dharmeṣvantarāyaṃ kuryuḥ,",
  "S04bsu018_u:3833": "ahamapyavīciparāyaṇo bhaveyaṃ /",
  "S04bsu018_u:3834": "yathānnasya tathā vastrasya /",
  "S04bsu018_u:3835": "yāvad ye mama yācanakāḥ śīrṣaṃ yāceyuḥ,",
  "S04bsu018_u:3836": "mṛduvacanena vā paruṣavacanena vā ullaṅghyavacanena vā spaṣṭavacanena vā śīrṣaṃ yācayeran;",
  "S04bsu018_u:3837": "sacedahaṃ bhadanta bhagavan yācanakasyāntike ekacittakṣaṇamapi roṣamutpādayeyaṃ,",
  "S04bsu018_u:3838": "aprasādacittamutpādayeyaṃ,",
  "S04bsu018_u:3839": "dānaphalavipākamākāṅkṣaṃ śīrṣaṃ parityajeyaṃ,",
  "S04bsu018_u:3840": "visaṃvāditā me buddhā bhagavanto bhaveyuḥ;",
  "S04bsu018_u:3841": "yāvadahamapyavīciparāyaṇo bhaveyaṃ /",
  "S04bsu018_u:3842": "yathā dānamevaṃ śīlaṃ yāvatprajñā parityāgo vācyaḥ” /",
  "S04bsu018_u:3843": "(KpSū 319)",
  "S04bsu018_u:3844": "sa ca kulaputra ratnagarbhastathāgato mahākāruṇikasya bodhisattvasya mahāsattvasya sādhukāramadāsīt /",
  "S04bsu018_u:3845": "“sādhu sādhu satpuruṣa,",
  "S04bsu018_u:3846": "mahākaruṇāpratiṣṭhitena manasā tvayā satpuruṣemaṃ praṇidhānaṃ kṛtaṃ” /",
  "S04bsu018_u:3847": "sā ca kulaputra sarvāvatī parṣā sadevagandharvamānuṣāsuraśca lokaḥ prāñjalībhūtaḥ sthitvā sādhukāraṃ prādāsīt /",
  "S04bsu018_u:3848": "“sādhu sādhu satpuruṣa,",
  "S04bsu018_u:3849": "mahākaruṇāpratiṣṭhitena manasā tvayā satpuruṣa praṇidhānaṃ kṛtam /",
  "S04bsu018_u:3850": "tvamapi sattvāṃ ṣaṭparāyaṇīyadharmaiḥ saṃtarpayiṣyasi” /",
  "S04bsu018_u:3851": "sa ca kulaputra yathā saṃjñāvikārabhīṣmājīviko bodhisattvo dānapratigrāhikayā praṇidhānaṃ kṛtavān,",
  "S04bsu018_u:3852": "evameva caturaśītibhiḥ prāṇisahasraiḥ praṇidhānaṃ kṛtaṃ /",
  "S04bsu018_u:3853": "sa ca kulaputra mahākāruṇiko bodhisattvo mahāsattvastānyevaṃrūpāṇi praṇidhānāni caturaśītīnāṃ prāṇisahasrāṇāṃ sakāśācchrutvā saṃjñāvikārabhīṣmeṇa praṇidhānaṃ kṛtaṃ /",
  "S04bsu018_u:3854": "atha mahākāruṇikaḥ paramaprītisaumanasyajātaḥ prāñjalībhūtaḥ sthitvā sarvāvatīṃ parṣāṃ vyavalokya paramaprītamanā āha /",
  "S04bsu018_u:3855": "“aho āścaryaṃ,",
  "S04bsu018_u:3856": "bhaviṣyāmyahaṃ dharmadurbhikṣakṣīṇakāle mahākleśaraṇe kaliyuge pañcakaṣāye vartamāne loke 'nāyake sārthavāho 'vabhāsakaraḥ pradīpakaraḥ atrāṇānāmandhānāṃ mārganidarśakaḥ /",
  "S04bsu018_u:3857_0": "yatra (KpSū 320) hi nāmāhaṃ prathamacittotpādenaivamevaṃrūpāmanuttarāyāṃ bodhicaryāyāṃ",
  "S04bsu018_u:3857_1": "sahāyakāḥ pratilabdhā ye mama janmāntareṣu śīrṣapratigrāhakā bhaviṣyanti nayanakarṇanāsājihvāhastapādacarmāsthirudhiraṃ",
  "S04bsu018_u:3857_2": "yāvadannasya pratigrāhakā bhaviṣyanti” /",
  "S04bsu018_u:3858_0": "punarapi kulaputra mahākāruṇiko bodhisattvo mahāsattvo ratnagarbhasya tathāgatasya",
  "S04bsu018_u:3858_1": "purato niṣaṇṇa āha - “ye ca mama bhadanta bhagavan teṣu teṣvaprameyāsaṃkhyeyeṣu kalpakoṭīnayutaśatasahasreṣu",
  "S04bsu018_u:3858_2": "janmāntareṣu yācanakā upasaṃkrāmeyuryadi vānnaṃ yadi vā pānaṃ yāvacchiraḥ pratigṛhṇīyurantaśo",
  "S04bsu018_u:3858_3": "vālāgrakoṭīpramānamātramapi mama hastadānaṃ pratigṛhṇīyuryāvadbodhiparyantena /",
  "S04bsu018_u:3859": "sacedahamanuttarāṃ samyaksaṃbodhimabhisaṃbudhya na tāṃ sattvāṃ saṃsārāt parimocayeyaṃ,",
  "S04bsu018_u:3860": "na ca punarvyākuryāṃ chrāvakayānena vā pratyekabuddhayānena vā mahāyānena vā,",
  "S04bsu018_u:3861": "visaṃvāditā me buddhā bhagavanto bhaveyuḥ ya etarhi daśasu dikṣu,",
  "S04bsu018_u:3862": "yāvan,",
  "S04bsu018_u:3863": "mā cāhamanuttarāṃ samyaksaṃbodhimabhisaṃbudhyeyaṃ” /",
  "S04bsu018_u:3864": "punarapi kulaputra ratnagarbhastathāgato mahākāruṇikasya bodhisattvasya mahāsattvasya sādhukāraṃ prādāsīt /",
  "S04bsu018_u:3865": "(KpSū 321) “sādhu sādhu satpuruṣa,",
  "S04bsu018_u:3866": "evaṃrūpaṃ te satpuruṣa bodhicārikāpraṇidhānaṃ,",
  "S04bsu018_u:3867_0": "yathā meruśikhariṃdhareṇa tathāgatena pūrvaṃ prathamacittotpādena lokeśvarajyotiṣastathāgatasya",
  "S04bsu018_u:3867_1": "purataḥ evaṃrūpayā bodhisattvacaryayā praṇidhānaṃ kṛtaṃ evaṃrūpā bodhisattvacārikā",
  "S04bsu018_u:3867_2": "cīrṇā yathā praṇidhānaṃ kṛtaṃ /",
  "S04bsu018_u:3868_0": "gaṅgānadīvālikāsamā mahākalpā atikrāntā yathā tena satpuruṣeṇa purimāyāṃ diśīto koṭīśatasahasrabuddhakṣetre",
  "S04bsu018_u:3868_1": "jvālapratisaṃkhyāyāṃ lokadhātau varṣaśatāyuṣkāyāmanuttarāṃ samyaksaṃbodhimabhisaṃbuddho,",
  "S04bsu018_u:3869": "jñānakusumavirajasamucchrayabodhīśvaro nāma babhūva tathāgato 'rhan samyaksaṃbuddho bhagavān,",
  "S04bsu018_u:3870": "pañcacatvāriṃśadvarṣāṇi buddhakāryaṃ kṛtvānupadhiśeṣe nirvāṇadhātau praviṣṭaḥ /",
  "S04bsu018_u:3871": "tasya khalu mahākāruṇika jñānakusumavirajasamucchrayabodhīśvarasya tathāgatasya parinirvṛtasya varṣasahasraṃ saddharmanetrī asthāsīt;",
  "S04bsu018_u:3872": "saddharmasyāntarhitasya varṣasahasraṃ punaḥ saddharmapratirūpakamasthāsīt /",
  "S04bsu018_u:3873": "ye khalu mahākāruṇika jñānakusumavirajasamucchrayabodhīśvarasya tathāgatasya parinirvṛtasya saddharmanetryavasthitāyāṃ (KpSū 322)",
  "S04bsu018_u:3874_0": "saddharmapratirūpakā vā bhikṣurbhikṣuṇī vā duḥśīlapāpadharmā viṣamasamudācārāḥ staupikavastugrāhakālajjikā",
  "S04bsu018_u:3874_1": "vā dharmapūjācchedālajjasaṃsṛṣṭā vā caturdiśasaṅghasya vā saṃmukhībhūtasaṅghasya",
  "S04bsu018_u:3874_2": "vā cīvarapiṇḍapātaśayanāsanaglānapratyayabhaiṣajyapariṣkāraṃ vā chinnaṃ paudgalikaparigrahe",
  "S04bsu018_u:3874_3": "yāvadātmanā paribhuktaṃ gṛhasthānāṃ vā dattaṃ;",
  "S04bsu018_u:3875": "tena khalu mahākāruṇika jñānakusumavirajasamucchrayabodhīśvareṇa tathāgatena sarve 'nupūrveṇa vyākṛtastribhiryānaiḥ /",
  "S04bsu018_u:3876": "ye kecin mahākāruṇika tasya bhagavataḥ śāsane raktakāṣāyaprāvṛtāḥ sarve te avaivartikā vyākṛtāstribhiryānaiḥ;",
  "S04bsu018_u:3877": "ye 'pi kecin mūlāpattisamāpannā bhikṣubhikṣuṇyupāsakopāsikā vā pūrvameva te tena tathāgatena śāstṛsaṃjñākuśalamūlavipākena tribhiryānairavaivartikā vyākṛtāḥ” /",
  "S04bsu018_u:3878_0": "punaraparaṃ kulaputra sa mahākāruṇiko bodhisattvo mahāsattvo ratnagarbhasya tathāgatasya",
  "S04bsu018_u:3878_1": "purata āha - “eṣaiva me bhadanta bhagavan praṇidhiryāvadevāhamanuttarāyāṃ bodhicaryāyāṃ",
  "S04bsu018_u:3878_2": "caramāṇo yān sattvānahaṃ dānapāramitāyāṃ niyojayeyaṃ samādāpayeyaṃ pratiṣṭhāpayeyaṃ yāvat (KpSū 323)",
  "S04bsu018_u:3879": "prajñāpāramitāyāmantaśo vālāgrakoṭīpramāṇamātramapi kuśalamūle niyojayeyaṃ;",
  "S04bsu018_u:3880": "yāvadbodhiparyantena caryāṃ caramāṇo na tān sattvāṃstribhiryānairavaivartikabhūmau sthāpayeyamantaśa ekasattvamapi,",
  "S04bsu018_u:3881": "visaṃvāditā me buddhā bhagavanto bhaveyuḥ ye daśasu dikṣvaprameyāsaṃkhyeyeṣu lokadhātuṣu tiṣṭhanti dhriyante yāpayanti dharmaṃ ca deśayanti,",
  "S04bsu018_u:3882": "mā cāhamanuttarāṃ samyaksaṃbodhimabhisaṃbudhyeyaṃ /",
  "S04bsu018_u:3883": "anuttarajñānapratilabdhaścāhaṃ bhadanta bhagavan ye me sattvāḥ śāsane raktakāṣāyaprāvṛtā bhaveyuḥ;",
  "S04bsu018_u:3884_0": "yadi vā mūlāpattimāpannāḥ syuryadi vā dṛṣṭivyasanaṃ saṃpratipannāḥ syuryadi vā triṣu",
  "S04bsu018_u:3884_1": "ratneṣu skhalitāḥ sāparādhā bhaveyurbhikṣubhikṣuṇyupāsakopāsikā ya ekakṣaṇamapi mama",
  "S04bsu018_u:3884_2": "sakāśe śāstṛsaṃjñāṃ vā gauravacittaṃ votpādayeyurdharme vā saṅghe vā gauravacittamutpādayeyuḥ;",
  "S04bsu018_u:3885_0": "sacedahaṃ bhadanta bhagavaṃstān sattvāṃstribhiryānairavaivartikāṃ na vyākuryāmantaśa",
  "S04bsu018_u:3885_1": "ekasattvamapi riṃceyurvisaṃvāditā me buddhā bhagavanto bhaveyuryāvan mā cāhamanuttarāṃ",
  "S04bsu018_u:3885_2": "samyaksaṃbodhimabhisaṃbudhyeyaṃ /",
  "S04bsu018_u:3886": "bodhiprāptasya (KpSū 324)",
  "S04bsu018_u:3887": "ca me bhadanta bhagavan devamanuṣyasatkṛtaṃ gurukṛtaṃ mānitaṃ pūjitaṃ raktakāṣāyacīvaraṃ bhavet /",
  "S04bsu018_u:3888_0": "sahadarśanena sattvāḥ kāṣāyakaṇṭhāstribhiryānairavaivartikā bhaveyurye sattvāḥ kṣuttarṣapīḍitā",
  "S04bsu018_u:3888_1": "annapānavirahitā yakṣadāridrā vāntaśaḥ yāmalaukikāḥ sattvā ye kāṣāyamabhilaṣeyurantaśaścaturaṅgulamapi,",
  "S04bsu018_u:3889": "sarve te 'nnapānasaṃpannā bhaveyuḥ paripūrṇābhiprāyāḥ /",
  "S04bsu018_u:3890_0": "ye sattvāḥ parasparaviruddhavairabahulāḥ parasparayuddhasaṃgrāmagatā vā devā vā yakṣā",
  "S04bsu018_u:3890_1": "vā rākṣasā vā nāgā vā asurā vā garuḍā vā kinnarā vā mahoragā vā kuṃbhāṇḍā vā piśācā",
  "S04bsu018_u:3890_2": "vā manuṣyā vā saṃgrāmagatāḥ kāṣāyamanusmareyuḥ,",
  "S04bsu018_u:3891_0": "te sattvāḥ karuṇācittā mṛducittā avairacittāḥ karmaṇyacittā bhaveyurye sattvāḥ saṃgrāme",
  "S04bsu018_u:3891_1": "vā vivāde vā yuddhe vā kalahe vā kāṣāyakhaṇḍakaṃ rakṣārthaṃ pūjanārthaṃ gauravārthaṃ",
  "S04bsu018_u:3891_2": "hareyuste sattvāḥ sadā aparājitā bhaveyuraskhalitā aviheṭhitā bhaveyuḥ,",
  "S04bsu018_u:3892": "svastinā tataḥ saṃgrāmādvā yuddhādvā kalahādvā vivādādvā parimucyeyuḥ /",
  "S04bsu018_u:3893": "yadi me bhadanta bhagavannebhiḥ pañcabhirāryaguṇai raktaṃ kāṣāyaṃ na samanvāgataṃ bhavet,",
  "S04bsu018_u:3894": "visaṃvāditā me buddhā bhagavanto bhaveyurye daśasu dikṣu, (KpSū 325)",
  "S04bsu018_u:3895": "yāvan, mā cāhaṃ śaktaḥ sakalaṃ buddhakāryaṃ pariniṣpādayituṃ,",
  "S04bsu018_u:3896": "dharmā me saṃmoṣaṃ gaccheyurmā cāhaṃ śaktaḥ anyatīrthikāṃ parigṛhītuṃ /",
  "S04bsu018_u:3897": "ye ca bhadanta bhagavan mamābhisaṃbuddhasya yāvat parinirvṛtasya",
  "S04bsu018_u:3898": "vā namaskāraṃ kariṣyanti,",
  "S04bsu018_u:3899": "“namaḥ śākyamunaye tathāgatāye“ti vācaṃ bhāṣiṣyante,",
  "S04bsu018_u:3900": "teṣāṃ sarvakarmāvaraṇakṣayo bhaviṣyati,",
  "S04bsu018_u:3901": "ante cānuttareṇa buddhaparinirvāṇena parinirvāsyanti“ti /",
  "S04bsu018_u:3902": "sa ca punaḥ kulaputra ratnagarbhastathāgato dakṣiṇaṃ bāhuṃ prasārayitvā karatalena mahākāruṇikasya bodhisattvasya śiraḥ parimārjayitvāha - “sādhu sādhu satpuruṣa,",
  "S04bsu018_u:3903": "kalyāṇaṃ te praṇidhānaṃ bhadrakaprativimarśa;",
  "S04bsu018_u:3904": "evameva te satpuruṣa pañcabhirāryaguṇai raktakāṣāyaṃ sattvānāmupajīvyaṃ bhaviṣyati” /",
  "S04bsu018_u:3905_0": "sa bho punaḥ kulaputra mahākāruṇiko bodhisattvo mahāsattvastena vyākareṇena sādhukāraprāmodya",
  "S04bsu018_u:3905_1": "prasādena tathāgatapuṇyadīrghāṅguliparicchāditena dakṣiṇena mṛdutaruṇakaratalasaṃsparśeṇa",
  "S04bsu018_u:3905_2": "kumārabhūtaḥ saṃvṛto viṃśadvarṣasadṛśo jātipramāṇena /",
  "S04bsu018_u:3906": "(KpSū 326)",
  "S04bsu018_u:3907": "punarapi kulaputra sarvāvatī sā parṣā sadevagandharvamānuṣā prāñjalibhūtā tasthau,",
  "S04bsu018_u:3908": "mahākāruṇikasya pūjākarmaṇe udyuktāḥ puṣpairvādyairmahākāruṇikasya bodhisattvasya mahāsattvasya pūjāṃ kṛtvā vicitravarṇaiḥ ślokaistuṣṭāva //",
  "S04bsu018_u:3909": "iti śrīkaruṇāpuṇḍarīke mahāyānasūtre bodhisattvavyākaraṇaparivartaścaturthaḥ //4//",
  "S04bsu018_u:3910": "(KpSū 327)",
  "S04bsu018_u:3911": "V dānaparivarto nāma pañcamaḥ",
  "S04bsu018_u:3912_0": "sa ca punaḥ kulaputra mahākāruṇiko bodhisattvo mahāsattvo ratnagarbhasya tathāgatasya",
  "S04bsu018_u:3912_1": "pañcamaṇḍalena pādau śirasā vanditvā ratnagarbhasya tathāgatasya purato niṣasāda",
  "S04bsu018_u:3912_2": "ratnagarbhaṃ tathāgataṃ paripṛcchat - “samādhānamukhanirdeśasaṃbhāraviśuddhimukho",
  "S04bsu018_u:3912_3": "dharmaparyāyo bodhisattvānāṃ mārgo bhagavatā nirdiṣṭaḥ;",
  "S04bsu018_u:3913": "kiyatā bhadanta bhagavan samādhānamukhanirdeśasaṃbhāraviśuddhimukho dharmaparyāyo bodhisattvānāṃ mārgo bhagavatā nirdiṣṭaḥ?",
  "S04bsu018_u:3914": "; kiyatā bhadanta bhagavan samādhānamukhanirdeśasaṃbhāraviśuddhimukho dharmaparyāyaḥ paripūrṇo bhavati?",
  "S04bsu018_u:3915": "; kiyadrūpeṇa vā bhadanta bhagavan saṃbhāreṇa samanvāgataḥ kulaputro vā kuladuhitā vā dṛḍhapratiṣṭhito bhavati?",
  "S04bsu018_u:3916": "; kiyadrūpeṇa samādhānamukhanirdeśanālaṅkṛto bhavati?",
  "S04bsu018_u:3917": "” sa bhoḥ punaḥ kulaputra ratnagarbhastathāgato 'rhan samyaksaṃbuddho mahākāruṇikaṃ bodhisattvametadavocat - “sādhu (KpSū 328)",
  "S04bsu018_u:3918": "sādhu mahākāruṇika bhadrakaḥ praśnaḥ kalyāṇaṃ te pratibhānaṃ /",
  "S04bsu018_u:3919": "bhūyasyā mātrayā tvaṃ mahākāruṇikāprameyāsaṃkhyeyānāṃ bodhisattvānāṃ mahāsattvānāṃ hitakaro bahukaraścotpanno,",
  "S04bsu018_u:3920": "yatra hi nāma tvaṃ mahākāruṇika tathāgatamidamevaṃrūpaṃ praśnaṃ paripraṣṭavyaṃ manyase /",
  "S04bsu018_u:3921": "tena hi mahākāruṇika śṛṇu sādhu ca suṣṭhu ca manasikuru ca /",
  "S04bsu018_u:3922": "mahāyānasaṃprasthitānāṃ kulaputrāṇāṃ asti mahākāruṇika śūraṃgamo nāma samādhiryatra samādhau sthito bodhisattvaḥ sarvasamādhiṣvanupraviṣṭo bhavati /",
  "S04bsu018_u:3923": "asti ratnamudro nāma samādhiryena sarvasamādhayo mudritā bhavanti /",
  "S04bsu018_u:3924": "asti siṃhavikrīḍito nāma samādhiryatra sthitaḥ sarvasamādhibhirvikrīḍati /",
  "S04bsu018_u:3925": "sucandro nāma samādhiḥ sarvasamādhīnavabhāsayati /",
  "S04bsu018_u:3926": "candradhvajaketuḥ samādhiḥ sarvasamādhīnāṃ dhvajaṃ dhārayati /",
  "S04bsu018_u:3927": "sarvadharmodgataḥ samādhiḥ sarvasamādhayo 'ntargacchanti /",
  "S04bsu018_u:3928": "vilokitamudro nāma samādhiḥ sarvasamādhīnāṃ murdhānaṃ vyavalokayati /",
  "S04bsu018_u:3929": "dharmadhātuvigatasamādhau sthito bodhisattvaḥ sarvadharmadhātuviniścayāya (KpSū 329) gacchati /",
  "S04bsu018_u:3930": "niyatadhvajaketau samādhau sthitaḥ sarvasamādhīnāṃ dhvajaṃ dhārayati /",
  "S04bsu018_u:3931": "vajre samādhau sthitaḥ sarvasamādhīnnirbhinatti /",
  "S04bsu018_u:3932": "dharmapraveśamudre samādhau sthitaḥ sarvadharmān mudrayati /",
  "S04bsu018_u:3933": "samādhirājasupratiṣṭhitena samādhinā sarvasamādhiṣu rājatvena pratiṣṭhito bhavati /",
  "S04bsu018_u:3934": "raśmimuktena samādhinā sarvasamādhiṣu raśmayo 'vasaranti /",
  "S04bsu018_u:3935": "balavīryeṇa samādhinā sarvasamādhiṣu balavīryatāṃ kārayati /",
  "S04bsu018_u:3936": "samudgatena samādhinā sarvasamādhiṣūdgacchati /",
  "S04bsu018_u:3937": "niruktinirdeśena samādhinā sarvasamādhivacanapraveśāṃ praviśati /",
  "S04bsu018_u:3938": "adhivacanapraveśena samādhinā sarvasamādhīnāṃ nāmadheyānyanupraviśati /",
  "S04bsu018_u:3939": "digvilokena samādhinā sarvasamādhīnavalokayati /",
  "S04bsu018_u:3940": "sarvadharmaprabhedena samādhinā sarvadharmaprabhedatāmanupraviśati /",
  "S04bsu018_u:3941": "dhāraṇīmudreṇa samādhinā sarvasamādhīnāṃ mudrān dhārayati /",
  "S04bsu018_u:3942": "sarvadharmaviviktena samādhinā sarvasamādhiṣu vivekadharmatāmanupraviśati /",
  "S04bsu018_u:3943": "asaṃpramoṣeṇa samādhinā sarvasamādhayo na muṣyanti /",
  "S04bsu018_u:3944": "sarvadharmācalena samādhinā sarvasamādhiṣvacalatāyai saṃtiṣṭhate /",
  "S04bsu018_u:3945": "sarvadharmasamavasaraṇasāgaramudre (KpSū 330)",
  "S04bsu018_u:3946": "samādhau sarvasamādhayaḥ saṃgrahaṃ samavasaraṇaṃ gacchanti /",
  "S04bsu018_u:3947": "sarvadharmāmanyane samādhau sarvasamādhaya udayavyayāmanyanatāṃ gacchanti /",
  "S04bsu018_u:3948": "ākāśaspharaṇena samādhinā sarvasamādhaya ākāśe sphuranti /",
  "S04bsu018_u:3949": "sarvadharmācchedanena samādhinā sarvasamādhayo 'nupacchedaṃ gacchanti /",
  "S04bsu018_u:3950": "vajramaṇḍalena samādhinā sarvasamādhīnāṃ maṇḍalaṃ dhārayati /",
  "S04bsu018_u:3951": "sarvadharmaikarasena samādhinā sarvasamādhīnāṃ rasaṃ dhārayati /",
  "S04bsu018_u:3952": "raṇaṃ jahena samādhinā sarvopakaraṇakleśāṃ jahāti /",
  "S04bsu018_u:3953": "sarvadharmānutpādena samādhinā sarvadharmānutpādānirodhaṃ darśayati /",
  "S04bsu018_u:3954": "vairocanena samādhinā sarvasamādhīn bhāvayati tapati virocati /",
  "S04bsu018_u:3955": "sarvadharmānirodhena samādhinā sarvasamādhīn",
  "S04bsu018_u:3956": "vibhajati / animiṣeṇa samādhinā sarvasamādhayo na kadācit samādhidharmā eṣante /",
  "S04bsu018_u:3957": "aniketena samādhinā sarvasamādhiṣu na kadācid (KpSū 331)",
  "S04bsu018_u:3958": "dharmasthitiṃ samanupaśyati /",
  "S04bsu018_u:3959": "gaganakalpena samādhinā sarvasamādhīn gaganasvabhāvāsāratvāya samanupaśyati /",
  "S04bsu018_u:3960": "niścittena samādhinā sarvasamādhiṣu cittacaitasikā dharmāḥ prahīyante /",
  "S04bsu018_u:3961": "rūpāparyantena samādhinā rūpamavabhāsayati /",
  "S04bsu018_u:3962": "vimalapradīpena samādhinā sarvasamādhīnāṃ pradīpaṃ karoti /",
  "S04bsu018_u:3963": "sarvadharmāparyantena samādhinā sarvasamādhiṣvaparyantajñānaṃ darśayati /",
  "S04bsu018_u:3964": "vidyudunmiṣeṇa samādhinā sarvasamādhiṣvaparyantaṃ jñānaṃ darśayati /",
  "S04bsu018_u:3965": "sarvaprabhaṃkareṇa samādhinā sarvasamādhiṣu prabhaṃkaramukhamupadarśayati /",
  "S04bsu018_u:3966": "dhātuparyantena samādhinā sarvasamādhīnaparyantavijñāpanāyopadarśayati /",
  "S04bsu018_u:3967": "samādhiśuddhasāreṇa samādhinā śūnyatāṃ samādhidharmeṣvanuprāpnoti /",
  "S04bsu018_u:3968": "merucitreṇa samādhinā sarvadharmeṣu ṛktatāṃ saṃdarśayati /",
  "S04bsu018_u:3969": "vimalaprabhena samādhinā sarvasamādhīnāṃ malamapakarṣayati /",
  "S04bsu018_u:3970": "sarvadharmāsaṃprabhedena samādhinā sarvasamādhīnāṃ vyupakṛṣṭatāṃ saṃdarśayati /",
  "S04bsu018_u:3971": "(KpSū 332) ratikareṇa samādhinā sarvasamādhiṣu ratiṃ pratilabhate /",
  "S04bsu018_u:3972": "sarvadharmasvabhāvavikrīḍitena samādhinā sarvasamādhiṣu rūpānupalabdhiṃ darśayati /",
  "S04bsu018_u:3973": "vidyudvikaraṇena samādhinā sarvasamādhiṣvalakṣaṇatvaṃ darśayati /",
  "S04bsu018_u:3974": "sarvadharmānikṣepavirajena samādhinā sarvasamādhīnāṃ virajaṃ jñānamupadarśayati /",
  "S04bsu018_u:3975": "akṣayavatena samādhinā sarvasamādhīnāṃ na kṣayaṃ nākṣayaṃ darśayati /",
  "S04bsu018_u:3976": "sarvadharmācintyaśuddhena samādhinā sarvadharmāṃ pratibhāsopamāṃ darśayati /",
  "S04bsu018_u:3977": "tejovatā samādhinā sarvasamādhiṣu jñānaṃ jvālayati /",
  "S04bsu018_u:3978": "kṣayāpagatena samādhinā sarvasamādhīnakṣayānupagatāṃ darśayati /",
  "S04bsu018_u:3979": "aniñjitena samādhinā sarvadharmeṣu neñjati na vepati na prapañcayati /",
  "S04bsu018_u:3980": "vivardhanena samādhinā sarvasamādhisamāpattiṣu vivardhamānāṃ jñeyaṃ samanupaśyati /",
  "S04bsu018_u:3981": "sūryapradīpena samādhinā sarvasamādhiṣu raśmimukhānyavakirati /",
  "S04bsu018_u:3982": "candravimalena samādhinā sarvasamādhiṣvālokaṃ (KpSū 333) karoti /",
  "S04bsu018_u:3983": "śuddhapratibhāsena samādhinā sarvasamādhiṣu catasraḥ pratisaṃvidāḥ pratilabhate /",
  "S04bsu018_u:3984": "kārākāreṇa samādhinā kāravihārakriyāṃ karoti jñānaketuṃ samanupaśyati /",
  "S04bsu018_u:3985": "vajropamena samādhinā sarvadharmānnirvedhīkaroti yasya vedhamapi na samanupaśyati /",
  "S04bsu018_u:3986": "cittasthitena samādhinā cittaṃ na calati",
  "S04bsu018_u:3987": "na vedhati na pratibhāsati na vighātamāpadyate,",
  "S04bsu018_u:3988": "na cāsyaivaṃ bhavati “cittametad” iti /",
  "S04bsu018_u:3989": "samantālokena samādhinā sarvasamādhiṣvālokaṃ samanupaśyati /",
  "S04bsu018_u:3990": "supratiṣṭhitena samādhinā sarvasamādhiṣu supratiṣṭhitatve pratiṣṭhati /",
  "S04bsu018_u:3991": "ratnakūṭena samādhinā sarvasamādhiṣu ratnakūṭa iva saṃdṛśyate /",
  "S04bsu018_u:3992": "varadharmamudreṇa samādhinā sarvasamādhayo mudritā bhavanti,",
  "S04bsu018_u:3993": "dharmasamatayā na kaṃciddharmaṃ samatānirmuktaṃ samanupaśyati /",
  "S04bsu018_u:3994": "ratiṃ (KpSū 334) jahena samādhinā sarvadharmeṣu ratiṃ jahāti /",
  "S04bsu018_u:3995": "dharmolkena samādhinā sarvadharmeṣvasamārakṛtāṃ pratilabhate /",
  "S04bsu018_u:3996": "akṣarāpagatena samādhinā sarvadharmeṣvekākṣaramapi nopalabhate /",
  "S04bsu018_u:3997": "ālaṃbanacchedena samādhinā sarvālaṃbanāṃ vyupacchinatti /",
  "S04bsu018_u:3998": "avikāreṇa samādhinā sarvadharmāṇāṃ vikāraṃ nopalabhate /",
  "S04bsu018_u:3999": "prakṛtiviśuddhena samādhinā sarvadharmāṇāmupakāraṃ nopalabhate /",
  "S04bsu018_u:4000": "aniketacareṇa samādhinā sarvadharmeṣu niketaṃ nopalabhate /",
  "S04bsu018_u:4001": "timirāpagatena samādhinā sarvasamādhicaraṇaṃ na samanupaśyati,",
  "S04bsu018_u:4002": "tamoviṣayaṃ samatikrāmati /",
  "S04bsu018_u:4003": "sarvaguṇasaṃcayagatena samādhinā sarvadharmeṣu sannicayaṃ jahāti /",
  "S04bsu018_u:4004": "sthitaniścittena samādhinā sarvadharmeṣu cittamiti nopalabhate /",
  "S04bsu018_u:4005": "bodhyaṅgagatena samādhinā sarvadharmāṃ budhyati /",
  "S04bsu018_u:4006": "smṛtivikaraṇena samādhinā sarvadharmeṣvasaṃkhyeyapratibhānaṃ (KpSū 335)",
  "S04bsu018_u:4007": "pratilabhate /",
  "S04bsu018_u:4008": "tatkarajñānaviśuddhena samādhinā sarvadharmeṣvasamāsamatāṃ pratilabhate /",
  "S04bsu018_u:4009": "jñānaketusamādhinā sarvatraidhātukamatikrāmati /",
  "S04bsu018_u:4010": "jñānopacchedasamādhinā sarvadharmavyavacchedaṃ samanupaśyati /",
  "S04bsu018_u:4011": "jñānavikaraṇena samādhinā sarvadharmavikaraṇatāmanuprāpnoti /",
  "S04bsu018_u:4012": "niradhiṣṭhānena samādhinā sarvadharmāmanāśrayabhūtāṃ samanupaśyati /",
  "S04bsu018_u:4013": "ekavyūhena samādhinā na kaṃciddharmadvayaṃ samanupaśyati /",
  "S04bsu018_u:4014": "ākāranirhāravatā samādhinā sarvadharmāṇāṃ anākāranirhāraṃ samanupaśyati /",
  "S04bsu018_u:4015": "sarvādhikārasarvabhavatalavikaraṇena samādhinā sarvadharmeṣu nirvedhajñānaṃ praviśati,",
  "S04bsu018_u:4016": "yasyānupraveśānna kaṃcit pratilabhate /",
  "S04bsu018_u:4017": "saṅketarutapraveśena samādhinā sarvarutasaṅketeṣvanupraviśati /",
  "S04bsu018_u:4018": "ghoṣavāgbhirakṣaravimuktena samādhinā sarvadharmeṣvakṣaravimuktiṃ (KpSū 336)",
  "S04bsu018_u:4019": "samanupaśyati /",
  "S04bsu018_u:4020": "jñānolkāmatā samādhinā sarvasamādhiṣu tena bhāsati tapati virocati /",
  "S04bsu018_u:4021": "varajñānalakṣaṇavijṛṃbhitena",
  "S04bsu018_u:4022": "samādhinā sarvadharmeṣvapariśuddhaṃ lakṣaṇaṃ darśayati /",
  "S04bsu018_u:4023": "anabhijñālakṣaṇavatena samādhinā sarvadharmeṣvanabhilakṣaṇārthaṃ samanupaśyati /",
  "S04bsu018_u:4024": "sarvākāravaropatena samādhinā sarvadharmasamādhiṣu sarvākāravaropeto bhavati /",
  "S04bsu018_u:4025": "sarvaduḥkhasujahena samādhinā sarvadharmeṣvaniśriyaṃ samanupaśyati /",
  "S04bsu018_u:4026": "akṣayakāraṇena samādhinā sarvadharmeṣvakṣayaṃ na samanupaśyati /",
  "S04bsu018_u:4027": "dhāraṇapadena samādhinā sarvasamādhīṃ sarvadharmāṃśca dhārayati,",
  "S04bsu018_u:4028": "samyaktvamithyātvaṃ na samanupaśyati /",
  "S04bsu018_u:4029": "nirodhavidhapraśamena samādhinā sarvadharmānurodhavirodhāṃ na (KpSū 337)",
  "S04bsu018_u:4030": "samanupaśyati /",
  "S04bsu018_u:4031": "vimalaprabhāsena samādhinā sarvasamādhiṣu saṃskṛtavimalaṃ na samanupaśyati /",
  "S04bsu018_u:4032": "sārānugatena samādhinā sarvadharmeṣvasāraṃ nopalabhate /",
  "S04bsu018_u:4033": "pūrṇacandravimalena samādhinā sarvasamādhiṣu guṇaparipūrṇo bhavati /",
  "S04bsu018_u:4034": "mahāvyūhena samādhinā sarvasamādhiṣu mahāvyūhasamanvāgato bhavati /",
  "S04bsu018_u:4035": "sarvalokaprabhedena samādhinā sarvadharmeṣu jñānenāvabhāsayati /",
  "S04bsu018_u:4036": "samādhisamatāvirocanena samādhinā sarvasamādhiṣvekāgratāṃ pratilabhate /",
  "S04bsu018_u:4037": "araṇena samādhinā sarvadharmeṣu na raṇati /",
  "S04bsu018_u:4038": "anilaniketena samādhinā sarvadharmeṣvālayaṃ na karoti /",
  "S04bsu018_u:4039": "tathāsthitanīścittena samādhinā sarvadharmeṣu tathatā na vinivartate /",
  "S04bsu018_u:4040": "kāyakalisaṃpramathanena samādhinā sarvadharmeṣu satkāyaṃ nopalabhate /",
  "S04bsu018_u:4041": "vākkalividhvaṃsanagaganapratilabdhena samādhinā (KpSū 338)",
  "S04bsu018_u:4042": "bodhisattvaḥ sarvadharmeṣu vākkarma nopalabhate /",
  "S04bsu018_u:4043": "ākāśasaṃgagativimuktinirupalepasamādhisthito bodhisattvaḥ sarvadharmeṣvākāśasaṃgatāmanuprāpnoti /",
  "S04bsu018_u:4044": "ayaṃ samādhimukho mahāyānasaṃprasthitānāṃ bodhisattvānāṃ nirveśaḥ /",
  "S04bsu018_u:4045": "tatra katamo bodhisattvānāṃ mahāsattvānāṃ saṃbhāraviśuddhimukhasaṃgraho dharmaparyāyaḥ?",
  "S04bsu018_u:4046": "dānasaṃbhāro bodhisattvānāṃ sattvaparipācanatayā saṃvartate /",
  "S04bsu018_u:4047": "śīlasaṃbhāro bodhisattvānāṃ praṇidhānapūryā saṃvartate /",
  "S04bsu018_u:4048": "kṣāntisaṃbhāro bodhisattvānāṃ lakṣaṇānuvyañjanaparipūryā saṃvartate /",
  "S04bsu018_u:4049": "vīryasaṃbhāro bodhisattvānāṃ sarvakāryaparipūryā saṃvartate /",
  "S04bsu018_u:4050": "dhyānasaṃbhāro bodhisattvānāmājāneyacittatayā saṃvartate /",
  "S04bsu018_u:4051": "prajñāsaṃbhāro bodhisattvānāṃ sarvakleśaparijñayā saṃvartate /",
  "S04bsu018_u:4052": "śrutasaṃbhāro bodhisattvānāmasaṅgapratibhānatayā saṃvartate /",
  "S04bsu018_u:4053": "puṇyasaṃbhāro bodhisattvānāṃ sarvasattvopajīvyatayā saṃvartate /",
  "S04bsu018_u:4054": "jñānasaṃbhāro bodhisattvānāmasaṅgajñānatayā saṃvartate /",
  "S04bsu018_u:4055": "(KpSū 339) śamathasaṃbhāro bodhisattvānāṃ karmaṇyacittatayā saṃvartate /",
  "S04bsu018_u:4056": "vipaśyanāsaṃbhāro bodhisattvānāṃ vigatakathaṃkathayā saṃvartate /",
  "S04bsu018_u:4057": "maitrīsaṃbhāro bodhisattvānāmapratihatacittatayā saṃvartate /",
  "S04bsu018_u:4058": "karuṇāsaṃbhāro bodhisattvānāṃ paripākākhedatāyai saṃvartate /",
  "S04bsu018_u:4059": "muditāsaṃbhāro bodhisattvānāṃ dharmārāmaratiramaṇatāyai saṃvartate /",
  "S04bsu018_u:4060": "upekṣāsaṃbhāro bodhisattvānāmanunayapratighaprahāṇāya saṃvartate /",
  "S04bsu018_u:4061": "dharmaśravaṇasaṃbhāro bodhisattvānāṃ vivaraṇaprahāṇāya saṃvartate /",
  "S04bsu018_u:4062": "niṣkramaṇasaṃbhāro bodhisattvānāṃ sarvaparigrahotsargāya saṃvartate /",
  "S04bsu018_u:4063": "araṇyavāsasaṃbhāro bodhisattvānāṃ kṛtakarmāvipraṇāśatayā saṃvartate /",
  "S04bsu018_u:4064": "smṛtisaṃbhāro bodhisattvānāṃ dhāraṇīpratilābhatayā saṃvartate /",
  "S04bsu018_u:4065": "matisaṃbhāro bodhisattvānāṃ buddhiprabhedanatayā saṃvartate /",
  "S04bsu018_u:4066": "gatisaṃbhāro bodhisattvānāmarthagatyanubudhyanatayā saṃvartate /",
  "S04bsu018_u:4067": "smṛtyupasthānasaṃbhāro bodhisattvānāṃ kāyavedanācittadharmānubudhyanatayā saṃvartate /",
  "S04bsu018_u:4068": "samyakprahāṇasaṃbhāro bodhisattvānāṃ sarvākuśaladharmaprahāṇatāyai saṃvartate,",
  "S04bsu018_u:4069": "sarvakuśaladharmabhāvanāya ca (KpSū 340) /",
  "S04bsu018_u:4070": "ṛddhipādasaṃbhāro bodhisattvānāṃ kāyacittalaghutvatayā saṃvartate /",
  "S04bsu018_u:4071": "indriyasaṃbhāro bodhisattvānāṃ sarvasattvendriyaparipūryā saṃvartate /",
  "S04bsu018_u:4072": "balasaṃbhāro bodhisattvānāṃ sarvakleśānavamardanatayā saṃvartate /",
  "S04bsu018_u:4073": "bodhyaṅgasaṃbhāro bodhisattvānāṃ dharmasvabhāvānubudhyanatayā saṃvartate /",
  "S04bsu018_u:4074": "mārgasaṃbhāro bodhisattvānāṃ sarvakumārgasamatikramatāya saṃvartate /",
  "S04bsu018_u:4075": "satyasaṃbhāro bodhisattvānāmakuśaladharmāpasaraṇasvargopapattipratilābhāya saṃvartate /",
  "S04bsu018_u:4076": "pratisaṃvitsaṃbhāro bodhisattvānāṃ sarvasattvasaṃśayacchedanatayā saṃvartate /",
  "S04bsu018_u:4077": "pratisaraṇasaṃbhāro bodhisattvānāmaparādhīnajñānatayā saṃvartate /",
  "S04bsu018_u:4078": "kalyāṇamitrasaṃbhāro bodhisattvānāṃ sarvaguṇāya dvāratayā saṃvartate /",
  "S04bsu018_u:4079": "āśayasaṃbhāro bodhisattvānāṃ sarvalokāvisaṃvādanatayā saṃvartate /",
  "S04bsu018_u:4080": "prayogasaṃbhāro bodhisattvānāṃ sarvasaṃbhārottaraṇatayā saṃvartate /",
  "S04bsu018_u:4081": "adhyāśayasaṃbhāro bodhisattvānāṃ viśeṣagāmitayā saṃvartate /",
  "S04bsu018_u:4082": "pratisaṃlānasaṃbhāro bodhisattvānāṃ yathāśrutadharmapratipatyā saṃvartate /",
  "S04bsu018_u:4083": "saṅgrahavastusaṃbhāro bodhisattvānāṃ sattvaparipācanatayā (KpSū 341)",
  "S04bsu018_u:4084": "saṃvartate /",
  "S04bsu018_u:4085": "saddharmaparigrahasaṃbhāro bodhisattvānāṃ triratnavaṃśānupacchedanatayā saṃvartate /",
  "S04bsu018_u:4086": "pariṇāmanāvidhijñakauśalyasaṃbhāro bodhisattvānāṃ buddhakṣetrapariśuddhyā saṃvartate /",
  "S04bsu018_u:4087": "upāyakauśalyasaṃbhāro bodhisattvānāṃ sarvajñajñānaparipūryā saṃvartate /",
  "S04bsu018_u:4088": "ayaṃ kulaputra bodhisattvānāṃ saṃbhāraviśuddhimukhasaṅgraho dharmaparyāyaḥ” /",
  "S04bsu018_u:4089_0": "punarapi kulaputra ratnagarbhastathāgato mahābodhisattvaparṣadaṃ vyavalokya mahākāruṇikaṃ",
  "S04bsu018_u:4089_1": "bodhisattvaṃ mahāsattvamāmantrayitvāha - “tatra mahākāruṇikā kiyadrūpeṇa vaiśāradyālaṅkāreṇālaṅkṛto",
  "S04bsu018_u:4089_2": "bodhisattvo mahāsattvaḥ kṣāntiṃ paripūrayati?",
  "S04bsu018_u:4090_0": "paramārthadarśino bodhisattvasya mahāsattvasyāmoghavyāyāmaparigrahacittaḥ sarvatraidhātuke",
  "S04bsu018_u:4090_1": "yo 'parigrahacittaḥ sarvasattvebhyaḥ sa ucyate mahāvaiśāradyaśramaṇadharmo yasyākāśapāṇisamacittaṃ sarvadharmeṣu /",
  "S04bsu018_u:4091": "ayaṃ mahākāruṇika bodhisattvasya vaiśāradyālaṅkāraḥ /",
  "S04bsu018_u:4092": "kathaṃ ca punaḥ kṣāntyā paripūrirbhavati? aṇurapi (KpSū 342)",
  "S04bsu018_u:4093": "tatra dharmannopalabhate yadanubudhyeya pratibuddhyeyurvā avipākadharmānadhimucyate;",
  "S04bsu018_u:4094": "yaduta maitryā caiva nairātmyaṃ ca,",
  "S04bsu018_u:4095": "karuṇā ca niḥsattvatā ca,",
  "S04bsu018_u:4096": "muditā ca nirjīvitā copekṣā ca niṣpudgalatā ca,",
  "S04bsu018_u:4097": "dānaṃ ca dāntacittatā ca,",
  "S04bsu018_u:4098": "śīlaṃ ca śāntacittatā ca,",
  "S04bsu018_u:4099": "kṣāntiśca kṣamācittatā ca,",
  "S04bsu018_u:4100": "vīryaṃ ca vivekacittatā ca,",
  "S04bsu018_u:4101": "dhyānaṃ ca nidhyapticittatā ca,",
  "S04bsu018_u:4102": "prajñā cāpyudāracittatā ca,",
  "S04bsu018_u:4103": "smṛtyupasthānatā ca smṛtyamanasikāracittatā ca,",
  "S04bsu018_u:4104": "samyakprahāṇaṃ cānutpādanirodhacittatā ca,",
  "S04bsu018_u:4105": "ṛddhipādāścāpramāṇacittatā ca,",
  "S04bsu018_u:4106": "śraddhā cāsaṅgacittatā ca,",
  "S04bsu018_u:4107": "smṛtiśca svayaṃbhūcittatā ca,",
  "S04bsu018_u:4108": "samādhiśca samāpadyanucittatā ca,",
  "S04bsu018_u:4109": "prajñendriyaṃ cātīndriyacittatā ca,",
  "S04bsu018_u:4110": "balaṃ cānavamardacittatā ca,",
  "S04bsu018_u:4111": "bodhyaṅgaśca buddhiprabhedanacittatā ca,",
  "S04bsu018_u:4112": "mārgaśca bhāvanācittatā ca,",
  "S04bsu018_u:4113": "śamathaścopaśamacittatā ca,",
  "S04bsu018_u:4114": "vipaśyanā cāsaṃmohacittatā ca,",
  "S04bsu018_u:4115": "āryasatyabhāvanā cātyantaparijñābhāvanācittatā ca,",
  "S04bsu018_u:4116": "buddhamanasikāraścāsvakāracittatā (KpSū 343)",
  "S04bsu018_u:4117": "ca, dharmamanasikāraśca dharmadhātusamacittatā ca,",
  "S04bsu018_u:4118": "saṅghamanasikāraścāpratiṣṭhitacittatā ca,",
  "S04bsu018_u:4119": "sattvaparipācanaścādiviśuddhicittatā ca,",
  "S04bsu018_u:4120": "saddharmaparigrahaśca dharmadhātvasaṃbhedacittatā ca,",
  "S04bsu018_u:4121": "kṣetrapariśuddhiścākāśasamacittatā ca,",
  "S04bsu018_u:4122": "lakṣaṇaparipūriścālakṣaṇacittatā ca,",
  "S04bsu018_u:4123": "kṣāntipratilābhaścānupalambhacittatā ca,",
  "S04bsu018_u:4124": "avaivartikabhūmiśca saṃvartānivartacittatā ca,",
  "S04bsu018_u:4125": "bodhimaṇḍālaṅkāracittaṃ ca traidhātukamaṇḍalacittatā ca,",
  "S04bsu018_u:4126": "māranigrahacittaṃ ca sarvasattvebhyaḥ sarvasattvānugrahacittatā ca,",
  "S04bsu018_u:4127": "bodhiśca sarvadharmasamatā ca bodhicittatā ca,",
  "S04bsu018_u:4128": "dharmacakrapravartanaṃ ca sarvadharmāpravartanacittatā ca,",
  "S04bsu018_u:4129": "mahāparinirvāṇasaṃdarśanaṃ ca saṃsārasvabhāvacittatā ca” //",
  "S04bsu018_u:4130": "(KpSū 344)",
  "S04bsu018_u:4131_0": "asmin dharmaparyāye bhāṣyamāṇe catuḥṣaṣṭīnāṃ bodhisattvaśatasahasrāṇāṃ ye daśabhyo",
  "S04bsu018_u:4131_1": "digbhyo gṛdhrakūṭe parvate śākyamunestathāgatasyāntike pūrvayogasamādhānamukhanirdeśaṃ",
  "S04bsu018_u:4131_2": "saṃbhāraviśuddhimukhadharmaparyāyaṃ śravaṇārthamāgatāstairanutpattikebhyo dharmebhyaḥ",
  "S04bsu018_u:4131_3": "kṣāntiḥ pratilabdhāḥ /",
  "S04bsu018_u:4132_0": "śākyamunistathāgata āha - “asya khalu punaḥ kulaputra dharmaparyāyasya ratnagarbhasya",
  "S04bsu018_u:4132_1": "tathāgatasyārhataḥ samyaksaṃbuddhasya bhāṣamāṇasyāṣṭacatvāriṃśatīnāṃ gaṅgānadīvālikāsamānāṃ",
  "S04bsu018_u:4132_2": "bodhisattvānāṃ mahāsattvānāmanutpattikadharmakṣāntipratilābho 'bhūt /",
  "S04bsu018_u:4133": "cāturdvīpikalokadhātuparamāṇurajaḥsamairbodhisattvairmahāsattvairavaivartikabhūmiḥ pratilabdho babhūva /",
  "S04bsu018_u:4134": "gaṅgānadīvālikāsamānāṃ bodhisattvānāṃ mahāsattvānāmasya samādhānamukhanirdeśasya saṃbhāraviśuddhimukhadharmaparyāyasya sakalaparipūrṇaṃ viśuddhajñānādhigamo babhūva” //",
  "S04bsu018_u:4135": "sa ca kulaputra mahākāruṇiko bodhisattvo mahāsattvastena prāmodyaprasādena viṃśativarṣasadṛśaḥ kumārabhūtaḥ saṃvṛtto,",
  "S04bsu018_u:4136": "ratnagarbhasya tathāgatasya pṛṣṭhataḥ samanubaddho 'sthāt /",
  "S04bsu018_u:4137": "sa ca kulaputra rājāmṛtaśuddhaḥ sārdhaṃ (KpSū 345)",
  "S04bsu018_u:4138": "putrasahasreṇāśītibhiśca koṭṭarājasahasrairanyaiśca dvānavatibhiḥ prāṇakoṭibhiḥ sārdhaṃ niṣkramya pravrajitaḥ śīlaśrutasamādhisauratyairabhiyogakṛtavān /",
  "S04bsu018_u:4139": "sa ca kulaputra mahākāruṇiko bodhisattvo mahāsattvo 'nupūrveṇa caturaśītidharmaskandhasahasrāṇi ratnagarbhasya tathāgatasya sakāśācchrāvakayānakathāṃ paṭhitavān paryavāptavāṃśca;",
  "S04bsu018_u:4140": "navatidharmaskandhasahasrāṇi pratyekabuddhayānakathāmuddiṣṭavāṃ paṭhitavān paryavāptavān;",
  "S04bsu018_u:4141": "tataḥ śatasahasramanuttaramahāyānakathāyāṃ tathā kāyasmṛtyupasthānakathāyāmuddiṣṭavān paṭhitavān paryavāptavāṃśca,",
  "S04bsu018_u:4142": "śatasahasraṃ vedanāsmṛtyupasthānakathāyāṃ,",
  "S04bsu018_u:4143": "śatasahasraṃ cittasmṛtyupasthānakathāyāṃ,",
  "S04bsu018_u:4144": "śatasahasraṃ dharmasmṛtyupasthānakathāyāmuddiṣṭā paṭhitā paryavāptāśca;",
  "S04bsu018_u:4145": "śatasahasraṃ dhātuskandhakathāṃ,",
  "S04bsu018_u:4146": "śatasahasramāyatanaskandhakathāṃ,",
  "S04bsu018_u:4147": "śatasahasraṃ rāgasaṃyojanaprahāṇaskandhakathāṃ,",
  "S04bsu018_u:4148": "śatasahasraṃ dveṣasaṃyojanaprahāṇaskandhakathāṃ,",
  "S04bsu018_u:4149": "śatasahasraṃ mohaprahāṇapratītyasamutpādaskandhakathāṃ,",
  "S04bsu018_u:4150": "śatasahasraṃ samādhivimokṣaskandhakathāṃ,",
  "S04bsu018_u:4151": "śatasahasraṃ (KpSū 346)",
  "S04bsu018_u:4152": "balavaiśāradyāveṇikabuddhadharmaskandhakathāmuddiṣṭavān paṭhitavān paryavāptavāṃśca /",
  "S04bsu018_u:4153": "yāvaddaśadharmaskandhaśatasahasraṃ ratnagarbhasya tathāgatasya sakāśādudgṛhītavān paryavāptavāṃśca /",
  "S04bsu018_u:4154": "yāvadapareṇa kālasamayena ratnagarbhastathāgato 'rhan samyaksaṃbuddho 'nupadhiśeṣe nirvāṇadhātau parinirvṛtaḥ /",
  "S04bsu018_u:4155": "sa ca kulaputra mahākāruṇiko bodhisattvaḥ nānāvidhāprameyāsaṃkhyeyā vādyapuṣpacūrṇāmālyagandhavilepanacchatradhvajapatākāratnaiḥ pūjāṃ kṛtavān,",
  "S04bsu018_u:4156": "nānāgandhaiśca snāpanaṃ kṛtavān,",
  "S04bsu018_u:4157": "śarīrapratiṣṭhāpanaṃ ca saptaratnamayaṃ stūpaṃ kṛtavān pañcayojanamuccatvenārdhayojanaṃ vistāreṇa /",
  "S04bsu018_u:4158": "tataḥ saptadivasānyaprameyāsaṃkhyeyā vādyapuṣpamālyagandhavilepanacchatradhvajapatākāratnaiśca pūjāṃ kṛtvā,",
  "S04bsu018_u:4159": "punarapi tatrāprameyāsaṃkhyeyāstriṣu yāneṣu samādāpitā niveśitāḥ pratiṣṭhāpitāḥ /",
  "S04bsu018_u:4160_0": "sa teṣāṃ saptānāṃ divasānāmatyayena caturaśītibhiḥ prāṇasahasraiḥ sārdhaṃ niṣkramya",
  "S04bsu018_u:4160_1": "keśaśmaśrūṇyavatārya kāṣāyāni vastrāṇyācchādya samyageva śraddhayāgārādanāgarikāṃ",
  "S04bsu018_u:4160_2": "pravrajya ratnagarbhasya tathāgatasya parinirvṛtasya śāsanaṃ jvālitavān;",
  "S04bsu018_u:4161": "daśavarṣasahasrāṇi (KpSū 347)",
  "S04bsu018_u:4162": "saddharmadhārako babhūva /",
  "S04bsu018_u:4163": "tatra cāprameyāsaṃkhyeyāṃ sattvāṃstribhiryānaiḥ samādāpayāmāsa niveśayāmāsa pratiṣṭhāpayāmāsa,",
  "S04bsu018_u:4164": "triśaraṇagamane ca pratiṣṭhāpayāmāsa,",
  "S04bsu018_u:4165": "upāsakasaṃvare ca śrāmaṇerasaṃvare upasaṃpadāyāṃ bhikṣubhāve brahmacaryavāsasaṃvare niveśitāḥ pratiṣṭhāpitāḥ /",
  "S04bsu018_u:4166_0": "sa bahūni prāṇakoṭīnayutaśatasahasrāṇi abhijñarddhikauśalye ca niyojayitvā sauratyabrahmacaryavāse",
  "S04bsu018_u:4166_1": "niyojayitvā śatrubhūteṣu ca skandhesu parijñāyāṃ niyojayitvā śūnyagrāmāyatanaparijñāyāṃ",
  "S04bsu018_u:4166_2": "niyojayitvā pratītyasamutpannāḥ sarvadharmāḥ saṃskṛtajñānaparijñāyāṃ niyojayitvā",
  "S04bsu018_u:4166_3": "pratibhāsopamān marīcyupamān dakacandropamān sarvadharmān darśayitvānutpādānirodhāpratisaṃdhinirodhaśāntapraśāntopaśāntaparamapraṇītanirodhanirvāṇaparijñānaṃ",
  "S04bsu018_u:4166_4": "darśayitvā āryāṣṭāṅge mārge pratiṣṭhāpayitvā kālaṃ kṛtavān /",
  "S04bsu018_u:4167": "evameva ca te sattvāstasya mahākāruṇikasya mahāśramaṇasya śarīreṣu śarīrapūjāṃ kṛtavanto,",
  "S04bsu018_u:4168": "yathā rājñaścakravartinaḥ śarīreṣu śarīrapūjā kriyate /",
  "S04bsu018_u:4169": "evameva tasmin samaye te sattvā mahākāruṇikasya mahāśramaṇasya śarīreṣu śarīrapūjāṃ kṛtavanto /",
  "S04bsu018_u:4170": "yasmiṃśca divase mahākāruṇiko (KpSū 348)",
  "S04bsu018_u:4171": "mahāśramaṇaḥ kālagatastasmin divase ratnagarbhasya tathāgatasya saddharmo 'ntarhitastaiśca bodhisattvairmahāsattvaiḥ praṇidhānavaśenānyatra lokadhātuṣūpapattiḥ parigṛhītāḥ;",
  "S04bsu018_u:4172": "kecit praṇidhānavaśena tuṣitabhavana upapannāḥ,",
  "S04bsu018_u:4173": "kecin manusyeṣu kecinnāgeṣu kecidasureṣu kecit praṇidhānena vividhāsu tiryagyoniṣūpapannāḥ //",
  "S04bsu018_u:4174_0": "kālagataśca kulaputra mahākāruṇiko mahāśramaṇaḥ praṇidhānavaśena dakṣiṇāyāṃ diśāyāmito",
  "S04bsu018_u:4174_1": "buddhakṣetrāddaśabuddhakṣetrāṇyatikramya tatra saṃkarṣaṇo nāma lokadhāturaśītivarṣāyuṣkāśca",
  "S04bsu018_u:4174_2": "tatra manuṣyā akuśalamūlasamavadhānā raudrā lohitapāṇayaḥ pāpaniviṣṭā adayāpannaḥ",
  "S04bsu018_u:4174_3": "sarvasattveṣu amātṛjñā apitṛjñā aparalokabhayādarśinaḥ /",
  "S04bsu018_u:4175": "praṇidhānavaśena mahākāruṇiko mahāśramaṇastatra saṃkarṣaṇe buddhakṣetre caṇḍālakula upapanno 'bhūt /",
  "S04bsu018_u:4176": "sa cātīvadīrghaśarīro 'bhūdatīvabalavān atīvavegavān atīvasmṛtimān atīvapratibhānavān atīvajavasamanvāgato 'bhūt /",
  "S04bsu018_u:4177": "sa dṛḍhena balavegena sattvān saṃgṛhītvāha - “yadi yūyaṃ bho sattvā adattādānāt prativiramata,",
  "S04bsu018_u:4178": "kāmamithyācārādyāvan (KpSū 349)",
  "S04bsu018_u:4179": "mithyādṛṣṭyāḥ prativiramata,",
  "S04bsu018_u:4180": "tadahaṃ yuṣmākaṃ jīvitaṃ prayacchāmi jīvitopakaraṇāni ca dāsyāmi /",
  "S04bsu018_u:4181": "atha ca punarna prativiramata,",
  "S04bsu018_u:4182": "ahaṃ jīvitādvyaparopayitvā prakramiṣyāmi” /",
  "S04bsu018_u:4183": "tataste sattvā añjaliṃ pragṛhyāhuḥ /",
  "S04bsu018_u:4184": "“vayamidānīn tava nāthasya vacanenādyāgreṇa yāvajjīvamadattādānādyāvan mithyādṛṣṭyāḥ prativiramāmaḥ” /",
  "S04bsu018_u:4185": "sa balacaṇḍālo gatvā rājño vā rājabhaṭṭānāṃ vā nivedayati /",
  "S04bsu018_u:4186_0": "“jīvitopakaraṇena me prayojanamannena vā pānena vā khādyena vā bhojyena vā peyavastraśayyāgandhahiraṇyasuvarṇamaṇimuktavaiḍūryaśaṅkhaśilāpravāḍarajatajātarūpeṇa",
  "S04bsu018_u:4186_1": "vā prabhūtāni jīvitopakaraṇāni dadata mama” /",
  "S04bsu018_u:4187": "sa balacaṇḍālaḥ sattvān yāvajjīvaṃ daśasu kuśaleṣu karmapatheṣu pratiṣṭhāpayāmāsa /",
  "S04bsu018_u:4188": "tataste manuṣyāḥ pañcavarṣaśatāyuṣkā babhūvuḥ /",
  "S04bsu018_u:4189": "yaśca tatra rājā sa kālagataḥ tatastai rājāmātyaiḥ sa balacaṇḍālo rājābhiṣekenābhiṣicya rājye pratiṣṭhāpitaḥ puṇyabalo nāma saṃskṛtaḥ /",
  "S04bsu018_u:4190": "atha kulaputra rājā puṇyabalo na cireṇaiva taṃ viṣayamanuśāsitavān,",
  "S04bsu018_u:4191": "dṛḍhavīryaparākrameṇa dvitīyaṃ (KpSū 350)",
  "S04bsu018_u:4192": "viṣayaṃ samanuśāsitavān /",
  "S04bsu018_u:4193": "yāvad rājā puṇyabalo na cireṇa sarvajambūdvīpe rājā balacakravartī babhūva /",
  "S04bsu018_u:4194": "yadā ca rājñā puṇyabalena sarvajambūdvīpe rājatvaṃ pratigṛhītaṃ tataḥ paścāt sattvāḥ prāṇātipātaviramaṇe samādāpitā niveśitāḥ pratiṣṭhāpitāḥ /",
  "S04bsu018_u:4195": "evamadattādānādyāvan mithyādṛṣṭivairamaṇye samādāpitāḥ samyagdṛṣṭyāṃ pratiṣṭhāpitā,",
  "S04bsu018_u:4196": "yathābhiprāyāḥ sattvāstriṣu yāneṣu samādāpitā niveśitāḥ pratiṣṭhāpitāḥ /",
  "S04bsu018_u:4197": "atha rājā puṇyabalaḥ sarvajambūdvīpikāṃ sattvāṃ daśakuśaleṣu karmapatheṣu pratiṣṭhāpayitvā triṣu yāneṣu saṃniyojya sarvajambūdvīpe ghoṣamanuśrāvayamāsa /",
  "S04bsu018_u:4198": "“ye kecid yācanakā annārthikā yāvad ratnārthikā vā te sarva āgacchantu /",
  "S04bsu018_u:4199": "ahaṃ sarvadānāni dāsyāmi” /",
  "S04bsu018_u:4200": "tato 'pareṇa kālasamayena sarvajambūdvīpikāḥ sattvā āgatvā rājānaṃ puṇyabalaṃ yācitavantaḥ;",
  "S04bsu018_u:4201": "rājāpi puṇyabalastānyārabhya vividhāni dānāni dattavān /",
  "S04bsu018_u:4202": "tatra pāṃśughoṣo nāmājīviko rājānaṃ puṇyabalamupasaṃkramyāha /",
  "S04bsu018_u:4203": "“yadi tvaṃ mahārāja vividhaṃ mahādānaparityāgaṃ parityajasi,",
  "S04bsu018_u:4204": "anuttarāṃ samyaksaṃbodhimākāṅkṣasi /",
  "S04bsu018_u:4205": "yadi tvaṃ mahārāja mamāśāṃ paripūrayiṣyasi,",
  "S04bsu018_u:4206": "bhaviṣyasi tvaṃ mahārāja lokapradīpo jina” iti /",
  "S04bsu018_u:4207": "rājāha - “kena te (KpSū 351) 'rthaḥ” /",
  "S04bsu018_u:4208": "pāṃśughoṣa ājīvika āha - “ahaṃ mahārāja vidyādharatvamicchāmi mahāsurasaṃgrāmapramardanakalpaṃ sādhayituṃ /",
  "S04bsu018_u:4209": "tenāhaṃ tava purataḥ sthitvā vijñāpayāmi jīvataḥ puruṣasya carmaṇā prayojanaṃ cakṣuṣā ca prayojanaṃ” /",
  "S04bsu018_u:4210": "atha kulaputra rājā puṇyabala evaṃ cintayati /",
  "S04bsu018_u:4211": "“pratilabdhammayā balacakravartirājatvaṃ /",
  "S04bsu018_u:4212": "gaṇanātikrāntaśca sattvā daśakuśaleṣu karmapatheṣu pratiṣṭhāpitāstriṣu ca yāneṣu niyojitā,",
  "S04bsu018_u:4213": "aprameyaṃ ca me dānaṃ dattaṃ /",
  "S04bsu018_u:4214": "ayaṃ ca me kalyāṇamitro 'sārāt kāyāt sāramādadāmi” /",
  "S04bsu018_u:4215": "sa rājāha - “tuṣṭo bhava dadāmi te imaṃ prākṛtamāṃsacakṣustenāhaṃ labheyānuttaraṃ dharmacakṣuḥ /",
  "S04bsu018_u:4216": "dadāmi te imaṃ svakaṃ carma prasannacittena,",
  "S04bsu018_u:4217": "tena cāhaṃ lapsye 'nuttarāṃ samyaksaṃbodhiṃ” /",
  "S04bsu018_u:4218": "atha kulaputra rājā puṇyabalo dakṣiṇena hastenobhau netrāvutpādyājīvikasya datvā rudhiramrakṣitena mukhenāha /",
  "S04bsu018_u:4219": "“śṛṇvantu me iha devayakṣamaharddhikā ye kecinnarā ye 'surā ye ca bhūtā ihāgatāḥ khecarā bhūmau sthitā ye narā,",
  "S04bsu018_u:4220": "bodhāya mayā dānaṃ nāmitaṃ śubhaṃ prāpsye 'haṃ śāntaṃ padaṃ,",
  "S04bsu018_u:4221": "sattvāṃstārayeyaṃ,",
  "S04bsu018_u:4222": "ghorāt saṃsārārṇavāt pāre 'nuttare nirvāṇe śive sthāpayeyaṃ” /",
  "S04bsu018_u:4223": "punarāha - (KpSū 352)",
  "S04bsu018_u:4224": "“yadyahamanuttarāṃ samyaksaṃbodhiṃ prāpnuyāṃ,",
  "S04bsu018_u:4225": "tāvacciraṃ mama jīvitendriyaṃ mā nirudhyeta mā ca me smṛtirnaśyeta mā ca me vipratisāro bhaved,",
  "S04bsu018_u:4226": "yāvacciramasyājīvikasya sā vidyā na siddhā bhavet” /",
  "S04bsu018_u:4227": "āha - “gṛhṇāhi carma” /",
  "S04bsu018_u:4228": "sa ca kulaputra pāṃśughoṣājīvikastīkṣṇaṃ śastraṃ gṛhītvā rājño dhriyataḥ kāyaccarmamapanetvā carma gṛhītvā vidyāṃ sādhayitvā,",
  "S04bsu018_u:4229": "tathā saptadivasāni rājñaḥ puṇyabalasya jīvitendriyaṃ na niruddhaṃ,",
  "S04bsu018_u:4230": "na ca smṛtiḥ pramuṣṭā,",
  "S04bsu018_u:4231": "na ca tāṃ duḥkhāṃ vedanāṃ vedayati,",
  "S04bsu018_u:4232": "na cāsyaikakṣaṇaṃ api vipratisāro jātaḥ /",
  "S04bsu018_u:4233": "tatkiṃ manyadhve kulaputrānyaḥ sa tena kālena tena samayena mahākāruṇiko nāma babhūva,",
  "S04bsu018_u:4234": "na cānyo draṣṭavyo 'haṃ sa tena kālena tena samayena mahākāruṇiko nāma babhūva ratnagarbhasya tathāgatasya pitā /",
  "S04bsu018_u:4235": "ayaṃ me prathamacittotpādo 'bhūtanuttarāyāṃ samyaksaṃbodhau /",
  "S04bsu018_u:4236": "prathamacittotpādena ca me gaṇānātikrāntāḥ sattvāḥ samādāpitā anuttarāyāṃ samyaksaṃbodhau /",
  "S04bsu018_u:4237": "ayaṃ me prathamaḥ śūrabhāvaḥ śūrakāryaṃ ca /",
  "S04bsu018_u:4238": "so 'haṃ praṇidhānavaśena tataścyavitvā saṃkarṣaṇe buddhakṣetra upapannaścaṇḍālakule dvitīyaḥ śūrabhāvaḥ śūrakāryaṃ ca /",
  "S04bsu018_u:4239": "tadā me caṇḍālavaṃśe (KpSū 353)",
  "S04bsu018_u:4240": "sthitvā sattvāṃ kuśale niyojya svabalaparākrameṇa yāvadbalacakravartitvaṃ prāptaṃ,",
  "S04bsu018_u:4241": "sarvajaṃbūdvīpe ca kalikaluṣakalahāḥ praśamitā,",
  "S04bsu018_u:4242": "āyuśca vardhāpitāḥ /",
  "S04bsu018_u:4243": "ayaṃ ca me prathama ātmaparityāgaḥ,",
  "S04bsu018_u:4244": "yadā ca me svanetrāḥ parityaktāḥ svacarmaparityāgaśca /",
  "S04bsu018_u:4245": "so 'haṃ tataścyutastatraiva saṃkarṣaṇe kṣetre dvitīye dvīpe praṇidhānavaśena caṇḍālakula upapannaḥ /",
  "S04bsu018_u:4246": "peyālaṃ, tatra ca mayaivaṃrūpeṇa dṛḍhavīryaparākrameṇa sattvānniyojayitvā kuśaleṣu karmeṣu,",
  "S04bsu018_u:4247": "yāvadbalacakravartitvaṃ me prāptaṃ /",
  "S04bsu018_u:4248": "tatra ca kalikaluṣakalahavairavigrahāḥ praśamitā,",
  "S04bsu018_u:4249": "āyuśca vardhāpitaṃ /",
  "S04bsu018_u:4250": "tatra ca svaśarīrāt jihvā karṇau ca parityaktau,",
  "S04bsu018_u:4251": "yāvat sarvan tatsaṃkarṣaṇaṃ mahāsāhasraṃ buddhakṣetraṃ sarvadvīpeṣvevaṃ puruṣakāraṃ kṛtaṃ /",
  "S04bsu018_u:4252": "praṇidhānadṛḍhavīryaparākrameṇānuprabandhena praṇidhānavaśena gaṅgānadīvālikāsameṣu pañcakaṣāyeṣu buddhakṣetreṣu evaṃrūpaṃ mahāpuruṣakāraṃ kṛtaṃ,",
  "S04bsu018_u:4253": "sattvāśca kuśaleṣu niyojitāḥ,",
  "S04bsu018_u:4254": "triṣu ca yāneṣu samādāpitāḥ,",
  "S04bsu018_u:4255": "kalikaluṣakalaharaṇavigrahāḥ śamitāḥ /",
  "S04bsu018_u:4256": "ityarthaṃ kulaputrānyeṣāṃ buddhānāṃ bhagavatāṃ buddhakṣetraṃ pariśuddhaṃ /",
  "S04bsu018_u:4257": "yadā te buddhā bhagavantaḥ pūrve 'nuttarāṃ samyaksaṃbodhicaryāṃ caramāṇā na parāmāpattyā (KpSū 354)",
  "S04bsu018_u:4258": "codayanti, na ca parasya bhayaṃ darśayanti,",
  "S04bsu018_u:4259": "na śrāvakapratyekabuddhayāne sattvāṃ samādāpayanti /",
  "S04bsu018_u:4260": "ityarthaṃ teṣāṃ buddhānāṃ bhagavatāṃ paripūrṇābhiprāyāṇāṃ pariśuddhaṃ buddhakṣetraṃ bhavati /",
  "S04bsu018_u:4261": "na ca tatra buddhakṣetre āpattināma,",
  "S04bsu018_u:4262": "na śikṣāgrahaṇasya,",
  "S04bsu018_u:4263": "na ca paruṣavacanaṃ śrūyate,",
  "S04bsu018_u:4264": "na cākuśalaśabdaḥ;",
  "S04bsu018_u:4265": "anyatra dharmaśabdena tadbuddhakṣetramapagatāmanāpaśabdena sphuṭaṃ bhavati /",
  "S04bsu018_u:4266": "tatra ca sattvā yathākāmakaraṇīyā bhavanti,",
  "S04bsu018_u:4267": "na ca tatra śrāvakapratyekabuddhayānasya nāma prajñaptiprādurbhāvo 'sti /",
  "S04bsu018_u:4268_0": "yadā ca mayā gaṅgānadīvālikāsameṣu mahākalpeṣu gaṅgānadīvālikāsameṣu śūnyeṣu pañcakaṣāyeṣu",
  "S04bsu018_u:4268_1": "buddhakṣetreṣu paruṣavacanabhayena sattvāḥ prāṇātipātavairamaṇye samādāpitā yāvattriṣu",
  "S04bsu018_u:4268_2": "yāneṣu samādāpitā niveśitāḥ pratiṣṭhāpitāḥ /",
  "S04bsu018_u:4269": "(KpSū 355) tena karmāvaśeṣeṇa ma etarhyevaṃ parikliṣṭaṃ buddhakṣetraṃ akuśalaśabdenāpūritaṃ akuśalamūlasamavadhānagataiḥ sattvaiḥ paripūrṇaṃ,",
  "S04bsu018_u:4270": "tribhiśca yānairdharmaṃ deśayāmi /",
  "S04bsu018_u:4271": "yathā ca me pūrvaṃ praṇidhānaṃ kṛtaṃ tathārūpaṃ buddhakṣetraṃ parigṛhītaṃ /",
  "S04bsu018_u:4272": "yādṛśāśca me sattvā vaineyāḥ parigṛhītāstadṛśenaiva balavīryodyogena bodhicārikāḥ cīrṇāḥ,",
  "S04bsu018_u:4273": "yādṛśaṃ caiva bījaṃ prakṣiptaṃ tādṛśaṃ buddhakṣetraṃ pratilabdhaṃ /",
  "S04bsu018_u:4274": "yathārūpaṃ mayā praṇidhānaṃ kṛtaṃ /",
  "S04bsu018_u:4275": "saṃkṣiptena te kulaputra dānapāramitāṃ kathayiṣyāmi yathā mayā bodhisattvacārikāṃ caramāṇena dānaparityāgaḥ parityaktaḥ,",
  "S04bsu018_u:4276": "na kenacit pūrvaṃ bodhisattvenaivaṃrūpaḥ dānaparityāgaḥ parityaktaḥ,",
  "S04bsu018_u:4277": "na ca punaḥ kaścidbodhisattvo bhaviṣyati ya evaṃrūpaṃ dānaparityāgaṃ bodhicārikāṃ caramāṇaḥ parityajati,",
  "S04bsu018_u:4278": "yathā mayā bodhisattvacārikāṃ caramāṇena dānaṃ parityaktaṃ,",
  "S04bsu018_u:4279": "anyatrāṣṭau satpuruṣāḥ /",
  "S04bsu018_u:4280": "dharaṇidatto nāma satpuruṣo babhūva,",
  "S04bsu018_u:4281": "dakṣiṇāyāṃ diśāyāṃ (KpSū 356)",
  "S04bsu018_u:4282": "sarvaghoṣāyāṃ lokadhātāvanuttarāṃ samyaksaṃbodhimabhisaṃbuddhaḥ saṃkaramardārcirnāma tathāgato varṣaśatāyuṣkāyāṃ prajāyāṃ dharmaṃ deśayati /",
  "S04bsu018_u:4283": "sa saptame divase parinirvāsyati /",
  "S04bsu018_u:4284": "evaṃ vīryasaṃcodano nāma babhūva bodhisattvaḥ,",
  "S04bsu018_u:4285": "yaḥ purimāyāṃ diśāyāmajayavatyāṃ lokadhātāvanuttarāṃ samyaksaṃbodhimabhisaṃbuddhaḥ,",
  "S04bsu018_u:4286": "varṣaśatāyuṣkāyāṃ prajāyāṃ buddhakāryaṃ kṛtavān gaṅgānadīvālikāsamā kalpātikrāntāḥ /",
  "S04bsu018_u:4287": "yadā sa tathāgato 'nuttaraparinirvāṇena parinirvṛtaḥ,",
  "S04bsu018_u:4288": "adyāpi tasya mahākāruṇikasya śarīrāṇi śūnyeṣu buddhakṣetreṣu pañcakaṣāyeṣu buddhakāryaṃ kurvanti /",
  "S04bsu018_u:4289": "evaṃ ca vadanti sārakusumito bodhisattvo dṛḍhavīryasamādhāno balavegaparityāgena bodhisattvacārikāṃ carati /",
  "S04bsu018_u:4290_0": "daśagaṅgānadīvālikāsamairmahākalpairatikrāntaiḥ paścāt sa tatrottarāyāṃ diśāyāṃ sahetusaṃkarṣaṇo",
  "S04bsu018_u:4290_1": "nāma bhaviṣyati pañcakaṣāye buddhakṣetre tatrāsau satpuruṣo 'nuttarāṃ samyaksaṃbodhimabhisaṃbhotsyati,",
  "S04bsu018_u:4291": "sahetukṛṣṇavidhvaṃsanarājo nāma bhaviṣyati tathāgato 'rhan samyaksaṃbuddho yāvad buddho bhagavān /",
  "S04bsu018_u:4292": "prajñārciḥsaṃkopitadaṣṭo (KpSū 357)",
  "S04bsu018_u:4293_0": "nāma bodhisattvaḥ satpuruṣa ekasya mahākalpasyātyayena paścimāyāṃ diśi bhairavatī",
  "S04bsu018_u:4293_1": "nāma lokadhāturbhaviṣyati pañcakaṣāye varṣaśatāyuṣkāyāṃ prajāyāmanuttarāṃ samyaksaṃbodhimabhisaṃbhotsyate,",
  "S04bsu018_u:4294": "sūryagarbhārcivimalendro nāma bhaviṣyati tathāgato 'rhan samyaksaṃbuddho bhagavān /",
  "S04bsu018_u:4295_0": "ayaṃ punaḥ saṃrocano gaṇanātikrāntaiḥ kalpairnirdiṣṭitairuparimasyāṃ diśi kṣāravarcanikuñjitāyāṃ",
  "S04bsu018_u:4295_1": "lokadhātau pañcakaṣāye tīvrakaluṣasaṃkṣobhaṇe kalpe 'sau saṃrocanaḥ pūrvapraṇidhānena",
  "S04bsu018_u:4295_2": "pañcāśadvarṣāyuṣkāyāṃ prajāyāṃ tatra kṣāravarcanikuñjite buddhakṣetre 'nuttarāṃ (KpSū 358)",
  "S04bsu018_u:4296": "samyaksaṃbodhimabhisaṃbhotsyate,",
  "S04bsu018_u:4297": "acintyarocano nāma tathāgato bhaviṣyati yāvad buddho bhagavān /",
  "S04bsu018_u:4298": "sa pūrvapraṇidhānena daśavarṣāni sakalaṃ buddhakāryaṃ kṛtvā parinirvāsyati",
  "S04bsu018_u:4299": "/ tatraiva divase tasya tathāgatasya saddharmo 'ntardhāsyati,",
  "S04bsu018_u:4300": "daśavarṣāṇi punastaṃ buddhakṣetraṃ śūnyaṃ bhaviṣyati /",
  "S04bsu018_u:4301": "tataḥ paścādasau prahasitabāhurbodhisattvastatra ca kṣāravarcanikuñjite buddhakṣetre 'nuttarāṃ samyaksaṃbodhimabhisaṃbhotsyate,",
  "S04bsu018_u:4302": "vairocanadharmo nāma bhaviṣyati tathāgato 'rhan samyaksaṃbuddho /",
  "S04bsu018_u:4303": "so 'pi daśavarṣāṇi sakalaṃ buddhakāryaṃ kṛtvānupadhiśeṣe nirvāṇadhātau parinirvāsyati /",
  "S04bsu018_u:4304": "tasya ca parinirvṛtasya pūrvapraṇidhānena saptavarṣāṇi saddharmaḥ sthāsyati /",
  "S04bsu018_u:4305_0": "atra dvau satpuruṣau labdhapūrvavyākaraṇau labdhāsvādāvanuttarāyāṃ samyaksaṃbodhau",
  "S04bsu018_u:4305_1": "bhagavataḥ purataḥ pādau śirasā vanditvā prītisaumanasyaprāmodyena saptatālamātrapramāṇamuparyantarīkṣe",
  "S04bsu018_u:4305_2": "'bhyudgamya prāñjalībhūtau sthitvā bhagavantamekasvareṇa gāthābhiradhyabhāṣatāṃ /",
  "S04bsu018_u:4306": "“virocase buddha yathaiva sūrya abhyudgato merurimasmiṃ loke /",
  "S04bsu018_u:4307": "viśuddhacakṣurvirajā vināyakā ālokabhūtā sugatā namo 'stu te //",
  "S04bsu018_u:4308": "bahūni kalpāna ti vīryabhāvitā paryeṣamāṇena ti agrabodhi /",
  "S04bsu018_u:4309": "(KpSū 359)",
  "S04bsu018_u:4310": "bahujinā pūjitā pūrve ye tvayā na caiva te vyākarṣīmatitanāyakāḥ //",
  "S04bsu018_u:4311": "prahīṇarāgā parimuktacittā kṛtaṃ ti kāryamiha sarvaloke /",
  "S04bsu018_u:4312": "praṇaṣṭamārgāṇa deśesi dharmaṃ sattvāṃśca uttārayase bhavārṇavāt //",
  "S04bsu018_u:4313": "vayaṃ pi pravrajya svayaṃbhūśāsane yā prātimokṣa jina śikṣa deśitā /",
  "S04bsu018_u:4314": "vayaṃ pi śikṣitva samāhitendriyā tavaiva āsanna sadā bhavemaḥ //",
  "S04bsu018_u:4315": "(KpSū 360)",
  "S04bsu018_u:4316": "aniśritā jīvitakarmakāmā śāstāramājñāya śruṇitva dharmaṃ /",
  "S04bsu018_u:4317": "āsvāda lapsyāmyabhisekabhūmi jino 'bhivyākārṣī idameva arthaṃ” //",
  "S04bsu018_u:4318": "bhagavānāha - “tau ca kulaputra dvau anutpāditabodhicittau;",
  "S04bsu018_u:4319": "imau ca saṃrocanaḥ prahasitabāhuḥ,",
  "S04bsu018_u:4320": "te catvāro dharaṇidatto vīryasaṃcodanaḥ sārakusumitaḥ prajñārciḥsaṃkopitadaṣṭaḥ,",
  "S04bsu018_u:4321": "ime ṣaṭsatpuruṣā mayā prathamaṃ bodhāya samādāpitāstāṃ śṛṇu /",
  "S04bsu018_u:4322": "bhūtapūrvaṃ kulaputrātīte 'dhvanyasaṃkhyeyairapramāṇaiḥ kalpairatikrāntaiḥ,",
  "S04bsu018_u:4323": "yadāsīttena kālena tena samayenedaṃ buddhakṣetramarajamerujugupsitaṃ nāmābhut,",
  "S04bsu018_u:4324": "tadāhaṃ mahākalpe vartamāne varṣaśatāyuṣkāyāṃ prajāyāṃ gandhapadmasya tathāgatasya śāsane saddharmapratirūpake (KpSū 361)",
  "S04bsu018_u:4325": "vartamāne 'haṃ ca kulaputra tena kālena durdhano nāma babhūva balacakravartī jambūdvīpavijayī sahasraṃ putrāṇāṃ babhūva /",
  "S04bsu018_u:4326": "tānapyahamanuttarāyāṃ samyaksaṃbodhau samādāpitavān /",
  "S04bsu018_u:4327": "te 'pyapareṇa samayena niṣkramya gandhapadmasya tathāgatasya śāsane pravrajitāste ca bhūyasyā mātrayā gandhapadmasya tathāgatasya śāsanaṃ jvālitavantaḥ,",
  "S04bsu018_u:4328": "sthāpayitvā ṣaṭputrāṃ ye na pravrajitā na cecchanti bodhicittamutpādayituṃ /",
  "S04bsu018_u:4329": "ahaṃ ca punaḥ punarvijñāpayāmi /",
  "S04bsu018_u:4330": "“ko yuṣmākamabhiprāyo yadyūyaṃ bodhicittaṃ notpādayatha,",
  "S04bsu018_u:4331": "na ca pravrajatha?” /",
  "S04bsu018_u:4332": "te āhuḥ /",
  "S04bsu018_u:4333": "“na vayaṃ pravrajāmaḥ /",
  "S04bsu018_u:4334": "tatkasmāddhetoḥ?",
  "S04bsu018_u:4335": ", yaḥ kṣayāntakāle saddharmapratirūpake vartamāne pravrajito 'śaktaḥ sakalaṃ śīlaskandhamārādhayituṃ,",
  "S04bsu018_u:4336": "sa ca saptadhanavirahito bhavati,",
  "S04bsu018_u:4337": "magnaḥ saṃsārapaṅke,",
  "S04bsu018_u:4338": "punaśca sa devamanuṣyaśrīḥ kadācillabhati,",
  "S04bsu018_u:4339": "nityaṃ triṣvapāyeṣu paribhramati,",
  "S04bsu018_u:4340": "buddhaśikṣāyāṃ na samādāya vartate /",
  "S04bsu018_u:4341": "ityarthaṃ vayaṃ na parivrajāmaḥ” /",
  "S04bsu018_u:4342": "tānahaṃ punaḥ pṛṣṭavān /",
  "S04bsu018_u:4343": "“kiṃ punaryūyaṃ bodhau cittaṃ notpādayatha?” /",
  "S04bsu018_u:4344": "ta āhur[“]yadyasmākaṃ sarvaṃ jambūdvīpaṃ dadyādevaṃ (KpSū 362)",
  "S04bsu018_u:4345": "vayaṃ anuttarāyāṃ samyaksaṃbodhau cittamutpādayemaḥ” /",
  "S04bsu018_u:4346": "tadahaṃ kulaputra śrutvā paramaprītamanā evaṃ cintayāmi /",
  "S04bsu018_u:4347": "“mayā sarvaṃ jambudvīpakā manuṣyastriśaraṇagamane pratiṣṭhāpitā,",
  "S04bsu018_u:4348": "āryāṣṭāṅge upoṣadhavāse samādāpitāstriṣu ca yāneṣu samādāpitā /",
  "S04bsu018_u:4349": "yannūnamahamimaṃ jambudvīpaṃ ṣaḍbhāgaṃ kṛtvā ṣaṇṇāṃ putrāṇāṃ dadyāṃ;",
  "S04bsu018_u:4350": "datvā cānuttarāyāṃ samyaksaṃbodhau samādāpayeyaṃ /",
  "S04bsu018_u:4351": "ahaṃ ca niṣkramya pravrajeyaṃ” /",
  "S04bsu018_u:4352": "evaṃ sarvaṃ jambūdvīpaṃ ṣaḍbhāgaṃ kṛtvā putrāṇāṃ dattaṃ /",
  "S04bsu018_u:4353": "ahaṃ ca niṣkramya pravrajitaste ca ṣajjambūdvīparājānaḥ parasparaviruddhāḥ kalahabhaṇḍanavigraharogaparacakrasaṃkṣobhavividamāpannāḥ /",
  "S04bsu018_u:4354": "yataḥ sarvajambūdvīpe durbhikṣaṃ saṃvṛttaṃ,",
  "S04bsu018_u:4355": "śaṣpāni na saṃpadyante,",
  "S04bsu018_u:4356": "varṣaṃ na pravarṣati,",
  "S04bsu018_u:4357": "vṛkṣebhyaśca patrapuṣpaphalāni na niṣpadyante,",
  "S04bsu018_u:4358": "oṣadhitṛṇāni ca na saṃpadyante,",
  "S04bsu018_u:4359": "mṛgapakṣiṇo 'pi kṣuttṛṣṇāprajvālitagātrā vihanyante /",
  "S04bsu018_u:4360": "tadāhamevaṃ cintayāmi /",
  "S04bsu018_u:4361": "“mayā caitarhi ātmaparityāgaḥ kartavyaḥ,",
  "S04bsu018_u:4362": "sattvāḥ svamānsarudhireṇa saṃtarpayitavyās[ /",
  "S04bsu018_u:4363": "“]tato 'ham āśramaṃ parityajya madhyameṣu janapadeṣu gatvā dagapālaṃ parvatamabhiruhya praṇidhānamakarot /",
  "S04bsu018_u:4364": "(KpSū 363)",
  "S04bsu018_u:4365": "“yathā tyajāmi svaśarīrajīvitaṃ kāruṇyahetorna ca svargahetorarthāya",
  "S04bsu018_u:4366": "lokasya sadevakasya bhaved ihāparvatamātramucchrayaṃ //",
  "S04bsu018_u:4367": "yathā tyajāmi priyarūpasaṃpadaṃ na śakrabrahmāṇa na mārakāraṇāt /",
  "S04bsu018_u:4368": "arthaṃ karo bheṣyasi devaloke bhaveyaṃ mahyaṃ bahumānsaśoṇitaṃ //",
  "S04bsu018_u:4369": "śṛṇvantu nāgā naradevayakṣā ye devatā śailagirau nivāsiṇaḥ /",
  "S04bsu018_u:4370": "kṛpā mamotpannaya sattvahetoḥ tarpaṣya sattvāṃ svakamāṃsaśoṇitaiḥ” //",
  "S04bsu018_u:4371": "(KpSū 364)",
  "S04bsu018_u:4372": "yadā ca mayā kṛtaṃ praṇidhānaṃ,",
  "S04bsu018_u:4373": "kṣubhitāstrayo lokāḥ,",
  "S04bsu018_u:4374": "kaṃpitā dharaṇī,",
  "S04bsu018_u:4375": "calito meruḥ,",
  "S04bsu018_u:4376": "rudanti devagaṇāstato 'hamātmānaṃ dagapālātparvatātpātayāmāsa /",
  "S04bsu018_u:4377": "praṇidhānavaśena mama parvatapramāṇamātmabhāvaḥ saṃvṛttaḥ,",
  "S04bsu018_u:4378": "yojanaśataṃ vistāreṇa yojanamuccatvena;",
  "S04bsu018_u:4379": "yāvan manuṣyamṛgapakṣiṇaḥ ārabdhā mānsarudhiraṃ bhakṣayituṃ /",
  "S04bsu018_u:4380": "mama ca kulaputra sa kāyaḥ sattvaiḥ paribhujyamānaḥ pratidinaṃ vardhate,",
  "S04bsu018_u:4381": "yojanaśatasahasraṃ vistāreṇa saṃvṛttaḥ yojanasahasramuccatvena /",
  "S04bsu018_u:4382": "sarvatra mānuṣaśirāḥ prādurbhūtāḥ sakeśakarṇanayanānāsauṣṭhadāntāḥ sajihvā anekamukhaśatasahasrāḥ prādurbhūtāḥ /",
  "S04bsu018_u:4383": "te ca mukhā manuṣyaśabdena ghoṣayanti /",
  "S04bsu018_u:4384": "“bhoḥ sattvā bho gṛhṇatha yenārthaṃ,",
  "S04bsu018_u:4385": "mānsaṃ paribhuñjatha,",
  "S04bsu018_u:4386": "rudhiraṃ pivatha,",
  "S04bsu018_u:4387": "nayanāṃ gṛhṇatha,",
  "S04bsu018_u:4388": "karṇanāsāṃ keśauṣṭhadantajihvāṃ gṛhṇatha /",
  "S04bsu018_u:4389": "yasyārthaṃ yenārthaṃ yāvadarthaṃ saṃtarpitaśarīrāḥ paripurṇābhiprāyā anuttarāyāṃ samyaksaṃbodhau cittamutpādayatha,",
  "S04bsu018_u:4390": "śrāvakayānena vā pratyekabuddhayānena vā /",
  "S04bsu018_u:4391": "ayaṃ yuṣmākamupabhogaparibhogo na kṣīyate,",
  "S04bsu018_u:4392": "na ca yuṣmākaṃ śraddhādeyaṃ bhaviṣyati,",
  "S04bsu018_u:4393": "mā vaḥ kṣiprameva jīvitakṣayo bhavatu” /",
  "S04bsu018_u:4394": "(KpSū 365) ye ca tatra vijñāḥ sattvāste kecicchrāvakayāne cittamutpādayanti,",
  "S04bsu018_u:4395": "kecit pratyekabuddhayāne,",
  "S04bsu018_u:4396": "kecidanuttarāyāṃ samyaksaṃbodhau cittamutpādayanti,",
  "S04bsu018_u:4397": "kecit punardevamanuṣyopapattau cittānyutpādayanti;",
  "S04bsu018_u:4398": "mānsaṃ bhakṣayanti,",
  "S04bsu018_u:4399": "rudhiraṃ pivanti,",
  "S04bsu018_u:4400": "kecinnayanāni gṛhṇanti,",
  "S04bsu018_u:4401": "kecit karṇau,",
  "S04bsu018_u:4402": "kecinnāsāṃ,",
  "S04bsu018_u:4403": "kecidoṣṭhau,",
  "S04bsu018_u:4404": "keciddāntāṃ gṛhṇanti;",
  "S04bsu018_u:4405": "gṛhitvā prakramanti;",
  "S04bsu018_u:4406": "praṇidhānavaśena cānyonyaṃ prādurbhavati,",
  "S04bsu018_u:4407": "mānsaṃ na cāpacayaṃ bhavati,",
  "S04bsu018_u:4408": "na parikṣayaṃ gacchati /",
  "S04bsu018_u:4409": "yāvaddaśavarṣasahasrāṇi sarvajambūdvīpakā manuṣyā yakṣamṛgapakṣiṇo 'pi svaśarīreṇa saṃtarpayāmāsa /",
  "S04bsu018_u:4410": "taiśca daśabhirvarṣasahasrairgaṅgānadīvālikāsamāni mayā netrāṇi parityaktāni,",
  "S04bsu018_u:4411": "catuḥsamudrodakapramāṇaṃ mayā rudhiraṃ parityaktaṃ,",
  "S04bsu018_u:4412": "sumerusahasrapramāṇaṃ mayā mānsaṃ parityaktaṃ,",
  "S04bsu018_u:4413": "cakravāḍaparvatapramāṇā mayā jihvā parityaktā,",
  "S04bsu018_u:4414": "yugandharamerupramāṇā mayā karṇāḥ parityaktāḥ,",
  "S04bsu018_u:4415": "vipulāsumerupramāṇā mayā nāsāḥ parityaktāḥ,",
  "S04bsu018_u:4416": "imaṃ gṛdhrakūṭaparvatapramāṇā mayā dāntāḥ parityaktāḥ,",
  "S04bsu018_u:4417": "kṛtsnaṃ sahaṃ buddhakṣetraṃ prajñāpanapramāṇaṃ me tatra svacarma parityaktaṃ /",
  "S04bsu018_u:4418": "(KpSū 366)",
  "S04bsu018_u:4419": "paśya kulaputra daśavarṣasahasrāṇi evamaprameyāsaṃkhyeyāparimāṇāḥ svaśarīraparityāgāḥ parityaktā ekajīvitena;",
  "S04bsu018_u:4420": "evamaprameyāsaṃkhyeyāparimāṇāḥ sattvāḥ saṃtarpitāḥ;",
  "S04bsu018_u:4421": "ekacittakṣaṇamapi me vipratisāro notpannaḥ /",
  "S04bsu018_u:4422": "evaṃ ca me tatra praṇidhānaṃ kṛtaṃ /",
  "S04bsu018_u:4423": "yadyahamanuttarāṃ samyaksaṃbodhimabhisaṃbudhyeyaṃ,",
  "S04bsu018_u:4424": "iyaṃ me āśā paripūryatu,",
  "S04bsu018_u:4425": "yathā mayaikadvīpe svaśarīreṇa sarvasattvāḥ saṃtarpitāḥ,",
  "S04bsu018_u:4426": "evameva gaṅgānadīvālikāsamā varṣasahasrā asminnarajamerujugupsite buddhakṣetre sarvadvīpeṣvevaṃrūpo mamātmabhāvaḥ prādurabhavat,",
  "S04bsu018_u:4427": "yathaikadvīpe daśavarṣasahasrāṇi evaṃ sarvadvīpeṣu sattvāṃ svamānsarudhiracarmanayanakarṇanāsauṣṭhajihvākeśaiḥ saṃtarpayitvā triṣu yāneṣu samādāpayeyaṃ,",
  "S04bsu018_u:4428": "manuṣyāṃ yakṣarākṣasāṃ sarvatiryagyonikān ye kecin mānsarudhirabhojanāhārāḥ pṛthagyakṣā yāvadantaśaḥ yāmalaukikāḥ tāṃścāhaṃ saṃtarpayeyaṃ /",
  "S04bsu018_u:4429": "yathā cāhamekasmin buddhakṣetre svaśarīreṇa sarvasattvāṃ saṃtarpayeyaṃ /",
  "S04bsu018_u:4430": "evameva samantaddaśasu dikṣu gaṅgānadīvālikāsameṣu (KpSū 367)",
  "S04bsu018_u:4431": "buddhakṣetreṣu svamānsarudhiracarmanayanāṃ yāvajjihvābhirevaṃrūpeṇātmabhāvena gaṅgānadīvālikāsamān mahākalpān teṣu teṣu buddhakṣetreṣu svakāyajīvitena sattvāṃ saṃtarpayeyaṃ,",
  "S04bsu018_u:4432": "evaṃrūpamātmabhāvaṃ pratilabhya /",
  "S04bsu018_u:4433": "visaṃvāditā me buddhā bhagavanto bhaveyurye daśasu dikṣvanyeṣu buddhakṣetreṣu pravartitadharmacakrāḥ tiṣṭhanti yāpayanti dharmaṃ ca deśayanti,",
  "S04bsu018_u:4434": "māhamanuttarāṃ samyaksaṃbodhimabhisaṃbudhyeyaṃ,",
  "S04bsu018_u:4435_0": "mā cāhaṃ saṃsāre saṃsaramāṇo buddhaśabdaṃ śṛṇuyāṃ mā ca dharmaśabdaṃ mā saṅghaśabdaṃ",
  "S04bsu018_u:4435_1": "mā pāramitāśabdaṃ mā mārabalaparāśayaśabdaṃ mā vaiśāradyaśabdaṃ yāvat kuśalaśabdamapi saṃsāre mā śṛṇuyāṃ,",
  "S04bsu018_u:4436": "nityaṃ cāvīcau narake saṃbhaveyaṃ;",
  "S04bsu018_u:4437": "yadi me evaṃrūpaḥ svaśarīraparityāgaḥ sattvasaṃtarpaṇārthe na saṃpadyata,",
  "S04bsu018_u:4438": "naivaṃrūpaṃ ca me praṇidhānaṃ paripūri syādyathā me āśā cintitā /",
  "S04bsu018_u:4439": "ye 'pi cemasmiṃ buddhakṣetre sarvatra dvīpeṣvekaikasmiṃ dvīpa evaṃrūpā ātmabhāvāḥ parityaktāḥ sattvāṃśca mānsarudhireṇa saṃtarpitā,",
  "S04bsu018_u:4440": "evaṃ daśasu dikṣu gaṅgānadīvālikāsameṣvanyeṣu buddhakṣetreṣu sattvā evaṃrūpeṇātmabhāvena svamānsarudhireṇa santarpitāḥ /",
  "S04bsu018_u:4441_0": "paśya (KpSū 368) kulaputra tathāgatasya dānapāramitā ātmabhāvaparityāgaṃ ya mayānuprabandhena",
  "S04bsu018_u:4441_1": "tatkālaṃ netrāḥ parityaktāḥ teṣāṃ punarayaṃ jambūdvīpe yāvattrāyastriṃśaddevaparyantapramāṇe rāśirbhavet /",
  "S04bsu018_u:4442": "ayaṃ kulaputra tathāgatasya saṃkṣiptena ātmaparityāgadānapāramitā /",
  "S04bsu018_u:4443": "punaraparaṃ kulaputra tataḥ paścādaprameyānāṃ kalpānāmatyayena ayaṃ buddhakṣetraścandravidyuto nāma babhūva;",
  "S04bsu018_u:4444": "tamapi pañcakaṣāyaṃ babhūva /",
  "S04bsu018_u:4445": "ahaṃ cāsmiṃ jambudvīpe rājā babhūva pradīpapradyoto nāma balavāṃścakravartī /",
  "S04bsu018_u:4446": "evaṃ ca mayā sarvajaṃbūdvīpakāḥ sattvāḥ kuśaleṣu niyojitā,",
  "S04bsu018_u:4447": "yathā pūrvoktaṃ /",
  "S04bsu018_u:4448": "paścādahamudyānabhūmiṃ niryātaḥ svabhūmidarśanāya;",
  "S04bsu018_u:4449": "tatra cāhaṃ puruṣamadrākṣaṃ,",
  "S04bsu018_u:4450": "paścādbāhuṃ gāḍhabandhanaṃ badhyamānaṃ dṛṣṭvā mayāmātyāḥ pṛṣṭāḥ /",
  "S04bsu018_u:4451": "“kim anena puruṣeṇa kṛtaṃ?” /",
  "S04bsu018_u:4452": "amātyā māṃ pratyūcur[ /",
  "S04bsu018_u:4453": "“]ayaṃ puruṣo devasya sāparādhiko;",
  "S04bsu018_u:4454": "yadetasya puruṣasya saṃvatsare śaṣpaṃ dhānyaṃ cotpadyate tato devasya ṣaṭkāṃśo deyaḥ,",
  "S04bsu018_u:4455": "yathānye kuṭumbino dadantyāyadvāraṃ ye devasya nagaragrāmajanapadakarvaṭeṣu prativasanti (KpSū 369)",
  "S04bsu018_u:4456": "karmāntena jīvikāṃ kalpayanti;",
  "S04bsu018_u:4457": "taṃ caiṣa puruṣo na dadāti” /",
  "S04bsu018_u:4458": "tānahametadavocaṃ - “utsṛjata etaṃ puruṣaṃ /",
  "S04bsu018_u:4459": "mā kasyacidbalāddhanadhānyaṃ gṛhṇīta” /",
  "S04bsu018_u:4460": "te kathayanti /",
  "S04bsu018_u:4461": "“deva na kaścit suprasannacitto dadāti,",
  "S04bsu018_u:4462": "yaddevasya divasedivase 'nnapānabhojanaparibhogo devīnāṃ devasya cāntaḥpuradevasya putrāṇāṃ duhitṛṇāṃ upabhogaparibhogaḥ sarvaṃ tatparaḥ sakāśāduddhriyate /",
  "S04bsu018_u:4463": "na ca kaścit prasannaḥ prayacchati” /",
  "S04bsu018_u:4464": "taccāhaṃ paramadurmanāścintayāmi /",
  "S04bsu018_u:4465": "“kasyāhamimaṃ sarvaṃ jambūdvīpaṃ rājyaiśvaryaṃ dadyāṃ?” /",
  "S04bsu018_u:4466": "mama pañcaputraśatāni babhūvustāṃśca bodhau samādāpayitvā,",
  "S04bsu018_u:4467": "imaṃ jambūdvīpaṃ pañcabhāgaśatāni kṛtvā putrāṇāṃ pradattaṃ /",
  "S04bsu018_u:4468": "ahaṃ ca tapovanaṃ gatvā riṣipravrajyena brahmacaryaṃ cacāra;",
  "S04bsu018_u:4469": "vanakhaṇḍe uḍumbaramūle dakṣiṇasya mahāsamudrasya nātidūre navamūlaphalāhāro viharāmi dhyāyī anupūrveṇa pañcābhijñaḥ saṃvṛttaḥ /",
  "S04bsu018_u:4470": "tena khalu punaḥ samayena pañcaśatā jambūdvīpakānāṃ vāṇijānāṃ mahāsamudramavatīrṇāstaistataḥ prabhūto ratnaskandha āsāditaḥ /",
  "S04bsu018_u:4471": "tatra ca candro nāma sārthavāhaḥ (KpSū 370)",
  "S04bsu018_u:4472": "tena bhāgyavatā vijñapuruṣeṇa cintāmaṇiḥ samāsāditaḥ /",
  "S04bsu018_u:4473": "sa tato ratnadvīpādvipulaṃ ratnadhanaskandhaṃ taṃ ca cintāmaṇiṃ gṛhītvā saṃprasthitaḥ,",
  "S04bsu018_u:4474": "tataḥ kṣubhitaḥ samudro nāgā ākulā rudanti devatā yāstatra nivāsinyastatra cāśvasto nāma riṣirbodhisattvaḥ pūrvapraṇidhānena tatropapannaḥ;",
  "S04bsu018_u:4475_0": "tena mahāsattvena sa sārthaḥ svastinā kṣemeṇa ca mahāsamudrāduttāritastasya ca sārthavāhasyānyataro",
  "S04bsu018_u:4475_1": "duṣṭarākṣasaḥ pratyarthiko 'vatāraprekṣī vivaragaveṣī pṛṣṭhataḥ pṛṣṭhataḥ samanubaddhaḥ /",
  "S04bsu018_u:4476": "tena saptadivasāni paramakaluṣā vātavṛṣṭiravasṛtā;",
  "S04bsu018_u:4477": "yataste vaṇijaḥ praṇaṣṭamārgā paramabhītāduccasvareṇa krandanti rudanti paridevanti,",
  "S04bsu018_u:4478": "devatāmāyācanti śivavaruṇāṃ yāvan mātāpitaramākrandanti priyaputrāṃ /",
  "S04bsu018_u:4479": "yāvadaśroṣīdahaṃ divyena śrotreṇa yāvattatrāgatvā vaṇijaḥ samāśvāsitāḥ,",
  "S04bsu018_u:4480": "“samāgato 'haṃ;",
  "S04bsu018_u:4481": "mā bhāyatha;",
  "S04bsu018_u:4482": "ahaṃ yuṣmākaṃ mārgāmupadarśayiṣyāmi,",
  "S04bsu018_u:4483": "yāvajjambūdvīpaṃ (KpSū 371)",
  "S04bsu018_u:4484": "svastinā kṣemeṇa ca prāpsyatha” /",
  "S04bsu018_u:4485_0": "tadāhaṃ paṭṭaṃ tailena mrakṣayitvā svahastaṃ veṣṭya agninā prajvālya satyavacanamakarot",
  "S04bsu018_u:4485_1": "- “yadi mayā ṣaṭtriṃśadvarṣā caturbhirbrāhmairvihārairvanakhaṇḍanivāsināṃ sattvānāmarthāya",
  "S04bsu018_u:4485_2": "hitāya navamūlaphalāhāreṇa caturaśītīnāṃ nāgayakṣasahasrāṇāṃ cittasantatiḥ paripācitā",
  "S04bsu018_u:4485_3": "avaivartikāśca sthāpitā anuttarāyāṃ samyaksaṃbodhau /",
  "S04bsu018_u:4486": "tena satyena satyavacanena kuśalamūlaparipākena jvalatu me hastaṃ;",
  "S04bsu018_u:4487": "labhantu mārgaṃ vaṇijaḥ svastinā kṣemeṇa jambūdvīpaṃ prāpayantu” /",
  "S04bsu018_u:4488": "yāvat saptarātridivasāḥ svahastaṃ jvālitavān,",
  "S04bsu018_u:4489": "te vaṇijo jambūdvīpe sthāpitāstatra mayā praṇidhānaṃ kṛtaṃ :",
  "S04bsu018_u:4490": "yadā jambūdvīpaṃ ratnaparihīṇaṃ bhavet,",
  "S04bsu018_u:4491": "tad yadāhamanuttarāṃ samyaksaṃbodhimabhisaṃbudhyeyaṃ,",
  "S04bsu018_u:4492": "tadā iyaṃ me āśā paripūryatu,",
  "S04bsu018_u:4493": "sārthavāho bhaveyaṃ jambudvīpe saptavārāṃ cintāmaṇimānayitvā vividhaṃ ratnavarṣaṃ abhipravarṣayeyaṃ;",
  "S04bsu018_u:4494": "yāvat sarvadvīpeṣvasmin buddhakṣetre evameva daśasu dikṣu gaṅgānadīvālikāsameṣu śūnyeṣu buddhakṣetreṣu pañcakaṣāyeṣu ratnaṃ pravarṣayeyaṃ,",
  "S04bsu018_u:4495": "yāvatpūrvoktaṃ /",
  "S04bsu018_u:4496": "(KpSū 372) evaṃ ca me āśā paripūrṇā gaṅgānadīvālikāsamānāṃ mahākalpānāmantareṇa sārthavāho 'bhūvan,",
  "S04bsu018_u:4497": "gaṅgānadīvālikāsameṣu śūnyeṣu pañcakaṣāyeṣu buddhakṣetreṣu ratnāni pravarṣitāni;",
  "S04bsu018_u:4498": "ekaikadvīpe saptavārāṃ vividhaṃ ratnavarṣaṃ pravarṣitaṃ /",
  "S04bsu018_u:4499": "evamaprameyāsaṃkhyeyāḥ sattvā ratnaiḥ paripurṇābhiprāyāḥ kṛtāstriṣu ca yāneṣu niyojitāḥ /",
  "S04bsu018_u:4500": "paśya kulaputra",
  "S04bsu018_u:4501": "tathāgatasya ratnaparityāgalakṣaṇaṃ vipākakuśalamūlaṃ /",
  "S04bsu018_u:4502": "punaraparaṃ kulaputrāprameyāṇāṃ kalpānāmatyayenāntareṇāyaṃ buddhakṣetrastimiraṃ nāmābhūt;",
  "S04bsu018_u:4503": "saṃtoṣaṇe kalpe vartamāne pañcakaṣāye pañcavarṣasahasrikāyāṃ prajāyāṃ praṇidhānenāhamasmin jambūdvīpe sūryamālagandho nāma brāhmaṇo 'bhūvan vedapāṭhakaḥ /",
  "S04bsu018_u:4504": "tatkālaṃ ca sattvā bhūyasā śāśvatadṛṣṭayo 'bhūvan savairaparākramāḥ sakalahādhiṣṭhānāḥ /",
  "S04bsu018_u:4505": "teṣāṃ cāhaṃ mahābalavegaparākrameṇa sattvānāṃ śatrubhūtaṃ skandhaprayogena dharmaṃ deśayāmi,",
  "S04bsu018_u:4506": "śūnyagrāmāyatanapratyavekṣaṇāpratyayasamanubaddhaṃ sotpādavyayaṃ ānāpānasmṛtimanaskāraṃ darśayāmi /",
  "S04bsu018_u:4507": "te 'nuttarāyāṃ (KpSū 373)",
  "S04bsu018_u:4508": "samyaksaṃbodhau cittotpādanakuśalamūlapariṇāmanābhiyojitāḥ,",
  "S04bsu018_u:4509": "svayameva cāhaṃ pañcābhijñaḥ saṃvṛttaḥ;",
  "S04bsu018_u:4510": "tena ca samayenāprameyāsaṃkhyeyāḥ sattvā mamāvavādānuśāsanena pañcābhijñāḥ saṃvṛttāḥ /",
  "S04bsu018_u:4511": "evamaprameyāsaṃkhyeyāḥ sattvāḥ kalahavigrahavairānavasṛjya vanakhaṇḍamāśṛtya vanakhaṇḍe mūlaphalāhārā dhyāyantaścaturbhirbrāhmairvihārai rātridivasamatināmitavantaḥ /",
  "S04bsu018_u:4512": "tataḥ kṣīyamāṇe kalpe yadā tairdakṣiṇīyaiḥ kṛtsnaṃ jambūdvīpaṃ sphuṭamabhūt /",
  "S04bsu018_u:4513": "te ca kalikalaharaṇavairavigrahavivādāḥ praśāntāḥ,",
  "S04bsu018_u:4514": "akālavātavarṣāḥ praśamitāḥ,",
  "S04bsu018_u:4515": "praṇītā ojavatīpṛthivīsaṃniśritāḥ śaṣpā babhūvuḥ /",
  "S04bsu018_u:4516": "kevalaṃ vividharogopahatā babhūvuḥ kalpadoṣeṇa /",
  "S04bsu018_u:4517": "tadāhamevaṃ cintayāmi,",
  "S04bsu018_u:4518": "“yadyahaṃ sattvānāṃ vyādhiṃ na śaktaḥ śamayituṃ” /",
  "S04bsu018_u:4519": "tasya mamaitadabhavad,",
  "S04bsu018_u:4520": "“yannūnamahaṃ śakraṃ mahābrāhmaṇaṃ lokapālānanye ca devarṣayo vā (KpSū 374)",
  "S04bsu018_u:4521": "nāgarṣayo vā śakrarṣayo vā manuṣyarṣayaśca sannipātayeyaṃ,",
  "S04bsu018_u:4522": "bhaiṣajyopakaraṇaśāstraṃ sattvānāṃ hitārthamupadarśayeyaṃ /",
  "S04bsu018_u:4523": "tadāhamṛddhyā gatvā śakrabrahmāṇalokapāladevarṣīṇāṃ nāgarṣīṇāṃ śakrarṣīṇāṃ manuṣyarṣīṇāṃ ārocayeyaṃ /",
  "S04bsu018_u:4524": "ekaviḍapatirnāma parvataḥ,",
  "S04bsu018_u:4525": "tatra saṃnipātayitvā viḍacarakamūrdhani nāma sthānaṃ bhūtasaṃnivāraṇapratiśaraṇaṃ rakṣāvātapittaśleṣmasaṃprasādanaśāstraṃ nirdeśayeyaṃ” /",
  "S04bsu018_u:4526": "peyālaṃ, aprameyāsaṃkhyeyānāṃ sattvānāṃ vyādhipraśamanaṃ kṛtaṃ /",
  "S04bsu018_u:4527": "tatra mahāpraṇidhānaṃ kṛtaṃ yathā mayaikadivase 'prameyāsaṃkhyeyānāṃ sattvānāṃ prajñāvabhāsaḥ kṛtaḥ,",
  "S04bsu018_u:4528": "triṣu ca yāneṣu niyojitā,",
  "S04bsu018_u:4529": "apāyapathāḥ pithitāḥ,",
  "S04bsu018_u:4530": "svargapathapratiṣṭhāpitā,",
  "S04bsu018_u:4531": "vividhāśca vyādhayaḥ praśamitāḥ parimocittāśca /",
  "S04bsu018_u:4532": "evamaprameyānāmasaṃkhyeyānāṃ sattvānāṃ prajñāloko dattaḥ,",
  "S04bsu018_u:4533": "saukhye 'vasthāpitāḥ /",
  "S04bsu018_u:4534": "tadanena kulaputra (KpSū 375)",
  "S04bsu018_u:4535": "kuśalamūlavipākena iyaṃ me praṇidhānāśā paripūrṇāḥ /",
  "S04bsu018_u:4536": "yadā ca mayaikadivase 'prameyānāmasaṃkhyeyānāṃ sattvānāmapāyapathā nirodhitāḥ,",
  "S04bsu018_u:4537": "svargapathe ca pratiṣṭhāpitā,",
  "S04bsu018_u:4538_0": "glānapratyayopakaraṇārthaṃ devarṣiyakṣasaṅghāḥ sannipātitāḥ sattvānāmarthāya viḍacarakamūrdhani",
  "S04bsu018_u:4538_1": "devaloke prakāśite sattvānāmārogyakauśalyamevameva timire buddhakṣetre sarvadvīpeṣu",
  "S04bsu018_u:4538_2": "caivaṃrūpaḥ puruṣakāraḥ kṛtaḥ,",
  "S04bsu018_u:4539": "sattvāśca svargapathe pratiṣṭhāpitā,",
  "S04bsu018_u:4540": "devanāgayakṣamanuṣyā ṛṣayaḥ sannipātitā yaissattvānāmarthāya vividhā vidyāsthānāḥ prakāśitāḥ /",
  "S04bsu018_u:4541": "yathena timire buddhakṣetre evameva daśasu dikṣu gaṅgānadīvālikāsameṣu pañcakaṣāyeṣu buddhakṣetreṣvevaṃrūpaḥ puruṣakāraḥ kṛtaḥ,",
  "S04bsu018_u:4542": "sattvāśca triṣu yāneṣu niyojitāḥ,",
  "S04bsu018_u:4543": "svargapathe ca pratiṣṭhāpitā,",
  "S04bsu018_u:4544": "vividhāśca vidyāsthānā loke prakāśitāḥ,",
  "S04bsu018_u:4545": "sattvā vyādhitaḥ parimocitā,",
  "S04bsu018_u:4546": "anuttarā ca me kulaputraivaṃrūpā āśā paripūrṇāḥ /",
  "S04bsu018_u:4547": "api tatra timire buddhakṣetre sarvadvīpeṣvevaṃrūpaḥ puruṣakāraḥ kṛto yathā praṇidhānaṃ kṛtaṃ /",
  "S04bsu018_u:4548": "apyanuttareṇa (KpSū 376)",
  "S04bsu018_u:4549": "jñānena daśasu dikṣu gaṅgānadīvālikāsameṣu śūnyeṣu pañcakaṣāyeṣu buddhakṣetreṣvaikaikasmin buddhakṣetre sarvadvīpeṣvevaṃrūpaḥ puruṣakāraḥ kṛto,",
  "S04bsu018_u:4550": "yathā me pūrvapraṇidhānaṃ kṛtaṃ /",
  "S04bsu018_u:4551": "paśya kulaputra prajñāviśeṣaṃ bodhicaryāyāṃ,",
  "S04bsu018_u:4552": "ayaṃ ca tathāgatasya trayāṇāṃ sucaritānāṃ kuśalamūlabījaṃ /",
  "S04bsu018_u:4554": "tathā pratyavarakālasamaye 'saṃkhyeyaiḥ kalpairadhikatarairantareṇedaṃ buddhakṣetraṃ vicitadoṣaṃ nāmābhūt,",
  "S04bsu018_u:4555": "saṃśrayase mahākalpe vartamāne tadapi pañcakaṣāyaṃ /",
  "S04bsu018_u:4556": "purimāyāṃ diśyanupañcāśāyāṃ cāturdvīpikāyāṃ vaḍaṃ nāma jambūdvīpamabhūt /",
  "S04bsu018_u:4557": "tatrāpyahaṃ sattvaparipācanārthamupapannaḥ,",
  "S04bsu018_u:4558": "caturdvīpeśvaraḥ cakravartī rājā ambaro nāma babhūva /",
  "S04bsu018_u:4559": "tatra ca mayā sattvā daśasu kuśaleṣu karmapatheṣu samādāpitā niveśitāḥ pratiṣṭhāpitāstriṣu yāneṣu samādāpitā niveśitāḥ pratiṣṭhāpitāḥ /",
  "S04bsu018_u:4560": "sarvaṃdadaśca babhūva sarvatradāyī /",
  "S04bsu018_u:4561": "tatra ca me yācanakā āgatvā vividhāni ratnāni yācanti,",
  "S04bsu018_u:4562": "tadyathā hiraṇyasuvarṇaṃ (KpSū 377)",
  "S04bsu018_u:4563": "yāvaccendranīlamahānīlajyotīrasadakaprasādakāni yācanakānāṃ tāvatprabhūtāni ratnāni labhyante /",
  "S04bsu018_u:4564": "tadāhamamātyāṃ pṛṣṭavān /",
  "S04bsu018_u:4565": "“kuta eṣāṃ ratnānāṃ prādurbhāvaḥ?” /",
  "S04bsu018_u:4566": "ta āhuḥ /",
  "S04bsu018_u:4567": "“nāgarājāno nidhīrnidarśayanti,",
  "S04bsu018_u:4568": "nidhīnāṃ loke prādurbhāvādratnānāṃ prādurbhāvo bhavati /",
  "S04bsu018_u:4569": "na kevalaṃ tāttakā nirdeśayanti yāttakā devasya yācanakāḥ” /",
  "S04bsu018_u:4570": "tadāhaṃ praṇidhānamakarot /",
  "S04bsu018_u:4571": "“yadyahaṃ pañcakaṣāye loke vartamāne tīvrakleśāraṇe kaliyuge vartamāne varṣaśatāyuṣkāyāṃ prajāyāṃ anuttarāṃ samyaksaṃbodhimabhisaṃbuddhyeyaṃ /",
  "S04bsu018_u:4572": "tadiyaṃ me āśā paripūryatu,",
  "S04bsu018_u:4573": "yadahamasmin buddhakṣetre nidhidarśako nāma nāgarājā bhaveyaṃ /",
  "S04bsu018_u:4574": "sarvatra cāsmiṃ vijitaghoṣe buddhakṣetre sarvadvīpeṣu ca ekaikasmin dvīpe saptajanmāni parigṛhṇīyāṃ /",
  "S04bsu018_u:4575": "ekaikasmiṃśca janmani nidhikoṭīnayutaśatasahasrāṇi darśayeyaṃ prayaccheyaṃ ca nānāratnaparipūrṇāni:",
  "S04bsu018_u:4576": "tadyathā hiraṇyasuvarṇaṃ yāvadindranīlamahānīlajyotīrasadakaprasādāśca /",
  "S04bsu018_u:4577": "ekaikaśca nidhiyojanasahasrāṇi gatvā vistareṇa paripūrṇamapi ratnaṃ sattvānāṃ nidarśayeyaṃ prayacchayeyaṃ (KpSū 378)",
  "S04bsu018_u:4578": "ca, yadasmiṃ buddhakṣetre evaṃrūpaṃ śūrabhāvaṃ kuryāṃ /",
  "S04bsu018_u:4579": "evameva daśasu dikṣu gaṅgānadīvālikāsameṣu buddhakṣetreṣu pañcakaṣāyeṣu lokadhātuṣu ekaikasmin kṣetre sarvatra dvīpe saptajanmāni pratigṛhṇīyāṃ“,",
  "S04bsu018_u:4580": "yāvadyathā pūrvoktaṃ /",
  "S04bsu018_u:4581": "yadā ca me kulaputraivaṃrūpaṃ praṇidhānaṃ kṛtaṃ tadā gaganatale devakoṭīnayutaśatasahasrairantarīkṣāt puṣpavṛṣṭiḥ pravarṣitā sādhukāraścānupradattaḥ /",
  "S04bsu018_u:4582": "“sādhu sādhu sarvaṃdada,",
  "S04bsu018_u:4583": "ṛdhiṣyati te evaṃrūpā āśā yathā te praṇidhānaṃ kṛtaṃ” /",
  "S04bsu018_u:4584": "aśroṣīn mahājanakāyaḥ rājño 'mbarasya devairgaganatalagataiḥ sarvaṃdada iti nāma kṛtaṃ,",
  "S04bsu018_u:4585": "śrutvā caiṣametadabhavat /",
  "S04bsu018_u:4586": "“yannūnaṃ vayaṃ duṣkaraparityāgaṃ dānaṃ yācemaḥ /",
  "S04bsu018_u:4587": "yadi parityakṣyati tadā sarvaṃdada iti nāma bhaviṣyati” /",
  "S04bsu018_u:4588": "tataste sarvā ārabdhā rājño 'mbarasyāntaḥpurikāṃ yācituṃ,",
  "S04bsu018_u:4589": "devīmagramahiṣīṃ putraduhitṝṇāṃ yācituṃ;",
  "S04bsu018_u:4590": "tadā rājāmbaraḥ prayacchati prasannacittasteṣāṃ etadabhavat /",
  "S04bsu018_u:4591": "“na cedaṃ duṣkaraṃ yo bhāryāṃ parityajati /",
  "S04bsu018_u:4592": "yannūnaṃ vayaṃ rājño 'mbarasyāṅgapratyaṅgāni yācamaḥ /",
  "S04bsu018_u:4593": "tadyadi dāsyati sarvaṃdado bhaviṣyati, (KpSū 379)",
  "S04bsu018_u:4594": "atha na dāsyati na sarvaṃdado bhaviṣyati” /",
  "S04bsu018_u:4595": "tatastasyāgrataḥ tatra jyotīraso nāma māṇavako rājño 'mbarasyāgrataḥ sthitvā,",
  "S04bsu018_u:4596": "“sarvaṃdada rājyaṃ dadasve“ti prārthitavān /",
  "S04bsu018_u:4597": "śrutvā ca rājñāmbareṇa paramaprītimanasā svayameva brāhmaṇaṃ snāpayitvā paṭṭaṃ badhvā rājābhiṣekenābhiṣicya rājatve pratiṣṭhāpayitvā sarvaṃ jambūdvīpaṃ niryātayitvā,",
  "S04bsu018_u:4598": "praṇidhānamakarod /",
  "S04bsu018_u:4599": "“ahaṃ sarvajambūdvīpaparityāgenānuttarāṃ samyaksaṃbodhimabhisaṃbudhyeyaṃ /",
  "S04bsu018_u:4600": "yadīyaṃ me āśā paripūryati,",
  "S04bsu018_u:4601": "yo 'yaṃ mamaitarhi sarvajambūdvīpe rājā pratiṣṭhāpito vartatvasya jambūdvīpe ājñā,",
  "S04bsu018_u:4602": "dīrghāyuṣca bhavatu,",
  "S04bsu018_u:4603": "rājā cakravartī cirasthāyī /",
  "S04bsu018_u:4604": "yadā cāhamanuttarāṃ samyaksaṃbodhimabhisaṃbudhyeyaṃ,",
  "S04bsu018_u:4605": "yadā yuvarājatvena vyākuryāmanuttarāyāṃ samyaksaṃbodhau” /",
  "S04bsu018_u:4606": "roco nāma brāhmaṇastena me ubhau pādau yācitau,",
  "S04bsu018_u:4607": "tasya mayā svayameva prasannacittena tīkṣṇaṃ śastraṃ gṛhītvā svapādau chitvā pradattau,",
  "S04bsu018_u:4608": "praṇidhānaṃ cākarot /",
  "S04bsu018_u:4609": "“labheyāhamanuttarāṃ śīlapādāṃ” /",
  "S04bsu018_u:4610": "(KpSū 380) tatra drāṣṭāvo nāma brāhmaṇastena me ubhe netre yācite,",
  "S04bsu018_u:4611": "tasya ca mayā ubhe netre utpādya datte,",
  "S04bsu018_u:4612": "peyālaṃ,",
  "S04bsu018_u:4613": "anuttaraṃ pañcacakṣuḥ pratilabhāya praṇidhānaṃ kṛtavān /",
  "S04bsu018_u:4614": "na cireṇa saracchighoṣo nāma brāhmaṇastena me ubhau karṇau yācitau,",
  "S04bsu018_u:4615": "svayameva tasya mayā karṇau chitvā dattau,",
  "S04bsu018_u:4616": "anuttaraśrotāpratilābhāya ca praṇidhānaṃ kṛtaṃ /",
  "S04bsu018_u:4617": "saṃjīvanaśca nāmājīviko 'bhūt,",
  "S04bsu018_u:4618": "tena me puruṣanimittaṃ puruṣendriyaṃ yācitaṃ,",
  "S04bsu018_u:4619": "svayameva ca mayā chitvā dattaḥ,",
  "S04bsu018_u:4620": "anuttaravastiguhyatālakṣaṇapratilābhāya ca praṇidhānaṃ kṛtaṃ /",
  "S04bsu018_u:4621": "apareṇa ca me māṃsarudhiraṃ yācitaṃ,",
  "S04bsu018_u:4622": "svayameva ca mayā dattaṃ,",
  "S04bsu018_u:4623": "suvarṇavarṇatālakṣaṇapratilābhāya ca me praṇidhānaṃ kṛtaṃ /",
  "S04bsu018_u:4624": "aparaśca kṣīraso nāma parivrājakastena ca me ubhau hastau yācitau,",
  "S04bsu018_u:4625": "svayameva ca mayā dakṣiṇena hastena vāmaṃ hastaṃ chitvā dakṣiṇaṃ chedāpayitvā datto,",
  "S04bsu018_u:4626": "anuttaraśraddhāhastapratilābhāya ca praṇidhānaṃ kṛtaṃ /",
  "S04bsu018_u:4627": "yadā cāṅgapratyaṅgāni chinnāni tadā ca mayā rudhiramrakṣitena kāyena praṇidhānaṃ kṛtaṃ /",
  "S04bsu018_u:4628": "“yadi (KpSū 381) me 'nena parityāgenānuttarāyāṃ samyaksaṃbodhau āśā paripūryeta,",
  "S04bsu018_u:4629": "avaśyamahamasya kāyasya pratigrāhakaṃ pratilabheyaṃ” /",
  "S04bsu018_u:4630": "te 'pyakṛpakā anāryā akṛtajñāḥ sattvāḥ koṭṭarājāno 'mātyāścāhuḥ /",
  "S04bsu018_u:4631": "“ayaṃ durbuddhiralpamedhāḥ sarvāṅgavikartitaḥ sarvarājyaiśvaryaparibhraṣṭaḥ /",
  "S04bsu018_u:4632": "kiṃ bhūyo 'nena mānsapeśinā prayojanaṃ?” /",
  "S04bsu018_u:4633": "te māṃ gṛhītvā bahirnagaraśmaśānabhūmau choritvā prakāntāḥ /",
  "S04bsu018_u:4634": "tatra daṃśamaśakā āgatvā rudhiraṃ pibanti,",
  "S04bsu018_u:4635": "kurkuraśṛgālagṛdhrā āgatvā mānsaṃ bhakṣayanti /",
  "S04bsu018_u:4636": "tatra cāhaṃ prasannacittaḥ praṇidhānamakarot /",
  "S04bsu018_u:4637": "“yadā ca mayā sarvarājyaiśvaryaṃ parityaktaṃ,",
  "S04bsu018_u:4638": "sarvaśarīraṃ caivāṅgapratyaṅgāni parityajatā,",
  "S04bsu018_u:4639": "ekakṣaṇamapi na vipratisārikṛtaṃ cittaṃ,",
  "S04bsu018_u:4640": "na ca me roṣa utpāditastena me āśā paripūryatu,",
  "S04bsu018_u:4641": "ayaṃ me kāyo mānsaparvataḥ saṃtiṣṭhatāṃ,",
  "S04bsu018_u:4642": "ye kecit sattvā mānsāhārā rudhirapānāste māṃsaṃ bhakṣayantu rudhiraṃ pibeyantu /",
  "S04bsu018_u:4643": "yāvacca (KpSū 382) me sattvā māṃsaṃ bhakṣayeyū rudhiraṃ ca pibeyustāvan me praṇidhānavaśena śarīraṃ vardhatu,",
  "S04bsu018_u:4644": "anupūrveṇa yāvadyojanaśatasahasramuccatvena kāyaḥ saṃvardhatu pañcayojanasahasraṃ vistāreṇa /",
  "S04bsu018_u:4645": "tatra mayā varṣasahasraṃ svamānsarudhireṇa sattvāḥ saṃtarpitā;",
  "S04bsu018_u:4646_0": "yāvabhyaśca mayā jihvāḥ parityaktā yā mṛgapakṣibhiḥ paribhaktāḥ praṇidhānavaśena",
  "S04bsu018_u:4646_1": "cānyonyāḥ prādurbhūtāḥ teṣāṃ ayaṃ gṛdhrakūṭaparvatapramāṇo rāśiḥ syānnityaṃ cānuttarāprabhūtājihvatālakṣaṇapratilābhāya",
  "S04bsu018_u:4646_2": "me praṇidhānaṃ kṛtaṃ /",
  "S04bsu018_u:4647": "tatrāhaṃ cyutvā rūḍhavaḍe jambūdvīpe pūrvapraṇidhānena nāgeṣūpapanno nidhisaṃdarśano nāma nāgarājā babhūva /",
  "S04bsu018_u:4648": "yāmeva rātriṃ nāgeṣūpapannastāmeva rātriṃ nidhikoṭīnayutaśatasahasrāṇi nidhānānāṃ saṃdarśitāni svayameva ghoṣaṃ cārayāmi /",
  "S04bsu018_u:4649": "“bhoḥ sattvā asmin pradeśe nidhiḥ prādurbhūtaḥ,",
  "S04bsu018_u:4650": "nānāratnaparipūrṇastadyathā hiraṇyasuvarṇaḥ yāvaddakaprasādakaṃ /",
  "S04bsu018_u:4651": "yūyaṃ gṛhṇadhvaṃ /",
  "S04bsu018_u:4652": "gṛhītvā bhoḥ sattvā daśakuśalān karmapathān samādāya vartadhvaṃ,",
  "S04bsu018_u:4653": "anuttarāyāṃ ca samyaksaṃbodhau cittamutpādayata, (KpSū 383)",
  "S04bsu018_u:4654": "śrāvakayānena vā pratyekabuddhayānena vā cittamutpādayatha /",
  "S04bsu018_u:4655": "gacchatha gṛhṇatha ratnāni yāvadarthaṃ” /",
  "S04bsu018_u:4656": "tatra ca rūḍhavaḍe jambūdvīpe saptanāgajanmaparivartena saptasaptavarṣakoṭīnayutaśatasahasreṣvaprameyāsaṃkhyeyā nidhayo nirdarśitāśca pradattāśca /",
  "S04bsu018_u:4657": "evaṃ ca tatrāprameyāsaṃkhyeyāḥ sattvāstribhiryānairniveśitā,",
  "S04bsu018_u:4658": "daśasu kuśaleṣu karmapathesu niveśitā,",
  "S04bsu018_u:4659": "nānāvidhaiśca ratnaiḥ saṃtarpitā,",
  "S04bsu018_u:4660": "anuttaradvātriṃśallakṣaṇapratilābhāya praṇidhānaṃ kṛtaṃ /",
  "S04bsu018_u:4661": "evaṃ dvitīye dvīpe saptabhirnāgajanmaparivartairevaṃrūpaṃ puruṣakāraṃ kṛtavān /",
  "S04bsu018_u:4662": "evaṃ tritīye yāvatsarvatra vijitadoṣāyāṃ lokadhātau sarveṣu dvīpeṣu evaṃrūpaḥ puruṣakāraḥ kṛtaḥ /",
  "S04bsu018_u:4663": "evameva daśasu dikṣu gaṅgānadīvālikāsamesu śūnyeṣu pañcakaṣāyeṣu buddhakṣetreṣu,",
  "S04bsu018_u:4664": "ekaikasmin dvīpe evaṃrūpāḥ saptanāgajanmaparivarteṣu mayā yāvat saptasaptavarṣakoṭīnayutaśatasahasrairevamaprameyāsaṃkhyeyā nidhayaḥ sattvānāṃ pradattā,",
  "S04bsu018_u:4665": "yāvadyathā pūrvoktaṃ /",
  "S04bsu018_u:4666": "paśya kulaputra tathāgatasya bodhicārikāṃ,",
  "S04bsu018_u:4667": "yathā tathāgatastīvreṇa balavīryeṇa dvātriṃśallakṣaṇaparyeṣaṇabodhicaryāṃ cīrṇavān,",
  "S04bsu018_u:4668": "yathātra pūrve na (KpSū 384)",
  "S04bsu018_u:4669": "ye bodhisattvā evaṃrūpāṃ tīvrabalavīryeṇa bodhicārikāṃ cīrṇavantaḥ,",
  "S04bsu018_u:4670": "na kaścidetarhi,",
  "S04bsu018_u:4671": "na ca punaḥ kaścit paścādbhaviṣyati bodhisattvo ya evaṃ tīvreṇodyogabalavegenānuttarāyāṃ samyaksaṃbodhau cārikāṃ caret,",
  "S04bsu018_u:4672": "sthāpayitvā tānaṣṭau yathā pūrvoktaṃ /",
  "S04bsu018_u:4673": "tadā cāsaṃkhyeyānāṃ kalpānāmatyayena pratyavarakālasamayenedaṃ buddhakṣetraṃ pravāḍodupānirnāma babhūva /",
  "S04bsu018_u:4674": "śūnye pañcakaṣāye utpale mahākalpe vartamāne 'syāṃ cāturdvīpikāyāmahaṃ śakro 'bhūvan savirocano nāma /",
  "S04bsu018_u:4675": "apaśyamahamasmin jambūdvīpe sattvānāmakuśalaparyeṣṭicaryāṃ;",
  "S04bsu018_u:4676": "dṛṣṭvā cāhaṃ paramabhīṣaṇakaṃ yakṣarūpamātmānamabhinirmāyāsmiṃ jambūdvīpe 'vatīrya manuṣyāṇāṃ purataḥ pratyasthāṃ /",
  "S04bsu018_u:4677": "te ca māṃ dṛṣṭvā bhītā māṃ pṛcchanti /",
  "S04bsu018_u:4678": "“kena te prayojanaṃ?",
  "S04bsu018_u:4679": ", vayaṃ te taddāsyāmaḥ” /",
  "S04bsu018_u:4680": "mayoktaṃ /",
  "S04bsu018_u:4681": "“āhāreṇa me prayojanaṃ” ta āhuḥ /",
  "S04bsu018_u:4682": "“kīdṛśasta āhāraḥ?” /",
  "S04bsu018_u:4683": "mayoktaṃ /",
  "S04bsu018_u:4684": "“manuṣyān mārayitvā bhakṣayāmi /",
  "S04bsu018_u:4685": "tāṃścāhaṃ na khādayāmi ye manuṣyā yāvajjīvaṃ prāṇātipātādviratā,",
  "S04bsu018_u:4686": "yāvan mithyādṛṣṭyāḥ prativiratā,",
  "S04bsu018_u:4687": "anuttarāyāṃ samyaksaṃbodhau cittamutpādayanti pratyekabuddhayānena vā śrāvakayānena (KpSū 385)",
  "S04bsu018_u:4688": "vā cittānyutpādayanti tānapyahaṃ na khādayāmi” /",
  "S04bsu018_u:4689": "tatra ca me sattvā nirmitakāḥ paribhūktāyāṃ dṛṣṭvā te sattvā bhayena yāvajjīvaṃ prāṇātipātātprativiratā adattādānādyāvan mithyādṛṣṭeḥ prativiratāḥ /",
  "S04bsu018_u:4690": "kaiścidanuttarāyāṃ samyaksaṃbodhau cittamutpāditaṃ,",
  "S04bsu018_u:4691": "kaiścit pratyekabuddhayāne kaiścicchrāvakayāne cittamutpāditaṃ /",
  "S04bsu018_u:4692": "sarve cāturdvīpikāḥ sattvā daśasu kuśaleṣu karmapatheṣu triṣu ca yāneṣu pratiṣṭhāpitāstatra mayā praṇidhānaṃ kṛtaṃ /",
  "S04bsu018_u:4693": "“yadi me 'nuttarāyāṃ samyaksaṃbodhau āśā paripūryeta,",
  "S04bsu018_u:4694": "tadidaṃ me praṇidhānaparipūrṇaṃ bhavet,",
  "S04bsu018_u:4695": "yathā ca me cāturdvīpikāḥ sattvāḥ kuśale mārge niyojitā /",
  "S04bsu018_u:4696": "evameva sarvatrāsmiṃ buddhakṣetre sarvacāturdvīpikeṣu sattvāḥ evaṃrūpeṇa bhayena māṃ paśyeyuḥ,",
  "S04bsu018_u:4697": "daśasu caiva kuśaleṣu karmapatheṣu pratiṣṭhāpayeyaṃ,",
  "S04bsu018_u:4698": "triṣu ca yāneṣu niyojayeyaṃ /",
  "S04bsu018_u:4699": "evameva samantāddaśasu dikṣu śūnyeṣu pañcakaṣāyeṣu buddhakṣetreṣu sattvāṃ daśasu kuśaleṣu karmapatheṣu pratiṣṭhāpayeyaṃ,",
  "S04bsu018_u:4700": "triṣu ca yāneṣu niyojayeyaṃ” /",
  "S04bsu018_u:4701": "evameva me kulaputra āśā praṇidhiśca paripūrṇaḥ sarvatra pravāḍodupānāyāṃ lokadhātau manuṣyā yakṣarūpeṇa vinītāḥ kuśaleṣu dharmeṣu /",
  "S04bsu018_u:4702": "evameva daśasu dikṣu gaṅgānadīvālikāsameṣu (KpSū 386)",
  "S04bsu018_u:4703": "śūnyeṣu pañcakaṣāyeṣu buddhakṣetreṣu yakṣarūpeṇa mayā manuṣyāḥ kuśalamārgacaryāyāṃ pratiṣṭhāpitāḥ /",
  "S04bsu018_u:4704": "yathā ca mayā bahavaḥ sattvā bhayāt kuśalacaryāyāṃ pratiṣṭhāpitāḥ;",
  "S04bsu018_u:4705": "tena karmāvaśeṣeṇa mamaitarhi bodhivṛkṣamūle vajrāsane niṣaṇṇasya bodhimabhisaṃbodhukāmasya māraḥ pāpīyāṃ mahāsainyenopasaṃkrānto bodhau vyākṣepakaraṇārthaṃ /",
  "S04bsu018_u:4706": "ayaṃ me kulaputra saṃkṣiptena dānapāramitā;",
  "S04bsu018_u:4707": "bodhicaryāṃ caramāṇasya labdhā cāhaṃ gaṃbhīrāṃ kṣāntiṃ gaṃbhīrāṃ dhāraṇīṃ gaṃbhīrāṃ samādhiṃ pañcalaukikābhijñāḥ pratilabdhāḥ;",
  "S04bsu018_u:4708": "evaṃrūpaṃ mahāpuruṣakāraṃ kṛtavān /",
  "S04bsu018_u:4709": "evamaprameyāsaṃkhyeyāḥ sattvā anuttarāyāṃ samyaksaṃbodhau samādāpitā niveśitāḥ pratiṣṭhāpitāḥ /",
  "S04bsu018_u:4710": "evamaprameyāsaṃkhyeyāḥ sattvāḥ pratyekabuddhayāne,",
  "S04bsu018_u:4711": "evamaprameyāsaṃkhyeyāḥ sattvāḥ śrāvakayāne samādāpitā niveśitāḥ",
  "S04bsu018_u:4712": "pratiṣṭhāpitāḥ /",
  "S04bsu018_u:4713": "sthāpayitvā yāvanto mayā bodhisattvacaryāyāṃ caramāṇena,",
  "S04bsu018_u:4714": "buddhakṣetraparamāṇurajaḥsamā me buddhā (KpSū 387)",
  "S04bsu018_u:4715": "bhagavantaḥ paryupāsitāḥ,",
  "S04bsu018_u:4716": "ekaikasya buddhasyāntike sāgarodakabindupramāṇā mayā guṇāḥ parigṛhītāḥ,",
  "S04bsu018_u:4717": "gaṇanātikrāntānāṃ pratyekabuddhānāṃ mayā pūja kṛtā,",
  "S04bsu018_u:4718": "gaṇanātikrāntānāṃ tathāgataśrāvakānāṃ pūjā kṛtā,",
  "S04bsu018_u:4719": "evaṃ mātāpitṝṇāṃ pañcābhijñānāmṛṣīṇāṃ pūjā kṛtā /",
  "S04bsu018_u:4720": "mayā ca kṛpayā pūrvaṃ bodhisattvacaryāṃ caramāṇena svamāṃsarudhireṇa sattvāḥ saṃtarpitā,",
  "S04bsu018_u:4721": "idānīmapi dharmeṇa saṃtarpitāḥ //",
  "S04bsu018_u:4722": "iti śrīkaruṇāpuṇḍarīke mahāyānasūtre dānaparivarto nāma pañcamaḥ // 5 //",
  "S04bsu018_u:4723": "(KpSū 388)",
  "S04bsu018_u:4724": "VI (EPILOGUE) yathāhaṃ kulaputra buddhacakṣuṣā paśyāmi daśasu dikṣu buddhakṣetraparamāṇurajaḥsamān buddhān bhagavataḥ parinirvṛtān,",
  "S04bsu018_u:4725": "ye mayā prathamamanuttarāyāṃ samyaksaṃbodhau samādāpitā niveśitāḥ pratiṣṭhāpitāḥ,",
  "S04bsu018_u:4726": "ye mayā dānapāramitāyāṃ prathamaṃ samādāpitā yāvatprajñāpāramitāyāṃ samādāpitā niveśitāḥ pratiṣṭhāpitāḥ /",
  "S04bsu018_u:4727": "evamevaitarhi pūrvasyāṃ diśi aprameyāsaṃkhyeyāste buddhā bhagavantaḥ pravartitadhārmikadharmacakrāḥ tiṣṭhanto yāpayanto dharmaṃ deśayanto 'drakṣaṃ,",
  "S04bsu018_u:4728": "ye mayā prathamamanuttarāyāṃ samyaksaṃbodhau cittamutpāditā niveśitāḥ pratiṣṭhāpitāḥ /",
  "S04bsu018_u:4729": "evaṃ yāvatṣaṭsu pāramitāṣu vaktavyaṃ,",
  "S04bsu018_u:4730": "evaṃ dakṣiṇapaścimottaraheṣṭimopariṣu dikṣu vaktavyaṃ /",
  "S04bsu018_u:4731": "paśyāmyahaṃ kulaputra purime digbhāge ito buddhakṣetrādekanavatibuddhakṣetraśatasahasrāṇyatikramya (KpSū 389)",
  "S04bsu018_u:4732": "saṃpuṣpite lokadhātau vimalatejaguṇarājo nāma tathāgatastiṣṭhati dhriyate yāpayati dharmaṃ ca deśayati /",
  "S04bsu018_u:4733": "mayā sa bhagavān pūrvaṃ prathamamanuttarāyāṃ samyaksaṃbodhau cittamutpāditaḥ samādāpito niveśitaḥ pratiṣṭhāpitaḥ;",
  "S04bsu018_u:4734": "mayā dānapāramitāyāṃ yāvatprajñāpāramitāyāṃ prathamaṃ samādāpitāḥ, peyālaṃ /",
  "S04bsu018_u:4735": "purimāyāṃ diśi abhiratye buddhakṣetre akṣobhyo nāma tathāgato,",
  "S04bsu018_u:4736": "jambūnade buddhakṣetre sūryagarbho nāma tathāgataḥ,",
  "S04bsu018_u:4737": "ratīśvare buddhakṣetre ratīśvaraghoṣajyotirnāma tathāgataḥ,",
  "S04bsu018_u:4738": "sūryapratiṣṭhite buddhakṣetre jñānabhāskaro nāma tathāgataḥ,",
  "S04bsu018_u:4739": "jayavaiśraye buddhakṣetre nāganinardito nāma tathāgataḥ,",
  "S04bsu018_u:4740": "saṃjīvane buddhakṣetre vajrakīrtirnāma tathāgataḥ,",
  "S04bsu018_u:4741": "svaraje buddhakṣetre vyāghraraśmirnāma tathāgataḥ,",
  "S04bsu018_u:4742": "aratīye buddhakṣetre sūryagarbho nāma tathāgataḥ,",
  "S04bsu018_u:4743": "vairaprabhe buddhakṣetre kīrtiśvararājo nāma tathāgataḥ,",
  "S04bsu018_u:4744": "meruprabhe buddhakṣetre (KpSū 390)",
  "S04bsu018_u:4745": "acintyarājo nāma tathāgataḥ,",
  "S04bsu018_u:4746": "saṃvare buddhakṣetre jyotiśrīrnāma tathāgataḥ,",
  "S04bsu018_u:4747": "kusumaprabhe buddhakṣetre prabhāketurnāma tathāgataḥ,",
  "S04bsu018_u:4748": "kṣamottare buddhakṣetre merusvarasandarśanamerurnāma tathāgataḥ,",
  "S04bsu018_u:4749": "dharaṇāvatyāṃ buddhakṣetre jñānabimbo nāma tathāgataḥ,",
  "S04bsu018_u:4750": "kusumavicitre buddhakṣetre vimalanetro nāma tathāgataḥ /",
  "S04bsu018_u:4751": "etāṃ pūrvaṃgamāṃ kṛtvā kulaputra purimāyāṃ diśyaprameyāsaṃkhyeyān buddhān bhagavatastiṣṭhato yāpayato dharmaṃ deśayato buddhacakṣuṣā paśyāmi /",
  "S04bsu018_u:4752": "ye 'nutpāditabodhicittāḥ pūrve 'nuttarāyāṃ samyaksaṃbodhau samādāpitā mayā ca prathamaṃ dānapāramitāyāṃ yāvatprajñāpāramitāyāṃ samādāpitāḥ pratiṣṭhāpitā,",
  "S04bsu018_u:4753": "mayā ca prathamaṃ tiṣṭhatāṃ yāpayatāṃ buddhānāṃ bhagavatāṃ sakāśamupanītā yatra taiḥ sarvaprathamaṃ vyākaraṇaṃ pratilabdhaṃ anuttarāyāṃ samyaksaṃbodhau” //",
  "S04bsu018_u:4754": "atha tasyāṃ velāyāṃ saṃpuṣpitāyāṃ lokadhātau tasya vimalaguṇatejarājasya tathāgatasyāsanaṃ prakaṃpitaṃ /",
  "S04bsu018_u:4755": "ye tatra bodhisattvāste tasya vimalaguṇatejarājasya (KpSū 391)",
  "S04bsu018_u:4756": "tathāgatasyāsanaṃ prakaṃpitaṃ dṛṣṭvā tameva tathāgataṃ pṛṣṭavantaḥ /",
  "S04bsu018_u:4757": "“ko bhadanta bhagavan hetuḥ kaḥ pratyayo yadi idamadṛṣṭapūrvaṃ bhagavata āsanaṃ prakaṃpitam[?“]iti /",
  "S04bsu018_u:4758_0": "sa tathāgatastānavocat - “asti kulaputrāḥ paścime digbhāge ito buddhakṣetrādekonanavatibuddhakṣetrānatikramya",
  "S04bsu018_u:4758_1": "tatra sahā nāma lokadhātustatra śākyamunirnāma tathāgatastiṣṭhati dhriyate yāpayati /",
  "S04bsu018_u:4759": "sa etarhi caturṇāṃ parṣadāṃ pūrvayogamārabhya dharmaṃ deśayati /",
  "S04bsu018_u:4760": "tena tathāgatena pūrvaṃ bodhisattvabhūtenānuttarāyāṃ samyaksaṃbodhau samādapitāḥ,",
  "S04bsu018_u:4761": "yena me prathamamanuttarāyāṃ samyaksaṃbodhau cittamutpannaṃ;",
  "S04bsu018_u:4762": "tena tathāgatenāhaṃ prathamaṃ dānapāramitāyāṃ samādāpito niveśitaḥ pratiṣṭhāpito yāvatprajñāpāramitāyāṃ;",
  "S04bsu018_u:4763": "tena tathāgatena pūrvabodhisattvacaryāṃ caratāhaṃ prathamaṃ tiṣṭhatāṃ yāpayatāṃ buddhānāṃ bhagavatāṃ sakāśamupanīto,",
  "S04bsu018_u:4764": "yatra me prathamaṃ vyākaraṇaṃ pratilabdhamanuttarāyāṃ samyaksaṃbodhau /",
  "S04bsu018_u:4765": "sa ca me śākyamunistathāgataḥ kalyāṇamitraḥ sahe lokadhātau tiṣṭhati yāpayati,",
  "S04bsu018_u:4766": "sa evaṃ caturṇāṃ parṣadāṃ imaṃ pūrvayogamārabhya dharmaṃ deśayati /",
  "S04bsu018_u:4767": "tena tathāgatādhiṣṭhānena mamāsanaṃ kaṃpate /",
  "S04bsu018_u:4768": "ko yuṣmākaṃ kulaputrotsahate (KpSū 392)",
  "S04bsu018_u:4769": "madvacanāt sahaṃ buddhakṣetraṃ gantuṃ śākyamunestathāgatasyārogyakauśalyaṃ paripṛcchanāya?” /",
  "S04bsu018_u:4770": "tataste bodhisattvā vimalaguṇatejarājānaṃ tathāgatamāhur[ /",
  "S04bsu018_u:4771_0": "“]ya iha bhadanta bhagavan saṃpuṣpite buddhakṣetre ṛddhimantaḥ sarvabodhisattvaguṇapāramitāprāptāste",
  "S04bsu018_u:4771_1": "'dya pūrvāhnasamaye mahāntamavabhāsaṃ dṛṣṭvānyasmādbuddhakṣetrādvikurvyābhyāgatastenāyaṃ",
  "S04bsu018_u:4771_2": "muhūrtaṃ pṛthivīcālaḥ puṣpavṛṣṭiśca” /",
  "S04bsu018_u:4772": "te ca bodhisattvā āhuḥ /",
  "S04bsu018_u:4773": "“vayamapi bhadanta bhagavan gamiṣyāmastaṃ sahaṃ buddhakṣetraṃ taṃ śākyamuniṃ vandanāya paryupasanāya taṃ ca sarvajñatākāradhāraṇīmukhapraveśaṃ dharmaparyāyaṃ śravaṇāya” /",
  "S04bsu018_u:4774": "te bahubodhisattvaśatasahasrāḥ svenarddhyanubhāvena tato buddhakṣetrātsaṃprasthitāḥ /",
  "S04bsu018_u:4775": "te nāvagacchanti kva gantavyaṃ /",
  "S04bsu018_u:4776": "te 'pyāhuḥ /",
  "S04bsu018_u:4777": "“tāmapi vayaṃ bhadanta bhagavan diśaṃ na jānīmo yatra sahā lokadhātuḥ śākyamunestathāgatasya buddhakṣetraṃ” /",
  "S04bsu018_u:4778": "tataḥ sa vimalaguṇatejarājastathāgato bāhuṃ prasārya pañcabhyo 'ṅgulibhyo vividhānyarciṃṣi pramumoca /",
  "S04bsu018_u:4779": "tatastārciṣa ekonanavatibuddhakṣetrasahasrāṇyavabhāsitavān, (KpSū 393)",
  "S04bsu018_u:4780": "yāvaccemaṃ sahaṃ buddhakṣetramavabhāsitavān /",
  "S04bsu018_u:4781": "yataste bodhisattvāḥ paśyanti sarvāvadimaṃ sahaṃ buddhakṣetraṃ sphuṭaṃ bodhisattvairgaganatale ca devanāgayakṣāsuraiḥ sphuṭaṃ /",
  "S04bsu018_u:4782": "dṛṣṭvā ca punaste bodhisattvāstaṃ vimalaguṇatejarājānaṃ tathāgatamevamāhuḥ /",
  "S04bsu018_u:4783": "“paśyāmo vayaṃ bhadanta bhagavan sahaṃ buddhakṣetraṃ sarvāvantaṃ sphuṭaṃ,",
  "S04bsu018_u:4784": "nāsti tatrāvakāśo 'ntaśo daṇḍanikṣepaṇamātramapi yanna sphuṭaṃ bodhisattvaiḥ /",
  "S04bsu018_u:4785": "paśyāmaḥ śākyamunistathāgato 'smān nirīkṣate dharmaṃ ca deśayati” /",
  "S04bsu018_u:4786": "sa ca vimalaguṇatejarājastathāgatasteṣāṃ bodhisattvānāmevamāha - “samantacakṣuḥ kulaputrāḥ śākyamunistathāgato /",
  "S04bsu018_u:4787": "ye kecit kulaputrāḥ sahe lokadhātau sattvā bhūmisthitā vā antarīkṣasthitā vā tataścaikaikaḥ sattva evaṃ saṃjānāti,",
  "S04bsu018_u:4788": "“maṃ śākyamunistathāgataḥ sarvacetasā nirīkṣate mamaikamārabhya dharmaṃ deśayati” /",
  "S04bsu018_u:4789": "sarvavarṇaṃśca sa kulaputra śākyamunistathāgato dharmaṃ deśayati ekavarṇasthānaṃ /",
  "S04bsu018_u:4790": "(KpSū 394) ye ca tatra kulaputra sattvā brāhmabhaktāste śākyamuniṃ tathāgataṃ brahmāṇaṃ samanupaśyanti,",
  "S04bsu018_u:4791": "mahābrahmapativyāhāreṇa dharmaṃ śṛṇvanti;",
  "S04bsu018_u:4792": "yāvad ye mārabhaktikā,",
  "S04bsu018_u:4793": "ye sūryabhaktikā,",
  "S04bsu018_u:4794": "ye candrabhaktikā,",
  "S04bsu018_u:4795": "ye vaiśravaṇabhaktikā,",
  "S04bsu018_u:4796": "ye virūḍhakabhaktikā,",
  "S04bsu018_u:4797": "ye virūpākṣabhaktikā,",
  "S04bsu018_u:4798": "ye dhṛtarāṣṭrabhaktikā,",
  "S04bsu018_u:4799": "ye maheśvarabhaktikāste sattvā maheśvararūpavarṇasaṃsthānavacanavyāhāreṇa śākyamuniṃ tathāgataṃ paśyanti dharmaṃ ca śṛṇvanti /",
  "S04bsu018_u:4800": "yāvaccaturaśītistatra sattvānāṃ varṇasaṃsthānabhaktirūpavyāhārasahasrāṇi te tathā caiva śākyamuniṃ tathāgataṃ paśyanti dharmaṃ ca śṛṇvanti” /",
  "S04bsu018_u:4801": "tasyāṃ ca parṣadi rahagarjito nāma bodhisattvo dvitīyaśca jyotiraśmirnāma bodhisattvaḥ /",
  "S04bsu018_u:4802": "atha vimalaguṇatejarājastathāgatastān bodhisattvān āmantrayati sma /",
  "S04bsu018_u:4803": "“gacchatha yūyaṃ kulaputrāḥ sahe lokadhātau śākyamuniṃ tathāgataṃ madvacanādārogyakauśalyaṃ sukhasparśavihāratāṃ paripṛcchatha” /",
  "S04bsu018_u:4804": "te bodhisattvā āhuḥ /",
  "S04bsu018_u:4805": "“sarvāvantaṃ bhadanta bhagavan sahaṃ buddhakṣetraṃ sakṣitigaganaṃ (KpSū 395)",
  "S04bsu018_u:4806": "bodhisattvaiḥ sphuṭaṃ samanupaśyāmaḥ /",
  "S04bsu018_u:4807": "na cātraikasattvasyāpyavakāśo 'sti kṣitau gagane vā yatra vayaṃ pratitiṣṭhemaḥ” /",
  "S04bsu018_u:4808": "sa ca vimalaguṇatejarājastathāgata āha - “mā kulaputrā evaṃ vadatha,",
  "S04bsu018_u:4809": "“nāsti sahe buddhakṣetre 'vakāśaḥ” /",
  "S04bsu018_u:4810": "vistīrṇāvakāśaḥ sa śākyamunistathāgato 'cintyairbuddhaguṇaiḥ,",
  "S04bsu018_u:4811": "pūrvapraṇidhānena vistīrṇā tathāgatasya kṛpāśāsanāvatārapraveśā,",
  "S04bsu018_u:4812": "triśaraṇagamanaṃ,",
  "S04bsu018_u:4813": "triyānadharmadeśanāmārabhya dharmaṃ deśayati,",
  "S04bsu018_u:4814": "trividhaṃ ca śikṣāsaṃvaraṃ deśayati,",
  "S04bsu018_u:4815": "trīṇi ca vimokṣadvārāṇyupadarśayati,",
  "S04bsu018_u:4816": "tribhyo 'pāyebhyaḥ sattvānuddharati,",
  "S04bsu018_u:4817": "tisṛṣu ca śiveṣu patheṣu pratiṣṭhāpayati /",
  "S04bsu018_u:4818": "ekasmiṃ samaye kulaputra śākyamunistathāgato 'cirābhisaṃbuddho vaineyasattvāvekṣayā madhye śailaparvate indrākṣasya yakṣasya bhavane sālaguhāyāṃ viharati,",
  "S04bsu018_u:4819": "saptāhamekaparyaṅkenātināmayati,",
  "S04bsu018_u:4820": "vimuktiprītisukhaṃ pratisaṃvedayati /",
  "S04bsu018_u:4821": "sarvāvatī ca sā sālaguhā tathāgatakāyena sphuṭā,",
  "S04bsu018_u:4822": "nāsti tatrāvakāśo 'ntaśaścaturaṅgulapramāṇaṃ (KpSū 396)",
  "S04bsu018_u:4823": "yattathāgatakāyena na sphuṭaṃ /",
  "S04bsu018_u:4824_0": "tasya ca saptāhasyātyayena daśabhir diśābhirdvādaśanayutā bodhisattvānāṃ tatra sahe",
  "S04bsu018_u:4824_1": "lokadhātau yastasya parvatasyābhimukhaṃ sthitvā śākyamunestathāgatasya vandanāya",
  "S04bsu018_u:4824_2": "paryupāsanāya dharmaśravaṇāya /",
  "S04bsu018_u:4825": "sa ca kulaputra śākyamunistathāgatastatra parśadi ridhyabhisaṃskāramabhisaṃskṛtavān;",
  "S04bsu018_u:4826": "sā ca sālaguhā evaṃ vistīrṇā caivaṃ vipulā ca prādurbhūtā,",
  "S04bsu018_u:4827": "yadā te dvādaśanayutā bodhisattvānāṃ tatra sālaguhāyāṃ praviṣṭā vistīrṇāvakāśaṃ paśyanti sma /",
  "S04bsu018_u:4828": "ekaikaśca bodhisattvastatra tathāgatasya vividhabodhisattvavikurvaṇena pūjāṃ kṛtvā,",
  "S04bsu018_u:4829": "ekaiko bodhisattvastatra saptaratnamayāsanaṃ nirmitavān yatropaviṣṭā dharmaṃ śṛṇvanti sma /",
  "S04bsu018_u:4830": "evaṃ vistīrṇāvakāśaḥ kulaputra sa śākyamunistathāgataḥ /",
  "S04bsu018_u:4831_0": "te ca bodhisattvāstasya śākyamunestathāgatasya sakāśāddharmaṃ śrutvā śākyamunestathāgatasya",
  "S04bsu018_u:4831_1": "pādau śirasā vanditvā triṣkṛtvaḥ pradakṣiṇīkṛtya svakasvakeṣu buddhakṣetreṣu saṃprasthitāḥ /",
  "S04bsu018_u:4832": "aciraprakāntānāṃ ca teṣāṃ bodhisattvānāṃ sālaguhā yathā paurvāṇāṃ saṃsthitā /",
  "S04bsu018_u:4833": "(KpSū 397)",
  "S04bsu018_u:4834": "tatra caturdvīpikāyāṃ kauśiko nāma śakra āyuḥparīkṣīṇastiryagyonyupapattibhayabhītaḥ,",
  "S04bsu018_u:4835": "sa caturaśītibhistrayastriṃśaddevasahasraiḥ sārdhaṃ yena sālaguhā yena ca bhagavāṃstenopasaṃkrāmati /",
  "S04bsu018_u:4836": "upasaṃkramya sāmantake indrākṣasya sālaguhābhavane sthitaḥ,",
  "S04bsu018_u:4837": "tasya bhagavato 'nubhāvena etadabhavat /",
  "S04bsu018_u:4838": "“yannūnaṃ vayaṃ pañcaśikhaṃ gandharvaputramadhyeṣemaḥ /",
  "S04bsu018_u:4839": "sa ca pañcaśikho madhureṇa svareṇa bhagavantamabhimukhaṃ staviṣyati,",
  "S04bsu018_u:4840": "tadā bhagavān dhyānasamādhibhyo vyutthāsyati” /",
  "S04bsu018_u:4841": "tataḥ śakraḥ pañcaśikhaṃ gandharvaputramadhīṣṭhavān /",
  "S04bsu018_u:4842": "atha pañcaśikho vīṇāṃ manojñena gītavāditena bhagavato 'nubhāvena pañcabhiḥ stavaśatairbhagavato varṇamabhāṣata /",
  "S04bsu018_u:4843_0": "yadā ca kulaputra pañcaśikha ārabdho bhagavato 'bhistavanāya tataḥ sa śākyamunirbhagavān",
  "S04bsu018_u:4843_1": "sughoṣavairocanaketuṃ nāma samādhiṃ samāpannastena samādhinā ye sahe lokadhātau maharddhikayakṣarākṣasā",
  "S04bsu018_u:4843_2": "vāsurā vā garuḍā vā kinnarā vā mahoragā vā gandharvā vā sarve kāmāvacarā devā sarve",
  "S04bsu018_u:4843_3": "rūpāvacarā devaputrāstatra sannipātā babhūvurye ca svarabhaktikāste svaraṃ śrutvā prasīdanti,",
  "S04bsu018_u:4844": "ye varṇayaśobhaktikāste bhagavato varṇaṃ (KpSū 398)",
  "S04bsu018_u:4845": "śrutvā tasya bhagavataḥ sakāśe tīvrapremaprasādagurugauravacitrīkārajātāḥ prasīdanti,",
  "S04bsu018_u:4846": "ye veṇuvādyabhaktikāste veṇuvādyaṃ śrutvā prasīdanti /",
  "S04bsu018_u:4847": "tataḥ śākyamunirbhagavāṃstataḥ samādhervyutthāya sālaguhāyā dvāraṃ darśāpayāmāsa /",
  "S04bsu018_u:4848": "śakraścopasaṃkrānto bhagavantaṃ pṛṣṭavān /",
  "S04bsu018_u:4849": "“bhagavaṃ kutropaviśāmaḥ?” /",
  "S04bsu018_u:4850": "sa śākyamunistathāgata uvāca - “niṣīdadhvaṃ yakṣā yāvattasthuḥ samāgatāḥ” /",
  "S04bsu018_u:4851": "tataḥ sālaguhā evaṃ vistīrṇā saṃsthitā yathā dvādaśagaṅgānadīvālikāsamā yakṣāstatra guhāyāṃ praviṣṭā,",
  "S04bsu018_u:4852": "niṣaṇṇāyāśca tasyāḥ parṣadaḥ sa śākyamunistathāgatastathārūpāṃ dharmadeśanāṃ kṛtavāṃ;",
  "S04bsu018_u:4853": "yathā ye tasmin parṣadi śrāvakayānikā niṣaṇṇāste śrāvakayānakathāṃ śṛṇvanti,",
  "S04bsu018_u:4854": "navanavatikoṭyastatra śrotāpattiphalaṃ prāptāḥ;",
  "S04bsu018_u:4855": "ye ca tatra parṣadi anuttarasamyaksaṃbuddhayānikāste śuddhāṃ mahāyānakathāṃ śṛṇvanti;",
  "S04bsu018_u:4856": "tatra ca pañcaśikhagandharvapūrvaṃgamā aṣṭādaśanayutā avaivartikāḥ saṃsthitā anuttarāyāṃ samyaksaṃbodhau;",
  "S04bsu018_u:4857": "yaiśca tatrānutpāditaṃ triṣu yāneṣu cittaṃ,",
  "S04bsu018_u:4858": "tatra kaścidanuttarāyāṃ samyaksaṃbodhau (KpSū 399)",
  "S04bsu018_u:4859": "cittamutpāditaṃ,",
  "S04bsu018_u:4860": "keścittatra pratyekabuddhayāne cittamutpāditaṃ,",
  "S04bsu018_u:4861": "kaścicchrāvakayāne cittamutpāditaṃ;",
  "S04bsu018_u:4862": "sa ca tatra kauśikaḥ śakro bhayātparimukto,",
  "S04bsu018_u:4863": "varṣasahasraṃ cāyurvivṛddhaṃ,",
  "S04bsu018_u:4864": "avaivartikaścānuttarāyāṃ samyaksaṃbodhau babhūva /",
  "S04bsu018_u:4865": "tadevaṃ vistīrṇāvakāśaḥ kulaputra sa śākyamunistathāgataḥ /",
  "S04bsu018_u:4866": "evaṃ vistīrṇaṃ cāsya tathāgatasya svaramaṇḍalaṃ /",
  "S04bsu018_u:4867": "na śakyaṃ kenacittasya tathāgatasya svaramaṇḍalasya paryantamudgṛhītuṃ vā gaṇāyituṃ vā /",
  "S04bsu018_u:4868": "vistīrṇaṃ tasya tathāgatasyopāyakauśalyaṃ sattvaparipākaśca:",
  "S04bsu018_u:4869": "na śakyaṃ tasya tathāgatasyopāyakauśalyaṃ paryantamudgṛhītuṃ /",
  "S04bsu018_u:4870": "vistīrṇakāyaśca kulaputra tathāgato;",
  "S04bsu018_u:4871": "na śākyaṃ kenacittasya mūrdhānamavalokayituṃ,",
  "S04bsu018_u:4872": "kāyasya vā paryantamadhigantuṃ /",
  "S04bsu018_u:4873_0": "yāvantaśca sattvā etarhi tatra sahe buddhakṣetre sannipatitā yadi te sattvāḥ śākyamunestathāgatasya",
  "S04bsu018_u:4873_1": "kukṣau praviśeyuste sarve tatra vicareyuste ca sattvāstasya tathāgatasyaikaromamukhe",
  "S04bsu018_u:4873_2": "praviśeyuḥ niṣkrameyuśca;",
  "S04bsu018_u:4874": "te ekaromamukhāttasya tathāgatasya na śaktāḥ paryantamudgṛhītuṃ ūnatvaṃ vā pūrṇatvaṃ vāntaśo (KpSū 400)",
  "S04bsu018_u:4875": "divyenāpi cakṣuṣā /",
  "S04bsu018_u:4876": "tadevaṃ vistīrṇakāyaḥ sa śākyamunistathāgataḥ /",
  "S04bsu018_u:4877": "punaraparaṃ kulaputra vistīrṇabuddhakṣetraḥ sa śākyamunistathāgato /",
  "S04bsu018_u:4878_0": "yāvantaśca daśasu dikṣu gaṅgānadīvālikasamā buddhakṣetrā evaṃ paripūrṇā bhaveyuḥ",
  "S04bsu018_u:4878_1": "sattvaistadyathāpi nāmaitarhi sahaṃ buddhakṣetraṃ sarve te sattvā etarhi sahe buddhakṣetre",
  "S04bsu018_u:4878_2": "viśeyuḥ sarve te tatra vicareyuḥ /",
  "S04bsu018_u:4879": "tatkasmāddhetos[? /",
  "S04bsu018_u:4880": "] tathaiva tasya tathāgatasya pūrvaṃ prathamacittotpādenānuttarāyāṃ samyaksaṃbodhau praṇidhānaṃ babhūva /",
  "S04bsu018_u:4881": "tiṣṭhatu kulaputraikaṃ gaṅgānadīvālikāsamā lokadhātavaḥ,",
  "S04bsu018_u:4882_0": "sacetkulaputra yāvaddaśasu dikṣu sahasraṃ gaṅgānadīvālikāsamā buddhakṣetrā evaṃ vistīrṇāḥ",
  "S04bsu018_u:4882_1": "tadyathaitarhi sahabuddhakṣetraṃ paripūrṇaṃ sattvaiḥ te sarve etarhi sahe lokadhātau",
  "S04bsu018_u:4882_2": "praviśeyuste sarve tatra vicareyurevaṃrūpaṃ tasya tathāgatasya pūrvaṃ prathamacittotpāditānuttarajñānapratilābhāya",
  "S04bsu018_u:4882_3": "praṇidhānaṃ babhūva /",
  "S04bsu018_u:4883": "evaṃ vistīrṇabuddhakṣetraḥ sa kulaputra śākyamunistathāgataḥ /",
  "S04bsu018_u:4884": "ebhiścaturdharmairviśiṣṭataraḥ sa śākyamunistathāgato yathāvadgṛhṇīta (KpSū 401)",
  "S04bsu018_u:4885": "yūyaṃ kulaputrā imāṃ candrarocavimalāṃ puṣpāṃ,",
  "S04bsu018_u:4886": "gacchatha paścimāṃ diśaṃ yathā svayaṃ dṛṣṭvā sahaṃ buddhakṣetraṃ,",
  "S04bsu018_u:4887": "mama vacanena taṃ śākyamuniṃ tathāgataṃ ārogyakauśalyaṃ pṛcchata” /",
  "S04bsu018_u:4888_0": "sa ca vimalaguṇatejarājastathāgataścandrarocavimalāṃ puṣpāṃ gṛhītvā raharājasya bodhisattvasya",
  "S04bsu018_u:4888_1": "jyotiraśmeśca bodhisattvasya datvāha - “gacchata kulaputrau mamarddhibalādhānena sahāṃ lokadhātuṃ” /",
  "S04bsu018_u:4889": "tatra ca viṃśatiḥ prāṇisahasrāṇyāhur[ /",
  "S04bsu018_u:4890": "“]vayamapi bhadanta bhagavan gacchemaḥ tathāgatānubhāvena sahaṃ lokadhātuṃ tasya śākyamunestathāgatasya darśanāye vandanāya paryupāsanāya” /",
  "S04bsu018_u:4891": "vimalaguṇatejarājastathāgata āha - “gacchata kulaputrā yathābhiprāyāḥ” /",
  "S04bsu018_u:4892_0": "tau ca dvau bodhisattvau raharājaśca jyotiraśmiśca sārdhaṃ viṃśatibhirbodhisattvasahasraistasya",
  "S04bsu018_u:4892_1": "vimalaguṇatejarājasya tathāgatasya riddhibalena tataḥ saṃpuṣpitāyā lokadhātoḥ saṃprasthitā",
  "S04bsu018_u:4892_2": "ekacittakṣaṇenedaṃ sahaṃ buddhakṣetramanuprāptā gṛdhrakūṭe parvate pratyasthātaḥ /",
  "S04bsu018_u:4893": "te yena bhagavāṃ śākyamunistathāgatastenāñjaliṃ praṇamyāhuḥ /",
  "S04bsu018_u:4894": "“asti bhagavan (KpSū 402)",
  "S04bsu018_u:4895": "purastime digbhāge ekonanavatibuddhakṣetrasahasrāṇyatikramya tatra saṃpuṣpito nāma lokadhātuḥ,",
  "S04bsu018_u:4896": "tatra vimalaguṇatejarājo nāma tathāgataḥ /",
  "S04bsu018_u:4897": "sa ca punastathāgato bodhisattvagaṇaparivārastathāgatasya guṇavarṇakīrtayamāna evamāha - “śākyamunirnāma tathāgataḥ sahe buddhakṣetre tiṣṭhati yāpayati /",
  "S04bsu018_u:4898_0": "tena ca tathāgatena pūrvaṃ bodhisattvabhūtena bodhisattvacārikāṃ caramāṇenāhaṃ sarvaprathamamanuttarāyāṃ",
  "S04bsu018_u:4898_1": "samyaksaṃbodhau samādāpito niveśitaḥ pratiṣṭhāpitastasya ca vacanena mayānuttarāyāṃ",
  "S04bsu018_u:4898_2": "samyaksaṃbodhau cittamutpāditaṃ tena tathāgatenāhaṃ prathamaṃ dānapāramitāyāṃ niveśito,",
  "S04bsu018_u:4899": "yāvatpūrvoktaṃ /",
  "S04bsu018_u:4900": "evamebhiścaturbhirdharmairviśiṣṭataraḥ sa śākyamunistathāgato /",
  "S04bsu018_u:4901": "yathā teneme candrarocavimalā puṣpāḥ preṣitā ārogyakauśalyaṃ ca pṛcchati” /",
  "S04bsu018_u:4902": "evamabhiratyā buddhakṣetrādakṣobhyasya tathāgatasyāsanaṃ kaṃpati /",
  "S04bsu018_u:4903": "ye ca tatra bodhisattvāḥ sannipattitaste cāpi dṛṣṭvākṣobhyasya tathāgatasyāsanaṃ kaṃpitaṃ paripṛcchanti sma /",
  "S04bsu018_u:4904": "peyālaṃ yathā pūrvoktaṃ /",
  "S04bsu018_u:4905": "(KpSū 403) sarveṣāṃ evaṃ vaktavyaṃ /",
  "S04bsu018_u:4906_0": "tena ca samayenāprameyāsaṃkhyeyāḥ purimāyāṃ diśi tathāgatadūtā bodhisattvā imaṃ sahaṃ",
  "S04bsu018_u:4906_1": "buddhakṣetraṃ sahacandrarocavimalaiḥ puṣpaiḥ saṃprāptāḥ śākyamunestathāgatasya paripṛcchanāya",
  "S04bsu018_u:4906_2": "pūjanāya vandanāya paryupāsanāya dharmaśravaṇāya ca /",
  "S04bsu018_u:4907": "samanantaraparivāsito bhagavataḥ purimāyāṃ diśi buddhakṣetranāma parikīrtanaṃ buddhānāṃ bhagavatāṃ,",
  "S04bsu018_u:4908": "dakṣiṇāṃ diśaṃ punarbhagavānārabdhaḥ parikīrtayituṃ /",
  "S04bsu018_u:4909_0": "“paśyāmyahaṃ kulaputra dakṣiṇasyāṃ diśīto buddhakṣetrādekagaṅgānadīvālikāsamāni buddhakṣetrāṇyatikramya",
  "S04bsu018_u:4909_1": "tatra sarvaśokāpagato nāma lokadhātustatrāśokaśrīrnāma tathāgatastiṣṭhati dhriyati yāpayati /",
  "S04bsu018_u:4910": "mayā sa bhagavān sarvaprathamaṃ pūrvaṃ bodhisattvacārikāṃ caramāṇenānuttarāyāṃ samyaksaṃbodhau samādāpito,",
  "S04bsu018_u:4911": "yāvadyathā pūrvoktaṃ /",
  "S04bsu018_u:4912": "jaṃbūprabhe buddhakṣetre dharmeśvaravinardirnāma tathāgataḥ,",
  "S04bsu018_u:4913": "merupratiṣṭhite buddhakṣetre gatīśvarasālendro (KpSū 404)",
  "S04bsu018_u:4914": "nāma tathāgataḥ,",
  "S04bsu018_u:4915": "guṇendraniryūhe buddhakṣetre siṃhavijṛmbhitarājā nāma tathāgataḥ,",
  "S04bsu018_u:4916": "maṇimūlavyūhe buddhakṣetre nārāyaṇavijitagarbho nāma tathāgataḥ,",
  "S04bsu018_u:4917": "muktāprabhasaṃcaye buddhakṣetre ratnaguṇavijṛmbhitasaṃcayo nāma tathāgataḥ,",
  "S04bsu018_u:4918": "devasome buddhakṣetre jyotigarbho nāma tathāgataḥ,",
  "S04bsu018_u:4919": "candanamūle buddhakṣetre nakṣatravidhānakīrtirnāma tathāgataḥ,",
  "S04bsu018_u:4920": "viśiṣṭagandhe buddhakṣetre puṇyabalasālarājā nāma tathāgataḥ,",
  "S04bsu018_u:4921": "suvidite buddhakṣetre manojñaghoṣasvaravinardito nāma tathāgataḥ,",
  "S04bsu018_u:4922": "duraṇye buddhakṣetre sālajayabindurājā nāma tathāgataḥ,",
  "S04bsu018_u:4923": "nardaścoce buddhakṣetre tejeśvaraprabhāso nāma tathāgataḥ,",
  "S04bsu018_u:4924": "abhigarjite buddhakṣetre sumanojñasvaranirghoṣe nāma tathāgataḥ,",
  "S04bsu018_u:4925": "ratnavisabhe buddhakṣetre ratnatalanāgendro nāma tathāgataḥ,",
  "S04bsu018_u:4926": "palāmaratnavṛkṣaratne (KpSū 405)",
  "S04bsu018_u:4927": "buddhakṣetre dharmameghanirghoṣeśvarasaumyo nāma tathāgataḥ,",
  "S04bsu018_u:4928": "peyālaṃ yathā pūrvoktaṃ /",
  "S04bsu018_u:4929": "evamaprameyāsaṃkhyeyānāṃ buddhānāṃ bhagavatāṃ dakṣiṇasyāṃ diśyāsanāni kaṃpanti /",
  "S04bsu018_u:4930": "sarve te buddhā bhagantaḥ śākyamunestathāgatasya varṇaṃ yaśaḥ kīrtimudīrayanti /",
  "S04bsu018_u:4931_0": "yāvattena samayenāprameyāsaṃkhyeyā dakṣiṇasyāṃ diśi tathāgatadūtā bodhisattvāḥ sahacandrarocavimalaiḥ",
  "S04bsu018_u:4931_1": "puṣpairimaṃ sahaṃ buddhakṣetramanuprāptāḥ śākyamunestathāgatasya pṛcchanāya yāvaddharmaśravaṇāya” /",
  "S04bsu018_u:4932_0": "punaśca bhagavān āha - “paśyāmyahaṃ kulaputra paścimāyāṃ diśīto buddhakṣetrāt saptānavatibuddhakṣetranayutaśatasahasrāṇyatikramya",
  "S04bsu018_u:4932_1": "tatropaśāntamatirnāma buddhakṣetrastatra ratnagirirnāma tathāgataḥ tiṣṭhati dhriyati",
  "S04bsu018_u:4932_2": "yāpayati dharmaṃ ca deśayati /",
  "S04bsu018_u:4933": "mayā sa bhagavān pūrvaṃ bodhisattvabhūtena bodhisattvacaryāṃ caramāṇena sarvaprathamamanuttarāyāṃ samyaksaṃbodhau samādāpito, (KpSū 406)",
  "S04bsu018_u:4934": "yāvadyathā pūrvoktaṃ /",
  "S04bsu018_u:4935": "buddhakṣetrāṇāṃ peyālaṃ,",
  "S04bsu018_u:4936": "vararaśmikośo nāma tathāgataḥ,",
  "S04bsu018_u:4937": "svarajñakośo nāma tathāgataḥ,",
  "S04bsu018_u:4938": "haritālakīrtiḥ,",
  "S04bsu018_u:4939": "samantagarbhaḥ,",
  "S04bsu018_u:4940": "brahmakusumaḥ,",
  "S04bsu018_u:4941": "karadharavikramaḥ,",
  "S04bsu018_u:4942": "dharmaveśapradīpaḥ,",
  "S04bsu018_u:4943": "asamantaramerusvaravighuṣṭarājaḥ,",
  "S04bsu018_u:4944": "brahmendraghoṣaḥ,",
  "S04bsu018_u:4945": "yathā pūrvoktaṃ /",
  "S04bsu018_u:4946": "evamaprameyāsaṃkhyeyānāṃ paścimāyāṃ buddhānāṃ bhagavatāṃ yeṣāṃ śākyamuninā tathāgatena nāmāni parikīrtitāni teṣāmāsanāni kaṃpanti /",
  "S04bsu018_u:4947": "yāvattena samayenāprameyāsaṃkhyeyāḥ paścimāyāṃ diśi buddhadūtā bodhisattvāḥ sahacandrarocavimalaiḥ puṣpairimaṃ sahaṃ buddhakṣetramanuprāptā yāvanniṣaṇṇā dharmaśravaṇāya /",
  "S04bsu018_u:4948": "peyālaṃ, evamuttarā digvaktavyā,",
  "S04bsu018_u:4949": "evamuparimāyāmevamadhaḥ,",
  "S04bsu018_u:4950": "evaṃ pūrvadakṣiṇā,",
  "S04bsu018_u:4951": "evaṃ dakṣiṇapaścimā,",
  "S04bsu018_u:4952": "evaṃ paścimottarā,",
  "S04bsu018_u:4953": "evamuttarapūrvā” /",
  "S04bsu018_u:4954": "punaḥ śākyamunirbhagavānāha - “paśyāmyahaṃ kulaputrottarapūrvāyāṃ diśīto buddhakṣetrādaṣṭānavatibuddhakṣetrakoṭīnayutaśatasahasrāṇyatikramya (KpSū 407)",
  "S04bsu018_u:4955": "tatra vijayaṃ nāma buddhakṣetraṃ,",
  "S04bsu018_u:4956": "vigatasaṃtāpobhavavaiśravaṇasālarājo nāma tathāgataḥ /",
  "S04bsu018_u:4957": "mayā sa tathāgataḥ pūrvaṃ bodhisattvabhūtena bodhisattvacaryāṃ caramāṇena sarvaprathamamanuttarāyāṃ samyaksaṃbodhau samādāpito,",
  "S04bsu018_u:4958": "yāvatṣaṭsu pāramitāsu;",
  "S04bsu018_u:4959": "yāvanmayā sarvaprathamaṃ tiṣṭhatāṃ yāpayatāṃ buddhānāṃ bhagavatāṃ sakāśamupanīto,",
  "S04bsu018_u:4960": "yatra tena vyākaraṇaṃ pratilabdhamanuttarāyāṃ samyaksaṃbodhau;",
  "S04bsu018_u:4961": "yadā nāma parikīrtitaṃ tadāsanaṃ kaṃpitāṃ;",
  "S04bsu018_u:4962": "yāvaccaturaśītisattvānāṃ varṇabhaktisaṃsthānarūpavyāhārasahasrāṇi tathā śākyamuniṃ tathāgataṃ paśyanti dharmaṃ ca śṛṇvanti /",
  "S04bsu018_u:4963": "tatra ca parṣadi dvau bodhisattvau,",
  "S04bsu018_u:4964": "ekaḥ vigopaśikharo nāma dvitīyaḥ saṃrocanabuddho nāma;",
  "S04bsu018_u:4965": "sa ca vigatasaṃtāpodbhavavaiśravaṇasālarājo nāma tathāgatastau dvau bodhisattvavāmantrayitvaivamāha - “gacchata yūyaṃ kulaputrau sahe buddhakṣetre,",
  "S04bsu018_u:4966": "madvacanācchākyamunestathāgatasyārogyakaśalyaṃ (KpSū 408)",
  "S04bsu018_u:4967": "sukhasparśavihāratāṃ paripṛcchata” /",
  "S04bsu018_u:4968": "tāvāhatuḥ /",
  "S04bsu018_u:4969": "“sarvāvantaṃ bhadanta bhagavannāvāṃ sahaṃ buddhakṣetraṃ sakṣitigaganaṃ samanupaśyāmaḥ /",
  "S04bsu018_u:4970": "na ca tatraikasattvasyāpyavakāśo 'sti kṣitau vā gagane vā yatrāvāṃ pratiṣṭhevahi” /",
  "S04bsu018_u:4971": "sa ca tathāgata āha - “mā kulaputraivaṃ vadata,",
  "S04bsu018_u:4972": "“nāsti sahe buddhakṣetre 'vakāśaḥ” /",
  "S04bsu018_u:4973": "tatkasmāddhetor[? /",
  "S04bsu018_u:4974": "]vistīrṇāvakāśaḥ kulaputrau sa śākyamunistathāgato 'cintyairbuddhaguṇaiḥ,",
  "S04bsu018_u:4975": "pūrvapraṇidhānena vistīrṇā tasya tathāgatasya kṛpāśāsanāvatārapraveśā,",
  "S04bsu018_u:4976": "triśaraṇagamanaṃ,",
  "S04bsu018_u:4977": "tribhiryānairdharmaṃ deśayati,",
  "S04bsu018_u:4978": "trividhaṃ śikṣāsaṃvaraṃ deśayati,",
  "S04bsu018_u:4979": "trīṇi vimokṣadvārāṇi prakāśayati,",
  "S04bsu018_u:4980": "tribhyaścāpāyebhyaḥ sattvānuddharati,",
  "S04bsu018_u:4981": "triṣu ca śivapatheṣu sattvān pratiṣṭhāpayati /",
  "S04bsu018_u:4982": "ekasmin samaye kulaputra sa śākyamunistathāgato 'cirābhisaṃbuddho vaineyasattvāvekṣayā viṣamaśailendraparvatamadhye indrākṣasya yakṣasya bhavane sālaguhāyāṃ viharati sma,",
  "S04bsu018_u:4983": "saptāhamekaparyaṅkenātināmayati sma,",
  "S04bsu018_u:4984": "vimuktiprītisukhasaṃvedī /",
  "S04bsu018_u:4985": "sarvāvatī ca sā sālaguhā (KpSū 409)",
  "S04bsu018_u:4986": "sphuṭā tathāgatakāyena,",
  "S04bsu018_u:4987": "nāsti tatrāvakāśo 'ntaśaścaturaṅgulapramāṇaṃ yanna tathāgatakāyena sphuṭaṃ /",
  "S04bsu018_u:4988": "tasya ca saptāhasyātyayena daśabhyo digbhyaḥ dvādaśanayutā bodhisattvānāṃ mahāsattvānāṃ sahe lokadhātau saṃprāptāstasya śākyamunestathāgatasya vandanāya /",
  "S04bsu018_u:4989": "yāvadimaiścaturbhirdharmairviśiṣṭataraḥ sa śākyamunistathāgato yathānye tathāgatā /",
  "S04bsu018_u:4990": "gṛhṇīdhvaṃ yūyaṃ kulaputrā imāṃ candrarocavimalāṃ puṣpāṃ;",
  "S04bsu018_u:4991": "gṛhītvā gacchata dakṣiṇapaścimāṃ diśaṃ,",
  "S04bsu018_u:4992": "yathā svayaṃ dṛṣṭvā taṃ sahaṃ buddhakṣetraṃ;",
  "S04bsu018_u:4993": "mama vacanāttasya śākyamunestathāgatasyārogyakauśalyaṃ pṛcchata” /",
  "S04bsu018_u:4994": "sa ca vigatasaṃtāpodbhavavaiśravaṇasālarājastathāgataḥ candrarocavimalān puṣpāṃ gṛhītvā vigopaśikharasya bodhisattvasya dadāti saṃrocanabuddhasya ca bodhisattvasya mahāsattvasya,",
  "S04bsu018_u:4995": "evaṃ cāha - “gacchata kulaputrau mamarddhibalādhānena sahaṃ buddhakṣetraṃ” /",
  "S04bsu018_u:4996": "tatra viṃśatiprāṇasahasrāṇyāhuḥ /",
  "S04bsu018_u:4997": "(KpSū 410) “vayamapi bhagavan gamiṣyāmastathāgatasyānubhāvena sahaṃ buddhakṣetraṃ śākyamuniṃ tathāgataṃ darśanāya vandanāya paryupāsanāya” /",
  "S04bsu018_u:4998": "tathāgata āha - “gacchata kulaputrā yathābhiprāyāḥ” /",
  "S04bsu018_u:4999": "tatastau dvau bodhisattvau sārdhaṃ viṃśatibhirbodhisattvasahasraistasya tathāgatasya riddhyanubhāvena tato virajādbuddhakṣetrātsaṃprasthitāḥ,",
  "S04bsu018_u:5000": "ekakṣaṇeneha buddhakṣetre 'nuprāptā gṛdhrakūṭe parvate pratyasthuḥ /",
  "S04bsu018_u:5001": "ekāntasthitāśca yena śākyamunistathāgatastenāñjaliṃ praṇamyāhuḥ /",
  "S04bsu018_u:5002": "“asti bhadanta bhagavannuttarapūrvāyāṃ diśi,",
  "S04bsu018_u:5003": "yathā pūrvoktaṃ /",
  "S04bsu018_u:5004": "tena tathāgateneme candrarocavimalāḥ puṣpāḥ preṣitā,",
  "S04bsu018_u:5005": "bhagavataścārogyakauśalyaṃ pṛcchati” /",
  "S04bsu018_u:5006": "evaṃ mārabhavanavidhvaṃsanasya tathāgatasyāsanaṃ kaṃpitaṃ /",
  "S04bsu018_u:5007": "ye ca tatra bodhisattvāḥ sannipatitāste cāpi dṛṣṭvā taṃ mārabhavanavidhvaṃsanaṃ tathāgatasyāsanaṃ kaṃpitaṃ tathāgataṃ paripṛcchanti,",
  "S04bsu018_u:5008": "yāvadyathā pūrvoktaṃ /",
  "S04bsu018_u:5009": "evaṃ sālendrarājā vikramaraśmiḥ padmottaraḥ (KpSū 411)",
  "S04bsu018_u:5010": "candano merurājaḥ sāgaraḥ sārajyotirjñānavikramastathāgataḥ /",
  "S04bsu018_u:5011_0": "yāvattena ca samayenāprameyāsaṃkhyeyā uttarapurimāyāṃ diśi tathāgatāste bodhisattvāḥ",
  "S04bsu018_u:5011_1": "sahacandrarocavimalapuṣpairiha sahe buddhakṣetre saṃprāptāḥ śākyamunestathāgatasya",
  "S04bsu018_u:5011_2": "pṛcchanāya pūjanāya vandanāya dharmaśravaṇāya //",
  "S04bsu018_u:5012": "tāvadeva śākyamunistathāgata ṛddhyanubhāvena sarveṣāṃ sattvānāṃ ye sahe buddhakṣetre sannipatitāsteṣāṃ ekaikasya sattvasya yojanapramāṇamātramātmabhāvaḥ saṃsthitaḥ;",
  "S04bsu018_u:5013": "sarvāvantaṃ ca sahaṃ buddhakṣetraṃ evaṃrūpaiḥ sattvaiḥ sphuṭaṃ,",
  "S04bsu018_u:5014": "na kaścidbuddhakṣetre kṣitau vā gagane vāvakāśo yaḥ sattvairasphuṭo 'ntaśo 'ñjanaśalākāpradeśamātramapi yaḥ sattvebhyo na sphuṭo 'bhūt /",
  "S04bsu018_u:5015": "sarve ca te sattvāḥ śūnyamākāśaṃ paśyanti,",
  "S04bsu018_u:5016": "na ca parasparaṃ paśyanti;",
  "S04bsu018_u:5017": "na caiṣāṃ parvatasumerucakravāḍamahācakravāḍaparvatāścakṣuṣa ābhāsamāgacchanti,",
  "S04bsu018_u:5018": "na lokāntarikā (KpSū 412)",
  "S04bsu018_u:5019": "divyā vimānā ūrddhaṃ yāvadadho kāñcanacakraṃ tatorddhaṃ pṛthivī cakṣuṣo nābhāsamāgacchanti,",
  "S04bsu018_u:5020": "sthāpayitvā tathāgataṃ śākyamuniṃ /",
  "S04bsu018_u:5021": "te tathāgataṃ paśyanti /",
  "S04bsu018_u:5022": "tatra ca bhagavān ākāśasphuraṇaṃ dharmāvacchedapraśrabdhisamādhiṃ samāpanno /",
  "S04bsu018_u:5023": "yataste candrarocavimalāḥ puṣpāḥ sarvaromamukhesu bhagavataḥ praviśanti /",
  "S04bsu018_u:5024": "sarve ca te sattvāḥ paśyanti sahe lokadhātāvantargatā vigatāḥ sarvasattvānāṃ cittacaitasikeṣu manasikārarūpasaṃdarśanatāḥ,",
  "S04bsu018_u:5025": "te caiva bhagavato romamukhe nirīkṣante sma /",
  "S04bsu018_u:5026": "tatra codyānamadrākṣuḥ,",
  "S04bsu018_u:5027": "nānāratnavṛkṣaṃ nānāpatraṃ nānāpuṣpaṃ nānāphalākīrṇāṃ nānāvastraṃ nānācchatradhvajapatākākeyūramuktikāhārālaṅkṛtāṃstāṃ vṛkṣāṃ paśyanti,",
  "S04bsu018_u:5028": "tadyathāpi nāma sukhāvatyāṃ lokadhātāvudyānāṃ /",
  "S04bsu018_u:5029": "sarveṣāṃ ca teṣāṃ sattvānāmetadabhavat /",
  "S04bsu018_u:5030": "“gacchāmo vayametadudyānaṃ darśanāya” /",
  "S04bsu018_u:5031": "sarve ca te sattvā ye (KpSū 413)",
  "S04bsu018_u:5032": "sahe lokadhātāvantargatāḥ,",
  "S04bsu018_u:5033": "sthāpayitvā nairayikāṃ yāmalaukikāṃ tairyagyonikāṃ ārūpyāvacarāṃ,",
  "S04bsu018_u:5034": "sarve pariśiṣṭāḥ sattvāstasya tathāgatasya romamukhebhyastathāgataśarīre praviṣṭāḥ /",
  "S04bsu018_u:5035": "atha bhagavāṃstāmṛddhiṃ pratiprasrambhayitvā vyutthitaḥ /",
  "S04bsu018_u:5036": "tataste sattvā anyonyaṃ dṛṣṭvāhuḥ /",
  "S04bsu018_u:5037": "“kutra śākyamunistathāgataḥ? /",
  "S04bsu018_u:5038": "maitreyo bodhisattva āha - “saṃprajānaṃ tataḥ sattvāḥ samanvāharata sarve vayaṃ tathāgatasya kukṣau sannipatitāḥ” /",
  "S04bsu018_u:5039": "tataste sattvāḥ sāntarabāhiraṃ tathāgatakāyaṃ dṛṣṭvā svayaṃ pratyakṣībhūtā “yathā vayaṃ tathāgatasya kukṣāvantargatāḥ sannipatitāśca“,",
  "S04bsu018_u:5040": "teṣāmetadabhavat /",
  "S04bsu018_u:5041": "“kuto vayaṃ tathāgatasya kukṣau praviṣṭāḥ,",
  "S04bsu018_u:5042": "kenāsmin praveśitāḥ?” /",
  "S04bsu018_u:5043_0": "tato maitreyaḥ sarvāvatī parṣadaṃ svareṇa vijñapayannuvāca - “śṛṇvantu bhavantastathāgatasyaivamṛddhivikurvaṇaprātihāryaṃ",
  "S04bsu018_u:5043_1": "yadasmākaṃ hitakaraḥ śāstā dharmaṃ deśayati tadyuṣmābhiḥ sarvacetasā samanvāhartavyāḥ” /",
  "S04bsu018_u:5044": "tataḥ sarvāvatī parṣatprāñjalībhūtāḥ /",
  "S04bsu018_u:5045": "(KpSū 4144)",
  "S04bsu018_u:5046": "bhagavāṃśca sarvasukhacaryādharmaṃ deśayati sma /",
  "S04bsu018_u:5047": "tatra katarā sarvasukhacaryā? /",
  "S04bsu018_u:5048": "yaduta saṃsārapaṅkāduttāraṇaṃ āryāṣṭāṅgamārge 'vatāraṇaṃ sarvajñatā svayaṃbhūjñānaparipūrṇatā /",
  "S04bsu018_u:5049": "tatra daśaprakārā dhyānaniveśacittotpādapariṇāmanatā,",
  "S04bsu018_u:5050": "yaduta sarvasattvebhyo mahākaruṇācittādhiṣṭhānaṃ,",
  "S04bsu018_u:5051": "hitavastusaṃjananatā,",
  "S04bsu018_u:5052": "atīrṇasattvottāraṇatayā mahānāvasamudānanatā,",
  "S04bsu018_u:5053": "amuktamocanatāsannāhaṃ asantaviparyāsaparimocanatayā,",
  "S04bsu018_u:5054": "mahāsiṃhanādānutrāsanasannāha nairātmyadharmapratyavekṣaṇatayā,",
  "S04bsu018_u:5055": "sarvalokadhātugamanasannāha māyāsvapnapratibhāsopamasarvadharmāvabudhyanatayā,",
  "S04bsu018_u:5056": "sarvalokadhātvavabhāsanālaṅkaraṇasannāhaḥ śīlaskandhādhiṣṭhānapariśuddhyā,",
  "S04bsu018_u:5057": "daśatathāgatabalapariniṣpādanasannāhaḥ sarvapāramitāparipūryā,",
  "S04bsu018_u:5058": "caturvaiśāradyapratilābhasannāhaṃ yathāvāditathākāritayā,",
  "S04bsu018_u:5059": "yāvadaṣṭādaśāveṇikabuddhadharmaniravaśeṣapratilābhasannāhaṃ,",
  "S04bsu018_u:5060": "bodhisattvānāṃ yathāśrutadharmapratipattiraprapañcanatā ceyaṃ daśaprakārā niveśadharmamukhacaryā /",
  "S04bsu018_u:5061": "alakṣaṇāmukhaparijñāgaticaryāyā sarvadharmanairātmyamanasikāracittānutpādānirodhāsamayam (KpSū 415)",
  "S04bsu018_u:5062": "avaivartikabhūmiryatra saṃvartavivartānucchedamaśāśvatamavikṣiptaṃ /",
  "S04bsu018_u:5063": "imasya khalu punardharmaparyāyasya bhāṣyamāṇasyāśītikoṭīgaṅgānadīvālikāsamāḥ sattvāstathāgatasya kukṣigatā avaivartikā abhūvannanuttarāyāṃ samyaksaṃbodhau;",
  "S04bsu018_u:5064": "gaṇanātikrāntāśca tatra bodhisattvā mahāsattvā ye nānāvidhadhāraṇīkṣāntipratilabdhā abhūn /",
  "S04bsu018_u:5065": "sarve ca punastathāgataśarīrādromamukhebhyo niṣkrāntā āścaryaprāptā,",
  "S04bsu018_u:5066": "bhagavataḥ pādau śirasā vanditvā,",
  "S04bsu018_u:5067": "daśadiśaḥ prakāntāḥ,",
  "S04bsu018_u:5068": "svakasvakeṣu buddhakṣetreṣu gatāstathāgatasya svaramaṇḍalakāyapramāṇajñapanārthaṃ /",
  "S04bsu018_u:5069": "tatra ye bodhisattvāḥ purimāṃ diśaṃ gacchanti aprameyāsaṃkhyeyāḥ,",
  "S04bsu018_u:5070": "purimāyāṃ diśi yadbuddhakṣetrānatikrāmanti na ca śākyamunestathāgatasya svaramaṇḍalaṃ pratihanyate,",
  "S04bsu018_u:5071": "evaṃ ca tatra svaraṃ śṛṇvanti vicitrapadārthavyañjanāḥ,",
  "S04bsu018_u:5072": "tadyathā śākyamunestathāgatasya purato niṣaṇṇairdharmaḥ śrutaḥ,",
  "S04bsu018_u:5073": "evamevāsya dharmaṃ śṛṇvanti /",
  "S04bsu018_u:5074": "(KpSū 416) api ca tatrāpi śākyamunestathāgatasya kāyasyonatvaṃ vā pūrṇatvaṃ vā na prajñāyate,",
  "S04bsu018_u:5075_0": "śākyamunestathāgatasya kāyaḥ sphuṭo dṛśyate bodhisattvaiḥ śrāvakaiścāprameyāsaṃkhyeyā",
  "S04bsu018_u:5075_1": "bodhisattvāḥ śrāvakāścaikaromamukhe śākyamunestathāgatasya praviśanto niṣkrāmantaśca saṃdṛśyante /",
  "S04bsu018_u:5076": "evaṃ dvitīye romamukhe,",
  "S04bsu018_u:5077": "yāvatsarvaromamukhebhyaḥ praviśanto niṣkrāmantaśca saṃdṛśyante,",
  "S04bsu018_u:5078": "yāvaccaivaṃ daśasu dikṣu vaktavyaṃ /",
  "S04bsu018_u:5079_0": "sarvāvatī ca sā parṣā yāvadbhagavataḥ kāyāntargatāḥ sā bhagavataḥ kāyaromamukhebhyo",
  "S04bsu018_u:5079_1": "niṣkramya bhagavataḥ pādau śirasā vanditvā bhagavantaṃ triṣpradakṣiṇī kṛtvā bhagavato",
  "S04bsu018_u:5079_2": "'bhimukhaṃ pratyavasthādbhagavantameva vicitrārthapadavyañjanarutavyāhāraiḥ stavamānāḥ /",
  "S04bsu018_u:5080": "atha tāvaccaiva kāmāvacarā rūpāvacarāśca devaputrā vicitrāṃ ca gandhamālyavilepanavṛṣṭiṃ pravarṣitā,",
  "S04bsu018_u:5081": "divyāni ca tūryāṇi pravāditavanto,",
  "S04bsu018_u:5082": "divyāni ca chatradhvajapatākāvastraduṣyābharaṇāni bhagavataḥ pūjāyodyuktāḥ //",
  "S04bsu018_u:5083": "tatra vaiśāradyasamuddhāraṇirnāma bodhisattvo yena bhagavāṃstenāñjaliṃ praṇamya bhagavantametadavocat - (KpSū 417)",
  "S04bsu018_u:5084": "“kiṃ nāmāyaṃ bhadanta bhagavan mahāvyākaraṇaṃ sūtrāntaḥ?” /",
  "S04bsu018_u:5085": "bhagavān āha - “sarvajñatākāradhāraṇīmukhapraveśo nāma,",
  "S04bsu018_u:5086": "bahubuddhakaṃ nāma,",
  "S04bsu018_u:5087": "bahusannipātaṃ nāma,",
  "S04bsu018_u:5088": "bodhisattvavyākaraṇaṃ nāma,",
  "S04bsu018_u:5089": "vaiśāradyamārgottāraṇaṃ nāma,",
  "S04bsu018_u:5090": "samādhānakalpāvataraṇo nāma,",
  "S04bsu018_u:5091": "buddhakṣetrasandarśano nāma,",
  "S04bsu018_u:5092": "sāgaropamo nāma,",
  "S04bsu018_u:5093": "gaṇanātikrānto nāma,",
  "S04bsu018_u:5094": "karuṇāpūṇḍarīko nāma” /",
  "S04bsu018_u:5095": "punarapyāha - “kiyantaṃ bhadanta bhagavan kulaputro vā kuladuhitā vā puṇyaskandhaṃ prasaviṣyati,",
  "S04bsu018_u:5096": "ya imaṃ dharmaparyāyaṃ śroṣyati udgṛhīṣyati dhārayiṣyati vācayiṣyati pareṣāṃ ca vistareṇa saṃprakāśayiṣyati likhiṣyati likhāpayiṣyati antaśa ekagāthāmapi?” /",
  "S04bsu018_u:5097": "āha - “pūrvaṃ ca mayoktamiha puṇyaskandhaṃ;",
  "S04bsu018_u:5098": "saṃkṣepeṇedānīṃ kathayisyāmi /",
  "S04bsu018_u:5099": "yaḥ kaścidimaṃ dharmaparyāyaṃ śroṣyati udgṛhīṣyati dhārayiṣyati vācayiṣyati parebhyaśca vistareṇa saṃprakāśayiṣyati antaśa ekagāthāmapi,",
  "S04bsu018_u:5100": "yaśca punaḥ paścimāyāṃ pañcāśatyāmantaśo likhitvā dhārayiṣyati,",
  "S04bsu018_u:5101": "sa bahutaraṃ puṇyaskandhaṃ prasaviṣyati,",
  "S04bsu018_u:5102": "na tvevaṃ ṣoḍaśamahākalpān ṣaṭpāramitācaramāṇasya bodhisattvasya puṇyaskandhaḥ /",
  "S04bsu018_u:5103": "(KpSū 418) tatkasmāddhetoḥ? /",
  "S04bsu018_u:5104": "sadevakasya lokasya samārakasya sabrahmakasya saśravaṇabrāhmaṇikāyāḥ prajāyāḥ sayakṣanāgagandharvakumbhāṇḍapretapiśācakinnarāsurāṇāṃ duṣṭacittānāṃ prasādanaḥ,",
  "S04bsu018_u:5105": "sarvarogāṇāṃ praśamanaḥ,",
  "S04bsu018_u:5106": "sarvakalikalahavigrahavivādavyupaśamanaḥ,",
  "S04bsu018_u:5107": "sarvavātākālamaraṇarogapraśamanaḥ,",
  "S04bsu018_u:5108": "sarvadurbhikṣapraśamanakaraḥ,",
  "S04bsu018_u:5109": "kṣemakaraṇīyaḥ,",
  "S04bsu018_u:5110": "subhikṣakaraḥ,",
  "S04bsu018_u:5111": "ārogyasāmagrīkaraḥ,",
  "S04bsu018_u:5112": "bhītānāmabhayasukhakaraḥ,",
  "S04bsu018_u:5113": "kleśavyupaśamanakaraḥ,",
  "S04bsu018_u:5114": "kuśalamūlavivṛddhikaraḥ,",
  "S04bsu018_u:5115": "apāyaduḥkhapramocanakarastribhiryānairmārgasandarśanakaraḥ,",
  "S04bsu018_u:5116": "samādhidhāraṇīkṣāntipratilābhakaraḥ,",
  "S04bsu018_u:5117": "sarvasattvānāmupajīvakaro,",
  "S04bsu018_u:5118": "vajrāsananiṣīdanakaraḥ,",
  "S04bsu018_u:5119": "caturmāradharṣaṇakaro,",
  "S04bsu018_u:5120": "bodhipakṣābhisaṃbudhyanakaro,",
  "S04bsu018_u:5121": "dharmacakrapravartanakaraḥ,",
  "S04bsu018_u:5122": "āryasaptadhanavirahitānāṃ sattvānāṃ bodhipakṣasamṛddhikaraḥ,",
  "S04bsu018_u:5123": "bahuparivāraḥ;",
  "S04bsu018_u:5124": "abhayapuranagarapraveśakaraṇārthaṃ mayā dharmaparyāyo bhāṣitaḥ” /",
  "S04bsu018_u:5125": "“kasya haste imaṃ dharmaparyāyaṃ parindāmi? /",
  "S04bsu018_u:5126": "ko mamemaṃ dharmaparyāyaṃ paścimāyāṃ pañcāśatyāṃ rakṣiṣyati,",
  "S04bsu018_u:5127": "adharmabhūmiṣṭhānāṃ sattvānāṃ bhinnaśīlānāṃ ca bhikṣūṇāṃ (KpSū 419)",
  "S04bsu018_u:5128": "karṇapuṭe prakāśayiṣyati,",
  "S04bsu018_u:5129": "adharmarāgaraktānāṃ viṣamalobhābhibhūtānāṃ mithyādharmaparicitānāṃ aparipakvacittāṃ saṃvejayiṣyati?” /",
  "S04bsu018_u:5130": "sarvāvatī ca sā parṣā bhagavataścetasā cittamājñāya;",
  "S04bsu018_u:5131": "tatra parṣadi merupuṇyo nāma yakṣariṣirniṣaṇṇaḥ /",
  "S04bsu018_u:5132": "atha maitreyo bodhisattvo mahāsattvastaṃ merupuṇyaṃ yakṣariṣiṃ gṛhītvā bhagavataḥ sakāśamupanītavān /",
  "S04bsu018_u:5133": "bhagavān āha - “udgṛhṇa tvaṃ maharṣa imaṃ dharmaparyāyaṃ,",
  "S04bsu018_u:5134": "yāvatpaścimāyāṃ pañcāśatyāṃ deśāntaragatānāmavaivartikānāṃ bodhisattvānāṃ karṇapuṭeṣu prakāśasva /",
  "S04bsu018_u:5135_0": "adya cāvaivartikacittaṃ saṃjanayasvā “hai“vaṃ\u0002 bhadanta bhagavaṃścaturaśītimahākalpā",
  "S04bsu018_u:5135_1": "atikrāmantā yanmayā bhadanta bhagavan pūrvaṃ praṇidhānena yakṣariṣitvālabdhyānuttarāyāṃ",
  "S04bsu018_u:5135_2": "samyaksaṃbodhau bodhicārikāṃ caramāṇo gaṇanātikrāntāḥ sattvā mayā caturṣu brāhmavihāreṣu pratiṣṭhāpitāḥ,",
  "S04bsu018_u:5136": "avaivartikabhūmau ca pratiṣṭhāpitāḥ /",
  "S04bsu018_u:5137": "(KpSū 420) ahaṃ ca sattvānāṃ svayameva paripācayāmi yāvatpaścimāyāṃ pañcāśatyāṃ ya imaṃ dharmaparyāyaṃ udgṛhīṣyati,",
  "S04bsu018_u:5138": "yāvadya itaścatuṣpadikāmapi gāthāṃ dhārayiṣyati” //",
  "S04bsu018_u:5139": "idamavocadbhagavān āttamanāḥ sarvāvatī parṣat sadevamānuṣāsuragandharvaśca loko bhagavato bhāṣitamabhyanandanniti //",
  "S04bsu018_u:5140": "iti śrīkaruṇāpuṇḍarīkaṃ nāma mahāyānasūtraṃ samāptaṃ //",
  "S04bsu018_u:5141": "śubham astu //",
  "S04bsu018_u:5142": "ye dharmā hetuprabhavā hetu teṣāṃ tathāgataḥ /",
  "S04bsu018_u:5143": "hevadatteṣāṃ ca yo nirodha evaṃ vādi mahāśramaṇaṃ //",
  "S04bsu018_u:5144": "śubhamastu sarvadāt //",
  "S04bsu018_u:5145": "śubhaṃ // śubhaṃ // śubhaṃ //"
}