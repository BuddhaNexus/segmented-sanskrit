{
    "K09bsu016_u:0": " (Gv 1)",
    "K09bsu016_u:1": " // Gaṇḍavyūhasūtram //",
    "K09bsu016_u:2": " 1 // nidānaparivartaḥ /",
    "K09bsu016_u:3": " // om namaḥ sarvabuddhabodhisattvebhyaḥ //",
    "K09bsu016_u:4": " evaṃ mayā śrutam /",
    "K09bsu016_u:5": " ekasmin samaye bhagavān śrāvastyāṃ viharati sma jetavane 'nāthapiṇḍadasyārāme mahāvyūhe",
    "K09bsu016_u:6": " kūṭāgāre sārdhaṃ pañcamātrairbodhisattvasahasraiḥ samantabhadramañjuśrībodhisattvapūrvaṃgamaiḥ /",
    "K09bsu016_u:7": " yaduta jñānottarajñāninā ca bodhisattvena mahāsattvena /",
    "K09bsu016_u:8": " sattvottarajñāninā ca /",
    "K09bsu016_u:9": " asaṅgottarajñāninā ca /",
    "K09bsu016_u:10": " kusumottarajñāninā ca /",
    "K09bsu016_u:11": " sūryottarajñāninā ca /",
    "K09bsu016_u:12": " candrottarajñāninā ca /",
    "K09bsu016_u:13": " vimalottarajñāninā ca /",
    "K09bsu016_u:14": " vajrottarajñāninā ca /",
    "K09bsu016_u:15": " virajottarajñāninā ca /",
    "K09bsu016_u:16": " vairocanottarajñāninā (Gv 2) ca /",
    "K09bsu016_u:17": " bodhisattvena mahāsattvena //",
    "K09bsu016_u:18": " jyotirdhvajena ca /",
    "K09bsu016_u:19": " merudhvajena ca /",
    "K09bsu016_u:20": " ratnadhvajena ca /",
    "K09bsu016_u:21": " asaṅgadhvajena ca /",
    "K09bsu016_u:22": " kusumadhvajena ca /",
    "K09bsu016_u:23": " vimaladhvajena ca /",
    "K09bsu016_u:24": " sūryadhvajena ca /",
    "K09bsu016_u:25": " ruciradhvajena ca /",
    "K09bsu016_u:26": " virajadhvajena ca /",
    "K09bsu016_u:27": " vairocanadhvajrena ca bodhisattvena mahāsattvena //",
    "K09bsu016_u:28": " ratnatejasā ca /",
    "K09bsu016_u:29": " mahātejasā ca /",
    "K09bsu016_u:30": " jñānavajratejasā ca /",
    "K09bsu016_u:31": " vimalatejasā ca /",
    "K09bsu016_u:32": " dharmasūryatejasā ca /",
    "K09bsu016_u:33": " puṇyaparvatatejasā ca /",
    "K09bsu016_u:34": " jñānāvabhāsatejasā ca /",
    "K09bsu016_u:35": " samantaśrītejasā ca /",
    "K09bsu016_u:36": " samantaprabhatejasā ca /",
    "K09bsu016_u:37": " samantaprabhaśrītejasā ca bodhisattvena mahāsattvena //",
    "K09bsu016_u:38": " dhāraṇīgarbheṇa ca /",
    "K09bsu016_u:39": " gaganagarbheṇa ca /",
    "K09bsu016_u:40": " padmagarbheṇa ca /",
    "K09bsu016_u:41": " ratnagarbheṇa ca /",
    "K09bsu016_u:42": " sūryagarbheṇa ca /",
    "K09bsu016_u:43": " guṇaviśuddhigarbheṇa ca /",
    "K09bsu016_u:44": " dharmasamudragarbheṇa ca /",
    "K09bsu016_u:45": " vairocanagarbheṇa ca /",
    "K09bsu016_u:46": " nābhigarbheṇa ca /",
    "K09bsu016_u:47": " padmaśrīgarbheṇa ca bodhisattvena mahāsattvena //",
    "K09bsu016_u:48": " sunetreṇa ca /",
    "K09bsu016_u:49": " viśuddhanetreṇa ca /",
    "K09bsu016_u:50": " vimalanetreṇa ca /",
    "K09bsu016_u:51": " asaṅganetreṇa ca /",
    "K09bsu016_u:52": " samantadarśananetreṇa ca /",
    "K09bsu016_u:53": " suvilokitanetreṇa ca /",
    "K09bsu016_u:54": " avalokitanetreṇa ca /",
    "K09bsu016_u:55": " utpalanetreṇa ca /",
    "K09bsu016_u:56": " vajranetreṇa ca /",
    "K09bsu016_u:57": " ratnanetreṇa ca /",
    "K09bsu016_u:58": " gagananetreṇa ca /",
    "K09bsu016_u:59": " samantanetreṇa ca bodhisattvena mahāsattvena //",
    "K09bsu016_u:60": " devamukuṭena ca /",
    "K09bsu016_u:61": " dharmadhātupratibhāsamaṇimukuṭena ca /",
    "K09bsu016_u:62": " bodhimaṇḍamukuṭena ca /",
    "K09bsu016_u:63": " digvairocanamukuṭena ca /",
    "K09bsu016_u:64": " sarvabuddhasaṃbhūtagarbhamaṇimukuṭena ca /",
    "K09bsu016_u:65": " sarvalokadhātūdgatamukuṭena ca /",
    "K09bsu016_u:66": " samantavairocanamukuṭena ca /",
    "K09bsu016_u:67": " anabhibhūtamukuṭena ca /",
    "K09bsu016_u:68": " sarvatathāgatasiṃhāsanasaṃpratiṣṭhitamaṇimukuṭena ca /",
    "K09bsu016_u:69": " samantadharmadhātugaganapratibhāsamukuṭena ca bodhisattvena mahāsattvena //",
    "K09bsu016_u:70": " brahmendracuḍena ca /",
    "K09bsu016_u:71": " nāgendracūḍena ca /",
    "K09bsu016_u:72": " sarvabuddhanirmāṇapratibhāsacūḍena ca /",
    "K09bsu016_u:73": " bodhimaṇḍacūḍena ca /",
    "K09bsu016_u:74": " sarvapraṇidhānasāgaranirghoṣamaṇirājacūḍena ca /",
    "K09bsu016_u:75": " sarvatathāgataprabhāmaṇḍalapramuñcanamaṇiratnanigarjitacūḍena ca /",
    "K09bsu016_u:76": " sarvākāśatalāsaṃbhedavijñaptimaṇiratnavibhūṣitacūḍena ca /",
    "K09bsu016_u:77": " sarvatathāgatavikurvitapratibhāsadhvajamaṇirājajālasaṃchāditacūḍena ca /",
    "K09bsu016_u:78": " sarvatathāgatadharmacakranirghoṣacūḍena ca /",
    "K09bsu016_u:79": " sarvatryadhvanāmacakranirghoṣacūḍena ca bodhisattvena mahāsattvena //",
    "K09bsu016_u:80": " mahāprabheṇa ca /",
    "K09bsu016_u:81": " vimalaprabheṇa ca /",
    "K09bsu016_u:82": " vimalatejaḥprabheṇa ca /",
    "K09bsu016_u:83": " ratnaprabheṇa ca /",
    "K09bsu016_u:84": " virajaprabheṇa ca /",
    "K09bsu016_u:85": " jotiṣprabheṇa ca /",
    "K09bsu016_u:86": " dharmaprabheṇa ca /",
    "K09bsu016_u:87": " śāntiprabheṇa ca /",
    "K09bsu016_u:88": " sūryaprabheṇa ca /",
    "K09bsu016_u:89": " vikurvitaprabheṇa ca /",
    "K09bsu016_u:90": " devaprabheṇa ca bodhisattvena mahāsattvena //",
    "K09bsu016_u:91": " puṇyaketunā ca /",
    "K09bsu016_u:92": " jñānaketunā ca /",
    "K09bsu016_u:93": " dharmaketunā ca /",
    "K09bsu016_u:94": " abhijñāketunā (Gv 3) ca /",
    "K09bsu016_u:95": " prabhāketunā /",
    "K09bsu016_u:96": " kusumaketunā ca /",
    "K09bsu016_u:97": " bodhiketunā ca /",
    "K09bsu016_u:98": " brahmaketunā ca /",
    "K09bsu016_u:99": " samantāvabhāsaketunā ca /",
    "K09bsu016_u:100": " maṇiketunā ca bodhisattvena mahāsattvena //",
    "K09bsu016_u:101": " brahmaghoṣeṇa ca /",
    "K09bsu016_u:102": " sāgaraghoṣeṇa ca /",
    "K09bsu016_u:103": " dharaṇīnirnādaghoṣeṇa ca /",
    "K09bsu016_u:104": " lokendraghoṣeṇa ca /",
    "K09bsu016_u:105": " śailendrarājasaṃghaṭṭanaghoṣeṇa ca /",
    "K09bsu016_u:106": " sarvadharmadhātuspharaṇaghoṣeṇa ca /",
    "K09bsu016_u:107": " sarvadharmadhātusāgaranigarjitaghoṣeṇa ca /",
    "K09bsu016_u:108": " sarvamāaramaṇḍalapramardanaghoṣeṇa ca /",
    "K09bsu016_u:109": " mahākaruṇānayameghanigarjitaghoṣeṇa ca /",
    "K09bsu016_u:110": " sarvajagadduḥkhapraśāntyāśvāsanaghoṣeṇa ca bodhisattvena mahāsattvena /",
    "K09bsu016_u:111": " dharmodgatena ca /",
    "K09bsu016_u:112": " viśeṣodgatena ca /",
    "K09bsu016_u:113": " jñānodgatena",
    "K09bsu016_u:114": " ca / puṇyasumerūdgatena ca /",
    "K09bsu016_u:115": " guṇaprabhāvodgatena ca /",
    "K09bsu016_u:116": " yaśodgatena ca /",
    "K09bsu016_u:117": " samantāvabhāsodgatena ca /",
    "K09bsu016_u:118": " mahāmaitryudgatena ca /",
    "K09bsu016_u:119": " jñānasaṃbhārodgatena ca /",
    "K09bsu016_u:120": " tathāgatakulagotrodgatena ca bodhisattvena mahāsattvena //",
    "K09bsu016_u:121": " prabhāśriyā ca /",
    "K09bsu016_u:122": " pravaraśriyā ca /",
    "K09bsu016_u:123": " samudgataśriyā ca /",
    "K09bsu016_u:124": " vairocanaśriyā ca /",
    "K09bsu016_u:125": " dharmaśriyā ca /",
    "K09bsu016_u:126": " candraśriyā ca /",
    "K09bsu016_u:127": " gaganaśriyā ca /",
    "K09bsu016_u:128": " ratnaśriyā ca /",
    "K09bsu016_u:129": " ketuśriyā ca /",
    "K09bsu016_u:130": " jñānaśriyā ca bodhisattvena mahāsattvena //",
    "K09bsu016_u:131": " śailendrarājena ca /",
    "K09bsu016_u:132": " dharmendrarājena ca /",
    "K09bsu016_u:133": " jagadindrarājena ca /",
    "K09bsu016_u:134": " brahmendrarājena ca /",
    "K09bsu016_u:135": " gaṇendrarājena ca /",
    "K09bsu016_u:136": " devendrarājena ca /",
    "K09bsu016_u:137": " śāntendrarājena ca /",
    "K09bsu016_u:138": " acalendrarājena ca /",
    "K09bsu016_u:139": " ṛṣabhendrarājena ca /",
    "K09bsu016_u:140": " pravarendrarājena ca bodhisattvena mahāsattvena //",
    "K09bsu016_u:141": " praśāntasvareṇa ca /",
    "K09bsu016_u:142": " asaṅgasvareṇa ca /",
    "K09bsu016_u:143": " dharaṇīnirghoṣasvareṇa ca /",
    "K09bsu016_u:144": " sāgaranigarjitasvareṇa ca /",
    "K09bsu016_u:145": " meghanirghoṣasvareṇa ca /",
    "K09bsu016_u:146": " dharmāvabhāsasvareṇa ca /",
    "K09bsu016_u:147": " gagananirghoṣasvareṇa ca /",
    "K09bsu016_u:148": " sarvasattvakuśalamūlanigarjitasvareṇa ca /",
    "K09bsu016_u:149": " pūrvapraṇidhānasaṃcodanasvareṇa ca /",
    "K09bsu016_u:150": " māramaṇḍalanirghoṣasvareṇa ca bodhisattvena mahāsattvena //",
    "K09bsu016_u:151": " ratnabuddhinā ca /",
    "K09bsu016_u:152": " jñānabuddhinā ca /",
    "K09bsu016_u:153": " gaganabuddhinā ca /",
    "K09bsu016_u:154": " asaṅgabuddhinā ca /",
    "K09bsu016_u:155": " vimalabuddhinā ca /",
    "K09bsu016_u:156": " viśuddhabuddhinā ca /",
    "K09bsu016_u:157": " tryadhvāvabhāsabuddhinā ca /",
    "K09bsu016_u:158": " viśālabuddhinā ca /",
    "K09bsu016_u:159": " samantāvalokabuddhinā ca /",
    "K09bsu016_u:160": " dharmadhātunayāvabhāsabuddhinā ca bodhisattvena mahāsattvena //",
    "K09bsu016_u:161": " evaṃpramukhaiḥ pañcamātrairbodhisattvasahasraiḥ sarvaiḥ samantabhadrabodhisattvacaryāpraṇidhānābhiniryātairasaṅgagocaraiḥ sarvabuddhakṣetraspharaṇatayā",
    "K09bsu016_u:162": " anantakāyādhiṣṭhānaiḥ sarvatathāgatopasaṃkramaṇatayā /",
    "K09bsu016_u:163": " anāvaraṇacakṣurmaṇḍalaviśuddhaiḥ sarvabuddhavikurvitadarśanatayā /",
    "K09bsu016_u:164": " vijñaptiṣvapramāṇagataiḥ sarvatathāgatābhisaṃbodhimukhopasaṃkramaṇāpratiprasrabdhatayā /",
    "K09bsu016_u:165": " anantālokaiḥ sarvabuddhadharmasamudranayajñānāvabhāsapratilabdhatayā /",
    "K09bsu016_u:166": " anantakalpākṣīṇaguṇanirdeśaiḥ pratisaṃvidviśuddhyā /",
    "K09bsu016_u:167": " ākāśadhātuparamajñānagocaraviśuddhyanigṛhītairyathāśayajagadrūpakāyasaṃdarśanatayā /",
    "K09bsu016_u:168": " vitimirairniḥsattvanirjīvasattvadhātuparijñayā /",
    "K09bsu016_u:169": " gaganasamaprajñaiḥ sarvadharmadhāturaśmijālaspharaṇatayā /",
    "K09bsu016_u:170": " pañcabhiśca śrāvakamaharddhikaśataiḥ sarvaiḥ satyanayasvabhāvābhisaṃbuddhairbhūtakoṭipratyakṣagatairdharmaprakṛtyavatīrṇairbhavasamudroccalitaistathāgatagaganagocaraiḥ",
    "K09bsu016_u:171": " saṃyojanānuśayavāsanāvinivartitairasaṅgālayanilayairgaganaśāntavihāribhirbuddhakāṅkṣāvimativicikitsāsamucchinnaiḥ",
    "K09bsu016_u:172": " buddhajñānasamudrādhimuktipathāvatīrṇaiḥ //",
    "K09bsu016_u:173": " lokendraiśca pūrvajinakṛtādhikāraiḥ",
    "K09bsu016_u:174": " sarvajagaddhitasukhapratipannairanadhīṣṭakalyāṇamitraiḥ (Gv 4)",
    "K09bsu016_u:175": " parasattvarakṣāpratipannaiḥ lokaviśeṣavartijñānasukhavatīrṇaiḥ",
    "K09bsu016_u:176": " sarvasattvāparityāgacittairbuddhaśāsanagocaraniryātaistathāgataśāsanarakṣāpratipannairbuddhavaṃśasaṃdhāraṇapraṇidhinirjātaistathāgatakulagotrasaṃbhavābhimukhaiḥ",
    "K09bsu016_u:177": " sarvajñatājñānābhilāṣibhiḥ //",
    "K09bsu016_u:178": " atha khalu teṣāṃ bodhisattvānāṃ saparivārāṇāṃ teṣāṃ ca śrāvakamaharddhikānāṃ teṣāṃ",
    "K09bsu016_u:179": " ca lokendrāṇāṃ saparivārāṇāmetadabhavatna śakyaṃ sadevakenāpi lokena tathāgataviṣayaṃ",
    "K09bsu016_u:180": " tathāgatajñānagocaraṃ tathāgatādhiṣṭhānaṃ tathāgatabalaṃ tathāgatavaiśāradyaṃ tathāgatasamādhiṃ",
    "K09bsu016_u:181": " tathāgatavihāraṃ tathāgatādhipatyaṃ tathāgatakāyaṃ tathāgatajñānamavagantuṃ vā avagāhituṃ",
    "K09bsu016_u:182": " vā adhimoktuṃ vā prajñātuṃ vā vijñātuṃ vā vicārayituṃ vā vibhāvayituṃ vā vibhājituṃ",
    "K09bsu016_u:183": " vā prabhāvayituṃ vā parasattvasaṃtāneṣu vā pratiṣṭhāpayitum,",
    "K09bsu016_u:184": " anyatra tathāgatādhiṣṭhānena tathāgatavikurvitena tathāgatānubhāvena tathāgatapūrvaprāṇidhānena",
    "K09bsu016_u:185": " pūrvabuddhasukṛtakuśalamūlatayā kalyāṇamitraparigraheṇa śraddhānayanajñānapariśuddhyā",
    "K09bsu016_u:186": " udārādhimuktyavabhāsapratilambhena bodhisattvādhyāśayapariśuddhyā adhyāśayasarvajñatāpraṇidhānaprasthānena /",
    "K09bsu016_u:187": " apyeva nāma bhagavānasmākaṃ yathāśayānāṃ bodhisattvānāṃ sarveṣāṃ ca sattvānāmāśaya",
    "K09bsu016_u:188": " vimātratayā adhimuktinānātvatayā pratibodhanānātvatayā vacanasaṃketanānātvaprāptānāṃ",
    "K09bsu016_u:189": " nānādhipateyabhūmipratiṣṭhitānāṃ nānendriyaviśuddhānāṃ nānāśayaprayogānāṃ nānācetanāviṣayāṇāṃ",
    "K09bsu016_u:190": " nānātathāgataguṇaniśritānāṃ nānādharmanirdeśadigabhimukhānāṃ pūrvasarvajñatāprasthānaṃ ca saṃdarśayet /",
    "K09bsu016_u:191": " pūrvabodhisattvapraṇidhānābhinirhāraṃ ca saṃdarśayet /",
    "K09bsu016_u:192": " pūrvabodhisattvapāramitāmaṇḍalaviśuddhiṃ ca saṃdarśayet /",
    "K09bsu016_u:193": " pūrvabodhisattvabhūmyākramaṇavikurvitaṃ ca saṃdarśayet /",
    "K09bsu016_u:194": " pūrvabodhisattvacaryāmaṇḍalābhinirhāraparipūriṃ ca saṃdarśayet /",
    "K09bsu016_u:195": " pūrvabodhisattvayānābhinirhāravyūhāvabhāsaṃ ca saṃdarśayet /",
    "K09bsu016_u:196": " pūrvabodhisattvamārgavyūhapariśuddhiṃ ca saṃdarśayet /",
    "K09bsu016_u:197": " pūrvabodhisattvaniryāṇanayasāgarābhinirhāravyūhānapi saṃdarśayet /",
    "K09bsu016_u:198": " pūrvabodhisattvasamudāgamavikurvitasāgaravyūhānapi saṃdarśayet /",
    "K09bsu016_u:199": " bodhisattvapūrvayogasamudrānapi saṃdarśayet /",
    "K09bsu016_u:200": " abhisaṃbodhimukhavikurvitasāgarānapi saṃdarśayet /",
    "K09bsu016_u:201": " tathāgatadharmacakrapravartanavikurvitavṛṣabhitāmapi saṃdarśayet /",
    "K09bsu016_u:202": " tathāgatabuddhakṣetrapariśuddhivikurvitasāgarānapi saṃdarśayet /",
    "K09bsu016_u:203": " tathāgatasattvadhātuvinayopāyamukhānyapi saṃdarśayet /",
    "K09bsu016_u:204": " tathāgatasarvajñatādharmanagarādhipateyatāmapi saṃdarśayet /",
    "K09bsu016_u:205": " tathāgatasarvasattvamārgāvabhāsānapi saṃdarśayet /",
    "K09bsu016_u:206": " tathāgatasattvabhavanapraveśavikurvitānyapi saṃdarśayet /",
    "K09bsu016_u:207": " tathāgatasattvadakṣiṇāpratigrahāṃśca saṃdarśayet /",
    "K09bsu016_u:208": " tathāgatasarvasattvapuṇyadakṣiṇādeśanāprātihāryāṇyapi saṃdarśayet /",
    "K09bsu016_u:209": " tathāgatasarvasattvacittagatiṣu buddhapratibhāsavijñaptīrapi saṃdarśayet /",
    "K09bsu016_u:210": " tathāgatasattvavikurvitaprātihāryāṇyapi saṃdarśayet /",
    "K09bsu016_u:211": " tathāgatasarvasattvadeśanānuśāsanīprātihāryāṇyapi saṃdarśayet /",
    "K09bsu016_u:212": " tathāgatasarvasattvācintyabuddhasamādhigocaravikurvitānyapi saṃdarśayediti //",
    "K09bsu016_u:213": " atha khalu bhagavāṃsteṣāṃ bodhisattvānāṃ cetasaiva cetaḥparivitarkamājñāya mahākaruṇāśarīraṃ",
    "K09bsu016_u:214": " mahākaruṇāmukhaṃ mahākaruṇāpūrvaṃgamaṃ mahākaruṇādharmagaganayānugamaṃ siṃhavijṛmbhitaṃ nāma (Gv 5)",
    "K09bsu016_u:215": " samādhiṃ samāpadyate sma jagadvirocanavyūham /",
    "K09bsu016_u:216": " samanantarasamāpannasya ca bhagavato mahāvyūhaḥ kūṭāgāro 'nantamadhyavipulaḥ saṃsthito 'bhūt /",
    "K09bsu016_u:217": " aparājitavajradharaṇītalavyūhaḥ sarvamaṇiratnarājajālasaṃsthitabhūmitalamanekaratnapuṣpābhikīrṇo",
    "K09bsu016_u:218": " mahāmaṇiratnasuvikīrṇo vaiḍūryastambhopaśobhito jagadvirocanamaṇirājasuvibhaktālaṃkāraḥ",
    "K09bsu016_u:219": " sarvaratnayamakasaṃghāto jāmbūnadamaṇiratnakūṭopaśobhitaḥ sarvaratnaniryūhatoraṇaharmyagavākṣāsaṃkhyeyavedikāviśuddhavyūhaḥ",
    "K09bsu016_u:220": " sarvalokendrasadṛśamaṇiratnavyūho jagatsāgaramaṇiratnavyūhaḥ sarvamaṇiratnasaṃchāditaḥ",
    "K09bsu016_u:221": " samucchritacchatradhvajapatākaḥ sarvadvāratoraṇavyūhamukhairdharmadhāturaśmijālapramuktaspharaṇavyūho",
    "K09bsu016_u:222": " bahiranabhilāpyaparṣanmaṇḍalabhūmitalavedikāvyūhaḥ samantadiksopānamaṇiratnakūṭaḥ",
    "K09bsu016_u:223": " paramasuvibhaktopaśobhitaḥ /",
    "K09bsu016_u:224": " sarvaṃ ca jetavanaṃ vipulāyāmavistāraṃ saṃsthitamabhūt /",
    "K09bsu016_u:225": " tānyapi ca buddhānubhāvena anabhilāpyabuddhakṣetraparamāṇurajaḥsamānibuddhakṣetrāṇi vipulāyāmavistārāṇi saṃsthitānyabhūvan /",
    "K09bsu016_u:226": " sarvaratnavicitravyūhāni anabhilāpyaratnacitrasaṃsthitabhūmitalāni asaṃkhyeyamaṇiratnaprākāraparikṣiptāni vividharatnatālapaṅktivyūhāni saṃsthitānyabhūvan",
    "K09bsu016_u:227": " teṣu ca aparimāṇagandhodakanadyo 'nantāvartagandhodakaparipūrṇāḥ sarvaratnapuṣpaughakaluṣāḥ pradakṣiṇavāhinyaḥ sarvabuddhanirghoṣanigarjitavyūhāḥ samavatiṣṭhante sma /",
    "K09bsu016_u:228": " acintyāśca ratnapuṇḍarīkapaṅktayaḥ sarvaratnodgatapraphullapadmavyūhopaśobhitatalāśca ratnavṛkṣāḥ,",
    "K09bsu016_u:229": " acintyāśca vicitraratnakūṭāgārapaṅktayaḥ sarvamaṇiratnajālasaṃchannā asaṃkhyeyamaṇiratnaraśmijālāvabhāsavyūhā",
    "K09bsu016_u:230": " asaṃkhyeyamaṇiratnavimānasarvamaṇiratnavyūhāḥ sarvagandhakośapramuktāḥ sarvadhūpapaṭalavyūhāḥ saṃsthitā abhūvan /",
    "K09bsu016_u:231": " aparimāṇāśca ratnadhvajāḥ,",
    "K09bsu016_u:232": " evam vastradhvajāḥ patākādhvajā ratnapaṭṭadhvajāḥ puṣpadhvajā ābharaṇadhvajā mālyadhvajāḥ",
    "K09bsu016_u:233": " sarvaratnakiṅkiṇījāladhvajā maṇirājacchatradhvajāḥ samantāvabhāsaspharaṇamaṇiratnadhvajāḥ",
    "K09bsu016_u:234": " sarvatathāgatanāmacakranirghoṣamaṇiratnarājadhvajāḥ siṃhakāntamaṇiratnarājadhvajāḥ",
    "K09bsu016_u:235": " sarvatathāgatapūrvayoganigarjanamaṇiratnarājadhvajāḥ sarvadharmadhātupratibhāsadhvajā",
    "K09bsu016_u:236": " maṇiratnarājadhvajavyūhāḥ sarvadhvajālaṃkārasamantadiksuvibhaktavyūhāḥ saṃtiṣṭhante",
    "K09bsu016_u:237": " sma / sarvāvacca jetavanamacintyadivyavimānameghagaganatalālaṃkāraṃ saṃsthitamabhūt /",
    "K09bsu016_u:238": " asaṃkhyeyasarvagandhavṛkṣameghasaṃchannālaṃkāram,",
    "K09bsu016_u:239": " anabhilāpyasarvavyūhasumerusaṃchannālaṃkāram,",
    "K09bsu016_u:240": " anabhilāpyavādyatūryameghasarvatathāgatastutisaṃgītimadhuranirghoṣālaṃkāram,",
    "K09bsu016_u:241": " anabhilāpyaratnapadmameghasaṃchannālaṃkāram,",
    "K09bsu016_u:242": " anabhilāpyaratnasiṃhāsanadivyamaṇiratnavastraprajñaptabodhisattvaniṣaṇṇatathāgatastutimeghamadhuranirghoṣālaṃkāram,",
    "K09bsu016_u:243": " anabhilāpyadevendrabimbasadṛśābhimukhamaṇivigrahameghālaṃkāram,",
    "K09bsu016_u:244": " anabhilāpyaśvetamuktijālameghālaṃkāram,",
    "K09bsu016_u:245": " anabhilāpyalohitamuktākūṭāgārameghasaṃchannālaṃkāram,",
    "K09bsu016_u:246": " anabhilāpyavajrasāramuktāmeghapravarṣaṇālaṃkāraṃ saṃsthitamabhūt /",
    "K09bsu016_u:247": " tatkasya hetoḥ?",
    "K09bsu016_u:248": " tathā hi tadacintyaṃ tathāgatakuśalamūlam,",
    "K09bsu016_u:249": " acintyastathāgataśukladharmopacayaḥ,",
    "K09bsu016_u:250": " acintyaṃ tathāgatabuddhavṛṣabhitādhiṣṭhānam,",
    "K09bsu016_u:251": " acintyaṃ tathāgatasarvalokadhātvekakāyaspharaṇavikurvitam,",
    "K09bsu016_u:252": " acintyaṃ sarvatathāgataikakāyapraveśasarvabuddhakṣetravyūhasamavasaraṇādhiṣṭhānasaṃdarśanam acintyaṃ tathāgatānāmekaparamāaṇurajasi sarvadharmadhātupratibhāsavijñaptisaṃdarśanam,",
    "K09bsu016_u:253": " acintyaṃ tathāgatānāmekaromakūpe (Gv 6)",
    "K09bsu016_u:254": " pūrvāntakoṭīgatasarvatathāgataparaṃparāsaṃdarśan,",
    "K09bsu016_u:255": " acintyaṃ tathāgatāmekaraśmimukhasarvalokadhātuparamāṇurajaḥprasarāvabhāsanam,",
    "K09bsu016_u:256": " acintyaṃ tathāgatānāmekaromamukhasarvalokadhātuparamāṇurajaḥsamaṃ nirmitameghasarvabuddhakṣetraspharaṇam,",
    "K09bsu016_u:257": " acintyaṃ tathāgatānāmekaromamukhasarvalokadhātusaṃvartavivartakalpasaṃdarśanaṃ ca /",
    "K09bsu016_u:258": " yathā ca jetavanamevaṃrūpayā buddhakṣetrapariśuddhyā pariśuddhaṃ saṃsthitam,",
    "K09bsu016_u:259": " evaṃ daśasu dikṣu dharmadhātuparamākāśadhātuparyavasānāḥ sarvalokadhātavaḥ pariśuddhāḥ",
    "K09bsu016_u:260": " saṃsthitā alaṃkṛtāḥ pratimaṇḍitāḥ tathāgatakāyaparisphuṭā jetavanasamavasaraṇā bodhisattvaparipūrṇāḥ",
    "K09bsu016_u:261": " tathāgataparṣanmaṇḍalasamudrasuvyavasthitāḥ sarvavyūhameghabhipravarṣaṇāḥ,",
    "K09bsu016_u:262": " sarvaratnaprabhāvabhāsitāḥ sarvamaṇiratnameghapravarṣitālaṃkārāḥ,",
    "K09bsu016_u:263": " sarvakṣetravyūhameghasaṃchannālaṃkārāḥ,",
    "K09bsu016_u:264": " sarvadivyātmabhāvameghapravarṣitālaṃkārāḥ sarvapuṣpameghapravarṣitālaṃkārāḥ,",
    "K09bsu016_u:265": " supuṣpitakośaspharaṇālaṃkārāḥ,",
    "K09bsu016_u:266": " sarvavastrameghanānāraṅgaruciracīvaravarṣapramuktakośāḥ,",
    "K09bsu016_u:267": " sarvamālyadāmahāravyūhameghācchannadhārābhipravarṣaṇālaṃkārāḥ",
    "K09bsu016_u:268": " sarvadiksamutthitanānāgandhadhūpameghapaṭalasarvajagaccharīrasadṛśasaṃsthānapravarṣāṇālaṃkārāḥ",
    "K09bsu016_u:269": " sarvaratnakusumajālameghācchannaratnajālasūkṣmacūrṇapravarṣaṇālaṃkārāḥ sarvaratnadhvajapatākāmeghadivyakanyāpāṇiparigṛhītagaganatalāvartanaparivartanālaṃkārāḥ",
    "K09bsu016_u:270": " sarvaratnapadmavicitraratnapatramaṇḍalordhvadaṇḍādhaḥkesaranibaddhatūryasaṃghaṭṭitamadhuranirghoṣālaṃkārāḥ",
    "K09bsu016_u:271": " sarvaratnabimbajālasiṃhapañjaranānāratnacitrahāramālyālaṃkārāḥ saṃsthitāḥ saṃdṛśyante sma //",
    "K09bsu016_u:272": " samanantarasamāpannasya bhagavata evaṃ siṃhavijṛmbhitaṃ tathāgatasamādhim,",
    "K09bsu016_u:273": " atha tāvadeva pūrvasyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ",
    "K09bsu016_u:274": " pareṇa kanakameghapradīpadhvajāyā lokadhātorvairocanaśrītejorājasya tathāgatasya",
    "K09bsu016_u:275": " buddhakṣetrādvairocanapraṇidhānanābhiraśmiprabho nāma bodhisattvo mahāsattvaḥ sārdhamanabhilāpyabuddhakṣetraparamāṇurajaḥsamairbodhisattvaistena",
    "K09bsu016_u:276": " bhagavatā anujñātaḥ tataḥ parṣanmaṇḍalasamudrāduccalitvā yena sahālokadhātustenopasaṃkrānto",
    "K09bsu016_u:277": " nānāvyūhameghairgaganatalamalaṃkurvan /",
    "K09bsu016_u:278": " yaduta divyapuṣpameghavarṣamabhipravarṣan,",
    "K09bsu016_u:279": " divyagandhameghavarṣaṃ pramuñcan,",
    "K09bsu016_u:280": " divyaratnapadmameghavarṣamabhiprakiran,",
    "K09bsu016_u:281": " divyamālyameghavarṣamavarsṛjan,",
    "K09bsu016_u:282": " divyaratnameghavarṣamabhipravarṣan,",
    "K09bsu016_u:283": " divyābharaṇameghavarṣamabhipravarṣan,",
    "K09bsu016_u:284": " divyaratnacchatrameghānabhinirharan,",
    "K09bsu016_u:285": " vicitranānāraṅgasūkṣmadivyavastrameghavarṣamabhipravarṣan,",
    "K09bsu016_u:286": " divyaratnadhvajapatākāmeghān gaganatale 'dhitiṣṭhan,",
    "K09bsu016_u:287": " ruciraiḥ sarvaratnameghavyūhairgaganatalaṃ spharan,",
    "K09bsu016_u:288": " yena bhagavāṃstenopasaṃkramya sārdhaṃ parivāreṇa bhagavantaṃ namaskṛtya pūrvāṃ diśamupaniśritya",
    "K09bsu016_u:289": " samantavyūhamaṇiratnajālasaṃchannāni kūṭāgārāṇi dikprabhāsamaṇirājapadmagarbhāṇi",
    "K09bsu016_u:290": " ca siṃhāsanānyabhinirmāya nyaṣidatparyaṅkamābhujya cintārājamaṇiratnajālālaṃkārasaṃchannāni",
    "K09bsu016_u:291": " bodhisattvaśarīrāṇyadhiṣṭhāya //",
    "K09bsu016_u:292": " dakṣiṇāyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ pareṇa",
    "K09bsu016_u:293": " vajrasāgaragarbhāyā lokadhātoḥ samantāvabhāsaśrīgarbharājasya tathāgatasya buddhakṣetrād",
    "K09bsu016_u:294": " duryodhanavīryavegarājo nāma bodhisattvo mahāsattvaḥ sārdhamanabhilāpyabuddhakṣetraparamāṇurajaḥsamairbodhisattvaiḥ",
    "K09bsu016_u:295": " tena ca bhagavatā anujñātaḥ tataḥ parṣanmaṇḍalasamudrāduccalitvā yena sahālokadhātustenopasaṃkrāntaḥ (Gv 7)",
    "K09bsu016_u:296": " sarvagandhadāmajālāvanaddhān sarvalokasamudrānadhitiṣṭhan,",
    "K09bsu016_u:297": " sarvaratnahāradāmajālāvanaddhān sarvabuddhakṣetraprasarānadhitiṣṭhan,",
    "K09bsu016_u:298": " sarvapuṣpadāmahārajālāvanaddhān sarvabuddhakṣetravaṃśānadhitiṣṭhan,",
    "K09bsu016_u:299": " sarvamālyadāmahārajālāvanaddhān sarvabuddhakṣetraparivartānadhitiṣṭhan,",
    "K09bsu016_u:300": " sarvavajrahārādhastalapratiṣṭhānasaṃgṛhītāni sarvabuddhakṣetraparṣanmaṇḍalānyadhitiṣṭhan,",
    "K09bsu016_u:301": " sarvamaṇiratnajālāvanaddhān sarvabuddhakṣetranayānadhitiṣṭhan,",
    "K09bsu016_u:302": " sarvavastradāmasamantaparigrahaparigṛhītān sarvalokadhātūnadhitiṣṭhan sarvaratnabimbahāradāmakalāpajālāvanaddhāni sarvabuddhakṣetrāṇyabhinirharan,",
    "K09bsu016_u:303": " śrīraśmimaṇiratnahāradāmajālāvanaddhāni sarvakṣetrāṇyadhitiṣṭhan,",
    "K09bsu016_u:304": " sarvavyūharaśmyavabhāsavairocanamaṇirājadāmajālāvanaddhāni sarvabuddhakṣetrāṇyadhitiṣṭhan,",
    "K09bsu016_u:305": " siṃhakāntamaṇiratnahāradāmajālapratiṣṭhānasaṃgṛhītān sarvalokadhātūnadhitiṣṭhan yena",
    "K09bsu016_u:306": " bhagavāstenopasaṃkramya sārdhaṃ parivāreṇa bhagavantaṃ namaskṛtya dakṣiṇāṃ diśamupaniśritya",
    "K09bsu016_u:307": " jagadvirocanamaṇikūṭāgārāṇi samantadigvirocanamaṇiratnapadmagarbhāṇi ca siṃhāsanānyabhinirmāya",
    "K09bsu016_u:308": " nyaṣīdat paryaṅkamābhujya sarvaratnakusumajālālaṃkārasaṃchannāni bodhisattvaśarīrāṇyadhiṣṭhāya //",
    "K09bsu016_u:309": " paścimāyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ pareṇa",
    "K09bsu016_u:310": " maṇisumerūvirocanadhvajapradīpāyā lokadhātordharmadhātujñānapradīpasya tathāgatasya",
    "K09bsu016_u:311": " buddhakṣetrātsamantaśrīsamudgatarājo nāma bodhisattvaḥ sārdhamanabhilāpyalokadhātusamudraparamāṇurajaḥsamairbodhisattvaistena",
    "K09bsu016_u:312": " bhagavatā anujñātaḥ tataḥ parṣanmaṇḍalāduccalitvā yena sahālokadhātustenopasaṃkrānto",
    "K09bsu016_u:313": " 'nabhilāpyabuddhakṣetraparamāṇurajaḥsamairnānāvarṇagandhadhvajasumerumeghaiḥ sarvadharmadhātuṃ spharan,",
    "K09bsu016_u:314": " anabhilāpyabuddhakṣetraparamāṇurajaḥsamairvividhagandhakusumameghaiḥ sarvadharmadhātuṃ spharan,",
    "K09bsu016_u:315": " anabhilāpyabuddhakṣetraparamāṇurajaḥsamairanekavarṇagandhasumerudhūpameghaiḥ sarvadharmadhātuṃ spharan,",
    "K09bsu016_u:316": " anabhilāpyabuddhakṣetraparamāṇurajaḥsamairvicitravarṇagandhameghaiḥ sarvadharmadhātuṃ spharan,",
    "K09bsu016_u:317": " anabhilāpyabuddhakṣetraparamāṇurajaḥsamaiḥ sarvapariṣkārasadṛśavarṇaiḥ romatejaḥsaṃbhavamaṇirājasumerumeghaiḥ sarvadharmadhātuṃ spharan,",
    "K09bsu016_u:318": " anabhilāpyabuddhakṣetraparamāṇurajaḥsamairnānāprabhāmaṇḍalavyūhajyotirdhvajamaṇiratnasumerumeghaiḥ sarvadharmadhātuṃ spharan,",
    "K09bsu016_u:319": " anabhilāpyabuddhakṣetraparamāṇurajaḥsamairnānāvarṇavajragarbhamaṇirājanānāvyūhaviṣayasumerumeghaiḥ sarvadharmadhātuṃ spharan,",
    "K09bsu016_u:320": " anabhilāpyabuddhakṣetraparamāṇurajaḥsamaiḥ sarvalokadhātupratibhāsaviṣayairjāmbūnadamaṇiratnasumerumeghai sarvadharmadhātuṃ spharan,",
    "K09bsu016_u:321": " anabhilāpyabuddhakṣetraparamāṇurajaḥsamaiḥ sarvaparvatadharmadhātupratibhāsamaṇirājasumerumeghaiḥ saṃchannaṃ gaganatalamadhitiṣṭhan,",
    "K09bsu016_u:322": " anabhilāpyabuddhakṣetraparamāṇurajaḥsamaiḥ sarvatathāgatalakṣaṇapratibhāsamaṇirājasumerumeghaiḥ sarvadharmadhātuviṣayaṃ spharan,",
    "K09bsu016_u:323": " anabhilāpyabuddhakṣetraparamāṇurajaḥsamaiḥ sarvatathāgatapūrvayogapratibhāsasaṃdarśanabodhisattvacaryānirghoṣasvaramaṇirājasumerumeghaiḥ sarvadharmadhātugaganaṃ",
    "K09bsu016_u:324": " anabhilāpyabuddhakṣetraparamāṇurajaḥsamaiḥ sarvatathāgatabodhimaṇḍapratibhāsamaṇirājasumerumeghairdaśa",
    "K09bsu016_u:325": " diśaḥ spharan yena bhagavāṃstenopasaṃkramya sārdhaṃ parivāreṇa bhagavantaṃ namaskṛtya",
    "K09bsu016_u:326": " paścimāṃ diśamupaniśritya (Gv 8)",
    "K09bsu016_u:327": " sarvagandharājaśarīramuktājālasaṃchāditān kūṭāgārān devendrapratibhāsadhvajamaṇiratnapadmagarbhāṇi",
    "K09bsu016_u:328": " ca siṃhāsanānyabhinirmāya nyaṣīdat paryaṅkamābhujya suvarṇamaṇirājasaṃchāditāni cintārājamakuṭāvabaddhāni",
    "K09bsu016_u:329": " bodhisattvaśarīrāṇyadhiṣṭhāya //",
    "K09bsu016_u:330": " uttarāyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ pareṇa",
    "K09bsu016_u:331": " ratnavastrāvabhāsadhvajāyāṃ lokadhātau dharmadhātugaganaśrīvairocanasya tathāgatasya",
    "K09bsu016_u:332": " buddhakṣetrādasaṅgaśrīrājo nāma bodhisattvo mahāsattvaḥ sārdhamanabhilāpyalokadhātusamudraparamāṇurajaḥsamairbodhisattvaistena",
    "K09bsu016_u:333": " bhagavatā anujñātaḥ tataḥ parṣanmaṇḍalasamudrāduccalitvā yena sahālokadhātustenopasaṃkrāntaḥ /",
    "K09bsu016_u:334": " sarvaratnapaṭṭameghālaṃkāram gaganatalamadhitiṣṭhan,",
    "K09bsu016_u:335": " pītavarṇapītanirbhāsaratnavastrameghālaṃkāraṃ gaganatalamadhitiṣṭhan,",
    "K09bsu016_u:336": " nānāgandhaparivāsitamaṇivastrameghapravarṣitālaṃkāraṃ gananatalamadhitiṣṭhan,",
    "K09bsu016_u:337": " ādityadhvajamaṇirājavastrameghālaṃkāraṃ gaganatalamadhitiṣṭhan,",
    "K09bsu016_u:338": " kanakaśrījvalanamaṇiratnavastrameghālaṃkāraṃ gaganatalamadhitiṣṭhan,",
    "K09bsu016_u:339": " ratnajvalanamaṇirājavastrameghālaṃkāraṃ gaganatalamadhitiṣṭhan,",
    "K09bsu016_u:340": " sarvajyotiḥpratibimbavicitramaṇivastrameghālaṃkāraṃ gaganatalamadhitiṣṭhan,",
    "K09bsu016_u:341": " pāṇḍukambalaśilāvabhāsamaṇiratnavastrameghadaśadikparisphuṭaṃ gaganatalamadhitiṣṭhan,",
    "K09bsu016_u:342": " vairocanaśrījvalanāvabhāsamaṇirājavastrameghadaśadikparisphuṭaṃ gaganatalamadhitiṣṭhan,",
    "K09bsu016_u:343": " avabhāsottaptavaddikkulavairocanamaṇirājavastrameghadaśadikparisphuṭaṃ gaganatalamadhitiṣṭhan,",
    "K09bsu016_u:344": " sāgaravyūhamaṇirājavastrameghasaṃchannaṃ gaganatalamadhitiṣṭhan yen bhagavāṃstenopasaṃkramya",
    "K09bsu016_u:345": " sārdhaṃ parivāreṇa bhagavantaṃ namaskṛtya uttarāṃ diśamupaniśritya sāgarasaṃbhavamaṇirājakūṭāgāravaiḍūryapadmagarbhasiṃhāsanāni",
    "K09bsu016_u:346": " ca abhinirmāya nyaṣīdat paryaṅkamābhujya siṃhakrāntamaṇirājajālasaṃchāditāni jyotirdhvajamaṇicūḍāvabaddhāni",
    "K09bsu016_u:347": " bodhisattvaśarīrāṇyadhiṣṭhāya //",
    "K09bsu016_u:348": " uttarapūrvasyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ",
    "K09bsu016_u:349": " pareṇa sarvamahāpṛthivīrājamaṇiraśmijālapramuktāyā lokadhātoranilambhacakṣuṣastathāgatasya",
    "K09bsu016_u:350": " buddhakṣetrāddharmadhātusunirmitapraṇidhicandro nāma bodhisattvaḥ sārdhamanabhilāpyalokadhātusamudraparamāṇurajaḥsamairbodhisattvaistena",
    "K09bsu016_u:351": " bhagavatā anujñātaḥ tataḥ parṣanmaṇḍalasamudrāduccalitvā yena sahālokadhātustenopasaṃkrāntaḥ /",
    "K09bsu016_u:352": " ratnakūṭāgāre meghasaṃchannān sarvalokadhātuprasarānadhitiṣṭhan,",
    "K09bsu016_u:353": " gandhakūṭāgārameghasaṃchannān sarvalokadhātuprasarānadhitiṣṭhan,",
    "K09bsu016_u:354": " dhūpakūṭāgārameghasaṃchannān sarvalokadhātuprasarānadhitiṣṭhan,",
    "K09bsu016_u:355": " candanakūṭāgārameghasaṃchannān sarvalokadhātuprasarānadhitiṣṭhan,",
    "K09bsu016_u:356": " kusumakūṭāgārameghasaṃchannān sarvalokadhātuprasarānadhitiṣṭhan,",
    "K09bsu016_u:357": " maṇikūṭāgāramedhasaṃchannān sarvalokadhātuprasarānadhitiṣṭhan,",
    "K09bsu016_u:358": " vajrakūṭāgārameghasaṃchannān sarvalokadhātuprasarānadhitiṣṭhan,",
    "K09bsu016_u:359": " kanakakūṭāgārameghasaṃchannān sarvalokadhātuprasarānadhitiṣṭhan,",
    "K09bsu016_u:360": " vastrakūṭāgārameghasaṃchannān sarvalokadhātuprasarānadhitiṣṭhan,",
    "K09bsu016_u:361": " padmakūṭāgārameghasaṃchannān sarvalokadhātuprasarānadhitiṣṭhan yena bhagavāṃstenopasaṃkramya",
    "K09bsu016_u:362": " sārdhaṃ parivāreṇa bhagavantaṃ namaskṛtya uttarapūrvāṃ diśamupaniśritya sarvaratnadharmadhātvabhimukhadvāraśikharamahāmaṇiratnakūṭāgārān (Gv",
    "K09bsu016_u:363": " atulyagandharājamaṇipadmagarbhasiṃhāsanāni ca abhinirmāya nyasīdat paryaṅkamābhujya kusumarājajālasaṃchāditāni vicitrakośajālamaṇimakuṭāvabaddhāni bodhisattvaśarīrāṇyadhiṣṭhāya //",
    "K09bsu016_u:364": " pūrvadakṣiṇāyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ",
    "K09bsu016_u:365": " pareṇa gandhameghavyūhadhvajāyā lokadhātornāgeśvararājasya tathāgatasya buddhakṣetrāddharmārciṣmattejorājo",
    "K09bsu016_u:366": " nāma bodhisattvaḥ sārdhamanabhilāpyalokadhātusamudraparamāṇurajaḥsamairbodhisattvaistena",
    "K09bsu016_u:367": " bhagavatā anujñātaḥ tataḥ parṣanmaṇḍalanayasamudrāduccalitvā yena sahālokadhātustenopasaṃkrāntaḥ /",
    "K09bsu016_u:368": " kanakavarṇaprabhāmaṇḍalameghaiḥ sarvagaganatalaṃ saṃchādayan,",
    "K09bsu016_u:369": " anantavarṇaratnaprabhāmaṇḍalameghaiḥ sarvagaganatalaṃ saṃchādayan,",
    "K09bsu016_u:370": " tathāgatorṇavarṇaprabhāmaṇḍalameghaiḥ sarvagaganatalaṃ saṃchādayan,",
    "K09bsu016_u:371": " vicitraratnavarṇaprabhāmaṇḍalameghaiḥ sarvagaganatalaṃ saṃchādayan,",
    "K09bsu016_u:372": " padmagarbhaprabhāmaṇḍalameghaiḥ sarvagaganatalaṃ saṃchādayan,",
    "K09bsu016_u:373": " ratnadrumaśākhāmaṇḍalamaṇirājavarṇaprabhāmaṇḍalameghaiḥ sarvagaganatalaṃ saṃchādayan,",
    "K09bsu016_u:374": " tathāgatoṣṇīṣavarṇaprabhāmaṇḍalameghaiḥ sarvaṃ gaganatalaṃ saṃchādayan,",
    "K09bsu016_u:375": " jāmbūnadakanakavarṇaprabhāmaṇḍalameghaiḥ sarvagaganatalaṃ saṃchādayan,",
    "K09bsu016_u:376": " ādityavarṇaprabhāmaṇḍalameghaiḥ sarvaṃ gaganatalaṃ saṃchādayan,",
    "K09bsu016_u:377": " candrajyotiścakramaṇḍalavarṇameghaiḥ sarvagaganatalaṃ saṃchādayan yena bhagavāṃstenopasaṃkramya",
    "K09bsu016_u:378": " sārdhaṃ parivāreṇa bhagavantaṃ namaskṛtya purvadakṣiṇāṃ diśamupaniśritya virajovairocanamaṇiśrīkusumakūṭāgāran",
    "K09bsu016_u:379": " siṃhavajramaṇipadmagarbhasiṃhāsanāni ca abhinirmāya nyaṣīdat paryaṅkamābhujya ratnārcijvalanamaṇirājasaṃchāditāni",
    "K09bsu016_u:380": " bodhisattvaśarīrāṇyadhiṣṭhāya //",
    "K09bsu016_u:381": " dakṣiṇapaścimāyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ",
    "K09bsu016_u:382": " pareṇa maṇisūryapratibhāsagarbhāyā lokadhātordharmacandrasamantajñānāvabhāsarājasya",
    "K09bsu016_u:383": " tathāgatasya buddhakṣetrāt sarvamāramaṇḍalavikiraṇajñānadhvajo nāma bodhisattvaḥ",
    "K09bsu016_u:384": " sārdhamanabhilāpyalokadhātusamudraparamāṇurajaḥsamairbodhisattvaistena bhagavatā",
    "K09bsu016_u:385": " anujñātaḥ tataḥ parṣanmaṇḍalasamudrāduccalitvā yena sahālokadhātustenopasaṃkrāntaḥ /",
    "K09bsu016_u:386": " sarvaromavivarebhya ākāśadhātuvipulān kusumārcimeghān pramuñcan,",
    "K09bsu016_u:387": " sarvaromavivarebhya ākāśadhātuvipulān sarvavādyārcimeghān pramuñcan,",
    "K09bsu016_u:388": " sarvaromavivarebhya akāśadhātuvipulān maṇiratnārcimeghān pramuñcan,",
    "K09bsu016_u:389": " sarvaromakūpebhya ākāśadhātuvipulān nānāgandhadhūpadhūpitaratnavastrārcimeghān pramuñcan,",
    "K09bsu016_u:390": " sarvaromavivarebhya ākāśadhātuvipulān nāgavikurvitavidyudarcimeghān pramuñcan,",
    "K09bsu016_u:391": " sarvaromavivarebhya ākāśadhātuvipulān vairocanamaṇiratnārcimeghān pramuñcan,",
    "K09bsu016_u:392": " sarvaromavivarebhya ākāśadhātuvipulān suvarṇajvalanaratnārcimeghān pramuñcan,",
    "K09bsu016_u:393": " sarvaromavivarebhya ākāśadhātuvipulān śrīgarbhamaṇirājajvalanārcimeghān pramuñcan,",
    "K09bsu016_u:394": " sarvaromavivarebhya ākāśadhātuvipulāṃstathāgatasmṛtisamudrasadṛśatryadhvatalāvabhāsanayanaratnārcimeghān",
    "K09bsu016_u:395": " pramuñcan yena bhagavāṃstenopasaṃkramya sārdhaṃ parivāreṇa bhagavantaṃ namaskṛtya",
    "K09bsu016_u:396": " dakṣiṇapaścimāṃ diśamupaniśritya samantadigabhimukharaśmijālabindusaddharmadhātuprabhāsamahāmaṇiratnakūṭāgārān (Gv 10)",
    "K09bsu016_u:397": " gandhapradīpārcimaṇipadmagarbhasiṃhāsanāni ca abhinirmāya vyaṣīdat paryaṅkamābhujya",
    "K09bsu016_u:398": " vimalagarbhamaṇirājajālasaṃchāditāni sarvasattvaprasthānanirghoṣamaṇirājamakuṭāvabaddhani",
    "K09bsu016_u:399": " bodhisattvaśarīrāṇyadhiṣṭhāya //",
    "K09bsu016_u:400": " paścimottarāyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ",
    "K09bsu016_u:401": " pareṇa vairocanaśrīpraṇidhigarbhāyā lokadhātoḥ samantavairocanaśrīmerurājasya tathāgatasya",
    "K09bsu016_u:402": " buddhakṣetrādvairocanapraṇidhijñānaketurnām bodhisattvaḥ sārdhamanabhilāpyalokadhātusamudraparamāṇurajaḥsamairbodhisattvaistena",
    "K09bsu016_u:403": " bhagavatā anujñātaḥ tataḥ parṣanmaṇḍalāduccalitvā yena sahālokadhātustenopasaṃkrāntaḥ /",
    "K09bsu016_u:404": " sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptāṃstathāgatakāyapratibimbameghān niścārayan,",
    "K09bsu016_u:405": " sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptabodhisattvakāyapratibimbameghān niścārayan,",
    "K09bsu016_u:406": " sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptatathāgataparṣanmaṇḍalakāyapratibimbameghānniścārayan,",
    "K09bsu016_u:407": " sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptabuddhanirmāṇacakrapratibimbakāyameghānniścārayan,",
    "K09bsu016_u:408": " sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptatathāgatapūrvayogapratibimbakāyameghānniścārayan,",
    "K09bsu016_u:409": " sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptaśrāvakapratyekabuddhakāyapratibimbameghānniścārayan,",
    "K09bsu016_u:410": " sarvalakṣaṇānuvyañjanebhyaḥ sarvaromamukhebhyaḥ sarvaśarīrat sarvatryadhvaprāptatathāgatakāyabodhimaṇḍavṛkṣarūpapratibimbameghānniścārayan,",
    "K09bsu016_u:411": " sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptabuddhavikurvitapratibimbakāyameghānniścārayan,",
    "K09bsu016_u:412": " sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptalokendrakāyapratibimbameghānniścārayan,",
    "K09bsu016_u:413": " sarvalakṣaṇānuvyañjanebhyaḥ sarvaromamukhebhyaḥ sarvaśarīrāt sarvatryadhvaprāptapariśuddhabuddhakṣetrameghānniścārayan,",
    "K09bsu016_u:414": " kṣaṇe kṣaṇe sarvamākāśadhātuṃ spharan yen bhagavāṃstenopasaṃkramya sārdhaṃ parivāreṇa",
    "K09bsu016_u:415": " bhagavantaṃ namaskṛtya paścimottarāṃ diśamupaniśritya samantadigvairocanamaṇirājagarbhakūṭāgārān",
    "K09bsu016_u:416": " jagadvirocanamaṇipadmagarbhasiṃhāsanāni ca abhinirmāya nyaṣīdat paryaṅkamābhujya",
    "K09bsu016_u:417": " ajitaprabhamuktājālasaṃchānnāni samantāvabhāsaprabhāmaṇimakuṭāvabaddhāni bodhisattvaśarīrāṇyadhiṣṭhāya //",
    "K09bsu016_u:418": " adhodiśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ pareṇa sarvatathāgataprabhāmaṇḍalavairocanāyā",
    "K09bsu016_u:419": " lokadhātorasaṅgajñānaketudhvajarājasya tathāgatasya buddhakṣetrāt sarvāvaraṇavikiraṇajñānavikrāmī",
    "K09bsu016_u:420": " nāma bodhisattvaḥ sārdhamanabhilāpyalokadhātusamudraparamāṇurajaḥsamairbodhisattvaistena",
    "K09bsu016_u:421": " bhagavatā anujñātaḥ tataḥ parṣanmaṇḍalasamudrādabhyudgamya yena sahālokadhātustenopasaṃkrāntaḥ /",
    "K09bsu016_u:422": " sarvaromavivarebhyaḥ sarvajaganmantrasāgarasvaraniruktinirhāranirghoṣānniścārayan,",
    "K09bsu016_u:423": " sarvatryadhvabodhisattvaprasūtinayasāgarameghanirghoṣānnigarjan,",
    "K09bsu016_u:424": " sarvabodhisattvapraṇidhānābhinirhāranayasāgaranirghoṣān pramuñcan,",
    "K09bsu016_u:425": " sarvabodhisattvapāramitāpariśuddhiparipurinayasāgarameghanirghoṣān (Gv 11)",
    "K09bsu016_u:426": " pramuñcan, sarvabodhisattvacaryāmaṇḍalasarvakṣetraspharaṇanayasāgaranirghoṣān pramuñcan,",
    "K09bsu016_u:427": " sarvabodhisattvasamudāgamavikurvitanayasāgaranirghoṣān pramuñcan,",
    "K09bsu016_u:428": " sarvatathāgatabodhimaṇḍopasaṃkramaṇamārakalivikiraṇabodhivibudhyanayavikurvaṇanirghoṣasāgarān pramuñcan,",
    "K09bsu016_u:429": " sarvatathāgatadharmacakrapravartanasūtrāntanayanāmasāgaranirghoṣameghānnigarjan,",
    "K09bsu016_u:430": " sarvajagadvinayakālacakravinayadharmanayopāyanirghoṣān pramuñcan,",
    "K09bsu016_u:431": " sarvajñānādhigamayathāpraṇidhikuśalamūlaviśeṣakālopāyadharmanayasāgaranirghoṣān pramuñcan",
    "K09bsu016_u:432": " yena bhagavāṃstenopasaṃkramya sārdhaṃ parivāreṇa bhagavantaṃ namaskṛtya adhodiśamupaniśritya",
    "K09bsu016_u:433": " sarvatathāgatavimānapratibhāsagarbhasarvaratnavicitrakośakūṭāgārān sarvaratnaviddhapadmasaṃdhāritagarbhasiṃhāsanāni",
    "K09bsu016_u:434": " ca abhinirmāya nyaṣīdat paryaṅkamābhujya sarvabodhimaṇḍapratibhāsadhvajamaṇimakuṭacūḍāvabaddhāni",
    "K09bsu016_u:435": " sarvakṣetrāvabhāsamaṇirājajālasaṃchāditāni bodhisattvaśarīrāṇyadhiṣṭhāya //",
    "K09bsu016_u:436": " urdhvāyāṃ diśi anabhilāpyabuddhakṣetraparamāṇurajaḥsamānāṃ lokadhātusamudrāṇāṃ pareṇa",
    "K09bsu016_u:437": " akṣayabuddhavaṃśanirdeśāyā lokadhātoḥ samantajñānamaṇḍalapratibhāsanirghoṣasya tathāgatasya",
    "K09bsu016_u:438": " buddhakṣetrāddharmadhātupraṇidhitalanirbhedo nāma bodhisattvaḥ sārdhamanabhilāpyalokadhātusamudraparamāṇurajaḥsamairbodhisattvaistena",
    "K09bsu016_u:439": " bhagavatā anujñātaḥ tataḥ parṣanmaṇḍalasamudrāduccalitvā yena sahālokadhātustenopasaṃkrāntaḥ /",
    "K09bsu016_u:440": " sarvalakṣaṇānuvyañjanebhyaḥ sarvaromamukhebhyaḥ sarvakāyāt sarvāṅgapratyaṅgebhyaḥ",
    "K09bsu016_u:441": " sarvavacanapathebhyaḥ sarvacīvaraparivārebhyaḥ sarvabodhisattvaparivārasya ātmano",
    "K09bsu016_u:442": " bhagavataśca vairocanasya pūrvāntakoṭīgatānāṃ ca atītānāgatānāṃ sarvatathāgatānāmaparāntakoṭīgatānāṃ",
    "K09bsu016_u:443": " ca anāgatānāṃ vyākṛtāvyākṛtānāṃ sarvatathāgatānāṃ pratyutpannānāṃ ca daśasu dikṣu",
    "K09bsu016_u:444": " sarvakṣetraprasarapratiṣṭhitānāṃ sarvadānapāramitāpratisaṃyuktān pūrvayogasamudrān",
    "K09bsu016_u:445": " sarvapratigrāhakadeyavastrapratibimbāni ca lakṣaṇānuvyañjanaromamukhasarvaśarīrāṅgapratyaṅgavacanapathasarvaśarīraparivāreṣu",
    "K09bsu016_u:446": " pratibhāsaprāptāni vijñāpayan,",
    "K09bsu016_u:447": " sarvaśīlapāramitāpratisaṃyuktānapi pūrvayogasamudrān pratibhāsaprāptān saṃdarśayan,",
    "K09bsu016_u:448": " sarvakṣāntipāramitāsaṃprayuktānāṃ ca aṅgapratyaṅgacchedena nidarśanasaṃprayuktānapi pūrvayogasamudrān pratibhāsaprāptān saṃdarśayan,",
    "K09bsu016_u:449": " sarvabodhisattvavīryavegavikramasaṃprayuktānapi pūrvayogasamudrān pratibhāsaprāptān saṃdarśayan,",
    "K09bsu016_u:450": " sarvatathāgatadhyānasāgaraparyeṣṭiniṣpattisaṃprayuktānapi pūrvayogasamudrān pratibhāsaprāptān saṃdarśayan,",
    "K09bsu016_u:451": " sarvatathāgatadharmacakragatipariniṣpattidharmaparyeṣṭisaṃprayuktānapi sarvāstiparityāgamahāvyavasāyaśarīramukhabimbavijñāpanān pūrvayogasamudrān pratibhāsaprāptān saṃdarśayan,",
    "K09bsu016_u:452": " sarvatathāgatadarśanaprītisarvabodhisattvamārgasarvajagadabhirocanasaṃprayuktānapi pūrvayogasamudrān pratibhāsaprāptān saṃdarśayan,",
    "K09bsu016_u:453": " sarvabodhisattvapraṇidhānasāgarābhinirhāramukhapariśuddhivyūhasaṃprayuktānapi pūrvayogasamudrān pratibhāsaprāptān saṃdarśayan,",
    "K09bsu016_u:454": " sarvabodhisattvabalapāramitāniṣpattivikramaviśuddhisaṃprayuktānapi pūrvayogasamudrān pratibhāsaprāptān saṃdarśayan,",
    "K09bsu016_u:455": " vipulavipulaṃ dharmadhātuṃ sarvavikurvitameghaiḥ spharitvā sarvabodhisattvajñānamaṇḍalasaṃprayuktānapi pūrvayogasamudrān (Gv 12)",
    "K09bsu016_u:456": " pratibhāsaprāptān saṃdarśayan yena bhagavāṃstenopasaṃkramya sārdhaṃ parivāreṇa bhagavantaṃ",
    "K09bsu016_u:457": " namaskṛtya ūrdhvāṃ diśamupaniśritya sarvavajrendravicitravyūhakūṭāgāran vajrendradhārāsamantabhadrabodhisattvanīlapadmagarbhasiṃhāsanāni",
    "K09bsu016_u:458": " ca abhinirmāya nyaṣīdat paryaṅkamābhujya sarvaratnajvalanamaṇirājajālasaṃchannāni",
    "K09bsu016_u:459": " tryadhvatathāgatanāmanirghoṣamaṇirājahārapralambacūḍāmaṇiratnamakuṭāvabaddhāni bodhisattvaśarīrāṇyadhiṣṭhāya //",
    "K09bsu016_u:460": " sarve ca te bodhisattvāḥ saparivārāḥ samantabhadrabodhisattvacaryāpraṇidhānaniryātāḥ",
    "K09bsu016_u:461": " sarvatathāgatapādamūlamukhoddarśanāya pariśuddhajñānacakṣuṣaḥ sarvatathāgatadharmacakrasūtrāntanayanirghoṣasamudrasuśrotrasamavasaraṇāḥ",
    "K09bsu016_u:462": " sarvabodhisattvavaśitāpratilambhaparamapāramiprāptāḥ sarvatathāgatopasaṃkramaṇakṣaṇakṣaṇasaṃdarśanavikurvitaniryātāḥ",
    "K09bsu016_u:463": " sarvalokadhātvekakāyaspharaṇaviṣayāḥ sarvatathāgataparṣanmaṇḍalābhyudgatavirocanakāyāḥ",
    "K09bsu016_u:464": " ekaparamāṇurajasi sarvalokadhātvekalokadhātupratibhāsasamavasaraṇasaṃdarśanaviṣayāḥ",
    "K09bsu016_u:465": " sarvajagatparipācanavinayakālāgamanapravaṇāḥ sarvatathāgatadharmacakramedhasarvaromamukhanigarjanaviṣayāḥ",
    "K09bsu016_u:466": " māyopamasarvasattvadhātuparijñāpratilabdhāḥ pratibhāsopamasarvatathāgatāvatīrṇāḥ",
    "K09bsu016_u:467": " svapnopamasarvabhavagatyupapattijñānaniryātāḥ pratibimbopamasarvakarmavipākajñānaviśuddhāḥ",
    "K09bsu016_u:468": " marīcyupamasarvābhinirvṛttijñānābhijñāḥ nirmitopamasarvalokadhātuprasarāvatīrṇāḥ",
    "K09bsu016_u:469": " daśatathāgatabalajñānāvabhāsapratilabdhāḥ vaiśāradyarṣabhasiṃhanādaparākramāḥ akṣayapratisaṃvitsamudrāvatīrṇāḥ",
    "K09bsu016_u:470": " sarvajaganmantrasāgaradharmaniruktijñānapratilabdhāḥ asaṅgadharmadhātugaganajñānagocarāḥ",
    "K09bsu016_u:471": " sarvadharmānāvaraṇajñānapratilabdhāḥ sarvabodhisattvābhijñājñānamaṇḍalaviśuddhāḥ",
    "K09bsu016_u:472": " sarvamāramaṇḍalavikṣobhaṇavīryāḥ sarvatryadhvajñānabalapratiṣṭhānāḥ anāvaraṇasarvajñānapratilabdhāḥ",
    "K09bsu016_u:473": " anālayagaganagocarāḥ anāyūhasarvajñatābhūmigaganavīryāḥ sarvabhavānilambhajñānagocarāḥ",
    "K09bsu016_u:474": " sarvadharmadhātunayasāgarajñānaprasaritāḥ sarvalokadhātvasaṃbhedajñānamukhapraviṣṭāḥ",
    "K09bsu016_u:475": " sarvalokadhātvanyonyasamavasaraṇavikurvitaniryātāḥ sarvalokadhātu kulopapatyupapannakāyasaṃdarśakāḥ",
    "K09bsu016_u:476": " sarvalokadhātusūkṣmodāravipulasaṃkṣiptanānāsaṃsthānapratividdhāḥ sūkṣmārambaṇaviopulakṣetrasamavasaraṇajñānādhigatāḥ",
    "K09bsu016_u:477": " vipulālambanasūkṣmajñānānugatāḥ sarvabuddhaikacittakṣaṇavihārapratilabdhāḥ sarvatathāgatajñānaśarīrāḥ",
    "K09bsu016_u:478": " sarvadiksāgarāsaṃmohajñānapratilabdhāsarvadiksamudraikacittakṣaṇavikurvitaspharaṇāḥ /",
    "K09bsu016_u:479": " evaṃrūpāpramāṇasamanvāgatairbodhisattvaiḥ sarvaṃ jetavanaṃ paripūrṇamabhūt yadut tathāgatānāmadhiṣṭhānena //",
    "K09bsu016_u:480": " na ca te mahāśrāvakāḥ śāriputramaudgalyāyanamahākāśyaparevatasubhūtyaniruddhanandikakapphiṇakātyāyanapūrṇamaitrāyaṇīputrapramukhā jetavane tathāgatavikurvitamadrākṣuḥ",
    "K09bsu016_u:481": " na ca tān buddhavyūhān buddhavṛṣabhitāṃ buddhavikrīḍitaṃ buddhaprātihāryaṃ buddhādhipateyatāṃ",
    "K09bsu016_u:482": " buddhacaritavikurvitaṃ buddhaprabhāvaṃ buddhādhiṣṭhānaṃ buddhakṣetrapariśuddhimadrākṣuḥ /",
    "K09bsu016_u:483": " nāpi tamacintyaṃ bodhisattvaviṣayaṃ bodhisattvasamāgamaṃ bodhisattvasamavasaraṇaṃ bodhisattvasaṃnipātaṃ bodhisattvopasaṃkramaṇaṃ bodhisattvavikurvitaṃ (Gv 13)",
    "K09bsu016_u:484": " bodhisattvaprātihāryaṃ bodhisattvaparṣanmaṇḍalaṃ bodhisattvadigavasthānaṃ bodhisattvasiṃhāsanavyūhaṃ",
    "K09bsu016_u:485": " bodhisattvabhavanaṃ bodhisattvavihāraṃ bodhisattvasamādhivikrīḍitaṃ bodhisattvavyavalokita",
    "K09bsu016_u:486": " bodhisattvavijṛmbhitaṃ bodhisattvavikramaṃ bodhisattvatathāgatapūjāṃ bodhisattvavyākaraṇaṃ",
    "K09bsu016_u:487": " bodhisattvavipākaṃ bodhisattvaparākramaṃ bodhisattvadharmakāyapariśuddhiṃ bodhisattvajñānakāyaparipūriṃ",
    "K09bsu016_u:488": " bodhisattvapraṇidhikāyavijñaptiṃ bodhisattvarūpakāyapariniṣpattiṃ bodhisattvalakṣaṇasaṃpatpariśuddhiṃ",
    "K09bsu016_u:489": " bodhisattvānantabalaprabhāmaṇḍalavyūhaṃ bodhisattvaraśmijālapramuñcanaṃ bodhisattvanirmitameghāvasṛjanaṃ",
    "K09bsu016_u:490": " bodhisattvadigjālaspharaṇaṃ bodhisattvacaryāmaṇḍalavikurvitamadrākṣuḥ /",
    "K09bsu016_u:491": " tatkasya hetoḥ?",
    "K09bsu016_u:492": " kuśalamūlāsabhāgatayā /",
    "K09bsu016_u:493": " na hi taiḥ sarvabuddhavikurvitadarśanasaṃvartanīyāni kuśalamūlānyupacitāni /",
    "K09bsu016_u:494": " na ca teṣāṃ pūrvaṃ daśadiglokadhātuparyāpannāḥ sarvabuddhakṣetraguṇavyūhapariśuddhayaḥ saṃvarṇitāḥ /",
    "K09bsu016_u:495": " na ca teṣāṃ buddhairbhagavadbhirnānābuddhavikurvitāni saṃvarṇitāni /",
    "K09bsu016_u:496": " na ca taiḥ pūrvaṃ saṃsāre saṃsaradbhiranuttarāyāṃ saṃyaksaṃbodhau sattvāḥ pāramitāsu samādāpitāḥ /",
    "K09bsu016_u:497": " na ca tairbodhicittotpādaḥ parasaṃtāneṣu pratiṣṭhāpitaḥ /",
    "K09bsu016_u:498": " na ca te tathāgatavaṃśasyānupacchedāya pratipannāḥ /",
    "K09bsu016_u:499": " na ca sarvasattvasaṃgrahāya prayuktāḥ /",
    "K09bsu016_u:500": " na ca tairbodhisattvāḥ pāramitāsu samādāpitāḥ /",
    "K09bsu016_u:501": " na ca taiḥ pūrvaṃ saṃsāre saṃsaradbhiḥ sarvajagadviśeṣavatījñānabhūmiradhyālambitā / na ca taiḥ",
    "K09bsu016_u:502": " sarvajñatāsaṃvartanīyaṃ kuśalamūlamupacitam /",
    "K09bsu016_u:503": " na ca taistathāgatalokottarakuśalamūlapariniṣpannāḥ sarvabuddhakṣetrapariśuddhivikurvitābhijñā jñātāḥ /",
    "K09bsu016_u:504": " na ca bodhisattvacakṣuṣpathavijñaptirasādhāraṇalokottarabodhyālambanakuśalamūlamahābodhisattvapraṇidhānasaṃbhavājñātāḥ /",
    "K09bsu016_u:505": " na ca tathāgatādhiṣṭhānaniryātamāyāgatadharmatā nirvṛttāḥ /",
    "K09bsu016_u:506": " svapnopamabodhisattvanānāsaṃjñāgrahādhiṣṭhānā mahābodhisattvaprītivegavivardhanāḥ",
    "K09bsu016_u:507": " samantabhadrabodhisattvajñānacakṣuṣpathavijñaptayo 'sādhāraṇāḥ sarvaśrāvakapratyekabuddhairjñātāḥ /",
    "K09bsu016_u:508": " tena te mahāśrāvakāḥ agrayugabhadrayugapramukhāstaṃ tathāgatavikurvitaṃ na paśyanti,",
    "K09bsu016_u:509": " na śṛṇvanti,",
    "K09bsu016_u:510": " na jānanti,",
    "K09bsu016_u:511": " na budhyanti,",
    "K09bsu016_u:512": " nāvataranti,",
    "K09bsu016_u:513": " nādhimucyante nādhigacchanti,",
    "K09bsu016_u:514": " na samanvāharanti,",
    "K09bsu016_u:515": " na vilokayanti,",
    "K09bsu016_u:516": " na nirīkṣante,",
    "K09bsu016_u:517": " na nidhyāyanti,",
    "K09bsu016_u:518": " nopnidhyāyanti /",
    "K09bsu016_u:519": " tatkasya hetoḥ?",
    "K09bsu016_u:520": " buddhajñānagocaro 'sau,",
    "K09bsu016_u:521": " na śrāvakagocaraḥ /",
    "K09bsu016_u:522": " tena te mahāśrāvakāstatraiva jetavane sthitāstāni buddhavikurvitāni na paśyanti /",
    "K09bsu016_u:523": " na hi teṣāṃ tadbhāgāya kuśalamūlamasti,",
    "K09bsu016_u:524": " na ca teṣāṃ tajjñānacakṣurviśuddham,",
    "K09bsu016_u:525": " yena tāni buddhavikurvitāni paśyeyuḥ /",
    "K09bsu016_u:526": " na ca samādhiḥ saṃvidyate,",
    "K09bsu016_u:527": " yena parīttālambane vipulavikurvitādhiṣṭhānānyavatareyuḥ /",
    "K09bsu016_u:528": " nāṣṭau vimokṣāḥ saṃvidyate,",
    "K09bsu016_u:529": " na sā ṛddhiḥ,",
    "K09bsu016_u:530": " na sā vṛṣabhitā,",
    "K09bsu016_u:531": " na tadbalam,",
    "K09bsu016_u:532": " na tadādhipateyam,",
    "K09bsu016_u:533": " na tatsthānam,",
    "K09bsu016_u:534": " na saṃjñā,",
    "K09bsu016_u:535": " na cakṣurvikramaḥ saṃvidyate,",
    "K09bsu016_u:536": " yena tatsaṃjānīyurvā paśyeyurvā avatareyurvā adhigaccheyurvā sphareyurvā vyavalokayeyurvā",
    "K09bsu016_u:537": " anubhaveyurvā ākrameyurvā pareṣāṃ prabhāvayeyurvā deśayeyurvā sūcayeyurvā saṃvarṇayeyurvā",
    "K09bsu016_u:538": " saṃdarśayeyurvā upanāmayeyurvā upasaṃhareyurvā,",
    "K09bsu016_u:539": " tatra vā sattvāni samādāpayeyuḥ,",
    "K09bsu016_u:540": " niryojayeyuḥ pratiṣṭhāpayeyuḥ,",
    "K09bsu016_u:541": " tasyāṃ buddhavikurvitadharmatāyāṃ (Gv 14)",
    "K09bsu016_u:542": " sattvānniyojayeyuḥ /",
    "K09bsu016_u:543": " tatteṣāṃ jñānaṃ na saṃvidyate /",
    "K09bsu016_u:544": " tatkasya hetoḥ?",
    "K09bsu016_u:545": " tathā hi te śrāvakayānena niryātāḥ,",
    "K09bsu016_u:546": " śrāvakamārgeṇa samudāgatāḥ,",
    "K09bsu016_u:547": " śrāvakacaryāmaṇḍalaparipūrṇāḥ śravākaphalapratiṣṭhitāḥ,",
    "K09bsu016_u:548": " satyāvabhāsajñānaniśritāḥ bhūtakoṭīpratiṣṭhitāḥ /",
    "K09bsu016_u:549": " atyantaśāntaniṣṭhāṃ gatāḥ mahākarūṇāvirahitacetasaḥ sarvalokanirapekṣaḥ ātmakāryapariprāptāḥ /",
    "K09bsu016_u:550": " te tatraiva jetavane saṃnipatitāḥ",
    "K09bsu016_u:551": " saṃniṣaṇṇāḥ /",
    "K09bsu016_u:552": " bhagavataḥ purato vāmadakṣiṇapṛṣṭhato bhagavato 'bhimukhaṃ saṃniṣaṇṇaḥ /",
    "K09bsu016_u:553": " na ca tāni jetavane buddhavikurvitānyadrākṣuḥ /",
    "K09bsu016_u:554": " tatkasya hetoḥ?",
    "K09bsu016_u:555": " na hi śakyamasamārjitasarvajñatājñānairasamudānītasarvajñatājñānaiḥ asaṃprasthitasarvajñatājñānaiḥ",
    "K09bsu016_u:556": " apraṇihitasarvajñatājñānaiḥ anabhinirhṛtasarvajñatājñānaiḥ aparibhāvitasarvajñatājñānaiḥ",
    "K09bsu016_u:557": " apariśodhitasarvajñatājñānaiḥ tattathāgatasamādhivikurvitamavatartuṃ vā pratipattuṃ",
    "K09bsu016_u:558": " vā draṣṭumadhigantuṃ vā /",
    "K09bsu016_u:559": " tatkasya hetoḥ?",
    "K09bsu016_u:560": " abhijātabodhisattvacakṣuṣpathavijñeyaṃ hi tat,",
    "K09bsu016_u:561": " na śrāvakacakṣuṣpathavijñeyam /",
    "K09bsu016_u:562": " tena te mahāśrāvakāstatraiva jetavane sthitāstāni tathāgatavikurvitāni buddhādhiṣṭhānāni buddhakṣetrapariśuddhiṃ bodhisattvasaṃnipātaṃ na paśyanti",
    "K09bsu016_u:563": " tadyathāpi nāma gaṅgāyā mahānadyā ubhayatastīre bahūni pretaśatasahasrāṇi samāgatāni",
    "K09bsu016_u:564": " kṣutpipāsāprapīḍitāni nagnāni nirvasanāni vidagdhagātracchavivarṇāni vātātapapariśuṣkāṇi",
    "K09bsu016_u:565": " kākasaṃghopadrutāni vṛkaśṛgālairvitrāsyamānāni tāṃ gaṅgāṃ mahānadīṃ na paśyanti /",
    "K09bsu016_u:566": " kecitpunaḥ śuṣkāṃ paśyanti nirudakāṃ bhasmaparipūrṇām,",
    "K09bsu016_u:567": " āvaraṇīyakarmāvṛtatvāt /",
    "K09bsu016_u:568": " evameva te sthavirā mahāśrāvakāstatraiva jetavane sthitāḥ tāni tathāgatavikurvitāni na paśyanti,",
    "K09bsu016_u:569": " nāvataranti,",
    "K09bsu016_u:570": " sarvajñatāvipakṣikāvidyāpaṭalanetraparyavanaddhatvāt,",
    "K09bsu016_u:571": " sarvajñatābhūmikuśalamūlāparigṛhītatvāt //",
    "K09bsu016_u:572": " tadyathāpi nāma puruṣo mahatyahni vartamāne mahato janakāyasya madhye styānamiddhamavakrāmet /",
    "K09bsu016_u:573": " sa suptaḥ svapnāntaragatastatraiva pradeśe devanagaraṃ paśyet /",
    "K09bsu016_u:574": " sudarśanacakranilayaṃ sarvaṃ ca sumerutalaṃ savṛkṣaṃ sodyānamaṇḍalamapsaraḥkoṭīniyutaśatasahasrākīrṇaṃ devaputrakoṭīniyutaśatasahasrādhyuṣitaṃ vicitradivyapuṣpābhikīrṇam /",
    "K09bsu016_u:575": " vividhadivyavastramuktāhāraratnābharaṇasrakpramuktakośāṃśca kalpavṛkṣān paśyet /",
    "K09bsu016_u:576": " nānāvidhadivyavādyasamīritamanojñamadhuranirghoṣāṃśca vādyavṛkṣān paśyet /",
    "K09bsu016_u:577": " anekavidhāṃśca ratikrīḍāvyūhān paśyet /",
    "K09bsu016_u:578": " madhurāṃśca divyāpsarogaṇasaṃgītivādyaśabdān śṛṇuyāt /",
    "K09bsu016_u:579": " tatrasthaṃ cātmānaṃ saṃjānīyāt /",
    "K09bsu016_u:580": " sarvāvantaṃ ca tatpradeśaṃ divyavyūhavibhūṣitaṃ paśyet /",
    "K09bsu016_u:581": " sa ca sarvo janakāyo na paśyet,",
    "K09bsu016_u:582": " na jānīyāt,",
    "K09bsu016_u:583": " na vilokayet,",
    "K09bsu016_u:584": " tatraiva pradeśe sthitaḥ san /",
    "K09bsu016_u:585": " tatkasya hetoḥ?",
    "K09bsu016_u:586": " tasyaiva hi puruṣasya svapnāntaragatasya taddarśanam,",
    "K09bsu016_u:587": " tatraiva ca pradeśe sthitasya tasya mahājanakāyasyādarśanam /",
    "K09bsu016_u:588": " evameva te bodhisattvāste ca lokendrā bodhyabhimukhā vipulena buddhādhiṣṭhānena svakuśalamūlasusamārjitatayā",
    "K09bsu016_u:589": " ca sarvajñatāpraṇidhānasvabhinirhṛtatayā ca sarvatathāgataguṇasupratipannatayā ca",
    "K09bsu016_u:590": " mahāvyūhabodhisattvamārgasupratiṣṭhitatayā ca sarvajñatājñānasarvākāradharmodgatasupariniṣpannatayā",
    "K09bsu016_u:591": " ca samantabhadrabodhisattvacaryāviśeṣapraṇidhānaparipūriviśuddhyā (Gv 15)",
    "K09bsu016_u:592": " ca sarvabodhisattvabhūmijñānamaṇḍalākramaṇatayā ca sarvabodhisattvasamādhivihāravikrīḍanatayā",
    "K09bsu016_u:593": " ca sarvabodhisattvajñānagocarāsaṅgavicāraṇatayā ca tāmacintyāṃ buddhavṛṣabhitāṃ buddhavikrīḍitaṃ paśyanti,",
    "K09bsu016_u:594": " avataranti,",
    "K09bsu016_u:595": " anubhavanti /",
    "K09bsu016_u:596": " te ca mahāśrāvakā agrayugabhadrayugapramukhā na paśyanti na jānanti bodhisattvacakṣurvirahitatvāt //",
    "K09bsu016_u:597": " tadyathāpi nāma himavati parvatarāje auṣadhyākarākīrṇe mantravidyauṣadhijñānagrahaṇasiddhavidyaḥ puruṣaḥ sarvauṣadhividhīn prajānan auṣadhigrahaṇakarma kuryāt /",
    "K09bsu016_u:598": " tatraiva ca śailendrābhirūḍhāḥ paśugaveḍakaṛkṣamṛgalubdhakāstadanye vā punarauṣadhyavidhijñāḥ puruṣāstamauṣadhirasavīryavipākaprabhāvopāyayogaṃ na prajānanti /",
    "K09bsu016_u:599": " evemeva te bodhisattvāstathāgatajñānaviṣayamavatīrṇā bodhisattvavikurvitaviṣayananiryātāstaṃ tathāgatasamādhivikurvitaviṣayaṃ prajānanti,",
    "K09bsu016_u:600": " te ca mahāśrāvakāagrayugabhadrayugapramukhāstatraiva jetavane viharantaḥ svakāryasaṃtuṣṭāḥ parakāryanirutsukā upekṣakā dṛṣṭadharmasukhavihāreṇa sukhasparśaṃ viharanti,",
    "K09bsu016_u:601": " taṃ ca tathāgatasamādhiviṣayavikurvitaviṣayaṃ na prajānanti //",
    "K09bsu016_u:602": " tadyathāpi nāma iyaṃ mahāpṛthivī sarvaratnākarasamṛddhā nidhiśatasahasranicitā nānāvidhānantaratnaparipūrṇā /",
    "K09bsu016_u:603": " tatra ratnagotravidhijñānakṛtavidyaḥ puruṣo rantaparīkṣastatra paryavadātamatirvidhānatantrajñānaśilpasuśikṣito",
    "K09bsu016_u:604": " vipulapuṇyabalopastabdhaḥ tato yatheṣṭaṃ ratnānyādāaya ātmānaṃ samyak prīṇayet,",
    "K09bsu016_u:605": " mātāpitaraṃ samyakparicaret,",
    "K09bsu016_u:606": " putradāraṃ ca poṣayet /",
    "K09bsu016_u:607": " tadanyeṣāmapi sattvānāṃ vṛddhānāmāturāṇāṃ daridrāṇāṃ vinipatitānāmaśanavasanaviprahīṇānāṃ saṃvibhāgaṃ kuryāt /",
    "K09bsu016_u:608": " vividhāṃ ca artharatimanubhavet /",
    "K09bsu016_u:609": " ye tu punaste ratnākaranidhānāvidhijñāḥ sattvāḥ,",
    "K09bsu016_u:610": " akṛtapuṇyā apariśuddharatnajñānacakṣuṣasteṣāṃ ratnākarān ratnanidhīnna prajānanti,",
    "K09bsu016_u:611": " tatraiva ca vicaranti /",
    "K09bsu016_u:612": " na ca ratnāni gṛhṇanti /",
    "K09bsu016_u:613": " na ratnakāryāṇi kurvanti /",
    "K09bsu016_u:614": " evaṃ te bodhisattvā jetavane tatra acintye tathāgataviṣaye supariśuddhajñānacakṣuṣo 'cintyatathāgatajñānaviṣayāvatīrṇāstāni buddhavikurvitāni paśyanti /",
    "K09bsu016_u:615": " dharmanayasāgarāṃścāvataranti /",
    "K09bsu016_u:616": " samādhisamudrāṃśca niṣpādayanti /",
    "K09bsu016_u:617": " tathāgatapūjopasthāne ca prayujyante /",
    "K09bsu016_u:618": " sarvadharmaparigrahāya codyujyante /",
    "K09bsu016_u:619": " sarvasattvāṃśca saṃgṛhṇanti caturbhiḥ saṃgrahavastubhiḥ /",
    "K09bsu016_u:620": " te ca mahāśrāvakāstāni tathāgatavikurvitāni taṃ ca mahāntaṃ bodhisattvagaṇasaṃnipātaṃ na paśyanti na jānanti //",
    "K09bsu016_u:621": " tadyathāpi nāma puruṣo dūṣyavastrābaddhābhyāṃ netrābhyāṃ ratnadvīpamanuprāptaḥ syāt /",
    "K09bsu016_u:622": " sa tatra ratnadvīpe caṃkramet,",
    "K09bsu016_u:623": " tiṣṭhet,",
    "K09bsu016_u:624": " niṣīdet,",
    "K09bsu016_u:625": " śayyāṃ vā kalpayet,",
    "K09bsu016_u:626": " na ca taṃ ratnākaraṃ paśyet /",
    "K09bsu016_u:627": " na ratnavṛkṣān,",
    "K09bsu016_u:628": " na vastraratnāni,",
    "K09bsu016_u:629": " na gandharatnāni,",
    "K09bsu016_u:630": " na sarvaratnāni paśyet /",
    "K09bsu016_u:631": " nāpi tāni ratnāni parijānīyādviṣayato vā mūlyato vā paribhogato va /",
    "K09bsu016_u:632": " sa tāni ratnāni na parigṛhṇīyāt,",
    "K09bsu016_u:633": " na ca ratnakāryamanubhavet /",
    "K09bsu016_u:634": " anāvṛtacakṣuṣaḥ etatsarvaṃ paśyeyurvijānīyuḥ /",
    "K09bsu016_u:635": " evameva te bodhisattvā dharmaratnadvīpamanuprāptā anuttaraṃ tathāgataratnaṃ sarvalokālaṃkāraṃ saṃmukhībhūtaṃ jetavane sthitamacintyāni (Gv 16)",
    "K09bsu016_u:636": " buddhavikurvitāni saṃdarśayamānaṃ paśyanti /",
    "K09bsu016_u:637": " te ca mahāśrāvakāstatraiva bhagavataḥ pādamūle tiṣṭhanti yāpayanti,",
    "K09bsu016_u:638": " na ca taṃ tathāgatasamādhiviṣayavikurvitaprātihāryaṃ paśyanti,",
    "K09bsu016_u:639": " na ca taṃ mahāntaṃ bodhisattvasaṃnipātaṃ mahāratnākaram /",
    "K09bsu016_u:640": " tatkasya hetoḥ?",
    "K09bsu016_u:641": " tathā hi teṣāṃ sarvajñatāvipakṣāvidyādūṣyāvabaddhajñānacakṣuṣāṃ tadasaṅgabodhisattvajñānacakṣurna pariśuddham,",
    "K09bsu016_u:642": " na ca tairdharmadhātuparaṃparāpraveśo 'nubuddhaḥ,",
    "K09bsu016_u:643": " yena tadacintyatathāgatasamādhivṛṣabhitāvikurvitaprātihāryaṃ paśyeyuḥ //",
    "K09bsu016_u:644": " tadyathāpi nāma asti virajaḥprabhāsavatī nāma cakṣuḥpariśuddhiḥ,",
    "K09bsu016_u:645": " yā sarvatamondhakāreṇa sārdhaṃ na saṃvasati /",
    "K09bsu016_u:646": " tāṃ kaścitpuruṣaḥ pratilabheta /",
    "K09bsu016_u:647": " sa virajaḥprabhāsavatyā cakṣuḥpariśuddhyā samanvāgatastamondhakāraparyavanaddhāyāṃ",
    "K09bsu016_u:648": " rātryāmanekeṣāṃ prāṇakoṭīniyutaśatasahasrāṇāṃ saṃnipatītānāṃ vividhākalperyāpathānāṃ",
    "K09bsu016_u:649": " nimirāndhakāraparyākulanetrāṇāṃ manuṣyāṇāṃ madhye 'nuvicaret,",
    "K09bsu016_u:650": " anucaṃkramet,",
    "K09bsu016_u:651": " tiṣṭhet,",
    "K09bsu016_u:652": " niṣīdet,",
    "K09bsu016_u:653": " nāneryāpathān,",
    "K09bsu016_u:654": " vā kalpayet /",
    "K09bsu016_u:655": " na ca te manuṣyāstaṃ puruṣaṃ paśyeyuḥ,",
    "K09bsu016_u:656": " na saṃjānīyuḥ vividhānīryāpathān kalpayamānam /",
    "K09bsu016_u:657": " sa ca puruṣastaṃ mahāntaṃ janakāyaṃ paśyet nāneryāpathākalpavihāriṇaṃ nānādigabhimukhaṃ nānāsaṃsthānaṃ nānāvarṇaṃ nānāprāvaraṇam /",
    "K09bsu016_u:658": " evemeva tathāgataḥ sabodhisattvagaṇaparivāro viśuddhāsaṅgajñānacakṣuḥ sarvalokaṃ jānāti paśyati /",
    "K09bsu016_u:659": " mahābuddhasamādhivikurvitaprātihāryaṃ saṃdarśayati /",
    "K09bsu016_u:660": " na ca te mahāśrāvakāstaṃ tathāgatamahājñānasamādhivikurvitaprātihāryaṃ paśyanti,",
    "K09bsu016_u:661": " na ca taṃ mahābodhisattvasaṃnipātaparivāram //",
    "K09bsu016_u:662": " tadyathāpi nāma bhikṣurmahato janakāyasya madhye pṛthivīkṛtsnaṃ samādhiṃ samāpadyeta,",
    "K09bsu016_u:663": " apkṛtsnaṃ vā,",
    "K09bsu016_u:664": " tejaḥkṛstnaṃ vā,",
    "K09bsu016_u:665": " vāyukṛtsnaṃ vā,",
    "K09bsu016_u:666": " nīlakṛtnraṃ vā,",
    "K09bsu016_u:667": " pītakṛtsnaṃ vā,",
    "K09bsu016_u:668": " lohitakṛtsnaṃ vā,",
    "K09bsu016_u:669": " avadātakṛtsnaṃ vā,",
    "K09bsu016_u:670": " devakṛtsnaṃ vā,",
    "K09bsu016_u:671": " vividhasattvakāryakṛtsnaṃ vā,",
    "K09bsu016_u:672": " sarvarutaravitakṛtsnaṃ vā,",
    "K09bsu016_u:673": " sarvālambanakṛtsnaṃ vā samādhiṃ samāpadyeta /",
    "K09bsu016_u:674": " na ca sa mahājanakāyastamapskandhaṃ paśyet,",
    "K09bsu016_u:675": " na ca taṃ jvalanālokaṃ na ca tadvividhakāyakṛtsnam yāvat taṃ sarvālambanakṛtsnaṃ na paśyet,",
    "K09bsu016_u:676": " anyatra tatsamādhisamāpattivihāraprāptebhyaḥ /",
    "K09bsu016_u:677": " evameva tathāgatasya tadacintyabuddhasamādhiviṣayavikurvitaṃ saṃdarśayataḥ ye mahāśrāvakā na paśyanti,",
    "K09bsu016_u:678": " te ca bodhisattvastathāgatamārgapratipannāstaṃ tathāgataviṣayamavataranti //",
    "K09bsu016_u:679": " tadyathāpi nāma añjanasiddhaḥ puruṣo netrayorañjitamātrayoḥ sarvajanakāyenādṛśyaśarīro bhavati /",
    "K09bsu016_u:680": " sa gacchan vā sthito vā niṣaṇṇo vā sarvajanakāyaṃ paśyati /",
    "K09bsu016_u:681": " evemeva tathāgato lokottarasarvajagadviṣayasamatikrāntaḥ sarvajñajñānaviṣayāvakrānto bodhisattvajñānacakṣurvijñeyaḥ /",
    "K09bsu016_u:682": " sa sarvajagat paśyati /",
    "K09bsu016_u:683": " te ca mahāśrāvakāstāni tathāgatavikurvitāni na paśyanti //",
    "K09bsu016_u:684": " tadyathāpi nāma puruṣasya sahajātā devatā nityānubaddhā /",
    "K09bsu016_u:685": " sā taṃ puruṣaṃ paśyati,",
    "K09bsu016_u:686": " sa ca puruṣastāṃ devatāṃ na paśyati /",
    "K09bsu016_u:687": " evameva tathāgataḥ sarvajñajñānaviṣayāvasthito mahānti buddhavikurvitāni saṃdarśayati mahato bodhisattvagaṇasaṃnipātasya madhye /",
    "K09bsu016_u:688": " te ca mahāśrāvakāstaṃ tathāgatavikurvitaprātihāryaṃ tacca bodhisattvaparṣanmaṇḍalavikurvitaṃ na paśyanti na jānanti //",
    "K09bsu016_u:689": " (Gv 17)",
    "K09bsu016_u:690": " tadyathāpi nāma bhikṣuḥ sarvacetovaśiparamapāramitāprāptaḥ saṃjñāvedayitanirodhaṃ samāpanno na saṃjānāti na vedayati,",
    "K09bsu016_u:691": " na ca ṣaḍindriyeṇa kiṃcitkāryamanubhavati,",
    "K09bsu016_u:692": " na ca parinirvṛtaḥ saḥ /",
    "K09bsu016_u:693": " sarvalokavyavahāraśca tasmin pradeśe pravartante /",
    "K09bsu016_u:694": " na ca tān saṃjānāti,",
    "K09bsu016_u:695": " na vedayati yaduta tasyā eva samāpatteradhiṣṭhānādhipatyena /",
    "K09bsu016_u:696": " evemeva te mahāśrāvakāstatraiva jetavane viharanti,",
    "K09bsu016_u:697": " ṣaḍindriyaṃ caiṣāmasti,",
    "K09bsu016_u:698": " na ca taṃ tathāgatasamādhivikurvitavṛṣabhitāprātihāryaṃ paśyanti,",
    "K09bsu016_u:699": " nāvataranti,",
    "K09bsu016_u:700": " na saṃjānanti,",
    "K09bsu016_u:701": " na vijānanti,",
    "K09bsu016_u:702": " na ca taṃ mahābodhisattvasaṃnipātam bodhisattvaprātihāryaṃ bodhisattvavikurvitamavataranti,",
    "K09bsu016_u:703": " na paśyanti na jānanti /",
    "K09bsu016_u:704": " tatkasya hetoḥ?",
    "K09bsu016_u:705": " gambhīro hi buddhaviṣayo vipulo 'prameyo durdṛśo duṣpratibodho duravagāhaḥ sarvalokasamatikrāntaḥ /",
    "K09bsu016_u:706": " acintyo buddhaviṣayo 'saṃhāryaḥ sarvaśrāvakapratyekabuddhaiḥ /",
    "K09bsu016_u:707": " tena te mahāśrāvakāstatraiva jetavane bhagavataḥ pādamūlagatāstāni buddhavikurvitāni na paśyanti /",
    "K09bsu016_u:708": " taṃ ca mahābodhisattvasaṃnipātam tacca jetavanamacintyāsaṃkhyeyaviśuddhalokadhātuguṇavyūhasamavasaraṇaṃ na paśyanti na jānanti yathāpi tadabhājanībhūtatvāt",
    "K09bsu016_u:709": " atha khalu vairocanapraṇidhānābhiraścimaprabho bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
    "K09bsu016_u:710": " paśyadhvaṃ sattvasārasya buddhabodhiracintiyā /",
    "K09bsu016_u:711": " jetadhvaje nidarśeti jino buddhavikurvitam // 1 //",
    "K09bsu016_u:712": " svayaṃbhuvāmadhiṣṭhānamasaṃkhyeyaṃ pravartate /",
    "K09bsu016_u:713": " yatra sa muhyate loko buddhadharmāṇajānakaḥ // 2 //",
    "K09bsu016_u:714": " gambhīraṃ dharmarājānāmaprameyamacintiyam /",
    "K09bsu016_u:715": " pravartate prātihāryaṃ yatra loko na gāhate // 3 //",
    "K09bsu016_u:716": " anantavarṇāḥ saṃbuddhā lakṣaṇaiḥ suvibhūṣitāḥ /",
    "K09bsu016_u:717": " alakṣaṇā hi te dharmā ye saṃbuddhaiḥ prabhāvitāḥ // 4 //",
    "K09bsu016_u:718": " vikurvitāni darśeti jino jetāhvaye vane /",
    "K09bsu016_u:719": " anantamadhyagambhīrān vākpathaiśca suduṣkarān // 5 //",
    "K09bsu016_u:720": " mahātmanāṃ saṃnipātaṃ bodhisattvā na paśyati /",
    "K09bsu016_u:721": " acintyakṣetrakoṭibhyo jinaṃ draṣṭumupāgatāḥ // 6 //",
    "K09bsu016_u:722": " praṇidhānena saṃpannā asaṅgācāragocarāḥ /",
    "K09bsu016_u:723": " na śakyaṃ sarvalokena teṣāṃ vijñātumāśayam // 7 //",
    "K09bsu016_u:724": " sarvapratyekasaṃbuddhāḥ śrāvakā ye ca sarvaśaḥ /",
    "K09bsu016_u:725": " na prajānanti te caryāṃ na caiṣāṃ cittagocaram // 8 //",
    "K09bsu016_u:726": " (Gv 18)",
    "K09bsu016_u:727": " bodhisattvā mahāprajñā durdharṣā aparājitāḥ /",
    "K09bsu016_u:728": " śūradhvajā asaṃkīrṇā jñānabhūmiparāyaṇāḥ // 9 //",
    "K09bsu016_u:729": " aprameyāḥ samāpannāste samādhiṃ mahāyaśāḥ /",
    "K09bsu016_u:730": " spharitvā dharmadhātuṃ hi darśayanti vikurvitam // 10 //",
    "K09bsu016_u:731": " atha khalu duryodhanavīryavegarājo bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
    "K09bsu016_u:732": " puṇyagarbhān mahāprajñān bodhicaryāgatiṃgatān /",
    "K09bsu016_u:733": " kṣemaṃkarān sarvaloke paśyadhvaṃ sugatātmajān // 11 //",
    "K09bsu016_u:734": " medhavino 'nantamatīn susamāhitacetasaḥ /",
    "K09bsu016_u:735": " anantamadhyagambhīravipulajñānagocarān // 12 //",
    "K09bsu016_u:736": " jetāhvaye mahāraṇye mahāvyūhopaśobhite /",
    "K09bsu016_u:737": " bodhisattvasamākīrṇe samyaksaṃbuddhaāśrame // 13 //",
    "K09bsu016_u:738": " aniketāpratiṣṭhānān paśyadhvaṃ sāgarān bahūn /",
    "K09bsu016_u:739": " daśabhyo digbhya āgatya niṣaṇṇān padmaāsane // 14 //",
    "K09bsu016_u:740": " apratiṣṭhānanāyūhānniṣprapañcānanālayān /",
    "K09bsu016_u:741": " asaṅgacittān virajān dharmadhātuparāyaṇān // 15 //",
    "K09bsu016_u:742": " jñānadhvajān mahāvīrān vajracittānakampiyān /",
    "K09bsu016_u:743": " anirvṛteṣu dharmeṣu nirvāṇaṃ darśayanti te // 16 //",
    "K09bsu016_u:744": " daśadikkṣetrakoṭībhyo 'saṃkhyebhyaḥ samupāgatān /",
    "K09bsu016_u:745": " saṃbuddhamupasaṃkrāntān dvayasaṃjñāvivarjitān // 17 //",
    "K09bsu016_u:746": " svayaṃbhoḥ śākyasiṃhasya paśyantīdaṃ vikurvitam /",
    "K09bsu016_u:747": " adhiṣṭhānena yasyeme bodhisattvāḥ samāgatāḥ // 18 //",
    "K09bsu016_u:748": " buddhadharmeṣvasaṃbhedā dharmadhātutaleṣu ca /",
    "K09bsu016_u:749": " vyavahāramātrasaṃbhedapāraprāptā jinātmajāḥ // 19 //",
    "K09bsu016_u:750": " dharmadhātorasaṃbhedakoṭyante munayaḥ sthitāḥ /",
    "K09bsu016_u:751": " akṣayaiśca prakurvanti padairdharmaprabhedanam // 20 //",
    "K09bsu016_u:752": " atha khalu samantaśrīsamudgatatejorājo bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
    "K09bsu016_u:753": " paśyadhvaṃ sattvasārasya vipulaṃ jñānamaṇḍalam /",
    "K09bsu016_u:754": " kālākālamabhijñāya dharmaṃ deśeti prāṇinām // 21 //",
    "K09bsu016_u:755": " nānātīrthyasamākīrṇaparavādipramardanaḥ /",
    "K09bsu016_u:756": " yathāśayānāṃ sattvānāṃ saṃdarśeti vikurvitam // 22 //",
    "K09bsu016_u:757": " (Gv 19)",
    "K09bsu016_u:758": " na ca pradeśa saṃbuddho na ca buddho diśānugaḥ /",
    "K09bsu016_u:759": " apramāṇapramāṇāni nātikrānto mahāmuniḥ // 23 //",
    "K09bsu016_u:760": " dinasaṃkhyo yathādityaḥ prabhāvayati khe vrajan /",
    "K09bsu016_u:761": " evaṃ jñānaviduḥ śāstā tryadhvāsaṅgaprabhāvitaḥ // 24 //",
    "K09bsu016_u:762": " pūrṇamāsyāṃ yathā rātrau bhāsate candramaṇḍalam /",
    "K09bsu016_u:763": " paripūrṇaṃ tathā śukladharmaiḥ paśyati nāyakam // 25 //",
    "K09bsu016_u:764": " antarīkṣe yathaiveha vrajatyādityamaṇḍalam /",
    "K09bsu016_u:765": " vitiṣṭhate naiveha taṃ tathā buddhavikurvitam // 26 //",
    "K09bsu016_u:766": " yathāpi gaganaṃ dikṣu sarvakṣetraṣvaniśritam /",
    "K09bsu016_u:767": " evaṃ lokapradīpasya jñeyaṃ buddhavikurvitam // 27 //",
    "K09bsu016_u:768": " yathā hi pṛthivī loke pratiṣṭhā sarvadehinām /",
    "K09bsu016_u:769": " loke lokapradīpasya dharmacakraṃ tathā sthitam // 28 //",
    "K09bsu016_u:770": " yathāpi māruto 'sajjan kṣipraṃ vyomni pravāyati /",
    "K09bsu016_u:771": " buddhasya dharmatā tadvallokadhātuṣu vartate // 29 //",
    "K09bsu016_u:772": " apskandhe hi yathā sarvakṣetrasaṃkhyāḥ pratiṣṭhitāḥ /",
    "K09bsu016_u:773": " evaṃ tryadhvagatā buddhā jñānaskandhe pratiṣṭhitāḥ // 30 //",
    "K09bsu016_u:774": " atha khalu asaṅgaśrīgarbharājo bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
    "K09bsu016_u:775": " yathāpi parvataḥ śaila udviddho vajrasaṃbhavaḥ /",
    "K09bsu016_u:776": " sarvalokaparitrātā buddho loke tathodgataḥ // 31 //",
    "K09bsu016_u:777": " yathaiva sāgare toyamaprameyamanāvilam /",
    "K09bsu016_u:778": " buddhadarśanamevaṃ hi lokatṛṣṇāṃ chinatti ca // 32 //",
    "K09bsu016_u:779": " parvato hi yathā meruḥ sāgarāmbhaḥsamudgataḥ /",
    "K09bsu016_u:780": " tathaiva lokapradyota udgato dharmasāgarāt // 33 //",
    "K09bsu016_u:781": " yathaiva sāgaraḥ pūrṇaḥ sarvaratnamahākaraḥ /",
    "K09bsu016_u:782": " svayaṃbhuvastathā jñānamakṣayaṃ kṣaṇabodhanam // 34 //",
    "K09bsu016_u:783": " gambhīraṃ nāyake jñānamasaṃkhyeyamathāmitam /",
    "K09bsu016_u:784": " darśayatyamitācintyaṃ yena buddho vikurvitam // 35 //",
    "K09bsu016_u:785": " māyākāro yathā vidvān māyālakṣaṇadarśakaḥ /",
    "K09bsu016_u:786": " evaṃ jñānavaśī buddho vikurvitānidarśakaḥ // 36 //",
    "K09bsu016_u:787": " cintāmaṇiryathā śuddho 'bhīpsitārthaprapūraṇaḥ /",
    "K09bsu016_u:788": " evamāśayaśuddhānāṃ jinaḥ praṇīdhipūraṇaḥ // 37 //",
    "K09bsu016_u:789": " (Gv 20)",
    "K09bsu016_u:790": " bairocanaṃ yathā ratnaṃ prabhāsayati bhāskaram /",
    "K09bsu016_u:791": " sarvajñatā viśuddhaivaṃ jagadāśayabhāsanī // 38 //",
    "K09bsu016_u:792": " tathaiva digmukhaṃ ratnamaṣṭāṅgaṃ supratiṣṭhitam /",
    "K09bsu016_u:793": " tathāpyasaṅgapradyoto dharmadhātvavabhāsanaḥ // 39 //",
    "K09bsu016_u:794": " dakaprabhāsaṃ śuddhābhaṃ āvilāmbuprasādanam /",
    "K09bsu016_u:795": " buddhasya darśanaṃ tadvajjagadindriyaśodhanam // 40 //",
    "K09bsu016_u:796": " atha khalu dharmadhātupraṇidhisunirmitacandrarājo bodhisattvo buddhadhiṣṭhānena daśa diśo vyavalokya tasyāṃ velāyāmimā gāthā abhāṣata -",
    "K09bsu016_u:797": " yathāpīhendranīlena ekavarṇā diśaḥ kṛtāḥ /",
    "K09bsu016_u:798": " bodhivarṇaḥ prajāmevaṃ kurute buddhadarśanam // 41 //",
    "K09bsu016_u:799": " ekaikasminnasau buddho nānāvidhavikurvitam /",
    "K09bsu016_u:800": " vidarśayatyaprameyaṃ bodhisattvaviśodhanam // 42 //",
    "K09bsu016_u:801": " taccāticitragambhīramaparyantaṃ durāsadam /",
    "K09bsu016_u:802": " yasminna gāhate loko dhīmatāṃ jñānagocare // 43 //",
    "K09bsu016_u:803": " vyūhānapi ca saṃpannān buddhakāraviśodhitān /",
    "K09bsu016_u:804": " niṣpatterbodhisattvānāṃ dharmadhātupraveśanāt // 44 //",
    "K09bsu016_u:805": " buddhakṣetrāṇyacintyāni yatra darśayate jinaḥ /",
    "K09bsu016_u:806": " dhīmatāṃ parivṛtairbuddhairākīrṇāni samantataḥ // 45 //",
    "K09bsu016_u:807": " sarvadharmavaśī śāstā utpannaḥ śākyapuṃgavaḥ /",
    "K09bsu016_u:808": " prātihāryaṃ hi yasyedamaprameyaṃ pravartate // 46 //",
    "K09bsu016_u:809": " nānātvacaryāṃ dhīrāṇāmaprameyāṃ vipaśyatha /",
    "K09bsu016_u:810": " vikurvitānyanantāni darśayatyamitadyutiḥ // 47 //",
    "K09bsu016_u:811": " dharmadhātau śikṣayati lokanātho jinaurasān /",
    "K09bsu016_u:812": " bhavanti sarvadharmeṣu te 'saṅgajñānagocarāḥ // 48 //",
    "K09bsu016_u:813": " adhiṣṭhānānnarendrasya dharmacakraṃ pravartate /",
    "K09bsu016_u:814": " prātihāryaśatākīrṇaṃ sarvalokaviśodhanam // 49 //",
    "K09bsu016_u:815": " viṣaye sattvasārasya jñānamaṇḍalaśodhitāḥ /",
    "K09bsu016_u:816": " bhūriprajñā mahānāgāḥ sarvalokapramocanāḥ // 50 //",
    "K09bsu016_u:817": " atha khalu dharmārciṣmattejorājo bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
    "K09bsu016_u:818": " (Gv 21)",
    "K09bsu016_u:819": " ye 'dhvatraye vinīyante śrāvakāḥ paramarṣiṇā /",
    "K09bsu016_u:820": " na kramotkṣepanikṣepaṃ saṃbuddhasya vidanti te // 51 //",
    "K09bsu016_u:821": " ye 'pi pratyekasaṃbuddhāḥ triṣvapyadhveṣvaśeṣataḥ /",
    "K09bsu016_u:822": " na kramotkṣepanikṣepaṃ te 'pi jānanti tāyinaḥ // 52 //",
    "K09bsu016_u:823": " kiṃ punaḥ sarvasattvā hi vijñāsyanti vināyakam /",
    "K09bsu016_u:824": " śveva gardulabaddha ye hyavidyātamasāvṛtāḥ // 53 //",
    "K09bsu016_u:825": " pramāṇairaprameyo 'sau na śakyaṃ jānituṃ jinaḥ /",
    "K09bsu016_u:826": " asaṅgajñānavān buddhaḥ samatikrāntavākpathaḥ // 54 //",
    "K09bsu016_u:827": " pūrṇacandraprabho dhīro lakṣaṇaiḥ suvicitritaḥ /",
    "K09bsu016_u:828": " kṣapayatyamitān kalpānadhitiṣṭhan vikurvitaiḥ // 55 //",
    "K09bsu016_u:829": " nayādekaikato buddhaṃ cintayan susamāhitaḥ /",
    "K09bsu016_u:830": " anabhilāpyaḥ kṣapayetkalpakoṭīracintiyāḥ // 56 //",
    "K09bsu016_u:831": " guṇaikadeśaparyantaṃ nādhigacchetsvayaṃbhuvaḥ /",
    "K09bsu016_u:832": " nirīkṣamāṇo buddho 'pi buddhadharmā hyacintiyāḥ // 57 //",
    "K09bsu016_u:833": " yeṣāṃ ca praṇidhistatra yeṣāṃ ca manaso ratiḥ /",
    "K09bsu016_u:834": " te 'pyevaṃgocarāḥ sarve bhaviṣyanti sudurdṛśāḥ // 58 //",
    "K09bsu016_u:835": " puṇyajñānamayānantaṃ mahāsaṃbhāravikramāḥ /",
    "K09bsu016_u:836": " nayaṃ hyavatarantyetaṃ dhīmaccitte 'male sthitāḥ // 59 //",
    "K09bsu016_u:837": " vipulaḥ praṇidhisteṣāṃ vipulaścittasaṃvaraḥ /",
    "K09bsu016_u:838": " lapsyanti vipulāṃ bodhimākramya jinagocaram // 60 //",
    "K09bsu016_u:839": " atha khalu sarvamāramaṇḍalavikiraṇajñānadhvajarājo bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
    "K09bsu016_u:840": " asaṅgajñānakāyatvādaśarīrāḥ svayaṃbhuvaḥ /",
    "K09bsu016_u:841": " acintyajñānaviṣayāḥ śakyaṃ cintyayituṃ na te // 61 //",
    "K09bsu016_u:842": " acintyaiḥ karmabhiḥ śuklairbuddhakāyaḥ samārjitaḥ /",
    "K09bsu016_u:843": " trailokyānupalipto 'sau lakṣaṇavyañjanojjvalaḥ // 62 //",
    "K09bsu016_u:844": " samantāvabhāso loke dharmadhātuviśodhitaḥ /",
    "K09bsu016_u:845": " buddhabodherapi dvāraṃ sarvajñānamahākaraḥ // 63 //",
    "K09bsu016_u:846": " virajo niṣprapañcaśca sarvasaṅgavivarjitaḥ /",
    "K09bsu016_u:847": " ādityabhūto lokasya jñānaraśmipramuñcanaḥ // 64 //",
    "K09bsu016_u:848": " (Gv 22)",
    "K09bsu016_u:849": " bhavasaṃtrāsavicchettā traidhātukaviśodhanaḥ /",
    "K09bsu016_u:850": " niṣpattirbodhisattvānāṃ buddhabodhyākarastathā // 65 //",
    "K09bsu016_u:851": " anantavarṇadarśāvī sarvavarṇeṣvaniśritaḥ /",
    "K09bsu016_u:852": " darśayatyapi tān varṇānacintyān sarvadehibhiḥ // 66 //",
    "K09bsu016_u:853": " śakyaṃ na jñānaparyanto gantuṃ buddhasya kenacit /",
    "K09bsu016_u:854": " ekakṣaṇe buddhabodhiracintyā yena śodhitā // 67 //",
    "K09bsu016_u:855": " akṣayo jñānanirdeśo nirvikāraḥ svabhāvataḥ /",
    "K09bsu016_u:856": " ekakṣaṇe prabhāvyante yasmiṃstryadhvagatā jināḥ // 68 //",
    "K09bsu016_u:857": " anantakarmā saprajño bodhyarthī cintayetsadā /",
    "K09bsu016_u:858": " cittamityapi yatrāsya citte cittaṃ na jāyate // 69 //",
    "K09bsu016_u:859": " sarvābhilāpāviṣayā gambhīrā vākpathojjhitāḥ /",
    "K09bsu016_u:860": " acintyā buddhadharmāste yaiḥ saṃbuddhāḥ prabhāvitāḥ // 70 //",
    "K09bsu016_u:861": " atha khalu vairocanapraṇidhānaketudhvajo bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
    "K09bsu016_u:862": " amūḍhasmṛtayaḥ śuddhā dharmodgatasuniścitāḥ /",
    "K09bsu016_u:863": " acintyamatimantaste akṣayā bodhisāgarāḥ // 71 //",
    "K09bsu016_u:864": " mano 'tra niścitaṃ teṣāṃ taccaryāgocaro hyayam /",
    "K09bsu016_u:865": " teṣāmatrācalaṃ jñānaṃ te 'tra cchinnakathaṃkathāḥ // 72 //",
    "K09bsu016_u:866": " khedo notpadyate teṣāṃ na teṣāṃ sīdate manaḥ /",
    "K09bsu016_u:867": " teṣāṃ pravartate cittaṃ buddhadharmaparāyaṇam // 73 //",
    "K09bsu016_u:868": " teṣāṃ prajāyate śraddhā mūlajātā samudgatā /",
    "K09bsu016_u:869": " jñāne 'tra hi ratisteṣāmanilambhe nirālaye // 74 //",
    "K09bsu016_u:870": " saṃpūrṇāḥ kuśalairdharmaiḥ kalpakoṭīsamārjitaiḥ /",
    "K09bsu016_u:871": " nāmayanti ca tatsarve ete jñānārthino 'samāḥ // 75 //",
    "K09bsu016_u:872": " vicaranti ca saṃsāre na ca saṃsāraniśritāḥ /",
    "K09bsu016_u:873": " niścitā buddhadharmeṣu ramante buddhagocare // 76 //",
    "K09bsu016_u:874": " yāvatī lokasaṃpattiḥ sattvadhātau pravartate /",
    "K09bsu016_u:875": " sarva prahīṇā dhīrāṇāṃ buddhasaṃpasthitā hi te // 77 //",
    "K09bsu016_u:876": " vṛthā samāśrito lokaḥ sadā baddhaḥ pravartate /",
    "K09bsu016_u:877": " asaṅgacāriṇastatra sadā sattvārthaniśritāḥ // 78 //",
    "K09bsu016_u:878": " (Gv 23)",
    "K09bsu016_u:879": " atulyaṃ caritaṃ teṣāmacintyaṃ sarvadehibhiḥ /",
    "K09bsu016_u:880": " lokasaukhyaṃ cintayanti yena duḥkhaṃ nivartate // 79 //",
    "K09bsu016_u:881": " bodhijñānaviśuddhāste sarvalokānukampakāḥ /",
    "K09bsu016_u:882": " ālokabhūtā lokasya sarvalokapramocakāḥ // 80 //",
    "K09bsu016_u:883": " atha khalu sarvāvaraṇavikiraṇajñānavikrāntarājo bodhisattvo buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
    "K09bsu016_u:884": " sudurlabho buddhaśabdaḥ kalpakoṭīśatairapi /",
    "K09bsu016_u:885": " kiṃ punardarśanaṃ sarvakāṅkṣāchedanamuttamam // 81 //",
    "K09bsu016_u:886": " sa dṛṣṭo lokapradyotaḥ sarvadharmagatiṃ gataḥ /",
    "K09bsu016_u:887": " puṇyatīrthaṃ trilokasya sarvasattvaviśodhanam // 82 //",
    "K09bsu016_u:888": " paśyatāṃ rūpakāyena sattvasāramaninditam /",
    "K09bsu016_u:889": " na samutpadyate tṛptiḥ kalpakoṭyayutairapi // 83 //",
    "K09bsu016_u:890": " rūpakāyaṃ narendrasya prekṣamāṇā jinaurasāḥ /",
    "K09bsu016_u:891": " asaṅgāḥ svaṃ śubhaṃ bodhau nāmayanti parārthinaḥ // 84 //",
    "K09bsu016_u:892": " buddhabodhermukhamidam rūpakāyo mahāmuneḥ /",
    "K09bsu016_u:893": " niścaranti yato 'saṅgā akṣayāḥ pratisaṃvidaḥ // 85 //",
    "K09bsu016_u:894": " acintyānamitān sattvānavabhāsya mahāmuniḥ /",
    "K09bsu016_u:895": " avatārya mahāyāne vyākarotyagrabodhaye // 86 //",
    "K09bsu016_u:896": " mahatpuṇyamayaṃ kṣetramuditaṃ jñānamaṇḍalam /",
    "K09bsu016_u:897": " bhāsayatyamitaṃ lokaṃ puṇyaskandhavivardhanam // 87 //",
    "K09bsu016_u:898": " chedano duḥkhajālasya jñānaskandhaviśodhanaḥ /",
    "K09bsu016_u:899": " na durgatibhayaṃ teṣāṃ yairihārāgito jinaḥ // 88 //",
    "K09bsu016_u:900": " vipulaṃ jāyate cittaṃ paśyatāṃ dvipadottamam /",
    "K09bsu016_u:901": " prajñābalamasaṃkhyeyaṃ jāyate candrabhāsvaram // 89 //",
    "K09bsu016_u:902": " bhavanti niyatā bodhau dṛṣṭvā buddhaṃ narottamam /",
    "K09bsu016_u:903": " niścitaṃ ca bhavatyeṣāṃ bhaviṣyāmi tathāgataḥ // 90 //",
    "K09bsu016_u:904": " atha khalu dharmadhātutalabhedajñānābhijñārājo bodhisattvo buddhādhiṣṭhānena",
    "K09bsu016_u:905": " daśa diśo vyavalokya tasyāṃ velāyāmimā gāthā abhāṣata -",
    "K09bsu016_u:906": " anantaguṇasaṃpannaṃ dṛṣṭvā śākyarṣabhaṃ munim /",
    "K09bsu016_u:907": " pariṇāmayatāṃ cittaṃ mahāyāne viśudhyati // 91 //",
    "K09bsu016_u:908": " (Gv 24)",
    "K09bsu016_u:909": " arthāya sarvasattvānāmutpadyante tathāgatāḥ /",
    "K09bsu016_u:910": " mahākāruṇikā dhīrā dharmacakrapravartakāḥ // 92 //",
    "K09bsu016_u:911": " pratikartuṃ kathaṃ śakyaṃ buddhānāṃ sarvadehibhiḥ /",
    "K09bsu016_u:912": " sattvārtheṣvabhiyuktānāṃ kalpakoṭiśatairapi // 93 //",
    "K09bsu016_u:913": " kalpakoṭyo varaṃ pakvastryapāye bhṛśadāruṇe /",
    "K09bsu016_u:914": " na tvevādarśanaṃ śāstuḥ sarvasaṅgavivartinaḥ // 94 //",
    "K09bsu016_u:915": " sarvasattvagatau yāvān duḥkhaskandhaḥ pravartate /",
    "K09bsu016_u:916": " utsoḍhavyaḥ sa nikhilo buddhānāṃ na tvadarśanam // 95 //",
    "K09bsu016_u:917": " yāvantyaḥ sarvaloke 'sminnapāyagatayaḥ pṛthak /",
    "K09bsu016_u:918": " varaṃ tatra ciraṃ vāso buddhānāmaśrutirna ca // 96 //",
    "K09bsu016_u:919": " ekaikatra varaṃ kalpān nivāso narake 'pi tān /",
    "K09bsu016_u:920": " na tvanyatra jināptāyāḥ sthito bodhervidūrataḥ // 97 //",
    "K09bsu016_u:921": " kiṃ kāraṇamapāyeṣu nivāsaściramiṣyate /",
    "K09bsu016_u:922": " yatkāraṇaṃ jinendrasya darśanaṃ jñānavardhanam // 98 //",
    "K09bsu016_u:923": " chidyante sarvaduḥkhāni dṛṣṭvā lokeśvaraṃ jinam /",
    "K09bsu016_u:924": " saṃbhavatyavatāraśca jñāne saṃbuddhagocare // 99 //",
    "K09bsu016_u:925": " kṣapayatyāvṛtīḥ sarvā dṛṣṭvā buddhaṃ narottamam /",
    "K09bsu016_u:926": " vardhayatyamitam puṇyaṃ yena bodhiravāpyate // 100 //",
    "K09bsu016_u:927": " chinatti kāṅkṣā vimatīḥ sattvānāṃ buddhadarśanam /",
    "K09bsu016_u:928": " prapūrayati saṃkalpāṃllaukikāṃllokottarānapi // 101 //",
    "K09bsu016_u:929": " (Gv 25)",
    "K09bsu016_u:930": " 2 samantabhadraḥ /",
    "K09bsu016_u:931": " atha khalu samantabhadro bodhisattvo mahāsattvaḥ sarvāvantaṃ bodhisattvagaṇaṃ vyavalokya",
    "K09bsu016_u:932": " bhūyasyā mātrayā vibhajan vistārayan deśayan uttānīkurvan saṃprakāśayan avabhāsayan",
    "K09bsu016_u:933": " prabhāsayan upadiśan dharmadhātunayena ākāśadhātusamatayā tryadhvasamatayā dharmadhātusamatayā",
    "K09bsu016_u:934": " sattvadhātusamatayā sarvalokadhātusamatayā sarvakarmavaṃśasamatayā sattvāśayasamatayā",
    "K09bsu016_u:935": " sattvādhimuktisamatayā dharmapratibhāsasamatayā sattvaparipākakālasamatayā sarvajagadindriyasamatayā ca,",
    "K09bsu016_u:936": " evaṃ siṃhavijṛmbhitaṃ tathāgatasamādhiṃ caiṣāṃ bodhisattvānāṃ saṃprakāśayati sma daśabhirnirdeśapadaiḥ /",
    "K09bsu016_u:937": " katamairdaśabhiḥ?",
    "K09bsu016_u:938": " yaduta sarvadharmadhātuparyāpanneṣu buddhakṣetrapramāṇurajaḥsarvabuddhaparaṃparākṣetraparaṃparānirdeśaḥ /",
    "K09bsu016_u:939": " yaduta ākāśadhātuparameṣu sarvabuddhakṣetreṣu aparāntakoṭīgatakalpatathāgataguṇānucaraṇanirdeśaḥ /",
    "K09bsu016_u:940": " yaduta sarvabuddhakṣetratathāgatasamutpattyanantamadhyābhisaṃbodhimukhasamudrasaṃdarśananirdeśaḥ /",
    "K09bsu016_u:941": " yaduta ākāśadhātuparamabuddhakṣetratathāgataparṣanmaṇḍalabodhisattvasaṃghabodhimaṇḍābhimukhāvasthānanirdeśaḥ /",
    "K09bsu016_u:942": " yaduta sarvatryadhvabuddhakāyasadṛśanirmāṇasarvaromamukhapramuñcanacittakṣaṇadharmadhātuspharaṇanirdeśaḥ /",
    "K09bsu016_u:943": " yaduta sarvadiksamudreṣu sarvakṣetrasāgarasamatalādhiṣṭhānaikakāyaspharaṇaprabhāsanirdeśaḥ /",
    "K09bsu016_u:944": " yaduta sarvārambaṇataleṣu buddhabhūmivikurvitasarvatryadhvasamavasaraṇadhiṣṭhānasaṃdarśananirdeśaḥ /",
    "K09bsu016_u:945": " yaduta sarvakṣetraparamāṇurajaḥsamatryadhvakṣetraparaṃparānānābuddhavikurvitakalpasāgarasaṃdarśananirdeśaḥ /",
    "K09bsu016_u:946": " yaduta sarvatryadhvabuddhapraṇidhānasāgarasarvaromanigarjanāparyantādhiṣṭhānabodhisattvasaṃbhavanirdeśaḥ /",
    "K09bsu016_u:947": " yaduta dharmadhātupramāṇabuddhasiṃhāsanabodhisattvaparṣanmaṇḍalāsaṃbhinnabodhimaṇḍālaṃkāranānādharmacakrapravartanāparāntādhiṣṭhānanirdeśaḥ",
    "K09bsu016_u:948": " iti hi bho jinaputrā etān daśān pramukhān kṛtvā anabhilāpyabuddhakṣetraparamāṇūrajaḥsamān etasya siṃhavijṛmbhitasya samādhinirdeśananugacchāmi",
    "K09bsu016_u:949": " api tu khalu punarbho jinaputrāḥ tathāgatajñānagocara eṣaḥ //",
    "K09bsu016_u:950": " atha khalu samantabhadro bodhisattva etasyaiva siṃhavijṛmbhitasya tathāgatasamādherarthanirdeśaṃ",
    "K09bsu016_u:951": " dyotayamāno buddhādhiṣṭhānena tathāgatavadanaṃ prekṣamāṇaḥ sarvāvantaṃ parṣanmaṇḍalasamudraṃ",
    "K09bsu016_u:952": " vyavalokya acintyabuddhaviṣayānantamadhyatathāgatasamādhivikurvitāni vyavalokya acintyajñānamāyāgatadharmatāṃ",
    "K09bsu016_u:953": " vyavalokya acintyatrayadhvabuddhasamatāṃ vyavalokya acintyānantamadhyasarvavākpathaniruktisarvadharmanayān",
    "K09bsu016_u:954": " vyavalokya tasyāṃ velāyāmimā gāthā abhāṣata -",
    "K09bsu016_u:955": " sarvakṣetraparamāṇusādṛśā ekaromi jinakṣetrasāgarāḥ /",
    "K09bsu016_u:956": " bodhisattvaparṣatparīvṛtastatra buddha sthitu buddhaāsane // 1 //",
    "K09bsu016_u:957": " (Gv 26)",
    "K09bsu016_u:958": " ekaromi bahukṣetrasāgarā bodhimaṇḍasthita padmaāsane /",
    "K09bsu016_u:959": " dharmadhātu vipulam karitvanā dṛśyate drumavareṣu nāyakaḥ // 2 //",
    "K09bsu016_u:960": " sarvakṣetraparamāṇusādṛśā ekaromi jina saṃniṣaṇṇakāḥ /",
    "K09bsu016_u:961": " bodhisattvaparṣatparīvṛtāḥ sarvabhadracariyāṃ prabhāṣate // 3 //",
    "K09bsu016_u:962": " ekakṣetri jina saṃniṣaṇṇakāḥ sarvakṣetraprasarān spharitvanā /",
    "K09bsu016_u:963": " bodhisattva bahumegha akṣayā enti te daśadiśāṃ samantato // 4 //",
    "K09bsu016_u:964": " kṣetrakoṭiparamāṇusādṛśā bodhisattvaguṇasāgaraprabhāḥ /",
    "K09bsu016_u:965": " utthihantu parṣāsu śāstuno dharmadhātu sphariṣu daśa diśaḥ // 5 //",
    "K09bsu016_u:966": " sarvakṣetrapratibhāsadarśanā dharmarājajinajñānasāgarāḥ /",
    "K09bsu016_u:967": " te ca bhadracariyapratiṣṭhitāḥ sarvabuddhapariṣā upāgami // 6 //",
    "K09bsu016_u:968": " sarvakṣetraprasare niṣaṇṇakā bodhisattvacaraprītigocarā /",
    "K09bsu016_u:969": " dharmamegha śruṇamāna sūratā ekakṣetri cari kalpakoṭiyaḥ // 7 //",
    "K09bsu016_u:970": " bodhisattva vicaranti cārikāṃ dharmasāgaracarī virocanā /",
    "K09bsu016_u:971": " otaranti praṇidhānasāgarāṃste pratiṣṭha jinabhūmigocarāḥ // 8 //",
    "K09bsu016_u:972": " anyamanyajinadharmasaṃbhavāste samantacari bhadrabuddhiṣu /",
    "K09bsu016_u:973": " sarvabuddhaguṇavarṇasāgarānotaranti vipulaṃ vikurvitam // 9 //",
    "K09bsu016_u:974": " (Gv 27)",
    "K09bsu016_u:975": " dharmadhātusugatiṃ spharitvanā sarvakṣetraparamāṇusādṛśān /",
    "K09bsu016_u:976": " kāyamegha satataṃ pramuñcato dharmavarṣatu upetu bodhaye // 10 //",
    "K09bsu016_u:977": " atha khalu bhagavān bhūyasyā mātrayā teṣāṃ bodhisattvānāmatraiva siṃhavijṛmbhite",
    "K09bsu016_u:978": " buddhasamādhau saṃniyojanārthaṃ bhrūvivarāntarādūrṇākośāddharmadhātusamantadvāravijñaptitryadhvāvabhāsaṃ",
    "K09bsu016_u:979": " nāma raśmiṃ niścārayitvā anabhilāpyabuddhakṣetraparamāṇurajaḥsamaraśmiparivārāṃ daśadiksarvalokadhātusamudreṣu",
    "K09bsu016_u:980": " sarvakṣetraprasarānavabhāsayati sma //",
    "K09bsu016_u:981": " atha khalu ye te bodhisattva jetavane saṃnipatitāḥ,",
    "K09bsu016_u:982": " te paśyanti sma sarvadharmadhātugateṣu sarvabuddhakṣetreṣu ākāśadhātuparyavasāneṣu",
    "K09bsu016_u:983": " sarvabuddhakṣetraparamāṇurajaḥsamabuddhakṣetraparamāṇurajontargateṣu buddhakṣetrasaṃgateṣu",
    "K09bsu016_u:984": " nānābaleṣu nānāviśuddheṣu nānāpratiṣṭhāneṣu nānāsaṃsthāneṣu buddhakṣetreṣu bodhimaṇḍavaragataṃ",
    "K09bsu016_u:985": " bodhisattvasiṃhāsananiṣaṇṇaṃ sarvalokendrasaṃpūjitaṃ bodhisattvagaṇaparivṛtamanuttarāṃ",
    "K09bsu016_u:986": " samyaksaṃbodhimabhisaṃbudhyamāṇaṃ kvaciddharmacakraṃ pravartayantaṃ dharmadhātuspharaṇena",
    "K09bsu016_u:987": " svaramaṇḍalena anabhilāpyabuddhakṣetravipuleṣu parṣanmaṇḍaleṣu,",
    "K09bsu016_u:988": " kvaciddevabhavanagataṃ kvacinnāgabhavanagataṃ kvacid yakṣabhavanagataṃ kvacid gandharvabhavanagataṃ",
    "K09bsu016_u:989": " kvacidasurabhavanagataṃ kvacidgaruḍabhavanagataṃ kvacitkinnarabhavanagataṃ kvacinmahoragabhavanagataṃ",
    "K09bsu016_u:990": " kvacinmanuṣyendrabhavanagataṃ kvacinmanusyaloke grāmanagaranigamajanapadarāṣṭrarājadhānīṣu",
    "K09bsu016_u:991": " nānāvikurvitairdharmaṃ deśayamānaṃ",
    "K09bsu016_u:992": " nāneryāpathairnānāvidhairātmabhāvairnānāsamādhimukhavijñaptibhirnānāsamādhyabhijñābhirnānākulagotrasaṃbhavairnānāvarṇavijñaptibhirnānāprabhāmaṇḍalairnānāraśmijālapramuñcanairnānāsvaramaṇḍalairnānāparṣanmaṇḍalairnānākathāpuruṣādhiṣṭhānairnānāśāsanādhiṣṭhānairnānāpadavyañjanairnānāniruktibhirdharmaṃ",
    "K09bsu016_u:993": " deśayantam paśyanti sma /",
    "K09bsu016_u:994": " yāvantaśca te bodhisattvāsteṣu teṣu parṣanmaṇḍaleṣu tathāgatasya gambhīrabuddhasamādhivikurvitāni paśyanti sma /",
    "K09bsu016_u:995": " dharmadhātuparameṣu lokadhātuṣvākāśadhātuparyavasāneṣu daśadigvyavasthāneṣu anantadikparivartasamavasaraṇeṣu",
    "K09bsu016_u:996": " sarvadiksamudreṣu nānādharmadigdvāreṣu nānādiksaṃjñāgatesu nānādiksamavasaraṇeṣu",
    "K09bsu016_u:997": " nānādigbhāgeṣu nānādiganugameṣu nānādiksāgareṣu yaduta pūrvasyāṃ diśi dakṣiṇāyāṃ",
    "K09bsu016_u:998": " paścimāyāmuttarasyāmuttarapūrvāyāṃ pūrvadakṣiṇāyāṃ dakṣiṇapaścimāyāṃ paścimottarasyāmadhaḥ",
    "K09bsu016_u:999": " ūrdhvaṃ diśi kṣetrakāyadikṣu sattvakāyadikṣvapi sattvasaṃjñāgatadikṣvati pūrvāntakoṭīgatadikṣvapi",
    "K09bsu016_u:1000": " daśadikpratyutpannadikṣvapi sarvākāśapathasūkṣmavālamukhanikṣepapragrahaṇadikṣvapi",
    "K09bsu016_u:1001": " sarvakṣetraparamāṇurajaḥparaṃparādikṣvapi dikpraveśavataraṇadikṣvapi nānākarmābhisaṃskārasamutthitadikṣvapi",
    "K09bsu016_u:1002": " ekavālapathānantamadhyākāśatalasaṃjñāgatadikpatheṣvapi",
    "K09bsu016_u:1003": " samatānusṛtābhisaṃbhinnatryadhvatalasamatānugatasarvajagadasaṃbhinnasarvasattvasaṃjñāgatasamarutasarvajagaccitteṣu",
    "K09bsu016_u:1004": " pratibhāsaprāptāni sarvasattvakāyeṣvabhimukhapralambasarvaparṣadupasaṃkramaṇarūpāṇi",
    "K09bsu016_u:1005": " sarvakalpeṣu jñānāsaṃbhinnāni sarvakṣetreṣu sarvatra samatayā (Gv 28)",
    "K09bsu016_u:1006": " yathāśayānāṃ sattvānāmabhimukharūpasaṃdarśanavijñaptīni sarvabuddhadharmasaṃprakāśanasarvasattvavinayāpratiprasrabdhāni tathāgatavikurvitāni paśyanti sma /",
    "K09bsu016_u:1007": " sarve te bhagavatā vairocanena pūrvakuśalacaryāsabhāgatayā caturbhiḥ saṃgrahavastubhiḥ saṃgṛhītāḥ,",
    "K09bsu016_u:1008": " darśanena śravaṇena anusmṛtyā paryupāsanena ca paripācitāḥ,",
    "K09bsu016_u:1009": " pūrvamanuttarāyāṃ samyaksaṃbodhau cittamutpāditāḥ,",
    "K09bsu016_u:1010": " tatra tathāgateṣūpasaṃkramantaḥ kuśalamūlaiḥ saṃgṛhītāḥ,",
    "K09bsu016_u:1011": " yathākuśalamūlasabhāgatayā sarvajñatāparipākopāyasuparigṛhītattvāttadacintyaṃ bhagavato vairocanasya samādhivikurvitamavataranti dharmadhātuvipulamākāśadhātuparyavasānam",
    "K09bsu016_u:1012": " keciddharmakāyamavataranti,",
    "K09bsu016_u:1013": " kecidrūpakāyam,",
    "K09bsu016_u:1014": " kecitpūrvaṃ bodhisattvasamudāgamam,",
    "K09bsu016_u:1015": " kecit pāramitāparipūrim,",
    "K09bsu016_u:1016": " keciccaryāmaṇḍalaviśuddhivyūham,",
    "K09bsu016_u:1017": " kecidbodhisattvabhūmivikurvitam,",
    "K09bsu016_u:1018": " kecidabhisaṃbodhivikurvitam,",
    "K09bsu016_u:1019": " kicidbuddhavihārasamādhyasaṃbhedavikurvitam,",
    "K09bsu016_u:1020": " kecittathāgatabalavaiśāradyajñānam,",
    "K09bsu016_u:1021": " kecidbuddhapratisaṃvitsāgaramavataranti /",
    "K09bsu016_u:1022": " evaṃpramukhān daśabuddhakṣetrānabhilāpyaparamāṇurajaḥsamān buddhavikurvitasamudrānavataranti /",
    "K09bsu016_u:1023": " nānādhimuktibhirnānāpathairnānādvārairnānāpraveśairnānāvatārainārnānayairnānānugamairnānādigbhirnānābhājanairnānādeśairnānālokairnānādhigamairnānāsaṃbhārairnānāvikurvitairnānopāyairnānāsamādhibhiḥ",
    "K09bsu016_u:1024": " tān buddhavikurvitasamudrānavataranti nānāsamādhyavatāraiḥ /",
    "K09bsu016_u:1025": " yaduta samantadharmadhātuvyūhena bodhisattvasamādhinā avataranti /",
    "K09bsu016_u:1026": " sarvatryadhvāsaṅgajñānaviṣayāvabhāsena bodhisattvasamādhinā,",
    "K09bsu016_u:1027": " dharmadhātutalāsaṃbhedajñānālokena bodhisattvasamādhinā,",
    "K09bsu016_u:1028": " tathāgataviṣayatalapraveśena bodhisattvasamādhinā,",
    "K09bsu016_u:1029": " gaganatalāvabhāsena bodhisattvasamādhinā,",
    "K09bsu016_u:1030": " daśatathāgatabalākramaṇavivareṇa bodhisattvasamādhinā,",
    "K09bsu016_u:1031": " buddhacchambhitavyūhavikramavijṛmbhitena bodhisattvasamādhinā,",
    "K09bsu016_u:1032": " sarvadharmadhātunayāvartagarbheṇa bodhisattvasamādhinā,",
    "K09bsu016_u:1033": " sarvadharmadhātvaṅganigarjanaspharaṇacandreṇa bodhisattvasamādhinā,",
    "K09bsu016_u:1034": " samantavyūhadharmaprabheṇa ca bodhisattvasamādhinā te bodhisattvāstān bhagavato vairocanasya buddhavikurvitasamudrānavataranti /",
    "K09bsu016_u:1035": " asaṅgapaṭṭadharmarājadhvajena ca bodhisattvasamādhinā,",
    "K09bsu016_u:1036": " sarvāvaraṇabuddhasamudravipaśyinā bodhisattvasamādhinā,",
    "K09bsu016_u:1037": " sarvalokagatyasaṃbhedakāyapratibhāsadhvajena bodhisattvasamādhinā,",
    "K09bsu016_u:1038": " tathāgatakāyāsaṃbhedaviṣayapraveśena bodhisattvasamādhinā,",
    "K09bsu016_u:1039": " sarvalokāvartyanupravartanakaruṇārgarbheṇa ca bodhisattvasamādhinā,",
    "K09bsu016_u:1040": " sarvadharmapadapratiṣṭhānādhiṣṭhānādhiṣṭhitena ca bodhisattvasamādhinā,",
    "K09bsu016_u:1041": " atyantaśāntapraśāntasamatāvabhāsamaṇḍalena bodhisattvasamādhinā,",
    "K09bsu016_u:1042": " anilambhasunirmitasamantanirmāṇapratibhāsena bodhisattvasamādhinā,",
    "K09bsu016_u:1043": " sarvakṣetrasamantasamavasaraṇādhiṣṭhānena bodhisattvasamādhinā,",
    "K09bsu016_u:1044": " sarvabuddhakṣetrābhisaṃbodhyākāreṇābhinirhāreṇa bodhisattvasamādhinā,",
    "K09bsu016_u:1045": " sarvajagadindrabalavivaraṇena bodhisattvasamādhinā,",
    "K09bsu016_u:1046": " sarvajagadviśeṣāsaṅgamaṇḍalavivaraṇena,",
    "K09bsu016_u:1047": " bodhisattvasamādhinā,",
    "K09bsu016_u:1048": " sarvatathāgatajanetrīsaṃbhavādhiṣṭhānena bodhisattvasamādhinā,",
    "K09bsu016_u:1049": " sarvasāgaraguṇapratipattyavatāreṇa bodhisattvasamādhinā,",
    "K09bsu016_u:1050": " aśeṣasarvārambaṇavikurvitābhinirhārāparāntādhiṣṭhānena bodhisattvasamādhinā,",
    "K09bsu016_u:1051": " sarvatathāgatapūrvayogasamudrāvatāreṇa bodhisattvasamādhinā, (Gv 29)",
    "K09bsu016_u:1052": " aparāntasarvatathāgatavaṃśasaṃdhāraṇādhiṣṭhānena bodhisattvasamādhinā,",
    "K09bsu016_u:1053": " pratyutpannadaśadiksarvakṣetrasāgarapariśuddhādhimuktyadhiṣṭhānena bodhisattvasamādhinā,",
    "K09bsu016_u:1054": " sarvabuddhaikacittakṣaṇavihārāvabhāsena bodhisattvasamādhinā,",
    "K09bsu016_u:1055": " sarvārambaṇāsaṅgakoṭipraveśena bodhisattvasamādhinā,",
    "K09bsu016_u:1056": " sarvalokadhātvekabuddhakṣetrādhiṣṭhānena bodhisattvasamādhinā,",
    "K09bsu016_u:1057": " sarvabuddhakāyanirmāṇābhinirhāreṇa",
    "K09bsu016_u:1058": " bodhisattvasamādhinā,",
    "K09bsu016_u:1059": " vajrendrasarvendriyasāgaraprativedhena bodhisattvasamādhinā,",
    "K09bsu016_u:1060": " sarvatathāgataikaśarīragarbhādhiṣṭhānena bodhisattvasamādhinā,",
    "K09bsu016_u:1061": " cittakṣaṇakoṭisarvadharmadhātunayānugamakṣaṇavihāreṇa bodhisattvasamādhinā,",
    "K09bsu016_u:1062": " sarvadharmadhātukṣetraprasaranirvṛtisaṃdarśanādhiṣṭhānena bodhisattvasamādhinā,",
    "K09bsu016_u:1063": " adhamūrdhatalavihārādhiṣṭhānena bodhisattvasamādhinā,",
    "K09bsu016_u:1064": " sarvabuddhakṣetrasattvakāyāsaṃbhedādhiṣṭhānena bodhisattvasamādhinā,",
    "K09bsu016_u:1065": " sarvajñānāvartābhimukhasamavasaraṇena bodhisattvasamādhinā,",
    "K09bsu016_u:1066": " sarvadharmasvabhāvalakṣaṇāparijñāprabhedena bodhisattvasamādhinā,",
    "K09bsu016_u:1067": " tryadhvaikacittakṣaṇasaṃbhedamaṇḍalena bodhisattvasamādhinā,",
    "K09bsu016_u:1068": " sarvacittakṣaṇadharmadhātunayaśarīragarbheṇa bodhisattvasamādhinā,",
    "K09bsu016_u:1069": " sarvatathāgatavaṃśānugamasiṃhena bodhisattvasamādhinā,",
    "K09bsu016_u:1070": " sarvārambaṇadharmadhātumaticakṣurmaṇḍalena bodhisattvasamādhinā,",
    "K09bsu016_u:1071": " daśabalākramavikramasamārambhena bodhisattvasamādhinā,",
    "K09bsu016_u:1072": " sarvārambaṇasamantadarśanacakṣurmaṇḍalena bodhisattvasamādhinā,",
    "K09bsu016_u:1073": " sarvavarṇamaṇḍalajadrocanābhinirhāreṇa bodhisattvasamādhinā,",
    "K09bsu016_u:1074": " acalāvartagarbheṇa bodhisattvasamādhinā,",
    "K09bsu016_u:1075": " ekadharmasarvadharmasamavasaraṇanirdeśena bodhisattvasamādhinā,",
    "K09bsu016_u:1076": " ekadharmavākpathaniruktipadaprabhedena bodhisattvasamādhinā te bodhisattvāstān bhagavato vairocanasya buddhavikurvitasamudrānavataranti /",
    "K09bsu016_u:1077": " sarvabuddhadhvajādhiṣṭhānadharmanirdeśena bodhisattvasamādhinā,",
    "K09bsu016_u:1078": " tryadhvakoṭyasaṅgavabhāsena bodhisattvasamādhinā,",
    "K09bsu016_u:1079": " sarvakalpānugamāsaṃbhinnajñānena bodhisattvasamādhinā,",
    "K09bsu016_u:1080": " sūkṣmanayadaśabalāntargatena bodhisattvasamādhinā,",
    "K09bsu016_u:1081": " anācchedyabodhisattvacaryāsarvakalpābhinirhāreṇa bodhisattvasamādhinā,",
    "K09bsu016_u:1082": " sarvadiksamantajavābhimukhameghena bodhisattvasamādhinā,",
    "K09bsu016_u:1083": " abhisaṃbodhivikurvitaviṭhapanena bodhisattvasamādhinā,",
    "K09bsu016_u:1084": " sarvavedayitāsparśakṣemadhvajena bodhisattvasamādhinā,",
    "K09bsu016_u:1085": " sarvavyūhagaganālaṃkārābhinirhāreṇa bodhisattvasamādhinā,",
    "K09bsu016_u:1086": " kṣaṇakṣaṇajagadupanirmitabimbameghābhinirhāreṇa bodhisattvasamādhinā,",
    "K09bsu016_u:1087": " gaganavirajastathāgatacandraprabheṇa bodhisattvasamādhinā,",
    "K09bsu016_u:1088": " sarvatathāgatagaganādhiṣṭhānena bodhisattvasamādhinā,",
    "K09bsu016_u:1089": " sarvadharmendriyavyūhaprabhāsena bodhisattvasamādhinā,",
    "K09bsu016_u:1090": " sarvadharmārthavivaraṇapradīpena bodhisattvasamādhinā,",
    "K09bsu016_u:1091": " daśabalamaṇḍalāvabhāsena bodhisattvasamādhinā,",
    "K09bsu016_u:1092": " tryadhvabuddhaketudhvajena bodhisattvasamādhinā,",
    "K09bsu016_u:1093": " sarvabuddhakagarbheṇa bodhisattvasamādhinā,",
    "K09bsu016_u:1094": " sarvakṣaṇakṣaṇārambhaniṣṭhena bodhisattvasamādhinā,",
    "K09bsu016_u:1095": " akṣayapuṇyagarbheṇa bodhisattvasamādhinā,",
    "K09bsu016_u:1096": " anantabuddhadarśanavinayāvabhāsena bodhisattvasamādhinā,",
    "K09bsu016_u:1097": " sarvadharmavajrasiṃhapratiṣṭhānena bodhisattvasamādhina,",
    "K09bsu016_u:1098": " sarvatathāgatanirmāṇasaṃdarśanasamantavijñaptyabhinirhāreṇa bodhisattvasamādhinā,",
    "K09bsu016_u:1099": " sarvatathāgatadivasākramaṇāntinā bodhisattvasamādhinā,",
    "K09bsu016_u:1100": " ekatryadhvasaṃtāpena bodhisattvasamādhinā,",
    "K09bsu016_u:1101": " prakṛtiśāntasarvadharmasamantaprabhapramuktaghoṣasvareṇa bodhisattvasamādhinā,",
    "K09bsu016_u:1102": " sarvabuddhadarśanasīmāvatikrameṇa bodhisattvasamādhinā,",
    "K09bsu016_u:1103": " niravaśeṣasarvadharmadhātupadmanalinīpratibuddhena (Gv 30)",
    "K09bsu016_u:1104": " bodhisattvasamādhinā,",
    "K09bsu016_u:1105": " anālayadharmagaganavyavalokanena bodhisattvasamādhinā,",
    "K09bsu016_u:1106": " ekadigdaśadiksāgarasamavasaraṇāvartena bodhisattvasamādhinā,",
    "K09bsu016_u:1107": " sarvadharmadhātutalapramukhapraveśena bodhisattvasamādhinā,",
    "K09bsu016_u:1108": " sarvadharmasāgaravatigarbheṇa bodhisattvasamādhinā,",
    "K09bsu016_u:1109": " sarvasattvaprabhāmuñcanapraśāntakāyena bodhisattvasamādhinā,",
    "K09bsu016_u:1110": " ekacittakṣaṇasarvābhijñāpraṇidhyabhinirhāreṇa bodhisattvasamādhinā,",
    "K09bsu016_u:1111": " sadāsarvatrasamantābhisaṃbodhyadhiṣṭhānena bodhisattvasamādhinā,",
    "K09bsu016_u:1112": " sarvadharmadhātvekavyūhānugamapraveśena bodhisattvasamādhinā,",
    "K09bsu016_u:1113": " sarvabuddhasmṛtiśarīrāvabhāsena bodhisattvasamādhinā,",
    "K09bsu016_u:1114": " sarvajagadbhūriviśeṣajñānābhijñena bodhisattvasamādhinā,",
    "K09bsu016_u:1115": " cittakṣaṇānantadharmadhātunayasvakāyaspharaṇena bodhisattvasamādhinā,",
    "K09bsu016_u:1116": " ekanayadharmadhātusarvadharmaikanayavyūhaprabheṇa bodhisattvasamādhinā,",
    "K09bsu016_u:1117": " sarvabuddhadharmamaṇḍalacakratejodhiṣṭhānena bodhisattvasamādhinā,",
    "K09bsu016_u:1118": " indrajālasattvadhātusaṃgrahapraṇidhicaryādhiṣṭhānena bodhisattvasamādhinā,",
    "K09bsu016_u:1119": " sarvalokadhātutalāsaṃbhedena bodhisattvasamādhinā,",
    "K09bsu016_u:1120": " padmaśrīvikurvitasamantavikrāmiṇā bodhisattvasamādhinā,",
    "K09bsu016_u:1121": " sarvasattvakāyaparivartajñānābhijñena bodhisattvasamādhinā,",
    "K09bsu016_u:1122": " sarvasattvābhimukhakāyādhiṣṭhānena bodhisattvasamādhinā,",
    "K09bsu016_u:1123": " sarvasattvasvarāṅgasāgarajaganmantrasaṃbhedanayābhijñena bodhisattvasamādhinā,",
    "K09bsu016_u:1124": " sarvajagattalabhedajñānābhijñena bodhisattvasamādhinā,",
    "K09bsu016_u:1125": " mahākaruṇākośāsaṃbhedagarbheṇa bodhisattvasamādhinā,",
    "K09bsu016_u:1126": " sarvabuddhatathāgatakoṭipraveśena bodhisattvasamādhinā,",
    "K09bsu016_u:1127": " sarvatathāgatavimokṣabhavanavyavalokanasiṃhavijṛmbhitena bodhisattvasamādhinā,",
    "K09bsu016_u:1128": " etatpramukhairanabhilāpyabuddhakṣetraparamāṇurajaḥsamairbodhisattvasamādhivargāvatāraiste bodhisattvāstān bhagavato vairocanasya buddhavikurvitasamudrānavataranti",
    "K09bsu016_u:1129": " pūrvasabhāgacaritavikurvitaṃ ca samanusmaranti /",
    "K09bsu016_u:1130": " cittakṣaṇe cittakṣaṇe sarvadharmadhātuspharaṇenāvatāreṇa teṣāṃ punarbodhisattvānāṃ",
    "K09bsu016_u:1131": " bhagavataḥ saṃmukhībhāvagatānāṃ jetavanānuprāptānāṃ daśabuddhakṣetraparamāṇurajaḥsamalokadhātuvipulanānāratnapadmagarbhasiṃhāsanasaṃniṣaṇṇānāṃ",
    "K09bsu016_u:1132": " mahājñānābhijñāvikurvitaniryātānāṃ tīkṣṇajñānābhijñāvatibhūmyanuprāptānāṃ samantajñānavyavacārāṇāṃ",
    "K09bsu016_u:1133": " prajñākaragotrasaṃbhavānāṃ sarvajñajñānābhimukhānāṃ vitimirajñānacakṣuṣāṃ sattvasārathibhāvānuprāptānāṃ",
    "K09bsu016_u:1134": " sarvabuddhasamatānugatānāṃ sadāvikalpadharmacaraṇānāṃ sarvadharmārambaṇapratividdhānāṃ",
    "K09bsu016_u:1135": " sarvadharmaprakṛtiśāntarambaṇānāṃ sarvalokapraśāntanirvāṇālayaparamāṇāṃ sarvalokanānātvapratiṣṭhānām",
    "K09bsu016_u:1136": " aniketasarvakṣetragamanānām apratiṣṭhānasarvadharmapadānām anāryūhasavadhamavimānapratiṣṭhānāṃ",
    "K09bsu016_u:1137": " sarvajagatparipākavinayapratipannānāṃ sarvasattvakṣemagatisaṃdarśakānām abhyudgatajñānavimokṣabhavanagocarāṇāṃ",
    "K09bsu016_u:1138": " virāgakoṭyanugatajñānaśarīrāṇāṃ sarvabhavasamudroccalitānāṃ sarvajagadbhūtakoṭīvipaśyakānāṃ",
    "K09bsu016_u:1139": " dharmasāgaraprajñāvabhāsamaṇḍalānāṃ sāgaravatīdhātusamādhisusamāhitamahākaruṇācittānāṃ",
    "K09bsu016_u:1140": " māyāgatadharmanayasupratividdhānāṃ svapnopamasarvalokadhātvavatīrṇānāṃ pratibhāsopamasarvatathāgatadarśanapratividdhānāṃ",
    "K09bsu016_u:1141": " pratiśrutkopamasarvarutaravitaghoṣavijñaptīnāṃ nirmitopamasarvadharmābhinirvṛttijñānapratividdhānāṃ",
    "K09bsu016_u:1142": " susamārjitaviṣayapraṇidhānānāṃ samantajñānamaṇḍalaviśuddhikauśalyānugatānām",
    "K09bsu016_u:1143": " atyantaśāntapraśāntacittānāṃ sarvadhāraṇīgotrajñānaviṣayāṇāṃ acchambhitasamādhibalasamantaparākramāṇāṃ dharmadhātusthitikoṭīgatacakṣuṣāṃ (Gv",
    "K09bsu016_u:1144": " sarvadharmānilambhavihāraprāptānāṃ anantaprajñāsāgaravicāriṇāṃ jñānapāramitāpāraṃgatānāṃ",
    "K09bsu016_u:1145": " prajñāpāramitābalādhānaprāptānām ṛddhipāramitāsarvajagatpāraṃgatānāṃ samādhipāramitāvaśagatānāṃ",
    "K09bsu016_u:1146": " sarvatathāgatārthakauśalyāviparītajñānināṃ dharmakauśalyaprakāśanavidhijñānāṃ niruktijñānābhijñānāmakṣayapratibhānabaladharmameghānāṃ",
    "K09bsu016_u:1147": " vaiśāradyarṣabhasiṃhanādinām anālayadharmāsamaratiratānāṃ vitimirasarvadharmaprasāritacakṣuṣāṃ",
    "K09bsu016_u:1148": " sarvalokasaṃvittibhavajñānacandrāṇāṃ prajñāmaṇḍalasarvasatyanayavyavahāraraśmīnāṃ",
    "K09bsu016_u:1149": " jñānavajrapuṇyacakravālānāṃ sarvaupamyaupamyasamatikrāntānāṃ sarvadharmendriyajñānāṅkuravirūḍhānāṃ",
    "K09bsu016_u:1150": " śūradhvajānāṃ sarvamāradhvajapramardanavīryāṇāmanantajñānamaṇḍalatejasāṃ sarvajagadabhyudgatakāyānāṃ",
    "K09bsu016_u:1151": " sarvadharmānāvaraṇaprajñānāṃ kṣayākṣayakoṭijñānavibuddhānāṃ samantakoṭyanugatabhūtakoṭipratiṣṭhānāṃ",
    "K09bsu016_u:1152": " animittavyavaharaṇapratyavekṣajñānacakṣuṣāṃ sarvabodhisattvacaryābhinirhāranimittakuśalānām",
    "K09bsu016_u:1153": " advayajñānagocarāṇāṃ sarvalokagativipaśyakānām aniketasarvabuddhakṣetragatipratibhāsaprāptānāṃ",
    "K09bsu016_u:1154": " sarvadharmāndhakāravigatānām atamojñānamaṇḍalapratipannānāṃ samantadigdharmāvabhāsaprayuktānāṃ",
    "K09bsu016_u:1155": " sarvajadvareṇyapuṇyakṣetrānām amodhaśravaṇadarśanapraṇidhicandrāṇāṃ sarvalokābhyudgatapuṇyasumerūṇāṃ",
    "K09bsu016_u:1156": " sarvaparapravādicakravinigrahaśūurāṇāṃ sarvabuddhakṣetraghoṣasvaraśabdanirnādināṃ",
    "K09bsu016_u:1157": " sarvabuddhakāyātṛptadarśanānāṃ sarvabuddhaśarīrapratibhāsavaśavartināṃ jagadvinayānukūlakāyādhiṣṭhānānāṃ",
    "K09bsu016_u:1158": " sarvakṣetraprasaraikakāyaspharaṇānām abhisaṃskāravimaṇḍalapariśuddhānāmanāvaraṇagaganamahājñānayānapātrāṇāṃ",
    "K09bsu016_u:1159": " jñānamaṇḍalasarvadharmadhātukāyaprabhāsanānāṃ sarvajagaduditajñānādityānāṃ sarvajagaducitayathāśayabalānāṃ",
    "K09bsu016_u:1160": " sarvajagadāśayendriyapratividdhajñānānām anāvaraṇaviṣayasarvadharmopapannānām anupapattisarvadharmasvabhāvavijñaptānāṃ",
    "K09bsu016_u:1161": " sūkṣmodārānyonyasamavasaraṇajñānasaṃvardhitavartināṃ gambhīrabuddhabhūmigatiniścitānāṃ",
    "K09bsu016_u:1162": " gambhīrārthapadavyañjanavyavahārajñānānām akṣayapadavyañjanārthasūcakānāṃ sarvasūtrasāgaraikapadapraveśaprabhāṣamāṇānāṃ",
    "K09bsu016_u:1163": " vipuladhāraṇījñānaśarīrādhiṣṭhānānām anantakalpasaṃdhāraṇānugatādhiṣṭhānānām ekacittakṣaṇānabhilāpyakalpasaṃvāsapratividdhajñānānām",
    "K09bsu016_u:1164": " ekacittakṣaṇatryadhvajñānasarvalokābhijñānānāṃ sarvadharmadhāraṇyanantabuddhadharmasāgarapratibhāsānāṃ",
    "K09bsu016_u:1165": " sarvajagajjñānopanāyikadharmacakrapravartanānivartyānāṃ buddhaviṣayajñānāvabhāsapratilabdhānāṃ",
    "K09bsu016_u:1166": " sudarśanasamādhisadāsamāpannānām asaṅgakoṭīsarvadharmaprabhedajñānābhijñānāṃ",
    "K09bsu016_u:1167": " sarvadharmaviśeṣavimokṣaviṣayajñānavikrīḍitānāṃ sarvārambaṇaśubhavyūhādhiṣṭhānānāṃ",
    "K09bsu016_u:1168": " daśadigdharmadhātudiganuśaraṇapraviṣṭānāṃ sarvadigvibhaṅgadharmadhātusamavasaraṇānāṃ",
    "K09bsu016_u:1169": " susūkṣmodāraparamāṇurajobodhiṃ vibudhyatāṃ suvarṇaprakṛtisarvavarṇasaṃdarśakānāṃ",
    "K09bsu016_u:1170": " ekadiksamavasaraṇānām ekarūpānantaguṇajñānasaṃvardhitajñānapuṇyagarbhāṇāṃ sarvabuddhastutastavitapraśastānām",
    "K09bsu016_u:1171": " akṣīṇapadavyañjanaguṇavarṇanirdeśānāṃ bodhisattvānāṃ jetavane saṃnipatitānāṃ saṃniṣaṇṇānāṃ",
    "K09bsu016_u:1172": " tathāgataguṇasamudramavataratāṃ tathāgataraśmyavabhāsitānāṃ sarvaśarīrebhyaḥ tebhyaśca",
    "K09bsu016_u:1173": " kūṭāgārebhyo bodhisattvaparibhogebhyaḥ tebhyaśca bodhisattvāsanebhyaḥ sarvasmājjetavanānmahāprītivegapratilābhadharmatayā",
    "K09bsu016_u:1174": " acintyabodhisattvadharmāvabhāsapratilābhena prītivegasaṃbhavamahāvikurvitavyūhānniścaritvā (Gv 32)",
    "K09bsu016_u:1175": " sarvadharmadhātu spharanti sma /",
    "K09bsu016_u:1176": " yaduta cittakṣaṇe cittakṣaṇe vipularaśmijālameghāḥ sarvajagatsaṃtoṣaṇā niścaritvā daśa diśaḥ spharanti sma /",
    "K09bsu016_u:1177": " sarvaratnamaṇighaṇṭāmegha niścaritvā sarvatryadhvatathāgataguṇavarṇanirdeśameghanirnādānanuravanto daśa diśaḥ spharanti sma /",
    "K09bsu016_u:1178": " sarvajagadvādyameghaḥ sarvārambaṇebhyo niścaritvā sarvasattvakarmavipākamadhuravādyaghoṣasaṃprayuktā anuvaranto daśa diśaḥ spharanti sma /",
    "K09bsu016_u:1179": " sarvabodhisattvapraṇidhānavicitrabodhisattvacaryāsaṃdarśanarūpameghā niścaritvā sarvabodhisattvapraṇidhānarutaghoṣān nigarjanto daśa diśaḥ spharanti sma /",
    "K09bsu016_u:1180": " lakṣaṇānuvyañjanavibhūṣitabodhisattvakāyameghā niścaritvā sarvakṣetreṣvanugatabuddhopādaparaṃparāmudīrayanto daśa diśaḥ spharanti sma /",
    "K09bsu016_u:1181": " sarvatryadhvatathāgatasadṛśabodhimaṇḍameghā niścaritvā sarvatathāgatātisaṃbodhiniryāṇavyūhān saṃdarśayanto daśa diśaḥ spharanti sma /",
    "K09bsu016_u:1182": " sarvārambaṇebhyaḥ sarvanāgendrakāyameghā niścaritvā sarvagandhavarṣāṇi pravarṣanto daśa diśaḥ spharanti sma /",
    "K09bsu016_u:1183": " sarvajagadindrasadṛśakāyameghā niścaritvā samantabhadrabodhisattvacaryāmudīrayanto daśa diśaḥ spharanti sma /",
    "K09bsu016_u:1184": " sarvārambaṇebhyaḥ sarvaratnamayasarvapariśuddhabuddhakṣetrapratibhāsameghā niścaritvā sarvatathāgatadharmacakrapravartanāni darśayanto daśa diśaḥ spharanti sma /",
    "K09bsu016_u:1185": " evaṃpramukhā anabhilāpyabuddhakṣetraparamāṇurajaḥsamā mahāvyūhavikurvitameghā niścaranti sma teṣāṃ bodhisattvānāmadhiṣṭhānena acintyadharmasamudrāvabhāsapratilābhadharmatayā ca //",
    "K09bsu016_u:1186": " atha khalu mañjuśrīrbodhisattvo buddhādhiṣṭhānena etānyeva sarvavikurvitāni saṃdarśayan daśa diśo vyavalokya tasyāṃ velāyāmimā gāthā abhāṣata",
    "K09bsu016_u:1187": " saṃprekṣato jetavane anantaṃ buddhādhiṣṭhānaṃ vipulaṃ pravṛttam /",
    "K09bsu016_u:1188": " ārambaṇā sarvatu kāyameghā niścārya te sarvadiśaḥ spharanti // 11 //",
    "K09bsu016_u:1189": " anantavarṇā vipulā viśuddhā vyūhā vicitrāḥ sugatātmajānām /",
    "K09bsu016_u:1190": " dṛśyanti sarvehi ta āsanebhyaḥ sārambaṇebhyaḥ pratibhāsaprāptāḥ // 12 //",
    "K09bsu016_u:1191": " nānāviyūhā ratnārcimeghāḥ spharanti kṣetrāntara sarjamānāḥ /",
    "K09bsu016_u:1192": " romṇāṃ mukhebhyaḥ sugatātmajānāṃ rutāni bauddhāni nigarjamānāḥ // 13 //",
    "K09bsu016_u:1193": " brahmendrarūpaiḥ sadṛśātmabhāvāḥ praśāntaīryāpatha śuddhakāyāḥ /",
    "K09bsu016_u:1194": " (Gv 33)",
    "K09bsu016_u:1195": " vṛkṣāṇa puṣpebhi viniścaritvā vrajanti dhyānāṅgamudīrayantaḥ // 14 //",
    "K09bsu016_u:1196": " samantabhadropamabodhisattvāḥ salakṣaṇavyañjanabhūṣitāṅgāḥ /",
    "K09bsu016_u:1197": " acintyā asaṅkhyāḥ sugatasya romṇo adhiṣṭhitā nirmita niścaranti // 15 //",
    "K09bsu016_u:1198": " tryadhvodbhavānāṃ sugatātmajānām ye varṇaniścāramahāsamudrāḥ /",
    "K09bsu016_u:1199": " garjenti tān jetavanopaviṣṭāṃste vyūhameghā guṇasāgarāṇām // 16 //",
    "K09bsu016_u:1200": " ye sarvadiksattvagaṇasya karmamahāsamudrā nikhilā vicitrā /",
    "K09bsu016_u:1201": " śrūyanti te jetavane drumāṇāṃ kośāntarebhyo 'pi viniścarantaḥ // 17 //",
    "K09bsu016_u:1202": " tryadhvasthitānāmiha yā jinanāṃ kṣetreṣu sarveṣvakhilā vikurvā /",
    "K09bsu016_u:1203": " kṣetrādadhastātparamāṇusaṃkhyā pratyekamārambaṇamāvibhānti // 18 //",
    "K09bsu016_u:1204": " ekaikaromṇi pravibhaktu citrā buddhā dikkṣetre samudrameghāḥ /",
    "K09bsu016_u:1205": " abhāsayanti jinādhivāsāṃ pratikṣaṇaṃ teṣu ca buddhameghāḥ // 19 //",
    "K09bsu016_u:1206": " jagatsamāḥ sarvadiśaḥ spharitvā sattvānupāyaiḥ paripācayantaḥ /",
    "K09bsu016_u:1207": " teṣāṃ prabhābhyaśca viniścaranto gandhārcipuṣpaughasamudrameghāḥ // 20 //",
    "K09bsu016_u:1208": " vyomāpramāṇāni vimānaratnān aśeṣasadvyūhavirājitāni /",
    "K09bsu016_u:1209": " spharanti sarvāṇyapi sarvadikṣu kṣetrāṇi sarvāṇyatha bodhimaṇḍān // 21 //",
    "K09bsu016_u:1210": " (Gv 34)",
    "K09bsu016_u:1211": " ye 'śeṣatastryaśvagatā hi dikṣu tryadhvasthitānāṃ sugataurasānām /",
    "K09bsu016_u:1212": " samantabhadraiścaritaprakārairviśodhitāḥ kṣetra mahauṣadhīnām // 22 //",
    "K09bsu016_u:1213": " vyūhā vicitrā jagadapramāṇairviśodhitāḥ kalpamahāsamudraiḥ /",
    "K09bsu016_u:1214": " dṛśyanti te 'pi pratibhāsayogādaśeṣato jetavanāntarikṣe // 23 //",
    "K09bsu016_u:1215": " atha khalu teṣāṃ bodhisattvānāṃ buddhasamādhyavabhāsitasaṃtānānāmekaikasya bodhisattvasya anabhilāpyabuddhakṣetraparamāṇurajaḥsamāni mahākaruṇāmukhānyavakrāntāni",
    "K09bsu016_u:1216": " te bhūyasyā mātrayā sarvajagaddhitasaṃgrahāya pratipannāḥ /",
    "K09bsu016_u:1217": " teṣāṃ tathā samāhitānāmekaikasmādromamukhādanabhilāpyabuddhakṣetraparamāṇurajaḥsamā raśmayo niścaranti /",
    "K09bsu016_u:1218": " ekaikasmācca raśmimukhādanabhilāpyabuddhakṣetraparamāṇurajaḥsamā bodhisattvanirmāṇameghā",
    "K09bsu016_u:1219": " niścaranti sma sarvalokendrasadṛśakāyāḥ sarvajaganmukhākāyāḥ sarvasattvaparipākānukūlakāyāḥ /",
    "K09bsu016_u:1220": " niścaritvā sarvadikṣu dharmadhātuṃ spharitvā sattvān saṃbodhayanti paripācayanti vinayanti /",
    "K09bsu016_u:1221": " anabhilāpyabuddhakṣetraparamāṇurajaḥsamairdevabhavanacyutisaṃdarśanamukhaiḥ sarvalokopapattisaṃdarśanamukhairbodhisattvacaryāmaṇḍalasaṃdarśanamukhaiḥ",
    "K09bsu016_u:1222": " svapnasaṃdarśanamukhaiścittasūcanāmakārṣuḥ /",
    "K09bsu016_u:1223": " sarvabodhisattvapraṇidhānaniryāṇamukhairlokadhātusaṃpannamukhairdānapāramitācaryāsaṃdarśanamukhaiḥ",
    "K09bsu016_u:1224": " sarvatathāgataguṇapratipattinivṛttimaṇḍalamukhaiḥ aṅgapratyaṅgacchedanākṣāntipāramitāsaṃdarśanamukhaiḥ",
    "K09bsu016_u:1225": " mahābodhisattvavikurvitavīryapāramitāsaṃdarśanamukhaiḥ sarvabodhisattvadhyānavimokṣasamādhisamāpattibuddhajñānamārgamaṇḍalālokaprabhāsasvaramukhaiḥ",
    "K09bsu016_u:1226": " sarvabuddhadharmaparyeṣaṇāya ekaikasya dharmapadavyañjanasyārthāya asaṃkhyeyātmabhāvaparityāgasaṃdarśanamukhaiḥ",
    "K09bsu016_u:1227": " sarvatathāgatopasaṃkramaṇasarvadharmaparipṛcchanamukhaiḥ yathākālayathāśayajagadupasaṃkramaṇopanāyikasarvajñatāparipūrakopāyanayasāgarālokavijñaptimukhaiḥ",
    "K09bsu016_u:1228": " sarvabodhisattvapuṇyajñānasaṃbhārasarvamāraparapravādyanavamṛdyabalaketusaṃdarśanamukhaiḥ",
    "K09bsu016_u:1229": " sarvaśilpajñānābhijñāvatījñānabhūmisaṃdarśanamukhaiḥ sarvajagadviśeṣajñānābhijñāvatījñānabhūmisaṃdarśanamukhaiḥ",
    "K09bsu016_u:1230": " sarvasattvāśayaviśeṣajñānābhijñāvatījñānabhūmisaṃdarśanamukhaiḥ sarvasattvendriyapraveśaprayoganānākleśavāsanāsamuddhātajñānābhijñāvatījñānabhūmisaṃdarśanamukhaiḥ",
    "K09bsu016_u:1231": " sarvasattvanānākarmapratipattijñānābhijñāvatījñānabhūmisaṃdarśanamukhaiḥ /",
    "K09bsu016_u:1232": " etatpramukhānanabhilāpyabuddhakṣetraparamāṇurajaḥsamaiḥ sattvaparipākavinayopāyasaṃgrahamukhaistairbodhisattvāḥ sarvasattvabhavaneṣūpasaṃkrāntāḥ saṃdṛśyante sma /",
    "K09bsu016_u:1233": " keciddevabhavaneṣu kecinnāgabhavaneṣu kecid yakṣabhavaneṣu kecidgandharvabhavaneṣu",
    "K09bsu016_u:1234": " kecidasurabhavaneṣu kecidgaruḍabhavaneṣu kecitkinnarabhavaneṣu kecinmahoragabhavaneṣu",
    "K09bsu016_u:1235": " kecidbrahmendrabhavaneṣu",
    "K09bsu016_u:1236": " kecinmanuṣyendrabhavaneṣu kecid yamanagareṣu kecit sarvapretālayeṣu kecit sarvanarakalokeṣu kecit sarvatiryagyonigatiṣu (Gv 35)",
    "K09bsu016_u:1237": " asaṃbhinnayā mahākaruṇayā asaṃbhinnena praṇidhānena asaṃbhinnena jñānena asaṃbhinnena",
    "K09bsu016_u:1238": " sattvasaṃgrahaprayogena darśanavainayikānāṃ sattvānāṃ śravaṇavainayikānāmanusmṛtivainayikānāṃ",
    "K09bsu016_u:1239": " svaramaṇḍalavainayikānāṃ nāmanadīnirghoṣavainayikānāṃ prabhāmaṇḍalavainayikānāṃ raśmijālapramuñcanavainayikānāṃ",
    "K09bsu016_u:1240": " yathāśayānāaṃ sattvānāṃ paripākavinayārthaṃ jetavanānte bodhisattvā nānāvikurvitavyūhaiḥ",
    "K09bsu016_u:1241": " sarvalokadhātusamudreṣu sarvasattvadhātuprasarān spharantaḥ saṃdṛśyante sma /",
    "K09bsu016_u:1242": " na ca tathagatāpādamūlāduccalanti /",
    "K09bsu016_u:1243": " kecit svabhavanakūṭāgārāsanaparivārā daśa diśaḥ spharantaḥ saṃdṛśyante,",
    "K09bsu016_u:1244": " tathāgatapādamūlācca na calanti /",
    "K09bsu016_u:1245": " kecinnirmitameghān pramuñcataḥ saṃdṛśyante sattvaparipākāya,",
    "K09bsu016_u:1246": " tathāgataparṣanmaṇḍalācca na calanti /",
    "K09bsu016_u:1247": " kecicchramaṇarūpeṇa kecidbrāhmaṇarūpeṇa kecitsarvapratiliṅgākalpārohapariṇāharūpeṇa",
    "K09bsu016_u:1248": " kecidvaidyarūpeṇa kecidvaṇigrūpeṇa kecicchrubhājīvarūpeṇa kecinnartakarūpeṇa keciddevalakarūpeṇa",
    "K09bsu016_u:1249": " kecit sarvaśilpādhārarūpeṇa sarvagrāmanagaranigamajanapadarāṣṭrarājadhānīṣūpasaṃkrāntāḥ saṃdṛśyante sma /",
    "K09bsu016_u:1250": " kālavaśena kālamanuvartamānā anurūpakāyābhinirhārabhedena anurūpakāyavarṇasaṃsthānabhedena",
    "K09bsu016_u:1251": " svarabhedena mantrabhedena īryāpathabhedena avasthānabhedena sarvajagadindrajālopamāyāṃ",
    "K09bsu016_u:1252": " bodhisattvācaryāyāṃ sarvaśilpamaṇḍalaprabhāsanāyāṃ sarvajagajjñānoddyotanālokapradīpāyāṃ",
    "K09bsu016_u:1253": " sarvasatyādhiṣṭhānavyūhāyāṃ sarvadharmāvabhāsanaprabhāyāṃ sarvadigyānavyavasthānaśodhanāyāṃ",
    "K09bsu016_u:1254": " sarvadharmamaṇḍalapradīpāyāṃ bodhisattvacaryāyāṃ carantaḥ sarvagrāmanagaranigamajanapadarāṣṭrarājadhānīṣūpasaṃkrāntāḥ",
    "K09bsu016_u:1255": " saṃdṛśyante sma sattvaparipākavinayāya //",
    "K09bsu016_u:1256": " (Gv 36)",
    "K09bsu016_u:1257": " Kalyāṇamitrāṇi /",
    "K09bsu016_u:1258": " 3 mañjuśrīḥ /",
    "K09bsu016_u:1259": " atha khalu mañjuśrīrapi kumarabhūtaḥ pratiṣṭhānakūṭāgāragataḥ sārdhaṃ sabhāgacaritairbodhisattvaiḥ,",
    "K09bsu016_u:1260": " nityānubaddhaiśca vajrapāṇibhiḥ,",
    "K09bsu016_u:1261": " sarvalokabalakaraṇaprayuktābhiśca sarvabuddhopasthānapraṇidhānacittābhiḥ śarīrakāyikābhirdevatābhiḥ,",
    "K09bsu016_u:1262": " pūrvapraṇidhānānubaddhābhiśca padakāyikābhirdevatābhiḥ,",
    "K09bsu016_u:1263": " dharmaśravaṇābhimukhābhiśca pṛthivīdevatābhiḥ,",
    "K09bsu016_u:1264": " mahākaruṇāprayuktābhiśca utsasarohradataḍāgodadhānanadīdevatābhiḥ,",
    "K09bsu016_u:1265": " prajñālokabalaprabhāvabhāsābhiśca jvalanadevatābhiḥ,",
    "K09bsu016_u:1266": " ābaddhamakuṭābhiśca vāyudevatābhiḥ,",
    "K09bsu016_u:1267": " sarvadigavabhāsajñānābhiśca digdevatābhiḥ avidyāndhakāravidhamanaprayuktābhiśca rātridevatābhiḥ,",
    "K09bsu016_u:1268": " tathāgatadivasābhinirhāraprayuktābhiśca divasadevatābhiḥ,",
    "K09bsu016_u:1269": " sarvadharmadhātugaganapratimaṇḍalaprayuktābhiśca gaganadevatābhiḥ,",
    "K09bsu016_u:1270": " sarvajagadbhavasamudrasaṃtāraṇaprayuktābhiśca sāgaradevatābhiḥ,",
    "K09bsu016_u:1271": " sarvajñatāsaṃbhārasamārjanaprayuktābhiśca kuśalamūlakūṭāgārabhyudgatacittābhiḥ parvatadevatābhiḥ,",
    "K09bsu016_u:1272": " sarvajagaccharīrālaṃkāraprayuktābhiśca sarvabuddhavarṇādhiṣṭhānapraṇidhānaprayuktābhirnadīdevatābhiḥ,",
    "K09bsu016_u:1273": " sarvajagaccittanagaraparipālanaprayuktābhiśca nagaradevatābhiḥ,",
    "K09bsu016_u:1274": " sarvadharmanagarapraṇidhānādhimuktaiśca nāgendraiḥ sārdhaṃ sarvasattvārakṣāpratipannaiśca yakṣendraiḥ,",
    "K09bsu016_u:1275": " sarvasattvaprītivegavivardhanaprayuktaiśca gandharvendraiḥ,",
    "K09bsu016_u:1276": " sarvapretagativinivartanaprayuktaiśca kumbhāṇḍendraiḥ,",
    "K09bsu016_u:1277": " sarvasattvabhavasāgarābhyuddharaṇapraṇidhipratipannaiśca garuḍendraiḥ,",
    "K09bsu016_u:1278": " sarvalokābhyudgatatathāgatakāyabalapariniṣpattipraṇidhānasaṃjātaiśca asurendraiḥ,",
    "K09bsu016_u:1279": " tathāgatadarśanaprītilabdhaiśca praṇatakāyairmahoragendraiḥ,",
    "K09bsu016_u:1280": " saṃsārodvignamānasaiśca ullokitavadanairdevaendraiḥ,",
    "K09bsu016_u:1281": " mahāgauravapratilabdhaiśca",
    "K09bsu016_u:1282": " praṇataśarīrarbrahmendraiḥ,",
    "K09bsu016_u:1283": " mahāgauravābhiṣṭutamahitam evaṃrūpayā bodhisattvavikramavyūhasaṃpadā mañjuśrīrbodhisattvaḥ",
    "K09bsu016_u:1284": " svakādvihārānniṣkramya bhagavantamanekaśatakṛtvaḥ pradakṣiṇīkṛtya anekākārayā pūjayitvā",
    "K09bsu016_u:1285": " bhagavato 'ntikādapakramya yena dakṣiṇāpathastena janapadacaryāṃ prakrāntaḥ //",
    "K09bsu016_u:1286": " atha khalu āyuṣmān śariputro buddhānubhāvena adrākṣīnmañjuśriyaṃ kumārabhūtamanayā īdṛśyā bodhisattvavikurvitavyūhasaṃpadā jetavanānniṣkamya yena dakṣiṇā dik tenopasaṃkramamāṇam /",
    "K09bsu016_u:1287": " dṛṣṭvā ca asyaitadabhavat - yannvahaṃ mañjuśriyā kumārabhūtena sārdhaṃ janapadacaryāṃ prakrameyam /",
    "K09bsu016_u:1288": " sa ṣaṣṭimātrairbhikṣubhiḥ parivṛtaḥ puraskṛtaḥ svakādvihārānniṣkramya yena bhagavāṃstenopasaṃkrāmat /",
    "K09bsu016_u:1289": " upasaṃkramya bhagavataḥ pādau śirasābhivandya bhagavantamavalokya bhagavatābhyanujñāto",
    "K09bsu016_u:1290": " bhagavantaṃ triḥ pradakṣiṇīkṛtya bhagavato 'ntikātprakramya yena mañjuśrīḥ kumārabhūtastenopajagāma",
    "K09bsu016_u:1291": " sārdhaṃ taiḥ ṣaṣṭibhirbhikṣubhiḥ parivṛtaḥ puraskṛtaḥ,",
    "K09bsu016_u:1292": " sārdhavihāribhirnavakairacirapravrajitaiḥ,",
    "K09bsu016_u:1293": " yaduta sāgarabuddhinā ca bhikṣuṇā,",
    "K09bsu016_u:1294": " mahāsudatena ca bhikṣuṇā,",
    "K09bsu016_u:1295": " puṇyaprabheṇa ca mahāvatsena ca vibhudattena ca viśuddhacāriṇā ca devaśriyā ca indramatinā ca brahmottamena ca praśāntamatinā ca bhikṣuṇā /",
    "K09bsu016_u:1296": " evaṃpramukhaiḥ ṣaṣṭibhirbhikṣubhiḥ parivṛtaḥ puraskṛtaḥ /",
    "K09bsu016_u:1297": " sarve ca te bhikṣavaḥ pūrvajinakṛtādhikārā avaropitakuśalamūlā dūrānugatādhimuktayaḥ śraddhānayapariśuddhā mahācetanāsamudācārā (Gv 37)",
    "K09bsu016_u:1298": " buddhadigvilokanasamarthā dharmasvabhāvaprakṛtiniṣpatticetasaḥ parahitapariṇatabuddhayastathāgataguṇābhilāṣiṇo mañjuśrīdharmadeśanāvainayikāḥ",
    "K09bsu016_u:1299": " atha khalu āyuṣmān śāriputro gacchanneva mārgaṃ sarvāstān bhikṣūnavalokya sāgarabuddhiṃ",
    "K09bsu016_u:1300": " bhikṣumāmantrayāmāsa - paśya sāgarabuddhe mañjuśriyo bodhisattvasya kāyapariśuddhimacintyāṃ sadevakena lokena,",
    "K09bsu016_u:1301": " lakṣaṇānuvyañjanavicitritāṃ prabhāmaṇḍalapariśuddhiṃ ca,",
    "K09bsu016_u:1302": " aprameyasattvasaṃjananīraśmijālavyūhaṃ ca,",
    "K09bsu016_u:1303": " aparimāṇasarvaduḥkhapraśamanaṃ parivārasaṃpadaṃ ca,",
    "K09bsu016_u:1304": " pūrvakuśalamūlasuparigṛhītān mārgavyūhāṃśca gacchato 'ṣṭāpado mārgaḥ saṃtiṣṭhate /",
    "K09bsu016_u:1305": " mārgavikramavyūhāṃśca sarvadigmaṇḍalābhimukhān vartamānān puṇyasamyagvyūhāṃśca vāmadakṣiṇena mahānidhānānyudvelāni bhavanti /",
    "K09bsu016_u:1306": " pūrvabuddhopasthānakuśalamūlaniṣyandaiśca sarvavṛkṣakośebhyo vyūhā nirgacchanti /",
    "K09bsu016_u:1307": " sarvalokendrāḥ pūjāmeghānabhipravarṣantaḥ praṇamanti /",
    "K09bsu016_u:1308": " daśabhyo digbhyaḥ sarvatathāgatorṇākośebhyo raśmijālamaṇḍalāni niścaritvā sarvabuddhadharmānnigarjamānān mūrdhni nipatanti /",
    "K09bsu016_u:1309": " evaṃpramukhānāyuṣmān śāriputro mañjuśriyaḥ kumārabhūtasya aparimāṇān mārgakramaṇaguṇavyūhāṃsteṣāṃ bhikṣūṇāṃ saṃdarśayati,",
    "K09bsu016_u:1310": " bhāṣate udīrayati prabhāvayati saṃvarṇayati vivarati vibhajati uttānīkaroti /",
    "K09bsu016_u:1311": " yathā yathā svaviraḥ śāriputro mañjuśriyaḥ kumārabhūtasya guṇānudīrayati,",
    "K09bsu016_u:1312": " tathā tathā teṣāṃ bhikṣūṇāṃ cittāni viśuddhyanti prasīdanti,",
    "K09bsu016_u:1313": " prītivegā vivardhante,",
    "K09bsu016_u:1314": " harṣa utpadyate,",
    "K09bsu016_u:1315": " saṃtānāni caiṣāṃ karmaṇyāni bhavanti,",
    "K09bsu016_u:1316": " indriyāṇi prasīdanti,",
    "K09bsu016_u:1317": " saumanasyaṃ vivardhate,",
    "K09bsu016_u:1318": " daurmanasyaṃ prahīyate,",
    "K09bsu016_u:1319": " cittamalo 'pagacchati,",
    "K09bsu016_u:1320": " sarvāvaraṇāni vinivartante,",
    "K09bsu016_u:1321": " buddhadarśanamabhimukhībhavati,",
    "K09bsu016_u:1322": " buddhadharmeṣu cittāni pariṇamanti,",
    "K09bsu016_u:1323": " bodhisattvendriyāṇi pariśuddhyante,",
    "K09bsu016_u:1324": " bodhisattvaprasādavegā utpadyante,",
    "K09bsu016_u:1325": " mahākaruṇā saṃbhavati,",
    "K09bsu016_u:1326": " pāramitāmaṇḍalamavakrāmati,",
    "K09bsu016_u:1327": " mahāpraṇidhānāni saṃjāyante,",
    "K09bsu016_u:1328": " daśasu dikṣu buddhasamudrā ābhāsībhavanti /",
    "K09bsu016_u:1329": " te evamudāraṃ sarvajñatāprasādavegaṃ pratilabdhā etadavocan - upanayatu upādhyāyo 'smānetasya satpuruṣasya sakāśam / atha khalu",
    "K09bsu016_u:1330": " āyuṣmān śāriputra trairbhikṣubhiḥ sārdhaṃ yena mañjuśrīḥ kumārabhūtastenopasaṃkramya etadavocat - ime mañjuśrīḥ bhikṣavaḥ tvaddarśanakāmāḥ /",
    "K09bsu016_u:1331": " atha khalu mañjuśrīḥ kumārabhūto mahatā bodhisattvavikurvitena sārdha parṣanmaṇḍalapramāṇena bhūmimaṇḍalena nāgāvalokitena pratyudāvṛtya tān bhikṣūnavalokayāmāsa /",
    "K09bsu016_u:1332": " atha khalu te bhikṣavo mañjuśriyaḥ kumārabhūtasya pādau śirobhirabhivandya añjalīn",
    "K09bsu016_u:1333": " pragṛhya etadavocan - anena vayaṃ satpuruṣa tvaddarśanakuśalamūlena yadapyasmākamanyatkuśalamūlaṃ tvaṃ jānīṣe,",
    "K09bsu016_u:1334": " upādhyāyaśca,",
    "K09bsu016_u:1335": " yacca bhagavataḥ śākyamunestathāgatasya pratyakṣam,",
    "K09bsu016_u:1336": " tena vayaṃ kuśalamūlena īdṛśā eva bhavem,",
    "K09bsu016_u:1337": " yādṛśastvam /",
    "K09bsu016_u:1338": " evaṃrūpaṃ ca kāyaṃ pratilabhema,",
    "K09bsu016_u:1339": " evaṃrūpaṃ ghoṣam,",
    "K09bsu016_u:1340": " evaṃrūpāṇi lakṣaṇāni,",
    "K09bsu016_u:1341": " īdṛśāni vikurvitāni yādṛśāni tava //",
    "K09bsu016_u:1342": " evamukte ebhirbhikṣubhiḥ mañjuśrīḥ kumārabhūtastān bhikṣūnidamavocat - daśabhiraparikhedacittotpādaiḥ samanvāgato bhikṣavo mahāyānasaṃprasthitaḥ kulaputro vā kuladuhitā vā (Gv 38)",
    "K09bsu016_u:1343": " tathāgatabhūmimavakrāmati,",
    "K09bsu016_u:1344": " prāgeva bodhisattvabhūmim /",
    "K09bsu016_u:1345": " katamairdaśabhiḥ?",
    "K09bsu016_u:1346": " yaduta sarvatathāgatadarśanaparyupāsanapūjopasthāneṣvaparikhedacittotpādena,",
    "K09bsu016_u:1347": " sarvakuśalamūlopacayeṣvanivartyāparikhedacittotpādena,",
    "K09bsu016_u:1348": " sarvadharmaparyeṣṭiṣvaparikhedacittotpādena,",
    "K09bsu016_u:1349": " sarvabodhisattvapāramitāprayogeṣvaparikhedacittotpādena,",
    "K09bsu016_u:1350": " sarvabodhisattvasamādhipariniṣpādaneṣvaparikhedacittotpādena,",
    "K09bsu016_u:1351": " sarvādhvaparaṃparāvatāreṣvaparikhedacittotpādena,",
    "K09bsu016_u:1352": " daśadiksarvabuddhakṣetrasamudraspharaṇapariśuddhiṣu aparikhedacittotpādena,",
    "K09bsu016_u:1353": " sarvasattvadhātuparipākavinayeṣvaparikhedacittotpādena,",
    "K09bsu016_u:1354": " sarvakṣetrakalpabodhisattvacaryānirhāreṣu aparikhedacittotpādena,",
    "K09bsu016_u:1355": " sarvabuddhakṣetraparamāṇurajaḥsamapāramitāprayogaikasattvaparipācanakrameṇa sarvasattvadhātuparipācanena,",
    "K09bsu016_u:1356": " ekatathāgatabalapariniṣpādaneṣu aparikhedacittotpādena /",
    "K09bsu016_u:1357": " ebhirbhikṣavo daśabhiraparikhedacittotpādaiḥ samanvāgataḥ śrāddhaḥ kulaputraḥ kuladuhitā vā saṃvartate sarvakuśalamūleṣu,",
    "K09bsu016_u:1358": " vivartate sarvasaṃsāragatibhyaḥ,",
    "K09bsu016_u:1359": " uccalati sarvalokavaṃśebhyaḥ,",
    "K09bsu016_u:1360": " atikrāmati sarvaśrāvakapratyekabuddhabhūmibhyaśca /",
    "K09bsu016_u:1361": " saṃbhavati sarvatathāgatakulavaṃśeṣu,",
    "K09bsu016_u:1362": " saṃpadyate bodhisattvapraṇidhāneṣu,",
    "K09bsu016_u:1363": " viśudhyate sarvatathāgataguṇapratipattiṣu,",
    "K09bsu016_u:1364": " pariśudhyate sarvabodhisattvacaryāsu,",
    "K09bsu016_u:1365": " samudāgacchati sarvatathāgatabaleṣu,",
    "K09bsu016_u:1366": " pramardati sarvamāraparapravādinaḥ,",
    "K09bsu016_u:1367": " ākrāmati sarvabodhisattvabhūmīḥ,",
    "K09bsu016_u:1368": " āsannībhavati tathāgatabhūmeḥ //",
    "K09bsu016_u:1369": " atha khalu te bhikṣava imaṃ dharmanayaṃ śrutvā sarvabuddhavidarśanāsaṅgacakṣurviṣayaṃ nāma samādhiṃ pratyalabhanta,",
    "K09bsu016_u:1370": " yasyānubhāvāddaśadiganantāparyantalokadhātusthitāṃstathāgatān parṣanmaṇḍalānadrākṣuḥ /",
    "K09bsu016_u:1371": " ye ca teṣu lokadhātuṣu sarvajagatyupapannāḥ sattvāstānaśeṣānadrākṣuḥ /",
    "K09bsu016_u:1372": " tāṃśca lokadhātūn nānāvibhaktitānapaśyan /",
    "K09bsu016_u:1373": " yāni ca teṣu lokadhātuṣu paramāṇurajāṃsi,",
    "K09bsu016_u:1374": " tānyapi gaṇanāyogena prajānanti sma /",
    "K09bsu016_u:1375": " ye ca teṣāṃ sattvānāṃ nānāratnamayā bhavanavimānaparibhogāstānapi paśyanti sma /",
    "K09bsu016_u:1376": " teṣāṃ ca tathāgatānāṃ svarāṅgasamudrānaśrauṣuḥ /",
    "K09bsu016_u:1377": " tāṃ ca dharmadeśanāṃ nānāpadavyañjananiruktimantranāmasaṃjñābhirājānanti sma /",
    "K09bsu016_u:1378": " teṣāṃ ca sattvānāṃ cittendriyāśayān vyavalokayanti sma /",
    "K09bsu016_u:1379": " daśa ca pūrvāntāparāntajātiparivartānanusmaranti sma /",
    "K09bsu016_u:1380": " teṣāṃ ca tathāgatānāṃ daśadharmacakraniruktinirhārānavataranti sma /",
    "K09bsu016_u:1381": " daśarddhivikurvitavihārān daśādeśanānayanirhārān daśānuśāstipadanirhārānavataranti sma /",
    "K09bsu016_u:1382": " teṣāṃ ca tathāgatānāṃ daśapratisaṃvinnayābhinirhārānavataranti sma /",
    "K09bsu016_u:1383": " sahapratilambhādasya samādherdaśabodhicittāṅgasahasrāṇi pariniṣpādayanti sma /",
    "K09bsu016_u:1384": " daśasamādhisahasrāṇyavakrāmanti sma /",
    "K09bsu016_u:1385": " daśapāramitāṅgasahasrāṇi viśodhayanti sma /",
    "K09bsu016_u:1386": " te mahāvabhāsapratilabdhā mahāprajñāmaṇḍalāvabhāsitā daśa bodhisattvābhijñāḥ pratilabhante sma /",
    "K09bsu016_u:1387": " tān mṛdusūkṣmābhijñāṅkurapratilabdhān bodhicittotpādadṛḍhapratiṣṭhitān mañjuśrīḥ kumārabhūtaḥ samantabhadrāyāṃ bodhisattvacaryāyāṃ samādāpya pratiṣṭhāpayāmāsa /",
    "K09bsu016_u:1388": " te samantabhadrabodhisattvacaryāpratiṣṭhitā mahāpraṇidhānasamudrānavatīrya abhinirharanti sma /",
    "K09bsu016_u:1389": " te mahāpraṇidhānasāgarābhinirhṛtayā cittaviśuddhyā kāyaviśuddhiṃ pratilabhante sma /",
    "K09bsu016_u:1390": " kāyaviśuddhyā kāyalaghutāṃ pratilabhante sma,",
    "K09bsu016_u:1391": " yayā kāyaviśuddhyā (Gv 39)",
    "K09bsu016_u:1392": " kāyalaghutayā tānyabhijñāmukhāni vipulīkurvante,",
    "K09bsu016_u:1393": " acyutāgāminīrabhijñāḥ pratilabhante sma,",
    "K09bsu016_u:1394": " yenābhijñāpratilābhena mañjuśriyaśca kumārabhūtasya pādamūlānna calanti /",
    "K09bsu016_u:1395": " daśasu ca dikṣu sarvatathāgatakāyameghānabhinirharanti sma sarvabuddhadharmapariniṣpattaye //",
    "K09bsu016_u:1396": " atha khalu mañjuśrīḥ kumārabhūtastān bhikṣūnanuttarāyāṃ samyaksaṃbodhau pratiṣṭhāpya anupūrveṇa janapadacaryāṃ caran yena dakṣiṇāpathe dhanyākaraṃ nāma mahānagaraṃ tenopajagāma /",
    "K09bsu016_u:1397": " upetya dhanyākarasya mahānagarasya pūrveṇa vicitrasāradhvajavyūhaṃ nāma mahāvanaṣaṇḍaṃ",
    "K09bsu016_u:1398": " pūrvabuddhādhyuṣitacaityaṃ tathāgatādhiṣṭhitaṃ sattvaparipākāya anantakṣetrānuravitanāmanirghoṣam,",
    "K09bsu016_u:1399": " yatra bhagavatā pūrvaṃ bodhisattvacaryāṃ caratā aneke duṣkaraparityāgāḥ parityaktāḥ,",
    "K09bsu016_u:1400": " yasmin pṛthivīpradeśe satatasamitaṃ devanāgayakṣagandharvāsuragaruḍakinnaramahoragamanuṣyāmanuṣyāḥ pūjāṃ pratyutsukāḥ,",
    "K09bsu016_u:1401": " tatra vāsamupagataḥ sārdhaṃ saparivāreṇa /",
    "K09bsu016_u:1402": " tatra mañjuśrīḥ kumārabhūto dharmadhātunayaprabhāsaṃ nāma sūtrāntaṃ prakāśayāmāsa daśasūtrāntakoṭīniyutaśatasahasraprasravam /",
    "K09bsu016_u:1403": " tasya saṃprakāśayato mahāsamudrādanekāni nāgakoṭīniyutaśatasahasrāṇyupasaṃkrāntāni /",
    "K09bsu016_u:1404": " te taṃ dharmanayaṃ śrutvā nāgagatiṃ vijugupsantastathāgataguṇān spṛhayanto nāgagatiṃ vivartya devamanuṣyopapattiṃ parigṛhṇanti sma /",
    "K09bsu016_u:1405": " tatra daśa nāgasahasrāṇyavaivartikānyabhūvannanuttarāyāḥ samyaksaṃbodheḥ /",
    "K09bsu016_u:1406": " tasya taṃ dharmaṃ deśayataḥ kālāntareṇa anantamadhyasattvadhāturvinayaṃ gatastribhiryānaiḥ //",
    "K09bsu016_u:1407": " aśrauṣurdhanyākaramanuṣyāḥ - mañjuśrīḥ kumārabhūtaḥ idaṃ dhanyākaraṃ nagaramanuprāptaḥ,",
    "K09bsu016_u:1408": " ihaiva vicitrasāradhvajavyūhe caitye viharatīti /",
    "K09bsu016_u:1409": " śrutvā ca punarupāsakopāsikā dārakadārikā mahāprajñopāsakaśreṣṭhipūrvaṃgamāḥ pratyekaṃ pañcaśataparivārā dhanyākarānnagarānniṣkramya yena mañjuśrīḥ kumārabhūtastenopasaṃkrāntāḥ /",
    "K09bsu016_u:1410": " tatra mahāprajñopāsakaḥ sudattena copāsakena sārdhaṃ vasudattena ca puṇyaprabheṇa",
    "K09bsu016_u:1411": " ca yaśodevena ca somaśrityā ca somanandinā ca sumatinā ca mahāmatinā ca rāhulabhadreṇa",
    "K09bsu016_u:1412": " ca bhadraśriyā copāsakena sārdhametatpramukhaiḥ pañcabhirupāsakaśataiḥ parivṛtaḥ",
    "K09bsu016_u:1413": " puraskṛtaḥ yena mañjuśrīḥ kumārabhūtastenopasaṃkramya mañjuśriyaḥ kumārabhūtasya",
    "K09bsu016_u:1414": " pādau śirasābhivandya mañjuśriyaṃ kumārabhūtaṃ triḥ pradakṣiṇīkṛtya ekānte nyaṣīdat //",
    "K09bsu016_u:1415": " tatra mahāprajñā nāmopāsikā suprabhayā copāsikayā sārdhaṃ sugātrayā ca subhadrayā",
    "K09bsu016_u:1416": " ca bhadraśriyā ca candraprabhāsayā ca ketuprabhayā ca śrībhadrayā ca sulocanayā copāsikayā",
    "K09bsu016_u:1417": " sārdhametatpramukhaiḥ pañcabhirupāsikāśataiḥ parivṛtā puraskṛtā yena mañjuśrīḥ kumārabhūtastenopasaṃkramya",
    "K09bsu016_u:1418": " mañjuśriyaḥ kumārabhūtasya pādau śirasābhivandya mañjuśriyaṃ kumārabhūtaṃ triḥ pradakṣiṇīkṛtya ekānte nyaṣīdat //",
    "K09bsu016_u:1419": " tatra sudhanaḥ śreṣṭhidārakaḥ suvratena ca śreṣṭhidārakeṇa sārdhaṃ suśīlena ca svācāreṇa ca suvikrāmīṇā ca sucintinā ca sumatinā ca subuddhinā ca sunetreṇa ca subāhunā ca (Gv 40)",
    "K09bsu016_u:1420": " suprabheṇa ca śreṣṭhidārakeṇa sārdhametatpramukhaiḥ pañcabhiḥ śreiṣṭhidārakaśataiḥ",
    "K09bsu016_u:1421": " parivṛtaḥ puraskṛto yena mañjuśrīḥ kumārabhūtastenopasaṃkramya mañjuśriyaḥ kumārabhūtasya",
    "K09bsu016_u:1422": " pādau śirasābhivandya mañjuśriyaṃ kumārabhūtaṃ triḥ pradakṣiṇīkṛtya ekānte nyaṣīdat //",
    "K09bsu016_u:1423": " tatra subhadrā dārikā mahāprajñasya gṛhapaterduhitā bhadrayā ca dārikayā sārdhamabhirāmavartayā",
    "K09bsu016_u:1424": " ca dṛḍhamatyā ca śrībhadrayā ca brahmadattayā ca śrīprabhayā ca suprabhayā dārikayā",
    "K09bsu016_u:1425": " sārdhametatpramukhaiḥ pañcabhirdārikāśataiḥ parivṛtā puraskṛtā yena mañjuśrīḥ kumārabhūtastenopasaṃkramya",
    "K09bsu016_u:1426": " mañjuśriyaḥ kumārabhūtasya pādau śirasābhivandya mañjuśriyaṃ kumārabhūtaṃ triḥ pradakṣiṇīkṛtya ekānte nyaṣīdat //",
    "K09bsu016_u:1427": " atha khalu mañjuśrīḥ kumārabhūto dhanyākarānnagarāt tāḥ strīpuruṣadārakadārikāḥ saṃnipatitāḥ",
    "K09bsu016_u:1428": " saṃniṣaṇṇā viditvā yathāśayaṃ saṃdarśanādhipatyenābhibhūya mahāmaitryādhipatyena",
    "K09bsu016_u:1429": " prahlādya mahākaruṇādhipatyena dharmadeśanāmabhinirhṛtya jñānādhipatyena cittāśayān",
    "K09bsu016_u:1430": " pravicintya mahāpratisaṃvidā dharmamupadeṣṭukāmaḥ sudhanaṃ śreiṣṭhidārakamvalokayāmāsa /",
    "K09bsu016_u:1431": " (sudhanaḥ khalu punaḥ śreṣṭhidārakaḥ kena kāraṇenocyate sudhana iti?",
    "K09bsu016_u:1432": " sudhanasya khalu śreṣṭhidārakasya samanantarāvakrāntasya mātuḥ kukṣau tasmin gṛhe sapta ratnāṅkurāḥ prādurbhūtāḥ samantādgṛhasya suvibhaktāḥ",
    "K09bsu016_u:1433": " teṣāṃ ca ratnāṅkurāṇāmadhaḥ sapta mahānidhānāni,",
    "K09bsu016_u:1434": " yataste ratnāṅkurāḥ samutpatya dharaṇitalamabhinirbhidya abhyudgatāḥ suvarṇasya rūpyasya vaiḍūryasya sphaṭikasya lohitamukteraśmagarbhasya musāaragalvasya saptamasya ratnasya /",
    "K09bsu016_u:1435": " sa yadā sarvāṅgapratyaṅgaiḥ paripūrṇo daśānāṃ māsānāmatyayājjātaḥ,",
    "K09bsu016_u:1436": " tadā tāni sapta mahānidhānāni saptahastāyāmavistārodvedhapramāṇāni dharaṇitalādabhyudgamya vivṛttāni virocanti bhrājante sma /",
    "K09bsu016_u:1437": " pañca ca bhājanaśatāni tasmin gṛhe prādurbhūtāni nānāratnamayāni,",
    "K09bsu016_u:1438": " yaduta sarpibhājanāni tailabhājanāni madhubhājanāni navanītabhājanāni,",
    "K09bsu016_u:1439": " pratyekaṃ ca sarvopakaraṇaparipūrṇāni /",
    "K09bsu016_u:1440": " yaduta vajrabhājanāni sarvagandhaparipūrṇāni sugandhabhājanāni,",
    "K09bsu016_u:1441": " nānāvastraparipūrṇāni śilābhājanāni,",
    "K09bsu016_u:1442": " nānābhakṣyabhojyarasarasāgraparipūrṇāni maṇibhājanāni,",
    "K09bsu016_u:1443": " nānāratnaparipūrṇāni suvarṇabhājanāni rūpyacūrṇaparipūrṇāni,",
    "K09bsu016_u:1444": " rūpyabhājanāni suvarṇavarṇacūrṇaparipūrṇāni,",
    "K09bsu016_u:1445": " suvarṇarūpyabhājanāni vaiḍūryamaṇiratnaparipūrṇāni,",
    "K09bsu016_u:1446": " sphaṭikabhājanāni musāragalvaparipūrṇāni,",
    "K09bsu016_u:1447": " musāragalvabhājanāni sphaṭikaratnaparipūrṇāni,",
    "K09bsu016_u:1448": " aśmagarbhabhājanāni lohitamuktāparipūrṇāni,",
    "K09bsu016_u:1449": " lohitamuktābhājanāni aśmagarbhaparipūrṇāni,",
    "K09bsu016_u:1450": " jyotirdhvajamaṇīratnabhājanāni udakaprasādakamaṇīratnaparipūrṇāni,",
    "K09bsu016_u:1451": " udakaprasādakamaṇīratnabhājanāni jyotirdhvajamaṇiratnaparipūrṇāni /",
    "K09bsu016_u:1452": " etatpramukhāni",
    "K09bsu016_u:1453": " pañca ratnabhājanaśatāni sahajātasya khalu sudhanasya śreṣṭhidārakasya gṛhe sarvakośakoṣṭhāgāreṣu dhanadhānyahiraṇyasuvarṇavividharatnavarṣāṇyabhipravarṣitāni",
    "K09bsu016_u:1454": " tasya naimittikairbrāhmaṇairmātāpitṛbhyāṃ jñātivargeṇa ca vipulasamṛddhirasya jātamātrasya gṛhe prādurbhūteti sudhanaḥ sudhana iti nāmadheyaṃ kṛtam /",
    "K09bsu016_u:1455": " ) sudhanaḥ khalu śreṣṭhidārakaḥ pūrvajinakṛtādhikāro 'varopitakuśalamūlaḥ (Gv 41)",
    "K09bsu016_u:1456": " udārādhimuktikaḥ kalyāṇamitrānugatāśayo 'navadyakāyavāṅmanaskarmasamudācāro bodhisattvamārgapariśodhanaprayuktaḥ",
    "K09bsu016_u:1457": " sarvajñatābhimukho bhājanībhūto buddhadharmāṇāmāśayagamanapariśuddho 'saṅgabodhicittapariniṣpannaḥ //",
    "K09bsu016_u:1458": " atha khalu mañjuśrīḥ kumārabhūtaḥ sudhanaṃ śreṣṭhidārakamavalokya pratisaṃmodate sma,",
    "K09bsu016_u:1459": " dharmaṃ cāsya deśayāmāsa - yaduta sarvabuddhadharmānārabhya sarvabuddhadharmasamudayāvāptimārabhya",
    "K09bsu016_u:1460": " sarvabuddhānantatāmārabhya sarvabuddhaparaṃparāvatāramārabhya sarvabuddhaparṣanmaṇḍalaviśuddhimārabhya",
    "K09bsu016_u:1461": " sarvabuddhadharmacakranirvāṇavyūhamārabhya sarvabuddharūpakāyalakṣaṇānuvyañjanaviśuddhimārabhya",
    "K09bsu016_u:1462": " sarvabuddhadharmakāyapariniṣpattimārabhya sarvabuddhasarasvativyūhamārabhya sarvabuddhaprabhāmaṇḍalavyūhaviśuddhimārabhya",
    "K09bsu016_u:1463": " sarvabuddhasamatāmārabhya dharmaṃ deśayāmāsa //",
    "K09bsu016_u:1464": " atha khalu mañjuśrīḥ kumārabhūtaḥ sudhanaṃ śreṣṭhidārakaṃ taṃ ca mahājanakāyaṃ dharmakathayā",
    "K09bsu016_u:1465": " saṃdarśya samādāpya samuttejya saṃpraharṣayitvā anuttarāyāṃ samyaksaṃbodhau cittamutpādya",
    "K09bsu016_u:1466": " pūrvakuśalamūlaṃ saṃsmārya dhanyākare mahānagare yathāśayānāṃ sattvānāṃ dharmadeśanādhiṣṭhānaṃ",
    "K09bsu016_u:1467": " pratiprasrabhya prakrāntaḥ //",
    "K09bsu016_u:1468": " atha khalu sudhanaḥ śreṣṭhidārako mañjuśriyaḥ kumārabhūtasya sakāśādidamevaṃrūpaṃ",
    "K09bsu016_u:1469": " buddhaguṇamāhātmyaṃ śrutvā anuttarasamyaksaṃbodhyabhilāṣaparamaḥ pṛṣṭhataḥ pṛṣṭhato",
    "K09bsu016_u:1470": " 'nubaddho mañjuśriyaṃ kumārabhūtaṃ gāthābhirabhyaṣṭāvīt -",
    "K09bsu016_u:1471": " tvatprabhāvata ahaṃ mahāmate bodhi prasthitu hitāya dehinām /",
    "K09bsu016_u:1472": " tatra niścayu anantagocaro yo mamā bhavati taṃ śṛṇohi me // 1 //",
    "K09bsu016_u:1473": " nanditoyaparikhāvaropitaṃ mānadarpaprākāraucchritam /",
    "K09bsu016_u:1474": " sarvasattvagatidvāramāpitaṃ tatpuraṃ tribhavanātmakaṃ mahat // 2 //",
    "K09bsu016_u:1475": " mohavidyatimirāvaguṇṭhitaṃ rāgadoṣaśikhinā pratāpitam /",
    "K09bsu016_u:1476": " māraīśvaravaśaṃgatāḥ sadā yatra bāla abudhā bhiniśritāḥ // 3 //",
    "K09bsu016_u:1477": " tṛṣṇapāśanigaḍaiḥ sudāmitā māyaśāṭhiyakhilaiḥ khilīkṛtāḥ /",
    "K09bsu016_u:1478": " (Gv 42)",
    "K09bsu016_u:1479": " saṃśayāvimatiandhalocanā mithyapṛthivīpathena prasthitāḥ // 4 //",
    "K09bsu016_u:1480": " īrṣya mātsarya sadā sudāmitāḥ pretatiryannarakākṣaṇe gatāḥ /",
    "K09bsu016_u:1481": " jātivyādhijaramṛtyupiḍitāḥ saṃbhramanti gaticakramohitāḥ // 5 //",
    "K09bsu016_u:1482": " teṣa tvaṃ kṛpaviśuddhamaṇḍala jñānaraśmikiraṇaprabhaṃkara /",
    "K09bsu016_u:1483": " kleśasāgarakṣayārthamudgata sūryabhūta avabhāsayāhi me // 6 //",
    "K09bsu016_u:1484": " maitrabhāvanasupūrṇamaṇḍalā puṇyajyotsnakiraṇā sukhaṃ dada /",
    "K09bsu016_u:1485": " sarvasattvabhavanairudāgatā pūrṇacandrasadṛśā prabhāsase // 7 //",
    "K09bsu016_u:1486": " sarvaśuklabalakośasaṃbhṛtā dharmadhātugaganena sajjase /",
    "K09bsu016_u:1487": " dharmacakraratanaṃ purojavā rājabhūta anuśāsayāhi me // 8 //",
    "K09bsu016_u:1488": " bodhiyānapraṇidhīparākramā puṇyajñānavipulā samārjitā /",
    "K09bsu016_u:1489": " sarvasattvahitayābhiprasthitā sārthavāha paripālayāhi me // 9 //",
    "K09bsu016_u:1490": " kṣāntisāradṛḍhavarmavarmitā jñānakhaṅgakaruṇāyatābhujā /",
    "K09bsu016_u:1491": " māramaṇḍalaraṇasmi āmukhe śūrabhūta abhivāhayāhi me // 10 //",
    "K09bsu016_u:1492": " dharmameruśikhare samāśritā apsarovarasamādhinirvṛtā /",
    "K09bsu016_u:1493": " kleśarāhuasurapramardanā śakrabhūta avalokyāhi me // 11 //",
    "K09bsu016_u:1494": " tvaṃ pure tṛbhavabālaālaye kleśakarmavinaye viniścita /",
    "K09bsu016_u:1495": " (Gv 43)",
    "K09bsu016_u:1496": " hetubhūmigaticakrasaṃbhrame dīpabhūta gati darśayāhi me // 12 //",
    "K09bsu016_u:1497": " durgatīgatapathādvivartanā sūgatīgatapathāviśodhana /",
    "K09bsu016_u:1498": " sarvalokagativītisaṃkramā mokṣadvāramupanāmayāhi me // 13 //",
    "K09bsu016_u:1499": " nityaātmasukhasaṃjñasaṃhataṃ vitathagrāhapithanāsupīthitam /",
    "K09bsu016_u:1500": " satyajñānabalatīkṣṇacakṣuṣā mokṣadvāru vivarāhi me laghu // 14 //",
    "K09bsu016_u:1501": " satyavitathapatheṣu kovidā mārgajñānavidhiṣū viśāradā /",
    "K09bsu016_u:1502": " sarvamāragavinaye viniścitā bodhimārgamupadarśayāhi me // 15 //",
    "K09bsu016_u:1503": " samyadṛṣṭitalabhūmisaṃsthitā sarvabuddhaguṇatoyavardhitā /",
    "K09bsu016_u:1504": " buddhadharmaguṇapuṣpavarṣaṇā bodhimārgamupadarśayāhi me // 16 //",
    "K09bsu016_u:1505": " yāmatītajina yāmanāgatā pratyutpannajinabhāskarāṃśca yān /",
    "K09bsu016_u:1506": " sattvasārasugatān diśaṃ gatāṃstān pi darśayahi mārgadeśaka // 17 //",
    "K09bsu016_u:1507": " karmayantravidhiṣū viśāradā dharmayānarathayantrakovidā /",
    "K09bsu016_u:1508": " jñānayānavidhiṣū viniścitā bodhiyānamupadarśayāhi me // 18 //",
    "K09bsu016_u:1509": " prārthanāpraṇidhicakramaṇḍalaṃ kṣāntivajrakṛpaakṣasaṃsthitam /",
    "K09bsu016_u:1510": " śraddhaīṣaguṇaratnacitritaṃ bodhiyānamabhirohayāhi me // 19 //",
    "K09bsu016_u:1511": " (Gv 44)",
    "K09bsu016_u:1512": " sarvadhāraṇaviśuddhamaṇḍalaṃ maitrakūṭachadanaṃ svalaṃkṛtam /",
    "K09bsu016_u:1513": " ghaṇṭamālapratisaṃvidaṃ śubhaṃ agrayānamupasaṃharāhi me // 20 //",
    "K09bsu016_u:1514": " brahmacaryaśayanābhyalaṃkṛtaṃ strīsamādhinayutaiḥ samākulam /",
    "K09bsu016_u:1515": " dharmadundubhirutābhināditaṃ yānarājyamupanāmayāhi me // 21 //",
    "K09bsu016_u:1516": " saṃgrahaiścaturbhiḥ kośa akṣayaṃ jñānaratnaguṇahāralaṃkṛtam /",
    "K09bsu016_u:1517": " dāmahrīvaravaratrasaṃyataṃ yānaśreṣṭhamupadarśayāhi me // 22 //",
    "K09bsu016_u:1518": " tyāgaraśmiśubhamaṇḍalaprabhe śīlacandanakṛpānulepane /",
    "K09bsu016_u:1519": " kṣāntiśalyadṛḍhasaṃdhisaṃhate agrayāni laghu sthāpayāhi me // 23 //",
    "K09bsu016_u:1520": " sarvasattvavinayānivartiye dhyānapañjarasamādhiucchrite /",
    "K09bsu016_u:1521": " prajñapāyasamayogavāha te dharmayāni pravare sthapehi me // 24 //",
    "K09bsu016_u:1522": " praṇidhicakragaticakraśodhanaṃ dharmadhāraṇidṛḍhaṃ mahātalam /",
    "K09bsu016_u:1523": " jñānayantrasukṛtaṃ suniṣṭhitaṃ dharmayānamabhirohayāhi me // 25 //",
    "K09bsu016_u:1524": " tatsamantacaribhadraśodhitaṃ sattvavekṣasavilambavikramam /",
    "K09bsu016_u:1525": " sarvataḥ śubhacarīparākramaṃ jñānayānamupanāmayāhi me // 26 //",
    "K09bsu016_u:1526": " tadṛḍhaṃ vajirasārasaṃsthitaṃ jñānamāryasukṛtaṃ suniṣṭhitam /",
    "K09bsu016_u:1527": " (Gv 45)",
    "K09bsu016_u:1528": " sarvaāvaraṇasaṃprachedanaṃ bhadrayānamabhirohayāhi me // 27 //",
    "K09bsu016_u:1529": " tadviśālamamalaṃ jagatsamaṃ sarvasattvaśaraṇaṃ sukhāvaham /",
    "K09bsu016_u:1530": " dharmadhātuvipulaṃ virocanaṃ bodhiyānamabhirohayāhi me // 28 //",
    "K09bsu016_u:1531": " tatpravṛttidukhaskandhachedanaṃ karmakleśarajacakraśodhanam /",
    "K09bsu016_u:1532": " sarvamāraparavādimardanaṃ dharmayānamabhirohayāhi me // 29 //",
    "K09bsu016_u:1533": " tatsamantadiśajñānagocaraṃ dharmadhātugaganaṃ viyūhanam /",
    "K09bsu016_u:1534": " sarvasattvaabhiprāyapūraṇaṃ dharmayānamabhivāhayāhi me // 30 //",
    "K09bsu016_u:1535": " tadviśuddhagaganāmitākṣayaṃ dṛṣṭividyatamadṛṣṭinirmalam /",
    "K09bsu016_u:1536": " sarvasattvaupakārasaṃsthitaṃ dharmayānamabhirohayāhi me // 31 //",
    "K09bsu016_u:1537": " tanmahāanilavegavegitaṃ praṇidhivāyubalalokadhāraṇam /",
    "K09bsu016_u:1538": " sarvaśāntipurabhūmisthāpanaṃ dharmayānamabhirohayāhi me // 32 //",
    "K09bsu016_u:1539": " tanmahāmahitalācalopamaṃ karuṇavegabalabhāravāhitam /",
    "K09bsu016_u:1540": " jñānasaṃpajagatopajīvitaṃ agrayānamabhirohayāhi me // 33 //",
    "K09bsu016_u:1541": " tadraviṃ yatha jagopajīvitaṃ saṃgrahaṃ vipularaśmimaṇḍalam /",
    "K09bsu016_u:1542": " dhāraṇīvaraviśuddhisuprabhaṃ jñānasūryamupadarśayāhi me // 34 //",
    "K09bsu016_u:1543": " taddhyanekabahukalpaśikṣitaṃ sarvahetunayabhūmikovida /",
    "K09bsu016_u:1544": " (Gv 46)",
    "K09bsu016_u:1545": " jñānavajra dṛḍhamārya dehi me yena saṃskṛtapuraṃ vidāryate // 35 //",
    "K09bsu016_u:1546": " yatra te vipulajñānasāgare śikṣitā atulabuddhisāgarāḥ /",
    "K09bsu016_u:1547": " sarvabuddhaguṇasiktasaṃpadā sādhu tanmama vadārya kīdṛśam // 36 //",
    "K09bsu016_u:1548": " yatra te samabhirūḍhacakṣuṣā jñānarājamakuṭābhyalaṃkṛtā /",
    "K09bsu016_u:1549": " dharmapaṭṭavarabaddhaśīrṣayā dharmarājanagaraṃ vilokayi // 37 //",
    "K09bsu016_u:1550": " atha khalu mañjuśrīḥ kumārabhūto nāgāvalokitenāvalokya sudhanaṃ śreṣṭhidārakametadavocat - sādhu sādhu kulaputra,",
    "K09bsu016_u:1551": " yastvamanuttarāyāṃ samyaksaṃbodhau cittamutpādya kalyāṇamitrāṇyanubadhnāsi /",
    "K09bsu016_u:1552": " bodhisattvacaryāṃ paripraṣṭāvyāṃ manyase bodhisattvamārgaṃ paripūrayitukāmaḥ /",
    "K09bsu016_u:1553": " eṣa hi kulaputra ādiḥ,",
    "K09bsu016_u:1554": " eṣa niṣyandaḥ sarvajñatāpariniṣpattaye,",
    "K09bsu016_u:1555": " yaduta kalyāṇamitrāṇāṃ sevanaṃ bhajanaṃ paryupāsanam /",
    "K09bsu016_u:1556": " tasmāttarhi kulaputra aparikhinnena te bhavitavyaṃ kalyāṇamitraparyupāsanatāyai /",
    "K09bsu016_u:1557": " sudhana āha - yadārya vistareṇa kathaṃ bodhisattvena bodhisattvacaryāyāṃ śikṣitavyam?",
    "K09bsu016_u:1558": " kathaṃ pratipattavyam?",
    "K09bsu016_u:1559": " kathaṃ bodhisattvena bodhisattvacaryā prārabhyā?",
    "K09bsu016_u:1560": " kathaṃ bodhisattvena bodhisattvacaryāyāṃ caritavyam?",
    "K09bsu016_u:1561": " kathaṃ bodhisattvena bodhisattvacaryāṃ paripūrayitavyāḥ?",
    "K09bsu016_u:1562": " kathaṃ bodhisattvena bodhisattvacaryā pariśodhayitavyā?",
    "K09bsu016_u:1563": " katham bodhisattvena bodhisattvacaryā avatartavyā?",
    "K09bsu016_u:1564": " kathaṃ bodhisattvena bodhisattvacaryā abhinirhartavyā?",
    "K09bsu016_u:1565": " kathaṃ bodhisattvena bodhisattvacaryā anusartavyā?",
    "K09bsu016_u:1566": " kathaṃ bodhisattvena bodhisattvacaryā adhyālambitavyā?",
    "K09bsu016_u:1567": " kathaṃ bodhisattvena bodhisattvacaryā vistartavyā?",
    "K09bsu016_u:1568": " kathaṃ bodhisattvasya paripūrṇaṃ bhavati samantabhadracaryāmaṇḍalam?",
    "K09bsu016_u:1569": " atha khalu mañjuśrīḥ kumārabhūtaḥ sudhanaṃ śreiṣṭhidārakaṃ gāthābhirabhyabhāṣata -",
    "K09bsu016_u:1570": " sādhu śubhapuṇyasāgara yo hi tvamupāgato mama sakāśam /",
    "K09bsu016_u:1571": " vipulakṛpakaraṇamānasa paryeṣase anuttamāṃ bodhim // 38 //",
    "K09bsu016_u:1572": " sarvajaganmokṣārthaṃ vipulāṃ praṇidhi si cārikāmasamām /",
    "K09bsu016_u:1573": " bheṣyasi jagatastrāṇaṃ eṣa nayo bodhicaryāyāḥ // 39 //",
    "K09bsu016_u:1574": " ye bodhisattva sudṛḍhā akhinnamanasaḥ saṃsāri te carim /",
    "K09bsu016_u:1575": " samantabhadrāṃ labhate aparājitāṃ asaṅgāṃ hi // 40 //",
    "K09bsu016_u:1576": " puṇyaprabha puṇyaketu puṇyākara puṇyasāgara viśuddhim /",
    "K09bsu016_u:1577": " yastvaṃ samantabhadrāṃ praṇidhi si sacārikāṃ jagadartham // 41 //",
    "K09bsu016_u:1578": " amitānanantadhyān drakṣyasi buddhān daśaddiśi loke /",
    "K09bsu016_u:1579": " teṣāṃ ca dharmameghān dhārayitāsi smṛtibalena // 42 //",
    "K09bsu016_u:1580": " (Gv 47)",
    "K09bsu016_u:1581": " sa tvaṃ jinan daśaddiśi paśyannapi yeṣu buddhakṣetreṣu /",
    "K09bsu016_u:1582": " teṣāṃ praṇidhānasāgara śodhayiṣyasi bodhicaryāyām // 43 //",
    "K09bsu016_u:1583": " ye eta nayasamudrānavatīrṇa sthihitva buddhabhūmiye /",
    "K09bsu016_u:1584": " te bhonti sarvadarśī śikṣanto lokanāthānām // 44 //",
    "K09bsu016_u:1585": " tvaṃ sarvakṣetraprasare kṣetrarajaḥsamāṃścaritva bahukalpān /",
    "K09bsu016_u:1586": " caryāṃ samantabhadrāṃ spṛśiṣyasi śivāṃ prasara bodhim // 45 //",
    "K09bsu016_u:1587": " caritavya kalpasāgara anantamadhya aśeṣakṣetresu /",
    "K09bsu016_u:1588": " paripūritavya praṇidhī samantavarabhadracaryāyām // 46 //",
    "K09bsu016_u:1589": " prekṣasva sattvanayutān śrutvā tava praṇidhiprīti saṃjātā /",
    "K09bsu016_u:1590": " ye bodhi prārthayante samantabhadreṇa jñānena // 47 //",
    "K09bsu016_u:1591": " atha khalu mañjuśrīḥ kumārabhūta imā gāthā bhāṣitvā sudhanaṃ śreṣṭhidārakametadavocat - sādhu sādhu kulaputra,",
    "K09bsu016_u:1592": " yastvamanuttarāyai samyaksaṃbodhaye cittamutpādya bodhisattvacaryāṃ parigaveṣitavyāṃ manyase /",
    "K09bsu016_u:1593": " durlabhāste kulaputra sattvā ye 'nuttarāyai samyaksaṃbodhaye cittamutpādayanti /",
    "K09bsu016_u:1594": " ataste durlabhatamāḥ sattvā ye 'nuttarāyai samyaksaṃbodhaye cittamutpādya bodhisattvacaryāṃ parigaveṣante /",
    "K09bsu016_u:1595": " tena hi kulaputra bhūtakalyāṇamitreṣu niścayaprāptena bodhisattvena bhavitavyaṃ sarvajñajñānapratilambhāya /",
    "K09bsu016_u:1596": " aparikhinnamānasena bhavitavyaṃ kalyāṇamitraparyeṣṭiṣu /",
    "K09bsu016_u:1597": " atṛptena bhavitavyaṃ kalyāṇamitradarśaneṣu /",
    "K09bsu016_u:1598": " pradakṣiṇagrāhiṇā te bhavitavyaṃ kalyāṇamitrānuśāsanīṣu /",
    "K09bsu016_u:1599": " apratihatena bhavitavyaṃ kalyāṇamitropāyakauśalyacariteṣu /",
    "K09bsu016_u:1600": " asti kulaputra ihaiva dakṣiṇāpathe rāmāvarānto nāma janapadaḥ /",
    "K09bsu016_u:1601": " tatra sugrīvo nāma parvataḥ /",
    "K09bsu016_u:1602": " tatra meghaśrīrnāma bhikṣuḥ prativasati /",
    "K09bsu016_u:1603": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:1604": " kathaṃ prayoktavyam /",
    "K09bsu016_u:1605": " kathaṃ bodhisattvacaryā prārabhyā?",
    "K09bsu016_u:1606": " kathaṃ bodhisattvacaryāyāṃ caritavyam?",
    "K09bsu016_u:1607": " kathaṃ bodhisattvacaryā paripūrayitavyā?",
    "K09bsu016_u:1608": " kathaṃ pariśodhayitavyā?",
    "K09bsu016_u:1609": " kathamavatartavyā?",
    "K09bsu016_u:1610": " kathamabhinirhartavyā?",
    "K09bsu016_u:1611": " kathamanusartavyā?",
    "K09bsu016_u:1612": " kathamadhyālambitavyā?",
    "K09bsu016_u:1613": " kathaṃ vistārayitavyā?",
    "K09bsu016_u:1614": " kathaṃ bodhisattvasya paripūrṇaṃ bhavati samantabhadracaryāmaṇḍalam?",
    "K09bsu016_u:1615": " sa te kulaputra kalyāṇamitraḥ samantabhadracaryāmaṇḍalamupadekṣyati //",
    "K09bsu016_u:1616": " atha khalu sudhanaḥ śreṣṭhidārakastuṣṭa udagra āttamanāḥ pramuditaḥ prītisaumanasyajāto",
    "K09bsu016_u:1617": " mañjuśriyaḥ kumārabhūtasya pādau śirasābhivandya mañjuśriyaṃ kumārabhūtamanekaśatasahasrakṛtvaḥ",
    "K09bsu016_u:1618": " pradakṣiṇīkṛtya anekaśatasahasrakṛtvo 'valokya kalyāṇamitrapremānugatacittaḥ kalyāṇamitrādarśanamasahamāno",
    "K09bsu016_u:1619": " 'śrumukho rudan mañjuśriyaḥ kumārabhūtasyāntikātprakrāntaḥ // 1 //",
    "K09bsu016_u:1620": " (Gv 48)",
    "K09bsu016_u:1621": " 4 Meghaśrīḥ /",
    "K09bsu016_u:1622": " atha khalu sudhanaḥ śreṣṭhidārako 'nupūrveṇa yena rāmāvarānto janapadastenopajagāma /",
    "K09bsu016_u:1623": " upetya rāmāvarānte janapade vicaran pūvakuśalamūlasaṃbhavo dārakarmādhiṣṭhānamanobhirucitān",
    "K09bsu016_u:1624": " bhogān paribhuñjāno yena sugrīvaḥ parvatastenopasaṃkramya sugrīvaṃ parvatamadhiruhya",
    "K09bsu016_u:1625": " meghaśriyaṃ bhikṣumanugaveṣamāṇaḥ pūrvāṃ diśaṃ niryayau /",
    "K09bsu016_u:1626": " evaṃ dakṣiṇāṃ paścimāmuttarāmuttarapūrvāṃ pūrvadakṣiṇāṃ dakṣiṇapaścimāṃ paścimottarāmapi diśaṃ niryayau /",
    "K09bsu016_u:1627": " meghaśriyaṃ bhikṣumanugaveṣamāṇaḥ ūrdhvato 'pyavalokayati sma,",
    "K09bsu016_u:1628": " adhastādapi /",
    "K09bsu016_u:1629": " sa saptāhasyātyayānmeghaśriyaṃ bhikṣumapaśyadanyatamasmin parvataśikharotsaṅge caṃkramyamāṇam /",
    "K09bsu016_u:1630": " sa yena meghaśrīrbhikṣustenopasaṃkramya meghaśriyo bhikṣoḥ pādau śirasābhivandya",
    "K09bsu016_u:1631": " meghaśriyaṃ bhikṣuṃ pradakṣiṇīkṛtya purataḥ prāñjaliḥ sthitvā etadavocat - yatkhalu",
    "K09bsu016_u:1632": " āryo jānīyāt - mayā anuttarāyāṃ samyaksaṃbodhau cittamutpāditam /",
    "K09bsu016_u:1633": " na ca jāne kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:1634": " kathaṃ pratipattavyam,",
    "K09bsu016_u:1635": " kathaṃ bodhisattvacaryā prārabdhavyā,",
    "K09bsu016_u:1636": " kathaṃ bodhisattvacaryāyāṃ caritavyam,",
    "K09bsu016_u:1637": " kathaṃ bodhisattvacaryā paripurayitavyā,",
    "K09bsu016_u:1638": " kathaṃ pariśodhayitavyā,",
    "K09bsu016_u:1639": " kathamavatartavyā,",
    "K09bsu016_u:1640": " kathamabhinirhartavyā,",
    "K09bsu016_u:1641": " kathamanusartavyā,",
    "K09bsu016_u:1642": " kathamadhyālambitavyā,",
    "K09bsu016_u:1643": " kathaṃ vistārayitavyā,",
    "K09bsu016_u:1644": " kathaṃ bodhisattvasya paripūrṇaṃ bhavati samantabhadracaryāmaṇḍalam /",
    "K09bsu016_u:1645": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:1646": " tadvadatu me āryaḥ kathaṃ bodhisattvā niryānti anuttarāyāṃ samyaksaṃbodhau /",
    "K09bsu016_u:1647": " evamukte meghaśrīrbhikṣuḥ sudhanaṃ śriṣṭhidārakametadavocat - sādhu sādhu kulaputra,",
    "K09bsu016_u:1648": " yastvamanuttarāyāṃ samyaksaṃbodhau cittamutpādya bodhisattvacaryāṃ paripṛcchasi /",
    "K09bsu016_u:1649": " duṣkaraṃ hi etat kulaputra paramaduṣkaraṃ yaduta bodhisattvacaryāparimārgaṇaṃ bodhisattvogocaraparimārgaṇaṃ",
    "K09bsu016_u:1650": " bodhisattvaniryāṇaviśuddhiparimārgaṇaṃ bodhisattvamārgaviśuddhiparimārgaṇaṃ bodhisattvacaryāvaipulyaviśuddhiparimārgaṇaṃ",
    "K09bsu016_u:1651": " bodhisattvābhijñānirhāraviśuddhiparimārgaṇaṃ bodhisattvavimokṣasaṃdarśanaṃ bodhisattvalokakṛpāpracārasaṃdarśanaṃ",
    "K09bsu016_u:1652": " bodhisattvayathāśayajagadanuvartanaṃ bodhisattvasaṃsāranirvāṇamukhasaṃdarśanaṃ bodhisattvānāṃ",
    "K09bsu016_u:1653": " saṃskṛtāsaṃskṛtadoṣabhayānupalepavicāraparimārgaṇam /",
    "K09bsu016_u:1654": " ahaṃ kulaputra adhimuktibalādhipateyatayā cakṣurmatiśraddhānayanaviśuddhayā",
    "K09bsu016_u:1655": " aparāṅmukhajñānālokāvabhāsena samantābhimukhāvalokanayā samantaviṣayāpratihatena",
    "K09bsu016_u:1656": " darśanena sarvāvaraṇavigatena vipaśyinā kauśalyena samantacakṣurviṣayapariśuddhayā",
    "K09bsu016_u:1657": " śarīraviśuddhyā sarvadiksrotaḥprasarābhimukhapraṇatena kayapraṇāmakauśalyena sarvabuddhadharmameghasaṃdhāranena",
    "K09bsu016_u:1658": " ca dhāraṇībalena sarvadikkṣetrābhimukhāṃstathāgatān paśyāmi /",
    "K09bsu016_u:1659": " yaduta pūrvasyāṃ diśi ekaṃ tathāgataṃ paśyāmi /",
    "K09bsu016_u:1660": " dvāvapi, daśāpi,",
    "K09bsu016_u:1661": " buddhaśatamapi,",
    "K09bsu016_u:1662": " buddhasahasramapi,",
    "K09bsu016_u:1663": " buddhaśatasahasramapi,",
    "K09bsu016_u:1664": " buddhakoṭīmapi,",
    "K09bsu016_u:1665": " buddhakoṭīśatamapi,",
    "K09bsu016_u:1666": " buddhakoṭīsahasramapi,",
    "K09bsu016_u:1667": " buddhakoṭiśatasahasramapi,",
    "K09bsu016_u:1668": " buddhakoṭīniyutaśatasahasramapi,",
    "K09bsu016_u:1669": " yāvadaparimāṇānaprameyānasaṃkhyeyānacintyānatulyānasamantānasīmāprāptānamāpyānanabhilāpyānapi (Gv 49)",
    "K09bsu016_u:1670": " tathagatān paśyāmi /",
    "K09bsu016_u:1671": " jambudvīpaparamāṇurajaḥsamānapi tathāgatān paśyāmi /",
    "K09bsu016_u:1672": " cāturdvīpakalokadhātuparamāṇurajaḥsamānapi,",
    "K09bsu016_u:1673": " sāhasradvisāhasratrisāhasramahāsāhasrabuddhakṣetraparamāṇurajaḥsamānapi tathāgatān paśyāmi /",
    "K09bsu016_u:1674": " daśabuddhakṣetraparamāṇurajaḥsamānapi tathāgatān paśyāmi /",
    "K09bsu016_u:1675": " śatabuddhakṣetraparamāṇurajaḥsamānapi,",
    "K09bsu016_u:1676": " buddhakṣetrasahasraparamāṇurajaḥsamānapi,",
    "K09bsu016_u:1677": " buddhakṣetraśatasahasraparamāṇurajaḥsamānapi,",
    "K09bsu016_u:1678": " buddhakṣetrakoṭīparamāṇurajaḥsamānapi,",
    "K09bsu016_u:1679": " buddhakṣetrakoṭīśataparamāṇurajaḥsamānapi,",
    "K09bsu016_u:1680": " buddhākṣetrakoṭīsahasraparamāṇurajaḥsamānapi,",
    "K09bsu016_u:1681": " buddhakṣetrakoṭīśatasahasraparamāṇurajaḥsamānapi,",
    "K09bsu016_u:1682": " buddhakṣetrakoṭīniyutaśatasahasraparamāṇurajaḥsamānapi,",
    "K09bsu016_u:1683": " yāvadanabhilāpyabuddhakṣetraparamāṇurajaḥsamānapi tathāgatān paśyāmi /",
    "K09bsu016_u:1684": " yatha pūrvasyāṃ diśi,",
    "K09bsu016_u:1685": " evaṃ dakṣiṇāyāṃ paścimāyāmuttarāyāmuttarapūrvāyāṃ pūrvadakṣiṇāyāṃ dakṣiṇapaścimāyāṃ paścimottarāyāmadha ūrdhvaṃ diśi ekamapi tathāgataṃ paśyāmi",
    "K09bsu016_u:1686": " yāvadanabhilāpyānabhilāpyabuddhakṣetraparamāṇurajaḥsamānapi tathāgatān paśyāmi /",
    "K09bsu016_u:1687": " ekaikasyāṃ diśi anuvilokayan nānāvarṇāṃstathāgatān paśyāmi nānāsaṃsthānān nānāvikurvitān",
    "K09bsu016_u:1688": " nānāvṛṣabhitāvikrīḍitān vicitraparṣanmaṇḍalavyūhān anekavarṇānanekavarṇaraśmijālāvabhāsamuktān",
    "K09bsu016_u:1689": " vividhabuddhakṣetraviśuddhibhavanavyūhān nānavidhāyuḥpramāṇaviśuddhān yathāśayajagadvijñāpanān",
    "K09bsu016_u:1690": " vividhābhisaṃbodhiviśuddhimukhavikurvitān buddharṣabhasiṃhanādavinarditāṃstathāgatān paśyāmi /",
    "K09bsu016_u:1691": " asyā ahaṃ kulaputra samantamukhasarvārambaṇavijñaptisamavasaraṇālokāyā",
    "K09bsu016_u:1692": " buddhānusmṛterlābhī /",
    "K09bsu016_u:1693": " kiṃ mayā śakyaṃ bodhisattvānāmanantajñānamaṇḍalaviśuddhānāṃ caryā jñātum,",
    "K09bsu016_u:1694": " guṇān vā vaktum,",
    "K09bsu016_u:1695": " ye te samantāvabhāsamaṇḍalabuddhānusmṛtimukhapratilabdhāḥ sarvatathāgatamaṇḍalasarvabuddhakṣetrabhavanaviśuddhivyūhābhimukhapaśyanatayā /",
    "K09bsu016_u:1696": " ye te sarvajagatsamāropitabuddhānusmṛtimukhapratilabdhā yathāśayajagadvijñaptitathāgatadarśanaviśuddhyā /",
    "K09bsu016_u:1697": " ye te daśabalasamāropitabuddhānusmṛtimukhapratilabdhā daśatathāgatabalāpramāṇānusaraṇatayā /",
    "K09bsu016_u:1698": " ye te dharmasamāropitabuddhānusmṛtimukhapratilabdhā dharmaśravaṇākārasarvatathāgatakāyameghāvalokanatayā /",
    "K09bsu016_u:1699": " ye te digvirocanagarbhabuddhānusmṛtimukhapratilabdhāḥ sarvadiksamudreṣvasaṃbhinnabuddhasamudrāvataraṇatayā /",
    "K09bsu016_u:1700": " ye te dasadikpraveśabuddhānusmṛtimukhapratilabdhāḥ sūkṣmāvalambanasarvatathāgatavikurvitavṛṣabhitāvataraṇatayā /",
    "K09bsu016_u:1701": " ye te kalpasamāropitabuddhānusmṛtimukhapratilabdhā avarahitasarvakalpatathāgatadarśanavijñaptyā /",
    "K09bsu016_u:1702": " ye te kālasamāropitabuddhānusmṛtimukhapratilabdhāḥ sarvakālatathāgatakāladarśanasaṃvāsāvijahanatayā /",
    "K09bsu016_u:1703": " ye te kṣetrasamāropitabuddhānusmṛtimukhapratilabdhāḥ sarvabuddhakṣetrābhyudgatānabhibhūtabuddhakāyadarśanavijñaptyā /",
    "K09bsu016_u:1704": " ye te tryadhvasamāropitabuddhānusmṛtimukhapratilabdhāstryadhvatathāgatamaṇḍalasvacittāśayasamavasaraṇatayā /",
    "K09bsu016_u:1705": " ye te ārambaṇasamāropitabuddhānusmṛtimukhapratilabdhāḥ sarvārambaṇatathāgataparaṃparāsamudāgamadarśanavijñaptyā /",
    "K09bsu016_u:1706": " ye te śāntasamāropitabuddhānusmṛtimukhapratilabdhā ekakṣaṇasarvalokadhātuṣu sarvatathāgataparinirvāṇavijñaptyā /",
    "K09bsu016_u:1707": " ye te vigamasamāropitabuddhānusmṛtimukhapratilabdhā ekadivase sarvāvāseṣu sarvatathāgataprakramaṇavijñaptyā /",
    "K09bsu016_u:1708": " (Gv 50) ye te vipulasamāropitabuddhānusmṛtimukhapratilabdhā ekaikatathāgatadharmadhātuparyaṅkaparisphuṭabuddhaśarīravijñaptyā /",
    "K09bsu016_u:1709": " ye te sūkṣmasamāropitabuddhānusmṛtimukhapratilabdhā ekavālapathena anabhilāpyabuddhotpādārāgaṇāvataraṇatayā /",
    "K09bsu016_u:1710": " ye te vyūhasamāropitabuddhānusmṛtimukhapratilabdhā ekakṣaṇe sarvalokadhātuṣu abhisaṃbodhivikurvitasaṃdarśanavijñaptyā /",
    "K09bsu016_u:1711": " ye te kārya samāropitabuddhānusmṛtimukhapratilabdhāḥ sarvabuddhotpādadharmacakravikurvitajñānāvabhāsapratilābhatayā /",
    "K09bsu016_u:1712": " ye te samāropitabuddhānusmṛtimukhapratilabdhāḥ svacittāśayadarśanasarvatathāgatapratibhāsaprāptyā / ye te",
    "K09bsu016_u:1713": " karmasamāropitabuddhānusmṛtimukhapratilabdhāḥ sarvajagadyathopacitakarmapratibimbasaṃdarśanatayā /",
    "K09bsu016_u:1714": " ye te vikurvitasamāropitabuddhānusmṛtimukhapratilabdhā aśeṣasarvadharmadhātunalinīpadmaparisphuṭavipulabuddhavikurvitadarśanasamantadigabhimukhavijñaptyā",
    "K09bsu016_u:1715": " ye te gaganasamāropitabuddhānusmṛtimukhapratilabdhāstathāgatabimbamegharacitadharmadhātugaganālokanatayā //",
    "K09bsu016_u:1716": " gaccha kulaputra,",
    "K09bsu016_u:1717": " ayamihaiva dakṣiṇāpathe sāgaramukho nāma dikpratyuddeśaḥ /",
    "K09bsu016_u:1718": " tatra sāgaramegho nāma bhikṣuḥ prativasati /",
    "K09bsu016_u:1719": " tamupasaṃkramya paripṛccha,",
    "K09bsu016_u:1720": " kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:1721": " kathaṃ pratipattavyam /",
    "K09bsu016_u:1722": " sa te kulaputra kalyāṇamitraṃ paridīpayiṣyati /",
    "K09bsu016_u:1723": " kuśalamūlasaṃbhārahetuṃ samavatārayiṣyati /",
    "K09bsu016_u:1724": " vipulāṃ saṃbhārabhūmiṃ saṃjanayiṣyati /",
    "K09bsu016_u:1725": " vipulaṃ kuśalamūlavegabalaṃ saṃvarṇayiṣyati /",
    "K09bsu016_u:1726": " vipulaṃ bodhicittasaṃbhārahetuṃ janayiṣyati /",
    "K09bsu016_u:1727": " vipulaṃ mahāyānāvabhāsahetumupastambhayiṣyati /",
    "K09bsu016_u:1728": " vipulaṃ pāramitāsaṃbhārabalaṃ prabhāvayiṣyati /",
    "K09bsu016_u:1729": " vipulaṃ caryāsāgarāvatāranayaṃ pariśodhayiṣyati /",
    "K09bsu016_u:1730": " vipulaṃ praṇidhānamaṇḍalaṃ viśodhayiṣyati /",
    "K09bsu016_u:1731": " vipulaṃ samantamukhaniryāṇavyūhaṃ saṃvardhayiṣyati /",
    "K09bsu016_u:1732": " vipulaṃ mahākaruṇābalaṃ pravardhayiṣyati //",
    "K09bsu016_u:1733": " atha khalu sudhanaḥ śreṣṭhidārako meghaśriyo bhikṣoḥ pādau śirasābhivandya meghaśriyaṃ",
    "K09bsu016_u:1734": " bhikṣumanekaśatasahasrakṛtvaḥ pradakṣiṇīkṛty avalokya ca meghaśriyo bhikṣorantikāt prakrāntaḥ // 2 //",
    "K09bsu016_u:1735": " (Gv 51)",
    "K09bsu016_u:1736": " 5 Sāgarameghaḥ /",
    "K09bsu016_u:1737": " atha khalu sudhanaḥ śreṣṭhidārakastāṃ kalyāṇamitrānuśāsanīmanuvicintayan,",
    "K09bsu016_u:1738": " taṃ lokamanusmaran,",
    "K09bsu016_u:1739": " taṃ bodhisattvavimokṣaṃ vicārayan,",
    "K09bsu016_u:1740": " taṃ bodhisattvasamādhinayamanumārjan,",
    "K09bsu016_u:1741": " taṃ bodhisattvasāgaranayamavalokayan,",
    "K09bsu016_u:1742": " taṃ buddhamaṇḍalamabhimukhamadhimucyamānaḥ,",
    "K09bsu016_u:1743": " taṃ buddhadarśanadiśamabhilaṣan,",
    "K09bsu016_u:1744": " taṃ buddhasamudramanuvicintayan,",
    "K09bsu016_u:1745": " tāṃ buddhaparaṃparāmanusmaran,",
    "K09bsu016_u:1746": " taṃ buddhanayānugamamanugacchan,",
    "K09bsu016_u:1747": " taṃ buddhagaganamanuvilokayan,",
    "K09bsu016_u:1748": " anupūrveṇa yena sāgaramukhaṃ dikpratyuddeśo yena ca sāgaramegho bhikṣustenopasaṃkramya",
    "K09bsu016_u:1749": " sāgarameghasya bhikṣoḥ pādau śirasābhivandya sāgarameghaṃ bhikṣumanekaśatasahasrakṛtvaḥ",
    "K09bsu016_u:1750": " pradakṣiṇīkṛtya sāgarameghasya bhikṣoḥ purataḥ prāñjaliḥ sthitvā etadavocat - ahamārya",
    "K09bsu016_u:1751": " anuttarāṃ samyaksaṃbodhimabhisaṃprasthito 'nuttaraṃ jñānasāgaramavatartukāmaḥ /",
    "K09bsu016_u:1752": " na ca jāne kathaṃ bodhisattvā vivartante lokavaṃśāt /",
    "K09bsu016_u:1753": " āvartante tathāgatavaṃśe /",
    "K09bsu016_u:1754": " uttaranti saṃsārasāgarāt /",
    "K09bsu016_u:1755": " avataranti sarvajñajñānasāgaram /",
    "K09bsu016_u:1756": " uccalanti bālapṛthagjanabhūmīḥ /",
    "K09bsu016_u:1757": " saṃpadyante tathāgatakule /",
    "K09bsu016_u:1758": " vivartante saṃsārasrotasaḥ /",
    "K09bsu016_u:1759": " pravartante bodhisattvacaryāsrotasi,",
    "K09bsu016_u:1760": " nivartante saṃsārasāgaragaticakrāt /",
    "K09bsu016_u:1761": " āvartante bodhisattvacaryāpraṇidhānacakram /",
    "K09bsu016_u:1762": " pramardayanti sarvamāramaṇḍalam /",
    "K09bsu016_u:1763": " dyotayanti sarvabuddhamaṇḍalaprabhavam /",
    "K09bsu016_u:1764": " śoṣayanti tṛṣṇāsāgaram /",
    "K09bsu016_u:1765": " vivardhayanti mahākaruṇātoyam /",
    "K09bsu016_u:1766": " pithanti sarvākṣaṇāpāyadurgativinipātadvārāṇi /",
    "K09bsu016_u:1767": " vivṛścanti svarganirvāṇadvāram,",
    "K09bsu016_u:1768": " vinirbhindanti traidhātukanagarakapāṭam /",
    "K09bsu016_u:1769": " vivṛṇvanti sarvajñatāpuradvārakapāṭam /",
    "K09bsu016_u:1770": " vijahanti sarvopakaraṇatṛṣṇām /",
    "K09bsu016_u:1771": " utpādayanti sarvajagatsaṃgrahapraṇidhim //",
    "K09bsu016_u:1772": " evamukte sāgaramegho bhikṣuḥ sudhanaṃ śreṣṭhidārakametadavocat - sādhu sādhu kulaputra,",
    "K09bsu016_u:1773": " yattvayā anuttarāyāṃ samyaksaṃbodhau cittamutpāditam /",
    "K09bsu016_u:1774": " na hi kulaputra anavaropitakuśalamūlānāṃ sattvānāṃ bodhāya cittamutpadyate /",
    "K09bsu016_u:1775": " samantamukhakuśalāvabhāsapratilabdhānāmupāyagarbhamārgasamādhijñānālokāvabhāsitānāṃ",
    "K09bsu016_u:1776": " vipulapuṇyasāgarasaṃbhṛtasaṃbhārāṇāṃ sarvaśuklopacayāpratiprasrabdhānāṃ sarvakalyāṇamitropastabdhopāyāparikhinnānāṃ",
    "K09bsu016_u:1777": " kāyajīvitanapekṣāṇāṃ sarvavastūdgrahavigatānāmanimnonnatapṛthivīsamacittānāmā prakṛtikṛpāsnehānugatānāṃ",
    "K09bsu016_u:1778": " sarvabhavagatisaṃvāsābhimukhānāṃ tathāgataviṣayābhilāṣiṇāṃ sattvānāṃ bodhāya cittamutpadyate /",
    "K09bsu016_u:1779": " yaduta mahākaruṇācittaṃ sarvasattvaparitrāṇāya,",
    "K09bsu016_u:1780": " mahāmaitrīcittam sarvajagatsamayogatāyai,",
    "K09bsu016_u:1781": " sukhacittaṃ sarvajagadduḥkhaskandhavyupaśamanāya,",
    "K09bsu016_u:1782": " hitacittaṃ sarvākuśaladharmavinivartanatāyai,",
    "K09bsu016_u:1783": " dayācittaṃ sarvabhayārakṣāyai,",
    "K09bsu016_u:1784": " asaṅgacittaṃ sarvāvaraṇavinivartanatāyai,",
    "K09bsu016_u:1785": " vipulacittaṃ sarvadharmadhātuspharaṇatāyai,",
    "K09bsu016_u:1786": " anantacittamākāśadhātusamavasaraṇasamatānugamāya,",
    "K09bsu016_u:1787": " vimalacittaṃ sarvatathāgatadarśanavijñaptyai,",
    "K09bsu016_u:1788": " viśuddhacittaṃ tryadhvāvaśeṣajñānaspharaṇatāyai,",
    "K09bsu016_u:1789": " jñānacittaṃ sarvāvaraṇajñānavinivartanatāyai sarvajñajñāsāgarāvataraṇatāyai //",
    "K09bsu016_u:1790": " ahaṃ kulaputra pūrṇāni dvādaśa varṣāṇi iha sāgaramukhe dikpratyuddeśe viharāmi imaṃ mahāsāgaramārambaṇīkṛtya āmukhīkṛtya,",
    "K09bsu016_u:1791": " yaduta mahāsāgarasya vipulāpramāṇatāmanuvicintayan vimalaprasannatāṃ ca gambhīraduravagāhatāṃ",
    "K09bsu016_u:1792": " ca anupūrvanimnasusthitāṃ ca anekaratnākaravicitratāṃ ca vāriskandhāpramāṇatāṃ ca",
    "K09bsu016_u:1793": " acintyodāravarṇavimātratāṃ ca anantabhūtāṃ ca vicitrodārapraṇādhivāsanatāṃ (Gv 52)",
    "K09bsu016_u:1794": " ca mahāmeghapraticchannatāṃ ca antarāpurṇatāṃ ca anuvicintayan /",
    "K09bsu016_u:1795": " tasya mama kulaputra evaṃ bhavati - asti na punaranyaḥ kaścidiha loke yo 'smānmanāsāgarādvipulataraśca vistīrṇataraśca apramāṇataraśca gambhīrataraśca vicitrataraśca /",
    "K09bsu016_u:1796": " tasya mama kulaputra evaṃ yoniśaścintāmanasikāraprayuktasya mahāsāgarasyādhastānmahāpadmaṃ prādurabhūt /",
    "K09bsu016_u:1797": " aparājitamaṇiratnendranīlamaṇivajradaṇḍaṃ mahāvaiḍūryamaṇiīratnāvataṃsakaṃ jāmbūnadasuvarṇavimalavipulapatraṃ",
    "K09bsu016_u:1798": " kālānusāricandanakalikāvyūham aśmagarbharatnakesaropetaṃ sāgaravipulavistīrṇapramāṇaṃ",
    "K09bsu016_u:1799": " daśāsurendraśatasahasrasaṃdhāritadaṇḍagarbhaṃ daśamaṇiratnaśatasahasravicitraratnajālasaṃchannaṃ",
    "K09bsu016_u:1800": " daśanāgendraśatasahasragandhodakameghābhipravarṣitaṃ daśagaruḍendraśatasahasramukhapralambitapaṭṭamaṇidāmahāraṃ",
    "K09bsu016_u:1801": " daśakinnarendraśatasahasrahitacittasaṃprekṣitaṃ daśamahoragendraśatasahasramukhapraṇatopacāraṃ",
    "K09bsu016_u:1802": " daśarākṣasendraśatasahasrapraṇatakāyābhipūjitaṃ daśagandharvendraśatasahasravicitratūryasaṃgītistutopacitaṃ",
    "K09bsu016_u:1803": " daśadevendraśatasahasradivyapuṣpagandhamālyadhūpavilepanacūrṇacīvaracchatradhvajapatākāmeghābhipravarṣitaṃ",
    "K09bsu016_u:1804": " daśabrahmendraśatasahasramūrdhapraṇatopacāraṃ daśaśuddhāvāsakāyikādevatāśatasahasrakṛtāñjalipuṭanamaskṛtaṃ",
    "K09bsu016_u:1805": " daśacakraparivartamanujendraśatasahasrasaptaratnapratyudgatābhipūjitaṃ daśasāgaradevatāśatasahasrābhyudgatanamaskṛtaṃ",
    "K09bsu016_u:1806": " daśajyotīrasamaṇiratnaśatasahasraraśmivyūhāvabhāsitaṃ daśapuṇyaśuddhamaṇiratnaśatasahasrasuniścitavinyastopaśobhitaṃ",
    "K09bsu016_u:1807": " daśavairocanamaṇiratnaśatasahasravimalagarbhaṃ daśaśrīmaṇiratnaśatasahasramahāśrīpratāpanaṃ",
    "K09bsu016_u:1808": " daśavicitrakośamaṇiratnaśatasahasrānantāvabhāsitaṃ daśajambūdhvajamaṇiratnaśatasahasrasuparigṛhitasthitaprāptopaśobhitaṃ",
    "K09bsu016_u:1809": " daśavajrasiṃhamaṇiratnaśatasahasrāparājitavyūhaṃ daśasūryagarbhamaṇiratnaśatasahasrodārottaptopacitaṃ",
    "K09bsu016_u:1810": " daśaruciramaṇiratnaśatasahasravividhavarṇopacāraṃ daśacintārājamaṇiratnaśatasahasrākṣayavyūhaprabhojjvalitam /",
    "K09bsu016_u:1811": " tacca mahāpadmaṃ tathāgatalokottarakuśalamūlanirjātaṃ bodhisattvāśayaṃsaṃprasthitaṃ sarvadigabhimukhavijñapanaṃ",
    "K09bsu016_u:1812": " mayāgatadharmaniryātaṃ nirāmagandhakarmasaṃbhutam araṇādharmatānayavyūhaṃ svapnasamadharmatāsamudācāram",
    "K09bsu016_u:1813": " anabhisaṃskāradharmanayamudritam asaṅgadharmanayānugataṃ samantāddaśadikkuladharmadhātuspharaṇaṃ",
    "K09bsu016_u:1814": " buddhaviṣayaprabhāvabhāsanākulam,",
    "K09bsu016_u:1815": " yasya na śakyamasaṃkhyeyaiurapi kalpaśatasahasrairākāraguṇasaṃsthānavarṇavyūhaparyanto 'dhigantum /",
    "K09bsu016_u:1816": " tacca mahāpadmaṃ tathāgatakāyaparyaṅkapariṣphuṭaṃ paripūrṇaṃ paśyāmi /",
    "K09bsu016_u:1817": " taṃ ca tathāgatakāyamita upādāya yāvadbhavāgraparamaṃ paśyāmi /",
    "K09bsu016_u:1818": " tasya ca tathāgatasya acintyamāsanavyūhaṃ paśyāmi /",
    "K09bsu016_u:1819": " acintyaparṣanmaṇḍalavyūhān /",
    "K09bsu016_u:1820": " acintiyān prabhāmaṇḍalavyūhān /",
    "K09bsu016_u:1821": " acintyāṃ lakṣaṇasaṃpadamacintyāmanuvyañjanacitratāmacintyāṃ buddhavṛṣabhitām /",
    "K09bsu016_u:1822": " acintyaṃ buddhavikurvitam /",
    "K09bsu016_u:1823": " acintyāṃ tathāgatavarṇaviśuddhim /",
    "K09bsu016_u:1824": " acintyāmavalokitamūrdhitām /",
    "K09bsu016_u:1825": " acintyāṃ prabhūtajihvatāṃ paśyāmi /",
    "K09bsu016_u:1826": " acintyān buddhasarasvatīvyūhān śṛṇomi /",
    "K09bsu016_u:1827": " acintyāṃ balāpramāṇatām,",
    "K09bsu016_u:1828": " acintyāṃ vaiśaradyavyūhaviśuddhim,",
    "K09bsu016_u:1829": " acintyaṃ pratisaṃvidbalābhinirhāramanugacchāmi /",
    "K09bsu016_u:1830": " acintyaṃ pūrvabodhisattvacaryāsamudāgamamanusmarāmi /",
    "K09bsu016_u:1831": " acintyamabhisaṃbodhivikurvitaṃ paśyāmi /",
    "K09bsu016_u:1832": " acintyaṃ dharmameghābhinigarjitam,",
    "K09bsu016_u:1833": " acintyaṃ samantadarśanavijñaptyāśrayavyūhaṃ (Gv 53) śṛṇomi /",
    "K09bsu016_u:1834": " acintyāpramāṇāṃ vāmadakṣiṇena śarīravibhaktim,",
    "K09bsu016_u:1835": " acintyaṃ sattvārthakāyapariprāptiṃ paśyāmi //",
    "K09bsu016_u:1836": " sa ca me tathāgato dakṣiṇaṃ pāṇiṃ prasārya śirasaṃ parimārjya samantanetraṃ nāma",
    "K09bsu016_u:1837": " dharmaparyāyaṃ sarvatathāgataviṣayaṃ bodhisattvacaryāprabhāvanaṃ sarvadharmadhātutalaprabhedāvabhāsanaṃ",
    "K09bsu016_u:1838": " sarvadharmamaṇḍalasamavasaraṇāvabhāsanaṃ sarvakṣetramaṇḍalākāraviśuddhyālokaṃ sarvaparapravādimaṇḍalavikiraṇaṃ",
    "K09bsu016_u:1839": " sarvamārakalipramardanaṃ sarvasattvadhātusaṃtoṣaṇaṃ sarvasattvacittagahanāvabhāsanaṃ",
    "K09bsu016_u:1840": " sarvasattvayathāśayavijñāpanaṃ sarvasattvendriyacakraparivartaprabhāsanaṃ prakāśayati /",
    "K09bsu016_u:1841": " taṃ cāhaṃ samantanetraṃ dharmaparyāyamudgṛhṇāmi saṃdhārayāmi pravartayāmi puanidhyāyāmi evaṃrūpeṇodgaheṇa,",
    "K09bsu016_u:1842": " yasya likhyamānasya mahāsamudrāpskandhapramāṇā ca maṣiḥ,",
    "K09bsu016_u:1843": " sumeruparvatarājamātrakalamasaṃcayaḥ kṣayaṃ vrajet /",
    "K09bsu016_u:1844": " na ca tasya dharmaparyāyasya ekaikasmātparivartādekaikasmāddharmadvārākaikasmāddharmanayādekaikasmāddharmayoneḥ ekaikasmāddharmapadaprabhedāt kṣaya upalabhyate,",
    "K09bsu016_u:1845": " na ūnatvaṃ vā paryādānaṃ vā paryavasthānaṃ vā paryantaniṣṭhā vā //",
    "K09bsu016_u:1846": " iti hi kulaputra pūrṇāni dvādaśa varṣāṇyahamimaṃ samantanetraṃ dharmaparyāyamudgṛhītavān /",
    "K09bsu016_u:1847": " evaṃrūpeṇodgaheṇa yadekadivasena asaṃkhyeyan parivartān paryavāpnomi śrutodgahaṇadhāraṇyālokāvabhāsena /",
    "K09bsu016_u:1848": " asaṃkhyeyān parivartānavatarāmi śāntamukhadhāraṇyālokāvabhāsena /",
    "K09bsu016_u:1849": " asaṃkhyeyān parivartān avatarāmi śāntamukhadhāraṇyālokāvabhāsena /",
    "K09bsu016_u:1850": " asaṃkhyeyān parivartān samavasarāmi anantāvartadhāraṇyālokāvabhāsena /",
    "K09bsu016_u:1851": " asaṃkhyeyān parivartān vibhāvayāmi praticinomi bhūmyavacāraṇānugamadhāraṇyālokāvabhāsena /",
    "K09bsu016_u:1852": " asaṃkhyeyān parivartān paryādadāmi tejovatīdhāraṇyālokāvabhāsena /",
    "K09bsu016_u:1853": " asaṃkhyeyān parivartān abhinirharāmi padmavyūhadhāraṇyālokāvabhāsena /",
    "K09bsu016_u:1854": " asaṃkhyeyān parivartān saṃprakāśayāmi svaraviviktadhāraṇyālokāvabhāsena /",
    "K09bsu016_u:1855": " asaṃkhyeyān parivartān pratibhajāmi gaganagarbhadhāraṇyālokāvabhāsena /",
    "K09bsu016_u:1856": " asaṃkhyeyān parivartān pravistarāmi jyotiṣakūṭadhāraṇyālokāvabhāsena /",
    "K09bsu016_u:1857": " asaṃkhyeyān parivartān parisaṃsthāpayāmi sāgaragarbhadhāraṇyālokāvabhāsena /",
    "K09bsu016_u:1858": " ye ca me kecit sattvā upasaṃkrāmanti pūrvasyāṃ diśi devā vā devendrā vā nāgā vā nāgendrā",
    "K09bsu016_u:1859": " vā yakṣā vā yakṣendrā vā asurā vā asurendrā vā garuḍā vā garuḍendrā vā mahoragā vā",
    "K09bsu016_u:1860": " mahoragendrā vā manuṣyā vā manuṣyendrā vā brahmāṇo vā brahmendrā vā,",
    "K09bsu016_u:1861": " tān sarvānatraiva samantanetre tathāgatabodhisattvacaryāvabhāse dharmaparyāye pratiṣṭhāpayāmi niveśayāmi /",
    "K09bsu016_u:1862": " sarveṣāṃ ca teṣāmeva samantanetraṃ dharmaparyāyaṃ rocayāmi nirūpayāmi paridīpayāmi saṃvarṇayāmi saṃdarśayāmi vibhajāmi vistārayāmi uttānīkaromi vivarāmi pramuñcāmi avabhāsayāmi /",
    "K09bsu016_u:1863": " yathā purvasyāṃ diśi,",
    "K09bsu016_u:1864": " evaṃ dakṣiṇāyāḥ paścimāyā uttarāyā uttarapūrvāyāḥ purvadakṣiṇāyā dakṣiṇapaścimāyāḥ paścimottarāyā adha urdhvāyāśca diśaḥ ye kecit sattvā upasaṃkrāmanti - pūrvavat //",
    "K09bsu016_u:1865": " (Gv 54)",
    "K09bsu016_u:1866": " etamahaṃ kulaputra,",
    "K09bsu016_u:1867": " ekaṃ dharmaparyāyaṃ jānāmi /",
    "K09bsu016_u:1868": " kiṃ mayā śakyaṃ bodhisattvānāṃ caryā jñātuṃ guṇān vā vaktuṃ sarvabodhisattvacaryāsamudrāvatīrṇānāṃ pariśuddhapraṇidhyanugamena,",
    "K09bsu016_u:1869": " sarvapraṇidhānasāgarāvatīrṇānāṃ sarvakalpasaṃvāsavyavacchedāya,",
    "K09bsu016_u:1870": " sarvasattvasaṃsārāvatīrṇānāṃ yathāśayacaryānuvartanatāyaiḥ sarvajagaccittasāgarāvatīrṇānāmajñānavijñaptyā,",
    "K09bsu016_u:1871": " sarvaguṇasāgarāvatīrṇānāmasaṅgadaśabalajñānāvalokasaṃjananatāyai,",
    "K09bsu016_u:1872": " sarvasattvendriyasāgarāvatīrṇānāṃ paripācanavinayakālānatikramaṇatāyai,",
    "K09bsu016_u:1873": " sarvakṣetrasāgarāvatīrṇānāṃ sarvakṣetraviśuddhipraṇidhyabhinirhāreṇa,",
    "K09bsu016_u:1874": " sarvabuddhasāgarāvatīrṇānāṃ tathāgatapūjopasthānapraṇidhibalena,",
    "K09bsu016_u:1875": " sarvadharmasāgarāvatīrṇānāṃ jñānavijñaptyā,",
    "K09bsu016_u:1876": " sarvaguṇasāgarāvatīrṇānāṃ pratipatyanugamena,",
    "K09bsu016_u:1877": " sarvajaganmantrasāgarāvatīrṇānāṃ sarvamantresu dharmacakrapravartanābhinirharaṇatāyai //",
    "K09bsu016_u:1878": " gaccha kulaputra,",
    "K09bsu016_u:1879": " ayamihaiva dakṣiṇāpathe itaḥ ṣaṣṭiyojanaiḥ sāgaratīraṃ nāma laṅkāpatham /",
    "K09bsu016_u:1880": " tatra supratisthito nāma bhikṣuḥ prativasati /",
    "K09bsu016_u:1881": " tamupasaṃkramya paripṛccha kathaṃ bodhisattvena mahāsattvena bodhisattvacaryā pariśodhayitavyā //",
    "K09bsu016_u:1882": " atha khalu sudhanaḥ śreṣṭhidārakaḥ sāgarameghasya bhikṣoḥ pādau śirasābhivandya sāgarameghaṃ",
    "K09bsu016_u:1883": " bhikṣumanekaśatasahasrakṛtvaḥ pradakṣiṇīkṛtya avalokya sāgarameghasya bhikṣorantikāt prakrāntaḥ // 3 //",
    "K09bsu016_u:1884": " (Gv 55)",
    "K09bsu016_u:1885": " 6 Supratiṣṭhitaḥ /",
    "K09bsu016_u:1886": " atha khalu sudhanaḥ śreṣṭhidārakastāṃ kalyāṇamitrānuśāsanī taṃ ca samantanetraṃ dharmaparyāyamanusmaran,",
    "K09bsu016_u:1887": " tacca tathāgatavikurvitamanuvicintayan,",
    "K09bsu016_u:1888": " tāṃśca dharmapadavyañjanameghān dhārayan,",
    "K09bsu016_u:1889": " tāṃśca dharmamukhasāgarānavataran,",
    "K09bsu016_u:1890": " taṃ ca dharmavidhimanuvilokayan,",
    "K09bsu016_u:1891": " tāṃśca dharmāvartanayānavagāhyamānaḥ,",
    "K09bsu016_u:1892": " tacca dharmagaganaṃ samavasaran,",
    "K09bsu016_u:1893": " tacca dharmamaṇḍalaṃ pariśodhayan,",
    "K09bsu016_u:1894": " taṃ ca dharmaratnadvīpamanuvicārayan,",
    "K09bsu016_u:1895": " anupūrveṇa yena sāgaratīraṃ laṅkāpathastenopasaṃkramya pūrvāṃ diśamavalokayāmāsa supratiṣṭhitasya bhikṣordarśanakāmatayā /",
    "K09bsu016_u:1896": " evaṃ dakṣiṇāṃ paścimāmuttarāmuttarapūrvāṃ pūrvadakṣiṇāṃ dakṣiṇapaścimāṃ paścimottarāmadha ūrdhvāṃ diśamavalokayāmāsa supratiṣṭhitasya bhikṣordarśanakāmatayā",
    "K09bsu016_u:1897": " so 'paśyatsupratiṣṭhitaṃ bhikṣuṃ gaganatale caṃkramyamāṇamasaṃkhyeyadevatāśatasahasraparivṛtam,",
    "K09bsu016_u:1898": " tacca gaganatalaṃ divyapuṣpameghābhikīrṇamadrākṣīdasaṃkhyeyadivyatūryameghanirghoṣam,",
    "K09bsu016_u:1899": " asaṃkhyeyapaṭṭapatākālaṃkāraṃ devendraiḥ supratiṣṭhitasya bhikṣoḥ pūjakarmaṇi /",
    "K09bsu016_u:1900": " acintyakālāgurumeghonnatanigarjanaṃ ca gaganatalamapaśyat nāgendraiḥ /",
    "K09bsu016_u:1901": " asaṃkhyeyadivyamanojñavacanopacārastutisarvavādyatūryasaṃgītinirghoṣāṃśca kinnarendraiḥ saṃprayojitān gaganatalādaśrauṣīt /",
    "K09bsu016_u:1902": " acintyāṃśca sūkṣmasphuṭavastrameghān gaganatale prītimanobhirmahoragendraiḥ prahitān prasṛtānapaśyat supratiṣṭhitasya bhikṣoḥ spṛhamāṇarūpaiḥ",
    "K09bsu016_u:1903": " acintyāṃśca maṇiratnameghān asurendragaganatalamadhiṣṭhitān acintyaguṇavyūhāvabhāsamapaśyat /",
    "K09bsu016_u:1904": " acintyāṃśca garuḍendragaṇānudāramānavarūpabalasaṃsthānān garuḍendrakanyāparivārān avihiṃsāparamān prāñjalībhūtān gaganatale 'paśyat /",
    "K09bsu016_u:1905": " acintyāni ca yakṣendraśatasahasrāṇi saparivārāṇi vikṛtaśarīrāṇi gaganatalagatānapaśyat supratiṣṭhitasya bhikṣormaitryādhipateyatayā /",
    "K09bsu016_u:1906": " acintyāni ca rākṣasendraśatasahasrāṇi saparivārāṇi gaganatale anuparivartamānāni supratiṣṭhitasya bhikṣorārakṣāpratipannānyapaśyat /",
    "K09bsu016_u:1907": " acintyāni ca brahmendraśatasahasrāṇi gaganatale kṛtāñjalipūṭāni abhipretamanojñavacanopacārastutipratyudāhāraprayuktānyapaśyat /",
    "K09bsu016_u:1908": " acintyāni ca śuddhāvāsakāyikadevatāśatasahasrāṇi gaganatale vimānagatānyapaśyat supratiṣṭhitasya bhikṣoḥ",
    "K09bsu016_u:1909": " pūjākarmaṇi //",
    "K09bsu016_u:1910": " atha khalu sudhanaḥ śreṣṭhidārakaḥ supratiṣṭhitaṃ bhikṣuṃ gaganatale caṃkramyamāṇaṃ",
    "K09bsu016_u:1911": " dṛṣṭvā tuṣṭa udagra āttamanāḥ pramuditaḥ prītisaumanasyajātaḥ prāñjaliḥ supratiṣṭhitaṃ",
    "K09bsu016_u:1912": " bhikṣuṃ namaskṛtya evamāha - mayā ārya anuttarāyāṃ samyaksaṃbodhau cittamutpāditam /",
    "K09bsu016_u:1913": " na ca jānāmi - kathaṃ bodhisattvena buddhadharmā anveṣṭavyāḥ?",
    "K09bsu016_u:1914": " kathaṃ bodhisattvena buddhadharmāḥ samudānayitavyāḥ?",
    "K09bsu016_u:1915": " kathaṃ bodhisattvena buddhadharmāḥ saṃhartavyāḥ?",
    "K09bsu016_u:1916": " kathaṃ bodhisattvena buddhadharmāḥ sevitavyāḥ?",
    "K09bsu016_u:1917": " kathaṃ bodhisattvena buddhadharmā bhāvayitavyāḥ?",
    "K09bsu016_u:1918": " kathaṃ bodhisattvena buddhadharmā anuvartitavyāḥ?",
    "K09bsu016_u:1919": " kathaṃ bodhisattvena buddhadharmāḥ paripiṇḍayitavyāḥ?",
    "K09bsu016_u:1920": " kathaṃ bodhisattvena buddhadharmāḥ paribhāvayitavyāḥ?",
    "K09bsu016_u:1921": " kathaṃ bodhisattvena buddhadharmā viśodhayitavyāḥ sarvabodhisattvakāryapariprāpaṇāya?",
    "K09bsu016_u:1922": " kathaṃ bodhisattvena buddhadharmā anugantavyāḥ? śrutaṃ (Gv 56)",
    "K09bsu016_u:1923": " ca ma āryo bodhisattvānāmavādānuśāsanīṃ dadātīti /",
    "K09bsu016_u:1924": " tadvadatu me āryaḥ - kathaṃ bodhisattvena buddhadharmeṣu prayoktavyam,",
    "K09bsu016_u:1925": " yathā prayujyamāno 'virahito bhavati buddhadarśanena,",
    "K09bsu016_u:1926": " yathābhūtavipravāsāya avirahito bhavati bodhisattvadarśanena /",
    "K09bsu016_u:1927": " sarvabodhisattvakuśalamūlaikadhyātāyai avirahito bhavati buddhadharmaiḥ /",
    "K09bsu016_u:1928": " jñānānugamāyāvirahito bhavati sarvabodhisattvapraṇidhānaiḥ /",
    "K09bsu016_u:1929": " sarvabodhisattvakāryapariprāpaṇāya avirahito bhavati bodhisattvacaryayā /",
    "K09bsu016_u:1930": " sarvakalpasaṃvāsāparikhedatāyai avirahito bhavati sarvabuddhakṣetraspharaṇena /",
    "K09bsu016_u:1931": " sarvalokadhātupariśuddhaye avirahito bhavati buddhavikurvitadarśanena /",
    "K09bsu016_u:1932": " sarvatathāgatavikurvitavijñaptyai avirahito bhavati saṃskṛtāvāsena /",
    "K09bsu016_u:1933": " nirmitopamabodhisattvacaryāyāḥ sarvabhavagaticyutyupapattyāyatanasvaśarīrānugamanatāyai avirahito bhavati dharmaśravaṇena /",
    "K09bsu016_u:1934": " sarvatathāgatadharmameghasaṃpratīcchanatāyai avirahito bhavati jñānālokena tryadhvajñānānugamānusaraṇatāyai //",
    "K09bsu016_u:1935": " evamukte supratiṣṭhito bhikṣuḥ sudhanaṃ śreṣṭhidārakametadavocat - sādhu sādhu kulaputra,",
    "K09bsu016_u:1936": " yastvamanuttarāyāṃ samyaksaṃbodhau cittamutpādya buddhadharmān sarvajñatādharmān svayaṃbhūdharmān paripṛcchasi /",
    "K09bsu016_u:1937": " ahaṃ kulaputra asaṅgamukhasya bodhisattvavimokṣasya lābhī /",
    "K09bsu016_u:1938": " etaṃ me kulaputra asaṅgamukhaṃ bodhisattvavimokṣamāyūhatā niryūhatā anusaratā vibhajatā vicinvatā pravicinvatā pratibhāsayatā prabhāsayatā asaṅgakoṭirnāma jñānālokaḥ pratilabdhaḥ,",
    "K09bsu016_u:1939": " yasya pratilambhānnāsti me sarvasattvacittacaritāvabhāseṣu saṅgaḥ /",
    "K09bsu016_u:1940": " nāsti sarvasattvacyutyupapattiparijñāsu saṅgaḥ /",
    "K09bsu016_u:1941": " nāsti pūrvanivāsānusmṛtimukhāvatāreṣu saṅgaḥ /",
    "K09bsu016_u:1942": " nāstyaparāntakalpasarvajagatsaṃvāseṣu saṅgaḥ /",
    "K09bsu016_u:1943": " nāsti pratyutpannādhvasarvajagadvijñaptiṣu saṅgaḥ /",
    "K09bsu016_u:1944": " nāsti sarvasattvarutamantrasaṃvṛtiparijñāneṣu saṅgaḥ /",
    "K09bsu016_u:1945": " nāsti sarvasattvasaṃśayacchedeṣu saṅgaḥ /",
    "K09bsu016_u:1946": " nāsti rātriṃdivakṣaṇamuhūrtakālasaṃjñāgatāvatāreṣu saṅgaḥ /",
    "K09bsu016_u:1947": " nāsti daśadigbuddhakṣetresu aśarīraspharaṇatāsu saṅgaḥ,",
    "K09bsu016_u:1948": " yaduta abhāvapratiṣṭhitānabhisaṃskāravipratilambhena /",
    "K09bsu016_u:1949": " asyāhaṃ kulaputra anabhisaṃskārikāyā ṛddheranubhāvena iha gaganatale caṃkramāmi,",
    "K09bsu016_u:1950": " tiṣṭhāmi,",
    "K09bsu016_u:1951": " niṣīdāmi,",
    "K09bsu016_u:1952": " niṣadyāmi,",
    "K09bsu016_u:1953": " vividhānīryāpathān kalpayāmi,",
    "K09bsu016_u:1954": " antadardhāmi prādurbhavāmi,",
    "K09bsu016_u:1955": " dhūmāyāmi prajvalāmi /",
    "K09bsu016_u:1956": " eko bhūtvā bahudhā bhavāmi,",
    "K09bsu016_u:1957": " bahudhā bhūtvaiko bhavāmi /",
    "K09bsu016_u:1958": " āvirbhāvaṃ tirobhāvaṃ pratyanubhavāmi /",
    "K09bsu016_u:1959": " tiraḥkuḍyaṃ tiraḥprākāramasajjan gacchāmi tadyathāpi nāma ākāśe /",
    "K09bsu016_u:1960": " ākāśe 'pi paryaṅkena kramāmi tadyathāpi nāma pakṣī śakuniḥ /",
    "K09bsu016_u:1961": " pṛthivyāmapi unmajjananimajjanaṃ karomi tadyathodake /",
    "K09bsu016_u:1962": " udake 'pyasajjamāno gacchāmi tadyathā pṛthivyām /",
    "K09bsu016_u:1963": " dhūmāyāmi prajvalāmi tadyathāpi nāma mahānagniskandhaḥ /",
    "K09bsu016_u:1964": " pṛthivīmapi kampayāmi /",
    "K09bsu016_u:1965": " imāvapi candrasūryau evaṃ maharddhikau evaṃ mahānubhāvau evaṃ mahaujasvinau pāṇinā saṃparimārjayāmi /",
    "K09bsu016_u:1966": " yāvadbrahmalokaṃ kāye ca saṃvartayāmi /",
    "K09bsu016_u:1967": " gandhadhūpapaṭalameghasaṃchannaṃ lokaṃ kṛtvā prajvalāmi /",
    "K09bsu016_u:1968": " sarvaratnārcimeghasaṃchannaṃ lokaṃ kṛtvā sarvajagatsadṛśanirmitameghān pramuñcāmi /",
    "K09bsu016_u:1969": " anantavarṇaprabhājālameghān pramuñcan samantāddiśo niryāmi - yaduta pūrvāṃ diśaṃ niryāmi,",
    "K09bsu016_u:1970": " (Gv 57) dakṣiṇāṃ paścimāmuttarāmuttarapūrvāṃ pūrvadakṣiṇāṃ dakṣiṇapaścimāṃ paścimottarāmadha urdhvāmapi diśaṃ niryāmi /",
    "K09bsu016_u:1971": " ekaikena cittakṣeṇena pūrvasyāṃ diśi ekaṃ lokadhātumatikramāmi /",
    "K09bsu016_u:1972": " dvāvapi daśāpi lokadhātuśatamapi lokadhātusahasramapi lokadhātuśatasahasramapi lokadhātukoṭīmapi",
    "K09bsu016_u:1973": " lokadhātukoṭīśatamapi lokadhātukoṭīsahasramapi lokadhatukoṭīśatasahasramapi lokadhātukoṭīniyutaśatasahasramapi,",
    "K09bsu016_u:1974": " aparimāṇānapi lokadhātūnaprameyān,",
    "K09bsu016_u:1975": " asaṃkhyeyānapi acintyānapi atulyānapi amāpyānapi asamantānapi aparyantānapi asīmāprāptānapi anabhilāpyānabhilāpyānapi lokadhātūnatikramāmi /",
    "K09bsu016_u:1976": " ye ca teṣu lokadhātuṣu buddhā bhagavantastiṣṭhanti dhriyante yāpayanti,",
    "K09bsu016_u:1977": " teṣu teṣu lokadhātusamudreṣu,",
    "K09bsu016_u:1978": " teṣu teṣu lokadhātuprasareṣu,",
    "K09bsu016_u:1979": " tāsu tāsu lokadhātudikṣu,",
    "K09bsu016_u:1980": " teṣu teṣu lokadhātuparivarteṣu,",
    "K09bsu016_u:1981": " teṣu teṣu lokadhātusamavasaraṇeṣu,",
    "K09bsu016_u:1982": " teṣu teṣu lokadhātusaṃbhaveṣu,",
    "K09bsu016_u:1983": " teṣu teṣu lokadhātunirdeśeṣu,",
    "K09bsu016_u:1984": " teṣu teṣu lokadhātudvāreṣu,",
    "K09bsu016_u:1985": " teṣu teṣu lokadhātukalpanirdeśeṣu,",
    "K09bsu016_u:1986": " teṣu teṣu lokadhātvavatāreṣu,",
    "K09bsu016_u:1987": " teṣu teṣu lokadhātubodhimaṇḍavyūheṣu,",
    "K09bsu016_u:1988": " teṣu teṣu lokadhātuparṣanmaṇḍaleṣu ye buddhābhagavanto dharmaṃdeśayanti,",
    "K09bsu016_u:1989": " teṣāṃ tathāgatānāmekaikaṃ tathāgatamanantabuddhakṣetraparamāṇurajaḥsamaiḥ kāyanānātvairekaikena kāyena anantabuddhakṣetraparamāṇurajaḥsamaiḥ pūjāmeghaiḥ pravarṣannupasaṃkramāmi /",
    "K09bsu016_u:1990": " upasaṃkramya pūjāṃ karomyapratiprasrabdhaḥ sarvapuṣpaiḥ sarvagandhaiḥ sarvamālyaiḥ",
    "K09bsu016_u:1991": " sarvavilepanaiḥ sarvavastraiḥ sarvadhvajaiḥ sarvapatākābhiḥ sarvavitānaiḥ sarvajālaiḥ sarvavigrahaiḥ /",
    "K09bsu016_u:1992": " yacca te buddha bhagavanto bhāṣante deśayanti udīrayanti saṃprakāśayanti saṃvarṇayanti paridīpayanti upadiśanti nirdiśanti prabhāvayanti,",
    "K09bsu016_u:1993": " tatsarvamājānāmi, udgṛhṇāmi /",
    "K09bsu016_u:1994": " yā ca teṣāṃ buddhānāṃ bhagavatāṃ buddhakṣetrapariśuddhistāṃ sarvāmanusmarāmi /",
    "K09bsu016_u:1995": " yathā purvasyāṃ diśi,",
    "K09bsu016_u:1996": " evameva dakṣiṇāyāṃ paścimāyāmuttarāyāmuttarapūrvāyāṃ pūrvadakṣiṇāyāṃ dakṣiṇapaścimāyāṃ paścimottarāyāmadha ūrdhvāyāṃ diśi ekamapi lokadhātumatikramāmi",
    "K09bsu016_u:1997": " dvāvapi daśāpi lokadhātuśatamapi yāvadanabhilāpyānabhilāpyabuddhakṣetraparamāṇurajaḥsamānapi lokadhātūnatikramāmi /",
    "K09bsu016_u:1998": " ye ca teṣu lokadhātuṣu buddhā bhagavantastiṣṭhanti dhriyante yāpayanti,",
    "K09bsu016_u:1999": " teṣu teṣu lokadhātusamudreṣu tāsu tāsu lokadhātuviśuddhiṣu,",
    "K09bsu016_u:2000": " yāvat teṣu teṣu lokadhātuṣu parṣanmaṇḍaleṣu dharmaṃ deśayanti,",
    "K09bsu016_u:2001": " tān sarvān paśyāmi /",
    "K09bsu016_u:2002": " teṣāṃ ca tathāgatānāṃ pūjāṃ karomi sarvapuṣpairyāvatsarvaparigrahaiḥ /",
    "K09bsu016_u:2003": " yacca te buddhā bhagavanto bhāṣante yāvatprabhāvayanti tatsarvamājānāmi udgṛhṇāmi /",
    "K09bsu016_u:2004": " yā ca teṣāṃ buddhānāṃ bhagavatāṃ buddhakṣetrapariśuddhistāṃ sarvāmanusmarāmi /",
    "K09bsu016_u:2005": " yeṣāṃ ca sattvānāmābhāsamāgacchāmi,",
    "K09bsu016_u:2006": " yaiḥ samāgacchāmi,",
    "K09bsu016_u:2007": " te sarve niyatā bhavantyanuttarāyāṃ samyaksaṃbodhau /",
    "K09bsu016_u:2008": " ye ca sattvā mamābhāsamāgacchanti,",
    "K09bsu016_u:2009": " sūkṣmā vā udārā vā hīnā vā praṇītā vā sukhitā vā duḥkhitā vā,",
    "K09bsu016_u:2010": " teṣāṃ sarveṣāṃ tatpramāṇāṃ kāyamadhitiṣṭhāmi paripākavinayakālānatikramaṇatāyai /",
    "K09bsu016_u:2011": " ye ca sattvā māmupasaṃkrāmanti tān sarvānatraiva samantajave 'moghavikramaparyavasāne bodhisattvavimokṣe pratiṣṭhāpayāmi /",
    "K09bsu016_u:2012": " etamahaṃ kulaputra samantajavaṃ tathāgatapūjopasthānaprayogaṃ (Gv 58)",
    "K09bsu016_u:2013": " sarvasattvaparipākānukūlamasaṅgamukhaṃ bodhisattvavimokṣaṃ prajānāmi /",
    "K09bsu016_u:2014": " kiṃ mayā śakyaṃ bodhisattvānāṃ mahāsattvānāṃ mahākaruṇāśīlānāṃ mahāyānapratipattiśīlānāṃ",
    "K09bsu016_u:2015": " bodhisattvamārgāvipravāsaśīlānāsaṅgaśīlānāṃ bodhisattvāśayagarbhāvipātanaśīlānāṃ",
    "K09bsu016_u:2016": " bodhicittāparityāgaśīlānāṃ buddhadharmādhyālambanaśīlānāṃ sarvajñatāmanasikārāvipravasitaśīlānāṃ",
    "K09bsu016_u:2017": " gaganasamaśīlānāṃ sarvalokāniśritaśīlānāmavinaṣṭaśīlāmanupahataśīlānāmakhaṇḍaśīlānāmacchidraśīlānāmaśabalaśīlānāmakalmāṣaśīlānāṃ",
    "K09bsu016_u:2018": " viśuddhaśīlānāṃ virajonirmalaśīlānāṃ bodhisattvānāṃ caryā jñātuṃ guṇān vā vaktum //",
    "K09bsu016_u:2019": " gaccha kulaputra,",
    "K09bsu016_u:2020": " ihaiva dakṣiṇāpathe vajrapuraṃ nāma dramiḍapaṭṭanam /",
    "K09bsu016_u:2021": " tatra megho nāma dramiḍaḥ prativasati /",
    "K09bsu016_u:2022": " tamupasaṃkramya paripṛccha - kathaṃ bodhisattvena mahāsattvena bodhisattvacaryāyāṃ śikṣitavyam,",
    "K09bsu016_u:2023": " katham pratipattavyam //",
    "K09bsu016_u:2024": " atha khalu sudhanaḥ śreiṣṭhidārakaḥ supratiṣṭhitasya bhikṣoḥ pādau śirasābhivandya",
    "K09bsu016_u:2025": " supratiṣṭhitaṃ bhikṣumanekaśatasahasrakṛtvaḥ pradakṣiṇīkṛtya supratiṣṭhitasya bhikṣorantikāt prakrāntaḥ // 4 //",
    "K09bsu016_u:2026": " (Gv 59)",
    "K09bsu016_u:2027": " 7 Meghaḥ /",
    "K09bsu016_u:2028": " atha khalu sudhanaḥ śreiṣṭhidārakastaṃ dharmālokamanusmaran dharmaprasādavegāviṣṭo",
    "K09bsu016_u:2029": " buddhānugatasaṃjñāmanasikāraḥ triratnavaṃśānupacchedaprayuktaḥ kalyāṇamitrāṇyanusmaran",
    "K09bsu016_u:2030": " tryadhvalokāvabhāsitacitto mahāpraṇidhānānugatamanaskāraḥ sarvasattvadhātuparitrāṇayogaprasṛtaḥ",
    "K09bsu016_u:2031": " sarvasaṃskṛtaratyaniśritacitto virāgavaṃśamudīrayan sarvadharmasvabhāvanidhyaptiparamaḥ",
    "K09bsu016_u:2032": " sarvalokadhātupariśuddhipraṇidhyanuccalitaḥ sarvabuddhaparṣanmaṇḍalāniśritavihārī",
    "K09bsu016_u:2033": " anupūrveṇa vajrapuraṃ nāma dramiḍapaṭṭanamupasaṃkramya meghaṃ dramiḍaṃ paryeṣan adrākṣīt",
    "K09bsu016_u:2034": " madhyenagaraṃ śṛṅgāṭake dharmasāṃkathyāya siṃhāsane niṣaṇṇaṃ daśānāṃ prāṇisahasrāṇāṃ",
    "K09bsu016_u:2035": " cakrākṣaraparivartavyūhaṃ nāma dharmaparyāyaṃ saṃprakāśayamānam //",
    "K09bsu016_u:2036": " atha khalu sudhanaḥ śreṣṭhidārako meghasya dramiḍasya pādau śirasābhivandya meghaṃ",
    "K09bsu016_u:2037": " dramiḍamanekaśatasahasrakṛtvaḥ pradakṣiṇīkṛtya purataḥ prāñjaliḥ sthitvā evamāha",
    "K09bsu016_u:2038": " - mayā ārya anuttarāyāṃ saṃyaksaṃbodhau cittamutpāditam /",
    "K09bsu016_u:2039": " na ca jānāmi - kathaṃ bodhisattvena bodhisattvacaryāyāṃ śikṣitavyam?",
    "K09bsu016_u:2040": " kathaṃ pratipattavyam?",
    "K09bsu016_u:2041": " kathaṃ bodhisattvasya bodhisattvabodhicittotpādo na praṇaśyati?",
    "K09bsu016_u:2042": " sarvabhavagatiṣu kathamāśayo dṛḍhībhavatyaparikhedatayā?",
    "K09bsu016_u:2043": " kathamadhyāśayaḥ pariśuddhyatyanavamardyatayā?",
    "K09bsu016_u:2044": " kathaṃ mahākaruṇābalaṃ saṃjāyate aparikhedatayā?",
    "K09bsu016_u:2045": " kathaṃ dhāraṇībalamākrāmati samantamukhaviśuddhatayā?",
    "K09bsu016_u:2046": " kathaṃ prajñālokaḥ saṃjāyate sarvadharmavitimirālokaḥ sarvājñānatimirapaṭavikiraṇatayā?",
    "K09bsu016_u:2047": " kathaṃ pratisaṃvidbalamākrāmati arthadharmaniruktipratibhānakauśalasvaramaṇḍalaparipūraye?",
    "K09bsu016_u:2048": " kathaṃ smṛtibalamākrāmati sarvabuddhadharmacakrāsaṃbhinnasaṃdhāraṇatayā?",
    "K09bsu016_u:2049": " kathaṃ gatibalaṃ viśudhyati sarvadharmadiggatyālokānugamanugamanatayā?",
    "K09bsu016_u:2050": " kathaṃ bodhisattvasya samādhibalaṃ niṣpadyate sarvadharmārthaniścayaprabhedaparamatayā?",
    "K09bsu016_u:2051": " atha khalu megho dramiḍo bodhisattvagauraveṇa tataḥ siṃhāsanādutthāya avatīrya sudhanasya",
    "K09bsu016_u:2052": " śreṣṭhidārakasya sarvaśarīreṇa praṇipatya sudhanaṃ śreṣṭhidārakaṃ suvarṇapuṣparāśinā abhyavakirat /",
    "K09bsu016_u:2053": " anarghaiśca maṇiratnairudāracandanacūrṇaiścābhiprākirat /",
    "K09bsu016_u:2054": " nānācitraraṅgaraktaiśca anekairvastraśatasahasrairabhicchādayāmāsa /",
    "K09bsu016_u:2055": " anekaiśca nānāvarṇai rucirairmanoramairgandhapuṣpairabhyavakīrya abhiprakīrya anyaiśca",
    "K09bsu016_u:2056": " vividhaiḥ pūjāprakāraiḥ pūjayitvā satkṛtya gurukṛtya mānayitvā pūjayitvā sudhanaṃ",
    "K09bsu016_u:2057": " śreṣṭhidārakametadavocat - sādhu sādhu kulaputra,",
    "K09bsu016_u:2058": " yena te anuttarāyāṃ samyaksaṃbodhau cittamutpāditam /",
    "K09bsu016_u:2059": " yena kulaputra anuttarāyāṃ samyaksaṃbodhau cittamutpāditam,",
    "K09bsu016_u:2060": " sa sarvabuddhavaṃśasyānupacchedāya pratipanno bhavati virāgavaṃśasya yathāvadvijñāptaye 'bhiyuktaḥ,",
    "K09bsu016_u:2061": " sarvakṣetravaṃśasya pariśuddhaye pratipannaḥ,",
    "K09bsu016_u:2062": " sarvasattvavaṃśasya paripākavinayāya pratyupasthitaḥ,",
    "K09bsu016_u:2063": " sarvadharmavaṃśasya yathāvannistīraṇāya prayuktaḥ,",
    "K09bsu016_u:2064": " sarvakarmavaṃśasyāvirodhāya sthitaḥ sarvabodhisattvacaryāvaṃśasya paripūraye prayuktaḥ,",
    "K09bsu016_u:2065": " sarvapraṇidhānavaṃśasyāvyavacchedāya saṃprasthitaḥ,",
    "K09bsu016_u:2066": " sarvatryadhvavaṃśasya jñānānugamāya pratipannaḥ,",
    "K09bsu016_u:2067": " adhimuktivaṃśasya dṛḍhīkaraṇāyodyuktaḥ,",
    "K09bsu016_u:2068": " sādhiṣṭhito bhavati sarvatathāgatamaṇḍalena samanvāhṛtaḥ,",
    "K09bsu016_u:2069": " sarvabuddhaiḥ (Gv 60)",
    "K09bsu016_u:2070": " samatānugataḥ,",
    "K09bsu016_u:2071": " sarvabodhisattvairanumoditaḥ,",
    "K09bsu016_u:2072": " sarvāryairabhinanditaḥ,",
    "K09bsu016_u:2073": " sarvabrahmendraiḥ pūjitaḥ,",
    "K09bsu016_u:2074": " sarvadevendrairārakṣitaḥ,",
    "K09bsu016_u:2075": " sarvayakṣendrairapacitaḥ,",
    "K09bsu016_u:2076": " sarvarākṣasendraiḥ,",
    "K09bsu016_u:2077": " pratyudgataḥ,",
    "K09bsu016_u:2078": " sarvanāgendrairabhiṣṭutaḥ,",
    "K09bsu016_u:2079": " sarvakinnarendraiḥ saṃvarṇitaḥ,",
    "K09bsu016_u:2080": " sarvalokendrairanveṣitaḥ,",
    "K09bsu016_u:2081": " sarvalokadhātutrividhāpāyagatisamucchedāya sarvākṣaṇadurgatipathavinivartanatāyai",
    "K09bsu016_u:2082": " sarvadāridryapathasamatikramāya devamanuṣyasaṃpatpratilābhāya kalyāṇamitrasaṃdarśanāvipravāsāya",
    "K09bsu016_u:2083": " udārabuddhadharmaśravāvikārāya bodhicittāśayapariśodhanāya bodhicittahetusaṃbhavasamudayāya",
    "K09bsu016_u:2084": " bodhisattvamārgāvabhāsapratilābhāya bodhisattvajñānānugamāya bodhisattvabhūmyavasthānāya /",
    "K09bsu016_u:2085": " tasya mama kulaputra evaṃ bhavati - duṣkarakārakā bodhisattvā",
    "K09bsu016_u:2086": " durlabhadarśanaprādurbhāvā āśvāsakā lokasya /",
    "K09bsu016_u:2087": " mātāpitṛbhūtā bodhisattvāḥ sarvasattvānām /",
    "K09bsu016_u:2088": " alaṃkārabhūtā bodhisattvāḥ sadevakasya lokasya /",
    "K09bsu016_u:2089": " pratiśaraṇabhūtā bodhisattvā duḥkhārditānām /",
    "K09bsu016_u:2090": " layanabhūtā bodhisattvāḥ sarvajagadārakṣāyai /",
    "K09bsu016_u:2091": " prāṇabhūtā bodhisattvā vividhabhayopadravāṇām /",
    "K09bsu016_u:2092": " vātamaṇḍalībhūtā bodhisattvāḥ sarvajagattryapāyaprapātasaṃdhāraṇatayā /",
    "K09bsu016_u:2093": " dharaṇībhūtā bodhisattvāḥ sarvasattvakuśalamūlavivardhanatayā /",
    "K09bsu016_u:2094": " sāgarabhūtā bodhisattvāḥ akṣayapuṇyaratnakośagarbhatayā /",
    "K09bsu016_u:2095": " ādityabhūtā bodhisattvāḥ jñānālokāvabhāsakaraṇatayā /",
    "K09bsu016_u:2096": " sumerubhūtā bodhisattvāḥ kuśalamūlābhyudgatatayā /",
    "K09bsu016_u:2097": " candrabhūtā bodhisattvāḥ bodhimaṇḍajñānacandrodāgamanatayā /",
    "K09bsu016_u:2098": " śūrabhūtā bodhisattvāḥ sarvamārasainyapramardanatayā /",
    "K09bsu016_u:2099": " vīrabhūtā bodhisattvāḥ svayaṃbhūdharmanagarānuprāptaye /",
    "K09bsu016_u:2100": " tejobhūtā bodhisattvāḥ sarvasattvātmasnehaparyādānatayā /",
    "K09bsu016_u:2101": " meghabhūtā bodhisattvāḥ vipuladharmameghābhisaṃpravarṣaṇatayā /",
    "K09bsu016_u:2102": " vṛṣṭibhūtā bodhisattvāḥ śraddhādisattvendriyāṅkuravivardhanatayā /",
    "K09bsu016_u:2103": " dāśabhūtā bodhisattvāḥ dharmasāgaratīrthapradarśanatayā /",
    "K09bsu016_u:2104": " setubhūtā bodhisattvāḥ sarvasattvasaṃsārasamudrasaṃtāraṇatayā /",
    "K09bsu016_u:2105": " tīrthabhūtā bodhisattvāḥ sarvasattvābhigamanatayā //",
    "K09bsu016_u:2106": " iti hi megho dramiḍaḥ sudhanasya śreṣṭhidārakasya purata ebhirvacanapadairbodhisattvān saṃvarṇya sudhanasya śreṣṭhidārakasya sādhukāramadāt",
    "K09bsu016_u:2107": " tasyemāṃ bodhisattvasaṃharṣaṇīṃ vācamudīrayato mukhadvārāttathārūpo 'rciḥskandho niścacāra,",
    "K09bsu016_u:2108": " yenārciḥskandhena sāhasro lokadhātuḥ sphuṭo 'bhūt /",
    "K09bsu016_u:2109": " ye ca sattvāstamavabhāsaṃ saṃjānanti sma,",
    "K09bsu016_u:2110": " devamaharddhikā vā devā vā,",
    "K09bsu016_u:2111": " nāgamaharddhikā vā nāgā vā,",
    "K09bsu016_u:2112": " yakṣamaharddhikā vā yakṣā vā,",
    "K09bsu016_u:2113": " gandharvamaharddhikā vā gandharvā vā,",
    "K09bsu016_u:2114": " asuramaharddhikā vā asurā vā,",
    "K09bsu016_u:2115": " garuḍamaharddhikā vā garuḍā vā,",
    "K09bsu016_u:2116": " kinnaramaharddhikā vā kinnarā vā,",
    "K09bsu016_u:2117": " mahoragamaharddhikā vā mahoragā vā,",
    "K09bsu016_u:2118": " manuṣyamaharddhikā vā manuṣyā vā,",
    "K09bsu016_u:2119": " amanuṣyamaharddhikā vā amanuṣyā vā,",
    "K09bsu016_u:2120": " brahmamaharddhikā vā brahmāṇo vā,",
    "K09bsu016_u:2121": " te tenāvabhāsenāvabhāsitāḥ santo meghasya dramiḍasyāntikamupasaṃkrāmantaḥ eteṣāṃ",
    "K09bsu016_u:2122": " meghena dramiḍenādhiṣṭhitāśayānāṃ kṛtāñjalipuṭānāṃ hlāditakāyacittānām udāraprāmodyajātānāṃ",
    "K09bsu016_u:2123": " mahāgauravasthitānāṃ nihatamāradhvajānāṃ māyāśāṭhyāpagatānāṃ viprasannendriyāṇāṃ",
    "K09bsu016_u:2124": " megho dramiḍastameva cakrākṣaraparivartavyūhaṃ dharmaparyāyaṃ vistareṇa saṃprakāśayati pravedayati,",
    "K09bsu016_u:2125": " praveśayati,",
    "K09bsu016_u:2126": " nayati,",
    "K09bsu016_u:2127": " anugamayati,",
    "K09bsu016_u:2128": " yaṃ śrutvā sarve te 'vinivartanīyā abhūvan anuttarāyāṃ samyaksaṃbodhau /",
    "K09bsu016_u:2129": " (Gv 61) sa punarapi dharmāsane niṣadya sudhanaṃ śreṣṭhidārakametadavocat - ahaṃ kulaputra sarasvatyā dhāraṇyālokasya lābhī /",
    "K09bsu016_u:2130": " so 'hamekadvitrisāhasramahāsāhasre lokadhātau devānāṃ devamantrān prajānāmi /",
    "K09bsu016_u:2131": " evaṃ nāgānāṃ yakṣāṇāṃ gandharvāṇāmasurāṇāṃ garuḍānāṃ kinnarāṇāṃ mahoragāṇāṃ manuṣyāṇāmamanuṣyāṇāṃ brahmaṇāṃ brahmantrān prajānāmi /",
    "K09bsu016_u:2132": " devānāṃ devamantranānātvam prajānāmi /",
    "K09bsu016_u:2133": " evaṃ nāgānāṃ yakṣāṇāṃ gandharvāṇāmasurāṇāṃ garuḍānāṃ kinnarāṇāṃ mahoragāṇāṃ manuṣyāṇāmamanuṣyāṇāṃ brahmaṇāṃ brahmamantranānātvaṃ prajānāmi /",
    "K09bsu016_u:2134": " devānāṃ devamantraikatvam prajānāmi /",
    "K09bsu016_u:2135": " evaṃ nāgānāṃ yakṣāṇāṃ gandharvāṇāmasurāṇāṃ garuḍānāṃ kinnarāṇāṃ mahoragāṇāṃ manuṣyāṇāmamanuṣyāṇāṃ brahmaṇāṃ brahmamantraikatvaṃ prajānāmi /",
    "K09bsu016_u:2136": " devānāṃ devamantrasaṃbhedaṃ prajānāmi /",
    "K09bsu016_u:2137": " evaṃ nāgānāṃ yakṣāṇāṃ gandharvāṇāmasurāṇāṃ garuḍānāṃ kinnarāṇāṃ mahoragāṇāṃ manuṣyāṇāmamanuṣyāṇāṃ brahmaṇāṃ brahmamantrasaṃbhedaṃ prajānāmi",
    "K09bsu016_u:2138": " tiryagyonigatānām sattvānāṃ sarvavyavahāramantrasaṃjñāḥ prajānāmi /",
    "K09bsu016_u:2139": " nārakāṇāṃ sattvānāṃ mantrasaṃjñāḥ prajānāmi /",
    "K09bsu016_u:2140": " yāmalaukikānāṃ sattvānām mantrasaṃjñāḥ prajānāmi /",
    "K09bsu016_u:2141": " āryamantrasaṃjñāḥ prajānāmi /",
    "K09bsu016_u:2142": " anāryamantrasaṃjñāḥ prajānāmi /",
    "K09bsu016_u:2143": " bodhisattvamantrasattvāśayavāgniruktīḥ prajānāmi /",
    "K09bsu016_u:2144": " tryadhvaprāptatathāgatasvarāṅgaghoṣasāgarān sarvasattvānāṃ kathārutamantrasaṃprayuktānavatarāmyadhimuñcāmi /",
    "K09bsu016_u:2145": " cittakṣaṇe cittakṣaṇe yathā ceha trisāhasramahāsāhasralokadhātau sattvānāṃ sarvavyavahāraniruktimantrasaṃjñāsāgaramavatarāmi,",
    "K09bsu016_u:2146": " tathā pūrvasyāṃ diśi lokadhātukoṭīniyutaśatasahasreṣu apramāṇeṣu asaṃkhyeyeṣu acintyeṣu atulyeṣu asamanteṣu asīmāprāpteṣu anabhilāpyanabhilāpyeṣu,",
    "K09bsu016_u:2147": " tathā dakṣiṇāyāṃ paścimāyāmuttarāyāmuttarapūrvāyāṃ pūrvadakṣiṇāyāṃ dakṣiṇapaścimāyāṃ",
    "K09bsu016_u:2148": " paścimottarāyāmadha ūrdhvāyāṃ diśi lokadhātukoṭīniyutaśatasahasreṣvapramāṇeṣu yāvadanabhilāpyānabhilāpyeṣu",
    "K09bsu016_u:2149": " sattvānāṃ sarvavyavahāraniruktimantrasaṃjñāsāgaramavatarāmi - yaduta devānāṃ devamantrān prajānāmi /",
    "K09bsu016_u:2150": " yāvadbrahmaṇāṃ brahmamantrān prajānāmi /",
    "K09bsu016_u:2151": " etamahaṃ kulaputra,",
    "K09bsu016_u:2152": " bodhisattvānāṃ sarasvatīdhāraṇyālokaṃ prajānāmi /",
    "K09bsu016_u:2153": " kiṃ mayā śakyaṃ bodhisattvānāṃ caryā jñātuṃ guṇān vā vaktum,",
    "K09bsu016_u:2154": " ye te vividhasaṃjñāgatasāgarānupraviṣṭāḥ /",
    "K09bsu016_u:2155": " ye te vividhasarvajagatsaṃjñāmantrasāgarānupraviṣṭāḥ /",
    "K09bsu016_u:2156": " ye te vividhajagannāmanirdeśasāgarānupraviṣṭāḥ /",
    "K09bsu016_u:2157": " ye te vividhasarvajagadabhilāpyaprajñāptivyavahārasāgarānupraviṣṭāḥ /",
    "K09bsu016_u:2158": " ye te sarvapadānusaṃdhisāgarānupraviṣṭāḥ /",
    "K09bsu016_u:2159": " ye te padaparamasāgarānupraviṣṭāḥ /",
    "K09bsu016_u:2160": " ye te sarvatryadhvārambaṇaikārambaṇavyavahārasamudrānupraviṣṭāḥ /",
    "K09bsu016_u:2161": " ye te padottaranirdeśasāgarānupraviṣṭāḥ /",
    "K09bsu016_u:2162": " ye te dvipadottaranirdeśasāgarānupraviṣṭāḥ /",
    "K09bsu016_u:2163": " ye te padaprabhedanirdeśasāgarānupraviṣṭāḥ /",
    "K09bsu016_u:2164": " ye te sarvadharmapadaprabhedavinayanirdeśasāgarānupraviṣṭāḥ /",
    "K09bsu016_u:2165": " ye te sarvajaganmantrasāgarānupraviṣṭāḥ /",
    "K09bsu016_u:2166": " ye te sarvasvaramaṇḍalaviśuddhivyūhāvakrāntāḥ /",
    "K09bsu016_u:2167": " ye te cakrākṣarakoṭīgatiprabhedaniryātāḥ //",
    "K09bsu016_u:2168": " gaccha kulaputra,",
    "K09bsu016_u:2169": " ayamihaiva dakṣiṇāpathe vanavāsī nāma janapadaḥ /",
    "K09bsu016_u:2170": " tatra muktako nāma śreṣṭhī prativasati /",
    "K09bsu016_u:2171": " tamupasaṃkramya paripṛccha - kathaṃ bodhisattvena bodhisattvacaryāyāmabhiyoktavyam,",
    "K09bsu016_u:2172": " katham niryātavyam,",
    "K09bsu016_u:2173": " kathaṃ cittaṃ nidhyātavyam /",
    "K09bsu016_u:2174": " (Gv 62)",
    "K09bsu016_u:2175": " atha khalu sudhanaḥ śreṣṭhidārako meghasya dramiḍasya pādau śirasābhivandya dharmagauraveṇa",
    "K09bsu016_u:2176": " kṛtvā mūlaṃ jātaśraddhālakṣaṇaṃ prarūpayamāṇaḥ kalyāṇamitrānugatāṃ sarvajñatāṃ saṃpaśyan",
    "K09bsu016_u:2177": " aśrumukho rudan meghaṃ dramiḍamanekaśatasahasrakṛtvaḥ pradakṣiṇīkṛtya punaḥ punaravalokya",
    "K09bsu016_u:2178": " praṇipatya meghasya dramiḍasyāntikāt prakrāntaḥ // 5 //",
    "K09bsu016_u:2179": " (Gv 63)",
    "K09bsu016_u:2180": " 8 Muktakaḥ /",
    "K09bsu016_u:2181": " atha khalu sudhanaḥ śreṣṭhidārakastameva bodhisattvasarasvatīdhāraṇyālokavyūhamanuvicintayan,",
    "K09bsu016_u:2182": " tameva bodhisattvamantranayasāgaramavataran,",
    "K09bsu016_u:2183": " tameva bodhisattvacittavyavadānaviśuddhimanusmaran,",
    "K09bsu016_u:2184": " tameva bodhisattvakuśalavāsanopasaṃhārābhinirhāramabhinirharan,",
    "K09bsu016_u:2185": " tadeva bodhisattvaparipākamukhaṃ viśodhanayan,",
    "K09bsu016_u:2186": " tadeva bodhisattvānāṃ sattvasaṃgrahajñānamuttāpayan,",
    "K09bsu016_u:2187": " tāmeva bodhisattvāśayabalaviśuddhiṃ dṛḍhīkurvāṇaḥ tadeva bodhisattvādhyāśayabalamupastambhayan,",
    "K09bsu016_u:2188": " tameva bodhisattvādhimuktivaṃśaṃ pariśodhayan,",
    "K09bsu016_u:2189": " tāmeva bodhisattvāśayacittakalyāṇatāṃ saṃbhāvayan,",
    "K09bsu016_u:2190": " tameva bodhisattvavyavasāyamuttārayan,",
    "K09bsu016_u:2191": " sudhanaḥ śreiṣṭhidārako dṛḍhapratijñāpraṇidhicittāparikhinnasaṃtānavyūho 'nivartyavikrāntavīryaḥ",
    "K09bsu016_u:2192": " pratyudāvartyamanovyavasāyaḥ asaṃhāryaśraddhābalopetaḥ vajranārāyaṇābhedyacittaḥ",
    "K09bsu016_u:2193": " sarvakalyāṇamitrānuśāsanīpradakṣiṇagrāhī anupahataprajñāviṣayaḥ samantamukhaviśuddhayabhimukhaḥ",
    "K09bsu016_u:2194": " apratihatajñānaviśuddhigocaraḥ samantanetrajñānanayālokaḥ samantabhūmidhāraṇyavabhāsapratilabdhaḥ",
    "K09bsu016_u:2195": " dharmadhātutalabhedābhimukhacittaḥ samantatalāpratiṣṭhānavyūhaviśuddhisvabhāvavijñaptaḥ",
    "K09bsu016_u:2196": " aniketāsamādvayagocaraparamaḥ sarvasaṃjñāvikramaṇajñānamukhaviśuddhaḥ sarvadikkulabhedadikpratyūhavyūhaḥ",
    "K09bsu016_u:2197": " lokataladigbhedānivartyaḥ dharmataladigbhedāpratyudāvartyaḥ buddhadikkulabhedadarśanavijñaptiparamaḥ",
    "K09bsu016_u:2198": " adhadikkulabhedānugatajñānī ruciradharmacakrasaṃbhṛtabuddhiḥ samantarucirajñānasamādhyākāralokāvabhāsitacittaḥ",
    "K09bsu016_u:2199": " samantaviṣayabhūmyanugatamanaḥśarīraḥ tathāgatajñānavidyudavabhāsitasaṃtānaḥ sarvajñatormiprasādāvegasaṃjātaḥ",
    "K09bsu016_u:2200": " buddhadharmaprasādavegāvirahitaḥ tathāgatādhiṣṭhānāvegāviṣṭaḥ sarvabuddhasvacittānugamālokāvabhāsitaḥ",
    "K09bsu016_u:2201": " sarvalokadhātujālasvaśarīraspharaṇapraṇidhisamanvāgataḥ sarvadharmadhātusvakāyasamavasaraṇābhinirhāraparamo",
    "K09bsu016_u:2202": " 'nupūrveṇa dvādaśabhirvarṣaistaṃ vanavāsijanapadamanuprāptaḥ /",
    "K09bsu016_u:2203": " sa taṃ muktakaṃ śreṣṭhinaṃ parimārgamāṇo 'drākṣīt /",
    "K09bsu016_u:2204": " dṛṣṭvā ca punaḥ sarvaśarīreṇa praṇipatya purataḥ prāñjaliḥ sthitvā evamāha - ārya,",
    "K09bsu016_u:2205": " labdhā me lābhāḥ,",
    "K09bsu016_u:2206": " yasya meghakalyāṇamitrasamavadhānam /",
    "K09bsu016_u:2207": " tatkasya hetoḥ?",
    "K09bsu016_u:2208": " durlabhadarśanāni hi kalyāṇamitrāṇi",
    "K09bsu016_u:2209": " durlabhaprādurbhāvāni duḥpratyāgatāni durupasaṃkramaṇāni duḥparyupāsyāni /",
    "K09bsu016_u:2210": " durāsadāni duḥsaṃvāsāni durabhisādhyāni duranubandhyāni kalyānamitrāṇi /",
    "K09bsu016_u:2211": " tacca meghakalyāṇamitrasamavadhānaṃ jātam /",
    "K09bsu016_u:2212": " mayā ārya anuttarāyāṃ samyaksaṃbodhau cittamutpāditam /",
    "K09bsu016_u:2213": " yaduta sarvabuddhārāgaṇatāyai sarvabuddhābhirādhanatāyai sarvabuddhadarśanatāyai",
    "K09bsu016_u:2214": " sarvabuddhavijñaptaye sarvabuddhasamatānugamāya sarvabuddhapraṇidhyanugamāya sarvabuddhapraṇidhiparipūraye",
    "K09bsu016_u:2215": " sarvabuddhasamudāgamajñānālokanatāyai sarvabuddhasvaśarīrābhinirharaṇatāyai sarvabuddhasamudāgamasvacaryābhinirharaṇatāyai",
    "K09bsu016_u:2216": " sarvabuddhavikurvitapratyakṣābhijñatāyai sarvabuddhabalavaiśāradyapariśuddhaye sarvadharmadeśanāśravaṇāvitṛptatāyai",
    "K09bsu016_u:2217": " sarvabuddhadharmadeśanāśravaṇodgrahaṇatāyai sarvabuddhadharmadeśanāsaṃdhāraṇatāyai",
    "K09bsu016_u:2218": " sarvabuddhadharmadeśanāvibhajanatāyai sarvabuddhaśāsanasaṃdhāraṇatāyai sarvabuddhasattvaikatvatāyai",
    "K09bsu016_u:2219": " sarvabodhisattvasabhāgatāyai sarvabodhisattvacaryāpariśuddhye sarvabodhisattvapāramitāparipūraye (Gv 64)",
    "K09bsu016_u:2220": " sarvabodhisattvapraṇidhyabhinirhāraviśuddhaye sarvabodhisattvabuddhādhiṣṭhānakośapratilābhitāyai",
    "K09bsu016_u:2221": " sarvabodhisattvadharmanidhānakośākṣayajñānālokatāyai sarvabodhisattvanidhānakośānugamāya",
    "K09bsu016_u:2222": " sarvabodhisattvāpramāṇakośābhinirharaṇatāyai sarvabodhisattvamahākaruṇānidhānakośasattvavinayaniṣṭhāparyantagamanatāyai",
    "K09bsu016_u:2223": " sarvabodhisattvavikurvitanidhānakośavijñaptaye sarvabodhisattvavaśitānidhānakośasvacittavaśavartanatāyai",
    "K09bsu016_u:2224": " sarvabodhisattvaviśuddhinidhānakośasarvākāravyūhatāyai /",
    "K09bsu016_u:2225": " evaṃcitto 'hamārya ihopasaṃkrāntaḥ,",
    "K09bsu016_u:2226": " evamabhiprāyaḥ evaṃmanorathaḥ evamabhinandyaḥ evamāśayaḥ evaṃnidhyaptiparamaḥ evaṃgocarābhimukhaḥ",
    "K09bsu016_u:2227": " evanayānugamābhimukhaḥ evaṃviśuddhiparamaḥ evaṃvyūhābhiprāyaḥ evaṃpraṇatacittaḥ evaṃkalyāṇaprayogaḥ",
    "K09bsu016_u:2228": " evamabhimukhendriyaḥ /",
    "K09bsu016_u:2229": " śrutaṃ ca me āryo bodhisattvānāmavavādānuśāsanīṃ dadātīti,",
    "K09bsu016_u:2230": " nayamupadiśati,",
    "K09bsu016_u:2231": " anugamanamavabhāsayati,",
    "K09bsu016_u:2232": " mārgamupadiśati,",
    "K09bsu016_u:2233": " tīrthamavatārayati,",
    "K09bsu016_u:2234": " dharmadvāraṃ vivṛṇoti,",
    "K09bsu016_u:2235": " saṃśayān chinatti,",
    "K09bsu016_u:2236": " kāṅkṣāṃ vinodayati,",
    "K09bsu016_u:2237": " kathaṃkathāśalyamuddharati,",
    "K09bsu016_u:2238": " vicikitsāmalamapakarṣayati,",
    "K09bsu016_u:2239": " cittagahanamavabhāsayati,",
    "K09bsu016_u:2240": " cittamalamapaharati,",
    "K09bsu016_u:2241": " cittasaṃtatiṃ prasādayati,",
    "K09bsu016_u:2242": " cittakauṭilyamapanayati,",
    "K09bsu016_u:2243": " cittatāpaṃ prahlādayati,",
    "K09bsu016_u:2244": " vyāvartayati,",
    "K09bsu016_u:2245": " saṃsāracittaṃ vinivartayati,",
    "K09bsu016_u:2246": " akuśalebhyo vivartayati,",
    "K09bsu016_u:2247": " narakebhyo vivecayati,",
    "K09bsu016_u:2248": " niketanebhya uccālayati,",
    "K09bsu016_u:2249": " anabhiniveśāt parimocayati,",
    "K09bsu016_u:2250": " sarvasaṅgebhya āvarjayati,",
    "K09bsu016_u:2251": " sarvajñatāyāmabhimukhīkaroti,",
    "K09bsu016_u:2252": " dharmanagarānupraveśāya āvartayati,",
    "K09bsu016_u:2253": " mahākaruṇāyāṃ pratiṣṭhāpayati,",
    "K09bsu016_u:2254": " mahāmaitryāṃ niyojayati,",
    "K09bsu016_u:2255": " bodhisattvacaryāyāṃ praveśayati,",
    "K09bsu016_u:2256": " samādhimukhabhavanatāyāṃ niveśayati,",
    "K09bsu016_u:2257": " anugamamukheṣu sthāpayati,",
    "K09bsu016_u:2258": " svabhāvanidhyaptau spharati,",
    "K09bsu016_u:2259": " balānugamena vibhajati sarvajagatsamatānugamāya cittam /",
    "K09bsu016_u:2260": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam?",
    "K09bsu016_u:2261": " kathamabhiyoktavyam?",
    "K09bsu016_u:2262": " kathaṃ prayoktavyam?",
    "K09bsu016_u:2263": " kathaṃ prayuktasya kṣipraṃ viśudhyati bodhisattvacaryāmaṇḍalam?",
    "K09bsu016_u:2264": " atha khalu muktakaḥ śreṣṭhī tasyāṃ velāyāṃ sarvabuddhakṣetrasamavasaraṇaṃ nāma anantāvartadhāraṇīmukhapūrvaṃgamaṃ",
    "K09bsu016_u:2265": " bodhisattvasamādhimukhaṃ samāpadyata pūrvakuśalamūlabalādhānena tathāgatādhiṣṭhānena,",
    "K09bsu016_u:2266": " mañjuśriyaśca kumārabhūtasya samanvāhareṇa jñānālokopasaṃhāreṇa ca /",
    "K09bsu016_u:2267": " samanantarasamāpannasya ca muktakasya śreṣṭhinastathārūpā kāyapariśuddhiḥ saṃsthitā",
    "K09bsu016_u:2268": " yayā kāyapariśuddhayā daśasu dikṣu daśabuddhakṣetraparamāṇurajaḥsamā buddhā bhagavantaḥ",
    "K09bsu016_u:2269": " saha buddhakṣetrapariśuddhayā saparṣanmaṇḍalāḥ saha prabhāviśuddhayā sapūrvacaryāsaṃvāsāḥ",
    "K09bsu016_u:2270": " sabuddhavikurvitāḥ sapraṇidhānasaṃbhārāḥ sahacaryāniryāṇavyūhaviśuddhayā sābhisaṃbodhisaṃdarśanāḥ",
    "K09bsu016_u:2271": " sahadharmacakroddayotanāḥ sasattvaparipākāḥ sadharmaniṣṭhāparyantāḥ sarvakāye 'ntargatāḥ",
    "K09bsu016_u:2272": " anupraviṣṭāḥ saṃdṛśyante sma /",
    "K09bsu016_u:2273": " anyonyāsaṃbhinnā anyonyānāvaraṇā anyonyasuvibhaktā anyonyasuvyavasthitanānākalpasaṃsthānā",
    "K09bsu016_u:2274": " yathāvadvijñaptā nānābuddhakṣetravyūhāḥ nānābodhisattvaparṣanmaṇḍalālaṃkārā nānābuddhavikurvitaṃ",
    "K09bsu016_u:2275": " saṃdarśayantaḥ saṃdṛśyante sma /",
    "K09bsu016_u:2276": " nānāyānanayavyavasthānā nānāpraṇidhānamukhaparidīpanāḥ kvacillokadhātau tuṣitabhavanopapannāḥ saṃdṛśyante /",
    "K09bsu016_u:2277": " sarvabuddhakāryaṃ kurvantaḥ kvacittuṣitabhavanāccyavamānāḥ,",
    "K09bsu016_u:2278": " kvacinmātuḥ kukṣigatāḥ vividhavikurvitāni (Gv 65)",
    "K09bsu016_u:2279": " saṃdarśayantaḥ,",
    "K09bsu016_u:2280": " kvacijjāyamānāḥ bālakrīḍāmupadarśayantaḥ,",
    "K09bsu016_u:2281": " kvacidantaḥpuramadhyagatāḥ,",
    "K09bsu016_u:2282": " kvacidabhiniṣkrāmantaḥ kvacidbodhimaṇḍavaragatāḥ mahāvyūhavikurvitamārasainyaparājayaṃ kurvantaḥ saṃdṛśyante /",
    "K09bsu016_u:2283": " kvaciddevanāgayakṣagandharvaparivṛtā brahmendrairdharmacakrapravartanāyādhyeṣyamāṇāḥ,",
    "K09bsu016_u:2284": " kvaciddharmacakraṃ pravartayantaḥ kvacitsarvasattvabhavanagatāḥ kvacitparinirvāyamāṇāḥ saṃdṛśyante /",
    "K09bsu016_u:2285": " kvacillokadhātau tathāgatānāṃ parinirvṛtānāṃ dhātuvibhaṅgāḥ saṃdṛśyante /",
    "K09bsu016_u:2286": " kvacidbuddhakṣetradevamanuṣyāstathāgatacaityānyalaṃkurvantaḥ saṃdṛśyante /",
    "K09bsu016_u:2287": " yacca te buddhā bhagavanto bhāṣante nānāsattvanikāyeṣu nānāsattvalokeṣu nānāsattvagatiṣu",
    "K09bsu016_u:2288": " nānāsattvopapattiṣu nānāsattvasaṃnipāteṣu nānāsattvakuśalamūlaparivarteṣu nānāsattvagatiparivarteṣu",
    "K09bsu016_u:2289": " nānāsattvāśayaparivarteṣu nānāsattvādhimuktiparivarteṣu nānāsattvendriyaparivarteṣu",
    "K09bsu016_u:2290": " nānākālaparivarteṣu nānāsattvakarmasaṃbhedeṣu nānāsattvakarmavimātratāsu nānāsattvalokavibhāvanāsu",
    "K09bsu016_u:2291": " nānāgaticaryāvicariteṣu sattvanayeṣu nānāśayaprayogeṣu sattvasamudreṣu nānendriyavimātratāviśuddheṣu",
    "K09bsu016_u:2292": " nānākleśavāsanānuśayiteṣu sattvaprasareṣu",
    "K09bsu016_u:2293": " vividhabuddhivikurvitasaṃdarśanairnānāniruktibhirnānāsvarāṅgarutanirhārairnānāsūtrāntanayodāhārairnānādhāraṇīmukhaparivartairnānāpratisaṃvinnayaprabhavairnānāsatyanāmasamudraparivartaiḥ",
    "K09bsu016_u:2294": " nānābuddharṣabhasiṃhanādanaiḥ nānāsattvakuśalamūladeśanāprātihāryasaṃdarśanaiḥ nānāmukhasmṛtinidarśanavikurvitaiḥ",
    "K09bsu016_u:2295": " nānābodhisattvavyākaraṇasiṃhanādaiḥ nānātathāgatadharmacakravijṛmbhitaiḥ anantamadhyeṣu",
    "K09bsu016_u:2296": " parṣanmaṇḍaleṣu anantasaṃbhedeṣvanyonyārambaṇeṣu nānāviśuddhaparṣanmaṇḍaleṣu vipuleṣu",
    "K09bsu016_u:2297": " sūkṣmaparṣanmaṇḍalasamavasaraṇeṣu yojanapramāṇeṣu daśayojanapramāṇeṣu yāvadanabhilāpyabuddhakṣetraparamāṇurajaḥsamalokadhātupramāṇeṣu",
    "K09bsu016_u:2298": " parṣanmaṇḍaleṣu yatte buddhā bhagavanto dharmaṃ bhāṣante sarvasvarāṅgarutaghoṣānugāminyā tathāgatavācā,",
    "K09bsu016_u:2299": " taṃ sarvaṃ sudhanaḥ śreṣṭhidārakaḥ śṛṇoti udgṛhṇāti saṃdhārayati pravartayati upanidhyāyati /",
    "K09bsu016_u:2300": " tacca vikurvitaṃ paśyati,",
    "K09bsu016_u:2301": " tāṃ ca acintyāṃ bodhisattvasamādhivṛṣabhitām //",
    "K09bsu016_u:2302": " atha khalu muktakaḥ śreṣṭhī smṛtaḥ saṃprajānaṃstasmātsamādhervyūtthāya sudhanaṃ śreṣṭhidārakametadavocat - ahaṃ kulaputra asaṅgavyūhaṃ nāma tathāgatavimokṣamāyūhāmi niryūhāmi /",
    "K09bsu016_u:2303": " tasya me kulaputra asaṅgavyūhaṃ tathāgatavimokṣamāyūhato niryūhataḥ pūrvasyāṃ diśi",
    "K09bsu016_u:2304": " jāmbūnadaprabhāsavatyāṃ lokadhātau tāreśvararājo nāma tathāgato 'rhan samyaksaṃbuddhaḥ",
    "K09bsu016_u:2305": " sārdhaṃ vairocanagarbhabodhisattvapramukhena sarvabodhisattvaparṣanmaṇḍalena cakṣuṣa ābhāsamāgacchati /",
    "K09bsu016_u:2306": " dakṣiṇāyāṃ diśi sarvabalavegavatyāṃ lokadhātau samantagandhavitāno nāma tathāgato",
    "K09bsu016_u:2307": " 'rhan samyaksaṃbuddhaḥ sārdhaṃ cintārājabodhisattvapramukhena sarvabodhisattvaparṣanmaṇḍalena cakṣuṣa (Gv 66)",
    "K09bsu016_u:2308": " ābhāsamāgacchati /",
    "K09bsu016_u:2309": " paścimāyāṃ diśi sarvagandhaprabhāsavatyāṃ lokadhātau merupradīparājo nāma tathāgato",
    "K09bsu016_u:2310": " 'rhan samyaksaṃbuddhaḥ sārdhamasaṅgacittabodhisattvapramukhena sarvabodhisattvaparṣanmaṇḍalena",
    "K09bsu016_u:2311": " cakṣuṣa ābhāsamāgacchati /",
    "K09bsu016_u:2312": " uttarāyāṃ diśi kāṣāyadhvajāyāṃ lokadhātau vajrapramardano nāma tathāgato 'rhan samyaksaṃbuddhaḥ",
    "K09bsu016_u:2313": " sārdhaṃ vajrapadavikrāmibodhisattvapramukhena sarvabodhisattvaparṣanmaṇḍalena cakṣuṣaābhāsamāgacchati /",
    "K09bsu016_u:2314": " uttarapūrvāyāṃ diśi sarvaratnarucirāyāṃ lokadhātau anilambhacakṣurvairocano nāma",
    "K09bsu016_u:2315": " tathāgato 'rhan samyaksaṃbuddhaḥ sārdhamanilambhasunirmitabodhisattvapūrvaṃgamena",
    "K09bsu016_u:2316": " sarvabodhisattvaparṣanmaṇḍalena cakṣuṣa ābhāsamāgacchati /",
    "K09bsu016_u:2317": " pūrvadakṣiṇāyāṃ diśi gandhārciḥprabhāsvarāyāṃ lokadhātau gandhapradīpo nāma tathāgato",
    "K09bsu016_u:2318": " 'rhan samyaksaṃbuddhaḥ sārdhaṃ sarvadharmadhātutalabhedaketurājabodhisattvapūrvaṃgamena",
    "K09bsu016_u:2319": " bodhisattvaparṣanmaṇḍalena cakṣuṣa ābhāsamāgacchati /",
    "K09bsu016_u:2320": " dakṣiṇapaścimāyāṃ diśi sūryakesaranirbhāsāyāṃ lokadhātau samantamukhajñānavirocanaghoṣo",
    "K09bsu016_u:2321": " nāma tathāgato 'rhan samyaksaṃbuddhaḥ sārdhaṃ samantakusumārciḥpralambacūḍabodhisattvapūrvaṃgamena",
    "K09bsu016_u:2322": " sarvabodhisattvaparṣanmaṇḍalena cakṣuṣa ābhāsamāgacchati /",
    "K09bsu016_u:2323": " paścimottarāyāṃ diśi gandhālaṃkāraruciraśubhagarbhāyāṃ lokadhātāvapramāṇaguṇasāgaraprabho",
    "K09bsu016_u:2324": " nāma tathāgato 'rhan samyaksaṃbuddhaḥ sārdhamasaṅgakāyaraśmitejomatibodhisattvapūrvaṃgamena",
    "K09bsu016_u:2325": " sarvabodhisattvaparṣanmaṇḍalena cakṣuṣa ābhāsamāgacchati /",
    "K09bsu016_u:2326": " aghodiśi ratnasiṃhāvabhāsajvalanāyāṃ lokadhātau dharmadhātuvidyotitaraśmirnām tathāgato",
    "K09bsu016_u:2327": " 'rhan samyaksaṃbuddhaḥ sārdhaṃ dharmadhātvarcirvairocanasaṃbhavamatibodhisattvapūrvaṃgamena",
    "K09bsu016_u:2328": " sarvabodhisattvaparṣanmaṇḍalena cakṣuṣa ābhāsamāgacchati /",
    "K09bsu016_u:2329": " ūrdhvāyāṃ diśi lakṣaṇaruciravairocanāyāṃ lokadhātāvapratihataguṇakīrtivimokṣaprabharājo",
    "K09bsu016_u:2330": " nāma tathāgato 'rhan samyaksaṃbuddhaḥ sārdhamasaṅgabalavīryamatibodhisattvapūrvaṃgamena",
    "K09bsu016_u:2331": " sarvabodhisattvaparṣanmaṇḍalena",
    "K09bsu016_u:2332": " cakṣuṣa ābhāsamāgacchati //",
    "K09bsu016_u:2333": " iti hi kulaputra,",
    "K09bsu016_u:2334": " etān daśa tathāgatān pramukhān kṛtvā daśasu dikṣu daśabuddhakṣetraparamāṇurajaḥsamāṃstathāgatānarhataḥ samyaksaṃbuddhān paśyāmi /",
    "K09bsu016_u:2335": " na ca te tathāgatā ihāgacchanti,",
    "K09bsu016_u:2336": " na cāhaṃ tatra gacchāmi /",
    "K09bsu016_u:2337": " yasyāṃ ca velāyāmicchāmi,",
    "K09bsu016_u:2338": " tasyāṃ velāyāṃ sukhāvatyāṃ lokadhātāvamitābhaṃ tathāgataṃ paśyāmi /",
    "K09bsu016_u:2339": " candanavatyāṃ lokadhātau vajrābhaṃ tathāgataṃ paśyāmi /",
    "K09bsu016_u:2340": " gandhavatyāṃ lokadhātau ratnābhaṃ tathāgataṃ paśyāmi /",
    "K09bsu016_u:2341": " padmavatyāṃ lokadhātau ratnapadmābhaṃ tathāgataṃ paśyāmi /",
    "K09bsu016_u:2342": " kanakavatyāṃ lokadhātau śāntābhaṃ tathāgataṃ paśyāmi /",
    "K09bsu016_u:2343": " abhiratyāṃ lokadhātau akṣobhyaṃ tathāgataṃ paśyāmi /",
    "K09bsu016_u:2344": " supratiṣṭhāyāṃ lokadhātau siṃhaṃ tathāgataṃ paśyāmi /",
    "K09bsu016_u:2345": " ādarśamaṇḍalanibhāsāyāṃ lokadhātau candrabuddhiṃ tathāgataṃ paśyāmi /",
    "K09bsu016_u:2346": " ratnaśrīhaṃsacitrāyāṃ lokadhātau vairocanaṃ tathāgataṃ paśyāmi /",
    "K09bsu016_u:2347": " iti hi kulaputra yasyāṃ yasyāṃ diśi yasyāṃ yasyāṃ lokadhātau yaṃ yameva tathāgataṃ draṣṭumākāṅkṣāmi,",
    "K09bsu016_u:2348": " taṃ tameva tathāgataṃ paśyāmi /",
    "K09bsu016_u:2349": " yasmin yasminnadhvani yasmin yasminnārambaṇe yasyāṃ yasyāṃ pūrvacayāyāṃ tathāgataṃ draṣṭumākāṅkṣāmi,",
    "K09bsu016_u:2350": " yasmin yasmin vikurvitakāraṇe yasmin yasmin sattvavinayakāraṇe yaṃ yaṃ tathāgataṃ draṣṭumākāṅkṣāmi,",
    "K09bsu016_u:2351": " taṃ tameva tathāgataṃ paśyāmi /",
    "K09bsu016_u:2352": " na ca te tathāgatā ihāgacchanti,",
    "K09bsu016_u:2353": " na cāhaṃ tatra gacchāmi /",
    "K09bsu016_u:2354": " so 'haṃ kulaputra na kutaścidāgamanatāṃ tathāgatānāṃ prajānan,",
    "K09bsu016_u:2355": " na kvacidgamanatāṃ svakāyasya prajānan,",
    "K09bsu016_u:2356": " svapnopamavijñaptiṃ ca tathāgatānāṃ prajānan,",
    "K09bsu016_u:2357": " svapnasamavicāravijñaptiṃ svacittasya prajānan,",
    "K09bsu016_u:2358": " pratibhāsasamavijñaptiṃ ca tathāgatānāṃ prajānan,",
    "K09bsu016_u:2359": " acchodakabhājanavijñaptiṃ ca svacittasya prajānan,",
    "K09bsu016_u:2360": " māyākṛtarūpavijñaptiṃ ca tathāgatānāṃ prajānan,",
    "K09bsu016_u:2361": " māyopamavijñaptiṃ ca svacittasya prajānan,",
    "K09bsu016_u:2362": " pratiśrutkāgirighoṣānuravaṇatāṃ ca tathāgataghoṣasya prajānan,",
    "K09bsu016_u:2363": " pratiśrutkāsamavijñaptiṃ ca svacittasya prajānan,",
    "K09bsu016_u:2364": " evamanugacchāmi (Gv 67)",
    "K09bsu016_u:2365": " evamanusmarāmi svacittādhiṣṭhānaṃ bodhisattvānāṃ sarvabuddhadharma iti /",
    "K09bsu016_u:2366": " svacittādhiṣṭhānaṃ sarvabuddhakṣetrapariśuddhiḥ,",
    "K09bsu016_u:2367": " svacittādhiṣṭhānaṃ sarvabuddhabodhisattvacaryā,",
    "K09bsu016_u:2368": " svacittādhiṣṭhānaṃ sarvasattvaparipākavinayaḥ,",
    "K09bsu016_u:2369": " svacittādhiṣṭhānaṃ sarvabodhisattvapraṇidhānābhinirhāraḥ,",
    "K09bsu016_u:2370": " svacittādhiṣṭhānaṃ",
    "K09bsu016_u:2371": " sarvajñatānagarānuprāptiḥ,",
    "K09bsu016_u:2372": " svacittādhiṣṭhānamacintyabodhisattvavimokṣavikrīḍanatā,",
    "K09bsu016_u:2373": " svacittādhiṣṭhānaṃ buddhabodhyabhisaṃbodhaḥ,",
    "K09bsu016_u:2374": " svacittādhiṣṭhānaṃ samantadharmadhātusamavasaraṇavṛṣabhitāvikurvitam,",
    "K09bsu016_u:2375": " svacittādhiṣṭhānaṃ sarvakalpasūkṣmasamavasaraṇajñānamiti //",
    "K09bsu016_u:2376": " tasya mama kulaputra evaṃ bhavati - svacittamevopastambhayitavyaṃ sarvakuśalamūlaiḥ /",
    "K09bsu016_u:2377": " svacittameva pariṣyandayitavyaṃ dharmameghaiḥ /",
    "K09bsu016_u:2378": " svacittameva pariśodhayitavyamārambaṇīyadharmebhyaḥ /",
    "K09bsu016_u:2379": " svacitameva dṛḍhīkartavyaṃ vīryeṇa /",
    "K09bsu016_u:2380": " svacittameva śamīkartavyaṃ kṣāntyā /",
    "K09bsu016_u:2381": " svacitameva praṇayitavyaṃ jñānānugameṣu /",
    "K09bsu016_u:2382": " svacittamevottāpayitavyaṃ prajñayā /",
    "K09bsu016_u:2383": " svacittamevābhinirhartavyaṃ vaśitāśu /",
    "K09bsu016_u:2384": " svacittamevavipulīkartavyaṃ buddhasamatāyām /",
    "K09bsu016_u:2385": " svacittamevāvabhāsayitavyāṃ daśatathāgatabalaiḥ /",
    "K09bsu016_u:2386": " etamahaṃ kulaputra asaṅgavyūhatathāgatavimokṣaṃ jānāmi āyūhāmi niryūhāmi /",
    "K09bsu016_u:2387": " kiṃ mayā śakyaṃ bodhisattvānāmasaṅgacittānāmasaṅgavihāragocarāṇāṃ pratyutpannasarvabuddhadharmasaṃmukhāvasthitasamādhipratilabdhānāmaparionirvāṇakoṭigatasaṃbodhimukhasamādhipratilabdhānāṃ",
    "K09bsu016_u:2388": " tryadhvasamatānuprāptānāṃ samantatalasaṃbhedasamādhigocaravidhijñānāṃ sarvabuddhakṣetrasuvibhaktaśarīrāṇāmasaṃbhinnabuddhaviṣayavihāriṇāṃ",
    "K09bsu016_u:2389": " sarvadigabhimukhagocarāṇāmaparāṅbhukhajñānamaṇḍalavyavalokanānāṃ caryā jñātuṃ guṇān vā vaktum,",
    "K09bsu016_u:2390": " yeṣāmātmabhāvasarvalokadhātusaṃvartavivartāḥ prajñāyante /",
    "K09bsu016_u:2391": " na caiṣāmātmani lokadhātuṣu vā dvayasaṃjñā pravartate //",
    "K09bsu016_u:2392": " gaccha kulaputra,",
    "K09bsu016_u:2393": " ihaiva dakṣiṇāpathe milaspharaṇaṃ nāma jambūdvīpaśīrṣam /",
    "K09bsu016_u:2394": " tatra sāradhvajo nāma bhikṣuḥ prativasati /",
    "K09bsu016_u:2395": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:2396": " kathaṃ prayoktavyam //",
    "K09bsu016_u:2397": " atha khalu sudhanaḥ śreṣṭhidārako muktakasya śreṣṭhinaḥ pādau śirasābhivandya muktakaṃ",
    "K09bsu016_u:2398": " śreṣṭhinamanekaśatasahasrakṛtvaḥ pradakṣiṇīkṛtya punaḥ punaravalokya muktakasya śreṣṭhino",
    "K09bsu016_u:2399": " 'saṃkhyān guṇānudānayan upavicārayan,",
    "K09bsu016_u:2400": " abhilaṣan,",
    "K09bsu016_u:2401": " avijahan rudan paridevan kalyāṇamitrasnehajātaḥ kalyāṇamitrapratiśaraṇaḥ kalyāṇamitrārāgaṇābhimukhaḥ",
    "K09bsu016_u:2402": " kalyāṇamitrajñānamavikopayan kalyāṇamitrādhīnāṃ sarvajñatāṃ samanupaśyan kalyāṇamitrānugatāśayaḥ",
    "K09bsu016_u:2403": " kalyāṇamitropāyasādhyopacāraḥ kalyāṇamitracetanāvaśartī,",
    "K09bsu016_u:2404": " mātṛsaṃjñī kalyāṇamitreṣu sarvāhitaparivarjanatayā,",
    "K09bsu016_u:2405": " pitṛsaṃjñī kalyāṇamitreṣu sarvakuśaladharmasaṃjananatayā,",
    "K09bsu016_u:2406": " muktakasya śreṣṭhino 'ntikātprakrāntaḥ // 6 //",
    "K09bsu016_u:2407": " (Gv 68)",
    "K09bsu016_u:2408": " 9 Sāradhvajaḥ /",
    "K09bsu016_u:2409": " atha khalu sudhanaḥ śreṣṭhidārakastāmeva muktakasya śreṣṭhino 'nuśāsanīmanuvicintayan,",
    "K09bsu016_u:2410": " muktakasya śreṣṭhino 'vavāde pratipadyamāno 'cintyaṃ bodhisattvavimokṣamanusmaran,",
    "K09bsu016_u:2411": " acintyaṃ bodhisattvajñānālokamanusmaran,",
    "K09bsu016_u:2412": " acintyaṃ dharmadhātupraveśāvatāramanugacchan,",
    "K09bsu016_u:2413": " acintyaṃ bodhisattvasamavasaraṇanayamavataran,",
    "K09bsu016_u:2414": " acintyaṃ tathāgatavikurvitamanupaśyan,",
    "K09bsu016_u:2415": " acintyaṃ buddhakṣetrasamavasaraṇamadhimucyamānaḥ,",
    "K09bsu016_u:2416": " acintyaṃ buddhādhiṣṭhānavyūhamanumārjan,",
    "K09bsu016_u:2417": " acintyaṃ bodhisattvasamādhivimokṣavyavasthānavṛṣabhitāmavakalpayan,",
    "K09bsu016_u:2418": " acintyāṃ lokadhātusaṃbhedānāvaraṇatāmavagāhamānaḥ,",
    "K09bsu016_u:2419": " tasyāmacintyabodhisattvakarmadṛḍhādhyāśayatāyāṃ pratipadyamānaḥ,",
    "K09bsu016_u:2420": " tadacintyabodhisattvakarmapraṇidhānasroto 'nukurvan,",
    "K09bsu016_u:2421": " anupūrveṇa yena milaspharaṇaṃ jambūdvīpaśīrṣaṃ tenopasaṃkramya sāradhvajaṃ bhikṣuṃ",
    "K09bsu016_u:2422": " parimārgayan apaśyadanyatarasminnāśrame caṃkramakoṭyāṃ niṣaṇṇaṃ samādhisamāpannamanuśvasantamanupraśvasantamaniñjamānamamanyamānamṛjukāyaṃ",
    "K09bsu016_u:2423": " pratimukhasmṛtimacintyena samādhivikurvitena vikurvamāṇaṃ vāmadakṣiṇābhyāmūrdhvaṃ",
    "K09bsu016_u:2424": " vā acintyāpramāṇānantakāyamavalokitamūrdhānamanekavarṇakāyāprameyavarṇavimātratāṃ",
    "K09bsu016_u:2425": " cittakṣaṇe cittakṣaṇe saṃdarśayamānam /",
    "K09bsu016_u:2426": " tasya tathā samāpannasya gambhīrasya śāntasya nirunmiñjitasya nirālambasya romāñcordhvakāyasya sarvaromamukhebhyo 'cintyaṃ bodhisattvavimokṣavikurvitaṃ pravartayamānamapaśyat /",
    "K09bsu016_u:2427": " yena vimokṣamukhavikurvitena sa cittakṣaṇe cittakṣaṇe sarvadharmadhātuṃ spharati",
    "K09bsu016_u:2428": " anantanānāvikurvitavikalpaiḥ sarvasattvaparipākāya sarvatathāgatapūjāprayogāya sarvabuddhakṣetrapariśodhanāya",
    "K09bsu016_u:2429": " sarvasattvaduḥkhaskandhanivartanāya sarvadurgatimārgasamucchedāya sarvasattvasugatidvāravivaraṇāya",
    "K09bsu016_u:2430": " sarvasattvakleśasaṃtāpapraśamanāya sarvasattvājñānāvaraṇavikiraṇāya sarvasattvasarvajñatāpratiṣṭhāpanāya //",
    "K09bsu016_u:2431": " tasyādhaḥkramatalābhyāmasaṃkhyeyabuddhakṣetraparamāṇurajaḥsamān śreṣṭhigaṇān nānopasthānapratyupasthānān",
    "K09bsu016_u:2432": " sarvalokadhātuparyāpannaśreṣṭhisadṛśarūpātirekaviṣayaprāvārān nānābhūṣaṇavibhūṣitaśarīrān",
    "K09bsu016_u:2433": " vicitramaulicūḍāmaṇimakuṭadharān dārakabimbaparivārān niścaramāṇānapaśyat /",
    "K09bsu016_u:2434": " brāhmaṇagṛhapatīṃśca sarvānnapānavidhibhiḥ sarvasāṅgopacāraiḥ sarvābharaṇaiḥ sarvavastraiḥ",
    "K09bsu016_u:2435": " sarvapuṣpaiḥ sarvamālyaiḥ sarvagandhaiḥ sarvavilepanaiḥ sarvakāmopacāraiḥ sarvaratnaiḥ",
    "K09bsu016_u:2436": " sarvāyatanaiḥ sarvabhājanavidhibhiḥ sarvopakaraṇavidhibhiḥ daridrān sattvān saṃgṛhyamāṇān",
    "K09bsu016_u:2437": " duḥkhitaṃ jagadāśvāsayamānān satvamanāṃsi paritoṣayamānān sattvāśayān viśodhayamānān",
    "K09bsu016_u:2438": " sattvān bodhau paripācayamānān daśa diśaḥ spharitvā gacchato 'paśyat //",
    "K09bsu016_u:2439": " jānumaṇḍalābhyāṃ niścaritvā kṣatriyapaṇḍitarūpān brāhmaṇapaṇḍitarūpān lokapaṇḍitarūpān",
    "K09bsu016_u:2440": " vividhaśilpapaṇḍitarūpān manuṣyagatipaṇḍitarūpān laukikalokottarakriyāvidhijñānapaṭupaṇḍitarūpān",
    "K09bsu016_u:2441": " lokācāryasaṃmatapaṇḍitarūpān anekākārakalpān anekākārasaṃsthānavyūhān manojñāni vacāṃsyudīrayato",
    "K09bsu016_u:2442": " durmanasaḥ sattvān praharṣamāṇān dharmadhanaparihīṇān sattvānanugṛhyamāṇān duḥkhitān",
    "K09bsu016_u:2443": " sattvān sukhayamānān vinipatitān sattvānabhyuddharamāṇān (Gv 69)",
    "K09bsu016_u:2444": " vipannayānapātrān sattvānāśvāsayamānān bhītān sattvān paritrāyamāṇān kuśalamūlaśabdamanuśrāvayamāṇān",
    "K09bsu016_u:2445": " pāpavinivṛttiśabdamudīrayamāṇān kuśaladharmasamādāpane sattvān viniyojayamānān arthacaryāyāṃ",
    "K09bsu016_u:2446": " sattvān pratiṣṭhāpayamānān prītivegaṃ saṃjanayamānān priyavāditāsaṃgrahavastūnyudīrayamāṇān",
    "K09bsu016_u:2447": " samānārthatāṃ ca lokasyopadarśayamānān daśa diśaḥ spharitvā gacchato 'paśyat //",
    "K09bsu016_u:2448": " nābhimaṇḍalāt sarvasattvān sattvajagaccharīrasaṃsthānān ajinacīvaravalkaladharān",
    "K09bsu016_u:2449": " daṇḍakāṣṭhakuṇḍikāgṛhītān nānārūpān kalpasaṃsthānān praśānteryāpathān ṛṣigaṇānniścaritvā",
    "K09bsu016_u:2450": " uparyantarīkṣe buddhavarṇānudīrayamānān dharmaśabdaṃ saṃśrāvayamāṇān buddhaghoṣaṃ",
    "K09bsu016_u:2451": " niścārayamāṇān bodhisattvasaṃghaṃ saṃdarśayamānān brahmacaryaṃ saṃpravarṇayamānān",
    "K09bsu016_u:2452": " guptendriyatāyāṃ sattvānniyojayamānān niḥsvabhāvārthaṃ prarūpayamāṇān jñānārthe lokaṃ",
    "K09bsu016_u:2453": " pratiṣṭhāpayamānān laukikaśāstravidhiṃ praṇayamānān sarvajñajñānaniryāṇamārgavidhiṃ",
    "K09bsu016_u:2454": " pradarśayamānān anupūrvakriyāyāṃ sattvān pratiṣṭhāpayamānān daśa diśaḥ spharitvā gacchato 'paśyat //",
    "K09bsu016_u:2455": " dvābhyāṃ pārśvābhyāṃ sarvalokapravṛttisaṃkhyā acintyānekaśarīrasaṃsthānanāgakanyā",
    "K09bsu016_u:2456": " niścaritvā acintyaṃ nāgavikurvitaṃ saṃdarśayamānāḥ acintyasugandhameghālaṃkāragaganatalamadhiṣṭhamānā",
    "K09bsu016_u:2457": " acintyapuṣpameghālaṃkāraiḥ sarvagaganatalamalaṃkurvatīḥ acintyamālyameghālaṃkāraiḥ",
    "K09bsu016_u:2458": " sarvamākāśadhātuṃ vyūhayamānā acintyaratnachatrameghālaṃkāraiḥ sarvadharmadhātuṃ",
    "K09bsu016_u:2459": " saṃchādayamānā acintyaratnadhvajameghālaṃkāram acintyaratnapatākāmeghālaṃkāram acintyaratnapatākāvittaratnābharaṇameghavarṣāṃlaṃkāram",
    "K09bsu016_u:2460": " acintyānantamahāmaṇiratnameghapravarṣaṇālaṃkāram acintyaratnahāravicitrakusumameghapravarṣaṇālaṃkāram",
    "K09bsu016_u:2461": " acintyaratnāsanaparyaṅkaniṣaṇṇabodhisattvabuddhadharmameghapravarṣaṇālaṃkāram acintyadivyaratnābharaṇameghāpsarogaṇadharmasaṃgītirutaghoṣameghapravarṣaṇālaṃkāram,",
    "K09bsu016_u:2462": " acintyamuktajālālaṃkṛtaratnapadmordhvakesarasarvaratnarājacūrṇameghavarṣavikiraṇālaṃkāram,",
    "K09bsu016_u:2463": " acintyaratnamakuṭameghasarvamaṇiratnavibhūṣitānantaraśmimeghapravarṣaṇālaṃkāram,",
    "K09bsu016_u:2464": " acintyadevakāyameghapuṣpamālyacchatradhvajapatākālaṃkāram,",
    "K09bsu016_u:2465": " acintyāpsaromeghonnatakāyakṛtāñjalipuṭasuvarṇapuṣpavikiraṇapramuktapuṭakośasarvatathāgataguṇavarṇastutimeghanigarjitapravarṣaṇālaṃkāraṃ",
    "K09bsu016_u:2466": " gaganatalamadhitiṣṭhamānāḥ sarvaratnavarṇairgandhakūṭameghairudāradhūpapaṭalameghaśca",
    "K09bsu016_u:2467": " sarvatathāgataparṣanmaṇḍalāni saṃchādayamānāḥ,",
    "K09bsu016_u:2468": " sarvalokadhātuprasarānalaṃkurvatīḥ sarvasattvāni praharṣayamāṇāḥ sarvabuddhān pūjayamānāḥ kṣaṇe kṣaṇe sarvadharmadhātuṃ spharamāṇāḥ sudhanaḥ śreṣṭhidārako 'paśyat //",
    "K09bsu016_u:2469": " urastaḥ śrīvatsādasaṃkhyeyabuddhakṣetraparamāṇurajaḥ samānasurendrānniścaritvā acintyāsuramāyāvikurvitāni",
    "K09bsu016_u:2470": " pradarśayamānān mahājaladharān saṃkṣobhayamāṇān lokadhātuśatasahasrāṇi saṃprakampayamānān",
    "K09bsu016_u:2471": " sarvaśailendrarājānj saṃghaṭṭayamānān sarvadevabhavanāni saṃprakampayamānān (Gv 70)",
    "K09bsu016_u:2472": " sarvamāramaṇḍalāni jihmīkurvāṇān sarvamārasainyaṃ pramardayamānān sarvalokamadamānadarpān",
    "K09bsu016_u:2473": " prabhañjayamānān praduṣṭacittānnivārya prasādayamānān vihiṃsācittān pratinivārayamāṇān",
    "K09bsu016_u:2474": " sattvānāmakuśalān dharmānupaśamayamānān kleśaparvatān vikirayamāṇān raṇasaṃgrāmānupaśamayamānān",
    "K09bsu016_u:2475": " vividhāsuramāyāvikurvitavikrīḍitaiḥ sattvān saṃvejayamānān pāpādudvejayamānān saṃsārāduntrāsayamānān",
    "K09bsu016_u:2476": " sarvabhavagatibhya uccālya anikete niveśayamānān bodhicitte sattvān pratiṣṭhāpayamānān",
    "K09bsu016_u:2477": " bodhisattvānāṃ bodhisattvacaryāṃ viśodhayamānān bodhisattvān pāramitāsu pratiṣṭhāpayamānān",
    "K09bsu016_u:2478": " bodhisattvabhūmiṣu avatārayamāṇān bodhisattvānāṃ buddhadharmanayāvabhāsaṃ janayamānān",
    "K09bsu016_u:2479": " nānādharmanayavyavasthānaiścittakṣaṇe cittakṣaṇe dharmadhātuṃ spharamāṇānapaśyat",
    "K09bsu016_u:2480": " sudhanaḥ śreṣṭhidārakaḥ //",
    "K09bsu016_u:2481": " pṛṣṭhavaṃśādasaṃkhyeyabuddhakṣetraparamāṇurajaḥsamān śrāvakapratyekabuddhakāyānniścaritvā",
    "K09bsu016_u:2482": " śrāvakapratyekabuddhavainayikānāṃ sattvānāmātmābhiniviṣṭānāṃ nirātmatāṃ niḥsattvatāmudīrayamāṇān",
    "K09bsu016_u:2483": " śāśvatābhiniviṣṭānāṃ sarvasaṃskārānityatāṃ paridīpayamānān rāgacaritānāmaśubhāṃ bhāvanāṃ",
    "K09bsu016_u:2484": " dveṣacaritānāṃ maitrīṃ mohacaritānāmidaṃpratyayatāpratītyasamutpādamudīrayamāṇān",
    "K09bsu016_u:2485": " samabhāgacaritānāṃ jñānaviṣayasaṃprayuktaṃ dharmanayabhidyotayamānān viṣayābhiratānāmanālayatāṃ",
    "K09bsu016_u:2486": " kathayamānān śāntau niketāśayatānāṃ praṇidhiviśeṣamabhirocayamānān sarvadikparivartamukheṣu",
    "K09bsu016_u:2487": " sarvadharmanayasāgaraparivartamukheṣu sarvasattvārthakriyāmabhidyotayato dharmadhātuṃ",
    "K09bsu016_u:2488": " spharayamāṇānapaśyat sudhanaḥ śreṣṭhidārakaḥ //",
    "K09bsu016_u:2489": " aṃsakūṭābhyāmasaṃkhyeyabuddhakṣetraparamāṇurajaḥsamān yakṣarākṣasendrānniścaritvā",
    "K09bsu016_u:2490": " nānāsaṃsthānavikṛtaśarīrān nānāvarṇārohapariṇāhān nāneryāpathavikalpān nānāyānābhirūḍhān",
    "K09bsu016_u:2491": " nānāparivāraparivṛtān sattvadhātuparipālanaprayuktān nānāprabhāvabhāsaprayuktān nānāghoṣanirghoṣanigarjitān",
    "K09bsu016_u:2492": " nānopāyābhinirhārairasaṃbhinnaiḥ samantadigvidiggaganaṃ spharamāṇān sarvasattvakuśalacaryārakṣāyai",
    "K09bsu016_u:2493": " sarvāryamaṇḍalarakṣāyai sarvabodhisattvaparigrahāya sarvasamyagnatasamyakpratipannaparipālanāya",
    "K09bsu016_u:2494": " vajrapāṇikarmaṇā sarvabuddhopasthānapūjāvidhānatāyai,",
    "K09bsu016_u:2495": " vinipatitānāṃ sattvānāṃ sarvāpāyagativinivartanatāyai,",
    "K09bsu016_u:2496": " sarvalokasarvavyādhyādyupadravabhayopaśamanāya prayuktān sattvārthakriyālokaparipālanotsukān",
    "K09bsu016_u:2497": " puṇyajñānasaṃbhāracakraṃ paripūrayamāṇān dharmacakramanupravartayamānān paravādicakraṃ",
    "K09bsu016_u:2498": " nigṛhyamāṇān sarvadharmadhātuṃ spharamāṇān sudhanaḥ śreṣṭhidārako 'paśyat //",
    "K09bsu016_u:2499": " udarādasaṃkhyeyabuddhakṣetraparamāṇurajaḥsamān kinnarendrān asaṃkhyeyakinnarendrakanyāśatasahasraparivārān",
    "K09bsu016_u:2500": " asaṃkhyeyabuddhakṣetraparamāṇurajaḥsamāṃśca gandharvendrān asaṃkhyeyagandharvendrakanyāśatasahasraparivārān",
    "K09bsu016_u:2501": " niścaritvā asaṃkhyeyadivyatūryaśatasahasrasaṃgītisaṃprabhaṇitadharmasvabhāvopasaṃhitāni",
    "K09bsu016_u:2502": " buddhastotrāṇyudīrayamāṇān bodhicittaṃ paridīpayamānān bodhisattvacaryāṃ saṃvarṇayamānān",
    "K09bsu016_u:2503": " sarvābhisaṃbodhimukhānyabhiṣṭavamānān sarvadharmacakramukhānyavagāhayamānān sarvavikurvitamukhānyabhirocayamānān",
    "K09bsu016_u:2504": " sarvaparinirvāṇamukhāni paridīpayamānān sarvabuddhaśāsanamukhāni (Gv 71)",
    "K09bsu016_u:2505": " saṃparigṛhyamāṇān sarvasattvamukhāni saṃpraharṣayamāṇān sarvabuddhakṣetrāṇi pariśodhayamānān",
    "K09bsu016_u:2506": " sarvadharmamukhāni abhidyotayamānān sarvāvaraṇamukhāni vinivartayamānān sarvakuśalamūlamukhāni",
    "K09bsu016_u:2507": " saṃjayamānān dharmadhātuṃ spharayamāṇān sudhanaḥ śreṣṭhidārako 'paśyat //",
    "K09bsu016_u:2508": " mukhadvārādasaṃkhyeyabuddhakṣetraparamāṇurajaḥsamān saptaratnacaturaṅgabalakāyaparivārān",
    "K09bsu016_u:2509": " cakravartino niścaritvā mahātyāgaraśmivyūhān pramuñcamānān sarvaratnākarānutsṛjyamānān",
    "K09bsu016_u:2510": " sarvamaṇiratnākarān viśrāṇayamānān daridrān sadhanīkurvāṇān prāṇivadhāllokaṃ vinivartayamānān",
    "K09bsu016_u:2511": " maitrīcitte sattvān saṃniyojayamānān adattādānādvivecayamānān svalaṃkṛtāsaṃkhyeyakanyākoṭīniyutaśatasahasrāṇi",
    "K09bsu016_u:2512": " pratipādayamānān kāmamithyācārādvicchandayamānān brahmacarye pratiṣṭhāpayamānān mṛṣāvādādvinivartayamānān",
    "K09bsu016_u:2513": " asaṃvivādaparamatāyāṃ niyojayamānān,",
    "K09bsu016_u:2514": " piśunavacanādvinivartayamānān paramasaṃgrahaprayuktaṃ ghoṣamudīrayamānān paruṣavacanāllokaṃ vinivartayamānān,",
    "K09bsu016_u:2515": " manojñaślakṣṇāṃ vācamudīrayamāṇān,",
    "K09bsu016_u:2516": " anarthādharmopasaṃhitādabaddhapralāpāt sattvān vinivartayamānān,",
    "K09bsu016_u:2517": " gambhīrārthapadaprabhedaviniścaye saṃniyojayamānān,",
    "K09bsu016_u:2518": " sarvavacanadoṣebhyo lokaṃ vinivartayamānān,",
    "K09bsu016_u:2519": " karuṇābaddhavācamudīrayamāṇān,",
    "K09bsu016_u:2520": " hṛdayamalaṃ loke 'paharaṇamāṇān,",
    "K09bsu016_u:2521": " alpecchatāsaṃtuṣṭiparamatāyāṃ sattvānniyojayamānān,",
    "K09bsu016_u:2522": " vyāpādāllokaṃ vinivartayamānān,",
    "K09bsu016_u:2523": " parasaṃtatiprasādane saṃniyojayamānān,",
    "K09bsu016_u:2524": " sarvadṛṣṭijālaṃ loke uddharamāṇān,",
    "K09bsu016_u:2525": " sarvavimatiprakārān vikirayamāṇān,",
    "K09bsu016_u:2526": " sarvasaṃdehakūṭān prapātayamānān,",
    "K09bsu016_u:2527": " sarvasaṃśayavicikitsātimiramapanayamānān,",
    "K09bsu016_u:2528": " dharmapravicayaṃ loke pravibhajamānān,",
    "K09bsu016_u:2529": " idaṃpratyayatāpratītyasamutpādamudīrayamāṇān,",
    "K09bsu016_u:2530": " svabhāvasatyanaye sattvānniyojayamānān,",
    "K09bsu016_u:2531": " sarvāvaraṇāni vinivartayamānān,",
    "K09bsu016_u:2532": " anāvaraṇanaye 'vatārayamāṇān,",
    "K09bsu016_u:2533": " buddhārthanayamudyotayamānān,",
    "K09bsu016_u:2534": " daśa diśo dharmadhātuṃ spharamāṇān sudhanaḥ śreṣṭhidārako 'paśyat //",
    "K09bsu016_u:2535": " nayanābhyāmasaṃkhyeyabuddhakṣetraparamāṇurajaḥsamāni sūryamaṇḍalaśatasahasrāṇi niścaritvā sarvamahānirayānavabhāsamānāni,",
    "K09bsu016_u:2536": " mahāndhakāraṃ loke vidhamanti,",
    "K09bsu016_u:2537": " mohatimiraṃ sattvānāmapanayamānāni,",
    "K09bsu016_u:2538": " śītanarakāpāyagatānāṃ sattvānāṃ śītaduḥkhaṃ praśamayamānāni,",
    "K09bsu016_u:2539": " mṛṇmayeṣu kṣetreṣu avadātavarṇāṃ prabhāṃ pramuñcamānāni,",
    "K09bsu016_u:2540": " suvarṇamayeṣu kṣetreṣu vaiḍūryavarṇāṃ prabhāṃ pramuñcamānāni,",
    "K09bsu016_u:2541": " vaidūryamayeṣu kṣetreṣu suvarṇavarṇāṃ prabhāṃ pramuñcamānāni,",
    "K09bsu016_u:2542": " rūpyamayeṣu kṣetreṣu suvarṇavarṇāṃ prabhāṃ pramuñcamānāni,",
    "K09bsu016_u:2543": " suvarṇamayeṣu kṣetreṣu sphaṭikavarṇāṃ prabhāṃ pramuñcamānāni,",
    "K09bsu016_u:2544": " sphaṭikamayeṣu kṣetreṣu suvarṇavarṇāṃ prabhāṃ pramuñcamānāni,",
    "K09bsu016_u:2545": " suvarṇamayeṣu kṣetreṣu musāragalvavarṇāṃ prabhāṃ pramuñcamānāni,",
    "K09bsu016_u:2546": " musāragalvamayeṣu kṣetreṣu suvarṇavarṇāṃ prabhāṃ pramuñcamānāni,",
    "K09bsu016_u:2547": " lohitamuktāmayeṣu kṣetreṣu suvarṇavarṇāṃ prabhāṃ pramuñcamānāni,",
    "K09bsu016_u:2548": " suvarṇaṃmayeṣu kṣetreṣu lohitamuktāvarṇāṃ prabhāṃ pramuñcamānāni,",
    "K09bsu016_u:2549": " aśmagarbhamayeṣu kṣetreṣu suvarṇavarṇāṃ prabhāṃ pramuñcamānāni,",
    "K09bsu016_u:2550": " suvarṇamayeṣu kṣetreṣu aśmagarbhavarṇāṃ prabhāṃ pramuñcamānāni,",
    "K09bsu016_u:2551": " indranīlamayeṣu kṣetreṣu sūryagarbhamaṇirājavarṇāṃ prabhāṃ pramuñcamānāni,",
    "K09bsu016_u:2552": " sūryagarbhamaṇirājaśarīreṣu kṣetreṣu indranīlamaṇirājavarṇāṃ prabhāṃ pramuñcamānāni,",
    "K09bsu016_u:2553": " lohitamuktāmayeṣu kṣetreṣu candrāṃśujālamaṇḍalagarbhamaṇirājavarṇāṃ prabhāṃ pramuñcamānāni,",
    "K09bsu016_u:2554": " candrāṃśujālamaṇḍalagarbhamaṇirājaśarīreṣu (Gv 72)",
    "K09bsu016_u:2555": " kṣetreṣu lohitamuktāvarṇāṃ prabhāṃ pramuñcamānāni,",
    "K09bsu016_u:2556": " ekaratnamayeṣu kṣetreṣu nānāratnavarṇāṃ prabhāṃ pramuñcamānāni,",
    "K09bsu016_u:2557": " nānāratnamayeṣu kṣetreṣu ekaratnavarṇāṃ prabhāṃ pramuñcamānāni,",
    "K09bsu016_u:2558": " evaṃ sarvabodhisattvaparṣanmaṇḍaleṣu aparimāṇasattvakāryaprayuktāni sarvasattvadharmadhātuṃ spharamāṇānyapaśyat sudhanaḥ śreṣṭhidārakaḥ //",
    "K09bsu016_u:2559": " bhrūvivarāntarādūrṇākośādasaṃkhyeyabuddhakṣetraparamāṇurajaḥsamān śaśāṅkakāyānniścaritvā sarvadevendrānabhibhavamānān,",
    "K09bsu016_u:2560": " kāmaratiṃ sarvaloke vinivartayamānān,",
    "K09bsu016_u:2561": " buddhadarśanaratimanuvartayamānān,",
    "K09bsu016_u:2562": " aparimāṇasattvavinayaprayuktān daśa diśo dharmadhātuṃ spharamāṇānapaśyat //",
    "K09bsu016_u:2563": " lalāṭādasaṃkhyeyabuddhakṣetraparamāṇurajaḥsamān mahābrahmaṇo niścaritvā praśānteryāpathān",
    "K09bsu016_u:2564": " brahmaghoṣamudīrayamāṇān sarvabuddhānadhyeṣyamāṇān sarvabuddhānabhiṣṭavamānān sarvabodhisattvān",
    "K09bsu016_u:2565": " praharṣayamāṇān aparimāṇasattvakāryaprayuktān daśa diśaḥ sarvadharmadhātuṃ spharamāṇān",
    "K09bsu016_u:2566": " sudhanaḥ śreṣṭhidārako 'paśyat //",
    "K09bsu016_u:2567": " śirasto 'saṃkhyeyabuddhakṣetraparamāṇurajaḥsamān bodhisattvānniścaritvā nānāvarṇasaṃsthānavibhūṣitaśarīratāṃ",
    "K09bsu016_u:2568": " saṃdarśayamānān anuvyañjanavicitragātratāṃ prabhāvayamānān anantamadhyaprabhāmaṇḍalameghān",
    "K09bsu016_u:2569": " pramuñcamānān sarvabuddhānāṃ pūrvabodhisattvacaryāmārabhya dāyakapratigrāhakavastuparityāgaprakārameghān",
    "K09bsu016_u:2570": " sarvaromavivarebhyo niścārayamāṇān nānāpāramitāsaṃprayuktān pūrvayogasamudrān saṃdarśayamānān",
    "K09bsu016_u:2571": " dānacaryāṃ lokasya saṃvarṇayamānān mātsaryamalaṃ vinivartayamānān sarvagrāhotsarge",
    "K09bsu016_u:2572": " sattvānniyojayamānān,",
    "K09bsu016_u:2573": " vicitrasarvaratnālaṃkārālaṃkṛtaṃ lokamadhitiṣṭhamānān,",
    "K09bsu016_u:2574": " dānapāramitāyāṃ sattvān pratiṣṭhāpya pariṣkāravaśitāyāṃ pratiṣṭhāpayamānān,",
    "K09bsu016_u:2575": " sarvalakṣaṇaguṇān saṃvarṇayamānān,",
    "K09bsu016_u:2576": " buddhalakṣaṇasaṃbhave hetumupadiśyamānānapaśyat /",
    "K09bsu016_u:2577": " asaṃkhyeyabuddhakṣetraparamāṇurajaḥsamāṃśca bodhisattvānniścaritvā śīlapāramitāṃ saṃvarṇayamānān,",
    "K09bsu016_u:2578": " sarvabuddhānāṃ śīlapāramitāsaṃprayuktān pūrvayogasamudrān sarvaromavivarebhyaḥ saṃdarśayamānān,",
    "K09bsu016_u:2579": " sarvasattvān sarvalokagativiṣayebhyo vimukhīkṛtya tathāgataviṣayābhimukhīkurvāṇān,",
    "K09bsu016_u:2580": " kāmalokaṃ vijugupsamānān,",
    "K09bsu016_u:2581": " viparyāsapaṭalaṃ loke vikiramāṇān,",
    "K09bsu016_u:2582": " vitathaparikalpān praśamayitvā bodhisattvaśīle saṃniyojayamānān,",
    "K09bsu016_u:2583": " mahākaruṇāśīlaṃ saṃvarṇayitvā tathāgataśīlapratilambhāya buddhamārgapratipattiśīle sattvān pratiṣṭhāpayamānān,",
    "K09bsu016_u:2584": " svapnopamāṃ bhavagatiṃ sattvānāṃ prabhāvayitvā svapnavidhisamavasaraṇatāyai viṣayaparigrahakleśavaśitāyāṃ sattvān pratiṣṭhāpayamānānapaśyat",
    "K09bsu016_u:2585": " asaṃkhyeyabuddhakṣetraparamāṇurajaḥsamāṃśca bodhisattvānniścarya suvarṇavarṇacchavitāṃ loke 'bhidyotayamānān,",
    "K09bsu016_u:2586": " akrodhānupāyāsatāyāmakhiladuṣṭāvinaṣṭāpratihatacittāyāṃ sattvān pratiṣṭhāpayamānān,",
    "K09bsu016_u:2587": " sarvatiryagyonigatisamucchedāya sarvaromamukhebhyaḥ kṣāntipāramitāsaṃprayuktān tathāgatapūrvayogameghānniścārayamāṇān,",
    "K09bsu016_u:2588": " kṣāntibale sattvān pratiṣṭhāpayamānān,",
    "K09bsu016_u:2589": " dharmavaśitāyāṃ sattvānavabhāsayamānānapaśyat /",
    "K09bsu016_u:2590": " asaṃkhyeyabuddhakṣetraparamāṇurajaḥsamāṃśca bodhisattvānniścarya anantabodhisattvavīryabalaṃ saṃdarśayamānān,",
    "K09bsu016_u:2591": " sarvajñatārambhāvivartyabalena (Gv 73)",
    "K09bsu016_u:2592": " sarvasattvaśrutasāgaraparyeṣṭiparikhedatāṃ saṃvarṇayamānān,",
    "K09bsu016_u:2593": " sarvatathāgatapūjopasthāne sattvānniyojayamānān,",
    "K09bsu016_u:2594": " sarvaduḥkhaskandhavinivartanamahāvīryārambhe sattvān pratiṣṭhāpayamānān,",
    "K09bsu016_u:2595": " vīryapāramitāpratisaṃyuktān pūrvayogameghān sarvaśarīrānniścārayamāṇān,",
    "K09bsu016_u:2596": " bodhisattvavīryapāramitācaryāṃ saṃdarśayamānān,",
    "K09bsu016_u:2597": " kausīdyaparvatān sattvānāṃ vikiramāṇān,",
    "K09bsu016_u:2598": " vīryapāramitāyāṃ sattvān pratiṣṭhāpayamānān,",
    "K09bsu016_u:2599": " karmavaśitāyāṃ lokaṃ viniyojayamānān adhiṣṭhānaprayuktānapaśyat /",
    "K09bsu016_u:2600": " asaṃkhyeyabuddhakṣetraparamāṇurajaḥsamāṃśca bodhisattvānniścaritvā bodhisattvānusmṛtipathe sattvān pratiṣṭhāpayamānān,",
    "K09bsu016_u:2601": " sarvāvaraṇanivaraṇatimiraṃ vidhamamānān,",
    "K09bsu016_u:2602": " sarvamadapramādāt sattvān vinivartayamānān,",
    "K09bsu016_u:2603": " apramādadharme pratiṣṭhāpayamānān,",
    "K09bsu016_u:2604": " stambhasaṃrambhamānadhvajānprapātayamānān,",
    "K09bsu016_u:2605": " buddhadhyānāṅgasāgaramudīrayamānān,",
    "K09bsu016_u:2606": " dhyānapāramitāṃ loke saṃvarṇayamānān,",
    "K09bsu016_u:2607": " dhyānapāramitāpratisaṃyuktān pūrvayogameghān sarvaromavivarebhyo niścārayamāṇān,",
    "K09bsu016_u:2608": " cittavaśitāyāṃ sattvān pratiṣṭhāpayamānān,",
    "K09bsu016_u:2609": " kṣaṇe kṣaṇe dharmadhātuṃ spharamāṇānapaśyat /",
    "K09bsu016_u:2610": " asaṃkhyeyabuddhakṣetraparamāṇurajaḥsamāṃśca bodhisattvānniścaritvā buddhadharmaparyeṣṭisaṃprayuktān pūrvayogameghān sarvaromavivarebhyo niścārayamāṇān,",
    "K09bsu016_u:2611": " sarvasvarāṅgasāgararūtaiḥ prajñāpāramitāmeghānnigarjamānān,",
    "K09bsu016_u:2612": " samyagdṛṣṭividyutaṃ niścārayamāṇān,",
    "K09bsu016_u:2613": " dharmasvabhāvarutaghoṣān ravamāṇān,",
    "K09bsu016_u:2614": " ātmadṛṣṭiparvatakūṭānisattvānāṃ pradāryamāṇān,",
    "K09bsu016_u:2615": " sarvadṛṣṭiśalyānyuddharamāṇān,",
    "K09bsu016_u:2616": " kāṅkṣāvimatimativicikitsātimiraṃ vidhamamānān,",
    "K09bsu016_u:2617": " adhimuktivaśitāṃ saṃvarṇayamānān,",
    "K09bsu016_u:2618": " cittakṣaṇe cittakṣaṇe dharmadhātuṃ spharamāṇānapaśyat /",
    "K09bsu016_u:2619": " asaṃkhyeyabuddhakṣetraparamāṇurajaḥsamāṃśca bodhisattvānniścaritvā sarvabuddhopāyakauśalyanayamaṇḍalaṃ prabhāvayamānān,",
    "K09bsu016_u:2620": " upāyakauśalyapratisaṃyuktān pūrvayogameghān sarvaromavivarebhyo niścārayamāṇān,",
    "K09bsu016_u:2621": " upayakauśalyacaryāṃ loke prabhāvayamānān,",
    "K09bsu016_u:2622": " mahāyānaniryāṇamabhidyotayamānān,",
    "K09bsu016_u:2623": " sarvabuddhamaṇḍalaṃ saṃvarṇayamānān,",
    "K09bsu016_u:2624": " saṃsāranirvāṇāsaṃbhinnāṃ bodhisattvacaryāṃ saṃvarṇayamānān,",
    "K09bsu016_u:2625": " darśayamānān,",
    "K09bsu016_u:2626": " bodhisattvopāyakauśalyapāramitāyāṃ sattvān pratiṣṭhāpayamānān,",
    "K09bsu016_u:2627": " sarvabodhisattvopapattivaśitāmaṇḍalaṃ loke nidarśayamānān,",
    "K09bsu016_u:2628": " cittotpāde dharmadhātu spharamāṇānapaśyat /",
    "K09bsu016_u:2629": " asaṃkhyeyabuddhakṣetraparamāṇurajaḥsamāṃśca bodhisattvānniścaritvā sarvatathāgatanāmasamudrameghān sarvaromavivarebhyo nigarjamānān,",
    "K09bsu016_u:2630": " sarvabodhisattvapraṇidhānapāramitāpariśuddhisaṃprayuktān pūrvayogameghān sarvaromamukhamaṇḍalebhyaḥ pramuñcamānān,",
    "K09bsu016_u:2631": " praṇidhānapāramitāṃ saṃvarṇayamānān,",
    "K09bsu016_u:2632": " sarvabodhisattvavaśitāsu sattvān pratiṣṭhāpayamānān,",
    "K09bsu016_u:2633": " aparāntakoṭyāviddhaṃ mahāpraṇidhānarathacakraṃ sarvadharmānusaraṇaṃ sarvakleśavinivartanamajñānaparvatavikiraṇaṃ loke prabhāvayamānān,",
    "K09bsu016_u:2634": " nānāpraṇidhānavikurvitaiḥ cittakṣaṇe cittakṣaṇe dharmadhātuṃ spharamāṇānapaśyat /",
    "K09bsu016_u:2635": " asaṃkhyeyabuddhakṣetraparamāṇurajaḥsamāṃśca bodhisattvānniścaritvā bodhisattvabalamavabhāsayamānān,",
    "K09bsu016_u:2636": " bodhisattvabalapariniṣpattirutaṃ pramuñcamānān,",
    "K09bsu016_u:2637": " balapāramitāpariniṣpattisaṃbhavapūrvayogameghān sarvaromavivarebhyo niścārayamāṇān,",
    "K09bsu016_u:2638": " sarvamāraparapravādyanavamṛdyabalaṃ saṃdarśayamānān,",
    "K09bsu016_u:2639": " sarvacakravālavajraparvataśarīropanipātātmabhedyabalaṃ prabhāvayamānān, (Gv 74)",
    "K09bsu016_u:2640": " sarvakalpoddāhāgnisāgarasaṃvāsaśarīrānuddayotabalaṃ saṃdarśayamānān,",
    "K09bsu016_u:2641": " gaganatale sarvalokadhātuprasarapāṇitalasaṃdhāraṇabalatāṃ saṃdarśayamānān,",
    "K09bsu016_u:2642": " cittakṣaṇe cittakṣaṇe ṛddhivaśitāyāṃ sattvān pratiṣṭhāpayamānān dharmadhātuspharaṇāpratiprasrabdhānapaśyat /",
    "K09bsu016_u:2643": " asaṃkhyeyabuddhakṣetraparamāṇurajaḥsamāṃśca bodhisattvān niścaritvā sattvānāṃ jñānamaṇḍalaṃ dyotayamānān,",
    "K09bsu016_u:2644": " jñānaparimitāpariśuddhisaṃprayuktān pūrvayogameghān sarvaromavivarebhyaḥ pramuñcamānān,",
    "K09bsu016_u:2645": " sarvabuddhaguṇajñānābhijñāvatīṃ jñānabhūmiṃ loke prabhāvayamāṇān,",
    "K09bsu016_u:2646": " sarvabuddhasaṃjñābhijñāvatīṃ jñānabhūmiṃ saṃdarśayamānān,",
    "K09bsu016_u:2647": " sarvapraṇidhyabhinirhārābhijñānābhijñāvatīṃ jñānabhūmiṃ paridīpayamānān,",
    "K09bsu016_u:2648": " sarvasattvasaṃgrahapraṇidhyabhinirhārajñānābhijñāvatīṃ jñānabhūmiṃ vikhyāpayamānān,",
    "K09bsu016_u:2649": " sarvasattvanairātmyāsvabhāvāvatārābhijñāvatīṃ jñānabhūmiṃ vikhyāpayamānān,",
    "K09bsu016_u:2650": " sarvasattvacittasāgaravyavalokanābhijñāvatīṃ jñānabhūmiṃ prakāśayamānān,",
    "K09bsu016_u:2651": " sarvasattvendriyavicayajñānābhijñāvatīṃ jñānabhūmiṃ pravibhajamānān,",
    "K09bsu016_u:2652": " sarvasattvāśayādhimuktivyavalokanajñānābhijñāvatīṃ jñānabhūmiṃ saṃvarṇayamānān,",
    "K09bsu016_u:2653": " sarvasattvakarmasāgarāvatārābhijñāvatīṃ jñānabhūmiṃ vivaramāṇān,",
    "K09bsu016_u:2654": " sarvasattvapraṇidhānasāgarāvatārajñānābhijñāvatīṃ jñānabhūmiṃ saṃdarśyaṃ jñānapāramitāyāṃ sattvān pratiṣṭhāpayamānān,",
    "K09bsu016_u:2655": " cittakṣaṇe cittakṣaṇe dharmadhātuṃ spharamāṇān sudhanaḥ śreṣṭhidārako 'paśyat //",
    "K09bsu016_u:2656": " mūrdhata uṣṇīṣavivarādasaṃkhyeyabuddhakṣetraparamāṇurajaḥsamāṃstathāgatavigrahān",
    "K09bsu016_u:2657": " varalakṣaṇānuvyañjanaviśuddhayalaṃkārān prataptajāmbūnadakanakaparvatanirbhāsān sarvadaśadikpratāpanāpramāṇadīptaprabhāmaṇḍaladharmadhātunayaspharaṇaghoṣān",
    "K09bsu016_u:2658": " anantamadhyabuddhavikurvitasaṃdarśanān sarvajagadasaṃbhinnadharmameghānabhipravarṣamāṇān,",
    "K09bsu016_u:2659": " yaduta bodhimaṇḍavaragatānāṃ bodhisattvānāṃ samantadharmadhātutalabhedābhimukhajñānameghaṃ nāma dharmameghavarṣamabhipravarṣamāṇān,",
    "K09bsu016_u:2660": " abhiṣekaprāptānāṃ bodhisattvānāṃ samantatalameghaṃ nāma dharmameghavarṣamabhipravarṣamāṇān,",
    "K09bsu016_u:2661": " mahādharmayauvarājyābhiṣiktānāṃ bodhisattvānāṃ samantamukhapraveśaṃ nāma dharmameghavarṣamabhipravarṣamāṇān,",
    "K09bsu016_u:2662": " kumārabhūtānāṃ bodhisattvānāṃ samantavyūhaṃ nāma dharmameghavarṣamabhipravarṣamāṇān,",
    "K09bsu016_u:2663": " avivartyānāṃ bodhisattvānāṃ mahākarūṇādṛḍhakūṭaṃ nāma dharmameghavarṣamabhipravarṣamāṇān,",
    "K09bsu016_u:2664": " śuddhādhyāśayānāṃ bodhisattvānāṃ sarvadharmasvabhāvabhedajñānavajraṃ nāma dharmameghavarṣamabhipravarṣamāṇān,",
    "K09bsu016_u:2665": " pūrvayogasaṃpannānāṃ bodhisattvānāṃ samantajagatsaṃgrahavyūhaṃ nāma dharmameghavarṣamabhipravarṣamāṇān,",
    "K09bsu016_u:2666": " janmajānāṃ bodhisattvānāṃ tryadhvatathāgataparṣanmaṇḍalābhimukhavijñaptimeghaṃ nāma dharmameghavarṣamabhipravarṣamāṇān,",
    "K09bsu016_u:2667": " yogācārāṇāṃ bodhisattvānāṃ sarvadharmasvabhāvatalanirghoṣaṃ nāma dharmameghavarṣamabhipravarṣamāṇān,",
    "K09bsu016_u:2668": " ādikarmikāṇāṃ bodhisattvānāṃ mahākaruṇānayopāyagarbhameghasaṃbhavaṃ nāma dharmameghavarṣamabhipravarṣamāṇān,",
    "K09bsu016_u:2669": " prathamacittotpādikānāṃ bodhisattvānāṃ pragraha kośopacayagarbhaṃ nāma dharmameghavarṣamabhipravarṣamāṇān,",
    "K09bsu016_u:2670": " udārādhimuktikānāṃ bodhisattvānāmakṣayavimokṣatathāgatapraṇidhipragrahakośaṃ nāma dharmameghavarṣamabhipravarṣamāṇān,",
    "K09bsu016_u:2671": " rūpāvacarāṇāṃ sattvānāṃ samantatalākṣayakośaṃ nāma dharmameghavarṣamabhipravarṣamāṇān,",
    "K09bsu016_u:2672": " brahmakāyikānāṃ devānāmapramāṇanayasāgaranigarjitaghoṣaṃ (Gv 75)",
    "K09bsu016_u:2673": " nāma dharmameghavarṣamabhipravarṣamāṇān,",
    "K09bsu016_u:2674": " vaśavartināṃ devānāṃ balasaṃbhavadharmopakaraṇākṣayakośaṃ nāma dharmameghavarṣamabhipravarṣamāṇān,",
    "K09bsu016_u:2675": " mārakāyikānāṃ devānāṃ citradhvajasarvajñatāsaṃbhārasaṃmārjanaghoṣaṃ nāma dharmameghavarṣamabhipravarṣamāṇān,",
    "K09bsu016_u:2676": " nirmāṇaratīnāṃ devānāṃ jñānaratnavicitradhuraṃ nāma dharmameghavarṣamabhipravarṣamāṇān,",
    "K09bsu016_u:2677": " tuṣitānāṃ devānāṃ bodhisattvapraṇidhivicitradhvajaṃ nāma dharmameghavarṣamabhipravarṣamāṇān,",
    "K09bsu016_u:2678": " yāmānāṃ devānāṃ sarvatathāgatānusmṛtikośaṃ nāma dharmameghavarṣamabhipravarṣamāṇān,",
    "K09bsu016_u:2679": " śakradevendrabhavaneṣu tathāgatadarśanaprītivegasaṃbhavaṃ nāma dharmameghavarṣamabhipravarṣamāṇān,",
    "K09bsu016_u:2680": " yakṣendrabhavaneṣu dharmadhātugaganatathāgatavikurvitaspharaṇameghaṃ nāma dharmameghavarṣamabhipravarṣamāṇān,",
    "K09bsu016_u:2681": " gandharvendrabhavaneṣu sarvatathāgatadharmasaṃgītinirghoṣaṃ nāma dharmameghavarṣamabhipravarṣamāṇān,",
    "K09bsu016_u:2682": " asurendrabhavaneṣu jñānanayavajramaṇḍalaṃ nāma dharmameghavarṣamabhipravarṣamāṇān,",
    "K09bsu016_u:2683": " garuḍendrabhavaneṣu sarvatathāgatasaṃbhavopāyameghaṃ nāma dharmameghavarṣamabhipravarṣamāṇān,",
    "K09bsu016_u:2684": " kinnarendrabhavaneṣu sarvadharmameghasaṃgītinirghoṣaṃ nāma dharmameghavarṣamabhipravarṣamāṇān,",
    "K09bsu016_u:2685": " nāgendrabhavaneṣu",
    "K09bsu016_u:2686": " bodhisattvavikurvitanirghoṣabhavagatyudvegasaṃbhavaṃ nāma dharmameghavarṣamabhipravarṣamāṇān,",
    "K09bsu016_u:2687": " mahoragendrabhavaneṣu prītisāgaravivardhanavegaṃ nāma dharmameghavarṣamabhipravarṣamāṇān,",
    "K09bsu016_u:2688": " manuṣyalokeṣu sarvajagadviśeṣajñānaviṣayaṃ nāma dharmameghavarṣamabhipravarṣamāṇān,",
    "K09bsu016_u:2689": " narakalokeṣu sarvasaṃsāraduḥkhapraśāntanirghoṣāryamārgavacanādhārālaṃkāraṃ nāma dharmameghavarṣamabhipravarṣamāṇān,",
    "K09bsu016_u:2690": " tiryagyoniṣu anavadyakarmapathapratipattinirghoṣatathāgatānusmṛtimeghamaṇḍalaśarīraṃ nāma dharmameghavarṣamabhipravarṣamāṇān,",
    "K09bsu016_u:2691": " yāmalaukikeṣu sarvatathāgatapāramitānirnādasarvasattvatyāgacittasaṃbhavaṃ nāma dharmameghavarṣamabhipravarṣamāṇān,",
    "K09bsu016_u:2692": " vinipatiteṣu sattveṣu sarvaduḥkhopaśamapratilābhasamāśvāsanasvaranirghoṣaṃ nāma dharmameghavarṣamabhipravarṣamāṇān,",
    "K09bsu016_u:2693": " sarvadharmadhātuṃ spharamāṇān sudhanaḥ śreṣṭhidārako 'paśyat //",
    "K09bsu016_u:2694": " sarvaromamukhebhyaśca ekaikasmādromavivarādasaṃkhyeyabuddhakṣetraparamāṇurajaḥsamāni",
    "K09bsu016_u:2695": " raśmijālamaṇḍalāni niścaritvā asaṃkhyeyabalarūpāvartavyūhān asaṃkhyeyavicitrakāryapratyupasthānāni",
    "K09bsu016_u:2696": " daśa diśo dharmadhātuṃ spharamāṇānyapaśyat /",
    "K09bsu016_u:2697": " yaduta kutaścidromamukharaśmijālamaṇḍalādvimaladānacaryāsarvasvaparityāgavikurvitamapaśyat /",
    "K09bsu016_u:2698": " kutaścidromamukharaśmijālamaṇḍalātsarvatryadhvabodhisattvaśīlavratasamādānākalpamaṇḍalavikurvitamapaśyat /",
    "K09bsu016_u:2699": " kutaścidromamukharaśmijālamaṇḍalātsarvabodhisattvakṣānticaryārūpatryadhvaprāptānāṃ",
    "K09bsu016_u:2700": " bodhisattvānāṃ hastapādottamāṅgacchedādhivāsanavikurvitaṃ pāṇidaṇḍaśasraśarīropanipātādhivāsanavikurvitaṃ",
    "K09bsu016_u:2701": " sarvaśarīrabhedanahṛdayanayanoddharaṇādhivāsanavikurvitapaśyat /",
    "K09bsu016_u:2702": " yairapyanyaistryadhvaprāptabodhisattvavikalpitātmabhāvaiḥ sarvajñatādharmaparyeṣṭinidānaṃ",
    "K09bsu016_u:2703": " sarvakāyikacaitasikaprapīḍitānyaṅgapratyaṅgacchedanāni mahākarūṇāprapīḍitairadhivāsitāni",
    "K09bsu016_u:2704": " marṣitāni adhyupekṣitāni,",
    "K09bsu016_u:2705": " tānyapi sarvabodhisattvakṣānticaryāvikurvitapratibimbarūpāṇyapaśyat /",
    "K09bsu016_u:2706": " kutaścidromamukharaśmijālamaṇḍalātsarvabodhisattvavīryacaryādhimātratāvibhaktarūpāṇyatītānāgatapratyutpannāni",
    "K09bsu016_u:2707": " bodhisattvavikurvitāni lokasaṃkampanasāgarasaṃkṣobhanasattvasaṃvejanasarvatīrthyasaṃtrāsanamāramaṇḍalavidrāvaṇadharmadigdyotanamahābodhisattvavikramavikurvitānyapaśyat",
    "K09bsu016_u:2708": " (Gv 76) kutaścidromamukharaśmijālamaṇḍalād yāni sarvabodhisattvacaryānirūpaṇāni yānyātmabhāvopādānāni",
    "K09bsu016_u:2709": " ye kulopapattiparigrahāya rūpakāya pariniṣpattaye ye kalyāṇamitrānuśāsanīparigrahāḥ,",
    "K09bsu016_u:2710": " yāni kalyāṇamitropadeśapratipattisthānāni,",
    "K09bsu016_u:2711": " yāni tathāgatadhyānāṅgapariniṣpattyanurūpavihārabhavanavimānajanapadagirikandarāṇi,",
    "K09bsu016_u:2712": " yāni ṛṣiśarīrāṇi,",
    "K09bsu016_u:2713": " yaistāni dhyānāṅgāni niṣpāditāni,",
    "K09bsu016_u:2714": " yāni nṛpādhipatyāni,",
    "K09bsu016_u:2715": " yāni naiṣkramyamukhāni,",
    "K09bsu016_u:2716": " ye vratasamādānākalperyāpathāḥ,",
    "K09bsu016_u:2717": " tatsarvaṃ sudhanaḥ śreṣṭhidārako 'paśyat //",
    "K09bsu016_u:2718": " kutaścidromamukharaśmijālamaṇḍalāt prajñāpāramitācaryāvihārasarvadharmaparyeṣṭisaṃprayuktān kāyaparigrahānapaśyat /",
    "K09bsu016_u:2719": " yaiḥ kāyairekaikaṃdharmapadaṃ sarvāstiparityāgitayā sarvasattvānāmantikātparyeṣitaṃ",
    "K09bsu016_u:2720": " sarvopasthānaparicaryāsarvakalyāṇamitrasakāśātparyeṣitaṃ śraddhāgauravanirjātena",
    "K09bsu016_u:2721": " ca kāyapramāṇena tathāgatasakāśātparyeṣitam,",
    "K09bsu016_u:2722": " yathā caikatvaṃ dharmapadaṃ tathā sarvadharmapadāni prajñāpāramitāpratisaṃyuktāni yāni sarvajagadupapattipratibhāsaiḥ kāyaiḥ paryeṣitāni,",
    "K09bsu016_u:2723": " tatsarvaṃ sudhanaḥ śreṣṭhidārakaḥ ekaikasmādromamukharaśmijālamaṇḍalādapaśyat /",
    "K09bsu016_u:2724": " kutaścidromamukharaśmijālamaṇḍalātsarvabodhisattvaparipākopāyasattvagatisamudraprasaritān sarvasattvasaṃgrahaprayogānapaśyat /",
    "K09bsu016_u:2725": " ekaikaṃ ca sattvaṃ sarvasattvakāyasadṛśairātmabhāvopacāramukhaiḥ pūrvātmabhāvopādānairupāyakauśalyacaryāprayuktaiḥ saṃgṛhyamāṇaṃ tata ekaikasmādromamukharaśmijālamaṇḍalādapaśyat",
    "K09bsu016_u:2726": " kutaścidromamukharaśmijālamaṇḍalāt yā bhagavataḥ pūrvasarvakalpapraṇidhyabhinirhāracaryā sarvasattvaparipākapraṇidhyabhinirhāracaryā sarvakṣetrapariśuddhipraṇidhyabhinirhāracaryā,",
    "K09bsu016_u:2727": " yāni ca sarvapraṇidhyabhinirhāramaṇḍalāni teṣu teṣu tathāgatapādamūleṣu abhinirhṛtāni sarvasaṃsāradoṣāṇāṃ tasya tasya saṃsāradoṣasya pratipakṣeṇa,",
    "K09bsu016_u:2728": " tatsarvaṃ sudhanaḥ śreṣṭhidārakastata ekaikasmādromamukharaśmijālamaṇḍalādapaśyat /",
    "K09bsu016_u:2729": " kutaścidromamukharaśmijālamaṇḍalātsarvabalapāramitācaryāsaṃprayuktān pūrvayogasamudrānapaśyat /",
    "K09bsu016_u:2730": " kutaścidromamukharaśmijālamaṇḍalātsarvajñānacaryāvicārasaṃprayuktānajñānanidrāprasuptasattvaprabodhanaśarīrān pūrvayogasamudrānapaśyat //",
    "K09bsu016_u:2731": " atha khalu sudhanaḥ śreṣṭhidārakaḥ sāradhvajaṃ bhikṣuṃ tathā samāhitamupanidhyāyantamupaparīkṣamāṇaḥ,",
    "K09bsu016_u:2732": " tatsamādhivimokṣamaṇḍalamanusmaran,",
    "K09bsu016_u:2733": " tāmacintyāṃ bodhisattvasamādhivṛṣabhitāmanuvicintayan,",
    "K09bsu016_u:2734": " tamacintyaṃ sattvārthanayasāgaramavataran,",
    "K09bsu016_u:2735": " tadacintyaṃ samantasrotābhimukhavyūhābhisaṃskāramukhamanusaran,",
    "K09bsu016_u:2736": " adhimucyamānaḥ,",
    "K09bsu016_u:2737": " taddharmadhātuvyūhaviśuddhijñānamukhamavataran,",
    "K09bsu016_u:2738": " tadbuddhādhiṣṭhānaṃ saṃpratīcchan,",
    "K09bsu016_u:2739": " jñānaṃ nistīrayamāṇaḥ,",
    "K09bsu016_u:2740": " tadbodhisattvavaśitābalaṃ saṃjanayan,",
    "K09bsu016_u:2741": " tadbodhisattvapraṇidhibalaṃ dṛḍhīkurvāṇaḥ,",
    "K09bsu016_u:2742": " tadbodhisattvacaryābalaṃ vistārayan,",
    "K09bsu016_u:2743": " sāradhvajasya bhikṣoḥ purataḥ ekamapi rātriṃdivasamatināmayati,",
    "K09bsu016_u:2744": " dvāvapi,",
    "K09bsu016_u:2745": " saptāpi rātriṃdivāni purato 'tināmayati,",
    "K09bsu016_u:2746": " ardhamāsamapi,",
    "K09bsu016_u:2747": " māsadvayamapi,",
    "K09bsu016_u:2748": " yāvat ṣaḍapi māsān ṣaḍ vā rātriṃdivāni sāradhvajasya bhikṣoḥ purato 'tināmayati /",
    "K09bsu016_u:2749": " tataḥ ṣaṇṇāṃ māsānāṃ ṣaṇṇāṃ ca rātriṃdivānāmatyayena sāradhvajo bhikṣustasmātsamādhervyutthitaḥ /",
    "K09bsu016_u:2750": " sudhana āha - āścaryaṃ batedam,",
    "K09bsu016_u:2751": " ārya,",
    "K09bsu016_u:2752": " yāvadgambhīra eṣa (Gv 77) samādhiḥ /",
    "K09bsu016_u:2753": " yāvadvipulo yāvadapramāṇaviṣayo yāvadacintyavikurvitavyūhaḥ yāvadatulyālokaḥ yāvadasaṃkhyeyavyūhaḥ",
    "K09bsu016_u:2754": " yāvadasaṃhāryagocaraḥ yāvadasaṃbhinnaviṣayaḥ yāvatsamadigvirocanaḥ yāvadapramāṇasattvārthaprayoga eṣa samādhiḥ,",
    "K09bsu016_u:2755": " yatra hi nāma evaṃ sarvasattvānāmaparimāṇaduḥkhaskandhavyupaśamāya pratyupasthitaḥ,",
    "K09bsu016_u:2756": " yaduta dāridryaduḥ khaskandhavyupaśamārthena pratyupasthitaḥ /",
    "K09bsu016_u:2757": " narakagativyupacchedanārthena tiryagyonigatiparitrāṇārthena sarvākṣaṇagatidvārapithanārthena",
    "K09bsu016_u:2758": " svargagatyupanayanārthena devamanuṣyaratisukhasaṃbhavārthena dhyānaviṣayaratyanubhavārthena",
    "K09bsu016_u:2759": " saṃskṛtāvacarasukhasaṃvardhanārthena traidhātukaniḥsaraṇamukhasaṃdarśanārthena pratyupasthitaḥ /",
    "K09bsu016_u:2760": " bodhicittasaṃbhavahetuparidīpanārthena pratyupasthitaḥ /",
    "K09bsu016_u:2761": " puṇyajñānasaṃbhārasaṃbhavahetusaṃvardhanārthena vipulamahākaruṇāvegavivardhanārthena",
    "K09bsu016_u:2762": " mahāpraṇidhānabalasaṃjananārthena bodhisattvamārgāvabhāsapratilambhārthena mahāpāramitāyānavyūhārthena",
    "K09bsu016_u:2763": " mahāyānaviśeṣāvatārābhinirhārārthena samantabhadracaryājñānāvalokārthena bodhisattvabhūmijñānālokapratilābhārthena",
    "K09bsu016_u:2764": " sarvabodhisattvapraṇidhicaryāniryāṇavyūhaviśuddhisamudāgamārthena",
    "K09bsu016_u:2765": " sarvajñaviṣayākramaṇādhiṣṭhānārthena pratyupasthitaḥ /",
    "K09bsu016_u:2766": " ko nāma ārya eṣa samādhiḥ?",
    "K09bsu016_u:2767": " āha - asti kulaputra,",
    "K09bsu016_u:2768": " samantacakṣurupekṣāpratilabdhā nāma prajñāpāramitā /",
    "K09bsu016_u:2769": " tadāloka eṣa samādhiḥ samantamukhaviśuddhivyūho nāma /",
    "K09bsu016_u:2770": " etasya kulaputra samantacakṣurupekṣāpratilabdhaprajñāpāramitālokanirjātasya samantamukhaviśuddhivyūhasya",
    "K09bsu016_u:2771": " samādheḥ subhāvitatvātsamantamukhaviśuddhivyūhapūrvaṃgamāni paripūrṇāni daśa samādhyasaṃkhyeyaśatasahasrāṇyājāyante /",
    "K09bsu016_u:2772": " āha - etāvatparamaḥ ārya asya samādherviṣayaḥ?",
    "K09bsu016_u:2773": " āha - etaṃ kulaputra samādhiṃ samāpannasya adhiṣṭhānaṃ lokadhātuvijñaptiṣu /",
    "K09bsu016_u:2774": " adhiṣṭhānaṃ lokadhātvavatāreṣu /",
    "K09bsu016_u:2775": " adhiṣṭhānaṃ lokadhātuvikrameṣu /",
    "K09bsu016_u:2776": " adhiṣṭhānaṃ lokadhātupratimaṇḍaleṣu /",
    "K09bsu016_u:2777": " adhiṣṭhānaṃ lokadhātuparikarmasu /",
    "K09bsu016_u:2778": " adhiṣṭhānaṃ lokadhātupariśodhaneṣu /",
    "K09bsu016_u:2779": " adhiṣṭhānaṃ buddhadarśanavijñaptiṣu /",
    "K09bsu016_u:2780": " adhiṣṭhānaṃ buddhamāhātmyapratyavekṣāyām /",
    "K09bsu016_u:2781": " adhiṣṭhānaṃ buddhavikurvitajñānatāyām /",
    "K09bsu016_u:2782": " adhiṣṭhānaṃ buddhabalāvatārānugameṣu /",
    "K09bsu016_u:2783": " adhiṣṭhānaṃ buddhaguṇasamudrāvataraṇatāsu /",
    "K09bsu016_u:2784": " adhiṣṭhānaṃ buddhadharmameghasaṃpratīcchanatāsu /",
    "K09bsu016_u:2785": " adhiṣṭhānaṃ sarvabuddhadharmacakrapravartanāsaṃbhedajñānānugameṣu /",
    "K09bsu016_u:2786": " adhiṣṭhānaṃ buddhaparṣaṇḍalasamudrāvataraṇāvagāhanatāsu /",
    "K09bsu016_u:2787": " adhiṣṭhānaṃ daśadikpraveśānusaraṇatāsu /",
    "K09bsu016_u:2788": " adhiṣṭhānaṃ buddhadharmadeśanānuvilokaneṣu /",
    "K09bsu016_u:2789": " adhiṣṭhānaṃ buddhadiganulokanatāsu /",
    "K09bsu016_u:2790": " adhiṣṭhānaṃ mahākaruṇādigavijahanatāsu /",
    "K09bsu016_u:2791": " adhiṣṭhānaṃ maitrīdikspharaṇatāsu /",
    "K09bsu016_u:2792": " adhiṣṭhānaṃ buddhadarśanadigavatārātṛptiṣu /",
    "K09bsu016_u:2793": " adhiṣṭhānaṃ sarvasattvasamudrāvatārānugameṣu /",
    "K09bsu016_u:2794": " adhiṣṭhānaṃ sarvasattvendriyasamudrajñānānugameṣu /",
    "K09bsu016_u:2795": " adhiṣṭhānaṃ sarvasattvendriyasaṃbhedajñāneṣu /",
    "K09bsu016_u:2796": " etamahaṃ kulaputra prajñāpāramitāvihāraṃ jānāmi /",
    "K09bsu016_u:2797": " kiṃ mayā śakyaṃ prajñāpāramitāvihārasāgarāvatīrṇānāṃ dharmadhātuviṣayamativiśuddhānāṃ",
    "K09bsu016_u:2798": " sarvadharmagatyanusṛtijñānināṃ vipulabuddhyapramāṇaviṣayaspharaṇānāṃ mahādhāraṇyavabhāsavaśavartināṃ",
    "K09bsu016_u:2799": " sarvasamādhimaṇḍalālokasupariśuddhānāmabhijñāvikurvitavṛṣabhitāniryātānāmakṣayapratisaṃvitsāgarāvatīrṇānāṃ",
    "K09bsu016_u:2800": " bhūmigarbhamadhuranirghoṣāṇāṃ sarvajagatpratiśaraṇabhūtānāṃ bodhisattvānāṃ caryā jñātum,",
    "K09bsu016_u:2801": " guṇān vā vaktum,",
    "K09bsu016_u:2802": " gocaro vā nidarśayitum, (Gv 78)",
    "K09bsu016_u:2803": " viṣayo vā prabhāvayitum,",
    "K09bsu016_u:2804": " mahāpraṇidhānabalaṃ vā saṃvarṇayitum,",
    "K09bsu016_u:2805": " niryāṇamukhaṃ vā avabhāsayitum,",
    "K09bsu016_u:2806": " samudāgamo vā abhidyotayitum,",
    "K09bsu016_u:2807": " mārgaṃ vā paridīpayitum,",
    "K09bsu016_u:2808": " samādhisroto va anusartum,",
    "K09bsu016_u:2809": " cittaviṣayo vā jñātum,",
    "K09bsu016_u:2810": " jñānaṃ vā samatā vā avagantum //",
    "K09bsu016_u:2811": " gaccha kulaputra ihaiva dakṣiṇāpathe samudravetāḍī nāma pratyuddeśaḥ /",
    "K09bsu016_u:2812": " tatra samantavyūhaṃ nāmodyānaṃ mahāprabhasya nagarasya pūrveṇa /",
    "K09bsu016_u:2813": " tatra āśā nāmopāsikā prativasati suprabhasya manujendrasya bhāryā /",
    "K09bsu016_u:2814": " tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:2815": " kathaṃ prayoktavyam //",
    "K09bsu016_u:2816": " atha khalu sudhanaḥ śreṣṭhidārakastuṣṭa udagra āttamanāḥ pramuditaḥ prītisaumanasyajātaḥ",
    "K09bsu016_u:2817": " sāradhvajasya bhikṣorantikādāttasāraḥ upajīvitadharmā avatīrṇasamādhiviṣayo labdhālokāvabhāsitajñānaḥ",
    "K09bsu016_u:2818": " samādhyavabhāsapratilabdhaḥ adhimuktiviśuddhayanugatadharmanayālokānugatacetanaḥ",
    "K09bsu016_u:2819": " viśuddhimukhānugatāloko digālokaprasṛtajñānaḥ sāradhvajasya bhikṣoḥ pādau śirasābhivandya",
    "K09bsu016_u:2820": " anekaśatasahasrakṛtvaḥ pradakṣiṇīkṛtya sāradhvajaṃ bhikṣumavalokya praṇipatya punaḥ",
    "K09bsu016_u:2821": " punaravalokayan abhivilokayan nipatan praṇipatan namasyan avanaman manasikurvaṃścintayan",
    "K09bsu016_u:2822": " bhāvayan pāribhāvayan udānamudānayan hākkāraṃ kurvan guṇānabhimukhīkurvan anugamayan",
    "K09bsu016_u:2823": " anusmaran anusmārayan dṛḍhīkurvan avijahan manasā āgamayan upanibadhnan praṇidhiṃ",
    "K09bsu016_u:2824": " samavasaran darśanamabhilaṣan svaranimittamudgṛhṇan dhārayan dhāraṇānugatacitto varṇasaṃsthānamanusmaran",
    "K09bsu016_u:2825": " jñānaviśeṣamanuvicintayan samādhiviṣayaṃ samavataran praṇidhiviṣayamanuprabandhan",
    "K09bsu016_u:2826": " gocaraviṣayaṃ vicārayan jñānāvabhāsaṃ saṃpratīcchan sāradhvajasya bhikṣorantikātprakrāntaḥ // 7 //",
    "K09bsu016_u:2827": " (Gv 79)",
    "K09bsu016_u:2828": " atha khalu sudhanaḥ śreṣṭhidārakaḥ kalyāṇamitraguṇārādhitaḥ kalyāṇamitrasaṃpreṣitaḥ kalyāṇamitradarśanāveśāviṣṭaḥ kalyāṇamitrānuśāsanīṃ pratipadyamānaḥ",
    "K09bsu016_u:2829": " kalyāṇamiutrānugatapremā kalyāṇamitrāṇyākaraṃ buddhadarśanaṃ saṃpaśyan,",
    "K09bsu016_u:2830": " kalyāṇamitrāṇi buddhadharmasaṃdarśakāni saṃpaśyan,",
    "K09bsu016_u:2831": " kalyāṇamitrāṇyācāryāṇi sarvajñatādharmeṣu samanupaśyan,",
    "K09bsu016_u:2832": " cakṣurbhūtāni kalyāṇamitrāṇi buddhagaganālokanatāyai saṃpaśyan,",
    "K09bsu016_u:2833": " anupūrveṇa yena samudravetālīpradeśe samantavyūhamudyānaṃ tenopasaṃkrāntaḥ /",
    "K09bsu016_u:2834": " so 'paśyat samantavyūhamudyānaṃ sarvaratnaprākāraparikṣiptaṃ sarvaratnadrumapaṅktiṣu",
    "K09bsu016_u:2835": " āviddhasamalaṃkṛtaṃ sarvaratnapaṅktirucirasūkṣmakusumareṇupramuktaṃ sarvaratnadrumasamalaṃkṛtaṃ",
    "K09bsu016_u:2836": " sarvaratnadrumapuṣpavicitrakusumākīrṇaṃ sarvagandhadrumapaṅktisamantadigniścaritagandhaṃ",
    "K09bsu016_u:2837": " sarvaratnamālādrumakośapramuktapralambanānāratnamālāvṛṣṭayabhipravarṣaṇaṃ sarvamaṇirājadrumamaṇiratnakṛtavicitrabhaktisaṃstīrṇopaśobhitatalaṃ",
    "K09bsu016_u:2838": " sarvakalpapuṣpadrumanānāraṅgavastrapralambapracchannopacārasuvibhaktadeśaṃ sarvavādyadrumadivyātirekatūryamārutasamīritanirnāditamadhuranighoṣamanimnonnatapṛthivīsamatalāviddhaṃ",
    "K09bsu016_u:2839": " sarvābharaṇavṛkṣakośapramuktābharaṇavikṛtavicitradhārābhipralambitopaśobhitavyūham /",
    "K09bsu016_u:2840": " tasmin khalu punaḥ samantavyūhe mahodyāne daśa prāsādakoṭīśatasahasrāṇi sarvamahāmaṇiratnapratimaṇḍitaniryūhavyūhāni,",
    "K09bsu016_u:2841": " daśa kūṭāgāraśatasahasrāṇi jāmbūnadakūṭakanakacchadanopetāni,",
    "K09bsu016_u:2842": " daśa vimānaśatasahasrāṇi vairocanamaṇiratnopaśobhitagarbhāṇi,",
    "K09bsu016_u:2843": " daśa puṣkariṇīśatasahasrāṇi sarvaratnamayāni ratneṣṭakānicitāni saptaratnavicitrasopānāni",
    "K09bsu016_u:2844": " nānāmaṇiratnavedikāparivṛtāni divyacandanavāriniṣyandagandhāni suvarṇavālukāsaṃstīrṇadaśaprāsādakanakamaṇiratnākīrṇatalāni",
    "K09bsu016_u:2845": " caturdikṣu vibhaktasopānāni aṣṭāṅgopetavāriparipūrṇāni haṃsakrauñcamayūrakokilakalaviṅkakuṇālanirnādarutamadhuranirghoṣāṇi",
    "K09bsu016_u:2846": " ratnatālapaṅktiparivṛtāni suvarṇaghaṇṭājālasaṃchannamārutasamīritamanojñanirghoṣaśabdāni",
    "K09bsu016_u:2847": " uparimahāmaṇiratnavitānavitatāni nānāratnavṛkṣavāṭikāparivṛtāni ucchritacchatradhvajamaṇiratnajālodyotitāni daśa ca taḍāgaśatasahasrāṇi,",
    "K09bsu016_u:2848": " kālānusāricandanakardamopacitāni sarvaratnamayavicitravarṇapadmasaṃchannāni mahāmaṇiratnapadmāvabhāsitavimalasalilāni /",
    "K09bsu016_u:2849": " tasya codyānasya madhya vicitradhvajaṃ nāma mahāvimānaṃ sāgaragarbharatnapṛthivītalasaṃsthānaṃ",
    "K09bsu016_u:2850": " vaidūryamaṇiratnastambhopaśobhitaṃ jāmbūnadasuvarṇasamudgatakūṭaṃ",
    "K09bsu016_u:2851": " jagadvirocanamaṇiratnagarbhavyūhaphalakabaddhamasaṃkhyeyamaṇiratnajālojjvalitatalamajitavatigandhamaṇirājanirdhūpitopacāramanuracitagandhamaṇirājasamīritagandhaṃ",
    "K09bsu016_u:2852": " vibodhanagandhamaṇirājavidhamanatīkṣṇendriyavāsanam /",
    "K09bsu016_u:2853": " tasmiṃśca vicitradhvaje mahāvimāne 'parimitānyāsanāni prajñaptāni - yaduta padmagarbhāṇi",
    "K09bsu016_u:2854": " digrocanamaṇiratnapadmagarbhāṇi vairocanamaṇiratnapadmagarbhāṇi jagadrocanamaṇiratnapadmagarbhāṇi",
    "K09bsu016_u:2855": " citrakośamaṇiratnapadmagarbhāṇi siṃhapañjaramaṇiratnapadmagarbhāṇi vimalamaṇiratnapadmagarbhāṇi",
    "K09bsu016_u:2856": " maṇiratnaracitapadmagarbhāṇi samantamukhamaṇiratnapadmagarbhāṇi prabhāvyūhamaṇiratnapadmagarbhāṇi",
    "K09bsu016_u:2857": " sāgarapratiṣṭhānaviśuddhamaṇiratnavyūhasamantaraśmiprabhāsamaṇirājapadmagarbhāṇi (Gv 80)",
    "K09bsu016_u:2858": " vajrasiṃhākrāntamaṇiratnapadmagarbhāṇi /",
    "K09bsu016_u:2859": " tasya ca vicitradhvajasya mahāvimānasya aneke niryūhā acintyaratnamayā vicitraratnavyūhā acintyavarṇanirbhāsarucirasaṃsthānāḥ /",
    "K09bsu016_u:2860": " tacca samantavyūhamudyānamupariṣṭāddaśabhirmahāvitānaśatasahasraiḥ saṃchannaṃ yaduta",
    "K09bsu016_u:2861": " vastravitānairdrumalatāvitānaiḥ puṣpavitānairmālyavitānairgandhavitānairmaṇiratnavitānaiḥ",
    "K09bsu016_u:2862": " suvarnavitānairābharaṇavitānaiḥ vajraprabhāsamaṇivitānairairāvaṇanāgarājavikurvitāpsarovitānaiḥ",
    "K09bsu016_u:2863": " śakrābhilagnamaṇiratnavitānaiḥ",
    "K09bsu016_u:2864": " / etatpramukhairdaśabhirvitānaśatasahasraiḥ saṃchannam /",
    "K09bsu016_u:2865": " daśabhiśca mahāratnajālaśatasahasraiḥ saṃchannam /",
    "K09bsu016_u:2866": " yaduta ratnagarbhakiṅkiṇījālaiḥ ratnacchatrajālaiḥ ratnabimbajālaiḥ sāgaragarbhamuktājālaiḥ",
    "K09bsu016_u:2867": " nīlavaiḍūryamaṇiratnajālaiḥ siṃhalatājālaiḥ candrakāntamaṇiratnajālaiḥ gandhavigrahajālaiḥ",
    "K09bsu016_u:2868": " rantamakuṭajālaiḥ rantahārajālaiḥ /",
    "K09bsu016_u:2869": " etatpramukhairdaśabhirmahāmaṇiratnajālaśatasahasraiḥ saṃchannam /",
    "K09bsu016_u:2870": " daśabhiśca mahāvabhāsaśatasahasrairavabhāsitam - yaduta jyotiraśmimaṇiratnāvabhāsena",
    "K09bsu016_u:2871": " ādityagarbhamaṇiratnāvabhāsena candradhvajamaṇiratnāvabhāsena gandhapradhūpanārcimaṇiratnāvabhāsena",
    "K09bsu016_u:2872": " śrīgarbhamaṇiratnavabhāsena padmagarbhamaṇiratnāvabhāsena jyotirdhvajamaṇiratnāvabhāsena",
    "K09bsu016_u:2873": " mahāpradīpamaṇiratnāvabhāsena samantadigvairocanamaṇiratnāvabhāsena mahāgandhameghaniścaritavidyunmālāmaṇiratnāvabhāsena /",
    "K09bsu016_u:2874": " etatpramukhairdaśabhirmahāmaṇiratnāvabhāsaśatasahasrairnityāvabhāsitaṃ tanmahodyānam /",
    "K09bsu016_u:2875": " daśamahābharaṇameghaśatasahasrābhivarṣitālaṃkāraṃ ca tanmahodyānaṃ daśakālānusāricandanameghaśatasahasrābhigarjitaṃ",
    "K09bsu016_u:2876": " daśadivyasamatikrāntamahāmālyadāmameghaśatasahasrābhipralambitopaśobhitaṃ daśadivyasamatikrāntanānāraṅgavicitravastrameghaśatasahasrābhipravarṣitaṃ",
    "K09bsu016_u:2877": " daśadivyasamatikrāntābharaṇameghaśatasahasravibhūṣitaṃ daśadevaputraśatasahasradarśanakāmādhomukhapraṇatābhipravarṣitaṃ",
    "K09bsu016_u:2878": " daśāpsaromeghaśatasahasrapūrvasabhāgacaritasvakasvakātmabhāvotsṛjanābhipravarṣitaṃ",
    "K09bsu016_u:2879": " daśabodhisattvameghaśatasahasradharmaśravaṇatarṣopasaṃkrāntābhipravarṣitaṃ ca tanmahodyānam /",
    "K09bsu016_u:2880": " yatra āśopāsikā kāñcanagarbhamahābhadrāsanopaviṣṭā sāgaragarbhamuktājālālaṃkṛtā avabaddhamakuṭā",
    "K09bsu016_u:2881": " divyātirekakanakakeyūravalayabāhuvyūhā śrīkāyaraśmimaṇiratnavirājitabāhuḥ abhinīlavimalavilambamaṇikuṇḍalā",
    "K09bsu016_u:2882": " mahāratnajālasaṃchannopaśobhitaśīrṣā siṃhamukhamaṇiratnakarṇacūḍakadhāraṇī cintārājamaṇiratnahārāvasaktakaṇṭhā",
    "K09bsu016_u:2883": " sarvaratnajālasaṃchannaprabhojjvalitaśarīrā prāṇikoṭiniyutaśatasahasrapraṇatakāyā /",
    "K09bsu016_u:2884": " tatra ye āśāyā upāsikāyāḥ sakāśamaparimāṇāḥ sattvāḥ pūrvasyā diśa āgacchanti,",
    "K09bsu016_u:2885": " mahābrahmāṇo vā brahmapurohitā vā brahmakāyikā vā vaśavartino vā paranirmitavaśavartikāyikā",
    "K09bsu016_u:2886": " vā sunirmitā vā nirmāṇaratikāyikā vā saṃtuṣitā vā tuṣitakāyikā vā suyāmā vā suyāmakāyikā",
    "K09bsu016_u:2887": " vā devendrā vā trāyastriṃśatkāyikā vā yakṣendrā vā yakṣā vā gandharvendrā vā gandharvā",
    "K09bsu016_u:2888": " vā kumbhāṇḍendrā vā kumbhāṇḍā vā nāgendrā vā nāgā vā asurendrā vā asurā vā garuḍendrā",
    "K09bsu016_u:2889": " vā garuḍā va kinnarendrā vā kinnarā vā mahoragendrā va mahoragā vā yamā vā yamakanyā vā,",
    "K09bsu016_u:2890": " pretamaharddhikā vā pretā vā manuṣyendrā vā manusyā vā /",
    "K09bsu016_u:2891": " evaṃ ye dakṣiṇāyā vā paścimāyā uttarāyā uttarapūrvāyā pūrvadakṣiṇāyā dakṣiṇapaścimāyāḥ paścimottarāyā adha (Gv 81)",
    "K09bsu016_u:2892": " ūrdhvāyā diśa āgacchati /",
    "K09bsu016_u:2893": " mahābrahmāṇo va brahmapurohitā vā brahmakāyikā vā vaśavartino vā vaśavartikāyikā",
    "K09bsu016_u:2894": " vā yāvanmanuṣyendrā vā manuṣyā vā āgacchanti nānāvyādhispṛṣṭā nānākleśaparyavasthitā",
    "K09bsu016_u:2895": " vividhadṛṣṭigatābhiniviṣṭāḥ karmāvaraṇavṛtāḥ,",
    "K09bsu016_u:2896": " te sahadarśanādāśāyā upāsikāyāḥ sarvavyādhyupaśāntā bhavati /",
    "K09bsu016_u:2897": " vigatakleśamalacittā apagatadṛṣṭiśalyāḥ sarvāvaraṇaparvatavikīrṇā anāvaraṇaviśuddhimaṇḍalamavataranti /",
    "K09bsu016_u:2898": " yatra viśuddhimaṇḍale sarvakuśalamūlānyuttapante,",
    "K09bsu016_u:2899": " sarvendriyāṅkurā vivardhante,",
    "K09bsu016_u:2900": " sarvajñajñānanayasāgarāḥ samavasaranti /",
    "K09bsu016_u:2901": " sarvadhāraṇīmukhanayasamudrā āvartante /",
    "K09bsu016_u:2902": " sarvasamādhimukhanayasamudrā abhimukhībhavanti /",
    "K09bsu016_u:2903": " sarvapraṇidhānamukhāni saṃjāyante /",
    "K09bsu016_u:2904": " sarvacaryāmukhāni pravartante /",
    "K09bsu016_u:2905": " sarvaguṇābhinirhāramukhāni viśudhyante /",
    "K09bsu016_u:2906": " cittavaipulyatāsarvābhijñāvatinayena pravartante /",
    "K09bsu016_u:2907": " kāyāsaṅgatā sarvatrānugatā bhavanti //",
    "K09bsu016_u:2908": " atha khalu sudhanaḥ śreṣṭhidārakaḥ samantavyūhamudyānaṃ praviśya samantādanuvilokayan adrākṣīdāśāmupāsikāṃ bhadrāsane niṣaṇṇām /",
    "K09bsu016_u:2909": " sa yena āśopāsikā tenopajagāma /",
    "K09bsu016_u:2910": " upetya āśāyā upāsikāyāḥ pādau śirasābhivandya āśopāsikāmanekaśatasahasrakṛtvaḥ pradakṣiṇīkṛtya etadavocat - mayā ārye anuttarāyāṃ samyaksaṃbodhau cittamutpāditam /",
    "K09bsu016_u:2911": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:2912": " kathaṃ pratipattavyam /",
    "K09bsu016_u:2913": " śrutaṃ ca me āryā bodhisattvānāmavavādānuśāsanīṃ dadātīti /",
    "K09bsu016_u:2914": " tadvadatu me āryā - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:2915": " kathaṃ pratipattavyam //",
    "K09bsu016_u:2916": " sā āha - ahaṃ kulaputra,",
    "K09bsu016_u:2917": " aśokakṣemadhvajasya bodhisattvavimokṣasya lābhinī /",
    "K09bsu016_u:2918": " sāhaṃ kulaputra amoghadarśanā amoghaśravaṇā amoghaparyupāsanā amoghaikavāsasaṃvāsanā amoghānusmaraṇā /",
    "K09bsu016_u:2919": " nāhaṃ kulaputra,",
    "K09bsu016_u:2920": " anavaropitakuśalamūlānāṃ sattvānāṃ cakṣuṣa ābhāsamāgacchāmi darśanavijñaptyā,",
    "K09bsu016_u:2921": " nāparigṛhītakalyāṇamitrāṇāṃ nāsamanvāhṛtasamyaksaṃbuddhānām /",
    "K09bsu016_u:2922": " mama kulaputra sahadarśanena sattvā avaivartikā bhavantyanuttarāyāḥ samyaksaṃbodheḥ /",
    "K09bsu016_u:2923": " api tu khalu punarme kulaputra,",
    "K09bsu016_u:2924": " pūrvasyāṃ diśi tathāgatā āgatya iha ratnāsane niṣadya dharmaṃ deśayanti /",
    "K09bsu016_u:2925": " yathā pūrvasyāṃ diśi,",
    "K09bsu016_u:2926": " evaṃ daśabhyo digbhyaḥ /",
    "K09bsu016_u:2927": " sāhaṃ kulaputra avirahitā tathāgatadarśanena,",
    "K09bsu016_u:2928": " avirahitā dharmaśravaṇena,",
    "K09bsu016_u:2929": " avirahitā bodhisattvasamavadhānena /",
    "K09bsu016_u:2930": " yānyapīmāni kulaputra caturaśītiḥ prāṇikoṭīniyutaśatasahasrāṇi iha samantavyūhe mahodyāne prativasanti,",
    "K09bsu016_u:2931": " sarvāṇyetānyavaivartikānyanuttarāyāḥ samyaksaṃbodheḥ mama sabhāgacaritāni /",
    "K09bsu016_u:2932": " ye 'pyanye kulaputra kecidiha sattvāḥ prativasanti,",
    "K09bsu016_u:2933": " te 'pyavivartyāḥ save 'nuttarāyāḥ samyaksaṃbodheḥ /",
    "K09bsu016_u:2934": " avivartyasaṃghasamavasaraṇā mama sabhāgacaritā bodhisattvāḥ /",
    "K09bsu016_u:2935": " āha - kiyaccirotpāditaṃ tvayā ārye anuttarāyāṃ samyaksaṃbodhau cittam?",
    "K09bsu016_u:2936": " āha - ahaṃ kulaputra pūrvenivāsamanusmarāmi,",
    "K09bsu016_u:2937": " dīpaṃkaraṃ tathāgatamarhantaṃ samyaksaṃbuddham /",
    "K09bsu016_u:2938": " tasya me tathāgatasyāntike brahmacaryaṃ cīrṇam /",
    "K09bsu016_u:2939": " sa ca me tathāgataḥ pūjitaḥ,",
    "K09bsu016_u:2940": " dharmadeśanā ca me tasyāntikādudgṛhītā /",
    "K09bsu016_u:2941": " tasya pareṇa vimalo nāma tathāgato 'bhut /",
    "K09bsu016_u:2942": " (Gv 82) tasyāhaṃ śāsane pravrajitā,",
    "K09bsu016_u:2943": " dharmacakraṃ ca me saṃdhāritam /",
    "K09bsu016_u:2944": " tasya pareṇa keturnāma tathāgato 'bhūt /",
    "K09bsu016_u:2945": " sa mayā ārāgitaḥ /",
    "K09bsu016_u:2946": " tasya pareṇa meruśrīrnāma tathāgato 'bhūt /",
    "K09bsu016_u:2947": " tasya pareṇa padmagarbho nāma tathāgato 'bhūt /",
    "K09bsu016_u:2948": " tasya pareṇa vairocano nāma tathāgataḥ /",
    "K09bsu016_u:2949": " tasya pareṇa samantacakṣurnām tathāgataḥ /",
    "K09bsu016_u:2950": " tasya pareṇa brahmaśuddho nāma tathāgataḥ /",
    "K09bsu016_u:2951": " tasya pareṇa vajranābhirnāma tathāgataḥ /",
    "K09bsu016_u:2952": " tasya pareṇa varuṇadevo nāma tathāgato 'bhut /",
    "K09bsu016_u:2953": " anena kulaputra paryāyeṇa jātiparaṃparayā kalpaparaṃparayā buddhaparaṃparāmavatarantī",
    "K09bsu016_u:2954": " anusmaramāṇā tathāgatānarhato 'nantaryatayā ṣaṭtriṃśadgaṅgānadīvālukāsamāṃstathāgatānanusmarāmi,",
    "K09bsu016_u:2955": " ye mayā ārāgitā upasthitāḥ pūjitā arcitāḥ yeṣāṃ mayā antikāddharmadeśanā śrutā,",
    "K09bsu016_u:2956": " yeṣāṃ ca me śāsane brahmacaryaṃ cīrṇam /",
    "K09bsu016_u:2957": " ata uttari kulaputra tathāgatāḥ prajānanti,",
    "K09bsu016_u:2958": " yāvanto mayā tathāgatā ārāgitāḥ /",
    "K09bsu016_u:2959": " apramāṇāḥ kulaputra bodhisattvāḥ prathamacittotpādenaiva sarvadharmadhātuspharaṇatayā,",
    "K09bsu016_u:2960": " apramāṇāḥ kulaputra bodhisattvāḥ mahākarūṇānayena sarvajagadantargatatayā,",
    "K09bsu016_u:2961": " apramāṇāḥ kulaputra bodhisattvā mahāpraṇidhānadaśadigdharmadhātutalaniṣṭhānugamanatayā,",
    "K09bsu016_u:2962": " apramāṇāḥ kulaputra bodhisattvā mahāmaitryā sarvajagatspharaṇatayā,",
    "K09bsu016_u:2963": " apramāṇāḥ kulaputra,",
    "K09bsu016_u:2964": " bodhisattvā bodhisattvacaryayā sarvakṣetreṣu sarvakalpasamavasaraṇatayā,",
    "K09bsu016_u:2965": " apramāṇāḥ kulaputra bodhisattvāḥ samādhibalena",
    "K09bsu016_u:2966": " bodhisattvamārgāpratyudāvartanatayā,",
    "K09bsu016_u:2967": " apramāṇāḥ kulaputra bodhisattvā dharaṇībalena sarvajagatsaṃdhāraṇadhāraṇīnayānugamanatayā,",
    "K09bsu016_u:2968": " apramāṇāḥ kulaputra bodhisattvā jñānālokabalena tryadhvajñānayānugamanasaṃdhāraṇatayā,",
    "K09bsu016_u:2969": " apramāṇāḥ kulaputra bodhisattvā abhijñābalena sarvakṣetreṣu yathāśayasattvābhirucitaprabhājālacakrābhinirharaṇatayā,",
    "K09bsu016_u:2970": " apramāṇāḥ kulaputra bodhisattvāḥ pratisaṃvidbalena ekaghoṣodāhārasarvajagatsaṃtoṣaṇatayā,",
    "K09bsu016_u:2971": " apramāṇāḥ kulaputra bodhisattvāḥ kāyaviśuddhayā sarvabuddhakṣetrasvaśarīraspharaṇatayā //",
    "K09bsu016_u:2972": " sudhana āha - kiyaccireṇa ārye tvamanuttarāṃ samyaksaṃbodhimabhisaṃbhotsyase?",
    "K09bsu016_u:2973": " āha - na khalu kulaputra ekasattvārambaṇatayā bodhisattvānāṃ bodhāya cittamutpadyate yaduta paripākavinayāya /",
    "K09bsu016_u:2974": " na sattvaśatasyārthāya,",
    "K09bsu016_u:2975": " na sattvasahasrasya,",
    "K09bsu016_u:2976": " na sattvaśatasahasrasya,",
    "K09bsu016_u:2977": " na sattvakoṭeḥ,",
    "K09bsu016_u:2978": " na sattvakoṭīśatasya,",
    "K09bsu016_u:2979": " na sattvakoṭīsahasrasya,",
    "K09bsu016_u:2980": " na sattvakoṭīniyutaśatasahasrasya arthāya bodhisattvānāṃ bodhāya cittamutpadyate /",
    "K09bsu016_u:2981": " na sattvakaṅkarasyārthāya,",
    "K09bsu016_u:2982": " na sattvabimbarasya,",
    "K09bsu016_u:2983": " na sattvapravarasya,",
    "K09bsu016_u:2984": " na sattvaparamasya,",
    "K09bsu016_u:2985": " na sattvāvarasya,",
    "K09bsu016_u:2986": " na sattvāsīnasya,",
    "K09bsu016_u:2987": " na sattvānaupamyasya,",
    "K09bsu016_u:2988": " na sattvanemasya,",
    "K09bsu016_u:2989": " na sattvavipāsasya,",
    "K09bsu016_u:2990": " na sattvamṛgavasya,",
    "K09bsu016_u:2991": " na sattvavināhasya,",
    "K09bsu016_u:2992": " na sattvavirāgasya,",
    "K09bsu016_u:2993": " na sattvāvagamasya,",
    "K09bsu016_u:2994": " na sattvavivagasya,",
    "K09bsu016_u:2995": " na sattvasaṃkramasya,",
    "K09bsu016_u:2996": " na sattvavisarasya,",
    "K09bsu016_u:2997": " na sattvavijaṅgasya,",
    "K09bsu016_u:2998": " na sattvavisrotasaḥ,",
    "K09bsu016_u:2999": " na sattvavivāhasya,",
    "K09bsu016_u:3000": " na sattvavibhakteḥ,",
    "K09bsu016_u:3001": " na sattvavigdhantasya,",
    "K09bsu016_u:3002": " na sattvatulanasya,",
    "K09bsu016_u:3003": " na sattvātulasya,",
    "K09bsu016_u:3004": " na sattvavaraṇasya,",
    "K09bsu016_u:3005": " na sattvavivaraṇasya,",
    "K09bsu016_u:3006": " na sattvavanasya,",
    "K09bsu016_u:3007": " na sattvavivarṇasya,",
    "K09bsu016_u:3008": " na sattvasāmyasya,",
    "K09bsu016_u:3009": " na sattvavaraṇasya,",
    "K09bsu016_u:3010": " na sattvavicārasya,",
    "K09bsu016_u:3011": " na sattvavisārasya,",
    "K09bsu016_u:3012": " na sattvavyatyastasya,",
    "K09bsu016_u:3013": " na sattvābhyudgatasya,",
    "K09bsu016_u:3014": " na sattvavisṛṣṭasya,",
    "K09bsu016_u:3015": " na sattvadevalasya,",
    "K09bsu016_u:3016": " na sattvaparibhedasya,",
    "K09bsu016_u:3017": " na sattvavikṣobhasya,",
    "K09bsu016_u:3018": " na sattvapaliguñjasya,",
    "K09bsu016_u:3019": " na sattvaharitasya, (Gv 83)",
    "K09bsu016_u:3020": " na sattvālokasya,",
    "K09bsu016_u:3021": " na sattvendriyasya,",
    "K09bsu016_u:3022": " na sattvahelukasya,",
    "K09bsu016_u:3023": " na sattvadurbudasya,",
    "K09bsu016_u:3024": " na sattvaharuṇasya,",
    "K09bsu016_u:3025": " na sattvamālutasya,",
    "K09bsu016_u:3026": " na sattvamailutasya,",
    "K09bsu016_u:3027": " na sattvakṣayasya,",
    "K09bsu016_u:3028": " na sattvākṣayamuktasya,",
    "K09bsu016_u:3029": " na sattvailatāyāḥ,",
    "K09bsu016_u:3030": " na sattvamālutāyāḥ,",
    "K09bsu016_u:3031": " na sattvamaṇḍumāyāḥ,",
    "K09bsu016_u:3032": " na sattvaviṣamatāyāḥ,",
    "K09bsu016_u:3033": " na sattvasamatāyāḥ,",
    "K09bsu016_u:3034": " na sattvapramantāyāḥ,",
    "K09bsu016_u:3035": " na sattvapramartāyāḥ,",
    "K09bsu016_u:3036": " na sattvāmantrāyāḥ,",
    "K09bsu016_u:3037": " na sattvānnamantrāyāḥ,",
    "K09bsu016_u:3038": " na sattvasaṅgamantrāyāḥ,",
    "K09bsu016_u:3039": " na sattvavimantrāyāḥ na sattvahimantrāyāḥ na sattvaparamantrāyāḥ,",
    "K09bsu016_u:3040": " na sattvaśivamantrāyāḥ,",
    "K09bsu016_u:3041": " na sattvailāyāḥ,",
    "K09bsu016_u:3042": " na sattvavelāyāḥ,",
    "K09bsu016_u:3043": " na sattvatelāyāḥ,",
    "K09bsu016_u:3044": " na sattvaśailāyāḥ,",
    "K09bsu016_u:3045": " na sattvakelāyāḥ,",
    "K09bsu016_u:3046": " na sattvaśilāyāḥ,",
    "K09bsu016_u:3047": " na sattvaśvelāyāḥ,",
    "K09bsu016_u:3048": " na sattvanelāyāḥ,",
    "K09bsu016_u:3049": " na sattvabhelāyāḥ,",
    "K09bsu016_u:3050": " na sattvaselāyāḥ,",
    "K09bsu016_u:3051": " na sattvapelāyāḥ,",
    "K09bsu016_u:3052": " na sattvahelāyāḥ,",
    "K09bsu016_u:3053": " na sattvamelāyāḥ,",
    "K09bsu016_u:3054": " na sattvasaraḍasya,",
    "K09bsu016_u:3055": " na sattvamārutasya,",
    "K09bsu016_u:3056": " na sattvamerutasya,",
    "K09bsu016_u:3057": " na sattvakhelutasya,",
    "K09bsu016_u:3058": " na sattvamālutasya,",
    "K09bsu016_u:3059": " na sattvamulutasya,",
    "K09bsu016_u:3060": " na sattvājavasya,",
    "K09bsu016_u:3061": " na sattvakamalasya,",
    "K09bsu016_u:3062": " na sattvakamarasya,",
    "K09bsu016_u:3063": " na sattvātarasya,",
    "K09bsu016_u:3064": " na sattvaheluvasya,",
    "K09bsu016_u:3065": " na sattvaveluvasya,",
    "K09bsu016_u:3066": " na sattvajāvakasya,",
    "K09bsu016_u:3067": " na sattvahavasya,",
    "K09bsu016_u:3068": " na sattvahavalasya,",
    "K09bsu016_u:3069": " na sattvabimbarasya,",
    "K09bsu016_u:3070": " na sattvabimbahurasya,",
    "K09bsu016_u:3071": " na sattvacaraṇasya,",
    "K09bsu016_u:3072": " na sattvacaramasya,",
    "K09bsu016_u:3073": " na sattvaparavasya,",
    "K09bsu016_u:3074": " na sattvadhavarasya,",
    "K09bsu016_u:3075": " na sattvapramadasya,",
    "K09bsu016_u:3076": " na sattvavigamasya,",
    "K09bsu016_u:3077": " na sattvodvartanasya,",
    "K09bsu016_u:3078": " na sattvanirdeśasya,",
    "K09bsu016_u:3079": " na sattvakṣayasya,",
    "K09bsu016_u:3080": " na sattvasaṃbhūtasya,",
    "K09bsu016_u:3081": " na sattvamamasya,",
    "K09bsu016_u:3082": " na sattvavadasya arthāya,",
    "K09bsu016_u:3083": " na sattvotpalasya,",
    "K09bsu016_u:3084": " na sattvapadmasya,",
    "K09bsu016_u:3085": " na sattvasaṃkhyāyāḥ,",
    "K09bsu016_u:3086": " na sattvopāgamasya,",
    "K09bsu016_u:3087": " na sattvagatyāḥ na sattvāsaṃkhyeyasya,",
    "K09bsu016_u:3088": " na sattvāsaṃkhyeyaparivartasya,",
    "K09bsu016_u:3089": " na sattvāparimāṇasya,",
    "K09bsu016_u:3090": " na sattvāparimāṇaparivartasya,",
    "K09bsu016_u:3091": " na sattvāparyantasya,",
    "K09bsu016_u:3092": " na sattvāparyantaoparivartasya,",
    "K09bsu016_u:3093": " na sattvāsamantasya,",
    "K09bsu016_u:3094": " na sattvāsamantaparivartasya,",
    "K09bsu016_u:3095": " na sattvāgaṇeyasya,",
    "K09bsu016_u:3096": " na sattvāgaṇeyaparivartasya,",
    "K09bsu016_u:3097": " na sattvātulyasya,",
    "K09bsu016_u:3098": " na sattvātulyaparivartasya,",
    "K09bsu016_u:3099": " na sattvācintyasya,",
    "K09bsu016_u:3100": " na sattvācintyaparivartasya,",
    "K09bsu016_u:3101": " na sattvāparyantasya,",
    "K09bsu016_u:3102": " na sattvāparyantaparivartasya,",
    "K09bsu016_u:3103": " na sattvāmāpyasya,",
    "K09bsu016_u:3104": " na sattvāmāpyaparivartasya,",
    "K09bsu016_u:3105": " na sattvānabhilāpyasya,",
    "K09bsu016_u:3106": " na sattvānabhilāpyaparivartasya,",
    "K09bsu016_u:3107": " na sattvānabhilāpyānabhilāpyasya arthāya,",
    "K09bsu016_u:3108": " na sattvānabhilāpyānabhilāpyaparivartasyārthāya /",
    "K09bsu016_u:3109": " naikalokadhātuparyāpannānāṃ sattvānāmarthāya,",
    "K09bsu016_u:3110": " na yāvadanabhilāpyānabhilāpyalokadhātuparyāpannānāṃ sattvānāmarthāya,",
    "K09bsu016_u:3111": " na cāturdvīpakalokadhātuparamāṇurajaḥsamalokadhātuparyāpannānāṃ sattvānāmarthāya,",
    "K09bsu016_u:3112": " na sahasralokadhātuparamāṇurajaḥsamalokadhātuparyāpannānāṃ sattvānāmarthāya,",
    "K09bsu016_u:3113": " na dvisāhasralokadhātuparamāṇurajaḥsamalokadhātuparyāpannānāṃ sattvānāmarthāya,",
    "K09bsu016_u:3114": " na trisāhasramahāsāhasralokadhātuparamāṇurajaḥsamalokadhātuparyāpannānāṃ sattvānāmarthāya,",
    "K09bsu016_u:3115": " na yāvadanabhilāpyānabhilāpyatrisāhasramahāsāhasralokadhātuparamāṇurajaḥsamalokadhātuparyāpannānāṃ sattvānāmarthāya bodhisattvānāṃ bodhāya cittamutpadyate yaduta paripākavinayāya,",
    "K09bsu016_u:3116": " api tu aśeṣaniḥśeṣānavaśeṣasarvalokadhātuparyāpannānāṃ sarvasattvānāmarthāya bodhisattvānāṃ bodhāya cittamutpadyate yaduta paripākavinayāya",
    "K09bsu016_u:3117": " naikabuddhārāgaṇatāyai",
    "K09bsu016_u:3118": " bodhisattvānāṃ bodhāya cittamutpadyate yaduta ārāgaṇābhirādhanapūjopasthānatāyai /",
    "K09bsu016_u:3119": " na daśabuddhārāgaṇābhirādhanapūjopasthānatāyai,",
    "K09bsu016_u:3120": " na yāvadanabhilāpyānabhilāpyalokadhātuparamāṇurajaḥsamabuddhārāgaṇābhirādhanapūjopasthānatāyai bodhisattvānāṃ bodhāya cittamutpadyate /",
    "K09bsu016_u:3121": " naikalokadhātuparyāpannabuddhavaṃśārāgaṇābhirādhanapūjopasthānatāyai, (Gv 84)",
    "K09bsu016_u:3122": " na yāvadanabhilāpyānabhilāpyabuddhakṣetraparamāṇurajaḥsamalokadhātuparyāpannatathāgatavaṃśārāgaṇābhirādhanapūjopasthānatāyai bodhisattvānāṃ bodhāya cittamutpadyate /",
    "K09bsu016_u:3123": " naikabuddhakṣetrapariśodhanāya,",
    "K09bsu016_u:3124": " na yāvadanabhilāpyānabhilāpyalokadhātuparamāṇurajaḥsamabuddhakṣetrapariśodhanāya bodhisattvānāṃ bodhāya cittamutpadyate /",
    "K09bsu016_u:3125": " naikatathāgataśāsanasaṃdhāraṇāya,",
    "K09bsu016_u:3126": " na yāvadanabhilāpyānabhilāpyabuddhakṣetraparamāṇurajaḥ samatathāgataśāsanasaṃdhāraṇāya bodhisattvānāṃ bodhāya cittamutpadyate /",
    "K09bsu016_u:3127": " naikabuddhaprasthānapraṇidhānavimātratāvataraṇāya na yāvadanabhilāpyānabhilāpyabuddhakṣetraparamāṇurajaḥsamabuddhaprasthānapraṇidhānavimātrāvaraṇāya",
    "K09bsu016_u:3128": " bodhisattvānāṃ bodhāya cittamutpadyate /",
    "K09bsu016_u:3129": " naikatathāgatabuddhakṣetravyūhāvataraṇatāyai,",
    "K09bsu016_u:3130": " na yāvadanabhilāpyānabhilāpyabuddhakṣetraparamāṇurajaḥsamatathāgatabuddhakṣetravyūhāvataraṇāya,",
    "K09bsu016_u:3131": " bodhisattvānāṃ bodhāya cittamutpadyate /",
    "K09bsu016_u:3132": " naikabuddhaparṣanmaṇḍalavibhaktyavataraṇāya,",
    "K09bsu016_u:3133": " na yāvadanabhilāpyānabhilāpyabuddhakṣetraparamāṇurajaḥsamabuddhaparṣanmaṇḍalavibhaktyavataraṇāya bodhisattvānāṃ bodhāya cittamutpadyate /",
    "K09bsu016_u:3134": " naikatathāgatadharmacakrasaṃdhāraṇāya,",
    "K09bsu016_u:3135": " na yāvadanabhilāpyānabhilāpyabuddhakṣetraparamāṇurajaḥsamatathāgatadharmacakrasaṃdhāraṇāya bodhisattvānāṃ bodhāya cittamutpadyate /",
    "K09bsu016_u:3136": " naikasattvacittasamudrāvataraṇāya,",
    "K09bsu016_u:3137": " na yāvadanabhilāpyānabhilāpyabuddhakṣetraparamāṇurajaḥsamasattvacittasamudrāvataraṇāya bodhisattvānāṃ bodhāya cittamutpadyate /",
    "K09bsu016_u:3138": " naikasattvendriyacakraparijñāyai,",
    "K09bsu016_u:3139": " na yāvadanabhilāpyānabhilāpyabuddhakṣetraparamāṇurajaḥsamasattvendriyaparijñāyai bodhisattvānāṃ bodhāya cittamutpadyate /",
    "K09bsu016_u:3140": " naikasattvendriyasāgarāvataraṇāya,",
    "K09bsu016_u:3141": " na yāvadanabhilāpyānabhilāpyabuddhakṣetraparamāṇurajaḥsamasattvendriyasāgarāvataraṇāya bodhisattvānāṃ bodhāya cittamutpadyate /",
    "K09bsu016_u:3142": " naikalokadhātukalpaparaṃparāvataraṇāya,",
    "K09bsu016_u:3143": " na yāvadanabhilāpyānabhilāpyabuddhakṣetraparamāṇurajaḥsamalokadhātukalpaparaṃparāvataraṇāya bodhisattvānāṃ bodhāya cittamutpadyate /",
    "K09bsu016_u:3144": " naikalokadhātuparyāpannasarvasattvacaryāvāsanānusaṃdhyavataraṇāya,",
    "K09bsu016_u:3145": " na yāvadanabhilāpyānabhilāpyabuddhakṣetraparamāṇurajaḥsamalokadhātuparyāpannasarvasattvacaryāvāsanānusaṃdhyavataraṇāya bodhisattvānāṃ bodhāya cittamutpadyate /",
    "K09bsu016_u:3146": " naikalokadhātuparyāpannasarvasattvakleśasamudrāvataraṇāya,",
    "K09bsu016_u:3147": " na yāvadanabhilāpyānabhilāpyabuddhakṣetraparamāṇurajaḥsamalokadhātuparyāpannasarvasattvasarvakleśasamudrāvataraṇāya bodhisattvānāṃ bodhāya cittamutpadyate",
    "K09bsu016_u:3148": " naikalokadhātuparyāpannasarvasattvasarvakarmasamudrāvataraṇāya,",
    "K09bsu016_u:3149": " na yāvadanabhilāpyānabhilāpyānabhilāpyabuddhakṣetraparamāṇūrajasamalokadhātuparyāpannasarvasattvasarvakarmasamudrāvataraṇāya bodhisattvānāṃ bodhāya cittamutpadyate /",
    "K09bsu016_u:3150": " naikalokadhātuparyāpannasarvasattvasarvacaryāsamudrāvataraṇāya,",
    "K09bsu016_u:3151": " na yāvadanabhilāpyānabhilāpyabuddhakṣetraparamāṇurajaḥsamalokadhātuparyāpannasarvasattvasarvacaryāsamudrāvataraṇāya bodhisattvānāṃ bodhāya cittamutpadyate",
    "K09bsu016_u:3152": " api tu aśeṣaniḥśeṣānavaśeṣasarvasattvadhātuparipākavinayāya bodhisattvānāṃ bodhāya cittamutpadyate /",
    "K09bsu016_u:3153": " anavaśeṣasarvabuddhārāgaṇābhirādhanapūjopasthānatāyai bodhisattvānāṃ bodhāya cittamutpadyate /",
    "K09bsu016_u:3154": " anavaśeṣasarvalokadhātuparyāpannasarvabuddhavaṃśārāgaṇābhirādhanapūjopasthānatāyai (Gv 85)",
    "K09bsu016_u:3155": " bodhisattvānāṃ praṇidhyabhilāṣo bhavati /",
    "K09bsu016_u:3156": " anavaśeṣasarvabuddhakṣetrapariśodhanāya bodhisattvānāmāśayo dṛḍhībhavati /",
    "K09bsu016_u:3157": " anavaśeṣasarvabuddhaśāsanasaṃdhāraṇāya bodhisattvānāṃ prayogaḥ saṃbhavati /",
    "K09bsu016_u:3158": " anavaśeṣasarvatathāgataprasthānapraṇidhivimātratānugamāya bodhisattvānāṃ cittavegāḥ prādurbhavanti /",
    "K09bsu016_u:3159": " anavaśeṣasarvatathāgatasarvabuddhakṣetraguṇavyūhāvataraṇāya bodhisattvānāṃ vyavasāya utpadyate /",
    "K09bsu016_u:3160": " anavaśeṣasarvatathāgataparṣanmaṇḍalasamudrāvataraṇāya bodhisattvānāmabhilāṣaḥ prabhavati /",
    "K09bsu016_u:3161": " anavaśeṣasarvajagaccittasāgarāvagāhanatāyai bodhisattvānāṃ prārthanā saṃjāyate /",
    "K09bsu016_u:3162": " anavaśeṣasarvasattvendriyacakraparijñāyai bodhisattvānāmabhikāṅkṣotpadyate /",
    "K09bsu016_u:3163": " anavaśeṣasarvasattvendriyasāgarāvataraṇatāyai bodhisattvānāmutsoḍhirājāyate /",
    "K09bsu016_u:3164": " anavaśeṣasarvalokadhātukalpaparaṃparāvataraṇāya bodhisattvānāṃ chandaḥ saṃbhavati /",
    "K09bsu016_u:3165": " anavaśeṣasarvasattvakleśavāsanānusaṃdhisamucchedāya bodhisattvānāṃ parākrama ājāyate /",
    "K09bsu016_u:3166": " anavaśeṣasarvasattvakarmakleśasamudrocchoṣaṇāya bodhisattvānāṃ mahājñānasūrya udāgacchati /",
    "K09bsu016_u:3167": " anavaśeṣasarvasattvacaryāparijñāyai bodhisattvānāṃ prajñālokaḥ prādurbhavati /",
    "K09bsu016_u:3168": " anavaśeṣasarvasattvaduḥkhāgniskandhapraśamanāya bodhisattvānāṃ mahākarūṇāmeghaḥ samudāgacchati /",
    "K09bsu016_u:3169": " saṃkṣepaeṇa kulaputra etatpramukhāni daśa bodhisattvacaryānayamukhāsaṃkhyeyaśatasahasrāṇi,",
    "K09bsu016_u:3170": " yāni bodhisattvena samudānayitavyāni /",
    "K09bsu016_u:3171": " api tu khalu punaḥ kulaputra sarvadharmasamavasaraṇā bodhisattvānāṃ caryā yaduta jñānānugamāya /",
    "K09bsu016_u:3172": " sarvakṣetrasamavasaraṇā bodhisattvānāṃ caryā yaduta pariśodhanatāyai /",
    "K09bsu016_u:3173": " tasyā mama kulaputra evaṃpraṇidheryanniṣṭhā kāma dhātuviśuddhiḥ,",
    "K09bsu016_u:3174": " tanniṣṭhāni mama praṇidhānāni",
    "K09bsu016_u:3175": " bhavantu / yanniṣṭhā lokadhātuviśuddhiḥ,",
    "K09bsu016_u:3176": " tanniṣṭhāni mama praṇidhānāni bhavantu /",
    "K09bsu016_u:3177": " yā niṣṭhā sarvasattvakleśavāsanānusaṃdhyanuśayānām,",
    "K09bsu016_u:3178": " tanniṣṭhāni mama praṇidhānāni bhavantu //",
    "K09bsu016_u:3179": " āha - ko nāma ārye eṣa vimokṣaḥ?",
    "K09bsu016_u:3180": " āha - aśokakṣemadhvajo nāma kulaputra eṣa vimokṣaḥ /",
    "K09bsu016_u:3181": " etamahaṃ kulaputra,",
    "K09bsu016_u:3182": " ekaṃ bodhisattvavimokṣaṃ jānāmi /",
    "K09bsu016_u:3183": " kiṃ mayā śakyaṃ sāgarasamacittānāṃ bodhisattvānāṃ sarvabuddhadharmasaṃpratīcchanatayā,",
    "K09bsu016_u:3184": " merukalpānāṃ dṛḍhādhyāśayatayā,",
    "K09bsu016_u:3185": " sudarśanabhaiṣajyarājopamānāṃ sarvasattvakleśavyādhipramokṣaṇatayā,",
    "K09bsu016_u:3186": " ādityakalpānāṃ sarvasattvāvidyāndhakāravidhamanatayā,",
    "K09bsu016_u:3187": " dharaṇīsamacittānāṃ sarvasattvāśrayapratiṣṭhānabhūtatayā,",
    "K09bsu016_u:3188": " mārūtasadṛśānāṃ sarvajagadarthakaraṇatayā,",
    "K09bsu016_u:3189": " pradīpabhūtānāṃ sarvasattvajñānālokakaraṇatayā,",
    "K09bsu016_u:3190": " meghopamānāṃ śāntanirghoṣayathāvaddharmapravarṣaṇatayā,",
    "K09bsu016_u:3191": " candropamānāṃ puṇyaraśmijālapramocanatayā,",
    "K09bsu016_u:3192": " śakropamānāṃ sarvajagadārakṣāpratipannatayā caryā jñātuṃ guṇān vā vaktum,",
    "K09bsu016_u:3193": " acintyā vā bodhisattvaśikṣāḥ prabhāvayitum,",
    "K09bsu016_u:3194": " anantamadhyā vā bodhisattvapraṇidhivikalpāḥ saṃdarśayitum //",
    "K09bsu016_u:3195": " gaccha kulaputra ayamihaiva dakṣiṇāpathe samudravetālyāṃ nālayurnāma janapadaḥ /",
    "K09bsu016_u:3196": " tatra bhīṣmottaranirghoṣo nāma ṛṣiḥ prativasati /",
    "K09bsu016_u:3197": " tamupasaṃkramya paripṛccha /",
    "K09bsu016_u:3198": " sa te kulaputra bodhisattvacaryāmupadekṣyati //",
    "K09bsu016_u:3199": " (Gv 86)",
    "K09bsu016_u:3200": " atha khalu sudhanaḥ śreṣṭhidāraka āśāyā upāsikāyāḥ pādau śirasābhivandya āśāmupāsikāmanekaśatasahasrakṛtvaḥ",
    "K09bsu016_u:3201": " pradakṣiṇīkṛtya punaḥ punaravalokya praṇipatya aśrumukho rudan bodhiparamadurlabhatāmanuvicintayan,",
    "K09bsu016_u:3202": " kalyāṇamitradurārāgaṇatāmanuvicintayan,",
    "K09bsu016_u:3203": " satpuruṣasamavadhānasudurlabhatāmanuvicintayan,",
    "K09bsu016_u:3204": " bodhisattvendriyapratilābhadurabhisaṃbhavatāmanuvicintayan,",
    "K09bsu016_u:3205": " bodhisattvāśayaviśuddhidurlabhatāmanuvicintayan,",
    "K09bsu016_u:3206": " sabhāgamitrasamavadhānadurlabhatāmanuvicintayan,",
    "K09bsu016_u:3207": " yathāvadbodhyabhimukhacittanidhyaptidurlabhatāmanuvicintayan,",
    "K09bsu016_u:3208": " aviṣamadharmanayānuśāsanīprayogadurlabhatāmanuvicintayan,",
    "K09bsu016_u:3209": " asaṃhāryacittakalyāṇatāyogasaṃjananadurlabhatāmanuvicintayan,",
    "K09bsu016_u:3210": " sarvajñatāvegavivardhanadharmālokasudurlabhatāmanuvicintayan,",
    "K09bsu016_u:3211": " āśāyā upāsikāyā antikātprakrāntaḥ // 8 //",
    "K09bsu016_u:3212": " (Gv 87)",
    "K09bsu016_u:3213": " 11 Bhīṣmottaranirghoṣaḥ /",
    "K09bsu016_u:3214": " atha khalu sudhanaḥ śreṣṭhidārako bodhisattvānuśāsanyanugatacitto bodhisattvacaryāpariśodhanānugatacitto",
    "K09bsu016_u:3215": " bodhisattvapuṇyabalavivardhanacitto buddhadarśanavegāvabhāsitacitto dharmanidhānapratilābhasaṃjātacittavego",
    "K09bsu016_u:3216": " mahāpraṇidhānābhinirhārapravardhitacittavegaḥ sarvadharmadigabhimukhacitto dharmasvabhāvāvabhāsitacittaḥ",
    "K09bsu016_u:3217": " sarvāvaraṇavikiraṇacitto nirandhakāradharmadhātuvyavalokanacitto nārāyaṇavajraratnābhedyavimalāśayacittaḥ",
    "K09bsu016_u:3218": " sarvamārabaladuryodhanadurdharṣaṇacitto 'nupūrveṇa yena nālayurjanapadaḥ tenopasaṃkramya",
    "K09bsu016_u:3219": " bhīṣmottaranirghoṣamṛṣimanveṣate sma /",
    "K09bsu016_u:3220": " tena ca samayena bhīṣmottaranirghoṣarṣiranyatamasminnāśramapade viharati sma asaṃkhyeyavicitradrumalatāvanaramaṇīye",
    "K09bsu016_u:3221": " vividhavṛkṣapatrasaṃchanne sadāpraphullitavicitrapuṣpavṛkṣe sadāphalopacitaphalavṛkṣe",
    "K09bsu016_u:3222": " nānāratnavṛkṣodāramaṇiphalakasaṃskṛtatale suvibhaktamahācandanadrume manojñāgaruvṛkṣasadāpramuktagandhopaśobhite",
    "K09bsu016_u:3223": " caturdikṣuvibhaktagandhopaśobhite caturdikṣu vibhaktapāṭalīvṛkṣasamalaṃkṛte nyagrodhavṛkṣapādaparucirasaṃsthāne",
    "K09bsu016_u:3224": " sadāpakvaphalajambūvṛkṣapravarṣaṇe navanalinīpadmotpalakumudopaśobhite /",
    "K09bsu016_u:3225": " adrākṣītsudhanaḥ śreṣṭhidārako bhīṣmottaranirghoṣamṛṣiṃ daśaṛṣisahasraparivṛtaṃ candanatalāvabaddhāyāṃ",
    "K09bsu016_u:3226": " kuṭyāṃ jaṭāmakuṭadhāriṇamajinadarbhacīvaravalkalavasanaṃ tṛṇasaṃstaropaviṣṭam /",
    "K09bsu016_u:3227": " dṛṣṭvā ca punaryena bhīṣmottaranirghoṣa ṛṣistenopajagāma /",
    "K09bsu016_u:3228": " upetya bhūtakalyāṇamitrapratilambanāśayakalyāṇamitrāyadvārāṃ sarvajñatāṃ saṃpaśyan,",
    "K09bsu016_u:3229": " bhūtamārgopanayāya kalyāṇamitrānuśāsanyadhīnāṃ sarvajñatāṃ saṃpaśyan,",
    "K09bsu016_u:3230": " sarvajñatābhūmyupanayena kalyāṇamitradāsādhīnāṃ sarvajñatāṃ saṃpaśyan,",
    "K09bsu016_u:3231": " daśabalajñānaratnadvīpopanayena kalyāṇamitrolkāvabhāsitāṃ sarvajñatāṃ saṃpaśyan,",
    "K09bsu016_u:3232": " daśabalajñānālokasaṃjananatayā kalyāṇamitramārgāṃ sarvajñatāṃ saṃpaśyan,",
    "K09bsu016_u:3233": " akṣuṇṇasarvajñatāpuraprāpaṇatayā kalyāṇamitrapradīpāṃ sarvajñatāṃ saṃpaśyan,",
    "K09bsu016_u:3234": " samaviṣamasaṃdarśanatayā kalyāṇamitraṃ setuṃ sarvajñatāyāḥ saṃpaśyan,",
    "K09bsu016_u:3235": " sarvaprapātabhayavigamanatayā kalyāṇamitracchatrāṃ sarvajñatāṃ saṃpaśyan,",
    "K09bsu016_u:3236": " mahāmaitrībalāhlādasaṃjananatayā kalyāṇamitravegāṃ sarvajñatāṃ saṃpaśyan,",
    "K09bsu016_u:3237": " mahākaruṇāsaṃjananatayā kalyāṇamitrādhīnāṃ sarvajñatādarśanaparipuṣṭiṃ saṃpaśyan,",
    "K09bsu016_u:3238": " dharmasvabhāvanayāvabhāsanatayā sarvaśarīreṇa praṇipatya utthāya bhīṣmottaranirghoṣamṛṣiṃ",
    "K09bsu016_u:3239": " anekaśatasahasrakṛtvaḥ pradakṣiṇīkṛtya prāñjalibhūtaḥ purataḥ sthitvā manojñopacāreṇa manojñāṃ vācamudīrayan evamāha - mayā ārya anuttarāyāṃ samyaksaṃbodhau cittamutpāditam /",
    "K09bsu016_u:3240": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:3241": " kathaṃ pratipattavyam /",
    "K09bsu016_u:3242": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:3243": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:3244": " kathaṃ pratipattavyam //",
    "K09bsu016_u:3245": " atha khalu bhīṣmottaranirghoṣaṛṣistāni daśa māṇavakasahasrāṇyanuvilokya evamāhaanena māṇavakāḥ kulaputreṇa anuttarāyāṃ samyaksaṃbodhau cittamutpāditam",
    "K09bsu016_u:3246": " sarvasattvāścābhayenopanimantritāḥ /",
    "K09bsu016_u:3247": " ayaṃ sa kulaputrāḥ sarvasattvahitasukhāya pratyupasthito jñānasāgarābhimukhaḥ (Gv 88)",
    "K09bsu016_u:3248": " sarvatathāgatānāṃ dharmameghān dhātukāmaḥ sarvadharmanayasāgarānavagāhayitukāmaḥ",
    "K09bsu016_u:3249": " mahājñānāloke 'vasthātukāmo mahākaruṇāmeghamupasthāpayitukāmo mahādharmavarṣamabhipravarṣayitukāmo",
    "K09bsu016_u:3250": " mahājñānāloke candre udāgatya sarvakleśapratāpaṃ praśamayitukāmo sarvasattvakuśalamūlāni vardhayitukāmaḥ //",
    "K09bsu016_u:3251": " atha khalu tāni daśa māṇavakasahasrāṇi nānāvarṇaiḥ suruciraiḥ sugandhaiḥ puṣpaiḥ",
    "K09bsu016_u:3252": " sudhanaṃ śreṣṭhidārakamavakīrya abhyavakīrya abhivandya namaskṛtvā praṇipatya pradakṣiṇīkṛtya",
    "K09bsu016_u:3253": " evaṃ vācamudīrayāmāsuḥ - eṣa trātā bhaviṣyati,",
    "K09bsu016_u:3254": " sarvasattvānāṃ sarvanirayaduḥkhāni praśamayiṣyati /",
    "K09bsu016_u:3255": " sarvatiryagyonigatiṃ vyavacchetsyati /",
    "K09bsu016_u:3256": " sarvayamalokagatiṃ vinivartayiṣyati /",
    "K09bsu016_u:3257": " sarvākṣaṇadvārakapāṭāni pithapayiṣyati /",
    "K09bsu016_u:3258": " tṛṣṇāsamudramucchoṣayiṣyati /",
    "K09bsu016_u:3259": " tṛṣṇābandhanaṃ chetsyati /",
    "K09bsu016_u:3260": " duḥkhaskandhaṃ vinivartayiṣyati /",
    "K09bsu016_u:3261": " avidyāndhakāraṃ vidhamayiṣyati /",
    "K09bsu016_u:3262": " puṇyacakravālaṃ loke parisaṃsthāpayiṣyati /",
    "K09bsu016_u:3263": " jñānaratnākaramupadarśayiṣyati /",
    "K09bsu016_u:3264": " jñānasūryamudāgamiṣyati /",
    "K09bsu016_u:3265": " dharmacakṣurviśodhayiṣyati /",
    "K09bsu016_u:3266": " samaviṣamaṃ loke saṃprakāśayiṣyati /",
    "K09bsu016_u:3267": " atha khalu bhīṣmottaranirghoṣa ṛṣiḥ tān māṇavakānevamāha - yena māṇavakā anuttarāyāṃ samyaksaṃbodhau cittamutpāditaṃ bhavati,",
    "K09bsu016_u:3268": " sa bodhisattvacaryāṃ caran sarvasattvānāṃ sukhamutpādayati,",
    "K09bsu016_u:3269": " anupūrveṇa ca sarvajñatāṃ pratilabhate /",
    "K09bsu016_u:3270": " anena māṇavakāḥ kulaputreṇa anuttarāyāṃ samyaksaṃbodhau cittamutpāditam /",
    "K09bsu016_u:3271": " sa eṣa sarvabuddhaguṇabhūmiṃ paripūrayiṣyati /",
    "K09bsu016_u:3272": " atha khalu bhīṣmottaranirghoṣa ṛṣiḥ sudhanaṃ śreṣṭhidārakametadavocat - ahaṃ kulaputra aparājitadhvajasya bodhisattvasya vimokṣasya lābhī /",
    "K09bsu016_u:3273": " sudhana āha - ka etasya ārya aparājitadhvajasya bodhisattvavimokṣasya viṣayaḥ?",
    "K09bsu016_u:3274": " tato bhīṣmāttaranirghoṣaṛṣiḥ dakṣiṇaṃ pāṇiṃ prasārya sudhanaṃ śreṣṭhidārakaṃ śirasi parimārjya dakṣiṇena pāṇinā paryagṛhṇāt /",
    "K09bsu016_u:3275": " samanantaraparigṛhītaśca sudhanaḥ śreṣṭhidārako bhīṣmottaranirghoṣeṇa ṛṣiṇā dakṣiṇena pāṇinā,",
    "K09bsu016_u:3276": " atha tāvadeva sudhanaḥ śreṣṭhidārako 'paśyaddaśasu dikṣu daśabuddhakṣetraśatasahasraparamāṇurajaḥsamāni buddhakṣetrāṇi /",
    "K09bsu016_u:3277": " teṣu ca daśabuddhakṣetraśatasahasraparamāṇurajaḥsamānāṃ tathāgatānāṃ pādamūlagatamātmānaṃ saṃjānāti sma /",
    "K09bsu016_u:3278": " tāni ca buddhakṣetrāṇyapaśyadasaṃkhyeyākāraviśuddhavyūhāni /",
    "K09bsu016_u:3279": " teṣu ca tathāgataparṣanmaṇḍalasamudrānnānāvarṇavicitravyūhānapaśyat /",
    "K09bsu016_u:3280": " teṣu ca parṣanmaṇḍalasamudreṣu tathāgataśarīrāṇi lakṣaṇānuvyañjanojjvalitopacitānyapaśyat /",
    "K09bsu016_u:3281": " tebhyaśca dharmadeśanāṃ śṛṇotyekapadavyañjanāparāṅbhukhām /",
    "K09bsu016_u:3282": " tāni ca tathāgatadharmacakrāṇyanyonyāsaṃbhinnāni saṃdhārayati /",
    "K09bsu016_u:3283": " tāṃśca dharmameghānnānāsattvāśayeṣu pravarṣaṇāṃ saṃpratīcchati /",
    "K09bsu016_u:3284": " teṣāṃ ca tathāgatānāṃ nānādhimuktibalaviśodhitaṃ",
    "K09bsu016_u:3285": " pūrvapraṇidhānasamudrānavatarati /",
    "K09bsu016_u:3286": " tāṃśca nānāpraṇidhānasāgaraviśuddhān buddhasamudāgamasamudrānavatarati /",
    "K09bsu016_u:3287": " tāṃśca yathāśayasarvasattvasahasrasaṃtoṣaṇavijñāpanān buddhavarṇānadrākṣīt /",
    "K09bsu016_u:3288": " tāni ca buddharaśmijālāni nānāvirāgaviśuddhavyūhamaṇḍalānyapaśyat /",
    "K09bsu016_u:3289": " tāni ca buddhabalānyanāvaraṇajñānālokānugamenāvatarati /",
    "K09bsu016_u:3290": " sa kvacittathāgatapādamūle rātriṃdivaṃ saṃjānāti /",
    "K09bsu016_u:3291": " kvacitsapta rātriṃdivāni,",
    "K09bsu016_u:3292": " kvacidardhamāsam,",
    "K09bsu016_u:3293": " kvacinmāsam,",
    "K09bsu016_u:3294": " kvacitsaṃvatsaraṃ kvacidvarṣaśataṃ kvacidvarṣasahasraṃ kvacidvarṣaśatasahasraṃ kvacidvarṣakoṭiṃ (Gv 89)",
    "K09bsu016_u:3295": " kvacidvarṣakoṭīśataṃ kvacidvarṣakoṭisahasraṃ kvacidvarṣakoṭīśatasahasraṃ kvacidvarṣakoṭyayutaṃ kvacidvarṣakoṭīniyutaṃ kvacidardhakalpaṃ saṃjānāti",
    "K09bsu016_u:3296": " kvacitkalpaṃ kvacitkalpaśataṃ kvacitkalpasahasraṃ kvacitkalpaśatasahasraṃ kvacitkalpakoṭīṃ",
    "K09bsu016_u:3297": " kvacitkalpakoṭīśataṃ kvacitkalpakoṭīsahasraṃ kvacitkalpakoṭīśatasahasraṃ kvacitkalpakoṭīniyutaśatasahasraṃ",
    "K09bsu016_u:3298": " kvacittathāgatapādamūle yāvadanabhilāpyānabhilāpyān kalpān saṃjānāti /",
    "K09bsu016_u:3299": " kvacittathāgatapādamūle jambūdvīpaparamāṇurajaḥsamān kalpān saṃjānāti /",
    "K09bsu016_u:3300": " kvacidyāvadanabhilāpyānabhilāpyabuddhakṣetraparamāṇurajaḥsamān kalpān saṃjānāti aparājitadhvajabodhisattvavimokṣajñānāvabhāsito",
    "K09bsu016_u:3301": " vairocanagarbhasamādhyavabhāsapratilabdhaḥ akṣayajñānavimokṣasamādhyanugataḥ samantadikpañjaradhāraṇīmukhāvalokapratilabdho",
    "K09bsu016_u:3302": " vajramaṇḍaladhāraṇīmukhāvabhāsitacittaḥ suvibhaktajñānakūṭaviṣayasamādhivihārapratilabdhaḥ",
    "K09bsu016_u:3303": " samantatalavyūhamārgaprajñāpāramitāvihāraviṣayo buddhagaganagarbhamaṇḍalasamādhyālokaprasṛtaḥ",
    "K09bsu016_u:3304": " sarvabuddhadharmacakranemisamādhyavabhāsitacittaḥ tryadhvajñānaratnākṣayamaṇḍalasamādhyālokaprāptaḥ //",
    "K09bsu016_u:3305": " atha khalu bhīṣmottaranirghoṣa ṛṣiḥ sudhanaṃ śreṣṭhidārakaṃ vyamuñcat /",
    "K09bsu016_u:3306": " sa punarapi bhīṣmottaranirghoṣasya ṛṣeḥ purataḥ sthitamātmānaṃ saṃjānāti /",
    "K09bsu016_u:3307": " taṃ bhīṣmottaranirghoṣa ṛṣirāha - smarasi kulaputra?",
    "K09bsu016_u:3308": " āha - smarāmi ārya kalyāṇamitrādhiṣṭhānena /",
    "K09bsu016_u:3309": " āha - etamahaṃ kulaputra aparājitadhvajaṃ bodhisattvavimokṣaṃ jānāmi /",
    "K09bsu016_u:3310": " kiṃ mayā śakyaṃ sarvajagadviśeṣajñānābhijñāvatārasamādhipratilabdhānāṃ bodhisattvānāṃ",
    "K09bsu016_u:3311": " sarvakālacakravaśavartināṃ buddhalakṣaṇajñānābhinirhārakuśalānāṃ tathāgatadivasāvakrāntivijñaptivyūhānāṃ",
    "K09bsu016_u:3312": " tryadhvaviṣayaikalakṣaṇajñānasamavasaraṇānāṃ sarvalokadhātusuvibhaktakāyānāṃ sarvadharmadhātvavabhāsitajñānaśarīrāṇāṃ",
    "K09bsu016_u:3313": " sarvasattvayathāśayābhimukhābhyutthitānāṃ yathāśayasattvacaryāvicārānukūlopacārāṇāṃ",
    "K09bsu016_u:3314": " samantābhirucitarocanānām amalavipularucirajñānamaṇḍalaviśuddhānāṃ caryā jñātuṃ guṇā",
    "K09bsu016_u:3315": " vā vaktuṃ praṇidhiviśeṣo vā sūcayituṃ kṣetrābhisaṃskāro vā jñātuṃ jñānaviṣayo avagāhituṃ",
    "K09bsu016_u:3316": " samādhigocaro vā anusartuṃ ṛdvivikurvitaṃ vā avatarituṃ vimokṣavṛṣabhitāvikrīḍitaṃ",
    "K09bsu016_u:3317": " vā anugantuṃ śarīravibhaktinimittaṃ vā udgrahītuṃ svaramaṇḍalaviśuddhirvā prabhāvayituṃ",
    "K09bsu016_u:3318": " jñānāvabhāso vā nidarśayitum //",
    "K09bsu016_u:3319": " gaccha kulaputra,",
    "K09bsu016_u:3320": " ayamihaiva dakṣiṇāpathe īṣāṇo nāma janapadaḥ /",
    "K09bsu016_u:3321": " tatra jayoṣmāyatano nāma brāhmaṇaḥ prativasati /",
    "K09bsu016_u:3322": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:3323": " kathaṃ pratipattavyam //",
    "K09bsu016_u:3324": " atha khalu sudhanaḥ śreṣṭhidārakastuṣṭa udagra āttamanāḥ pramuditaḥ prītisaumanasyajāto",
    "K09bsu016_u:3325": " bhīṣmottaranirghoṣasya ṛṣeḥ pādau śirasābhivandya bhīṣmottaranirghoṣaṃ ṛṣimanekaśatasahasrakṛtvaḥ",
    "K09bsu016_u:3326": " pradakṣiṇīkṛtya punaḥ punaravalokya bhīṣmottaranirghoṣasya ṛṣerantikātprakrāntaḥ // 9 //",
    "K09bsu016_u:3327": " (Gv 90)",
    "K09bsu016_u:3328": " 12 jayoṣmāyatanaḥ /",
    "K09bsu016_u:3329": " atha khalu sudhanaḥ śreṣṭhidārako 'parājitadhvajabodhisattvavimokṣajñānāvabhāsitaḥ",
    "K09bsu016_u:3330": " acintyabuddhaviṣayavikurvitapratyakṣavihārī acintyabodhisattvavimokṣapratyakṣajñānābhijñaḥ",
    "K09bsu016_u:3331": " acintyabodhisattvasamādhijñānāvabhāsitacittaḥ sarvakālasamavasaraṇasamādhijñānāvabhāsapratilabdhaḥ",
    "K09bsu016_u:3332": " sarvasaṃjñāsaṃgatasamavasaraṇasamādhiviṣayāvabhāsitaḥ sarvajagadviśeṣavatijñānālokapratilabdhaḥ",
    "K09bsu016_u:3333": " sarvatryadhvānugatagocaravihārābhimukhaḥ advayavikalpasamatānirdeśajñānaparamaḥ sarvārambaṇaprasaritajñānālokaḥ",
    "K09bsu016_u:3334": " sattvaśraddhābhimukhakṣāntiviśuddhayadhimuktikośakuśalaḥ svabhāvadharmakṣāntiniścayajñānālokapratilabdhaḥ",
    "K09bsu016_u:3335": " sarvatrānugatābhijñabodhisattvacaryāsvabhāvabhāvanāvirahitacittaḥ sarvajñatāvegāvivartyacitto",
    "K09bsu016_u:3336": " daśabalajñānavidyudavabhāsapratilabdhaḥ dharmadhātunirghoṣābhilāṣāvitṛptacittaḥ sarvajñatāvihāragocarāvataraṇapratipatticittaḥ",
    "K09bsu016_u:3337": " anantabodhisattvacaryāvyūhābhinirhāracitto 'nantabodhisattvamahāpraṇidhānamaṇḍalapariśodhanacittaḥ",
    "K09bsu016_u:3338": " anantamadhyalokadhātujālākṣayānugamajñānābhimukhacittaḥ anantasattvasāgaraparipākavinayāsaṃkucitacittaḥ",
    "K09bsu016_u:3339": " anantabodhisattvacaryāviṣayaṃ saṃpaśyan anantalokadhātugativimātratāṃ saṃpaśyan anantalokadhātuvibhaktivicitratāṃ",
    "K09bsu016_u:3340": " saṃpaśyan ananta lokadhātusūkṣmodārārambaṇāntargatāṃ saṃpaśyan anantalokadhātupratiṣṭhānasaṃjñājālavicitritāṃ",
    "K09bsu016_u:3341": " saṃpaśyan anantalokadhātuvyavahāraprajñaptisaṃvṛtivimātratāṃ saṃpaśyan anantasattvādhimuktivimātratāṃ",
    "K09bsu016_u:3342": " saṃpaśyan anantasattvavibhaktivimātratāṃ saṃpaśyan anantasattvaparipākavinayānugamaṃ",
    "K09bsu016_u:3343": " saṃpaśyan anantasattvadikkālasaṃjñāgatavicitratāṃ saṃpaśyan kalyāṇamitrāṇyabhimukhīkurvāṇo",
    "K09bsu016_u:3344": " 'nupūrveṇa yena īṣāṇe janapade jayoṣmāyatano brāhmaṇaḥ,",
    "K09bsu016_u:3345": " tenopasaṃkrāntaḥ /",
    "K09bsu016_u:3346": " tena ca samayena jayoṣmāyatano brāhmaṇa ugraṃ tapaḥ tapyati sarvajñatāmārambaṇīkṛtya /",
    "K09bsu016_u:3347": " tasya caturdiśaṃ mahānagniskandhaḥ parvatamātrojjvalitaḥ /",
    "K09bsu016_u:3348": " abhyudgatamahāparvataprapātaḥ kṣuradhārāmārgaḥ saṃdṛśyate //",
    "K09bsu016_u:3349": " atha khalu sudhanaḥ śreṣṭhidārako jayoṣmāyatanasya brāhmaṇasya pādau śirasābhivandya purataḥ prāñjaliḥ sthitvā evamāha - mayā ārya,",
    "K09bsu016_u:3350": " anuttarāyāṃ samyaksaṃbodhau cittamutpāditam /",
    "K09bsu016_u:3351": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:3352": " kathaṃ pratipattavyam,",
    "K09bsu016_u:3353": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:3354": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:3355": " kathaṃ pratipattavyam /",
    "K09bsu016_u:3356": " sa āha - gaccha kulaputra,",
    "K09bsu016_u:3357": " etaṃ kṣuradhāramārgaṃ parvatamabhiruhya atra agnikhadāyāṃ prapata /",
    "K09bsu016_u:3358": " evaṃ te bodhisattvacaryā pariśuddhiṃ gamiṣyati //",
    "K09bsu016_u:3359": " atha khalu sudhanasya śreṣṭhidārakasya etadabhavat - durlabhā aṣṭākṣaṇavinivṛttiḥ /",
    "K09bsu016_u:3360": " durlabho mānuṣyapratilābhaḥ /",
    "K09bsu016_u:3361": " durlabhā kṣaṇasaṃpadviśuddhiḥ /",
    "K09bsu016_u:3362": " durlabho buddhotpādaḥ /",
    "K09bsu016_u:3363": " durlabhā avikalendriyatā /",
    "K09bsu016_u:3364": " durlabho buddhadharmaśravaḥ /",
    "K09bsu016_u:3365": " durlabhaṃ satpuruṣasamavadhānam /",
    "K09bsu016_u:3366": " durlabhāni bhūtakalyāṇamitrāṇi /",
    "K09bsu016_u:3367": " durlabho bhūtanayānuśāsanopasaṃhāraḥ /",
    "K09bsu016_u:3368": " durlabhaṃ samyagjīvitaṃ manuṣyaloke /",
    "K09bsu016_u:3369": " durlabhā dharmānudharmapratipattiḥ /",
    "K09bsu016_u:3370": " mā haivāyaṃ māro bhaviṣyati mārādhiṣṭhito vā mārakāyiko vā kalyāṇamitrapratirūpako vā bodhisattvakhaṇḍako vā,",
    "K09bsu016_u:3371": " yo mama kuśalamūlāntarāyāya pratipannaḥ,",
    "K09bsu016_u:3372": " yo mama jīvitanirodhāya (Gv 91)",
    "K09bsu016_u:3373": " abhyutthitaḥ /",
    "K09bsu016_u:3374": " mā haiva mamāntarāyaṃ kartukāmaḥ sarvajñatāyām /",
    "K09bsu016_u:3375": " mā khalu māṃ viṣameṇa pathā praṇetukāmaḥ /",
    "K09bsu016_u:3376": " mā khalu me dharmamukhāntarāyaṃ kartukāmo buddhadharmādhigamāya /",
    "K09bsu016_u:3377": " tasyaivaṃ cintāmanasikāraprayuktasya daśa brahmasahasrāṇyuparyantarikṣe sthitvā evamāhuḥ - mā kulaputra evaṃ cetanāṃ dṛḍhīkārṣīḥ /",
    "K09bsu016_u:3378": " eṣa kulaputra āryo vajrārciḥsamādhyavabhāsalabdhaḥ avivartyavīryo mahārambhottāraṇapratipannaḥ,",
    "K09bsu016_u:3379": " sarvajagatsnehaparyādānāyābhyutthitaḥ,",
    "K09bsu016_u:3380": " sarvadṛṣṭigatajāladālanāya prayuktaḥ,",
    "K09bsu016_u:3381": " sarvakleśakarmakakṣanirdahanāya pratyupasthitaḥ,",
    "K09bsu016_u:3382": " sarvākṣaṇajñānakāntārāvabhāsanāyodyuktaḥ,",
    "K09bsu016_u:3383": " sarvasattvajarāmaraṇaprapātabhayavinivartanāya vyavasthitaḥ,",
    "K09bsu016_u:3384": " tryadhvāndhakāravidhamanatāyai abhiyuktaḥ,",
    "K09bsu016_u:3385": " sarvadharmaraśmipramuñcanatāyai pratipannaḥ /",
    "K09bsu016_u:3386": " etasya hi kulaputra,",
    "K09bsu016_u:3387": " pañcatapastapyamānasya yāvantaḥ kecidbrāhmaṇāḥ kartṛtvamīśvaratvaṃ sarvalokajyeṣṭhatvamātmani",
    "K09bsu016_u:3388": " manyante vividhadṛṣṭigatābhiniviṣṭāḥ tasya asamogratapovratasamādānaprabhāveṇa sarve",
    "K09bsu016_u:3389": " svabhavaneṣu na ramante /",
    "K09bsu016_u:3390": " te dhyānaratimanāsvādayanto 'sya sakāśamupasaṃkrāmanti /",
    "K09bsu016_u:3391": " tāneṣa āgatānṛddhayanubhāvenābhibhūya ugravratatapasā ca tebhyaḥ sarvadṛṣṭigatavinivartanāya sarvamānamadaprahāṇāya ca dharmaṃ deśayati /",
    "K09bsu016_u:3392": " sarvajaganmahāmaitrīmahākarūṇāspharaṇatāyai bodhyāśayadṛḍhīkaraṇatāyai bodhicittotpādavipulakaraṇatāyai",
    "K09bsu016_u:3393": " sarvabuddhasaṃdarśanābhimukhatāyai buddhasvaramaṇḍalapratilambhaparipūraṇāya sarvatrānuravaṇabuddhaghoṣāpratighātānāvaraṇatāyai",
    "K09bsu016_u:3394": " ca dharmaṃ deśayati //",
    "K09bsu016_u:3395": " daśa ca mārasahasrāṇyuparyantarīkṣe sthitvā divyairmaṇiratnairabhyavakīrya evamāhuḥ - asya kulaputra,",
    "K09bsu016_u:3396": " pañcatapastapyato 'smādarciḥskandhādābhā niścaritvā asmadbhavanānyātmabhāvanābhavanābharaṇaparibhogāṃśca jihmīkurvanti /",
    "K09bsu016_u:3397": " te vayaṃ saṃvegajātāḥ saparivārāḥ etasya sakāśamupasaṃkramāma /",
    "K09bsu016_u:3398": " upasaṃkrāntānāṃ caiṣā 'smākaṃ tathā dharmaṃ deśayati,",
    "K09bsu016_u:3399": " yathā svacittapratilabdhā bodhāya cittamutpādya avinivartanīyā bhavāmo 'nuttarayāṃ samyaksaṃbodhau //",
    "K09bsu016_u:3400": " daśa ca vaśavartidevarājasahasrāṇi divyaiḥ puṣpairabhyavakīrya evamāhuḥ - vayaṃ kulaputra,",
    "K09bsu016_u:3401": " asya pañcatapastapyataḥ svabhavaneṣu ratiṃ na vindāmaḥ /",
    "K09bsu016_u:3402": " te vayaṃ svasvajanaparivārā etasya sakāśamupasaṃkramāmaḥ /",
    "K09bsu016_u:3403": " sa eṣo 'smākamupasaṃkrāntānāṃ svacittavaśavartitāpratilābhāya dharmaṃ deśayati /",
    "K09bsu016_u:3404": " sarvakleśavaśitāpratilābhāya yathābhiprāyopapattivaśitāpratilābhāya sarvakarmāvaraṇaviśuddhivaśitāpratilābhāya",
    "K09bsu016_u:3405": " sarvasamāpattivaśavartitāpratilābhāya pariṣkāravaśitāvyūhapariśuddhaye yathābhiprāyavaśavartitāyai",
    "K09bsu016_u:3406": " ca dharmaṃ deśayati //",
    "K09bsu016_u:3407": " daśa ca sunirmitadevarājasahasrāṇyuparyantarikṣe sthitvā divyasaṃgītaprayoganirnādamadhuranirghoṣeṇa",
    "K09bsu016_u:3408": " pūjāṃ kṛtvā evamāhuḥ - etasya kulaputra pañcatapastapyata ebhyo 'gnikūṭebhyastadrūpā prabhā niścarati,",
    "K09bsu016_u:3409": " yayā asmākamimāni vimānānyuttapyante,",
    "K09bsu016_u:3410": " viśudhyanti,",
    "K09bsu016_u:3411": " prabhāsvaratarāṇi bhavanti /",
    "K09bsu016_u:3412": " imāni cābharaṇāni,",
    "K09bsu016_u:3413": " imāścāpsarasaḥ,",
    "K09bsu016_u:3414": " vayamapīdānīṃ sadevaputrāpsarogaṇaparivārā na kāmeṣu ratiṃ vindāmaḥ /",
    "K09bsu016_u:3415": " na kāmasukhamabhinandāmaḥ /",
    "K09bsu016_u:3416": " te vayaṃ prahlāditakāyacittāḥ etasya sakāśamupasaṃkramāmaḥ /",
    "K09bsu016_u:3417": " sa eṣo 'smākamupasaṃkrāntānāṃ cittaviśuddhaye dharmaṃ deśayati /",
    "K09bsu016_u:3418": " cittaprabhāsvaratāyai cittakalyāṇatāyai cittakarmaṇyatāyai cittaprītisaṃjananatāyai daśabalajñānapratilābhaviśuddhaye (Gv 92)",
    "K09bsu016_u:3419": " mahādharmavegavivardhanatayai kāyaviśuddhaye apramāṇabuddhakāyābhinirharaṇatāyai vāgviśuddhaye tathāgataghoṣapratilābhāya cittaviśuddhaye sarvajñatāpratilābhāya dharmaṃ deśayati //",
    "K09bsu016_u:3420": " daśa ca saṃtuṣitadevarājasahasrāṇi sadevaputrāpsaragaṇoparivārāṇi uparyantarikṣe sthitvā sarvagandhacūrṇameghavarṣamabhipravṛṣya pūjayitvā namaskṛtya evamāhuḥ - asya kulaputra,",
    "K09bsu016_u:3421": " pañcatapastapyamānasya asmākaṃ svabhavaneṣu ratirna bhavati /",
    "K09bsu016_u:3422": " te vayamanabhiratāḥ santaḥ etasya sakāśamupasaṃkramāmaḥ /",
    "K09bsu016_u:3423": " tata eṣo 'smākamupasaṃkrāntānāṃ sarvaviṣayānavekṣatāyai dharmaṃ deśayati /",
    "K09bsu016_u:3424": " saṃtuṣṭicittatāyai cittaparituṣṭitāyai kuśalamūlasaṃjananatāyai bodhicittotpādapratilābhāya yāvatsarvabuddhadharmaparipūraṇāya dharmaṃ deśayati",
    "K09bsu016_u:3425": " daśa ca suyāmadevarājasahasrāṇi sadevaputrāpsarogaṇaparivārāṇi divyāni māndāravakusumavarṣāṇyabhipravṛṣya",
    "K09bsu016_u:3426": " evamāhuḥ - asya kulaputra pañcatapastapyamānasya asmākaṃ divyasaṃgītiṣu ratirna bhavati /",
    "K09bsu016_u:3427": " te vayamanabhiratā etasya sakāśamupasaṃkramāmaḥ /",
    "K09bsu016_u:3428": " tata eṣo 'smākamupasaṃkrāntānāṃ sarvakāmarativinivartanatāyai yāvatsarvabuddhadharmapratilābhāya dharmaṃ deśayati //",
    "K09bsu016_u:3429": " daśa ca śakradevendraśatasahasrāṇi pratyekaṃ dvātriṃśadbhirupendraiḥ sadevaputrāpsarogaṇaparivāraiḥ",
    "K09bsu016_u:3430": " sārdhaṃ divyavastraratnābharaṇakusumameghavarṣamabhipravṛtya evamāhuḥ - asya kulaputra",
    "K09bsu016_u:3431": " pañcatapastapyamānasya asmākaṃ sarvaśakrabhavanodyānakrīḍāvanadivyatūryatālopacārasaṃgītiparibhogeṣu ratirna bhavati /",
    "K09bsu016_u:3432": " te vayamanabhiratā etasya sakāśamupasaṃkramāmaḥ /",
    "K09bsu016_u:3433": " tata eṣo 'smākamupasaṃkrāntānāṃ sarvakāmaratiprahāṇāya dharmaṃ deśayati /",
    "K09bsu016_u:3434": " sarvamidamanityaṃ calaṃ vyayadharmamiti vācamudīrayati /",
    "K09bsu016_u:3435": " sarvamadapramādasamucchedanāya dharmaṃ deśayati anuttarabodhicchandavivardhanatāyai /",
    "K09bsu016_u:3436": " api tu khalu punaḥ kulaputra asya saṃprekṣitena imāni meruśikharāṇi saṃprakampitāni /",
    "K09bsu016_u:3437": " te vayaṃ vyathitasaṃvignacittāḥ sarvajñatācittotpādanadṛḍhatayā sarvajñatājñāne praṇidhimabhinirharāmaḥ //",
    "K09bsu016_u:3438": " daśa ca nāgasahasrāṇi airāvatanandopanandanāgarājapramukhāni uparyantarikṣe gatāni",
    "K09bsu016_u:3439": " divyakālānusāricandanameghairnāgakanyāsaṃgītinirnādamadhuranirghoṣairdivyagandhodakadhārāprasṛtapramuktairabhipravṛṣya",
    "K09bsu016_u:3440": " evamāhuḥ - asya kulaputra pañcatapastapyata ebhyo mahāgniskandharāśibhya ābhāḥ pramuktāḥ",
    "K09bsu016_u:3441": " sarvanāgabhavanānyavabhāsya vālikāvarṣasuparṇibhayānyapanayanti /",
    "K09bsu016_u:3442": " krodhapravṛttiṃ caiṣāṃ praśamayitvā āśayaṃ prahlādya manaḥ prasādayanti /",
    "K09bsu016_u:3443": " tata eṣo 'smākaṃ prasannacittānāṃ dharmaṃ deśayati,",
    "K09bsu016_u:3444": " yaduta hīnanāgagativijugupsanatāyai sarvāvaraṇīyakarmaprahāṇāya /",
    "K09bsu016_u:3445": " atyayaṃ deśayitvā anuttarāyāṃ samyaksaṃbodhau cittānyutpādya sarvajñatāyāṃ pratiṣṭhāpayati //",
    "K09bsu016_u:3446": " daśa ca yakṣendrasahasrāṇi gaganatale sthitvā nānāvidhayā pūjayā pūjayitvā jayoṣmāyatanaṃ",
    "K09bsu016_u:3447": " brāhmaṇaṃ sudhanaṃ ca śreṣṭhidārakamevamāhuḥ - asya kulaputra pañcatapastapyamānasya",
    "K09bsu016_u:3448": " asmatpārṣadānāṃ manuṣyeṣu maitraṃ cittaṃ saṃjāyate /",
    "K09bsu016_u:3449": " sarvayakṣarākṣasakumbhāṇḍāśca maitracittā bhavanti /",
    "K09bsu016_u:3450": " te maitracittā (Gv 93)",
    "K09bsu016_u:3451": " aviheṭhanapratipannā asmatsakāśamupasaṃkrāmanti - vayamapīdānīṃ maitryādhipatyenābhibhūtāḥ sveṣu sveṣu bhavaneṣu ratiṃ na vindāmaḥ /",
    "K09bsu016_u:3452": " te vayaṃ sasvajanaparivārā etasya sakāśamupasaṃkramāmaḥ /",
    "K09bsu016_u:3453": " tadasmākamupasaṃkrāntānāmasya śarīraniryātā prabhā avabhāsya sarvaśarīraṃ sukhena spharati /",
    "K09bsu016_u:3454": " sa eṣo 'smākaṃ prīṇitakāyacittānāṃ tathā dharmaṃ deśayati,",
    "K09bsu016_u:3455": " yadanekeṣāṃ yakṣarākṣasakumbhāṇḍakaṭapūtanānāṃ bodhāya cittānyutpadyante //",
    "K09bsu016_u:3456": " daśa ca gandharvendrasahasrāṇyuparyantarikṣe sthitvā evamāhuḥ - asmākamapi kulaputra",
    "K09bsu016_u:3457": " svabhavaneṣu vasatāmasya pañcatapastapyata ebhyo 'gnikūṭebhya ābhā niścaritvā asmadbhavanānyavabhāsayati /",
    "K09bsu016_u:3458": " te vayaṃ tayā prabhayā spṛṣṭā acintyasukhasamarpitā etasyāntikamupasaṃkramāmaḥ /",
    "K09bsu016_u:3459": " upasaṃkrāntānāmeṣo 'smākaṃ tathā dharmaṃ deśayati,",
    "K09bsu016_u:3460": " yadavivartyā bhavāmo 'nuttarāyāḥ samyaksaṃbodheḥ //",
    "K09bsu016_u:3461": " daśa ca asurendrasahasrāṇi mahāsamudrādabhyudgamya ākāśe dakṣiṇaṃ jānumaṇḍalamavanāmyakṛtāñjalipuṭāni namasyamānāni evamāhuḥ - asya kulaputra,",
    "K09bsu016_u:3462": " pañcatapastapyato 'smākaṃ sarve 'suralokāḥ sasāgarāṇi saśailāni ca mahāpṛthivīmaṇḍalāni prakampante /",
    "K09bsu016_u:3463": " tato vayaṃ save nihatamānamadadarpā vratatapobhibhūtā etasya sakāśamupasaṃkramāmaḥ /",
    "K09bsu016_u:3464": " upasaṃkrāntānāmeṣo 'smākaṃ sarvamāyāśāṭhyaprahāṇāya gambhīradharmakṣāntyavatārāya acaladharmatāpratiṣṭhānāya daśabalajñānapariniṣpattaye ca dharmaṃ deśayati //",
    "K09bsu016_u:3465": " daśa ca garuḍendrasahasrāṇi mahāvegadhārigaruḍendrapramukhāni udāraṃ māṇavakarūpamabhinirmāya evamāhuḥ - asya kulaputra,",
    "K09bsu016_u:3466": " pañcatapastapyata ebhyo 'gnirāśibhyaḥ prabhā niścaritvā asmadbhavanānyavabhāsya saṃkampayati /",
    "K09bsu016_u:3467": " te vayaṃ bhītāstrastāḥ saṃvignamanasa etasyāntikamupasaṃkramāmaḥ /",
    "K09bsu016_u:3468": " sa eṣa kulaputra,",
    "K09bsu016_u:3469": " asmān dharmadeśanayā mahāmaitryāṃ saṃniyojayati /",
    "K09bsu016_u:3470": " mahākaruṇāyāṃ samādāpayati /",
    "K09bsu016_u:3471": " saṃsārasāgarāvagāhanatāyāṃ saṃniyojayati /",
    "K09bsu016_u:3472": " kāmapaṅkanimagnasattvābhyuddharaṇāya saṃniyojayati /",
    "K09bsu016_u:3473": " bodhyāśayamukhaviśuddhau prayojayati /",
    "K09bsu016_u:3474": " prajñopāyatīkṣṇatāyāṃ saṃniyojayati /",
    "K09bsu016_u:3475": " yathāparipakvasattvavinayāyodyojayati //",
    "K09bsu016_u:3476": " daśa ca kinnarendrasahasrāṇi uparyantarikṣe sthitvā evamāhuḥ - asya kulaputra pañcatapastapyato",
    "K09bsu016_u:3477": " vāyusamīritābhyo 'smadbhavanagatatālapaṅktibhyaḥ kiṅkiṇījālaratnasūtradāmavādyavṛkṣebhyo",
    "K09bsu016_u:3478": " sarvavādyabhāṇḍaratnābharaṇagṛhaparibhogebhyo buddhaśabdo niścarati /",
    "K09bsu016_u:3479": " dharmaśabdo 'vivartyabodhisattvasaṃghaśabdo bodhisattvaprasthānapraṇidhānaśabdo niścarati /",
    "K09bsu016_u:3480": " amuṣyāṃ lokadhātusaṃkhyāyāmamuko nāma bodhisattvo bodhāya praṇidadhāti /",
    "K09bsu016_u:3481": " amuṣyāṃ lokadhātusaṃkhyāyāmamuko nāma bodhisattvo duṣkaraparityāgaṃ karoti /",
    "K09bsu016_u:3482": " amuṣyāṃ lokadhātusaṃkhyāyāmevaṃnāmā bodhisattvo sarvajñatājñānamaṇḍalaṃ pariśodhayati /",
    "K09bsu016_u:3483": " amuṣyāṃ lokadhātusaṃkhyāyāmevaṃnāmā bodhisattvo bodhimaṇḍamupasaṃkrāmati /",
    "K09bsu016_u:3484": " amuṣyāṃ lokadhātusaṃkhyāyāmevaṃnāmā bodhisattvo savāhanaṃ māraṃ parājitya anuttarāṃ samyaksaṃbodhimabhisaṃbudhyate /",
    "K09bsu016_u:3485": " amuṣyāṃ lokadhātusaṃkhyāyāmevaṃnāmā tathāgato dharmacakraṃ pravartayati /",
    "K09bsu016_u:3486": " amuṣyāṃ lokadhātusaṃkhyāyāmamuko nāma tathāgato 'navaśeṣabuddhakāryaṃ kṛtvā anupadhiśeṣanirvāṇadhātau (Gv 94)",
    "K09bsu016_u:3487": " parinirvātīti /",
    "K09bsu016_u:3488": " aparyantaḥ kulaputra bhavejjambudvīpe sarvatṛṇakāṣṭhaśākhāpatrapalāśānāṃ paramāṇubhāgaśaḥ paricchinnānām,",
    "K09bsu016_u:3489": " na tveva teṣāṃ tathāgatanāmnāṃ bodhisattvapraṇidhīnāṃ bodhisattvacaryāprasthānaviśeṣāṇām,",
    "K09bsu016_u:3490": " ye 'smadbhavanagatatālapaṅkibhyo yāvatsarvavādyabhāṇḍaratnābharaṇagṛhaparibhogebhyo vāyusamīritebhyo buddhadharmabodhiśabdā niścaranti anuravanti,",
    "K09bsu016_u:3491": " śrotravijñaptimāgacchanti /",
    "K09bsu016_u:3492": " te vayaṃ kulaputra,",
    "K09bsu016_u:3493": " buddhasaṃghabodhisattvaprasthānapraṇidhicaryānāmanirghoṣeṇa mahāprītivegaharṣasaṃjātā etasya sakāśamupasaṃkramāmaḥ /",
    "K09bsu016_u:3494": " sa eṣo 'smākamupasaṃkrāntānāṃ tathā dharmaṃ deśayati,",
    "K09bsu016_u:3495": " yadasmatpariṣadi aneke sattvā avivartyā bhavantyanuttarāyāḥ samyaksaṃbodheḥ //",
    "K09bsu016_u:3496": " aparimāṇāni ca kāmāvacaradevaputrasahasrāṇyudārodāravarṇānyākāśe sthitvā manomayyā",
    "K09bsu016_u:3497": " pūjayā pūjayitvā evamāhuḥ - asya kulaputra pañcatapastapyata ebhyo 'gnikūṭebhyastathārūpā prabhā niścaranti,",
    "K09bsu016_u:3498": " yayā prabhayā avīciparyantān sarvanirayānavabhāsya sarvanairayikasattvaduḥkhāni pratiprasrabdhāni /",
    "K09bsu016_u:3499": " tayaiva prabhayā ayamasmākaṃ cakṣuṣu ābhāsamāgacchati /",
    "K09bsu016_u:3500": " te vayamasyopari cittāni prasādayitvā praṇīteṣu kāmāvacaradevanikāyeṣūpapannāḥ /",
    "K09bsu016_u:3501": " ye vayamasya kṛtajñatayā darśanenāvitṛptāḥ sarvakāmaratimutsṛjya asya sakāśamupasaṃkramāmaḥ /",
    "K09bsu016_u:3502": " tata eṣo 'smākamupasaṃkrāntānāṃ tathā dharmaṃ deśayati,",
    "K09bsu016_u:3503": " yadaparimāṇāḥ,",
    "K09bsu016_u:3504": " sattvā bodhāya praṇidadhati //",
    "K09bsu016_u:3505": " atha khalu sudhanaḥ śreṣṭhidārakastuṣṭa udagra āttamanāḥ pramuditaḥ prītisaumanasyajātaḥ",
    "K09bsu016_u:3506": " imamevaṃ rūpaṃ dharmanayaṃ śrutvā jayoṣmāyanate brāhmaṇe bhūtakalyāṇamitrāsaṃjñāmutpādya",
    "K09bsu016_u:3507": " jayoṣmāyatanasya brāhmaṇasya pādayoḥ praṇipatya evamāha - atyayamatyayato deśayāmyārya",
    "K09bsu016_u:3508": " yo 'haṃ kalyāṇamitrājñāṃ prativāhayāmi /",
    "K09bsu016_u:3509": " atha khalu jayoṣmāyatano brāhmaṇaḥ sudhanaṃ śreṣṭhidārakaṃ gāthayādhyabhāṣata -",
    "K09bsu016_u:3510": " pradakṣiṇaṃ ya bodhisattva ānuśāsti kurvatī",
    "K09bsu016_u:3511": " na kāṅkṣaye gurubhya ekadhā sthapitva mānasam /",
    "K09bsu016_u:3512": " tato 'sya sarva artha bhonti te 'pi ca pradakṣiṇāḥ",
    "K09bsu016_u:3513": " pradakṣiṇaṃ ca buddhajñānu bodhimūli budhyate // 1 //",
    "K09bsu016_u:3514": " atha khalu sudhanaḥ śreṣṭhidārakastaṃ kṣuradhārācitaṃ parvataprapātamārgamabhiruhya tatra mahāgniskandhe prāpatat /",
    "K09bsu016_u:3515": " tena prapatatā supratiṣṭhito nāma bodhisattvasamādhiḥ pratilabdhaḥ /",
    "K09bsu016_u:3516": " tena cāgnisparśanena praśamasukhābhijño nāma bodhisattvasamādhiḥ pratilabdhaḥ /",
    "K09bsu016_u:3517": " sa evamāha - āścaryamārya yāvatsukhasaṃsparśo 'yaṃ agniskandhaḥ,",
    "K09bsu016_u:3518": " eṣa ca kṣuradhārācitaḥ parvataprapātamārgaḥ /",
    "K09bsu016_u:3519": " sa āha - ahaṃ kulaputra,",
    "K09bsu016_u:3520": " aparyādattamaṇḍalasya bodhisattvavimokṣasya lābhī /",
    "K09bsu016_u:3521": " etamahaṃ kulaputra aparyādattamaṇḍalaṃ bodhisattvavimokṣaṃ jānāmi /",
    "K09bsu016_u:3522": " kiṃ mayā śakyaṃ tejoraśmikalpānāṃ bodhisattvānāṃ sarvajagatkleśadṛṣṭiparyādattapraṇidhānānāmapratyudāvartyaketūnāmaparyādattahṛdayānāmadīnacittānāmasaṃkucitamānasānāṃ",
    "K09bsu016_u:3523": " vajragarbhanārāyaṇakalpānāṃ mahārambhottaraṇāviṣaṇṇānāmaśithilaprayogānāṃ (Gv 95)",
    "K09bsu016_u:3524": " vātamaṇḍalīkalpānāṃ sarvajagadarthaprayuktānāmavivartyavīryāṇāmapratyudāvartyasaṃnāhānāṃ caryāṃ jñātuṃ guṇān vā vaktum?",
    "K09bsu016_u:3525": " gaccha kulaputra,",
    "K09bsu016_u:3526": " idamihaiva dakṣiṇāpathe siṃhavijṛmbhitaṃ nāma nagaram /",
    "K09bsu016_u:3527": " tatra maitrāyaṇī nāma kanyā,",
    "K09bsu016_u:3528": " rājñaḥ siṃhaketorduhitā,",
    "K09bsu016_u:3529": " pañcakanyāśataparivārā /",
    "K09bsu016_u:3530": " tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:3531": " kathaṃ pratipattavyam //",
    "K09bsu016_u:3532": " atha khalu sudhanaḥ śreṣṭhidārako jayoṣmāyatanasya brāhmaṇasya pādau śirasābhivandya",
    "K09bsu016_u:3533": " jayoṣmāyatanaṃ brāhmaṇamanekaśatasahasrakṛtvaḥ pradakṣiṇīkṛtya jayoṣmāyatanasya brāhmaṇasyāntikātprakāntaḥ // 10 //",
    "K09bsu016_u:3534": " (Gv 96)",
    "K09bsu016_u:3535": " 13 Maitrāyaṇī /",
    "K09bsu016_u:3536": " atha khalu sudhanaḥ śreṣṭhidārakaḥ kalyāṇamitrācintyagocaraniryātaḥ udārādhimuktiviśuddho",
    "K09bsu016_u:3537": " mahāyānābhimukho buddhajñānābhilāṣī buddhadharmasamavasaraṇaḥ kalyāṇamitrānubandhanābhikāṅkṣī",
    "K09bsu016_u:3538": " dharmagocaravicārī asaṅgajñānābhimukho bhūtakoṭīsuviniścitaḥ jñānakoṭīsthitaviṣayaḥ",
    "K09bsu016_u:3539": " tradhvakṣaṇakoṭyanugataḥ ākāśakoṭyadvayābhimukhaḥ advayakoṭīviniścayaprāpto dharmadhātukoṭyavikalpavihārī",
    "K09bsu016_u:3540": " anāvaraṇakoṭīvinayapratiṣedhapraviṣṭaḥ karmakoṭyavirodhaparamaḥ tathāgatakoṭyavikalpavihārī",
    "K09bsu016_u:3541": " sarvasattvasaṃjñājālavikiraṇajñānaparamaḥ sarvakṣetrābhiniveśavigataḥ sarvabuddhaparṣanmaṇḍaleṣvanunītacittaḥ",
    "K09bsu016_u:3542": " sarvabuddhapariśuddhiṣvaniketavihārī sarvasattveṣu nirātmaniḥsattvasaṃjñī sarvaśabdeṣu",
    "K09bsu016_u:3543": " vākpathopamāvatīrṇaḥ sarvarūpeṣu rūpapratibhāṣavijñaptiparamo 'nupūrveṇa yena siṃhavijṛmbhitaṃ",
    "K09bsu016_u:3544": " nagaraṃ tenopasaṃkramya maitrāyaṇīṃ kanyāmanveṣamāṇaḥ parimārgamāṇo 'śrauṣīt - eṣā",
    "K09bsu016_u:3545": " maitrāyaṇī kanyā rājñaḥ siṃhaketorduhitā pañcakanyāśataparivārā vairocanagarbhaprāsādatalābhirūḍhā",
    "K09bsu016_u:3546": " uragasāracandanapāde suvarṇasūtrajālaścyote divyacīvaraprajñapte bhadrāsane upaviṣṭā dharmaṃ deśayati /",
    "K09bsu016_u:3547": " śrutvā ca punaḥ siṃhavijṛmbhitaṃ nagaraṃ praviśya yena rājñaḥ siṃhaketorgṛhaṃ tenopasaṃkramya rājño bahirdvāraśālāyāṃ pratyasthāt maitrāyaṇyāḥ kanyāyā darśanakāmaḥ /",
    "K09bsu016_u:3548": " sa tatrādrākṣīdanekāni prāṇiśatāni,",
    "K09bsu016_u:3549": " anekāni prāṇisahasrāṇi,",
    "K09bsu016_u:3550": " anekāni prāṇiśatasahasrāṇi praviśamānāni /",
    "K09bsu016_u:3551": " dṛṣṭvā ca paripṛcchati - kva yūyaṃ gacchatha kulaputrāḥ,",
    "K09bsu016_u:3552": " kva vā āgacchatha?",
    "K09bsu016_u:3553": " te 'vocan - maitrāyaṇyāḥ sakāśaṃ dharmaśravaṇāya /",
    "K09bsu016_u:3554": " tasyaitadabhavat - nātra kaścitpratinivāryate 'nupraviśan /",
    "K09bsu016_u:3555": " iti sa prāviśat /",
    "K09bsu016_u:3556": " praviṣṭo 'drākṣīttaṃ vairocanagarbhaṃ prāsādaṃ sphaṭikasaṃsthitatalāyāṃ pṛthivyāṃ",
    "K09bsu016_u:3557": " vaiḍūryamayaiḥstambhairvajramayairbhittibhirjāmbūnadakanakakūṭaniryūhaśatasahasrālaṃkāramasaṃkhyeyamaṇiratnavicitrasahasragarbharatnādarśamaṇḍalaracitaṃ",
    "K09bsu016_u:3558": " jagadrocanamaṇiratnavyūhamasaṃkhyeyaratnajālaparikṣiptaṃ suvarṇaghaṇṭānāṃ śatasahasrasamīritaṃ",
    "K09bsu016_u:3559": " madhuranirghoṣācintyavyūhālaṃkāram,",
    "K09bsu016_u:3560": " tāṃ ca maitrāyaṇīkanyāmadrākṣīt abhinīlanetrāmabhinīlakeśīṃ suvarṇavarṇacchavim",
    "K09bsu016_u:3561": " / sa tasyāḥ pādau śirasābhivandya anekaśatasahasrakṛtvaḥ pradakṣiṇīkṛtya prāñjaliḥ sthitvā evamāha - mayā ārye anuttarāyāṃ samyaksaṃbodhau cittamutpāditam",
    "K09bsu016_u:3562": " na ca jānāmi - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:3563": " kathaṃ pratipattavyam /",
    "K09bsu016_u:3564": " śrutaṃ ca me āryā bodhisattvānāmavavādānuśāsanīṃ dadātīti /",
    "K09bsu016_u:3565": " tadvadatu me āryā kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:3566": " kathaṃ pratipattavyam /",
    "K09bsu016_u:3567": " āha - prekṣasva kulaputra mama bhavanavyūhāniti /",
    "K09bsu016_u:3568": " sa samantādanuvilokayannadrākṣīdekaikasyā bhitterekaikasmātstambhādekaikasmādādarśamaṇḍalādekaikasmādākārādekaikasmātsaṃsthānādekaikasmānmaṇiratnāt",
    "K09bsu016_u:3569": " ekaikasyāḥ suvarṇaghaṇṭāyāḥ ekaikasmādratnavṛkṣādekaikasmādromavivarādekaikasmādratnahārāt",
    "K09bsu016_u:3570": " dharmadhātugarbhāṃstathāgatān saprathamacittotpādān sacaryāpraṇidhānaviṣayān saniryāṇavyūhān",
    "K09bsu016_u:3571": " sābhisaṃbodhivikurvitān sadharmacakrapravartanān saparinirvāṇadarśanān pratibhāsayogena /",
    "K09bsu016_u:3572": " yathā ca (Gv 97) ekasmādārambaṇāt,",
    "K09bsu016_u:3573": " tathā sarvārambaṇebhyaḥ /",
    "K09bsu016_u:3574": " tadyathāpi nāma udakasarasi svacche 'nāvile viprasanne gaganaṃ candrādityaṃ jyotirgaṇapratimaṇḍitaṃ saṃdṛśyate pratibhāsayogena,",
    "K09bsu016_u:3575": " evameva vairocanagarbhaprāsādasya ekaikasmādārambaṇāddharmadhātugatāstathāgatāḥ saṃdṛśyante pratibhāsayogena,",
    "K09bsu016_u:3576": " yaduta maitrāyaṇyāḥ kanyāyāḥ pūrvakuśalamūlaniṣyandena /",
    "K09bsu016_u:3577": " so 'nuvilokya tadbuddhadarśanavyūhanimittaṃ saṃdhārayan prāñjalībhūto maitryāyaṇyāḥ kanyāyā vacanaṃ saṃprekṣate sma /",
    "K09bsu016_u:3578": " sā provāca - ahaṃ kulaputra samantavyūhasya prajñāpāramitāmukhaparivartasya lābhinī /",
    "K09bsu016_u:3579": " eṣa ca me samantavyūhaḥ prajñāpāramitāmukhaparivartaḥ ṣaṭtriṃśadgaṅgānadīvālikāsamānāṃ tathāgatanāmantikātparyanviṣṭaḥ /",
    "K09bsu016_u:3580": " te ca me tathāgatā nānāmukhapraveśairetaṃ samantavyūhaṃ prajñāpāramitāmukhaparivartamavatārayāmāsuḥ /",
    "K09bsu016_u:3581": " yaccaikena deśitam,",
    "K09bsu016_u:3582": " na tad dvitīyena /",
    "K09bsu016_u:3583": " āha - ka etasya ārye samantavyūhasya prajñāpāramitāmukhaparivartasya viṣayaḥ?",
    "K09bsu016_u:3584": " āha - etanmama kulaputra samantavyūhaṃ prajñāpāramitāmukhaparivartamabhimukhīkurvantyā",
    "K09bsu016_u:3585": " upanidhyāyantyā anusarantyā vyavacārayantyā anuvicintayantyā ākārayantyā ādhārayantyā",
    "K09bsu016_u:3586": " vyūhayantyā abhinirharantyāḥ samalaṃkurvantyāḥ pravicinvantyāḥ samantamukhā nāma dhāraṇī ājāyate,",
    "K09bsu016_u:3587": " yatra dhāraṇīmaṇḍale daśa dharmamukhāsaṃkhyeyaśatasahasrāṇyāvartante samavasaranti",
    "K09bsu016_u:3588": " āmukhībhavanti abhipatanti parivartante - yaduta buddhakṣetramukhaṃ buddhamukhaṃ",
    "K09bsu016_u:3589": " dharmamukhaṃ sarvasattvamukhamatītamukhamanāgatamukhaṃ pratyutpannamukhaṃ sthitakoṭīmukhaṃ",
    "K09bsu016_u:3590": " puṇyamukhaṃ puṇyasaṃbhāramukhaṃ jñānamukhaṃ jñānasaṃbhāramukhaṃ praṇidhānamukhaṃ",
    "K09bsu016_u:3591": " praṇidhānavikalpamukhaṃ caryāmukhaṃ caryāviśuddhimukhaṃ caryāsamudayamukhaṃ caryāparipūrimukhaṃ",
    "K09bsu016_u:3592": " karmamukhaṃ karmavirocanamukhaṃ karmasrotamukhaṃ karmābhisaṃskāramukhaṃ karmaviṣayamukhaṃ",
    "K09bsu016_u:3593": " viṣamakarmaparivarjanamukhaṃ",
    "K09bsu016_u:3594": " samyakkarmapratipattimukhaṃ karmavaśitāmukhaṃ sucaritamukhaṃ sucaritasamādāpanamukhaṃ",
    "K09bsu016_u:3595": " samādhimukhaṃ samādhyanucāramukhaṃ samādhivicāramukhaṃ samādhigocaramukhaṃ samādhivyutthānamukhamabhijñāmukhaṃ",
    "K09bsu016_u:3596": " cittasāgaramukhaṃ cittaparyāyamukhaṃ cittalatāpariśuddhimukhaṃ cittagahanāvabhāsamukhaṃ",
    "K09bsu016_u:3597": " cittasaraḥprasādanamukhaṃ cittasaṃbhavamukhaṃ cittavicāramukhaṃ sattvasaṃkleśapracāramukhaṃ",
    "K09bsu016_u:3598": " kleśavāsanāmukhaṃ kleśaprayogamukhamadhimuktimukhaṃ sattvacaryāmukhaṃ sattvacaryāvimātratāmukhaṃ",
    "K09bsu016_u:3599": " lokasaṃbhavamukhaṃ sattvāśayamukhaṃ sattvasaṃjñāgatamukhaṃ diṅmukhaṃ dharmadiṅmukhaṃ",
    "K09bsu016_u:3600": " mahākaruṇāmukhaṃ mahāmaitrīmukhaṃ śāntimukhaṃ vākpathamukhaṃ nayamukhamanugamamukhaṃ",
    "K09bsu016_u:3601": " vibhaktimukhaṃ samavasaraṇamukhamasaṅgakoṭīmukhaṃ samantamukhaṃ buddhadharmamukhaṃ",
    "K09bsu016_u:3602": " bodhisattvadharmamukhaṃ śrāvakadharmamukhaṃ pratyekabuddhadharmamukhaṃ lokadharmamukhaṃ",
    "K09bsu016_u:3603": " lokasaṃbhavadharmamukhaṃ lokavibhavadharmamukhaṃ lokasaṃsthānadharmamukhaṃ lokadhātuviśuddhimukhaṃ",
    "K09bsu016_u:3604": " lokadhātusaṃkliṣṭamukhaṃ saṃkliṣṭaviśuddhilokadhātumukhaṃ viśuddhisaṃkliṣṭalokadhātumukhamekāntasaṃkliṣṭalokadhātumukhamekāntaviśuddhalokadhātumukhaṃ",
    "K09bsu016_u:3605": " lokadhātusamatalānugamamukhaṃ vyatyastalokadhātumukhamavamūrdhahāramukhamindrajālapraveśamukhaṃ",
    "K09bsu016_u:3606": " lokadhātuparivartamukhaṃ pratiṣṭhānasaṃjñāgatamukhaṃ sūkṣmodārānugamamukhamudārasūkṣmapraveśamukhaṃ",
    "K09bsu016_u:3607": " buddhadarśanamukhaṃ buddhakāyavaimātryamukhaṃ buddharaśmijālavaicitryamukhaṃ buddhasvaramaṇḍalavibhaktimukhaṃ",
    "K09bsu016_u:3608": " buddhadharmacakrābhinirhāramukhaṃ buddhadharmacakrāsaṃbhedamukhaṃ buddhadharmacakraniruktimukhaṃ",
    "K09bsu016_u:3609": " buddhadharmacakrāvartaparivartamukhaṃ buddhakāyamukhaṃ buddhaparṣanmaṇḍalamukhaṃ (Gv 98)",
    "K09bsu016_u:3610": " buddhaparṣanmaṇḍalavibhaktimukhaṃ buddhaparṣanmaṇḍalasāgarāvataraṇamukhaṃ buddhabalāvabhāsamukhaṃ",
    "K09bsu016_u:3611": " buddhasamādhimukhaṃ buddhasamādhivikurvaṇamukhaṃ buddhavihāramukhaṃ buddhādhiṣṭhānamukhaṃ",
    "K09bsu016_u:3612": " buddhanirmāṇamukhaṃ buddhaparasattvacittavijñaptimukhaṃ buddhavikurvitamukhaṃ tuṣitabhavanasaṃvāsamukhaṃ",
    "K09bsu016_u:3613": " yāvatparinirvāṇasaṃdarśanamukham apramāṇasattvārthakriyāmukhaṃ gambhīradharmanayamukhaṃ",
    "K09bsu016_u:3614": " vicitradharmanayamukhaṃ bodhisattvadharmarūpamukhaṃ bodhicittasaṃbhavarūpadharmamukhaṃ",
    "K09bsu016_u:3615": " bodhicittasaṃbhārarūpamukhaṃ praṇidhirūpamukhaṃ caryārūpamukhamabhijñārūpamukhaṃ",
    "K09bsu016_u:3616": " niryāṇarūpamukhaṃ dhāraṇīviśuddhirūpamukhaṃ jñānamaṇḍalaviśuddhirūpamukhaṃ prajñāpariśuddhirūpamukhaṃ",
    "K09bsu016_u:3617": " bodhyapramāṇarūpamukhaṃ smṛtiviśuddhirūpamukham /",
    "K09bsu016_u:3618": " etamahaṃ kulaputra samantasmṛtivyūhaṃ prajñāpāramitāmukhaparivartaṃ jānāmi /",
    "K09bsu016_u:3619": " kiṃ mayā śakyamākāśadhātusamacittānāṃ",
    "K09bsu016_u:3620": " bodhisattvānāṃ dharmadhātuvipulamatīnāṃ puṇyasaṃbhāropastabdhasaṃtānānāṃ lokottarapratipatpratipannānāmasamudācāralokadharmāṇāṃ",
    "K09bsu016_u:3621": " vitimirajñānālokacakṣuḥpratilabdhānāmatamaḥsarvadharmadhātupratividdhānāṃ gaganakalpāpramāṇabuddhīnāṃ",
    "K09bsu016_u:3622": " sarvārambaṇānusmṛtacakṣuṣāṃ asaṅgabhūmyālokagarbhāṇāṃ sarvadharmārthapadaprabhedakuśalānāṃ",
    "K09bsu016_u:3623": " sarvalokānābhibhūtānāṃ lokacāritravidhivicārāṇāṃ sarvalokagatyanavadyānāṃ sarvalokārthakriyāparamāṇāṃ",
    "K09bsu016_u:3624": " sarvajagatpratiśaraṇānāṃ sarvajagadvāgupacāravidhijñānāṃ sarvajagannivāsāśayānāṃ",
    "K09bsu016_u:3625": " yathāśayavijñaptinidarśanānāṃ sarvakālacakravaśavartināṃ caryāṃ jñātuṃ guṇān vā vaktum //",
    "K09bsu016_u:3626": " gaccha kulaputra,",
    "K09bsu016_u:3627": " ayamihaiva dakṣiṇāpathe trinayano nāma janapadaḥ /",
    "K09bsu016_u:3628": " tatra sudarśano nāma bhikṣuḥ prativasati /",
    "K09bsu016_u:3629": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:3630": " kathaṃ pratipattavyam //",
    "K09bsu016_u:3631": " atha khalu sudhanaḥ śreṣṭhidārako maitrāyaṇyāḥ kanyāyāḥ pādau śirasābhivandya maitrāyaṇīṃ",
    "K09bsu016_u:3632": " kanyāmanekaśatasahasrakṛtvaḥ pradakṣiṇīkṛtya punaḥ punaravalokya maitrāyaṇyāḥ kanyāyāḥ",
    "K09bsu016_u:3633": " sakāśāt prakrāntaḥ // 11 //",
    "K09bsu016_u:3634": " (Gv 99)",
    "K09bsu016_u:3635": " 14 Sudarśanaḥ /",
    "K09bsu016_u:3636": " atha khalu sudhanaḥ śreṣṭhidārako gambhīraṃ bodhisattvajñānavicāramanuvicintayan,",
    "K09bsu016_u:3637": " gambhīraṃ dharmadhātutalānugamanamanuvicintayan,",
    "K09bsu016_u:3638": " gambhīraṃ sarvasūkṣmajñānamanuvicintayan,",
    "K09bsu016_u:3639": " lokasaṃjñāgatagambhīratāmanuvicintayan,",
    "K09bsu016_u:3640": " anabhisaṃskāratalagambhīratāmanuvicintayan,",
    "K09bsu016_u:3641": " cittasrotastalagambhīratāmanuvicintayan,",
    "K09bsu016_u:3642": " pratītyasamutpādatalagambhīratāmanuvicintayan,",
    "K09bsu016_u:3643": " svabhāvasatyatalagambhīratāmanuvicintayan,",
    "K09bsu016_u:3644": " sarvajagadvayavahārasatyatalagambhīratāmanuvicintayan,",
    "K09bsu016_u:3645": " dharmadhātupratimaṇḍitavyūhatalagambhīratāmanuvicintayan,",
    "K09bsu016_u:3646": " kāyayantrāpekṣatalagambhīratāmanuvicintayan,",
    "K09bsu016_u:3647": " karmacittalokatalagambhīratāmanuvicintayan,",
    "K09bsu016_u:3648": " anupūrveṇa yena trinayano janapadastenopasaṃkramya sudarśanaṃ bhikṣuṃ mārgayamāṇo",
    "K09bsu016_u:3649": " janapadavyavacāreṣu nagaravyavacāreṣu paṭṭanavyavacāreṣu nigamavyavacāreṣu grāmavyavacāreṣu",
    "K09bsu016_u:3650": " ghoṣavyavacāreṣu ṛṣyāśramavyavacāreṣu deśapradeśavyavacāreṣu jalapathavyavacāreṣu",
    "K09bsu016_u:3651": " giridarivyavacāreṣu mahāvanaṣaṇḍavyavacāreṣu so 'drākṣīt sudarśanaṃ bhikṣumanyatamasmin",
    "K09bsu016_u:3652": " vanaṣaṇḍe caṃkramyamāṇaṃ daharaṃ taruṇamabhirūpaṃ prāsādikaṃ darśanīyamabhinīlapradakṣiṇāvartakeśaṃ",
    "K09bsu016_u:3653": " chatrākāramūrdhānamuṣṇīṣaśirasaṃ pṛthulalāṭamabhinīlaviśālagopakṣmanayanaṃ madhuronnatacārutuṅganāsikāvaṃśaṃ",
    "K09bsu016_u:3654": " hiṅgulukasuvarṇasuśliṣṭoṣṭhaṃ samasahitasuśuklapūrṇacatvāriṃśaddantaṃ siṃhahanuṃ",
    "K09bsu016_u:3655": " paripūrṇopacitakapolaṃ suruciracāpāyatabhruvaṃ śaśāṅkavarṇorṇayā kṛtatilakamāyatamuktapralambakarṇaṃ",
    "K09bsu016_u:3656": " pūrvacandrasaumyavadanaṃ kamburuciravṛttagrīvaṃ śrīvatsālaṃkṛtahṛdayaṃ siṃhapūrvārdhakāyaṃ",
    "K09bsu016_u:3657": " citāntarāṃsaṃ susaṃvṛtaskandhaṃ pralambabāhuṃ jālāvanaddhāṅguliṃ cakrāṅkitahastapādaṃ",
    "K09bsu016_u:3658": " mṛdutaruṇopacitapāṇiīpādaṃ saptotsadaṃ vajrasadṛśamadhyaṃ bṛhadṛjugātraṃ suvartitoruṃ",
    "K09bsu016_u:3659": " kośagatabastiguhyaṃ aiṇeyajaṅghaṃ dīrghāṅgulimāyatapādapārṣṇiṃ vyāmaprabhaṃ suvarṇavarṇacchavimekaikapradakṣiṇāvartaromaṃ",
    "K09bsu016_u:3660": " nyagrodharājaparimaṇḍalaṃ lakṣaṇānuvyañjanopacitaśarīraṃ animiṣāvibhrāntadṛṣṭimupasthitasmṛtiṃ",
    "K09bsu016_u:3661": " himavatparvarājamiva nānātṛṇavanauṣadhilatopaśobhitaṃ vipulabuddhimasaṃhāryajñānagocaraviṣayaṃ",
    "K09bsu016_u:3662": " jaladharākārasvaramaṇḍalavyūhaṃ sarveñjanamanyanaspandanaprapañcanāpagatacittam asaṃbhinnajñānagocaraṃ",
    "K09bsu016_u:3663": " vipulabuddhajñānaviṣayāvabhāsapratilabdhaṃ sarvasattvaparipākavinayāvyucchinnāśayaṃ",
    "K09bsu016_u:3664": " saṃjātavipulamahākaruṇāmaṇḍalaṃ sarvatathāgatadharmanetrīsaṃdhāraṇārthaṃ sarvasattvajñānālokasaṃjananārthaṃ",
    "K09bsu016_u:3665": " tathāgatagatimanusmarantaṃ sarvajagadarthacaṃkramābhirūḍhamadrutamavilambitaṃ nibhṛtaṃ",
    "K09bsu016_u:3666": " suvyavasthitaṃ caṃkramyamāṇaṃ śuddhāvāsadevakalpavasanaṃ devanāgayakṣagandharvāsuragaruḍakinnaramahoragaśakrabrahmalokapālamanuṣyāmanuṣyaiḥ parivṛtam //",
    "K09bsu016_u:3667": " tasya khalu punaḥ sudarśanasya bhikṣoścaṃkramyamāṇasyābhimukhadigāvṛtā digdevatā diṅbhaṇḍalamāvartayanti /",
    "K09bsu016_u:3668": " padagāminyo devatā ratnapadmaiḥ kramavikṣepaṃ saṃpratīcchanti /",
    "K09bsu016_u:3669": " aparyādattālokamaṇḍalopajvalanadevatāstamondhakāraṃ vidhamanti /",
    "K09bsu016_u:3670": " jambudhvajavanadevatāḥ kusumaughavarṣamabhipravarṣanti /",
    "K09bsu016_u:3671": " acalagarbhabhūmidevatā ratnākarāṇyupadarśayanti /",
    "K09bsu016_u:3672": " samantāvabhāsaśrīgaganadevatā gaganatalamalaṃkurvanti /",
    "K09bsu016_u:3673": " śrīsaṃbhavāḥ sāgaradevatā mahāmaṇiratnairabhyavakiranti /",
    "K09bsu016_u:3674": " vimalagarbhāḥ sumerudevatāḥ (Gv 100)",
    "K09bsu016_u:3675": " kṛtāñjalipuṭā namasyanti /",
    "K09bsu016_u:3676": " asaṅgabalā vāyudevatā gandhadhūpapuṣpākulaṃ mārutaṃ pramuñcanti /",
    "K09bsu016_u:3677": " vāsantīrātridevatāḥ svalaṃkṛtaśarīrāḥ praṇatāṅgā namasyanti /",
    "K09bsu016_u:3678": " sadāvibodhanamaṇḍalā divasadevatā digrocanamaṇiratnadhvajagṛhītā gaganatale tiṣṭhanti ālokasaṃjananārthāya //",
    "K09bsu016_u:3679": " atha khalu sudhanaḥ śreṣṭhidārako yena sudarśano bhikṣustenopasaṃkramya sudarśanasya",
    "K09bsu016_u:3680": " bhikṣoḥ kramatalābhyāṃ nipatya sudarśanasya bhikṣoḥ kramatalaṃ paricumbya parilikhya",
    "K09bsu016_u:3681": " purataḥ prāñjaliḥ sthitvā evamāha - ahamārya anuttarāyāṃ samyaksaṃbodhau saṃprasthito",
    "K09bsu016_u:3682": " bodhisattvacaryāṃ parimārgāmi /",
    "K09bsu016_u:3683": " śrutaṃ ca me āryo bodhisattvānāmavavādānuśāsanīṃ dadāti,",
    "K09bsu016_u:3684": " anuśāsanīmanuprayacchati /",
    "K09bsu016_u:3685": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:3686": " kathaṃ pratipattavyam /",
    "K09bsu016_u:3687": " sa āha - ahaṃ kulaputra daharo jātyā,",
    "K09bsu016_u:3688": " navakastu pravajyayā /",
    "K09bsu016_u:3689": " tena me kulaputra ekajanmanā aṣṭatriṃśadgaṅgānadīvālukāsamānāṃ tathāgatānāmantike brahmacaryaṃ cīrṇam /",
    "K09bsu016_u:3690": " kvacinme tathā rātriṃdivaṃ brahmacaryaṃ cīrṇam,",
    "K09bsu016_u:3691": " kvacitsapta rātriṃdivāni,",
    "K09bsu016_u:3692": " kvacidardhamāsam,",
    "K09bsu016_u:3693": " kvacinmāsam,",
    "K09bsu016_u:3694": " kvacidvarṣam,",
    "K09bsu016_u:3695": " kvacidvarṣaśatam,",
    "K09bsu016_u:3696": " kvacidvarṣasahasram,",
    "K09bsu016_u:3697": " kvacidvarṣaśatasahasram,",
    "K09bsu016_u:3698": " kvacidvarṣakoṭīm,",
    "K09bsu016_u:3699": " kvacidvarṣakoṭīniyutam,",
    "K09bsu016_u:3700": " kvacid yāvadanabhilāpyānabhilāpyāni varṣāṇi,",
    "K09bsu016_u:3701": " kvacidantarakalpam,",
    "K09bsu016_u:3702": " kvacidardhakalpam,",
    "K09bsu016_u:3703": " kvacitkalpam,",
    "K09bsu016_u:3704": " kvacinme tathāgate yāvadanabhilāpyānabhilāpyān kalpān brahmacaryaṃ cīrṇamanayaiva kalpasaṃkhyayā /",
    "K09bsu016_u:3705": " sarveṣāmeva tathāgatānāmantikāddharmadeśanā śrutā /",
    "K09bsu016_u:3706": " avavādānuśāsanī saṃpratīcchitā /",
    "K09bsu016_u:3707": " praṇidhānavyūhāḥ pariśodhitāḥ /",
    "K09bsu016_u:3708": " samudāgamaviṣayāvatīrṇacaryāmaṇḍalaṃ pariśodhitam /",
    "K09bsu016_u:3709": " pāramitāsāgarāḥ paripūritāḥ /",
    "K09bsu016_u:3710": " abhisaṃbodhivikurvitāni ājñātāni /",
    "K09bsu016_u:3711": " dharmacakrapravartanāni caiṣāmanyonyāsaṃbhinnāni saṃdhāritāni /",
    "K09bsu016_u:3712": " balasamatā caiṣāmavatīrṇā /",
    "K09bsu016_u:3713": " śāsanaṃ caiṣāṃ saṃdhāritaṃ yāvatsaddharmaniṣṭhāparyantam /",
    "K09bsu016_u:3714": " sarveṣāṃ ca me teṣāṃ tathāgatānāṃ pūrvapraṇidhānāni svabuddhakṣetrapariśuddhaye 'bhinirhṛtāni praṇidhimaṇḍalasamādhyabhinirhārabalena /",
    "K09bsu016_u:3715": " sarveṣāṃ ca me teṣāṃ pūrvabodhisattvacaryā svacaryāpariśuddhaye 'bhinirhṛtā sarvacaryāvatārasamādhipratilambhabalena /",
    "K09bsu016_u:3716": " sarveṣāṃ ca me teṣāṃ tathāgatānāṃ pāramitāviśuddhirabhinirhṛtā samantabhadracaryāniryāṇabalena",
    "K09bsu016_u:3717": " / api tu khalu punarme kulaputra evaṃ caṃkramyamāṇasya sarvadiksrotomukhānyāvartante suvilokitajñānamukhatayā /",
    "K09bsu016_u:3718": " sarvalokadhātusrotomukhāni vyāvartante ekacittotpādena anabhilāpyānabhilāpyalokadhātvatikramaṇapariśodhanatāyai yaduta mahāpraṇidhānābhinirhārabalena",
    "K09bsu016_u:3719": " ekacittakṣaṇena anabhilāpyānabhilāpyasattvacaryānayamukhānyabhimukhamāvartante daśabalajñānaparipūraye /",
    "K09bsu016_u:3720": " samantabhadrabodhisattvacaryāpraṇidhyabhinirhārabalena ekacittotpādena anabhilāpyānabhilāpyabuddhakṣetradarśanaviśuddhayo",
    "K09bsu016_u:3721": " 'bhimukhībhavanti anabhilāpyānabhilāpyabuddhakṣetraparamāṇurajaḥsamatathāgatapūjopasthānaparicāraṇatāyai /",
    "K09bsu016_u:3722": " pūrvottaratathāgatapūjāpraṇidhyabhinirhārabalena ekacittotpādena anabhilāpyānabhilāpyatathāgatadharmameghā āśaye 'bhipatanti /",
    "K09bsu016_u:3723": " asaṃkhyeyadharmagatividhyanugamadharmacakrasaṃdhāraṇadhāraṇīpraṇidhyabhinirhārabalena ekacittotpādena anabhilāpyānabhilāpyabodhisattvacaryāsamudrā (Gv 101)",
    "K09bsu016_u:3724": " abhimukhā āvartante sarvacaryāmaṇḍalapariśodhanatāyai /",
    "K09bsu016_u:3725": " indrabalopamabodhisattvacaryāparipūripraṇidhyabhinirhārabalena ekacittotpādena anabhilāpyānabhilāpyasamādhisāgarā abhimukhā āavartante sarvasamādhimaṇḍalapariśodhanatāyai",
    "K09bsu016_u:3726": " ekasamādhimukhaiḥ sarvasamādhimukhasamavasaraṇapraṇidhyabhinirhārabalena ekacittotpādena",
    "K09bsu016_u:3727": " anabhilāpyānabhilāpyendriyasamudrā abhimukhamāvartante sarvendriyacakrakālacakrānuvartanatāyai /",
    "K09bsu016_u:3728": " smṛtikoṭīndriyapratilābhapraṇidhyabhinirhārabalena ekacittotpādena anabhilāpyānabhilāpyakālacakrāṇyabhimukhamāvartante sarvakāladharmacakrapravartanatāyai",
    "K09bsu016_u:3729": " aniṣṭhasattvaniṣṭhāpraṇidhyabhinirhārabalena ekacittotpādena anabhilāpyānabhilāpyasarvatryadhvasāgarā abhimukhamāvartante sarvalokadhātuṣu tryadhvavyavasthānatayā",
    "K09bsu016_u:3730": " anugamajñānālokapraṇidhyabhinirhārabalena /",
    "K09bsu016_u:3731": " etamahaṃ kulaputra aniśāntajñānapradīpaṃ bodhisattvavimokṣaṃ jānāmi /",
    "K09bsu016_u:3732": " kiṃ mayā śakyaṃ vajrakalpāśayānāṃ bodhisattvānāṃ sarvatathāgatakulakulīnatābhijātānāmanuparuddhajīvitendriyāṇāmaniśāntajñānapradīpānāmanācchedyābhedyakāyānāṃ",
    "K09bsu016_u:3733": " māyāgatarūpānirvṛttānāṃ pratyayadharmasamāṅgapratyaṅgaśarīrāṇāṃ yathāśayajagadvijñaptikāyānāṃ",
    "K09bsu016_u:3734": " sarvajagadupamarūpakāyavarṇasaṃsthānārohapariṇāhasaṃdarśakāyānāmagnijvālāviṣaśastrānupaghātaśarīrāṇāṃ",
    "K09bsu016_u:3735": " vajradṛḍhacakravālānavamṛdyātmabhāvānāṃ sarvamāraparapravādibalābalakaraṇānāṃ jāmbūnadakanakaparvatasaṃnibhānāṃ",
    "K09bsu016_u:3736": " sarvajagadabhyudgataśarīrāṇāṃ sarvajagadvijñaptyāśrayāṇāṃ samantamukhavijñaptiśravaṇānāṃ",
    "K09bsu016_u:3737": " sarvajagadullokitamukhānāṃ sarvadharmajaladharākārabhūtānāṃ samantadigvirocanānāṃ",
    "K09bsu016_u:3738": " sarvāvaraṇaparvatavikiraṇatvādapratikūladarśanānāṃ sarvākuśalamūlātyantasamuddhāṭitatvātparamaśūradarśanānāṃ",
    "K09bsu016_u:3739": " vipulakuśalamūlaniṣyandasaṃbhūtatvādabhilaṣitadarśanānāṃ paramadurlabhaprādurbhāvatvādudumbarapuṣpasadṛśānāṃ",
    "K09bsu016_u:3740": " caryāṃ jñātuṃ guṇān vā vaktum //",
    "K09bsu016_u:3741": " gaccha kulaputra,",
    "K09bsu016_u:3742": " idamihaiva dakṣiṇāpathe śramaṇamaṇḍale janapade sumukhaṃ nāma nagaram /",
    "K09bsu016_u:3743": " tatra indriyeśvaro nāma dārakaḥ prativasati /",
    "K09bsu016_u:3744": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:3745": " kathaṃ pratipattavyam //",
    "K09bsu016_u:3746": " atha khalu sudhanaḥ śreṣṭhidārako bodhisattvavikramapratipadviśuddhiparamaḥ bodhisattvabalālokāvabhāsitacitto",
    "K09bsu016_u:3747": " 'parājitabodhisattvavairyaparyādattahṛdayaḥ bodhisattvadṛḍhapraṇidhisaṃnāhāsaṃkucitacitto",
    "K09bsu016_u:3748": " bodhisattvāśayadṛḍhasaṃsthānapariṇāhaparamo bodhisattvacaryāmeghasaṃdhāraṇasaṃprasthānāśayo",
    "K09bsu016_u:3749": " bodhisattvadharmameghāparitṛptasaṃtānaḥ sarvabodhisattvaguṇāvatārābhimukhapraṇidhānaḥ",
    "K09bsu016_u:3750": " sarvajagatsārathisaṃgrāhakabhūtamātmānamupanāmayitukāmaḥ sarvajaganmahāsaṃsārāṭavīkāntārādatikrāmayitukāmaḥ",
    "K09bsu016_u:3751": " kalyāṇamitradarśanaśravaṇaparyupāsanāparitṛpta eva apramāṇadharmagauravasaṃjātaḥ",
    "K09bsu016_u:3752": " sudarśanasya bhikṣoḥ pādau śirasābhivandya sudarśanaṃ bhikṣumanekaśatasahasrakṛtvaḥ",
    "K09bsu016_u:3753": " pradakṣiṇīkṛtya punaḥ punaravalokya sudarśanasya bhikṣorantikātprakrāntaḥ // 12 //",
    "K09bsu016_u:3754": " (Gv 102)",
    "K09bsu016_u:3755": " 15 Indriyeśvaraḥ /",
    "K09bsu016_u:3756": " atha khalu sudhanaḥ śreṣṭhidārakastāṃ sudarśanasya bhikṣoranuśāsanīmanumantrayan,",
    "K09bsu016_u:3757": " pravartayan,",
    "K09bsu016_u:3758": " anuprayacchan pravicinvan,",
    "K09bsu016_u:3759": " prabhāṣamāṇaḥ pratibhāvayan udīrayan darśayan anuvicintayan abhyavacaran,",
    "K09bsu016_u:3760": " nayaṃ vigamayan,",
    "K09bsu016_u:3761": " taddharmanayamanuvicārayan avabhārayan samavasaran āvartayan saṃbhindan pradarśayan",
    "K09bsu016_u:3762": " avabhāsayan anuvilokayan devanāgayakṣagandharvaparivāro 'nupūrveṇa yena śramaṇamaṇḍale",
    "K09bsu016_u:3763": " janapade sumukhaṃ nagaraṃ tenopasaṃkrāntaḥ indriyeśvaraṃ dārakaṃ parimārgamāṇaḥ /",
    "K09bsu016_u:3764": " tasyoparyantarikṣe gatā devanāgayakṣagandharvā ārocayanti - eṣa kulaputra indriyeśvaro dārako nadīsaṃbhedābhyāśe daśadārakasahasraparivṛtaḥ pāṃśukrīḍayā krīḍatīti //",
    "K09bsu016_u:3765": " atha khalu sudhanaḥ śreṣṭhidārako yena sumukhaṃ nagaraṃ nadīsaṃbhedābhyāśastenopasaṃkrāntaḥ /",
    "K09bsu016_u:3766": " so 'drākṣīt indriyeśvaraṃ dārakaṃ daśadārakasahasraparivṛtaṃ pāṃśukrīḍayā krīḍantam /",
    "K09bsu016_u:3767": " dṛṣṭvā ca punaryenendriyeśvaro dārakastenopasaṃkramya indriyeśvarasya dārakasya pādau",
    "K09bsu016_u:3768": " śirasābhivandya indriyeśvaraṃ dārakamanekaśatasahasrakṛtvaḥ pradakṣiṇīkṛtya indriyeśvarasya",
    "K09bsu016_u:3769": " dārakasya purataḥ prāñjaliḥ sthitvā evamāha - mayā ārya,",
    "K09bsu016_u:3770": " anuttarayāṃ samyaksaṃbodhau cittamutpāditam /",
    "K09bsu016_u:3771": " na ca jānāmi kathaṃ bodhisattvena bodhisattvacaryāyam śikṣitavyam,",
    "K09bsu016_u:3772": " kathaṃ pratipattavyam /",
    "K09bsu016_u:3773": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:3774": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:3775": " kathaṃ pratipattavyam /",
    "K09bsu016_u:3776": " āha - ahaṃ kulaputra mañjuśriyā kumārabhūtena lipisaṃkhyāmudrāgaṇanānayaṃ śikṣayatā sarvaśilpābhijñāvabhāsajñānamukhamavatāritaḥ /",
    "K09bsu016_u:3777": " so 'haṃ kulaputra,",
    "K09bsu016_u:3778": " yāni imāni loke lipisaṃjñāgatāni saṃkhyāgaṇanāmudrānikṣepajñānavividhaśilpajñānānidhātutantrāṇi",
    "K09bsu016_u:3779": " viṣayaprayogapratibhānakāni śoṣāpasmārabhūtapretagrahapratiṣedhakāni grāmanagaranigamapaṭṭanodyānatapovanāvasathaniveśanajñānāni",
    "K09bsu016_u:3780": " abhiprāyaprakāraprāsādagavākṣakūṭāgārapariṇāhajñānāni vividhayantrarathakriyopacārajñānāni",
    "K09bsu016_u:3781": " kṣemākṣemabhayābhayanimittajñānāni kṛṣivāṇijyavyavahārakriyāprayogajñānāni sarvāṅgapratyaṅgalakṣaṇacāropacāravicārajñānāni",
    "K09bsu016_u:3782": " sugatidurgatikarmapathaviśuddhayanugamajñānāni kuśalākuśaladharmagaṇapūjājñānāni",
    "K09bsu016_u:3783": " sugatidurgatisaṃbhārajñānāni śrāvakapratyekabuddhayānasaṃbhārajñānāni tathāgatabhūmisaṃbhārajñānāni",
    "K09bsu016_u:3784": " hetukriyāprayogopacārajñānāni,",
    "K09bsu016_u:3785": " tāni sarvāṇi prajānāmi /",
    "K09bsu016_u:3786": " teṣu ca sattvānavatārayāmi,",
    "K09bsu016_u:3787": " niveśayāmi pratiṣṭhāpayāmi śikṣayāmi śīlayāmi dṛḍhīkaromi sārikaromi saṃtarāmi saṃbhāvayāmi",
    "K09bsu016_u:3788": " saṃvartayāmi unnāmayāmi vivardhayāmi nimittīkaromi koṭīkaromi viśodhayāmi vimalīkaromi",
    "K09bsu016_u:3789": " uttāpayāmi prabhāsvarīkaromi vipulīkaromi",
    "K09bsu016_u:3790": " / so 'haṃ kulaputra bodhisattvānāṃ gaṇanānayaṃ jānāmi /",
    "K09bsu016_u:3791": " sa punaḥ katamaḥ?",
    "K09bsu016_u:3792": " śataṃ śatasahasrāṇāṃ koṭiḥ,",
    "K09bsu016_u:3793": " koṭiḥ koṭīnāmayutam,",
    "K09bsu016_u:3794": " ayutamayutānāṃ niyutam,",
    "K09bsu016_u:3795": " niyutaṃ niyutānāṃ bimbaram,",
    "K09bsu016_u:3796": " bimbaraṃ bimbarāṇāṃ kiṃkaram,",
    "K09bsu016_u:3797": " kiṃkaraṃ kiṃkarāṇāmagaram,",
    "K09bsu016_u:3798": " agaramagarāṇāṃ pravaram,",
    "K09bsu016_u:3799": " pravaraṃ pravarāṇāṃ maparam,",
    "K09bsu016_u:3800": " maparaṃ maparāṇāṃ taparam,",
    "K09bsu016_u:3801": " taparaṃ taparāṇāṃ sīmam,",
    "K09bsu016_u:3802": " sīmaṃ sīmānāṃ yāmam,",
    "K09bsu016_u:3803": " yāmaṃ yāmānāṃ nemam,",
    "K09bsu016_u:3804": " nemaṃ nemānāmavagam,",
    "K09bsu016_u:3805": " avagamavagānāṃ mṛgavam,",
    "K09bsu016_u:3806": " mṛga vaṃmṛgavānāṃ virāgam, (Gv 103)",
    "K09bsu016_u:3807": " virāgaṃ virāgānāṃ vigavam,",
    "K09bsu016_u:3808": " vigavaṃ vigavānāṃ saṃkramam,",
    "K09bsu016_u:3809": " saṃkramaṃ saṃkramāṇāṃ visaram,",
    "K09bsu016_u:3810": " visaraṃ visarāṇāṃ vibhajam,",
    "K09bsu016_u:3811": " vibhajaṃ vibhajānāṃ vijaṅgham,",
    "K09bsu016_u:3812": " vijaṅghaṃ vijaṅghānāṃ viśodham,",
    "K09bsu016_u:3813": " viśodhaṃ viśodhānāṃ vivāham,",
    "K09bsu016_u:3814": " vivāhaṃ vivāhānāṃ vibhaktam,",
    "K09bsu016_u:3815": " vibhaktaṃ vibhaktānāṃ vikhatam,",
    "K09bsu016_u:3816": " vikhataṃ vikhatānāṃ ḍalanam,",
    "K09bsu016_u:3817": " ḍalanaṃ ḍalanānāṃ avanam,",
    "K09bsu016_u:3818": " avanaṃ avanānāṃ thavanam,",
    "K09bsu016_u:3819": " thavanaṃ thavanānāṃ viparyam,",
    "K09bsu016_u:3820": " viparyaṃ viparyāṇāṃ samayam,",
    "K09bsu016_u:3821": " samayaṃ samayānāṃ vitūrṇam,",
    "K09bsu016_u:3822": " vitūrṇaṃ vitūrṇānāṃ heturam,",
    "K09bsu016_u:3823": " heturaṃ heturāṇāṃ vicāram,",
    "K09bsu016_u:3824": " vicāraṃ vicārāṇāṃ vyatyastam,",
    "K09bsu016_u:3825": " vyatyastaṃ vyatyastānāmabhyudgatam,",
    "K09bsu016_u:3826": " abhyudgatamabhyudgatānāṃ viśiṣṭam,",
    "K09bsu016_u:3827": " viśiṣṭaṃ viśiṣṭānāṃ nilambam,",
    "K09bsu016_u:3828": " nilambaṃ nilambānāṃ haritam,",
    "K09bsu016_u:3829": " haritaṃ haritānāṃ vikṣobham,",
    "K09bsu016_u:3830": " vikṣobhaṃ vikṣobhāṇāṃ halitam,",
    "K09bsu016_u:3831": " halitaṃ halitānāṃ hariḥ,",
    "K09bsu016_u:3832": " hariḥ harīṇāmālokaḥ,",
    "K09bsu016_u:3833": " ālokaḥ ālokānāṃ dṛṣṭvāntaḥ,",
    "K09bsu016_u:3834": " dṛṣṭvāntaḥ dṛṣṭvāntānāṃ hetunam,",
    "K09bsu016_u:3835": " hetunaṃ hetunānāṃ elam,",
    "K09bsu016_u:3836": " elamelānāṃ dumelam,",
    "K09bsu016_u:3837": " dumelaṃ dumelānāṃ kṣemuḥ,",
    "K09bsu016_u:3838": " kṣemuḥ kṣemūnāṃ eludam,",
    "K09bsu016_u:3839": " eludameludanāṃ bhāludam,",
    "K09bsu016_u:3840": " bhāludaṃ bhāludānāṃ",
    "K09bsu016_u:3841": " samatā, samatā samatānāṃ visadam,",
    "K09bsu016_u:3842": " visadaṃ visadānāṃ pramātram,",
    "K09bsu016_u:3843": " pramātraṃ pramātrāṇāṃ amantram,",
    "K09bsu016_u:3844": " amantramamantrāṇāṃ bhramantram,",
    "K09bsu016_u:3845": " bhramantraṃ bhramamantrāṇāṃ gamantram,",
    "K09bsu016_u:3846": " gamantraṃ gamantrāṇāṃ namantram,",
    "K09bsu016_u:3847": " namantraṃ namantrāṇāṃ nahimantram,",
    "K09bsu016_u:3848": " nahimantraṃ nahimantrāṇāṃ vimantram,",
    "K09bsu016_u:3849": " vimantraṃ vimantrāṇāṃ paramantram,",
    "K09bsu016_u:3850": " paramantraṃ paramantrāṇāṃ śivamantram,",
    "K09bsu016_u:3851": " śivamantraṃ śivamantrāṇāṃ delu,",
    "K09bsu016_u:3852": " delu delūnāṃ velu,",
    "K09bsu016_u:3853": " velu velūnāṃ geluḥ,",
    "K09bsu016_u:3854": " geluḥ gelūnāṃ kheluḥ,",
    "K09bsu016_u:3855": " kheluḥ khelūnāṃ neluḥ,",
    "K09bsu016_u:3856": " neluḥ,",
    "K09bsu016_u:3857": " nelūnāṃ bheluḥ,",
    "K09bsu016_u:3858": " bheluḥ bhelūnāṃ keluḥ,",
    "K09bsu016_u:3859": " keluḥ kelūnāṃ seluḥ,",
    "K09bsu016_u:3860": " seluḥ selūnāṃ peluḥ,",
    "K09bsu016_u:3861": " peluḥ,",
    "K09bsu016_u:3862": " pelūnāṃ meluḥ,",
    "K09bsu016_u:3863": " meluḥ melūnāṃ saraḍaḥ,",
    "K09bsu016_u:3864": " saraḍaḥ saraḍānāṃ bheruduḥ,",
    "K09bsu016_u:3865": " bheruduḥ bherudūnāṃ kheluduḥ,",
    "K09bsu016_u:3866": " kheluduḥ kheludūnāṃ māluduḥ,",
    "K09bsu016_u:3867": " māluduḥ mālūdūnāṃ samulaḥ,",
    "K09bsu016_u:3868": " samulaḥ samulānāmathavam,",
    "K09bsu016_u:3869": " athavamathavānāṃ kamalam,",
    "K09bsu016_u:3870": " kamalaṃ kamalānāmagavam,",
    "K09bsu016_u:3871": " agavamagavānāmatarum,",
    "K09bsu016_u:3872": " atarumatarūṇāṃ heluvaḥ,",
    "K09bsu016_u:3873": " heluvaḥ hetuvānāṃ mirahuḥ,",
    "K09bsu016_u:3874": " mirahuḥ mirahūṇāṃ caraṇam,",
    "K09bsu016_u:3875": " caraṇaṃ caraṇānāṃ dhamanam,",
    "K09bsu016_u:3876": " dhamanaṃ dhamanānāṃ pramadam,",
    "K09bsu016_u:3877": " pramadaṃ pramadānāṃ nigamam,",
    "K09bsu016_u:3878": " nigamaṃ nigamānāmupavartam,",
    "K09bsu016_u:3879": " uparvatam,",
    "K09bsu016_u:3880": " pavartānāṃ nirdeśam,",
    "K09bsu016_u:3881": " nirdeśaṃ nirdeśānāmakṣayam,",
    "K09bsu016_u:3882": " akṣayamakṣayāṇāṃ saṃbhūtam,",
    "K09bsu016_u:3883": " saṃbhūtaṃ saṃbhūtānāṃ mamamam,",
    "K09bsu016_u:3884": " mamamaṃ mamamānāṃmavadam,",
    "K09bsu016_u:3885": " avadamavadānāmutpalam,",
    "K09bsu016_u:3886": " utpalamutpalānāṃ padma,",
    "K09bsu016_u:3887": " padmaṃ padmānāṃ saṃkhyā,",
    "K09bsu016_u:3888": " saṃkhyā saṃkhyānāṃ gati,",
    "K09bsu016_u:3889": " gatiḥ gatīnāmupagam,",
    "K09bsu016_u:3890": " upagamupagānāmaupamyam,",
    "K09bsu016_u:3891": " aupamyamaupamyānāmasaṃkhyeyam,",
    "K09bsu016_u:3892": " asaṃkhyeyamasaṃkhyeyānāmasaṃkhyeyaparivartam,",
    "K09bsu016_u:3893": " asaṃkhyeyaparivartamasaṃkhyeyaparivartānāmapramāṇam,",
    "K09bsu016_u:3894": " apramāṇamapramāṇānāmaparimāṇam,",
    "K09bsu016_u:3895": " aparimāṇamaparimāṇānāmaparimāṇaparivartam,",
    "K09bsu016_u:3896": " aparimāṇaparivartamaparimāṇaparivartānāmaparyantam,",
    "K09bsu016_u:3897": " aparyantamaparyantānāmaparyantaparivartam,",
    "K09bsu016_u:3898": " aparyantaparivartamaparyantaparivartānāmasamantam,",
    "K09bsu016_u:3899": " asamantamasamantānāmasamantaparivartam,",
    "K09bsu016_u:3900": " asamantaparivartamasamantaparivartānāmagaṇanīyam,",
    "K09bsu016_u:3901": " agaṇanīyamagaṇanīyānāmagaṇanīyaparivartam,",
    "K09bsu016_u:3902": " agaṇanīyaparivartamagaṇanīyaparivartānāmatulyam,",
    "K09bsu016_u:3903": " atulyamatulyānāmatulyaparivartam,",
    "K09bsu016_u:3904": " atulyaparivartamatulyaparivartānāmacintyam,",
    "K09bsu016_u:3905": " acintyamacintyānāmaciantyaparivartam,",
    "K09bsu016_u:3906": " acintyaparivartamacintyaparivartānāmamāpyam,",
    "K09bsu016_u:3907": " amāpyamamāpyānāmamāpyaparivartam,",
    "K09bsu016_u:3908": " amāpyaparivartamamāpyaparivartānāmanabhilāpyam, (Gv 104)",
    "K09bsu016_u:3909": " anabhilāpyamanabhilāpyānāmanabhilāpyaparivartam,",
    "K09bsu016_u:3910": " anabhilāpyaparivartamanabhilāpyaparivartānāmanabhilāpyānabhilāpyam,",
    "K09bsu016_u:3911": " anabhilāpyānabhilāpyamanabhilāpyānabhilāpyānāmanabhilāpyānabhilāpyaparivartam,",
    "K09bsu016_u:3912": " tasya purato mahān vālikārāśirabhūdanekayojanapramāṇaḥ /",
    "K09bsu016_u:3913": " sa taṃ bālikārāśiṃ gaṇayaṃstulayan prasiñcan saṃkhyāmakārṣīt - iyantīmāni vālikāphalakāni,",
    "K09bsu016_u:3914": " yāvadiyantyetāni vālikāphalakānyanabhilāpyaparivartānīti /",
    "K09bsu016_u:3915": " sa taṃ vālikārāśiṃ gaṇanāsaṃketanirdeśena nirdiśya evamāha - eṣa kulaputra gaṇanāyogo lokadhātuparaṃparayā supravartate bodhisattvānām /",
    "K09bsu016_u:3916": " anena gaṇanānayena bodhisattvāḥ pūrvasyāṃ diśi lokadhātuprasarān gaṇayanti /",
    "K09bsu016_u:3917": " evaṃ dakṣiṇāyāṃ paścimāyāmuttarayāmuttarapūrvāyāṃ pūrvadakṣiṇāyāṃ dakṣiṇapaścimāyāṃ paścimottarāyāmadha ūrdhvāyāṃ diśi /",
    "K09bsu016_u:3918": " anena gaṇanānayena bodhisattvā lokadhātuprasarān gaṇayanti /",
    "K09bsu016_u:3919": " eṣa kulaputra gaṇanānayo daśasu dikṣu lokadhātunāmaparaṃparānirdeśeṣu pravartate bodhisattvānām /",
    "K09bsu016_u:3920": " anena gaṇanānayena bodhisattvā daśasu dikṣu lokadhātunāmaparaṃparāṃ gaṇayanti /",
    "K09bsu016_u:3921": " yathā lokadhātunāmaparaṃparānirdeśeṣu,",
    "K09bsu016_u:3922": " evaṃ daśasu dikṣu kalpanāmaparaṃparānirdeśeṣu buddhanāmaparaṃparānirdeśeṣu dharmanāmaparaṃparānirdeśeṣu sattvanāmaparaṃparānirdeśeṣu karmanāmaparaṃparānirdeśeṣu",
    "K09bsu016_u:3923": " eṣa eva gaṇanānayo yāvaddaśasu dikṣu sarvanāmaparaṃparānirdeśeṣu pravartate bodhisattvānām /",
    "K09bsu016_u:3924": " anena gaṇanānayena bodhisattvā",
    "K09bsu016_u:3925": " daśasu dikṣu sarvanāmaparaṃparānirdeśeṣu pravartate bodhisattvānām /",
    "K09bsu016_u:3926": " anena gaṇanānayena bodhisattvā daśasu dikṣu sarvanāmaparaṃparāṃ gaṇayanti /",
    "K09bsu016_u:3927": " etamahaṃ kulaputra,",
    "K09bsu016_u:3928": " sarvadharmajñānaśilpābhijñāvantaṃ bodhisattvajñānālokaṃ jānāmi /",
    "K09bsu016_u:3929": " kiṃ mayā śakyaṃ sarvajagatsaṃkhyānupraviṣṭānāṃ bodhisattvānāṃ sarvadharmavidhisaṃkhyānupraviṣṭānāṃ",
    "K09bsu016_u:3930": " tryadhvasaṃkhyānupraviṣṭānāṃ sarvasattvasaṃkhyānupraviṣṭānāṃ sarvadharmaskandhasaṃkhyānupraviṣṭānāṃ",
    "K09bsu016_u:3931": " sarvabuddhabodhisaṃkhyānupraviṣṭānāṃ sarvadharmanāmacakravaśavartināṃ bodhisattvānāṃ",
    "K09bsu016_u:3932": " caryāṃ jñātuṃ guṇān vā vaktum,",
    "K09bsu016_u:3933": " gocaro vā sūcayitum,",
    "K09bsu016_u:3934": " viṣayo vā prabhāvayitum,",
    "K09bsu016_u:3935": " balaṃ vā saṃvarṇayitum,",
    "K09bsu016_u:3936": " āśayo vā nidarśayitum,",
    "K09bsu016_u:3937": " saṃbhāro vā paridīpayitum,",
    "K09bsu016_u:3938": " praṇidhānaṃ vā nirdeṣṭum,",
    "K09bsu016_u:3939": " caryāṃ vā saṃdarśayitum,",
    "K09bsu016_u:3940": " pāramitāpariśuddhirvā abhidyotayitum,",
    "K09bsu016_u:3941": " samudāgamapariśuddhirvā saṃprakāśayitum,",
    "K09bsu016_u:3942": " samādhiviṣayo vā vaktum,",
    "K09bsu016_u:3943": " jñānāloko vā anugantum //",
    "K09bsu016_u:3944": " gaccha kulaputra,",
    "K09bsu016_u:3945": " ayamihaiva dakṣiṇāpathe samudrapratiṣṭhānaṃ nāma nagaram /",
    "K09bsu016_u:3946": " tatra prabhūtā nāmopāsikā prativasati /",
    "K09bsu016_u:3947": " tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:3948": " kathaṃ pratipattavyam //",
    "K09bsu016_u:3949": " atha khalu sudhanaḥ śreṣṭhidārakaḥ kalyāṇamitravacanaṃ śrutvā saṃharṣitatanuruho",
    "K09bsu016_u:3950": " mahāprītivegasaṃjātaḥ pramuditamānasaḥ sudurlabhāścaryāśayaratnapratilabdho vipulajagaddhitacittaceṣṭāniryāto",
    "K09bsu016_u:3951": " buddhotpādaparaṃparāvatāravaśavartī dharmamaṇḍalaviśuddhimatiparamaḥ sarvatrānugatavibhaktiniryāṇanidarśanaparamaḥ",
    "K09bsu016_u:3952": " tryadhvatalāsaṃbhinnabuddhaviṣayaḥ akṣayapuṇyasāgarasaṃbhūtacetāḥ mahājñānāvabhāsavaśavartī",
    "K09bsu016_u:3953": " tribhuvanapurabandhanakapāṭanirbhedaḥ indriyeśvarasya dārakasya pādau śirasābhivandya",
    "K09bsu016_u:3954": " indriyeśvaraṃ dārakamanekaśatasahasrakṛtvaḥ pradakṣiṇīkṛtya punaḥ punaravalokya indriyeśvarasya",
    "K09bsu016_u:3955": " dārakasyāntikātprakrāntaḥ // 13 //",
    "K09bsu016_u:3956": " (Gv 105)",
    "K09bsu016_u:3957": " 16 Prabhūtā /",
    "K09bsu016_u:3958": " atha khalu sudhanaḥ śreṣṭhidārakaḥ kalyāṇamitrānuśāsanīmeghaṃ saṃpratīcchan,",
    "K09bsu016_u:3959": " atṛpto jalanidhiriva mahāmeghavarṣaiḥ,",
    "K09bsu016_u:3960": " kalyāṇamitrabhāskarajñānāṃśuparipācanaśubhadharaṇītalendriyāṅkuraprarohasaṃjātaḥ kalyāṇamitrapūrṇacandrānuśāsanyaṃśujālaprahlāditakāyacittaḥ,",
    "K09bsu016_u:3961": " kalyāṇamitrānuśāsanīsalilapipāsuḥ grīṣmadinakarakiraṇapratapta iva mṛgagaṇaḥ himavatprasravasalilakalyāṇamitrānuśāsanīprabodhitacittapauṇḍarīko",
    "K09bsu016_u:3962": " bhramaragaṇodvighāṭanonmiṣitakamala iva kamalākaraḥ,",
    "K09bsu016_u:3963": " kalyāṇamitrānuśāsanīratnacaritāvabhāsitasaṃtānaḥ,",
    "K09bsu016_u:3964": " ratnadvīpa iva vividharatnākīrṇaḥ,",
    "K09bsu016_u:3965": " kalyāṇamitrānuśāsanīpuṇyajñānopacayasaṃpannaḥ mahājambuvṛkṣa iva puṣpaphalavinaddhaḥ,",
    "K09bsu016_u:3966": " kalyāṇamitrānuśāsanīśrutasaṃbhārapravṛddhaḥ,",
    "K09bsu016_u:3967": " mahābhujagendrapravarakrīḍāsaṃbhava iva gaganamahāghanaḥ,",
    "K09bsu016_u:3968": " kalyāṇamitrānuśāsanīsamudgatāmalavicitradharmakūṭaḥ tridaśalokopaśobhita iva citrakūṭaḥ kalyāṇamitrānuśāsanyudbhūtavimalaguṇagaṇaparivṛtaḥ,",
    "K09bsu016_u:3969": " abhibhūḥ,",
    "K09bsu016_u:3970": " anabhibhūtaḥ,",
    "K09bsu016_u:3971": " tridaśagaṇaparivṛtaḥ śakra iva asurendragaṇapramardanaḥ anupūrveṇa yena samudrapratiṣṭhānaṃ nagaraṃ tenopasaṃkrāntaḥ prabhūtāmupāsikāṃ parimārgamāṇaḥ",
    "K09bsu016_u:3972": " tasya mahājanakāya upadarśayati - eṣā kulaputra prabhūtopāsikā madhye nagarasya svagṛhe tiṣṭhatīti //",
    "K09bsu016_u:3973": " atha khalu sudhanaḥ śreṣṭhidārako yena prabhūtāyā upāsikāyā niveśanaṃ tenopasaṃkramya prāñjalībhūto dvāraśālāyāṃ pratyasthāt /",
    "K09bsu016_u:3974": " sa paśyati prabhūtāyā upasikāyāḥ tadgṛhaṃ vipulavistīrṇaṃ ratnaprākāraparikṣiptaṃ caturdikṣu vibhaktadvāramasaṃkhyeyāparimāṇaratnavyūhamacintyapuṇyavipākābhinirvṛttam",
    "K09bsu016_u:3975": " sa tadgṛhaṃ praviśya samantādanuvilokayannadrākṣītprabhūtāmupāsikāṃ ratnāsanopaviṣṭaṃ",
    "K09bsu016_u:3976": " navāṃ daharāṃ taruṇīṃ prathamayauvanasamudgatāmabhirūpāṃ prāsādikāṃ darśaniyāṃ paramaśubhavarṇapuṣkalatayā",
    "K09bsu016_u:3977": " samanvāgatāṃ muktakeśīṃ nirābharaṇagātrāmavadātavastranivasanām /",
    "K09bsu016_u:3978": " sthāpayitvā buddhabodhisattvānna sa kaścitsattvastadgṛhamupasaṃkrāmati,",
    "K09bsu016_u:3979": " yamasau nābhibhūya tiṣṭhati kāyena va,",
    "K09bsu016_u:3980": " cittādhipatyena vā,",
    "K09bsu016_u:3981": " tejasā vā,",
    "K09bsu016_u:3982": " varṇena vā, śriyā vā /",
    "K09bsu016_u:3983": " ye ca sattvāḥ prabhūtāmupāsikāṃ paśyanti devā vā manuṣyā vā,",
    "K09bsu016_u:3984": " teṣāṃ sarveṣāṃ prabhūtāyāmupāsikāyāṃ śāstṛsaṃjñābhavati /",
    "K09bsu016_u:3985": " tasmiṃśca gṛhe daśāsanakoṭīsahasrāṇi prajñaptāni divyamānuṣyasamatikrāntāni bodhisattvakarmavipākapariniṣpannāni /",
    "K09bsu016_u:3986": " na ca tasmin gṛhe paśyatyannapānanicayaṃ vā vastrābharaṇaparibhoganicayaṃ vā anyatraikapiṭharikāyāḥ purastānnikṣiptāyāḥ /",
    "K09bsu016_u:3987": " daśa cāsyāḥ strīsahasrāṇi purataḥ sthitānyapaśyadapsarovarṇāni apsarorūpāṇi apsaraḥkalpāni",
    "K09bsu016_u:3988": " apsaraśceṣṭāni apsaraḥparibhogāni apsaraupacārāṇi divyakalpadūṣyadhārīṇi divyabhūṣaṇacaritāṅgāni",
    "K09bsu016_u:3989": " apsarorutamanojñaghoṣāṇi apsaraḥsamārohapariṇāhani /",
    "K09bsu016_u:3990": " tāḥ tasyāḥ striyaḥ kiṃkarā vacanapratikāriṇyaḥ purata upatiṣṭhanti upavicaranti saṃprekṣante upanidhyāyanti abhivandante ālokayanti avanamanti praṇamanti namasyanti /",
    "K09bsu016_u:3991": " tāsāṃ ca gātrebhyo yo gandhaḥ pravāti,",
    "K09bsu016_u:3992": " sa taṃ sarvaṃ (Gv 106)",
    "K09bsu016_u:3993": " nagaramabhidhūpayanti /",
    "K09bsu016_u:3994": " ye ca sattvāstaṃ gandhaṃ jighranti,",
    "K09bsu016_u:3995": " te sarve 'vyāpannacittā bhavanti avairacittā avihiṃsācittā īrṣyāmātsaryavigatacittā",
    "K09bsu016_u:3996": " amāyāśāṭhyacittā anunītā apratihatacittā anavalīnānunnatacittāḥ samacittā maitracittā",
    "K09bsu016_u:3997": " hitacittāḥ saṃvarasthacittāḥ paraparigrahānabhilāṣacittā bhavanti /",
    "K09bsu016_u:3998": " ye ca tāsāṃ svaraṃ śṛṇvanti,",
    "K09bsu016_u:3999": " te sarve praharṣitapramuditapraṇatacittā",
    "K09bsu016_u:4000": " bhavanti / ye ca tāḥ paśyanti,",
    "K09bsu016_u:4001": " te vigatarāgamātmānaṃ saṃjānanti //",
    "K09bsu016_u:4002": " atha khalu sudhanaḥ śreṣṭhidārakaḥ prabhūtāyā upāsikāyāḥ pādau śirasābhivandya prabhūtāmupāsikāmanekaśatasahasrakṛtvaḥ pradakṣiṇīkṛtya purataḥ prāñjalīsthitvā evamāha - mayā ārye,",
    "K09bsu016_u:4003": " anuttarāyāṃ samyaksaṃbodhau cittamutpāditam /",
    "K09bsu016_u:4004": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:4005": " kathaṃ pratipattavyam /",
    "K09bsu016_u:4006": " śrutaṃ ca me āryā bodhisattvānāmavavādānuśāsanīṃ dadātīti /",
    "K09bsu016_u:4007": " tadvadatu me āryā - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:4008": " kathaṃ pratipattavyam /",
    "K09bsu016_u:4009": " āha - ahaṃ kulaputra akṣayavyūhapuṇyakoṣasya bodhisattvavimokṣasya lābhinī /",
    "K09bsu016_u:4010": " ito 'haṃ kulaputra,",
    "K09bsu016_u:4011": " ekapiṭharikāyā nānādhimuktān sattvān yathābhipretabhojanaiḥ saṃtarpayāmi nānāsūpairnānārasairnānāvarṇairnānāgandhaiḥ /",
    "K09bsu016_u:4012": " ato 'haṃ kulaputra ekapiṭharikāyāḥ sattvaśatamapi saṃtarpayāmi yathābhiprāyairbhojanaiḥ,",
    "K09bsu016_u:4013": " sattvasahasramapi,",
    "K09bsu016_u:4014": " sattvaśatasahasramapi,",
    "K09bsu016_u:4015": " sattvakoṭīmapi,",
    "K09bsu016_u:4016": " sattvakoṭīśatamapi,",
    "K09bsu016_u:4017": " sattvakoṭīśatasahasramapi,",
    "K09bsu016_u:4018": " sattvakoṭīniyutaśatasahasramapi,",
    "K09bsu016_u:4019": " yāvadanabhilāpyānabhilāpyānapi sattvānnānānādhimuktān yathābhipretairbhojanaiḥ saṃtarpayāmi,",
    "K09bsu016_u:4020": " saṃpravārayāmi,",
    "K09bsu016_u:4021": " saṃtoṣayāmi,",
    "K09bsu016_u:4022": " saṃpraharṣayāmi,",
    "K09bsu016_u:4023": " saṃpramodayāmi,",
    "K09bsu016_u:4024": " pariprīṇayāmi,",
    "K09bsu016_u:4025": " āttamanaskān karomi /",
    "K09bsu016_u:4026": " na caiṣā piṭharikā hīyate,",
    "K09bsu016_u:4027": " na parihīyate,",
    "K09bsu016_u:4028": " nonībhavati,",
    "K09bsu016_u:4029": " na kṣīyate,",
    "K09bsu016_u:4030": " na paryādānaṃ gacchati,",
    "K09bsu016_u:4031": " na sīmāmupaiti,",
    "K09bsu016_u:4032": " na niṣṭhāṃ gacchati /",
    "K09bsu016_u:4033": " anena kulaputra paryāyeṇa jambudvīpaparamāṇurajaḥsamānapi sattvān,",
    "K09bsu016_u:4034": " evaṃ cāturdvīpakalokadhātuparamāṇurajaḥ samānapi,",
    "K09bsu016_u:4035": " sāhasralokadhātuparamāṇurajaḥsamānapi,",
    "K09bsu016_u:4036": " dvisāhasralokadhātuparamāṇurajaḥsamānapi,",
    "K09bsu016_u:4037": " trisāhasramahāsāhasralokadhātuparamāṇurajaḥsamānapi,",
    "K09bsu016_u:4038": " yāvadanabhilāpyānabhilāpyabuddhakṣetraparamāṇurajaḥsamānapi sattvānupasaṃkrāntān nānādhimuktān yathābhipretairbhojanairnānāsūpairnānārasairnānāvarṇairnānāgandhaiḥ",
    "K09bsu016_u:4039": " saṃpravārayāmi,",
    "K09bsu016_u:4040": " saṃtoṣayāmi,",
    "K09bsu016_u:4041": " saṃpraharṣayāmi,",
    "K09bsu016_u:4042": " saṃpramodayāmi,",
    "K09bsu016_u:4043": " pariprīṇayāmi,",
    "K09bsu016_u:4044": " āttamanaskān karomi /",
    "K09bsu016_u:4045": " na ca eṣā piṭharikā hīyate,",
    "K09bsu016_u:4046": " na parihīyate,",
    "K09bsu016_u:4047": " nonībhavati,",
    "K09bsu016_u:4048": " na kṣīyate,",
    "K09bsu016_u:4049": " na paryādānaṃ gacchati,",
    "K09bsu016_u:4050": " na sīmāmupaiti,",
    "K09bsu016_u:4051": " na niṣṭhāṃ na paryantaṃ na pariniṣṭhāṃ gacchati /",
    "K09bsu016_u:4052": " sacet kulaputra daśadiksarvalokadhātuparyāpannāḥ sarvasattvā madantikamupasaṃkrameyurnānādhimuktā nānābhiprāyāḥ,",
    "K09bsu016_u:4053": " tānapi sarvān yathābhipretairbhojanaiḥ saṃtarpeyayam,",
    "K09bsu016_u:4054": " yāvadāttamanaskān kuryām /",
    "K09bsu016_u:4055": " yathā nānābhojanaiḥ evaṃ nānāpānavidhibhiḥ nānārasāgraiḥ nānāśayanairnānāvasraiḥ",
    "K09bsu016_u:4056": " nānāpuṣpairnānāmālyairnānāgandhairnānādhūpairnānāvilepanairnānācūrṇairnānāratnairnānābharaṇairnānāratnarathairnānāchatrairnānādhvajairnānāpatākābhirnānāvidhopakaraṇaviśeṣaiḥ",
    "K09bsu016_u:4057": " yāvadāttamanaskān kuryām /",
    "K09bsu016_u:4058": " api tu khalu punaḥ kulaputra ye kecit pūrvasyāṃ diśi (Gv 107)",
    "K09bsu016_u:4059": " ekasmin, lokadhātau śrāvakapratyekabuddhā antimadehadhāriṇaḥ śrāvakapratyekabodhiphalamanuprāpnuvanti,",
    "K09bsu016_u:4060": " sarve te mamāhāraṃ paribhujya /",
    "K09bsu016_u:4061": " yathā pūrvasyāṃ diśi ekasmin lokadhātau,",
    "K09bsu016_u:4062": " evaṃ ye lokadhātuśate,",
    "K09bsu016_u:4063": " lokadhātusahasre,",
    "K09bsu016_u:4064": " lokadhātuśatasahasre,",
    "K09bsu016_u:4065": " lokadhātukoṭyām,",
    "K09bsu016_u:4066": " lokadhātukoṭīśate,",
    "K09bsu016_u:4067": " lokadhātukoṭīsahasre,",
    "K09bsu016_u:4068": " lokadhātukoṭīśatasahasre,",
    "K09bsu016_u:4069": " lokadhātukoṭīniyutaśatasahasreṣu,",
    "K09bsu016_u:4070": " ye jambudvīpaparamāṇurajaḥsameṣu lokadhātuṣu cāturdvīpakalokadhātuparamāṇurajaḥsameṣu",
    "K09bsu016_u:4071": " sāhasralokadhātuparamāṇurajaḥsameṣu dvisāhasralokadhātuparamāṇurajaḥsameṣu trisāhasramahāsāhasralokadhātuparamāṇurajaḥsameṣu ye kecit kulaputra,",
    "K09bsu016_u:4072": " pūrvasyāṃ diśi yāvadanabhilāpyānabhilāpyabuddhakṣetraparamāṇurajaḥsameṣu lokadhātuṣu śrāvakapratyekabuddhā antimadehadhāriṇaḥ śrāvakapratyekabodhiphalamanuprāpnuvanti,",
    "K09bsu016_u:4073": " sarve te mamāhāraṃ paribhujya /",
    "K09bsu016_u:4074": " yathā pūrvasyāṃ diśi,",
    "K09bsu016_u:4075": " evaṃ dakṣiṇāyāṃ paścimāyāmuttarāyāmuttarapūrvasyāṃ pūrvadakṣiṇāyāṃ dakṣiṇapaścimāyāṃ paścimottarāyāṃ adha ūrdhvāyāṃ diśi //",
    "K09bsu016_u:4076": " ye kecit, kulaputra,",
    "K09bsu016_u:4077": " pūrvasyāṃ diśi ekasmin lokadhātau ekajātipratibaddhā bodhisattvāḥ,",
    "K09bsu016_u:4078": " sarve te mamāhāraṃ paribhujya bodhimaṇḍe niṣadya sasainyaṃ māraṃ parājitya anuttarāṃ samyaksaṃbodhimabhisaṃbudhyante /",
    "K09bsu016_u:4079": " yathā pūrvasyāṃ diśi ekasmin lokadhātau,",
    "K09bsu016_u:4080": " evaṃ ye lokadhātuśate,",
    "K09bsu016_u:4081": " lokadhātusahasre,",
    "K09bsu016_u:4082": " lokadhātuśatasahasre lokadhātukoṭyāṃ lokadhātukoṭīśate lokadhātukoṭīsahasre lokadhātukoṭīśatasahasre lokadhātukoṭīniyutaśatasahasre,",
    "K09bsu016_u:4083": " ye jambūdvīpaparamāṇurajaḥsameṣu lokadhātuṣu cāturdvīpakalokadhātuparamāṇurajaḥsameṣui",
    "K09bsu016_u:4084": " sāhasralokadhātuparamāṇurajaḥsameṣu dvisāhasralokadhātuparamāṇurajaḥsameṣu trisāhasramahāsāhasralokadhātuparamāṇurajaḥsameṣuḥ,",
    "K09bsu016_u:4085": " ye kecit kulaputra pūrvasyāṃ diśi yāvadanabhilāpyānabhilāpyabuddhakṣetraparamāṇurajaḥsameṣu lokadhātuṣvekajātipratibaddhā bodhisattvāḥ,",
    "K09bsu016_u:4086": " sarve te mamāhāraṃ paribhujya bodhimaṇḍe niṣadya sasainyaṃ māraṃ parājitya anuttarāṃ samyaksaṃbodhimabhisaṃbudhyate /",
    "K09bsu016_u:4087": " yathā pūrvasyāṃ diśi,",
    "K09bsu016_u:4088": " evaṃ dakṣiṇāyāṃ paścimāyāmuttarāmuttarapūrvāyāṃ pūrvadakṣiṇāyāṃ dakṣiṇapaścimāyāṃ paścimottarāyāmadho diśi,",
    "K09bsu016_u:4089": " ye kecit kulaputra,",
    "K09bsu016_u:4090": " ūrdhvāyāṃ diśi ekasmin lokadhātāvekajātipratibaddhā bodhisattvāḥ,",
    "K09bsu016_u:4091": " sarve te mamāhāraṃ paribhujya bodhimaṇḍe niṣadya sasainyaṃ māraṃ parājitya anuttarāṃ samyaksaṃbodhimabhisaṃbudhyante /",
    "K09bsu016_u:4092": " yathordhvāyāṃ diśi ekasmin lokadhātau,",
    "K09bsu016_u:4093": " evaṃ ye lokadhātuśate lokadhātusahasre lokadhātuśatasahasre lokadhātukoṭyāṃ lokadhātukoṭīśate",
    "K09bsu016_u:4094": " lokadhātukoṭīsahasre lokadhātukoṭīśatasahasre lokadhātukoṭīniyutaśatasahasre ye jambūdvīpaparamāṇurajaḥsameṣu",
    "K09bsu016_u:4095": " lokadhātuṣu cāturdvīpakalokadhātuparamāṇurajaḥsameṣu sāhasralokadhātuparamāṇurajaḥsameṣu",
    "K09bsu016_u:4096": " dvisāhasralokadhātuparamāṇurajaḥsameṣu trisāhasramahāsāhasralokadhātuparamāṇurajaḥsameṣu",
    "K09bsu016_u:4097": " ye kecitkulaputra ūrdhvāyāṃ diśi yāvadanabhilāpyānabhilāpyabuddhakṣetraparamāaṇurajaḥsameṣu",
    "K09bsu016_u:4098": " lokadhātuṣu ekajātipratibaddhā bodhisattvāḥ,",
    "K09bsu016_u:4099": " sarve te mamāhāraṃ paribhujya bodhimaṇḍe niṣadya sasainyaṃ māraṃ parājitya anuttarāṃ samyaksaṃbodhimabhisaṃbudhyante //",
    "K09bsu016_u:4100": " paśyasi tvaṃ kulaputra imāni daśastrīsahasrāṇi mama parivāram?",
    "K09bsu016_u:4101": " āha - paśyāmi (Gv 108) ārye /",
    "K09bsu016_u:4102": " āha - etatpramukhāni kulaputra strīṇāṃ daśāsaṃkhyeyaśatasahasrāṇi mama sabhāgacaritāni",
    "K09bsu016_u:4103": " ekapraṇidhānāni ekakuśalamūlāni ekaniryāṇavyūhāni ekādhimuktipathaviśuddhāni mama",
    "K09bsu016_u:4104": " sabhāgasmṛtiviśuddhāni sabhāgagativiśuddhāni sabhāgabudhyapramāṇāni sabhāgendriyapratilabdhāni",
    "K09bsu016_u:4105": " sabhāgacittaspharaṇāni sabhāgagocaraviṣayāṇi sabhāgadharmanayāvatīrṇāni sabhāgārthaviniścatāni",
    "K09bsu016_u:4106": " sabhāgadharmārthodyotanāni sabhāgarūpaviśuddhāni sabhāgabalāpramāṇāni,",
    "K09bsu016_u:4107": " sabhāgavairyāparājitāni sabhāgadharmarutaghoṣāṇi,",
    "K09bsu016_u:4108": " sabhāgasvaraviśuddhāni,",
    "K09bsu016_u:4109": " sarvavyavahāreṣu sabhāgaguṇaviśuddhāni,",
    "K09bsu016_u:4110": " apramāṇaguṇavarṇatayā sabhāgakarmaviśuddhāni,",
    "K09bsu016_u:4111": " anavadyakarmavipākaviśuddhyā sabhāgamahāmaitrīspharaṇāni,",
    "K09bsu016_u:4112": " sarvajagatparitrāṇatayā sabhāgamahākaruṇāspharaṇāni,",
    "K09bsu016_u:4113": " sarvajagatparipācanākhedatayā sabhāgakāyakarmaviśuddhāni,",
    "K09bsu016_u:4114": " yathāśayasarvasattvasaṃtoṣaṇakāyasaṃdarśanatayā sabhāgavākkarmaviśuddhāni dharmadhātuniruktivyavahāreṣu,",
    "K09bsu016_u:4115": " sabhāgopasaṃkramaṇāni sarvabuddhaparṣanmaṇḍaleṣu,",
    "K09bsu016_u:4116": " sabhāganirjavanāni sarvabuddhakṣetreṣu,",
    "K09bsu016_u:4117": " sarvabuddhapūjopasthānatāyai sabhāgapratyakṣajñānāni sarvadharmanayānugameṣu,",
    "K09bsu016_u:4118": " sabhāgacaryāviśuddhāni sarvabodhisattvabhūmipratilābheṣu /",
    "K09bsu016_u:4119": " etāni kulaputra daśastrīsahasrāṇi ekakṣaṇena daśa diśaḥ spharanti,",
    "K09bsu016_u:4120": " yadutaikajātipratibaddhān bodhisattvān bhojanena pratipādanatāyai asyā eva piṭharikāyā bhojanamādāya /",
    "K09bsu016_u:4121": " daśa diśaḥ spharanti asyā eva piṭharikāyā bhojanamādāya /",
    "K09bsu016_u:4122": " daśa diśaḥ spharanti caramabhavikān sarvaśrāvakapratyekabuddhayānikān piṇḍapātena pratipādanatāyai /",
    "K09bsu016_u:4123": " spharitvā sarvapretagaṇān bhojanena saṃtarpayanti /",
    "K09bsu016_u:4124": " sā ahaṃ kulaputra asyā eva piṭharikāyā devān devabhojanena saṃtarpayāmi /",
    "K09bsu016_u:4125": " nāgānnāgabhojanena,",
    "K09bsu016_u:4126": " yakṣān yakṣabhojanena,",
    "K09bsu016_u:4127": " gandharvān gandharvabhojanena,",
    "K09bsu016_u:4128": " asurānasurabhojanena,",
    "K09bsu016_u:4129": " garuḍān garuḍabhojanena,",
    "K09bsu016_u:4130": " kinnarān kinnarabhojanena,",
    "K09bsu016_u:4131": " mahoragān mahoragabhojanena,",
    "K09bsu016_u:4132": " manuṣyān manuṣyabhojanena,",
    "K09bsu016_u:4133": " amanuṣyānamanuṣyabhojanena saṃtarpayāmi /",
    "K09bsu016_u:4134": " āgamayasva kulaputra muhūrtaṃ yāvatpratyakṣo bhaviṣyasi",
    "K09bsu016_u:4135": " / samantarabhaṣitā ceyaṃ vāk prabhūtayopāsikayā,",
    "K09bsu016_u:4136": " atha tāvadeva aparimāṇāḥ sattvāḥ pūrveṇa gṛhadvāreṇa praviśanti sma yaduta prabhūtayopāsikayā pūrvapraṇidhānanimantritāḥ /",
    "K09bsu016_u:4137": " evaṃ dakṣiṇena paścimeṇottareṇa gṛhadvāreṇa aparimāṇāḥ sattvāḥ praviśanti sma yaduta prabhūtayopāsikayā pūrvapraṇidhānanimantritāḥ /",
    "K09bsu016_u:4138": " tān prabhūtopāsikā teṣvāsaneṣu niṣadya yathābhipretairbhojanairnānāsūpairnānārasairnānāvarṇairnānāgandhaiḥ saṃtarpayati,",
    "K09bsu016_u:4139": " saṃpravārayati,",
    "K09bsu016_u:4140": " saṃtoṣayati,",
    "K09bsu016_u:4141": " saṃpraharṣayati,",
    "K09bsu016_u:4142": " saṃpramodayati pariprīṇayati,",
    "K09bsu016_u:4143": " āttamanaskān karoti /",
    "K09bsu016_u:4144": " yathā nānābhojanaiḥ,",
    "K09bsu016_u:4145": " evaṃ nānāpānavidhibhiḥ,",
    "K09bsu016_u:4146": " nānārasāgraiḥ,",
    "K09bsu016_u:4147": " nānāsanaiḥ,",
    "K09bsu016_u:4148": " nānāśayanaiḥ nānāyānairnānāvastraiḥ nānāpuṣpairnānāmālyaiḥ nānāgandhairnānādhūpaiḥ",
    "K09bsu016_u:4149": " nānāvilepanairnānācūrṇaiḥ nānābharaṇaiḥ nānāratnarathaiḥ nānāchatrairnānādhvajairnānāpatākābhiḥ",
    "K09bsu016_u:4150": " nānāvidhopakaraṇaviśeṣaiḥ saṃtarpayati,",
    "K09bsu016_u:4151": " yāvadāttamanaskān karoti /",
    "K09bsu016_u:4152": " devān devabhojanena saṃtarpayati /",
    "K09bsu016_u:4153": " nāgān yakṣān gandharvānasurān garuḍān kinnarān mahoragān manuṣyānamanuṣyān tattadeva bhojanena saṃtarpayati yāvadāttamanaskān karoti /",
    "K09bsu016_u:4154": " na ca sā piṭharikā hīyate,",
    "K09bsu016_u:4155": " na parihīyate,",
    "K09bsu016_u:4156": " nonībhavati,",
    "K09bsu016_u:4157": " na kṣīyate,",
    "K09bsu016_u:4158": " na paryādānaṃ gacchati,",
    "K09bsu016_u:4159": " na sīmāmupaiti,",
    "K09bsu016_u:4160": " na niṣṭhāṃ na paryantaṃ na pariniṣṭhāṃ gacchati //",
    "K09bsu016_u:4161": " (Gv 109)",
    "K09bsu016_u:4162": " atha khalu prabhūtopāsikā sudhanaṃ śreṣṭhidārakamevamāha - etamahaṃ kulaputra akṣayavyūhapuṇyakośaṃ bodhisattvavimokṣaṃ jānāmi /",
    "K09bsu016_u:4163": " kiṃ mayā śakyamakṣayapuṇyānāṃ bodhisattvānāṃ mahāpuṇyasāgarākṣayatayā,",
    "K09bsu016_u:4164": " gaganakalpānāṃ susaṃbhūtavipulapuṇyopacayatayā,",
    "K09bsu016_u:4165": " cintārājamaṇiratnakalpānāṃ sarvajagatpraṇidhipūraṇatayā,",
    "K09bsu016_u:4166": " mahāpuṇyacakravālānāṃ sarvajagatkuśalamūlārakṣaṇatayā,",
    "K09bsu016_u:4167": " mahāpuṇyameghānāṃ sarvajagadratnapāṇyabhipravarṣaṇatayā,",
    "K09bsu016_u:4168": " mahāpuṇyakośādhyakṣāṇāṃ dharmanagaradvāravivaraṇatayā,",
    "K09bsu016_u:4169": " mahāpuṇyapradīpānāṃ sarvajagaddāridryāndhakāravidhamanatayā caryāṃ jñātuṃ guṇān vā vaktum //",
    "K09bsu016_u:4170": " gaccha kulaputra,",
    "K09bsu016_u:4171": " ihaiva dakṣiṇāpathe mahāsaṃbhavaṃ nāma nagaram /",
    "K09bsu016_u:4172": " tatra vidvānnāṃ gṛhapatiḥ prativasati /",
    "K09bsu016_u:4173": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:4174": " kathaṃ pratipattavyam //",
    "K09bsu016_u:4175": " atha khalu sudhanaḥ śreṣṭhidārakaḥ prabhūtāyā upāsikāyāḥ pādau śirasābhivandya prabhūtāmupāsikāmanekaśatasahasrakṛtvaḥ",
    "K09bsu016_u:4176": " pradakṣiṇīkṛtya punaḥ punaravalokya prabhūtāyā upāsikāyā darśanāvitṛpto 'ntikātprakrāntaḥ // 14 //",
    "K09bsu016_u:4177": " (Gv 110)",
    "K09bsu016_u:4178": " 17 Vidvān /",
    "K09bsu016_u:4179": " atha khalu sudhanaḥ śreṣṭhidārako 'kṣayavyūhapuṇyakośavimokṣāvabhāsapratilabdhaḥ taṃ puṇyasāgaramanuvicintayan,",
    "K09bsu016_u:4180": " tatpuṇyagaganamavalokayan,",
    "K09bsu016_u:4181": " taṃ puṇyarāśimādadan,",
    "K09bsu016_u:4182": " taṃ puṇyaparvatamabhirohan,",
    "K09bsu016_u:4183": " taṃ puṇyanicayaṃ saṃgṛhṇan,",
    "K09bsu016_u:4184": " taṃ puṇyaudhamavagāhayamānaḥ,",
    "K09bsu016_u:4185": " tatpuṇyatīrthamavataran,",
    "K09bsu016_u:4186": " taṃ puṇyamaṇḍalaṃ pariśodhayan,",
    "K09bsu016_u:4187": " taṃ puṇyanidhiṃ saṃpaśyan,",
    "K09bsu016_u:4188": " taṃ puṇyanayamanusmaran,",
    "K09bsu016_u:4189": " tāṃ puṇyanetrīṃ samanvāharan,",
    "K09bsu016_u:4190": " taṃ puṇyavaṃśaṃ pariśodhayan,",
    "K09bsu016_u:4191": " anupūrveṇa yena mahāsaṃbhavaṃ nagaraṃ tenopasaṃkramya vidvāṃsaṃ gṛhapatiṃ parimārgati,",
    "K09bsu016_u:4192": " parigaveṣati,",
    "K09bsu016_u:4193": " vyavalokayati kalyāṇamitrāṇyabhilaṣan /",
    "K09bsu016_u:4194": " kalyāṇamitradarśanavāsitayā sataṃtyā,",
    "K09bsu016_u:4195": " kalyāṇamitrādhiṣṭhānena āśayena,",
    "K09bsu016_u:4196": " kalyāṇamitrānugatena prayogena,",
    "K09bsu016_u:4197": " kalyāṇamitropacārāparikhinnena vīryeṇa,",
    "K09bsu016_u:4198": " kalyāṇamitrādhīnaiḥ sarvakuśalamūlaiḥ,",
    "K09bsu016_u:4199": " kalyāṇamitraniyataiḥ sarvapuṇyasaṃbhāraiḥ,",
    "K09bsu016_u:4200": " kalyāṇamitravivardhitairupāyakauśalyacaritaiḥ,",
    "K09bsu016_u:4201": " aparapratyayena kalyāṇamitropacārakauśalyena,",
    "K09bsu016_u:4202": " vivardhamānaiḥ sarvakuśalamūlaiḥ,",
    "K09bsu016_u:4203": " viśuddhayatā bodhisattvādhyāśayena,",
    "K09bsu016_u:4204": " saṃvardhamānairbodhisattvendriyaiḥ,",
    "K09bsu016_u:4205": " paripācyamānaiḥ sarvakuśalamūlaiḥ,",
    "K09bsu016_u:4206": " saṃvardhamānairmahāpraṇidhānābhinirhāraiḥ,",
    "K09bsu016_u:4207": " vipulībhavantyā mahākaruṇayā,",
    "K09bsu016_u:4208": " sarvajñatāyā āsannībhūtamātmānaṃ saṃpaśyan samantabhadrabodhisattvacaryāyāḥ,",
    "K09bsu016_u:4209": " sarvabuddhebhyo dharmāvabhāsaṃ saṃpratīcchan,",
    "K09bsu016_u:4210": " vivardhamānena daśatathāgatabalāvabhāsena vidvāṃsaṃ gṛhapatiṃ parigaveṣamāṇo adrākṣīnmadhye",
    "K09bsu016_u:4211": " nagarasya śṛṅgāṭake saptaratnavyomakoparyasaṃkhyeyaratnamaye vividhavajrendranīlaracitamaṇiratnapāde",
    "K09bsu016_u:4212": " kāñcanasūtrajvālaśvete vimalagarbhamaṇiratnagarbhe pañcaratnaśatasamalaṃkṛtabimbe",
    "K09bsu016_u:4213": " vicitradivyadūṣyaprajñapte ucchritadivyapaṭṭadhvajapatāke anekaratnajālasaṃchanne",
    "K09bsu016_u:4214": " mahāratnavitānavitate mahāsuvarṇaratnapuṣpadāmābhipralambite bhadrāsane niṣaṇṇam,",
    "K09bsu016_u:4215": " vimalavaiḍūryadaṇḍena jāmbūnadakanakacchatreṇa dhriyatā haṃsarājanirmalacāmarasaṃvījyamānam,",
    "K09bsu016_u:4216": " vividhagandhopacārapradhūpitaṃ vāmadakṣiṇena pañcabhistūryaśataiḥ pravādyadbhiḥ divyātirekamadhuranirghoṣairmahāsaṃbhavaṃ",
    "K09bsu016_u:4217": " nagaraṃ paryāpannaiḥ sattvaprītisaṃjanārthaṃ divyakusumameghaiḥ pravarṣadbhirdivyamānuṣyarūpasamatikrāntaiḥ",
    "K09bsu016_u:4218": " pariniṣpannabodhisattvāśayaiḥ divyātirekavibhūṣaṇasamalaṃkṛtaiḥ kiṃkaropacaraṇapratikāribhiḥ",
    "K09bsu016_u:4219": " pūrvakuśalamūlasabhāgacaritairdaśabhiḥ prāṇīsahasraiḥ parivṛtam /",
    "K09bsu016_u:4220": " dṛṣṭvā ca sudhanaḥ śreṣṭhidārako yena vidvān gṛhapatistenopajagāma /",
    "K09bsu016_u:4221": " upetya viduṣo gṛhapateḥ pādau śirasābhivandya vidvāṃsaṃ gṛhapatimanekaśatasahasrakṛtvaḥ",
    "K09bsu016_u:4222": " pradakṣiṇīkṛtya purataḥ prāñjaliḥ sthitvā evamāha - ahaṃ ārya sarvasattvānāmarthāya",
    "K09bsu016_u:4223": " anuttarāṃ samyaksaṃbodhiṃ saṃprasthito yaduta sarvasattvaduḥkhavyupaśamāya sarvasattvātyantasukhapratiṣṭhāpanāya",
    "K09bsu016_u:4224": " sarvasattvasaṃsārasāgarābhyuddhāraṇatāyai sarvasattvadharmaratnadvīpasaṃprāpaṇatāyai",
    "K09bsu016_u:4225": " sarvasattvatṛṣṇāsnehocchoṣaṇatāyai sarvasattvānāṃ mahākaruṇāsnehasaṃjananatāyai sarvasattvānāṃ",
    "K09bsu016_u:4226": " kāmaratitṛṣṇāvinivartanatāyai sarvasattvānāṃ buddhajñānatṛṣṇotpādanatāyai sarvasattvānāṃ",
    "K09bsu016_u:4227": " saṃsārāṭavīkāntārasamatikramaṇatāyai sarvasattvānāṃ buddhaguṇadharmārāmaratisaṃjananatāyai",
    "K09bsu016_u:4228": " sarvasattvānāṃ traidhātukapurānniṣkramaṇatāyai sarvasattvānāṃ sarvajñatāpuropanayatāyai /",
    "K09bsu016_u:4229": " na ca jānāmi kathaṃ bodhisattvena bodhisattvacaryāyāṃ śikṣitavyam, (Gv 111)",
    "K09bsu016_u:4230": " kathaṃ pratipattavyam /",
    "K09bsu016_u:4231": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:4232": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:4233": " kathaṃ śikṣamāṇā bodhisattvāḥ pratiśaraṇabhūtā bhavanti sarvasattvānām //",
    "K09bsu016_u:4234": " evamukte vidvān gṛhapatiḥ sudhanaṃ śreṣṭhidārakamevamāha - sādhu sādhu kulaputra,",
    "K09bsu016_u:4235": " yena te anuttarāyāṃ samyaksaṃbodhau cittamutpāditam /",
    "K09bsu016_u:4236": " durlabhāḥ kulaputra te sattvāḥ,",
    "K09bsu016_u:4237": " ye 'nuttarāyāṃ samyaksaṃbodhau cittamutpādya bodhisattvacaryāyāṃ parimārgayamāṇā na tṛpyante kalyāṇamitradarśanena /",
    "K09bsu016_u:4238": " na khidyante kalyāṇamitropasaṃkramaṇeṣu /",
    "K09bsu016_u:4239": " na paritapyante kalyāṇamitropacāreṣu /",
    "K09bsu016_u:4240": " na daurmanasyamutpādayanti kalyāṇamitradurāsadatayā /",
    "K09bsu016_u:4241": " na nivartante kalyāṇamitragaveṣaṇatayā /",
    "K09bsu016_u:4242": " na vyāvartante kalyāṇamitratṛṣṇālālasahṛdayatvāt /",
    "K09bsu016_u:4243": " na pratyudāvartante kalyāṇamitramukhāvalokena /",
    "K09bsu016_u:4244": " na saṃsīdanti kalyāṇamitrānuśāsanīpatheṣu /",
    "K09bsu016_u:4245": " na khidyante kalyāṇamitropasthānaparicaryāsu /",
    "K09bsu016_u:4246": " paśyasi tvaṃ kulaputra,",
    "K09bsu016_u:4247": " imaṃ mama parivāram?",
    "K09bsu016_u:4248": " āha - paśyāmi ārya /",
    "K09bsu016_u:4249": " āha - sarva ete kulaputra mayā anuttarāyāṃ samyaksaṃbodhau cittamutpāditāḥ /",
    "K09bsu016_u:4250": " mayaite janitāstathāgatakule /",
    "K09bsu016_u:4251": " mayaite poṣitāḥ pāramitopasaṃhāraiḥ /",
    "K09bsu016_u:4252": " mayaite saṃcaritāḥ sarvaśukladharmaiḥ /",
    "K09bsu016_u:4253": " mayaite vivardhitā daśasu tathāgatabaleṣu /",
    "K09bsu016_u:4254": " mayaite uccālitā lokavaṃśāt /",
    "K09bsu016_u:4255": " mayaite pratiṣṭhāpitāstathāgatavaṃśe /",
    "K09bsu016_u:4256": " mayaite vivartitā loke gaticakrāt /",
    "K09bsu016_u:4257": " mayaite āvartitā dharmacakrapravartanatāyām /",
    "K09bsu016_u:4258": " mayaite sattvāḥ tāritāstryadhvāpāyagatiprapātāt /",
    "K09bsu016_u:4259": " mayaite pratiṣṭhāpitā dharmasamatānugamena /",
    "K09bsu016_u:4260": " evaṃ hi kulaputra bodhisattvāstrātāro bhavanti sarvasattvānām /",
    "K09bsu016_u:4261": " ahaṃ kulaputra manaḥkośasaṃbhavānāṃ puṇyānāṃ lābhī /",
    "K09bsu016_u:4262": " so 'hamannārthibhyo 'nnaṃ dadāmi,",
    "K09bsu016_u:4263": " pānārthibhyaḥ pānam,",
    "K09bsu016_u:4264": " rasāgrārthibhyo rasāgram,",
    "K09bsu016_u:4265": " khādyārthibhyaḥ khādyam,",
    "K09bsu016_u:4266": " bhojyārthibhyo bhojyam,",
    "K09bsu016_u:4267": " lehyārthibhyo lehyam,",
    "K09bsu016_u:4268": " coṣyārthibhyaścoṣyam,",
    "K09bsu016_u:4269": " vastrārthibhyo vastram,",
    "K09bsu016_u:4270": " puṣpārthibhyaḥ puṣpam,",
    "K09bsu016_u:4271": " mālyārthibhyo mālyam,",
    "K09bsu016_u:4272": " gandhārthibhyo gandham,",
    "K09bsu016_u:4273": " dhūpārthikebhyo dhūpam,",
    "K09bsu016_u:4274": " vilepanārthibhyo vilepanam,",
    "K09bsu016_u:4275": " cūrṇārthibhyaścūrṇam,",
    "K09bsu016_u:4276": " ābharaṇavibhūṣaṇārthibhya ābharaṇavibhūṣaṇāni,",
    "K09bsu016_u:4277": " ratnārthibhyo ratnāni,",
    "K09bsu016_u:4278": " suvarṇārthibhyaḥ suvarṇam,",
    "K09bsu016_u:4279": " rūpyārthibhyo rūpyam,",
    "K09bsu016_u:4280": " muktārthibhyo muktām,",
    "K09bsu016_u:4281": " pratiśrayārthibhyaḥ",
    "K09bsu016_u:4282": " pratiśrayam,",
    "K09bsu016_u:4283": " āsanārthibhya āsanam,",
    "K09bsu016_u:4284": " śayanārthibhyaḥ śayanam,",
    "K09bsu016_u:4285": " glānapratyayabhaiṣajyapariṣkārārthibhyo glānapratyayabhaiṣajyapariṣkārān,",
    "K09bsu016_u:4286": " yānārthibhyo yānam,",
    "K09bsu016_u:4287": " vāhanārthibhyo vāhanam,",
    "K09bsu016_u:4288": " hastyaśvarathagogardabhamahiṣaiḍakārthibhyo hastyaśvarathagogardabhamahiṣaiḍakān,",
    "K09bsu016_u:4289": " chatradhvajapatākārthibhyaśchatradhvajapatākāḥ,",
    "K09bsu016_u:4290": " dāsīdāsārthibhyo dāsīdāsān,",
    "K09bsu016_u:4291": " māṇavaparivārārthibhyo māṇavaparivāram,",
    "K09bsu016_u:4292": " stryarthibhyaḥ striyaḥ,",
    "K09bsu016_u:4293": " kumāryarthibhyaḥ,",
    "K09bsu016_u:4294": " kumārīm,",
    "K09bsu016_u:4295": " makuṭacūḍāmaṇyarthibhyo makuṭacūḍāmaṇīn,",
    "K09bsu016_u:4296": " sacarmacūḍāmaṇyarthibhyo sacarmacūḍāmaṇīn,",
    "K09bsu016_u:4297": " nīlavimalakeśamaṇḍalārthibhyo nīlavimalakeśamaṇḍalam,",
    "K09bsu016_u:4298": " yāvadvividhasarvopakaraṇarthibhyo vividhasarvopakaraṇāni prayacchāmi /",
    "K09bsu016_u:4299": " āgamaya kulaputra mūhūrtaṃ yāvatpratyakṣo bhaviṣyasi /",
    "K09bsu016_u:4300": " samanantarabhāṣitāyāṃ cāsyāṃ vāci viduṣā gṛhapatinā,",
    "K09bsu016_u:4301": " atha tāvadeva aparimāṇāḥ sattvā viduṣā gṛhapatinā pūrvapraṇidhānābhinimantritāḥ saṃnipatitāḥ /",
    "K09bsu016_u:4302": " nānādigbhyo nānājanapadapradeśebhyo nānānagarebhyo nānānigamebhyo nānāpaṭṭanebhyo nānākarvaṭebhyo nānāsattvajātibhyo (Gv 112)",
    "K09bsu016_u:4303": " nānāsattvakulebhyo nānāsattvakulavimātratābhyo nānāgatiparivartebhyo nānāpratiṣṭhānasaṃjñānagatibhyo",
    "K09bsu016_u:4304": " nānāyatanaviśuddhā nānāhārārthino nānāhārābhilāṣiṇo nānāśayā śucyannapānakāmā māṃsārthino",
    "K09bsu016_u:4305": " vividhabhojanavimātratābhikāṅkṣiṇo vividhagativiśeṣopapatyāyatanasthitāḥ yaduta manuṣyeṣvodanakulmāṣasūpamatsyamāṃsādivividhakavalīkāhārārthinaḥ",
    "K09bsu016_u:4306": " yathā manuṣyeṣu,",
    "K09bsu016_u:4307": " evaṃ sarvagativicāreṣu nānābhojanapānārthina upasaṃkrāntāḥ yaduta bodhisattvānubhāvena asaṅgatyāgadundubhinirghoṣeṇa bodhisattvapraṇidhinimantritāḥ",
    "K09bsu016_u:4308": " tamupasaṃkramya vidvāṃsaṃ gṛhapatiṃ yācante 'valokayanti nirīkṣante vijñāpayanti //",
    "K09bsu016_u:4309": " atha khalu vidvān gṛhapatistān yācanakān saṃnipatitān viditvā muhūrtamanuvicintya gaganatalamavalokayati sma /",
    "K09bsu016_u:4310": " tasya tato gaganatalādvividhā bhojanapānavidhayo nānārasā nānāvarṇā nānāgandhā avalambya hastatale pratyatiṣṭhan /",
    "K09bsu016_u:4311": " sa tānyādāya tān yathāsaṃnipatitān yācanakān nānādhimuktān yathābhipretairbhojanapānavidhibhiḥ",
    "K09bsu016_u:4312": " sarvopakaraṇaviśaiṣaiḥ saṃtarpayati saṃpravārayati saṃtoṣayati saṃpraharṣayati saṃpramodayati pariprīṇayati,",
    "K09bsu016_u:4313": " āttamanaskān karoti /",
    "K09bsu016_u:4314": " uttare vai nānāmiṣeṇa saṃtarpya tebhyo dharmaṃ deśayet /",
    "K09bsu016_u:4315": " yaduta vipulajñānasaṃbhāropacayahetuṃ paridīpayan,",
    "K09bsu016_u:4316": " sarvadāridryāsaṃbhavahetuṃ paridīpayan,",
    "K09bsu016_u:4317": " mahābhogatāsamudāgamasaṃbhavahetuṃ paridīpayan,",
    "K09bsu016_u:4318": " dharmajñānanayapratiulābhasaṃbhavahetuṃ paridīpayan,",
    "K09bsu016_u:4319": " vipulapuṇyasaṃbhāropacayahetuṃ paridīpayan,",
    "K09bsu016_u:4320": " prītibhakṣabhojanapratilābhasaṃbhavahetuṃ paridīpayan,",
    "K09bsu016_u:4321": " lakṣaṇānuvyañjanopacitaśarīrapratilābhasaṃbhavahetuṃ paridīpayan,",
    "K09bsu016_u:4322": " anavamṛdyabalapariśuddhipratilābhasaṃbhavahetuṃ paridīpayan,",
    "K09bsu016_u:4323": " anantarāhāraprajñāpratilābhasaṃbhavahetuṃ paridīpayan,",
    "K09bsu016_u:4324": " sarvamārabalapramardanāparyādattapuṇyabalapratilābhasaṃbhavahetuṃ paridīpayan dharmaṃ deśayet /",
    "K09bsu016_u:4325": " so 'nnārthina upasaṃkrāntān gaganatalānnānānnavidhīn gṛhītvā saṃtarpya tebhya āyurvarṇabalamukhapratibhānaṃ saṃpaśyan pratilābhāya dharmaṃ deśayet",
    "K09bsu016_u:4326": " sa pānārthina upasaṃkrāntānnānāvidhaiḥ pānairudāraiḥ kalyāṇairanavadyairmanaḥsaṃpraharṣakaiḥ",
    "K09bsu016_u:4327": " saṃtarpya tebhyaḥ saṃsāratṛṣṇārativinivartanatāyai buddhadharmaratitṛṣṇāsaṃjananatāyai dharmaṃ deśayet /",
    "K09bsu016_u:4328": " rasarasāgrārthina upasaṃkrāntānnānāvidharasarasāgrairmadhurāmlalavaṇakaṭutiktakaṣāyaiḥ saṃtarpayāmāsa /",
    "K09bsu016_u:4329": " uttare caiṣāṃ rasarasāgratāmahāpuruṣalakṣaṇapratilābhāya dharmaṃ deśayet /",
    "K09bsu016_u:4330": " sa yānārthino nānādiksrotobhyāgatānnānāvidhayānadānaiḥ saṃgṛhya tebhyo mahāyānādhirohaṇatāyai dharmaṃ deśayet /",
    "K09bsu016_u:4331": " sa nānādigāgatān vastrārthina upasaṃkrāntān viditvā muhūrtaṃ vicintya gaganatalamullokayati sma /",
    "K09bsu016_u:4332": " tasya tato gaganatalānnānāraṅgānyanekavarṇāni viśuddhāni nīlapītalohitāvadātamāñjiṣṭhasphaṭikavarṇāni",
    "K09bsu016_u:4333": " vividhāni vastrāṇyavalambya hastatale pratyatiṣṭhan /",
    "K09bsu016_u:4334": " sa taistān yācanakān pratipādya tebhyo 'nuttaratathāgatahrayapatrāpyasuvarṇavarṇacchavitāpratilābhaviśuddhaye dharmaṃ deśayet /",
    "K09bsu016_u:4335": " pratyekameva sarvopakaraṇavidhibhiryathāgatān yācanakān pratipādya tebhyo yathārhaṃ dharmaṃ deśayet //",
    "K09bsu016_u:4336": " (Gv 113)",
    "K09bsu016_u:4337": " atha khalu vidvān gṛhapatiḥ sudhanasya śreṣṭhidārakasya tamacintyaṃ bodhisattvavimokṣaviṣayamupadarśya evamāha - etamahaṃ kulaputra manaḥkośasaṃbhavavimokṣaṃ jānāmi /",
    "K09bsu016_u:4338": " kiṃ mayā śakyaṃ pariṣkāravaśitāprāptānāṃ bodhisattvānāṃ ratnapāṇinā pratilabdhānāṃ caryāṃ jñātuṃ guṇān vā vaktum,",
    "K09bsu016_u:4339": " vikurvitaṃ vā nidarśayitum,",
    "K09bsu016_u:4340": " ye te sarvalokadhātūnanavaśeṣaṃ pāṇinā saṃchādya buddhapūjāvidhānatāyai sarvatathāgataparṣanmaṇḍaleṣu nānāvarṇaratnameghān pravarṣanti /",
    "K09bsu016_u:4341": " evaṃ nānāvarṇā bharaṇameghān nānāvarṇakūṭāgārameghān nānāvarṇavicitravastrameghān",
    "K09bsu016_u:4342": " nānādivyatūryatālopacārasaṃgītimanojñāmadhuranirghoṣān nānāvarṇagandhameghān nānāvarṇadhūpamālyavilepanacūrṇacīvaracchatradhvajapatākāsarvopakaraṇameghān",
    "K09bsu016_u:4343": " sarvākārasarvabuddhapūjāmeghān pravarṣanti /",
    "K09bsu016_u:4344": " sarvatathāgataparṣanmaṇḍaleṣu sarvasattvabhavaneṣu yaduta sarvabuddhapūjopasthānatāyai sarvasattvadhātuparipākavinayāya ca //",
    "K09bsu016_u:4345": " gaccha kulaputra,",
    "K09bsu016_u:4346": " ihaiva dakṣiṇāpathe siṃhapotaṃ nāma nagaram /",
    "K09bsu016_u:4347": " tatra ratnacūḍo nāma dharmaśreṣṭhī prativasati /",
    "K09bsu016_u:4348": " tamupasaṃkramya paripṛccha - kathaṃ bodhisattvena bodhisattvena bodhisattvacaryāyāṃ śikṣitavyam,",
    "K09bsu016_u:4349": " kathaṃ pratipattavyam //",
    "K09bsu016_u:4350": " atha khalu sudhanaḥ śreṣṭhidārakastuṣṭa udagra āttamanāḥ pramuditaḥ prītisaumanasyajāto",
    "K09bsu016_u:4351": " viduṣi gṛhapatau dharmagauravācchiṣyabhāvamupadarśya tadadhiṣṭhānātsarvabuddhadharmān saṃpaśyan,",
    "K09bsu016_u:4352": " tadadhīnāṃ sarvajñatāṃ saṃpaśyan,",
    "K09bsu016_u:4353": " kalyāṇamitrānācchedyaprematāmupadarśayan,",
    "K09bsu016_u:4354": " kalyāṇamitreṣvatyantājñācintyatāṃ saṃdarśayan,",
    "K09bsu016_u:4355": " kalyāṇamitravaśavartitāmanuvartayan,",
    "K09bsu016_u:4356": " kalyāṇamitrānuśāsanīvacanaṃ śuśrūṣamāṇaḥ,",
    "K09bsu016_u:4357": " kalyāṇamitraprabhavaṃ śraddhendriyaṃ nidhyāyan,",
    "K09bsu016_u:4358": " kalyāṇamitrānuśāsanyanupreṣitaḥ,",
    "K09bsu016_u:4359": " kalyāṇamitrābhirādhanānuvartanacitto viduṣo gṛhapateḥ pādau śirasābhivandya vidvāṃsaṃ",
    "K09bsu016_u:4360": " gṛhapatimanekaśatasahasrakṛtvaḥ pradakṣiṇīkṛtya punaḥ punaravalokya viduṣo gṛhapaterantikātprakrāntaḥ // 15 //",
    "K09bsu016_u:4361": " (Gv 114)",
    "K09bsu016_u:4362": " 18 Ratnacūḍaḥ /",
    "K09bsu016_u:4363": " atha khalu sudhanaḥ śreṣṭhidārakaḥ tatpuṇyatoyaṃ saṃbhāvayan,",
    "K09bsu016_u:4364": " tatpuṇyakṣetraṃ saṃpaśyan,",
    "K09bsu016_u:4365": " tatpuṇyasumeruṃ pariśodhayan,",
    "K09bsu016_u:4366": " tatpuṇyatīrthamavagāhayamānaḥ,",
    "K09bsu016_u:4367": " tatpuṇyakośaṃ vivṛṇvan,",
    "K09bsu016_u:4368": " tatpuṇyanidhimavalokayan,",
    "K09bsu016_u:4369": " tatpuṇyamaṇḍalaṃ pariśodhayan,",
    "K09bsu016_u:4370": " tatpuṇyaskadhaṃ samādadat,",
    "K09bsu016_u:4371": " tatpuṇyabalaṃ saṃjanayan,",
    "K09bsu016_u:4372": " tatpuṇyavegaṃ vivardhayan,",
    "K09bsu016_u:4373": " anupūrveṇa yena siṃhapotaṃ nagaraṃ tenopasaṃkramya ratnacūḍaṃ dharmaśreṣṭhinaṃ parimārgamāṇo 'drākṣīdantarāpaṇamadhyagatam /",
    "K09bsu016_u:4374": " tasya pādau śirasābhivandya pradakṣiṇīkṛtya purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
    "K09bsu016_u:4375": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:4376": " kathaṃ pratipattavyam /",
    "K09bsu016_u:4377": " tatsādhu me āryo bodhisattvamārgamupadiśatu,",
    "K09bsu016_u:4378": " yenāhaṃ mārgeṇa sarvajñatāyāṃ niryāyām //",
    "K09bsu016_u:4379": " atha khalu ratnacūḍo dharmaśreṣṭhī sudhanaṃ śreṣṭhidārakaṃ pāṇau gṛhītvā yena svaṃ niveśanaṃ tenopasaṃkramya tadgṛhamupadarśya evamāha - prekṣasva kulaputra mama niveśanam /",
    "K09bsu016_u:4380": " so 'nuvilokayan adrākṣīttadgṛhaṃ śuddhaṃ prabhāsvaraṃ jāmbūnadasuvarṇamayaṃ vipulamudviddhaṃ",
    "K09bsu016_u:4381": " rūpyaprākāraparikṣiptaṃ sphaṭikaprāsādasukṛtopaśobhitaṃ vaiḍūryakūṭaśatasahasrapratimaṇḍitaṃ",
    "K09bsu016_u:4382": " musāragalvasamucchritastambhaṃ suprajñaptaṃ lohitamuktāmayasiṃhāsanaṃ jyotīrasamaṇiratnasiṃhadhvajasamuchritaṃ",
    "K09bsu016_u:4383": " vairocanamaṇiratnavitānavitataṃ cintāmaṇivicitrahemajālasaṃchannamasaṃkhyeyamaṇiratnapratimaṇḍitavyūhaṃ",
    "K09bsu016_u:4384": " śītajalāśmagarbhamayapuṣkariṇīsamupetaṃ sarvaratnadrumaparivṛtaṃ vipulaṃ vistīrṇaṃ",
    "K09bsu016_u:4385": " daśapuramudviddhamaṣṭadvāram /",
    "K09bsu016_u:4386": " sa tadgṛhaṃ praviśya samantādanuvilokayati sma /",
    "K09bsu016_u:4387": " sa prathame pure 'nnapānavidhiparityāgamadrākṣīt /",
    "K09bsu016_u:4388": " dvitīye pure sarvavastravidhiparityāgam /",
    "K09bsu016_u:4389": " tṛtīye pure sarvaratnābharaṇālaṃkāraparityāgam /",
    "K09bsu016_u:4390": " caturthe pure 'ntaḥpureparibhogaratimahāpṛthivīkalyāṇakanyāratnaparityāgamadrākṣīt /",
    "K09bsu016_u:4391": " pañcame pure pañcamībhūmipratiṣṭhitānāṃ bodhisattvānāṃ dharmasaṃgītiratiprayuktānāṃ",
    "K09bsu016_u:4392": " lokahitasukhacittaceṣṭānāṃ sarvaśāstrāṇyabhinirhārayatāṃ dhāraṇīnayaṃ ca samādhisamudraṃ",
    "K09bsu016_u:4393": " ca samādhivyutthānaṃ ca samādhivyavacāraṃ ca jñānālokaṃ ca abhinirhārayatāṃ saṃnipātamadrākṣīt /",
    "K09bsu016_u:4394": " ṣaṣṭhe pure prajñāpāramitāvihārapratilabdhānāṃ gambhīraprajñānāṃ sarvadharmapraśāntābhijñānāṃ",
    "K09bsu016_u:4395": " bhūmisamādhidhāraṇīmukhagarbhasamantamukhaniryātānām anāvaraṇagocarāṇām advayasamudācārāṇāṃ",
    "K09bsu016_u:4396": " dharmasaṃgītiṃ kurvatāṃ prajñāpāramitāparivartanamanusaratāṃ vibhajatāmuttānī kurvatāṃ",
    "K09bsu016_u:4397": " bodhisattvānāṃ saṃnipātamadrākṣīt imāni prajñāpāramitāmukhāni saṃgāyatām - yaduta",
    "K09bsu016_u:4398": " śāntigarbhaṃ nāma prajñāpāramitāmukham,",
    "K09bsu016_u:4399": " sarvajagajjñānasuvibhaktaṃ ca nāma prajñāpāramitāmukham,",
    "K09bsu016_u:4400": " acalāvartaṃ ca nāma prajñāpāramitāmukham,",
    "K09bsu016_u:4401": " virajaḥprabhāsaṃ ca nāma prajñāpāramitāmukham,",
    "K09bsu016_u:4402": " duryodhanagarbhaṃ ca nāma prajñāpāramitāmukham,",
    "K09bsu016_u:4403": " jagadrocanāmaṇḍalaṃ ca nāma prajñāpāramitāmukham,",
    "K09bsu016_u:4404": " anugamanayamaṇḍalaṃ ca nāma prajñāpāramitāmukham,",
    "K09bsu016_u:4405": " sāgaragarbhaṃ ca nāma prajñāpāramitāmukham,",
    "K09bsu016_u:4406": " samantacakṣurupekṣāpratilabdhaṃ ca nāma prajñāpāramitāmukham,",
    "K09bsu016_u:4407": " akṣayakośānugamaṃ ca nāma prajñāpāramitāmukham,",
    "K09bsu016_u:4408": " sarvadharmanayasāgaraṃ ca nāma prajñāpāramitāmukham,",
    "K09bsu016_u:4409": " sarvajagatsāgarānugamaṃ ca nāma prajñāpāramitāmukham,",
    "K09bsu016_u:4410": " asaṅgapratibhānaṃ ca nāma prajñāpāramitāmukham,",
    "K09bsu016_u:4411": " dharmameghāvalambānupūrvābhilambhanilayaṃ (Gv 115)",
    "K09bsu016_u:4412": " ca nāma prajñāpāramitāmukham /",
    "K09bsu016_u:4413": " itīmāni prajñāpāramitāmukhāni pramukhaṃ kṛtvā paripūrṇāni daśa prajñāpāramitāsaṃkhyeyaśatasahasrāṇi,",
    "K09bsu016_u:4414": " yāni tān bodhisattvānanabhilāpyavyūhasuvibhaktaparṣanmaṇḍalasthitān saṃgāyato 'drākṣīt /",
    "K09bsu016_u:4415": " saptame pure pratiśrutkopamakṣāntipratilabdhānāmupāyajñānaviniścayaniryātānāṃ sarvatathāgatadharmameghasaṃpratyeṣakāṇāṃ bodhisattvānāṃ saṃnipātamadrākṣīt",
    "K09bsu016_u:4416": " aṣṭame pure 'cyutagāminyabhijñāpratilabdhānāṃ sarvalokadhātvanuvicaraṇānāṃ sarvaparṣanmaṇḍalapratibhāsaprāptānāṃ",
    "K09bsu016_u:4417": " sarvadharmadhātusuvibhaktaśarīrāṇāṃ sarvatathāgatapādamūlāsaṃbhinnaviṣayāṇāṃ sarvabuddhakāyasamavasaraṇānāṃ",
    "K09bsu016_u:4418": " sarvatathāgataparṣanmaṇḍalapūrvagamakathāpuruṣāṇāṃ bodhisattvānāṃ saṃnipātamadrākṣīt /",
    "K09bsu016_u:4419": " navame pure ekajātipratibaddhānāṃ bodhisattvānāṃ saṃnipātamadrākṣīt /",
    "K09bsu016_u:4420": " daśame pure sarvatathāgatānāṃ saprathamopacittotpādacaryāniryāṇapraṇidhānasāgarān",
    "K09bsu016_u:4421": " sarvabuddhadharmavikurvitaviṣayān sarvabuddhakṣetraparṣanmaṇḍalān sarvabuddhadharmacakranirghoṣān",
    "K09bsu016_u:4422": " sarvasattvavinayādhiṣṭhānavyūhānadrākṣīt //",
    "K09bsu016_u:4423": " dṛṣṭvā ca ratnacūḍaṃ dharmaśreṣṭhinametadavocat - ārya,",
    "K09bsu016_u:4424": " kutaste iyamevaṃrūpā saṃpadviśodhitā?",
    "K09bsu016_u:4425": " kutra te kuśalamūlānyavaropitāni yasya tava iyamīdṛśī vipākasaṃpat?",
    "K09bsu016_u:4426": " sa āha - smarāmi kulaputra atīte 'dhvani buddhakṣetraparamāṇurajaḥsamānāṃ kalpānāṃ",
    "K09bsu016_u:4427": " pareṇa paratareṇa cakravicitre lokadhātāvanantaraśmidharmadhātusamalaṃkṛtadharmarājo",
    "K09bsu016_u:4428": " nāma tathāgato loke udapādi,",
    "K09bsu016_u:4429": " vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
    "K09bsu016_u:4430": " sa khalu punastathāgato jñānavairocanapramukhena śrāvakakoṭīśatena jñānasūryatejaḥpramukhena",
    "K09bsu016_u:4431": " ca bodhisattvakoṭīśatasahasreṇa sārdhaṃ maṇidhvajavyūharājamahodyānadharaṇipraviṣṭo",
    "K09bsu016_u:4432": " rājñā dharmeśvararājena abhinimantritaḥ /",
    "K09bsu016_u:4433": " tasya me tathāgatasya nagarapraviṣṭasyāntarāpaṇamadhyagatasya tūryanādanirnāditaṃ kāritam /",
    "K09bsu016_u:4434": " ekā ca gandhagulikā nidhūpitā tasya bhagavataḥ sabodhisattvaśrāvakasaṃghasya pūjākarmaṇe /",
    "K09bsu016_u:4435": " tayā ca gandhagulikayā nidhūpitayā saptāhaṃ sarvajambudvīpo 'nantavarṇaiḥ sarvasattvakāyasadṛśairdhūpapaṭalameghaiḥ saṃchanno 'bhūt /",
    "K09bsu016_u:4436": " tebhyaśca dhūpapaṭalameghebhya evaṃrūpaḥ śabdo niścarati sma - aciantyastathāgatatryadhvavipulena skandhena samanvāgataḥ,",
    "K09bsu016_u:4437": " sarvajñaḥ sarvāvaraṇavigataḥ sarvakleśavāsanāprahīṇaḥ,",
    "K09bsu016_u:4438": " sarvatathāgatāvaropitā dakṣiṇā,",
    "K09bsu016_u:4439": " apramāṇasarvajñātāphaladāyikā sarvajñatāsamavasaraṇā iti - yaduta asmatkuśalamūlaparipākārthamacintyasattvakuśalamūlavegasaṃjananārthaṃ ca /",
    "K09bsu016_u:4440": " tebhyo dhūpapaṭalameghebhyo buddhādhiṣṭhānena ayamevaṃrūpaḥ śabdo niścacāra /",
    "K09bsu016_u:4441": " tacca me kulaputra tathāgatādhiṣṭhānaṃ saṃdarśanaprātihāryakuśalamūlaṃ triṣu sthāneṣu pariṇāmitam /",
    "K09bsu016_u:4442": " katameṣu triṣu?",
    "K09bsu016_u:4443": " yaduta atyantasarvadāridrayasamucchedāya saddharmaśravaṇāvirahitatāyai sarvabuddhabodhisattvakalyāṇamitradarśanaparipūraye ca /",
    "K09bsu016_u:4444": " etamahaṃ kulaputra,",
    "K09bsu016_u:4445": " apratihatapraṇidhimaṇḍalavyūhabodhisattvavimokṣaṃ jānāmi /",
    "K09bsu016_u:4446": " kiṃ mayā śakyamacintyāpramāṇaguṇaratnākarāṇāṃ bodhisattvānāṃ caryāṃ jñātuṃ guṇān vā vaktum,",
    "K09bsu016_u:4447": " ye te asaṃbhinnabuddhaśarīrasāgarāvatīrṇāḥ,",
    "K09bsu016_u:4448": " ye te asaṃbhinnadharmameghasaṃpratīcchakāḥ,",
    "K09bsu016_u:4449": " ye te asaṃbhinnaguṇasāgarapratipannāḥ,",
    "K09bsu016_u:4450": " ye te samantabhadracaryājālavisṛtāḥ,",
    "K09bsu016_u:4451": " ye te asaṃbhinnasamādhiviṣayāvatīrṇāḥ (Gv 116)",
    "K09bsu016_u:4452": " ye te asaṃbhinnasarvabodhisattvaikaghanakuśalamūlāḥ ye te asaṃbhinnatathāgatāvikalpavihāriṇaḥ,",
    "K09bsu016_u:4453": " ye te asaṃbhinnatryadhvasamatāvatīrṇāḥ,",
    "K09bsu016_u:4454": " ye te asaṃbhinnasarvakalpasaṃvāsāparikhinnāḥ,",
    "K09bsu016_u:4455": " ye te asaṃbhinnasamantacakṣurviṣayabhūmipratiṣṭhitāḥ //",
    "K09bsu016_u:4456": " gaccha kulaputra,",
    "K09bsu016_u:4457": " ayamihaiva dakṣiṇāpathe vetramūlako nāma janapadaḥ /",
    "K09bsu016_u:4458": " tatra samantamukhe nagare samantanetro nāma gāndhikaḥ śreṣṭhī prativasati /",
    "K09bsu016_u:4459": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:4460": " kathaṃ pratipattavyam //",
    "K09bsu016_u:4461": " atha khalu sudhanaḥ śreṣṭhidārako ratnacūḍasya dharmaśreṣṭhinaḥ pādau śirasābhivandya",
    "K09bsu016_u:4462": " ratnacūḍaṃ dharmaśreṣṭhinamanekaśatasahasrakṛtvaḥ pradakṣiṇīkṛutya punaḥ punaravalokya",
    "K09bsu016_u:4463": " ratnacūḍasya dharmaśreṣṭhino 'ntikātprakrāntaḥ // 16 //",
    "K09bsu016_u:4464": " (Gv 117)",
    "K09bsu016_u:4465": " 19 Samantanetraḥ /",
    "K09bsu016_u:4466": " atha khalu sudhanaḥ śreṣṭhidārako 'nantabuddhadarśanāvatīrṇo 'nantabodhisattvasamavadhānaprāpto",
    "K09bsu016_u:4467": " 'nantabodhisattvamārganayāvabhāsito 'nantabodhisattvadharmanayābhiṣyanditaniścitacitto",
    "K09bsu016_u:4468": " 'nantabodhisattvādhimuktipathaviśuddhiranantabodhisattvendriyāvabhāsapratilabdho",
    "K09bsu016_u:4469": " 'nantabodhisattvāśayabalapratiṣṭhito 'nantabodhisattvacaryānugatacetāḥ anantabodhisattvapraṇidhānabalasaṃjāto",
    "K09bsu016_u:4470": " 'nantabodhisattvāparājitadhvajo 'nantabodhisattvajñānālokaparivartī anantabodhisattvādharmāvabhāsapratilabdhaḥ",
    "K09bsu016_u:4471": " anupūrveṇa yena vetramūlako nāma janapadastenopasaṃkramya samantamukhaṃ nagaraṃ parimārgan",
    "K09bsu016_u:4472": " samantadigvidikṣu deśapradeśopacāreṣu nimnonnatasamaviṣameṣu aparikhinnāśayo 'viśraman",
    "K09bsu016_u:4473": " samānacitto 'vivartyavīryo 'paryādattacetano 'vismṛtakalyāṇamitrānuśāsanaḥsadākalyāṇamitrasamudācārahṛdayavāsanaḥ",
    "K09bsu016_u:4474": " samantamukhavijñaptīndriyaḥ sarvapramādavigato visphāritakarṇacakṣuḥ sarvataḥ parigaveṣamāṇo",
    "K09bsu016_u:4475": " 'drākṣītsamantamukhaṃ nagaram,",
    "K09bsu016_u:4476": " madhye vetramūlasya janapadasya daśānāṃ paṭṭanasahasrāṇāṃ nigamaṃ supariniṣṭhitaṃ dṛḍhaprākāramudviddhamaṣṭacatvaropaśobhitam /",
    "K09bsu016_u:4477": " tasya madhye samantanetraṃ gāndhikamadrākṣīt gāndhikavīthyāmupaviṣṭam /",
    "K09bsu016_u:4478": " dṛṣṭvā ca yena samantanetro gāndhikastenopasaṃkramya samantanetrasya gāndhikasya pādau śirasābhivandya purataḥ prāñjaliḥ sthitvā evamāha - mayā",
    "K09bsu016_u:4479": " anuttarāyāṃ samyaksaṃbodhau cittamutpāditam /",
    "K09bsu016_u:4480": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:4481": " kathaṃ pratipattavyam /",
    "K09bsu016_u:4482": " āha - sādhu sādhu kulaputra,",
    "K09bsu016_u:4483": " yena te anuttarāyāṃ samyaksaṃbodhau cittamutpāditam /",
    "K09bsu016_u:4484": " ahaṃ kulaputra sarvasattvānāṃ vyādhīn prajānāmi vātasamutthānapi,",
    "K09bsu016_u:4485": " pittasamutthānapi,",
    "K09bsu016_u:4486": " śleṣmasamutthānapi,",
    "K09bsu016_u:4487": " sabhāgakṣubhitānapi,",
    "K09bsu016_u:4488": " paropakramitānapi,",
    "K09bsu016_u:4489": " amanuṣyavaikārikānapi,",
    "K09bsu016_u:4490": " viṣamaparopakramikānapi,",
    "K09bsu016_u:4491": " vividhamantraśastravetālaprayogāgnisamutthānapi,",
    "K09bsu016_u:4492": " udakasaṃkṣobhasamutthānapi,",
    "K09bsu016_u:4493": " vividhabhayaṃsaṃtrāsasaṃbhavānapi /",
    "K09bsu016_u:4494": " teṣāṃ ca sarvavyādhīnāṃ praśamaṃ prajānāmiyaduta snehanaṃ prajānāmi,",
    "K09bsu016_u:4495": " vamanaṃ virecanamāsthāpanaṃ raktāvasecanaṃ nāsākarma karṣupariṇāhaṃ pariṣvedanamanulepanaṃ",
    "K09bsu016_u:4496": " viṣapratighātaṃ bhūtagrahapratiṣedhaṃ bṛṃhaṇaṃ snapanaṃ saṃvāsanaṃ saṃvardhanaṃ varṇapariśodhanaṃ",
    "K09bsu016_u:4497": " balasaṃjananaṃ prajānāmi /",
    "K09bsu016_u:4498": " ye kulaputra",
    "K09bsu016_u:4499": " sattvā mamāntikamupasaṃkrāmanti daśabhyo digbhyaḥ,",
    "K09bsu016_u:4500": " teṣāmahaṃ sarveṣāṃ vyādhīn praśamayāmi /",
    "K09bsu016_u:4501": " vyādhipraśāntāṃśca susnātānuliptagātrān kṛtvā yathārhābharaṇavibhūṣitāṅgān yathārhavastrasaṃchāditaśarīrān vividhabhojanarasāgraiḥ saṃtarpya aparimitadhanasamṛddhān karomi /",
    "K09bsu016_u:4502": " uttare caiṣāṃ rāgaprahāṇāya dharmaṃ deśayāmi aśubhopasaṃhāreṇa /",
    "K09bsu016_u:4503": " doṣaprahāṇāya dharmaṃ deśayāmi mahāmaitrīsaṃvarṇanatayā /",
    "K09bsu016_u:4504": " mohaprahāṇāya dharmaṃ deśayāmi dharmapravicayaprabhedapradarśanatayā /",
    "K09bsu016_u:4505": " samabhāgacaryākleśaprahāṇāya dharmaṃ deśayāmi /",
    "K09bsu016_u:4506": " viśeṣaparijñānayamukhasaṃprakāśanatayā bodhicittasaṃbhavahetuṃ paridīpayāmi /",
    "K09bsu016_u:4507": " sarvabuddhaguṇadharmasaṃprayuktakathāsaṃprakāśanatayā mahākaruṇāsaṃbhavahetuṃ paridīpayāmi /",
    "K09bsu016_u:4508": " aparimāṇasaṃsāraduḥkhasaṃprakāśanatayā aparimitaguṇapratilābhasaṃbhavahetuṃ paridīpayāmi /",
    "K09bsu016_u:4509": " vipulapuṇyajñānasaṃbhāropacayasaṃvarṇanatayā mahāyānapraṇidhānasaṃbhavahetuṃ paridīpayāmi /",
    "K09bsu016_u:4510": " sarvasattvaparipākavinayasaṃdarśanatayā samantabhadrabodhisattvacaryāpratilābhasaṃbhavahetuṃ paridīpayāmi /",
    "K09bsu016_u:4511": " sarvakṣetrasarvakalpasaṃvāsacaryājālapravistaraṇatayā (Gv 118)",
    "K09bsu016_u:4512": " lakṣaṇānuvyañjanopacitabuddhaśarīrapratilābhasaṃbhavahetuṃ paridīpayāmi /",
    "K09bsu016_u:4513": " dānapāramitāsaṃvarṇanatayā sarvatragāminītathāgatapariśuddhipratilābhasaṃbhavahetuṃ paridīpayāmi /",
    "K09bsu016_u:4514": " śīlapāramitāsaṃprakāśanatayā acintyatathāgatarūpavarṇaviśuddhisaṃbhavahetuṃ paridīpayāmi /",
    "K09bsu016_u:4515": " kṣāntipāramitāsaṃprakāśanatayā duryodhanatathāgataśarīrasaṃbhavahetuṃ paridīpayāmi /",
    "K09bsu016_u:4516": " vīryapāramitāsaṃprakāśanatayā abhibhūtānabhibhūtatathāgatātmabhāvaviśuddhiṃ paridīpayāmi /",
    "K09bsu016_u:4517": " dhyānapāramitāsaṃprakāśanatayā dharmaśarīraviśuddhiṃ paridīpayāmi /",
    "K09bsu016_u:4518": " prajñāpāramitāsaṃprakāśanatayā sarvajagadabhimukhabuddhātmabhāvaviśuddhiṃ paridīpayāmi /",
    "K09bsu016_u:4519": " upāyakauśalyapāramitāsaṃprakāśanatayā sarvakalpakālajagaccittasaṃveśanaśarīraviśuddhiṃ paridīpayāmi /",
    "K09bsu016_u:4520": " praṇidhānapāramitāsaṃprakāśanatayā sarvabuddhakṣetrābhyudgatātmabhāvaviśuddhiṃ paridīpayāmi /",
    "K09bsu016_u:4521": " balapāramitāsaṃprakāśanatayā sarvajagadyathāśayasaṃtoṣaṇakāyapariśuddhiṃ paridīpayāmi /",
    "K09bsu016_u:4522": " jñānapāramitāsaṃprakāśanatayā paramaśubhadarśanakāyapariśuddhiṃ paridīpayāmi,",
    "K09bsu016_u:4523": " yaduta sarvākuśaladharmavinivartanasaṃprakāśanatayā /",
    "K09bsu016_u:4524": " evaṃ caitān dharmadānena saṃgṛhya anantadhanaratnopacayopastabdhān kṛtvā visarjayāmi /",
    "K09bsu016_u:4525": " api tu khalu punarahaṃ kulaputra sarvagandhadhūpavāsanānulepanayuktīḥ prajānāmi yaduta atulagandharājapramukhāḥ /",
    "K09bsu016_u:4526": " sindhuvāritagandharājapramukhā",
    "K09bsu016_u:4527": " ajitāvatigandharājapramukhā vibodhanagandharājapramukhā aruṇavatigandharājapramukhāḥ",
    "K09bsu016_u:4528": " kālānusārigandharājapramukhā uragasāracandanagandharājapramukhā meghāgarugandharājapramukhā",
    "K09bsu016_u:4529": " akṣobhyendriyagandharājapramukhāḥ sarvagandhayuktīḥ prajānāmi /",
    "K09bsu016_u:4530": " api tu khalu punarahaṃ kulaputra sarvasattvasaṃtoṣaṇasamantamukhabuddhadarśanapūjopasthānagandhabimbaṃ prajānāmi //",
    "K09bsu016_u:4531": " itaśca me kulaputra,",
    "K09bsu016_u:4532": " sarvasattvasaṃtoṣaṇātsamantamukhabuddhadarśanapūjopasthānagandhabimbātsarvābhiprāyāḥ paripūryante,",
    "K09bsu016_u:4533": " yena sarvasattvaparitrāṇālaṃkārameghānadhitiṣṭhāmi /",
    "K09bsu016_u:4534": " yaduta gandhavimānālaṃ kārameghān yāvatsarvākāratathāgatapūjopasthānālaṃkārameghānadhitiṣṭhāmi /",
    "K09bsu016_u:4535": " yadāhaṃ kulaputra tathāgatān pūjayitukāmo bhavāmi,",
    "K09bsu016_u:4536": " tadāhamitaḥ sarvasattvasaṃtoṣaṇāt samantamukhabuddhadarśanapūjopasthānagandhabimbādaparimāṇān",
    "K09bsu016_u:4537": " gandhakośakūṭāgārameghānniścārya daśadiksarvadharmadhātugateṣu sarvatathāgataparṣanmaṇḍaleṣu",
    "K09bsu016_u:4538": " sarvagandhakośakūṭāgārameghālaṃkāraṃ sarvadharmadhātumadhitiṣṭhāmi /",
    "K09bsu016_u:4539": " sarvabuddhakṣetrapariśodhanameghālaṃkāraṃ gandhabhavanameghālaṃkāraṃ gandhaprākārameghālaṃkāraṃ",
    "K09bsu016_u:4540": " gandhaniryūhavyūhameghālaṃkāraṃ gandhatoraṇameghālaṃkāraṃ gandhagavākṣameghālaṃkāraṃ",
    "K09bsu016_u:4541": " gandhaharmikameghālaṃkāraṃ gandhārdhacandrameghālaṃkāraṃ gandhacchatrameghālaṃkāraṃ",
    "K09bsu016_u:4542": " samucchritagandhadhvajameghālaṃkāraṃ gandhapatākāmeghālaṃkāraṃ gandhavitānameghālaṃkāraṃ",
    "K09bsu016_u:4543": " gandhavigrahajālameghālaṃkāraṃ gandhaprabhāmeghālaṃkāraṃ gandhāvabhāsavimalavyūhameghālaṃkāraṃ",
    "K09bsu016_u:4544": " sarvagandhameghapravarṣaṇālaṃkāraṃ sarvadharmadhātumadhitiṣṭhāmi /",
    "K09bsu016_u:4545": " etamahaṃ kulaputra sarvasattvasaṃtoṣaṇaṃ samantamukhabuddhadarśanapūjopasthānagandhabimbaṃ dharmamukhaṃ jānāmi /",
    "K09bsu016_u:4546": " kiṃ mayā śakyaṃ bhaiṣajyarājakalpānāṃ bodhisattvānāmamoghadarśanānāmamoghaśravaṇānāmamoghasaṃvāsānāmamoghānusmṛtīnāmamoghānuvratānāmamoghanuvratānāmamoghanāmadheyagrahaṇānāṃ",
    "K09bsu016_u:4547": " caryāṃ jñātuṃ guṇān vā vaktum,",
    "K09bsu016_u:4548": " yeṣāṃ sahadarśanena ca sarvasattvānāṃ sarvakleśāḥ praśamanti,",
    "K09bsu016_u:4549": " yeṣāṃ sahadarśanena sattvā vinivartante sarvāpāyagatibhyaḥ, (Gv 119)",
    "K09bsu016_u:4550": " yeṣāṃ sahadarśanena sattvā avakāśaṃ labhante buddhadharmeṣu,",
    "K09bsu016_u:4551": " yeṣāṃ sahadarśanena sattvānāmupaśamanti sarvaduḥkhaskandhāḥ,",
    "K09bsu016_u:4552": " yeṣāṃ sahadarśanena sattvā vigatabhayā bhavanti sarvasaṃsāragatibhyaḥ,",
    "K09bsu016_u:4553": " yeṣāṃ sahadarśanena sattvā abhayaprāptā bhavanti sarvajñatādigupanayatayā,",
    "K09bsu016_u:4554": " yeṣāṃ sahadarśanena sattvā na pratipatanti jarāmaraṇaśvabhraprapāteṣu,",
    "K09bsu016_u:4555": " yeṣāṃ sahadarśanena sattvā nirvṛtisukhaṃ pratilabhante dharmadhātusamatāsthānena //",
    "K09bsu016_u:4556": " gaccha kulaputra,",
    "K09bsu016_u:4557": " idamihaiva dakṣiṇāpathe tāladhvajaṃ nāma nagaram /",
    "K09bsu016_u:4558": " tatra analo nāma rājā prativasati /",
    "K09bsu016_u:4559": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:4560": " kathaṃ pratipattavyam //",
    "K09bsu016_u:4561": " atha khalu sudhanaḥ śreṣṭhidārakaḥ samantanetrasya gāndhikaśreṣṭhinaḥ pādau śirasābhivandya",
    "K09bsu016_u:4562": " samantanetraṃ gāndhikaṃ śreṣṭhinamanekaśatasahasrakṛtvaḥ pradakṣiṇīkṛtya punaḥ punaravalokya",
    "K09bsu016_u:4563": " samantanetrasya gāndhikaśreṣṭhino 'ntikāt prakrāntaḥ // 17 //",
    "K09bsu016_u:4564": " (Gv 120)",
    "K09bsu016_u:4565": " 20 Analaḥ /",
    "K09bsu016_u:4566": " atha khalu sudhanaḥ śreṣṭhidārakastāṃ kalyāṇamitraparaṃparāmanusmaran,",
    "K09bsu016_u:4567": " tāni kalyāṇamitrānuśāsanīmukhāni manasikurvan,",
    "K09bsu016_u:4568": " parigṛhīto 'smi kalyāṇamitrairiti svacittaṃ saṃtoṣayan,",
    "K09bsu016_u:4569": " kalyāṇamitrārakṣito 'smi na bhūyo vinivartiṣyāmi anuttarāyāḥ samyaksaṃbodherityanuvicintayan pratyalabhata cittaprītim /",
    "K09bsu016_u:4570": " cittaprasādaṃ cittaprāmodyaṃ cittatuṣṭiṃ cittapraharṣaḥ cittanandīṃ cittavyupaśamaṃ",
    "K09bsu016_u:4571": " cittavipulatāṃ cittālaṃkāratāṃ cittāsaṅgatāṃ cittānāvaraṇatāṃ cittaviviktatāṃ cittasamavasaraṇatāṃ",
    "K09bsu016_u:4572": " cittavaśitāṃ cittaiśvaryaṃ cittadharmānugamaṃ cittakṣetraspharaṇatāṃ buddhadarśanālaṃkāracittatāṃ",
    "K09bsu016_u:4573": " daśabalamanasikārāvipravāsacittatāṃ pratyalabhata /",
    "K09bsu016_u:4574": " so 'nupūrveṇa janapadena janapadaṃ grāmeṇa grāmaṃ deśena deśaṃ parimārgan yena tāladhvajaṃ nagaraṃ tenopasaṃkramya paripṛcchati sma - kutrānalo rājeti /",
    "K09bsu016_u:4575": " tamanyo janakāya etadavocat - eṣa kulaputra analo rājā arthakaraṇe siṃhāsanopaviṣṭo rājakāryaṃ karoti /",
    "K09bsu016_u:4576": " janapadān praśāsti /",
    "K09bsu016_u:4577": " nigrahītavyānnigṛhṇāti,",
    "K09bsu016_u:4578": " pragrahītavyān pragṛhṇāti,",
    "K09bsu016_u:4579": " aparādhitān daṇḍaṃ praṇayati /",
    "K09bsu016_u:4580": " vivadatāṃ vivādaṃ chinatti /",
    "K09bsu016_u:4581": " dīnānāśvāsayati /",
    "K09bsu016_u:4582": " dṛptān damayati /",
    "K09bsu016_u:4583": " prāṇivadhādvinivartayati /",
    "K09bsu016_u:4584": " adattādānādvicchandayati /",
    "K09bsu016_u:4585": " pariparigṛhītābhilāṣād vyupaśamayati /",
    "K09bsu016_u:4586": " mṛṣāvādādvinivārayati /",
    "K09bsu016_u:4587": " piśunayavacanādvivecayati /",
    "K09bsu016_u:4588": " paruṣavacanādviramayati /",
    "K09bsu016_u:4589": " saṃbhinnapralāpād vyāvartayati /",
    "K09bsu016_u:4590": " abhidhyāyā viśleṣayati /",
    "K09bsu016_u:4591": " vyāpādāddūrīkaroti mithādṛṣṭerviyojayati //",
    "K09bsu016_u:4592": " atha khalu sudhanaḥ śreṣṭhidārako yena analo rājā tenopajagāma /",
    "K09bsu016_u:4593": " so 'drākṣīdanalaṃ rājānaṃ nārāyaṇavajramaṇivicitre asaṃkhyeyanānāvidhaprabhāsvaratnapāde anekaratnasuracitālaṃkārarucirabimbe,",
    "K09bsu016_u:4594": " kāñcanasūtrajālaśvetasupariniṣṭhite,",
    "K09bsu016_u:4595": " anekamaṇiratnadīpapradyotite,",
    "K09bsu016_u:4596": " vaśirājamaṇiratnamayapadmagarbhe anekadivyaratnavastrasuprajñapte,",
    "K09bsu016_u:4597": " vividhadivyagandhadhūpitopacāre ucchritaratnadhvajachatraśatasahasravirājite ratnapatākāśatasahasrodviddhopaśobhite",
    "K09bsu016_u:4598": " vicitraratnapuṣpadāmakalāpābhipralambitojjvalite vividhadivyaratnavitānavitate mahāratnasiṃhāsane",
    "K09bsu016_u:4599": " niṣaṇṇaṃ navaṃ daharaṃ taruṇamabhirūpaṃ prāsādikaṃ darśanīyamabhinīlapradakṣiṇāvartakeśaṃ",
    "K09bsu016_u:4600": " chatrākāramūrdhānamuṣṇīṣaśirasaṃ pṛthulalāṭamabhinīlaviśālagopakṣmanayanaṃ madhuronnatacārutuṅganāsāvaṃśaṃ",
    "K09bsu016_u:4601": " hiṅgulukasuvarṇasuśliṣṭauṣṭhaṃ samavahitasuśuklapūrṇacatvāriṃśaddantaṃ siṃhahanuṃ",
    "K09bsu016_u:4602": " paripūrṇopacitakapolaṃ suruciracāpāyatabhruvaṃ śaśāṅkavarṇorṇayā kṛtatilakamāyatapramuktapralambakarṇaṃ",
    "K09bsu016_u:4603": " pūrṇacandrasaumyavadanaṃ kamburuciravṛttagrīvaṃ śrīvatsālaṃkṛtahṛdayaṃ siṃhapūrvārdhakāyaṃ",
    "K09bsu016_u:4604": " citāntarāṃsaṃ susaṃvṛttoruskandhaṃ pralambabāhuṃ jālāvanaddhāṅgulicakrāṅkitahastapādaṃ",
    "K09bsu016_u:4605": " mṛdutarūṇopacitapāṇipādaṃ saptotsadaṃ vajrasadṛśamadhyaṃ bṛhadṛjugātraṃ suvartitoruṃ",
    "K09bsu016_u:4606": " kośagatabastiguhyam eṇeyajaṅghaṃ dirghāṅgulimāyatapādapārṣṇi vyāmaprabhaṃ suvarṇacchavimekaikapradakṣiṇordhvāṅgaromaṃ",
    "K09bsu016_u:4607": " nyagrodharājaparimaṇḍalaṃ lakṣaṇānuvyañjanopacitaśarīraṃ cintārājamaṇiratnamukuṭāvabaddhaśirasaṃ",
    "K09bsu016_u:4608": " jāmbūnadakanakārdhacandraracitalalāṭālaṃkāramindranīlamaṇivimalanīlakuṇḍalapralambitakarṇamanardhyamaṇiratnahāraprabhāvabhāsitavimalavipulopacitavakṣasaṃ (Gv 121)",
    "K09bsu016_u:4609": " divyottamamaṇikeyūrabalayavidaṣṭavikrīḍitabāhuṃ daśaratnaśalākāśatasuvibhaktena jāmbūnadakanakacchadanena",
    "K09bsu016_u:4610": " jyotīrasamahāmaṇiratnasuviśuddhagarbheṇa ratnaghaṇṭāmālāniścaritamanojñamadhuraghoṣeṇa",
    "K09bsu016_u:4611": " samantadiṅmahāmaṇiratnāvabhāsaprāptena",
    "K09bsu016_u:4612": " vimalavaiḍūryamaṇiratnadaṇḍena mahatā ratnacchatreṇa dhāryatā mahārājādhipatyaprāptamapratihataparacakraśāsanaṃ vigataparacakrabhayaiśvaryam",
    "K09bsu016_u:4613": " tasya samantāddaśāmātyasahasrāṇi saṃnipatitāni saṃniṣaṇṇāni rājakāryaprayuktānyapaśyat //",
    "K09bsu016_u:4614": " daśa cāsya kāraṇāpurūṣasahasrāṇi saṃnipatitāni purata upasthāpitāni narakapālasadṛśāni",
    "K09bsu016_u:4615": " yamapuruṣakalpāni vikṛtapadadhārīṇi raudravikṛtabhayasaṃjananāni raktanayanāni saṃdaṣṭauṣṭhatrivalībhṛkuṭīkṛtavadanāni",
    "K09bsu016_u:4616": " asiparaśuśaktitomarabhuśuṇḍiśūlapraharaṇagṛhītāni viṣamavikṛtaduḥsaṃsthitavadanaśarīrāṇi",
    "K09bsu016_u:4617": " meghavarṇāni bhīmarūpacaṇḍasvaranirghoṣāṇi durnirīkṣyatejāṃsi mahābhayakarāṇi prāṇiśatasahasrahṛdayasaṃtrāsasaṃjananāni",
    "K09bsu016_u:4618": " nigṛhītavyasattvanigrahaprayuktāni apaśyat /",
    "K09bsu016_u:4619": " tatra bahūni prāṇiśatasahasrāṇi corāṇāṃ parasvāpahāriṇā parasattvabhogavipralopināṃ",
    "K09bsu016_u:4620": " panthamoṣakāṇāṃ grāmanagaranigamaghoṣadāhakānāṃ kulaghātakānāṃ saṃdhicchedakānāṃ",
    "K09bsu016_u:4621": " kilbiṣakāriṇāṃ garadāyakānāṃ ḍāmarikānāṃ manuṣyaghātakānāṃ paradārasevināṃ mithyāpratipannānāṃ",
    "K09bsu016_u:4622": " duṣṭacetasāmabhidhyālūnāṃ vividhapāpakrūrakarmakāriṇāṃ gāḍhapañcabandhanabaddhāni",
    "K09bsu016_u:4623": " analasya rājño 'ntikamupanīyamānānyapaśyat /",
    "K09bsu016_u:4624": " tebhyo 'nalaṃ rājānaṃ yathārhadaṇḍaṃ praṇayantamadrākṣīt /",
    "K09bsu016_u:4625": " sa tatra rājño 'nalasyājñayā keṣāṃciddhastapādacchedaṃ keṣāṃcit karṇanāsācchedaṃ",
    "K09bsu016_u:4626": " keṣāṃciccakṣurutpāṭanaṃ keṣāṃcidaṅgapratyaṅgaśīrṣacchedanaṃ keṣāṃcit sarvaśarīramagninā",
    "K09bsu016_u:4627": " pradīpyamānāṃ kāṃścicchinnavikṛtataptakṣārodakapariṣicyamānaśarīrān,",
    "K09bsu016_u:4628": " evamanekavidhāstīvrāḥ kharāḥ kaṭukā amanāpāḥ prāṇahāriṇīḥ kāraṇāḥ kāryamāṇā apaśyat /",
    "K09bsu016_u:4629": " tasmiṃśca āghātane parvatapramāṇān karacaraṇanayanakarṇanāsāśiroṅgapratyaṅgarāśīnapaśyat /",
    "K09bsu016_u:4630": " triyojanagambhīraṃ ca anekayojanāyāmavistīrṇaṃ śoṇitasaro 'drākṣīt /",
    "K09bsu016_u:4631": " tatra ca aṅgapratyaṅgaśirovikalāni mṛtakalevaraśatasahasrāṇi vṛkaśṛgālāśvakākagṛdhraśyenakurarabhairavākīrṇāni bhakṣyamāṇāni apaśyat /",
    "K09bsu016_u:4632": " kānicinnīlāni ca nīlavarṇāni vipūyakāni vyādhmātakāni vipaṭumakāni paramavikṛtabībhatsānyapaśyat /",
    "K09bsu016_u:4633": " teṣāṃ ca vadhyānāṃ hanyamānānāṃ vividhāḥ kāraṇāḥ kāryamāṇānāṃ ghoramārtasvaraṃ krandatāṃ",
    "K09bsu016_u:4634": " mahāntaṃ nirnādanirghoṣamaśrauṣīt mahāsaṃvegodvegasaṃjananaṃ tadyathā saṃghāte mahānarake //",
    "K09bsu016_u:4635": " tasya tadatidārūṇabhairavakaraṃ paramavaiśasaṃ dṛṣṭvaivametadabhavat - ahaṃ ca sarvasattvahitasukhahetoranuttarāṃ",
    "K09bsu016_u:4636": " samyaksaṃbodhimabhisaṃprasthito bodhisattvacaryāparimārgaṇatatparaḥ kalyāṇamitrāṇi",
    "K09bsu016_u:4637": " paripṛcchāmi - kiṃ bodhisattvena kuśalaṃ kartavyam,",
    "K09bsu016_u:4638": " kimakuśalaṃ parivarjayitavyamiti /",
    "K09bsu016_u:4639": " ayaṃ ca analo rājā kuśaladharmaparihīṇo mahāsāvadyakarmakārī praduṣṭamanaḥsaṃkalpaḥ",
    "K09bsu016_u:4640": " parasattvajīvitoparodhāya pratipannaḥ parasattvotpīḍanatatparaḥ paralokanirapekṣo",
    "K09bsu016_u:4641": " durgatiprapātābhimukhaḥ /",
    "K09bsu016_u:4642": " tatkṛto 'smādbodhisattvacaryāśravo bhaviṣyatīti?",
    "K09bsu016_u:4643": " tasyaivaṃ cintāmanasikāraprayuktasya sarvasattvadhātuparitrāṇābhimukhasya (Gv 122)",
    "K09bsu016_u:4644": " vipulakarūṇāsaṃbhūtacetasa upari gaganatale devatā ityevamārocayāmāsuḥ na smarasi kulaputra jayoṣmāyatanasyarṣeḥ kalyāṇamitrānuśāsanīmiti?",
    "K09bsu016_u:4645": " sa ūrdhvamukho gaganatalamavalokya evamāha - smarāmīti /",
    "K09bsu016_u:4646": " devatāḥ prāhuḥ - mā tvaṃ kulaputra,",
    "K09bsu016_u:4647": " kalyāṇamitrānuśāsanīṣu vicikitsāmutpādaya /",
    "K09bsu016_u:4648": " samyak samena kalyāṇamitrāṇi praṇayanti na viṣameṇa /",
    "K09bsu016_u:4649": " acintyaṃ hi kulaputra bodhisattvānāmupāyakauśalyacaryājñānam /",
    "K09bsu016_u:4650": " acintyaṃ sarvasattvasaṃgrahajñānam /",
    "K09bsu016_u:4651": " acintyaṃ sattvānugrahajñānam /",
    "K09bsu016_u:4652": " acintyaṃ sattvanigrahajñānam /",
    "K09bsu016_u:4653": " acintyaṃ sattvapragrahajñānam /",
    "K09bsu016_u:4654": " acintyaṃ sattvasaṃgrahajñānam /",
    "K09bsu016_u:4655": " acintyaṃ sattvapariśodhanajñānam /",
    "K09bsu016_u:4656": " acintyaṃ sattvaparipālanajñānam /",
    "K09bsu016_u:4657": " acintyaṃ sattvāvataraṇajñānam /",
    "K09bsu016_u:4658": " acintyaṃ sattvaparipācanajñānam /",
    "K09bsu016_u:4659": " acintyaṃ sattvavinayajñānam /",
    "K09bsu016_u:4660": " gaccha kulaputra,",
    "K09bsu016_u:4661": " paripṛccha enaṃ bodhisattvacaryāmiti //",
    "K09bsu016_u:4662": " atha sudhanaḥ śreṣṭhidārako devatāvacanamupaśrutya yena analo rājā tenopajagāma /",
    "K09bsu016_u:4663": " upetya analasya rājñaḥ pādau śirasābhivandya analaṃ rājānamanekaśatasahasrakṛtvaḥ pradakṣiṇīkṛtya purataḥ prāñjaliḥ sthitvā evamāha - mayā ārya,",
    "K09bsu016_u:4664": " anuttarāyāṃ samyaksaṃbodhau cittamutpāditam /",
    "K09bsu016_u:4665": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:4666": " kathaṃ pratipattavyam /",
    "K09bsu016_u:4667": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:4668": " tadvadatu me āryaḥ kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:4669": " kathaṃ pratipattavyam //",
    "K09bsu016_u:4670": " atha khalvanalo rājā rājakāryāṇi kṛtvā utthāya siṃhāsanāt sudhanaṃ śreṣṭhidārakaṃ dakṣiṇena pāṇinā gṛhītvā tāladhvajaṃ rājadhānīṃ prāviśat /",
    "K09bsu016_u:4671": " so 'nupūrveṇa svaṃ gṛhamanupraviśya sudhanaṃ śreṣṭhidārakamantaḥpuraṃ praveśya bhadrāsane niṣadya evamāha - vyavalokayasva kulaputra imaṃ mama gṛhaparibhogamiti /",
    "K09bsu016_u:4672": " sa vyavalokayannadrākṣīttadgṛhaṃ vipulaṃ vistīrṇaṃ saptaratnaprākāraparikṣiptaṃ vividhamaṇiratnaprāsādopaśobhitamanekaratnakūṭāgāraśatasahasrālaṃkṛtamacintyamaṇiratnaprabhājvālojjvalitatejasaṃ",
    "K09bsu016_u:4673": " nānāmaṇiratnavividhavibhakticitravirājitalohitamuktāmayasamucchritastambhaṃ suprajñaptamusāragalvamayānekaratnaśatasahasravicitropaśobhitasiṃhāsanaṃ",
    "K09bsu016_u:4674": " jyotīrasamaṇiratnasiṃhadhvajasamucchritaṃ vairocanaṃ maṇiratnavitānavitataṃ cintāmaṇivicitramahājālasaṃchannamasaṃkhyeyavicitramaṇiratnapratimaṇḍitaniryūhavyūhaṃ",
    "K09bsu016_u:4675": " śītajalāśmagarbhamayapuṣkiriṇīsamupetaṃ sarvaratnadumayapaṅktiparivṛtam /",
    "K09bsu016_u:4676": " daśa cāsya strīkoṭīparivāramadrākṣīt abhirūpāṇāṃ prāsādikānāṃ darśanīyānāṃ paramaśubhavarṇapuṣkalatayā",
    "K09bsu016_u:4677": " samanvāgatānāṃ sarvakalāvidhijñānāṃ pūrvotthāyinīnāṃ paścānnipātinīnāṃ maitracittānāṃ",
    "K09bsu016_u:4678": " kiṃkaropacāvaravacanapratikāriṇīnām //",
    "K09bsu016_u:4679": " atha khalvanalo rājā sudhanaṃ śreṣṭhidārakamevamāha - tatkiṃ manyase kulaputra,",
    "K09bsu016_u:4680": " api tu pāpakāriṇāmevaṃrūpaḥ karmavipāko 'bhinirvartate?",
    "K09bsu016_u:4681": " evaṃrūpā ātmabhāvasaṃpat,",
    "K09bsu016_u:4682": " evaṃrūpā parivārasaṃpat,",
    "K09bsu016_u:4683": " evaṃrūpā mahābhogasaṃpat,",
    "K09bsu016_u:4684": " evaṃrūpā mahaiśvaryādhipatyasaṃpat?",
    "K09bsu016_u:4685": " āha - no hīdamārya /",
    "K09bsu016_u:4686": " so 'vocat - ahaṃ kulaputra māyāgatasya bodhisattvavimokṣasya lābhī /",
    "K09bsu016_u:4687": " ime ca kulaputra (Gv 123)",
    "K09bsu016_u:4688": " madviṣayavāsinaḥ sattvā yadbhūyasā prāṇātipātino 'dattādāyinaḥ kāmamithyācāriṇo mṛṣāvādinaḥ",
    "K09bsu016_u:4689": " paiśunikāḥ pārūṣikāḥ saṃbhinnapralāpino 'bhidhyālambā vyāpannācittā mithyādṛṣṭayaḥ",
    "K09bsu016_u:4690": " pāpakarmāṇo raudrāścaṇḍāḥ sāhasikā vividhākuśalakarmakriyāparigatāḥ /",
    "K09bsu016_u:4691": " te na śakyante 'nyathā pāpacaryāyā nivārayituṃ vinivartayitumanuśāsitum /",
    "K09bsu016_u:4692": " so 'haṃ kulaputra eṣāṃ sattvānāṃ damanāya paripācanāya vinayena hite saṃniyojanārthaṃ mahākaruṇāṃ puraskṛtya nirmitairvadhyaghātakairnirmitān vadhyapuruṣān ghātayāmi /",
    "K09bsu016_u:4693": " nirmitaiḥ kāraṇāpuruṣairnimitānakuśalakarmapathakāriṇo vividhāḥ kāraṇāḥ kārayāmi /",
    "K09bsu016_u:4694": " hastapādakarṇanāsāṅgapratyaṅgaśīrṣacchedādhikārikāśca duḥkhāstīvrā vedanāḥ pratyanubhavamānān saṃdarśayāmi /",
    "K09bsu016_u:4695": " tacca dṛṣṭvā ete madvijitavāsinaḥ sattvā labhante saṃvegam,",
    "K09bsu016_u:4696": " jāyate bhayam,",
    "K09bsu016_u:4697": " jāyate saṃtrāsaḥ,",
    "K09bsu016_u:4698": " bhavati caiṣāṃ chambhitatvam,",
    "K09bsu016_u:4699": " yaduta pāpakarmavyāpattivinivṛttaye /",
    "K09bsu016_u:4700": " so 'haṃ kulaputra imān sattvānanenopāyenodvignottrastacittātmavivignamanaso viditvā",
    "K09bsu016_u:4701": " daśabhyo 'kuśalebhyaḥ karmapathebhyo vinivartya daśakuśalakarmapathasamanvāgatān",
    "K09bsu016_u:4702": " kṛtvā atyantaniṣṭhe yogakṣeme sarvaduḥkhopacchede sarvajñatāsukhe pratiṣṭhāpayāmi /",
    "K09bsu016_u:4703": " nāhaṃ kulaputra kasyacit sattvasya viheṭhaṃ karomi kāyena vācā manasā va /",
    "K09bsu016_u:4704": " āparāntikāvīcikadukhe saṃbhrāmayeyam /",
    "K09bsu016_u:4705": " ahaṃ kulaputra tiryagyonigatasya saṃmūḍhasya antaśaḥ kuntapipīlikasya ekacittotpādenāpi duḥkhoparodhaṃ neccheyam,",
    "K09bsu016_u:4706": " prāgeva kṣetrabhūtasya kuśalakarmapathavirohaṇasamarthasya manuṣyabhūtasya /",
    "K09bsu016_u:4707": " svapnāntaragatasyāpi me kulaputra akuśaladharmasamudācāro notpadyate,",
    "K09bsu016_u:4708": " kaḥ punarvādaḥ samanvāgataḥ /",
    "K09bsu016_u:4709": " etasyāhaṃ kulaputra,",
    "K09bsu016_u:4710": " māyāgatasya bodhisattvavimokṣasya lābhī /",
    "K09bsu016_u:4711": " kiṃ mayā śakyaṃ anutpattikadharmakṣāntipratilabdhānāṃ",
    "K09bsu016_u:4712": " bodhisattvānāṃ māyāgatadharmasarvabhavagatyanubaddhānāṃ nirmitopamabodhisattvacaryāniryātānāṃ",
    "K09bsu016_u:4713": " pratibhāsopamasarvalokavijñaptānāṃ svapnopamadharmatāpratividdhānām asaṅgamukhadharmadhātunayānusṛtānāmindrajālopamacaryājālānugatānāmanāvaraṇajñānagocaraviṣayāṇāṃ",
    "K09bsu016_u:4714": " samantasamavasaraṇasamādhipathaniryātānām anantāvartadhāraṇīvaśavartināṃ buddhagocaraviṣayānubaddhānāṃ",
    "K09bsu016_u:4715": " caryāṃ jñātuṃ guṇān vā vaktum //",
    "K09bsu016_u:4716": " gaccha kulaputra,",
    "K09bsu016_u:4717": " ihaiva dakṣiṇāpathe suprabhaṃ nāma nagaram /",
    "K09bsu016_u:4718": " tatra mahāprabho nāma rājā prativasati /",
    "K09bsu016_u:4719": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:4720": " kathaṃ pratipattavyam //",
    "K09bsu016_u:4721": " atha khalu sudhanaḥ śreṣṭhidārakaḥ analasya rājñaḥ pādau śirasābhivandya analaṃ rājānamanekaśatasahasrakṛtvaḥ",
    "K09bsu016_u:4722": " pradakṣiṇīkṛtya punaḥ punaravalokya analasya rājño 'ntikāt prakrāntaḥ // 18 //",
    "K09bsu016_u:4723": " (Gv 124)",
    "K09bsu016_u:4724": " 21 Mahāprabhaḥ /",
    "K09bsu016_u:4725": " atha khalu sudhanaḥ śreṣṭhidārakastāṃ jñānamāyāmanusmaran,",
    "K09bsu016_u:4726": " taṃ māyāgataṃ bodhisattvavimokṣamupanidhyāyan,",
    "K09bsu016_u:4727": " tāṃ māyāgatadharmatāṃ pratyavekṣamāṇaḥ,",
    "K09bsu016_u:4728": " tāṃ karmamāyāsamatāṃ pratividhyan,",
    "K09bsu016_u:4729": " tāṃ dharmamāyāsamatāmanuvicintayan,",
    "K09bsu016_u:4730": " tāṃ dharmaparipākanirmāṇasamatāmanugacchan,",
    "K09bsu016_u:4731": " tamacintyaṃ jñānasaṃbhavālokamanusaran,",
    "K09bsu016_u:4732": " tamanantapraṇidhimāyāgatanirhāramabhinirharan,",
    "K09bsu016_u:4733": " tāmasaṅgacaryānirmāṇadharmatāṃ viśodhayan,",
    "K09bsu016_u:4734": " taṃ tryadhvamāyāgatalakṣaṇaṃ pravicinvan,",
    "K09bsu016_u:4735": " anupūrveṇa janapadena janapadaṃ paripṛcchan parigaveṣamāṇo 'nuvilokayan,",
    "K09bsu016_u:4736": " sarvadigvidikpathanimnasthalasamaviṣamajalājalapathaparvatagirikandaragrāmanagaranigamajanapadarāṣṭrarājadhānīṣvaparikhinnacitto",
    "K09bsu016_u:4737": " 'viśrāntaśarīro nikhilagaveṣī yena suprabhasya mahānagarasyopavicārastenopasaṃkramya",
    "K09bsu016_u:4738": " paryapṛcchat - kva sa mahāprabho rājeti /",
    "K09bsu016_u:4739": " tasya mahājanakāya upadarśayati - etatkulaputra suprabhaṃ mahānagaraṃ yatra mahāprabho rājā prativasati //",
    "K09bsu016_u:4740": " atha khalu sudhanaḥ śreṣṭhidārako yena suprabhaṃ mahānagaraṃ tenopasaṃkramyādrākṣīt suprabhaṃ mahānagaram /",
    "K09bsu016_u:4741": " dṛṣṭvā ca punastuṣṭa udagra āttamanāḥ pramuditaḥ prītisaumanasyajāta evamanucintayāmāsa - kutra kalyāṇamitraḥ prativasati?",
    "K09bsu016_u:4742": " adya taṃ drakṣyāmi kalyāṇamitram /",
    "K09bsu016_u:4743": " tataṃ śroṣyāmi bodhisattvacaryāṃ bodhisattvaniryāṇamukhamacintyāṃ bodhisattvadharmatām",
    "K09bsu016_u:4744": " acintyān bodhisattvaguṇagocarān acintyāṃ bodhisattvavṛṣabhitām acintyāṃ bodhisattvasamādhivihāritām",
    "K09bsu016_u:4745": " acintyaṃ bodhisattvavimokṣavikrīḍitam acintyāṃ bodhisattvamahārambhanistāraṇaviśuddhim /",
    "K09bsu016_u:4746": " evaṃ cintāmanasikāraprayukto yena suprabhaṃ mahānagaraṃ tenopajagāma /",
    "K09bsu016_u:4747": " upetya suprabhaṃ mahānagaramavalokayāmāsa vicitradarśanīyaṃ saptānāṃ ratnānāṃ suvarṇasya rūpasya vaiḍūryasya sphaṭikasya lohitamukteraśmagarbhasya musāragalvasya ca,",
    "K09bsu016_u:4748": " saptabhī ratnaparikhābhiḥ samantādanuparikṣiptaṃ gambhīrābhijātodakābhiḥ suvarṇavālikāsaṃstīrṇatalābhirdivyotpalapadmakumudapuṇḍarīkasaṃchannābhiḥ",
    "K09bsu016_u:4749": " kālānusāricandanakardamakaluṣodakābhiḥ,",
    "K09bsu016_u:4750": " saptaratnamayatālapaṅktibhiḥ samantādanuparikṣiptam,",
    "K09bsu016_u:4751": " saptabhirvajraratnaprākāraiḥ samantato 'nuparikṣiptam,",
    "K09bsu016_u:4752": " yaduta siṃhakāntavajraprākāreṇa aparājitavajraprākāreṇa nirvedhavīryavajraprākāreṇa",
    "K09bsu016_u:4753": " duryodhanavīryavajraprākāreṇa asaṅgavajradṛḍhaprākāreṇa vajrāṃśujālagarbhaprākāreṇa",
    "K09bsu016_u:4754": " virajovarṇavyūhaprākāreṇa anuparikṣiptam /",
    "K09bsu016_u:4755": " sarve ca vajraratnamahāprākārā asaṃkhyeyamaṇiratnapratyarpitā jāmbūnadakanakakṣoḍakaruciradantamālāracitā",
    "K09bsu016_u:4756": " rajatamaṇiruciradantamālāracitā vaiḍūryamaṇiruciradantamālāracitāḥ sphaṭikamaṇiruciradantamālāracitā",
    "K09bsu016_u:4757": " vidrumamaṇiruciradantamālāracitā lohitamuktāruciradantamālāracitāḥ sāgaragarbhamuktāmaṇiruciradantamālāracitāḥ /",
    "K09bsu016_u:4758": " tasya ca mahānagarasya daśayojanāntarāṇyaṣṭau dvārāṇi vicitrāṇi darśanīyāni saptānāṃ ratnānām /",
    "K09bsu016_u:4759": " tacca mahānagaraṃ vipulaṃ vistīrṇaṃ nānāṣṭāṅgasuvibhaktaṃ nīlavaiḍūryamayyāṃ pṛthivyāṃ pratiṣṭhāpitam /",
    "K09bsu016_u:4760": " tasmiṃśca mahānagare daśa rathyākoṭyaḥ /",
    "K09bsu016_u:4761": " ekaikasyāśca rathyāyā ubhayapārśvasaṃniviṣṭāni",
    "K09bsu016_u:4762": " nānāratnamayāni anekavividharatnavyūhapratimaṇḍitāni ucchritaratnacchatradhvajapatākāvaijayantīni sarvopakaraṇasamṛddhāni anekasattvaniyutādhyuṣitāni mahāgṛhaśatasahasrāṇi //",
    "K09bsu016_u:4763": " (Gv 125)",
    "K09bsu016_u:4764": " tacca mahānagaramasaṃkhyeyasuvarṇamaṇiratnaprāsādopaśobhitaṃ vaiḍūryamaṇijālasaṃchāditācintyaratnavyūhāsaṃkhyeyajāmbūnadakanakakūṭāgāraṃ",
    "K09bsu016_u:4765": " lohitamuktājālasaṃchāditācintyaratnavyūhāsaṃkhyeyarūpyakūṭāgāraṃ vicitraratnakośamaṇijālasaṃchāditācintyaratnavyūhāsaṃkhyeyavaiḍūryakūṭāgāraṃ",
    "K09bsu016_u:4766": " vipulagarbhamaṇirājasaṃchāditācintyaratnavyūhāsaṃkhyeyasphaṭikakūṭāgāram ādityagarbhamaṇirājasaṃchāditācintyaratnavyūhāsaṃkhyeyajagadrocanāmaṇiratnakūṭāgāraṃ",
    "K09bsu016_u:4767": " śrīraśmimaṇirājasaṃchāditācintyaratnavyūhāsaṃkhyeyendranīlaratnakūṭāgāraṃ jyotīraśmimaṇirājasaṃchāditācintyaratnavyūhāsaṃkhyeyajagatsāgaramaṇirājakūṭāgāraṃ",
    "K09bsu016_u:4768": " aparājitadhvajamaṇirājajālasaṃchāditācintyaratnavyūhāsaṃkhyeyavajrakūṭāgāraṃ divyamāndāravakusumajālasaṃchāditācintyavyūhāsaṃkhyeyakālānusāricandanakūṭāgāraṃ",
    "K09bsu016_u:4769": " vividhadivyakusumajālasaṃchāditācintyaratnavyūhāsaṃkhyeyātulagandharājakūṭāgāramanekaratnakhoṭakapratimaṇḍitaṃ",
    "K09bsu016_u:4770": " saptaratnavedikāparivṛtaṃ ratnatālapaṅktiparikṣiptam /",
    "K09bsu016_u:4771": " sarve ca te ratnakhoṭakā ratnajālāścānyonyaratnasūtravinibaddhāḥ /",
    "K09bsu016_u:4772": " sarvāṇi tāni ratnasūtrāṇi suvarṇaghaṇṭāmālopaśobhitāni /",
    "K09bsu016_u:4773": " sarvāśca tāḥ suvarṇaghaṇṭāmālā vicitraratnadāmakalāpopanibaddhāḥ /",
    "K09bsu016_u:4774": " sarve ca te ratnasūtradāmakalāpā ratnakiṅkiṇījālābhipralambitāḥ /",
    "K09bsu016_u:4775": " sarvaṃ ca taṃ mahānagaramasaṃkhyeyamaṇiratnajālasaṃchannamasaṃkhyeyaratnakiṅkiṇījālasaṃchannamasaṃkhyeyadivyagandhajālasaṃchannamasaṃkhyeyadivyavicitrapuṣpajālasaṃcchannamasaṃkhyeyaratnabimbajālasaṃchannamasaṃkhyeyavajravitānasaṃchannamasaṃkhyeyaratnavitānasaṃchannamasaṃkhyeyaratnacchatravitānasaṃcchannam",
    "K09bsu016_u:4776": " asaṃkhyeyaratnakūṭāgāravitānasaṃchannam asaṃkhyeyaratnavastravitānasaṃcchannam asaṃkhyeyaratnapuṣpamālāvitānasaṃcchannamutsṛjananānāratnadhvajapatākam",
    "K09bsu016_u:4777": " tasya ca suprabhasya mahānagarasya madhye rājño mahāprabhasya gṛhaṃ māpitamabhūt /",
    "K09bsu016_u:4778": " samantāccaturyojanaṃ parikṣepeṇa saptaratnamayaṃ saptabhirnānāratnamayībhirvedikābhiḥ",
    "K09bsu016_u:4779": " parivṛtaṃ saptabhī ratnakiṅkiṇījālaiḥ manojñamadhuranirghoṣaiḥ samantādanuracitaṃ",
    "K09bsu016_u:4780": " saptaratnamayībhiḥ saptatālapaṅktibhiranuparikṣiptamacintyanānāratnamayakūṭāgāravyūhaśatasahasrasamalaṃkṛtaṃ",
    "K09bsu016_u:4781": " divyotpalapadmakumudapuṇḍarīkasaṃchāditasalilābhiraṣṭāṅgopetavāriparipūrṇābhiḥ suvarṇavālikāsaṃstīrṇatalābhiḥ",
    "K09bsu016_u:4782": " sarvaratnapuṣpaphalavṛkṣapratimaṇḍitābhiḥ caturdikṣu suvibhaktaratneṣṭakānicitasopānābhiranekaratnamayībhiḥ",
    "K09bsu016_u:4783": " puṣkariṇībhirupaśobhitaṃ divyamadhuramanojñanānāśakunigaṇakūjitamamarapatibhavanapratispardhi /",
    "K09bsu016_u:4784": " madhye cāsya jagadrocanamaṇiratnakūṭāgāraḥ saṃsthitaḥ,",
    "K09bsu016_u:4785": " citro darśanīyo 'saṃkhyeyamaṇiratnācintyavyūhavirājito rājñā mahāprabheṇa saddharmagañjaḥ sthāpitaḥ //",
    "K09bsu016_u:4786": " atha khalu sudhanaḥ śreṣṭhidārako ratnaparikhāsvananunītacitto ratnaprākāreṣvavismayamāno",
    "K09bsu016_u:4787": " ratnatālapaṅktiṣvarajyamāno ratnaghaṇṭākiṅkiṇījālaghoṣamanāsvādayan divyavādyarutasaṃgītimadhuranirghoṣeṣvasaktacittaḥ",
    "K09bsu016_u:4788": " nānāvicitraratnavimānakūṭāgāraparibhogānamanasikurvan pramuditeṣu naranārīgaṇeṣu",
    "K09bsu016_u:4789": " dharmārāmaratirato rūpaśabdagandharasasparśarativiviktacetā dharmanidhyaptiparamo",
    "K09bsu016_u:4790": " yathābhigatasattvakalyāṇamitranirantaraparipṛcchanatayā anupūrveṇa yena nagaraśṛṅgāṭakaṃ tenopajagāma /",
    "K09bsu016_u:4791": " upetya samantādanuvilokayan adrākṣīnmahāprabhaṃ rājānaṃ madhye nagaraśṛṅgāṭakasya caityagṛhasya nātidūre (Gv 126)",
    "K09bsu016_u:4792": " mahāvyūhe bhadrāsane nīlavaiḍūryamaṇiratnapāde śvetavaiḍūryamaye siṃhapratiṣṭhite",
    "K09bsu016_u:4793": " jāmbūnadasuvarṇasūtraśvetajāle divyātirekavicitraratnavastrasuprajñaptopacāre asaṃkhyeyaratnabimbaracitālaṃkāre",
    "K09bsu016_u:4794": " acintyamaṇiratnavyūhajālasaṃchādite divyaratnanānābhaktivicitrajāmbūnadakanakapaṭṭavitānavitate",
    "K09bsu016_u:4795": " cintārājamaṇiratnapadmagarbhe mahādharmāsane paryaṅkena niṣaṇṇam /",
    "K09bsu016_u:4796": " dvātriṃśanmahāpuruṣalakṣaṇālaṃkṛtaśarīram /",
    "K09bsu016_u:4797": " vicitrāśītyanuvyañjanopaśobhitagātram /",
    "K09bsu016_u:4798": " kanakaparvatamiva nānāratnavinyāsavirājitam /",
    "K09bsu016_u:4799": " ādityamaṇḍalamiva dīptatejasam /",
    "K09bsu016_u:4800": " pūrṇacandramaṇḍalamiva saumyadarśanam /",
    "K09bsu016_u:4801": " brahmāṇamiva brahmaparṣadivirocamānam /",
    "K09bsu016_u:4802": " sāgaramiva gambhīradharmānantaguṇaratnanicayam /",
    "K09bsu016_u:4803": " mahāmeghamiva varṣasvabhāvanirghoṣam /",
    "K09bsu016_u:4804": " gaganamiva dharmanayajyotirgaṇapratimaṇḍitam /",
    "K09bsu016_u:4805": " sumerumiva cāturvarṇasattvasāgaracittapratibhāsaprāptam /",
    "K09bsu016_u:4806": " ratnadvīpamiva vividhajñānaratnākīrṇatalam /",
    "K09bsu016_u:4807": " purataścāsya anekān suvarṇamaṇimuktāvaiḍūryaśaṅkhaśilāpravālajātarūparajataratnarāśīn,",
    "K09bsu016_u:4808": " nānāratnadivyavastraratnarāśīn,",
    "K09bsu016_u:4809": " vividhadivyaratnābharaṇarāśīn,",
    "K09bsu016_u:4810": " nānābhakṣyabhojyarāśīn,",
    "K09bsu016_u:4811": " vividharasāgraviśeṣanicayān,",
    "K09bsu016_u:4812": " nānāvyūhaviṣayasthāpitānapaśyat /",
    "K09bsu016_u:4813": " anekāni ca divyaratharatnakoṭīśatasahasrāṇi,",
    "K09bsu016_u:4814": " anekāni divyatūryakoṭīśatasahasrāṇi,",
    "K09bsu016_u:4815": " anekāni divyagandhaprākārakoṭīśatasahasrāṇi,",
    "K09bsu016_u:4816": " anekān glānapratyayabhaiṣajyapariṣkārān,",
    "K09bsu016_u:4817": " anekān sarvopakaraṇaviśeṣarāśīn,",
    "K09bsu016_u:4818": " kalpikānanavadyān",
    "K09bsu016_u:4819": " yathābhiprāyasattvaparibhogāya /",
    "K09bsu016_u:4820": " anekāni ca gośatasahasrāṇi suvarṇaśṛṅgakhurāṇi kaṃsadohāni daridrāṇāṃ sattvānāṃ saṃgrahāya sthāpitānyapaśyat /",
    "K09bsu016_u:4821": " anekāni ca kanyākoṭīniyutaśatasahasrāṇi abhirūpāṇi prāsādikāni darśanīyāni sarvābharaṇavibhūṣitāni",
    "K09bsu016_u:4822": " divyāmbaradharāṇi divyoragasāracandanānuliptagātrāṇi catuḥṣaṣṭikalāvidhijñāni sarvakāmacaryopacārakuśalāni sthāpitānyapaśyat /",
    "K09bsu016_u:4823": " yathā cāsya puratastathā sarvarathyācatvaraśṛṅgāṭakadvāravīthimukheṣu ekaikasyāṃ",
    "K09bsu016_u:4824": " rathyāyāmubhayorantaryorviṃśativyomakakoṭīḥ sarvopakaraṇaparipūrṇaiḥ sthāpitā yaduta",
    "K09bsu016_u:4825": " sattvasaṃgrahāya sattvaparigrahāya sattvaprītisaṃjananāya sattvaprāmodyotpādanāya",
    "K09bsu016_u:4826": " sattvamanaḥsaṃprasādanāya sattvacittaprahlādanāya sattvakleśavyupaśamāya sarvadharmasvabhāvārthasaṃniyojanāya",
    "K09bsu016_u:4827": " sattvasarvajñatāsamānārthokaraṇāya sattvaparadrohacittavinivartanāya sarvakāyavāgduścaritavinivartanāya",
    "K09bsu016_u:4828": " sattvadṛṣṭiśalyasamuddharaṇāya sattvakarmapathapariśuddhaye //",
    "K09bsu016_u:4829": " atha khalu sudhanaḥ śreṣṭhidārako mahāprabhasya rājñaḥ sarvaśarīreṇa praṇipatya mahāprabhaṃ",
    "K09bsu016_u:4830": " rājānamanekaśatasahasrakṛtvaḥ pradakṣiṇīkṛtya purataḥ prāñjaliḥ sthitvā evamāha -",
    "K09bsu016_u:4831": " mayā ārya anuttarāyāṃ samyaksaṃbodhau cittamutpāditam /",
    "K09bsu016_u:4832": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:4833": " kathaṃ pratipattavyam /",
    "K09bsu016_u:4834": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:4835": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:4836": " kathaṃ pratipattavyam /",
    "K09bsu016_u:4837": " āha - ahaṃ kulaputra mahāmaitrīdhvajāṃ bodhisattvacaryāṃ pariśodhayāmi,",
    "K09bsu016_u:4838": " paripūrayāmi /",
    "K09bsu016_u:4839": " eṣā ca me kulaputra mahāmaitrīdhvajā bodhisattvacaryā anekeṣāṃ buddhaśatānāmanekeṣāṃ buddhasahasrāṇāmanekeṣāṃ buddhakoṭīniyutaśatasahasrāṇāṃ yāvadanabhilāpyānabhilāpyānāṃ (Gv 127)",
    "K09bsu016_u:4840": " buddhānāṃ bhagavatāmantikāt paripṛṣṭā paripraśnīkṛtā viśodhitā vyūhitā vilokitā vicāritā anugaveṣitā paryanviṣṭā vicitritā vipulīkṛtā /",
    "K09bsu016_u:4841": " so 'haṃ kulaputra asyāṃ mahāmaitrīdhvajāyāṃ bodhisattvacaryāyāṃ sthitvā dharmeṇa rājyamanuśāsāmi /",
    "K09bsu016_u:4842": " dharmeṇa lokamanugṛhṇāmi /",
    "K09bsu016_u:4843": " dharmeṇa lokamanuvicarāmi /",
    "K09bsu016_u:4844": " dharmeṇa sattvān praṇayāmi /",
    "K09bsu016_u:4845": " dharmeṇa sattveṣu pratipadye /",
    "K09bsu016_u:4846": " dharmamaṇḍale sattvānāvartayāmi /",
    "K09bsu016_u:4847": " dharmanayaṃ sattvānāmupasaṃharāmi /",
    "K09bsu016_u:4848": " dharmeṇa sattvān paribhāvayāmi /",
    "K09bsu016_u:4849": " dharmapratipattau sattvān niyojayāmi /",
    "K09bsu016_u:4850": " dharmasvabhāvanidhyaptau sattvān pratiṣṭhāpayāmi /",
    "K09bsu016_u:4851": " maitracittatāyāṃ mahāmaitryādhipatye maitrībale hitacittatāyāṃ sukhacittatāyāṃ dayācittatāyāmanugrahacittatāyāṃ",
    "K09bsu016_u:4852": " sattvānugrahacittatāyāṃ sattvaparigrahānutsargacittatāyāṃ sarvaduḥkhavinivartanapraṇidhyanupacchedacittatāyāmatyantasukhapratiṣṭhāpanasamudācārān",
    "K09bsu016_u:4853": " pratiprasrabdhaye sattvān pratiṣṭhāpayāmi /",
    "K09bsu016_u:4854": " āśrayaṃ caiṣāṃ prahlādayāmi /",
    "K09bsu016_u:4855": " prasrabdhisukhasaṃjananatayā cittalatāṃ caiṣāṃ vyāvartayāmi /",
    "K09bsu016_u:4856": " saṃsāraratiprasaṅgāccittasaṃtatiṃ caiṣāṃ pariṇāmayāmi /",
    "K09bsu016_u:4857": " dharmārāmaratyāṃ viśodhayāmi /",
    "K09bsu016_u:4858": " sarvākuśaladharmebhyaḥ pariśodhayāmi /",
    "K09bsu016_u:4859": " sarvākuśaladharmebhyo vinivartayāmi /",
    "K09bsu016_u:4860": " saṃsārasrotasa āvartayāmi /",
    "K09bsu016_u:4861": " dharmadhātunayasamudreṣu cittāvidyāṃ caiṣāṃ nirdahāmi sarvabhavagatyupapattivyavacchedāya /",
    "K09bsu016_u:4862": " cittārciṣāśayaṃ caiṣāṃ saṃjanayāmi sarvajñatāphalapratilābhāya",
    "K09bsu016_u:4863": " / cittasāgaraṃ caiṣāṃ prasādayāmi asaṃhāryaśraddhābalasaṃjananāya /",
    "K09bsu016_u:4864": " evamāhaṃ kulaputra maitrīdhvajāyāṃ bodhisattvacaryāyāṃ sthitvā dharmeṇa lokamanuśāsāmi /",
    "K09bsu016_u:4865": " na khalu kulaputra madvijitavāsinaḥ sattvā mamāntikādbhayaṃ trāsaṃ chambhitatvaṃ romaharṣaṇaṃ vā nirgacchanti /",
    "K09bsu016_u:4866": " ye ca kulaputra daridrāḥ sattvā vividhopakaraṇavikalā māmupasaṃkrāmanti annārthino vā pānārthino vā vastrārthino vā yāvat sarvārthino vā,",
    "K09bsu016_u:4867": " tānahaṃ pūrvaparicitāneva vivṛtān rājakośān gṛhṇīdhvamityapyanujānāmi yasyārthe yūyaṃ",
    "K09bsu016_u:4868": " pāpakaṃ karma ārabhetha prāṇivadhaṃ vā adattādānaṃ vā kāmamithyācāraṃ vā mṛṣāvādaṃ",
    "K09bsu016_u:4869": " vā paiśunyaṃ vā pāruṣyaṃ vā saṃbhinnapralāpaṃ vā abhidhyāṃ vā vyāpādaṃ vā mithyādṛṣṭiṃ",
    "K09bsu016_u:4870": " vā tadanyāni vā vividhāni dṛṣṭikṛtānyabhiniviśetha /",
    "K09bsu016_u:4871": " ataḥ tasmāt suprabhānmahānagarānnagaradvārebhyo vīthirathyāmukhacatvaraśṛṅgāṭakebhyo yo yenārthī sa taṃ gṛhṇātu,",
    "K09bsu016_u:4872": " pūrvadattameva yattanmayeti /",
    "K09bsu016_u:4873": " ye khalu punaḥ kulaputra suprabhamahānagarābhyantaranivāsinaḥ sattvāḥ,",
    "K09bsu016_u:4874": " sarve te bodhisattvā mahāyānasaṃprasthitāḥ /",
    "K09bsu016_u:4875": " teṣāṃ yathāśayapariśuddhyā idaṃ suprabhaṃ mahānagaramābhāsamāgacchati,",
    "K09bsu016_u:4876": " yaduta keṣāṃcit parīttaṃ keṣāṃcidvipulaṃ keṣācinmṛttikātalaṃ keṣācidvaiḍūryamaṇiratnasaṃstṛtatalaṃ",
    "K09bsu016_u:4877": " keṣācinmṛttikāprākāraṃ keṣāṃcidaparājitavastradhvajavastraratnamahāprākāraparikṣiptaṃ",
    "K09bsu016_u:4878": " keṣāṃcidākīrṇaśarkarakaṭhallamutkūlanikūlaṃ śvabhraprapātabahulam,",
    "K09bsu016_u:4879": " keṣāṃcidanekamahāmaṇiratnasaṃstṛtatalaṃ kṛtopacāraṃ samapāṇitalajātam,",
    "K09bsu016_u:4880": " keṣāṃcidasaṃkhyeyaratnabhavanavimānaprāsādakūṭāgāraharmyatalaniryūhagavākṣajālārdhacandrasiṃhapañjaramaṇivicitradarśanīyamābhāsamāgacchati /",
    "K09bsu016_u:4881": " bahirnagaranivāsināmapi śuddhāśayānāṃ kṛtakuśalamūlānāṃ paryupāsitabahubuddhotpādānāṃ sarvajñatābhimukhānāṃ sarvajñatāpratiśaraṇānāṃ ratnamayamābhāsamāgacchati",
    "K09bsu016_u:4882": " ye mayā pūrvaṃ bodhisattvacaryāyāṃ caratā caturbhiḥ saṃgrahavastubhiḥ saṃgṛhītāḥ,",
    "K09bsu016_u:4883": " madanyeṣāṃ mṛṇmayābhāsamāgacchati /",
    "K09bsu016_u:4884": " (Gv 128) yadā ca kulaputra madvijatavāsinaḥ sattvā deśapradeśeṣu grāmanagaranigamarāṣṭrarājadhānīṣu",
    "K09bsu016_u:4885": " pañcakaṣāye loke kālasvabhāvasaṃkṣobhitān daśākuśalānāṃ karmapathānapyācaritumicchanti,",
    "K09bsu016_u:4886": " tadāhaṃ teṣāmanugrahāya mahāmaitrīpūrvaṃgamaṃ lokendriyāvartaṃ nāma bodhisattvasamādhiṃ",
    "K09bsu016_u:4887": " samāpadye / samanantarasamāpannasya ca me kulaputra imaṃ samādhim,",
    "K09bsu016_u:4888": " atha teṣāṃ sattvānāṃ tāni bhayāni te upasargāḥ tāni vairāṇi te vigrahavivādāḥ te",
    "K09bsu016_u:4889": " cittasaṃkṣobhāḥ tāni vihiṃsācittāni praśamanti vyupaśamanti nivartante nirudhyante",
    "K09bsu016_u:4890": " tadyathāpi tadasyaiva mahāmaitrīpūrvaṃgamasya lokendriyāvartasya bodhisattvasamādhidharmatāpratilābhena /",
    "K09bsu016_u:4891": " api tu kulaputra,",
    "K09bsu016_u:4892": " āgamaya muhūrtaṃ yāvat pratyakṣībhaviṣyasi //",
    "K09bsu016_u:4893": " atha khalu mahāprabho rājā tasyāṃ velāyāṃ mahāmaitrīpūrvaṃgamaṃ lokendriyāvartaṃ bodhisattvasamādhiṃ samāpannaḥ /",
    "K09bsu016_u:4894": " samanantarasamāpannasya ca rājño mahāprabhasya imaṃ mahāmaitrīpūrvaṅgamaṃ lokendriyāvartaṃ bodhisattvasamādhim,",
    "K09bsu016_u:4895": " atha tāvadeva suprabhaṃ mahānagaraṃ sadeśapradeśaṃ sagrāmanagaranigamajanapadarāṣṭrarājadhānīparivāraṃ ṣaḍvikāraṃ prakampitam /",
    "K09bsu016_u:4896": " tasya pracalataste 'pi ratnaprākārā ratnaprāsādā ratnagarbhāṇi ratnagṛhāṇi,",
    "K09bsu016_u:4897": " ratnabhavanāni ratnavimānāni ratnakūṭāgārāṇi ratnaniryūhā ratnaharmyāṇi ratnagavākṣāḥ",
    "K09bsu016_u:4898": " ratnavedikāḥ ratnatoraṇāni ratnārdhacandrā ratnasiṃhapañcarāṇi ratnakhoṭakāni ratnabimbāni",
    "K09bsu016_u:4899": " ratnavitānāni ratnasūtrakiṅkiṇījālāni ratnaghaṇṭāḥ ratnadhvajāḥ ratnapatākāḥ ratnatālāḥ",
    "K09bsu016_u:4900": " saṃpracalitāḥ saṃpragarjitāḥ saṃghaṭṭitāḥ /",
    "K09bsu016_u:4901": " te ca saṃghadṛmānā valgu manojñaṃ śravaṇīyaṃ śabdamanuravanto yena rājā mahāprabhaḥ,",
    "K09bsu016_u:4902": " tenāvanamanti sma,",
    "K09bsu016_u:4903": " praṇamanti sma /",
    "K09bsu016_u:4904": " ye ca te suprabhasya mahānagarābhyantaravāsinaḥ,",
    "K09bsu016_u:4905": " sarve te prītiprāmodyaparisphuṭacetaso yena mahāprabho rājā tenābhimukhāḥ sarvaśarīreṇa praṇamanti sma /",
    "K09bsu016_u:4906": " ye cāsya vijitavāsinaḥ sattvāḥ sarvagrāmanagaranigamajanapadarāṣṭrarājadhānīṣu,",
    "K09bsu016_u:4907": " te 'pi sarve prahlāditakāyacittāḥ prītiprāmodyajātāḥ yena rājā mahāprabhastenābhimukhāḥ praṇemuḥ /",
    "K09bsu016_u:4908": " ye ca tiryagyonigatāḥ sattvāḥ,",
    "K09bsu016_u:4909": " te 'pi sarve anyonyamaitracittā hitacittā yena rājā mahāprabhastenābhipraṇatāḥ /",
    "K09bsu016_u:4910": " yāni ca parvataśikharāṇi tadanye cāpyunnatāḥ pṛthivīpradeśāḥ,",
    "K09bsu016_u:4911": " te 'pi sarve yena rājā mahāprabhastenābhinatāḥ /",
    "K09bsu016_u:4912": " ye ca puṣpavṛkṣāḥ phalavṛkṣāḥ patravṛkṣā bījagrāmabhūtagrāmaśasyatṛṇagulmauṣadhivanaspatayo vā,",
    "K09bsu016_u:4913": " te 'pi sarve yena mahāprabho rājā tenābhinatāḥ /",
    "K09bsu016_u:4914": " yāni cāsya vijite sarvotsasarohradataḍāgaprasravaṇanadīpuṣkariṇyudapānāni,",
    "K09bsu016_u:4915": " tānyapi sarvāṇi yena rājā mahāprabhastenābhimukhaṃ vegaṃ prāmuñcan //",
    "K09bsu016_u:4916": " daśa ca nāgarājasahasrāṇi mahākālāgarudhūpapaṭalagandhodakameghairvicitravidyullatājvālāvabhāsitairabhigarjadbhiḥ sūkṣmābhirgandhodakadhārābhiścaturdiśamabhiprāvarṣan",
    "K09bsu016_u:4917": " daśa ca devaputrasahasrāṇi śakrasuyāmasaṃtuṣitasunirmitavaśavartidevarājapramukhāni antarikṣe gatāni,",
    "K09bsu016_u:4918": " divyatūryameghakoṭīniyutaśatasahasrasaṃpravāditodārapramuktanirghoṣālaṃkāram,",
    "K09bsu016_u:4919": " asaṃkhyeyāpsarogaṇadivyasaṃgītimeghanirnādamanojñamadhuranirghoṣālaṃkāram,",
    "K09bsu016_u:4920": " asaṃkhyeyadivyavicitraratnapuṣpameghapravarṣaṇālaṃkāram, (Gv 129)",
    "K09bsu016_u:4921": " asaṃkhyeyanānāvarṇadivyagandhapravarṣaṇālaṃkāram,",
    "K09bsu016_u:4922": " asaṃkhyeyadivyaratnavicitramālyameghapravarṣaṇālaṃkāram,",
    "K09bsu016_u:4923": " asaṃkhyeyanānāvarṇadivyacūrṇameghapravarṣaṇālaṃkāram,",
    "K09bsu016_u:4924": " asaṃkhyeyadivyaratnavicitrābharaṇameghapravarṣaṇālaṃkāram,",
    "K09bsu016_u:4925": " asaṃkhyeyadivyaratnavastravicitravimalasūkṣmanānāvarṇameghapravarṣaṇālaṃkāram,",
    "K09bsu016_u:4926": " asaṃkhyeyadivyaratnanānāvicitracchatrameghapravarṣaṇālaṃkāram,",
    "K09bsu016_u:4927": " asaṃkhyeyadivyasiṃhakāntaratnadhvajameghapravarṣaṇālaṃkāram,",
    "K09bsu016_u:4928": " asaṃkhyeyadivyaratnaprabhājvālojjvalitaratnapatākāmeghapravarṣaṇālaṃkāraṃ gaganatalamadhyatiṣṭhan mahāprabhasya rājñaḥ pūjākarmaṇe /",
    "K09bsu016_u:4929": " airāvaṇaśca mahānāgarājā sarvaṃ gaganatalamasaṃkhyeyadivyanānāratnapadmameghasaṃchannamadhyatiṣṭhadasaṃkhyeyadivyamaṇiratnahārābhipralambitam,",
    "K09bsu016_u:4930": " asaṃkhyeyadivyaratnapaṭṭadāmakalāpābhipralambitam,",
    "K09bsu016_u:4931": " asaṃkhyeyadivyaratnavicitramālāguṇābhipralambitālaṃkāram,",
    "K09bsu016_u:4932": " asaṃkhyeyadivyaratnavicitrābharaṇamālābhipralambitālaṃkāram,",
    "K09bsu016_u:4933": " asaṃkhyeyadivyavicitraratnakusumadāmābhipralambitālaṃkāram,",
    "K09bsu016_u:4934": " asaṃkhyeyanānāvarṇadivyagandharājasarvadikspharaṇagandhameghasaṃchāditālaṃkāram,",
    "K09bsu016_u:4935": " asaṃkhyeyadivyaratnavastranānāvarṇameghapravarṣaṇālaṃkāram,",
    "K09bsu016_u:4936": " asaṃkhyeyadivyadhūpabimbapaṭalameghapravarṣaṇālaṃkāram,",
    "K09bsu016_u:4937": " asaṃkhyeyadivyanānāvarṇacūrṇameghasūkṣmapravarṣaṇālaṃkāram,",
    "K09bsu016_u:4938": " asaṃkhyeyāpsarogaṇadivyatūryasaṃgītimadhuramanojñanirghoṣasaṃprayuktastutimeghasaṃchāditābhipravarṣaṇālaṃkāraṃ",
    "K09bsu016_u:4939": " sarvagaganatalamadhyatiṣṭhat acintyanāgendravṛṣabhitāvikurvitaprabhāvena /",
    "K09bsu016_u:4940": " asaṃkhyeyāni ca rākṣasendraśatasahasrāṇi jaladharanivāsīni cāturdvīpikalokadhātvadhiṣṭhānadharaṇitalanivāsīni",
    "K09bsu016_u:4941": " ca māṃsarudhirabhakṣāṇi jalacaramṛgapaśupakṣigavāśvagajagardabhanaranārīgaṇojohārīṇi",
    "K09bsu016_u:4942": " praduṣṭamanaḥsaṃkalpāni nityaṃ jagadviheṭhāvihiṃsāpratipannāni sarvāṇi paramamaitrahitacittāni",
    "K09bsu016_u:4943": " suprasannamukhavarṇāni sarvajagadavihiṃsāviheṭhāparamāṇi paralokasāpekṣāṇi kṛtāñjalipuṭāni",
    "K09bsu016_u:4944": " paramaprīticittāni yena rājā mahāprabhastenābhipraṇatānyabhūvan,",
    "K09bsu016_u:4945": " atulyaṃ ca kāyikacaitasikamudāraṃ sukhaṃ pratyanubhavanti sma /",
    "K09bsu016_u:4946": " anekāni ca yakṣakumbhāṇḍapiśācabhūtādhipatiśatasahasrāṇi paramamaitrahitacittāni",
    "K09bsu016_u:4947": " suprasannamukhavarṇāni sarvajagadavihiṃsāviheṭhāparamāṇi paralokasāpekṣāṇi kṛtāñjalipuṭāni",
    "K09bsu016_u:4948": " paramaprīticittāni yena rājā mahāprabhaḥ,",
    "K09bsu016_u:4949": " tenābhipraṇatānyabhūvan,",
    "K09bsu016_u:4950": " atulyaṃ ca kāyikacaitasikamudāraṃ sukhaṃ pratyanubhavanti sma /",
    "K09bsu016_u:4951": " evaṃ sarvāvatyāṃ cāturdvīpikāyāṃ lokadhātau sarvasattvānāṃ sarvabhayopadravopasargavairavigrahavivādāścittasaṃkṣobhāvihiṃsācittāni",
    "K09bsu016_u:4952": " praśāmyanti vyupaśāmyanti vinivartante nirudhyante pratyudāvartante /",
    "K09bsu016_u:4953": " yathā cāturdvīpikāyāṃ lokadhātau,",
    "K09bsu016_u:4954": " evaṃ sarvasyāṃ trisāhasramahāsāhasrāyāṃ lokadhātau yāvaddaśasu dikṣu daśalokadhātukoṭīniyutaśatasahasreṣu",
    "K09bsu016_u:4955": " sarvasattvānāṃ sarvabhayopadravopasargavairavigrahavivādāścittasaṃkṣobhāḥ pāpavihiṃsācittāni praśāntānyabhūvan /",
    "K09bsu016_u:4956": " vyupaśāntāni vinivṛttāni niruddhāni pratyudāvartānyabhūvan,",
    "K09bsu016_u:4957": " yaduta mahāmaitrīpūrvaṃgamasya lokendriyāvartasya bodhisattvasamādherdharmatāpratilambhena //",
    "K09bsu016_u:4958": " atha khalu mahāprabho rājā tasmātsamādhervyūtthāya sudhanaṃ śreṣṭhidārakametadavocat - etamahaṃ kulaputra,",
    "K09bsu016_u:4959": " mahāmaitrīdhvajaṃ bodhisattvacaryājñānālokamukhaṃ prajānāmi /",
    "K09bsu016_u:4960": " kiṃ mayā śakyaṃ bodhisattvānāṃ mahāmaitryapramāṇacchatrāṇāṃ sarvalokadhātusukhāśayaspharaṇatayā,",
    "K09bsu016_u:4961": " sarvajagatparivārāṇāmabhinnaparivāratayā, (Gv 130)",
    "K09bsu016_u:4962": " sarvajagatparitrāṇaprasṛtānāṃ hinotkṛṣṭamadhyamasamaprayogatayā,",
    "K09bsu016_u:4963": " dharaṇisamamaitracittānāṃ sarvajagatsaṃdhāraṇapratipannatayā,",
    "K09bsu016_u:4964": " pūrṇacandramaṇḍalasamānānāṃ sarvajagatsamaprasṛtapuṇyajñānaraśmīnāmādityamaṇḍalasamānānāṃ sarvajñeyajñānālokāvabhāsanatayā,",
    "K09bsu016_u:4965": " mahāpradīpakalpānāṃ sarvasattvacittagahanāndhakāravidhamanatayā,",
    "K09bsu016_u:4966": " udakaprasādakamaṇiratnasadṛśānāṃ sarvasattvacittasaromāyāśāṭyakāluṣyāpanayanatayā,",
    "K09bsu016_u:4967": " cintārājamaṇiratnasadṛśānāṃ sarvajagadabhiprāyapraṇidhiparipūraṇatayā,",
    "K09bsu016_u:4968": " mahāmārutasadṛśānāṃ sarvajagatsamādhisamāpattibhavanasarvajñatāmahāpuraparisaṃsthāpanatayā caryāṃ jñātuṃ guṇān vā vaktum,",
    "K09bsu016_u:4969": " puṇyaparvato vā tulayitum,",
    "K09bsu016_u:4970": " guṇajyotirgaṇagaganaṃ vā avalokayitum,",
    "K09bsu016_u:4971": " mahāpraṇidhivāyumaṇḍalaṃ vā paricchettum,",
    "K09bsu016_u:4972": " dharmasamatābalaṃ vā pramātum,",
    "K09bsu016_u:4973": " mahāyānavyūhavarṇān vā paridīpayitum,",
    "K09bsu016_u:4974": " samantabhadracaryānayaviśeṣān vā vaktum,",
    "K09bsu016_u:4975": " mahābodhisattvasamādhibhāvanādvāraṃ vā vivaritum,",
    "K09bsu016_u:4976": " mahākaruṇāmeghān vā saṃvarṇayitum //",
    "K09bsu016_u:4977": " gaccha kulaputra,",
    "K09bsu016_u:4978": " iyamihaiva dakṣiṇāpathe sthirā nāma rājadhānī /",
    "K09bsu016_u:4979": " tatra acalā nāmopāsikā prativasati /",
    "K09bsu016_u:4980": " tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:4981": " kathaṃ pratipattavyam //",
    "K09bsu016_u:4982": " atha khalu sudhanaḥ śreṣṭhidārako mahāprabhasya rājñaḥ pādau śirasābhivandya mahāprabhaṃ",
    "K09bsu016_u:4983": " rājānamanekaśatasahasrakṛtvaḥ pradakṣiṇīkṛtya punaḥ punaravalokya mahāprabhasya rājño",
    "K09bsu016_u:4984": " 'ntikāt prakrāntaḥ // 19 //",
    "K09bsu016_u:4985": " (Gv 131)",
    "K09bsu016_u:4986": " 22 Acalā /",
    "K09bsu016_u:4987": " atha khalu sudhanaḥ śreṣṭhidārakaḥ suprabhānmahānagarānniṣkramya muhūrtaṃ mārgamanusṛtya mahāprabhasya rājño 'nuśāsanīmanuvicintayan,",
    "K09bsu016_u:4988": " taṃ mahāmaitrīdhvajaṃ bodhisattvacaryānayamanusmaran,",
    "K09bsu016_u:4989": " taṃ lokendriyāvartamahāsamādhimukhālokaṃ paribhāvayan,",
    "K09bsu016_u:4990": " tāmacintyāṃ bodhisattvakāyaviśuddhyalaṃkārasiṃhāsanavyūhavimātratāmabhinirharamāṇaḥ,",
    "K09bsu016_u:4991": " tāmacintyāṃ bodhisattvapraṇidhipuṇyādhipateyabalatāmanubṛṃhayan,",
    "K09bsu016_u:4992": " tamacintyaṃ bodhisattvānāṃ sattvaparipākajñānanayaṃ dṛḍhīkurvāṇaḥ,",
    "K09bsu016_u:4993": " tāmacintyāmasādhāraṇāṃ bodhisattvaparibhogamāhātmyatāmanuvicintayan,",
    "K09bsu016_u:4994": " tāmacintyāṃ bodhisattvādhimātratāṃ nimittīkurvan,",
    "K09bsu016_u:4995": " tāmacintyāṃ bodhisattvānāṃ sattvaparipākaviśuddhimanusmaran,",
    "K09bsu016_u:4996": " tāmacintyāṃ bodhisattvaparivārasaṃpatpariśuddhimavakalpayan,",
    "K09bsu016_u:4997": " tamacintyaṃ bodhisattvānāṃ sattvakāryanidhyānālokanayamadhimucyamānaḥ pratilebhe",
    "K09bsu016_u:4998": " cittaprītiprasādavegaṃ cittapraharṣaṃ cittotplavaṃ cittanandīṃ cittānāvilatāṃ cittaprabhāsvaratāṃ",
    "K09bsu016_u:4999": " cittadṛḍhatāṃ cittavipulatāṃ cittāparyādanatām /",
    "K09bsu016_u:5000": " sa evaṃ kalyāṇamitrānusmṛtimanasikāraprayukto 'śrūṇi pravartayan anuvicintayāmāsa",
    "K09bsu016_u:5001": " - aho batedaṃ kalyāṇamitradarśanaṃ sarvaguṇaratnākarabhūtaṃ sarvabodhisattvacaryāpariśodhanaparipūraṇaṃ",
    "K09bsu016_u:5002": " sarvabodhisattvasmṛtiviśuddhikaraṃ sarvabodhisattvadhāraṇīmaṇḍalapariśodhanaṃ sarvabodhisattvasamādhyālokasaṃjananaṃ",
    "K09bsu016_u:5003": " sarvabuddhadarśanapratilābhasaṃbhāvanaṃ sarvabuddhadharmameghasaṃpravarṣaṇaṃ sarvabodhisattvapraṇidhinayasūcanamacintyaprajñājñānālokasaṃjananaṃ",
    "K09bsu016_u:5004": " dṛḍhabodhisattvendriyāṅkuravivardhanam /",
    "K09bsu016_u:5005": " paritrāyakā mama kalyāṇamitrāḥ sarvadurgatiprapātagatibhyaḥ /",
    "K09bsu016_u:5006": " praṇetāro mama kalyāṇamitrā dharmasamatānayānugamena /",
    "K09bsu016_u:5007": " darśayitāro mama kalyāṇamitrā mārgasamaviṣatāyāḥ /",
    "K09bsu016_u:5008": " paridīpakāni mama kalyāṇamitrāṇi mahāyānasya /",
    "K09bsu016_u:5009": " avavādakāni mama kalyāṇamitrāṇi samantabhadrabodhisattvacaryāyām /",
    "K09bsu016_u:5010": " deśayitṝṇi mama kalyāṇamitrāṇi sarvajñatānagaramārgasya /",
    "K09bsu016_u:5011": " praveśayitṝṇi",
    "K09bsu016_u:5012": " mama kalyāṇamitrāṇi sarvajñatāpuram /",
    "K09bsu016_u:5013": " avatārakāṇi mama kalyāṇamitrāṇi dharmadhātunayasāgare /",
    "K09bsu016_u:5014": " ālokakarāṇi mama kalyāṇamitrāṇi tryadhvajñeyasāgaranayasya /",
    "K09bsu016_u:5015": " darśayitṝṇi mama kalyāṇamitrāṇi sarvārthamaṇḍalagaṇasya /",
    "K09bsu016_u:5016": " vivardhayitāro mama kalyāṇamitrāḥ sarvaśukladharmāṇām //",
    "K09bsu016_u:5017": " tasyaivaṃ rudataḥ krandataḥ paridevamānasya gagatalagatā devagaṇāḥ sadānubaddhāśca",
    "K09bsu016_u:5018": " saṃcodakā buddhadūtā bodhisattvadevatā evamāhu - kalyāṇamitrānuśāsanīpratipannasya",
    "K09bsu016_u:5019": " kulaputra bodhisattvasya buddhā bhagavanto 'bhirādhitacittā bhavanti /",
    "K09bsu016_u:5020": " kalyāṇamitravacanāvilomasthāyino bodhisattvasya sarvajñatā āsannībhavati /",
    "K09bsu016_u:5021": " kalyāṇamitravacanāvicikitsakasya bodhisattvasya āsannībhavanti kalyāṇamitrāṇi /",
    "K09bsu016_u:5022": " kalyāṇamitramanasikārāvirahitasya bodhisattvasya sarvārthā abhimukhībhavanti /",
    "K09bsu016_u:5023": " gaccha kulaputra,",
    "K09bsu016_u:5024": " yena sthirāyāṃ rājadhānyāmacalopāsikā /",
    "K09bsu016_u:5025": " tataḥ śroṣyasi bodhisattvacaryām /",
    "K09bsu016_u:5026": " atha khalu sudhanaḥ śreṣṭhidārakastataḥ samādhijñānālokād vyutthāya anupūrveṇa yena sthirā rājadhānī tenopasaṃkramya acalāmupāsikāṃ parimārgati parigaveṣate /",
    "K09bsu016_u:5027": " tasya (Gv 132) mahājanakāya upadarśayati - eṣā kulaputra acalopāsikā svaniveśane mātāpitṛsabhāginī kumārabhūtā svajñātigaṇaparivṛtā mahato janakāyasya dharmaṃ deśayati //",
    "K09bsu016_u:5028": " atha khalu sudhanaḥ śreṣṭhidārako mahāprītiprasādaprāmodyaparisphuṭacetā yena acalāyā upāsikāyā niveśanaṃ tenopajagāma /",
    "K09bsu016_u:5029": " upetya acalāyā upāsikāyā niveśanadvāre sthito 'paśyat sarvaṃ taṃ niveśanaṃ suvarṇavarṇayā ābhayā sphuṭamavabhāsitaṃ kāyacittaprahlādinyā /",
    "K09bsu016_u:5030": " samanantaraspṛṣṭasya ca sudhanasya śreṣṭhidārakasya tayā prabhayā,",
    "K09bsu016_u:5031": " sarvavedayitaiśvaryadhvajasamādhipramukhāni śāntipradeśasamādhipramukhāni sarvajagaddhitasamādhipramukhāni",
    "K09bsu016_u:5032": " samantacakṣurupekṣāvatīsamādhipramukhāni tathāgatakośasamādhipramukhāni pañcamātrāṇi",
    "K09bsu016_u:5033": " samādhimukhaśatānyavakrāntāni saṃbhūtāni sūkṣmāṇi mṛdūni /",
    "K09bsu016_u:5034": " tadyathāpi nāma taddivasārdhakrāntasya garbhasya vijñānam,",
    "K09bsu016_u:5035": " evaṃ tāni samādhimukhāni sūkṣmāṇi mṛdūnyājātāni /",
    "K09bsu016_u:5036": " tathārūpaṃ ca gandhamajighrat yo na devānāṃ na devakanyānāṃ na nāgānāṃ na nāgakanyānāṃ",
    "K09bsu016_u:5037": " na yakṣāṇāṃ na yakṣakanyānāṃ na gandharvāṇāṃ na gandharvakanyānāṃ nāsurāṇāṃ nāsurakanyānāṃ",
    "K09bsu016_u:5038": " na garuḍānāṃ na garūḍakanyānāṃ na kinnarāṇāṃ na kinnarakanyānāṃ na mahoragāṇāṃ na",
    "K09bsu016_u:5039": " mahoragakanyānāṃ na manuṣyāṇāṃ na manuṣyakanyānām /",
    "K09bsu016_u:5040": " na sā strī daśadiśi loke saṃvidyate,",
    "K09bsu016_u:5041": " yā tasyā rūpeṇa samā,",
    "K09bsu016_u:5042": " kutaḥ punaruttari /",
    "K09bsu016_u:5043": " na sa varṇāvabhāso 'sti daśadiśi loke sthāpayitvā tathāgatavarṇāvabhāsam,",
    "K09bsu016_u:5044": " abhiṣekaprāptabodhisattvavarṇāvabhāsaṃ ca,",
    "K09bsu016_u:5045": " yastasyā varṇāvabhāsena samaḥ,",
    "K09bsu016_u:5046": " kutaḥ punaruttari /",
    "K09bsu016_u:5047": " nāsti tadātmabhāvārohapariṇāhasaṃsthānaṃ daśadiśi loke sthāpayitvā tathāgatātmabhāvārohapariṇāhasaṃsthānam,",
    "K09bsu016_u:5048": " abhiṣekaprāptabodhisattvātmabhāvārohapariṇāhasaṃsthānaṃ ca,",
    "K09bsu016_u:5049": " yattasyā ātmabhāvārohapariṇāhasaṃsthānena samam,",
    "K09bsu016_u:5050": " kutaḥ punaruttari /",
    "K09bsu016_u:5051": " nāsti sa prabhāvyūho daśadiśi loke sthāpayitvā tathāgataprabhāvyūham,",
    "K09bsu016_u:5052": " abhiṣekaprāptabodhisattvacaryāprabhāvyūhaṃ ca,",
    "K09bsu016_u:5053": " yastasyāḥ prabhāvyūhena samaḥ,",
    "K09bsu016_u:5054": " kutaḥ punaruttari /",
    "K09bsu016_u:5055": " nāsti sa gandho daśadiśi loke devabhavaneṣu vā nāgayakṣagandharvāsuragaruḍakinnaramahoragamanuṣyāmanuṣyabhavaneṣu vā yastasyā mukhakośavisṛtagandhena",
    "K09bsu016_u:5056": " kutaḥ punaruttari /",
    "K09bsu016_u:5057": " nāsti sa bhavanavyūhaparibhogo daśadiśi loke sthāpayitvā tathāgataparibhogam,",
    "K09bsu016_u:5058": " abhiṣekaprāptabodhisattvaparibhogaṃ ca,",
    "K09bsu016_u:5059": " yastasyā bhavanavyūhaparibhogena samaḥ,",
    "K09bsu016_u:5060": " kutaḥ punaruttari /",
    "K09bsu016_u:5061": " nāsti sā parivārasaṃpat daśadiśi loke sthāpayitvā tathāgataparivārasaṃpadam,",
    "K09bsu016_u:5062": " abhiṣekaprāptabodhisattvaparivārasaṃpadaṃ ca,",
    "K09bsu016_u:5063": " yā tasyāḥ parivārasaṃpadā samā,",
    "K09bsu016_u:5064": " kutaḥ punaruttari /",
    "K09bsu016_u:5065": " na sa sattvaḥ sattvanikāye saṃvidyate daśadiśi",
    "K09bsu016_u:5066": " loke yaḥ samartho 'calāmupāsikāṃ rāgacittena prekṣitum /",
    "K09bsu016_u:5067": " na sa sattvaḥ sattvanikāye saṃvidyate daśadiśi loke yaḥ acalāyā upāsikāyāḥ sahadarśanena kleśo na vyupaśamaṃ gacchet /",
    "K09bsu016_u:5068": " tadyathāpi nāma daśa śatasahasravaśavartino mahābrahmāṇaḥ kāmāvacarāḥ kleśānna samudācaranti,",
    "K09bsu016_u:5069": " evameva sahadarśanena acalāyā upāsikāyāḥ sattvānāṃ kleśā na samudācaranti /",
    "K09bsu016_u:5070": " (Gv 133) na sa sattvaḥ sattvanikāye saṃvidyate daśadiśi loke yo acalāyā upāsikāyāḥ sahadarśanena tṛptimāpadyeta sthāpayitvā prajñātṛptān //",
    "K09bsu016_u:5071": " atha khalu sudhanaḥ śreṣṭhidārakaḥ kṛtāñjalipuṭo 'calāyā upāsikāyā acintyāṃ kāyādhipateyatām,",
    "K09bsu016_u:5072": " acintyaṃ rūpavarṇasaṃsthānārohapariṇāham,",
    "K09bsu016_u:5073": " acintyaṃ ca sarvakṣititalanagaramahāparvatāpratihataṃ raśmijālavyūhaṃ dṛṣṭvā acintyaṃ",
    "K09bsu016_u:5074": " sattvārthakaraṇaṃ ca sarvaromakūpavisṛtaṃ gandhamāghrāya aparyantāṃ ca parivārasaṃpadamavalokya",
    "K09bsu016_u:5075": " asaṃhāryaṃ ca bhavanavimānavyūhasaṃpadamudvīkṣya aparimāṇāṃśca guṇasamudrānavagāhya",
    "K09bsu016_u:5076": " acalāmupāsikāmanayā gāthayā abhyaṣṭauṣīt -",
    "K09bsu016_u:5077": " śīlaṃ sadā yadamalaṃ parirakṣitaṃ te kṣāntiryataḥ suvipulā paribhāvitā ca /",
    "K09bsu016_u:5078": " vīryaṃ ca vajramiva yaddṛḍhamāsthitaṃ te tenodgatā jagati bhāsyacalendrakalpā // 1 //",
    "K09bsu016_u:5079": " atha khalu sudhanaḥ śreṣṭhidārako 'calāmupāsikāmanayā gāthayā abhiṣṭutya evamāhamayā ārye anuttarāyāṃ samyaksaṃbodhau cittamutpāditam /",
    "K09bsu016_u:5080": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5081": " kathaṃ pratipattavyam /",
    "K09bsu016_u:5082": " śrutaṃ ca me āryā bodhisattvānāmavavādānuśāsanīṃ dadātīti /",
    "K09bsu016_u:5083": " tadvadatu me āryā - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5084": " kathaṃ pratipattavyam //",
    "K09bsu016_u:5085": " atha khalvacalopāsikā snigdhayā bodhisattvavācā manojñayā premaṇīyayā sudhanaṃ śreṣṭhidārakaṃ pratisaṃmodya evamāha - sādhu sādhu kulaputra,",
    "K09bsu016_u:5086": " yena te 'nuttarāyāṃ samyaksaṃbodhau cittamutpāditam /",
    "K09bsu016_u:5087": " ahaṃ kulaputra duryodhanajñānagarbhasya bodhisattvavimokṣasya lābhinī,",
    "K09bsu016_u:5088": " dṛḍhasamādānabodhisattvacaryāmukhe ca anuśikṣāmi /",
    "K09bsu016_u:5089": " sarvadharmasamatābhūmidhāraṇīmukhasya ca lābhinī,",
    "K09bsu016_u:5090": " dṛḍhasamādānabodhisattvacaryāmukhe ca anuśikṣāmi /",
    "K09bsu016_u:5091": " sarvadharmasamatābhūmidhāraṇīmukhasya ca lābhinī,",
    "K09bsu016_u:5092": " sarvadharmatattvodyotanaṃ ca me pratibhānajñānālokamukhamavakrāntam,",
    "K09bsu016_u:5093": " dharmaparyeṣṭayaparikhedavyūhaṃ ca me samādhimukhaṃ pratilabdham /",
    "K09bsu016_u:5094": " āha - ka etasya ārye duryodhanajñānagarbhasya bodhisattvavimokṣamukhasya viṣayaḥ,",
    "K09bsu016_u:5095": " dṛḍhasamādānabodhisattvacaryāmukhasya ca sarvadharmasamatābhūmidhāraṇamukhasya ca",
    "K09bsu016_u:5096": " sarvadharmatattvodyotanapratibhānālokamukhasya ca dharmaparyeṣṭyaparikhedavyūhasamādhimukhasya ca viṣayaḥ?",
    "K09bsu016_u:5097": " āha - duradhimokṣaṃ kulaputra idaṃ sthānam /",
    "K09bsu016_u:5098": " āha - vada ārye,",
    "K09bsu016_u:5099": " buddhānubhāvena kalyāṇamitraparigraheṇa ca adhimokṣye avatariṣyāmi vijñāsyāmi vicārayiṣyāmi anusariṣyāmi nidhyāsyāmi upanidhyāsyāmi pratyavekṣiṣye",
    "K09bsu016_u:5100": " na virodhayiṣyāmi,",
    "K09bsu016_u:5101": " na vikalpayiṣyāmi,",
    "K09bsu016_u:5102": " na samāropayiṣyāmi,",
    "K09bsu016_u:5103": " samīkariṣyāmi //",
    "K09bsu016_u:5104": " atha khalu acalopāsikā sudhanaṃ śreṣṭhidārakamevamāhabhūtapūrvaṃ kulaputra,",
    "K09bsu016_u:5105": " atīte 'dhvani vimalaprabhe kalpe pralambabāhurnāma tathāgato loke udapādi /",
    "K09bsu016_u:5106": " ahaṃ ca rājño vidyuddattasyaikā (Gv 134)",
    "K09bsu016_u:5107": " duhitā abhūvam /",
    "K09bsu016_u:5108": " tayā me rātryāṃ praśāntāyāṃ pihiteṣu rājapuradvāreṣu,",
    "K09bsu016_u:5109": " suptayormātāpitroḥ,",
    "K09bsu016_u:5110": " saṃprasupteṣu naranārīgaṇeṣu,",
    "K09bsu016_u:5111": " vyupaśānteṣu tūryatālāvacaranirghoṣeṣu,",
    "K09bsu016_u:5112": " śayiteṣu sabhāgacariteṣu pañcasu kanyāśateṣu,",
    "K09bsu016_u:5113": " śayanatalagatayā gaganatalagatāṃ jyotirgaṇavatīṃ rajanīṃ prekṣantyā uparyantarikṣe",
    "K09bsu016_u:5114": " sa bhagavān pralambabāhustathāgato 'rhan samyaksaṃbuddhaḥ sumeruriva acalendrānekadevanāgayakṣagandharvāsuragaruḍakinnaramahoragaparivāro",
    "K09bsu016_u:5115": " 'cintyāsaṃkhyeyabodhisattvagaṇaparivṛtaḥ sarvadigapratihataraśmijālaspharaṇakāyo dṛṣṭaḥ /",
    "K09bsu016_u:5116": " tasya ca tathāgatasya sarvaromavivarebhyastathārūpo gandhaḥ pravāti,",
    "K09bsu016_u:5117": " yenāsmi prahlāditakāyacittā praharṣitamānasā /",
    "K09bsu016_u:5118": " śayanatalādutthāya daśanakhakṛtakarapuṭāñjalirdharaṇitalapratiṣṭhitā taṃ bhagavantaṃ",
    "K09bsu016_u:5119": " pralambabāhuṃ tathāgatamarhantaṃ samyaksaṃbuddhaṃ namaskṛtvā mūrdhnā namasya avalokayamānā",
    "K09bsu016_u:5120": " paryantaṃ nādhigacchāmi /",
    "K09bsu016_u:5121": " vāmadakṣiṇataḥ pramāṇaṃ nopaimi /",
    "K09bsu016_u:5122": " lakṣaṇānuvyañjanasaṃpadamanuvicintayamānā tṛptiṃ nāpnomi /",
    "K09bsu016_u:5123": " tasyā mama kulaputra etadabhavat - kīdṛśaṃ karma kṛtvā iyamīdṛśī kāyasaṃpat pratilabhyate?",
    "K09bsu016_u:5124": " lakṣaṇānuvyañjanasaṃpadā jāyate?",
    "K09bsu016_u:5125": " prabhāvyūhasaṃpatsaṃbhavati?",
    "K09bsu016_u:5126": " parivārasaṃpadabhinirvartate?",
    "K09bsu016_u:5127": " manomayabhavanaparibhogasaṃpatprādurbhavati?",
    "K09bsu016_u:5128": " puṇyasaṃpadutpadyate?",
    "K09bsu016_u:5129": " jñānasaṃpadviśuddhyate?",
    "K09bsu016_u:5130": " acintyasamādhivikurvitasaṃpatsamudāgacchati?",
    "K09bsu016_u:5131": " dhāraṇīsaṃpatpariniṣpadyate?",
    "K09bsu016_u:5132": " pratibhānasaṃpadvaśībhavati?",
    "K09bsu016_u:5133": " atha khalu kulaputra sa bhagavān pralambabāhustathāgato mamādhyāṃśayaṃ viditvā evamāha - duryodhanacittaṃ te dārike utpādayitavyaṃ sarvakleśanirghātāya",
    "K09bsu016_u:5134": " aparājitacittaṃ sarvābhiniveśanirvedāya /",
    "K09bsu016_u:5135": " asaṃkucitacittaṃ gambhīradharmanayānugamāya /",
    "K09bsu016_u:5136": " akṣobhyacittaṃ viṣayāśayasattvasāgarāvartaprapāteṣu /",
    "K09bsu016_u:5137": " asaṃmūḍhacittaṃ sarvabhavagatyupapattyāyataneṣu /",
    "K09bsu016_u:5138": " avitṛptacittaṃ sarvabuddhadarśanābhilāṣāpratiprasrabdhaye /",
    "K09bsu016_u:5139": " asaṃtuṣṭicittaṃ sarvatathāgatadharmameghasaṃpratyeṣaṇāya /",
    "K09bsu016_u:5140": " nidhyapticittaṃ sarvabuddhadharmanayālokānugamāya /",
    "K09bsu016_u:5141": " saṃghāraṇācittaṃ sarvatathāgatadharmacakrāṇām /",
    "K09bsu016_u:5142": " asaṃpramohacittamantaśaḥ saṃketakṛte,",
    "K09bsu016_u:5143": " kimuta tathāgatavadanavinirgatajñāne /",
    "K09bsu016_u:5144": " vibhājanacittaṃ ca te dārike utpādayitavyaṃ yathāśayasarvasattvadharmaratnasaṃvibhajanāya /",
    "K09bsu016_u:5145": " sāhaṃ kulaputra tasya bhagavataḥ pralambabāhostathāgasyārhataḥ samyaksaṃbuddhasyāntikādimāni",
    "K09bsu016_u:5146": " evaṃrūpāṇi dharmanayānuśāsanīmukhāni śrutvā sarvajñajñānamabhikāṅkṣamāṇā daśabalabhāvamabhiprārthayamānā",
    "K09bsu016_u:5147": " buddhasarasvatīmabhilaṣantī buddhaprabhāvyūhaṃ pariśodhayitukāmā buddhaśarīrasaṃpadaṃ",
    "K09bsu016_u:5148": " pariniṣpādayitukāmā buddhalakṣaṇānuvyañjanaviśuddhimabhikāṅkṣamāṇā buddhaparṣanmaṇḍalasaṃpadamabhiprārthayamānā",
    "K09bsu016_u:5149": " buddhakṣetraviśuddhimabhilaṣantī buddheryāpathasaṃpadamabhikāṅkṣamāṇā buddhāyuḥpramāṇasaṃpadamabhinandantī",
    "K09bsu016_u:5150": " sarvakleśasarvaśrāvakapratyekabuddhābhedyacittamutpādaditavatī duryodhanavajramiva",
    "K09bsu016_u:5151": " sarvaparvatāyudhabalaiḥ /",
    "K09bsu016_u:5152": " nābhijānāmi kulaputra tata upādāya etena cittotpādena jambudvīpaḥ paramāṇurajaḥsamaiḥ kalpairapi kāmān paribhoktum,",
    "K09bsu016_u:5153": " kaḥ punarvādo dvayadvayasamāpattyā /",
    "K09bsu016_u:5154": " nābhijānāmi kulaputra tata upādāya ekapratighacittamutpādayituṃ svabāndhaveṣu,",
    "K09bsu016_u:5155": " prāgevānaparādhiṣu tadanyeṣu sattveṣu /",
    "K09bsu016_u:5156": " nābhijānāmi tata upādāya ekacittotpādamadhyātmadṛṣṭisahagatamutpādayitum, (Gv 135)",
    "K09bsu016_u:5157": " prāgeva tadanyeṣūpakaraṇeṣu mamakārābhiniveśam /",
    "K09bsu016_u:5158": " nābhijānāmi cittasaṃmohaṃ nānyatvasaṃjñāmavyākṛtacittatāṃ vā cyutyupapattigarbhasaṃvāseṣvapi,",
    "K09bsu016_u:5159": " prāgeva samanvāharamāṇā /",
    "K09bsu016_u:5160": " nābhijānāmi tāvadbhiḥ kalpairekabuddhadarśanamapi vismartum /",
    "K09bsu016_u:5161": " antaśaḥ svapnadarśanavijñaptimapi,",
    "K09bsu016_u:5162": " prāgeva daśabodhisattvacakṣuḥpratibhāsaprāpteṣu /",
    "K09bsu016_u:5163": " nābhijānāmi tata upādāya sarvatathāgatadharmameghān saṃpratīcchamānā ekadharmapadavyañjanamapi manasā vismartum,",
    "K09bsu016_u:5164": " antaśaḥ saṃjñākṛtamapi,",
    "K09bsu016_u:5165": " prāgeva tathāgatavadanakośaviniḥsṛtam /",
    "K09bsu016_u:5166": " nābhijānāmi tata upādāya tāvato dharmasāgarān pibantī ekapadamapyanidhyātamavilokitam,",
    "K09bsu016_u:5167": " antaśo laukikeṣu dharmeṣu /",
    "K09bsu016_u:5168": " nābhijānāmi tata upādāya tāvatāṃ dharmanayasāgarāṇāmekadharmanayadvāramapi yatra mayā na samādhirabhinirhṛtaḥ,",
    "K09bsu016_u:5169": " antaśo laukikaśilpajñānanayeṣvapi /",
    "K09bsu016_u:5170": " nābhijānāmi tata upādāya tāvatāṃ tathāgatānāṃ dharmacakraṃ saṃdhārayamāṇā yathāsaṃdhāritādekapadavyañjanamapyanusraṣṭam,",
    "K09bsu016_u:5171": " antaśo 'nvayajñānānugamanenāpi anyatra sattvavinayavaśāt /",
    "K09bsu016_u:5172": " nābhijānāmi tata upādāya tāvatāṃ buddhadarśanasamudrāṇāmekapraṇidhānamapi yanmayā na sarvasattvasāgaraviśuddhaye 'bhinirhṛtam,",
    "K09bsu016_u:5173": " antaśo nirmāṇabuddhapraṇidhivicāreṣvapi /",
    "K09bsu016_u:5174": " nābhijānāmi tata upādāya tāvatāṃ buddhasamudrāṇāṃ pūrvabodhisattvacaryāsamudrādekabodhisattvacaryāmapi,",
    "K09bsu016_u:5175": " yā mayā na svacaryāpariśuddhye",
    "K09bsu016_u:5176": " 'bhinirhṛtā /",
    "K09bsu016_u:5177": " nābhijānāmi tata upādāya ekasattvamapi cakṣuravabhāsamāgataṃ yo mayānuttarāyāṃ samyaksaṃbodhau na samādāpitaḥ /",
    "K09bsu016_u:5178": " nābhijānāmi tata upādāya ekacittotpādamapi śrāvakapratyekabuddhamanasikārapratisaṃyuktamabhinirhartum /",
    "K09bsu016_u:5179": " nābhijānāmi kulaputra tata upādāya jambudvīpaparamāṇurajaḥsamaiḥ kalpairekapadavyañjane",
    "K09bsu016_u:5180": " 'pi saṃśayamutpādayituṃ dvayasaṃjñāṃ vā vikalpasaṃjñāṃ vā nānātvasaṃjñāṃ vā agrahasaṃjñāṃ",
    "K09bsu016_u:5181": " vā hīnapraṇītasaṃjñāṃ vā anunayapratighasaṃjñāṃ vā utpādayitum //",
    "K09bsu016_u:5182": " sāhaṃ kulaputra tataḥ paścādavirahitā abhūvaṃ buddhotpādaiḥ /",
    "K09bsu016_u:5183": " avirahitā buddhairbhagavadbhiḥ /",
    "K09bsu016_u:5184": " avirahitā bodhisattvaiḥ /",
    "K09bsu016_u:5185": " avirahitā bhūtakalyāṇamitraiḥ /",
    "K09bsu016_u:5186": " avirahitā buddhapraṇidhānaśraveṇa /",
    "K09bsu016_u:5187": " avirahitā bodhisattvacaryāśraveṇa /",
    "K09bsu016_u:5188": " avirahitā bodhisattvapāramitānayaśraveṇa /",
    "K09bsu016_u:5189": " avirahitā bodhisattvabhūmijñānālokanayaśraveṇa /",
    "K09bsu016_u:5190": " avirahitā bodhisattvadhāraṇīsamādhyakṣayakoṣanidhānaśravaṇapratilābhena /",
    "K09bsu016_u:5191": " avirahitā anantamadhyalokadhātujālapraveśāvatāranayaśraveṇa /",
    "K09bsu016_u:5192": " avirahitā anantamadhyasattvadhātusaṃbhavahetuśravaṇapratilābhena /",
    "K09bsu016_u:5193": " avirahitā sarvajagatkleśajālamaṇḍalaparyādānajñānālokena /",
    "K09bsu016_u:5194": " avirahitā sarvasattvakuśalamūlasaṃbhavahetujñānapratilābhena /",
    "K09bsu016_u:5195": " avirahitā sarvasattvayathāśayakāyasaṃdarśanena /",
    "K09bsu016_u:5196": " avirahitā sarvasattvājñāpanasvaramaṇḍalaviśuddhyā /",
    "K09bsu016_u:5197": " etaṃ ca me kulaputra duryodhanajñānagarbhaṃ bodhisattvavimokṣasukham,",
    "K09bsu016_u:5198": " etacca sarvadharmaparyeṣṭyaparikhedavyūhaṃ samādhimukhaṃ samāpannāyāḥ,",
    "K09bsu016_u:5199": " etacca dṛḍhasamādānabodhicaryāmukhaṃ pravicinvantyāḥ /",
    "K09bsu016_u:5200": " etacca sarvadharmasamatābhūmidhāraṇīmukham /",
    "K09bsu016_u:5201": " etacca sarvadharmatalodyotanapratibhāvajñānālokamukhaṃ vyavacārayantyā acintyāni prātihāryāṇi bhavanti /",
    "K09bsu016_u:5202": " icchasi tvaṃ kulaputra,",
    "K09bsu016_u:5203": " pratyakṣo bhavitum?",
    "K09bsu016_u:5204": " āha - icchāmyārye //",
    "K09bsu016_u:5205": " (Gv 136)",
    "K09bsu016_u:5206": " atha khalu acalopāsikā yathāniṣaṇṇaiva duryodhanajñānagarbhabodhisattvavimokṣamukhapūrvaṃgamāni",
    "K09bsu016_u:5207": " sarvadharmaparyeṣṭyaparikhedavyūhasamādhimukhapūrvaṃgamāni amoghamaṇḍalavyūhasamādhimukhapūrvaṃgamāni",
    "K09bsu016_u:5208": " daśabalajñānamaṇḍalābhimukhasamādhimukhapūrvaṃgamāni buddhavaṃśākṣayakośasamādhivimokṣamukhapūrvaṃgamāni",
    "K09bsu016_u:5209": " ca daśa samādhimukhaśatasahasrāṇi vyavalokayati anuvicārayati anusarati nidhyapayati /",
    "K09bsu016_u:5210": " samanantarasamāpannāyāṃ ca acalāyāmupāsikāyām,",
    "K09bsu016_u:5211": " apaśyat sudhanaḥ śreiṣṭhidārako daśasu dikṣu daśabuddhakṣetrānabhilāpyaparamāṇurajaḥsamān lokadhātūn ṣaḍvikāraṃ prakampamānān,",
    "K09bsu016_u:5212": " pariśuddhavaiḍūryamayān saṃsthitān /",
    "K09bsu016_u:5213": " ekaikasmiṃśca lokadhātau koṭīśate cāturmahādvīpakānāṃ lokadhātūnāṃ koṭīśataṃ tathāgatānāmapaśyat /",
    "K09bsu016_u:5214": " kāṃścittuṣitavarabhavanagatān,",
    "K09bsu016_u:5215": " kāṃścid yāvatparinirvāyamāṇānapaśyat yaduta anāvaraṇatvātpariśuddhavaiḍūryamayalokadhātūnām /",
    "K09bsu016_u:5216": " ekaikaṃ ca tathāgataṃ sarvadharmadhātuspharaṇaraśmijālaprabhāmaṇḍalam,",
    "K09bsu016_u:5217": " ekaikaṃ ca tathāgataṃ suvibhaktaparṣanmaṇḍalasamudramapaśyat /",
    "K09bsu016_u:5218": " ekaisya ca tathāgatasya sarvadharmacakrodyotanaṃ sarvasattvaśrotravijñapanaṃ svaramaṇḍalamaśrauṣīt //",
    "K09bsu016_u:5219": " atha khalvacalopāsikā tataḥ samādhervyutthāya sudhanaṃ śreṣṭhidārakamevamāha - dṛṣṭaṃ te kulaputra,",
    "K09bsu016_u:5220": " śrutaṃ vijñātam?",
    "K09bsu016_u:5221": " āha - dṛṣṭamārye,",
    "K09bsu016_u:5222": " śrutaṃ vijñātam /",
    "K09bsu016_u:5223": " āha - evamahaṃ kulaputra,",
    "K09bsu016_u:5224": " dṛḍhasamādānāyāṃ bodhisattvacaryāyāmanuśikṣamāṇā sarvadharmaparyeṣṭyaparikhedavyūhasamādhisamāpannā",
    "K09bsu016_u:5225": " duryodhanajñānagarbhabodhisattvavimokṣamukhapratiṣṭhitā sarvadharmasamatābhūmidhāraṇyanugamena",
    "K09bsu016_u:5226": " sarvadharmatalodyotanapratibhānajñānālokakauśalyena sarvasattvān subhāṣitena saṃtoṣayāmi /",
    "K09bsu016_u:5227": " kiṃ mayā śakyamacintyāprameyaguṇasamanvāgatānāṃ bodhisattvānāṃ caryāṃ jñātuṃ guṇān vā vaktum?",
    "K09bsu016_u:5228": " ye te dvijarṣabhā iva gaganatale 'niketacāriṇaḥ /",
    "K09bsu016_u:5229": " ye te mahāgaruḍendrā iva sattvasāgaramavagāhante paripakvabodhisattvoddharaṇatāyai /",
    "K09bsu016_u:5230": " ye te vaṇija iva sarvajñatāratnadvīpe 'nuvicaranti daśabalajñānaratnābhikāṅkṣiṇaḥ /",
    "K09bsu016_u:5231": " ye te balavatkaivartā iva saṃsārasāgare 'nuvicaranti ruciradharmacakramaṇḍalajālahastāḥ tṛṣṇodbhavasattvaparipācanābhyuddharaṇatāyai /",
    "K09bsu016_u:5232": " ye te 'surendrā iva tribhuvanapuraṃ spharitvā vicaranti kleśāsurasaṃkṣobhodvṛttasaṃśamanatāyai /",
    "K09bsu016_u:5233": " ye te dinakaramaṇḍalamiva dharmadhātugaganatale samudāgacchanti sattvatṛṣṇāsalilakleśapaṅkocchoṣaṇatāyai /",
    "K09bsu016_u:5234": " ye te pūrṇacandramaṇḍalamiva jñānanabhasyudāgacchanti vineyamanaḥkumudavibodhanatāyai /",
    "K09bsu016_u:5235": " ye te dharaṇitalamivānunayapratighonnāmāvanāmaviṣame samā loke saṃtiṣṭhante sarvajagatkuśalendriyāṅkuraprarohaṇavivardhanatāyai /",
    "K09bsu016_u:5236": " ye te māruta ivāsaṅgasarvadigvicāriṇaḥ sarvasattvakleśadṛṣṭidrumalatāvanārāmonmūlanatāyai /",
    "K09bsu016_u:5237": " ye te cakravartina iva loke vicaranti catuḥsaṃgrahavastupariṣkāropakaraṇasarvajagatsaṃgrahaṇatāyai /",
    "K09bsu016_u:5238": " gaccha kulaputra,",
    "K09bsu016_u:5239": " ihaiva dakṣiṇāpathe 'mitatosale janapade tosalaṃ nāma nagaram /",
    "K09bsu016_u:5240": " tatra sarvagāmī nāma parivrājakaḥ prativasati /",
    "K09bsu016_u:5241": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5242": " kathaṃ pratipattavyam //",
    "K09bsu016_u:5243": " atha khalu sughanaḥ śreṣṭhidārako 'calāyā upāsikāyāḥ pādau śirasābhivandya acalāmupāsikāmanekaśatasahasrakṛtvaḥ",
    "K09bsu016_u:5244": " pradakṣiṇīkṛtya punaḥ punaravalokya acalāyā upāsikāyā antikātprakrāntaḥ // 20 //",
    "K09bsu016_u:5245": " (Gv 137)",
    "K09bsu016_u:5246": " 23 Sarvagāmī /",
    "K09bsu016_u:5247": " atha khalu sudhanaḥ śreṣṭhidārako 'calāmupāsikāmāmukhīkṛtya acalāyā upāsikāyā anuśāsanīmanusmaran,",
    "K09bsu016_u:5248": " yadacalayopāsikayā darśitaṃ śrāvitaṃ deśitaṃ saṃvarṇitaṃ yojitaṃ vibhaktaṃ prabhāvitaṃ visṛtaṃ tatsaṃbhāvayan,",
    "K09bsu016_u:5249": " anusaran,",
    "K09bsu016_u:5250": " anuvicintayan avataran bhāvayan nigamayan nidhyāyan avabhāsayan samīkurvan anupūrveṇa",
    "K09bsu016_u:5251": " deśena deśaṃ janapadena janapadamanucaṃkraman anuvicaran yenāmitatosalo janapadastenopajagāma /",
    "K09bsu016_u:5252": " upetya tosalaṃ nagaraṃ parimārgan parigaveṣamāṇo 'nupūrveṇa tosalaṃ nagaramanuprāptaḥ /",
    "K09bsu016_u:5253": " sūryāstaṃgamanakāle sa tosalaṃ nagaramanupraviśya madhye nagaraśṛṅgāṭakasya sthitvā",
    "K09bsu016_u:5254": " vīthīmukhena vīthīmukhaṃ catvareṇa catvaraṃ rathyayā rathyāṃ sarvagāminaṃ parivrājakaṃ",
    "K09bsu016_u:5255": " parigaveṣamāṇo vyavacārayan adrākṣīdrātryāṃ praśāntāyāṃ tosalasya nagarasyottare",
    "K09bsu016_u:5256": " digbhāge sulabhaṃ nāma parvatam /",
    "K09bsu016_u:5257": " tasya śikhare vividhatṛṇagulmauṣadhivanārāmaracite mahāvabhāsaprāptaṃ bhāskaramivoditam /",
    "K09bsu016_u:5258": " tasya tamavabhāsaṃ dṛṣṭvā udāraprītivegasaṃjātasya etadabhavat - asaṃśayamahamatra parvataśikhare kalyāṇamitraṃ drakṣyāmīti /",
    "K09bsu016_u:5259": " sa tasmānnagarādabhiniṣkramya yena sulabhaḥ parvataḥ,",
    "K09bsu016_u:5260": " tenopetya sulabhaṃ parvatamabhiruhya yena tanmahāvabhāsaṃ parvataśikharaṃ tenopasaṃkrāmannadrākṣīddūrata",
    "K09bsu016_u:5261": " eva sarvagāminaṃ parivrājakaṃ mahābrahmātirekavarṇaṃ śriyā dedīpyamānaṃ daśabhirbrahmasahasraiḥ",
    "K09bsu016_u:5262": " parivṛtaṃ caṃkrame caṃkramyamāṇam /",
    "K09bsu016_u:5263": " sa tasya pādau śirasābhivandya tamanekaśatasahasrakṛtvaḥ pradakṣiṇīkṛtya purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
    "K09bsu016_u:5264": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5265": " kathaṃ pratipattavyam /",
    "K09bsu016_u:5266": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:5267": " tadvadatu me āryaḥ - kathaṃ bodhisattvena bodhisattvaryāyāṃ śikṣitavyam,",
    "K09bsu016_u:5268": " kathaṃ pratipattavyam /",
    "K09bsu016_u:5269": " āha - sādhu sādhu kulaputra,",
    "K09bsu016_u:5270": " yastvamanuttarāṃ samyaksaṃbodhimabhisaṃprasthitaḥ /",
    "K09bsu016_u:5271": " ahaṃ kulaputra sarvagāmī sarvatrānugatāyāṃ bodhisattvacaryāyāṃ sthitaḥ samantamukhavyavacāraṇālokena",
    "K09bsu016_u:5272": " samādhimukhena abhāvapratiṣṭhitayā āryānabhisaṃskārikayā samantadharmadhātutalabhedena",
    "K09bsu016_u:5273": " ca prajñāpāramitājñānālokamukhena samanvāgataḥ /",
    "K09bsu016_u:5274": " so 'haṃ kulaputra sarvasattvabhājanalokavyavacāreṣu sarvasattvagativyavacāreṣu sarvasattvacyutimukheṣu",
    "K09bsu016_u:5275": " sarvasattvopapattimukheṣu sarvabhavagatisaṃbhedeṣu vividhopapattyāyatanavicitre lokasaṃniveśe",
    "K09bsu016_u:5276": " vicitravarṇasaṃsthānārohapariṇāhānāṃ sattvānāṃ nānāvidhopapattisaṃyojanānāṃ nānāprayogāṇāṃ",
    "K09bsu016_u:5277": " vicitrādhimuktānāṃ yaduta devagatiparyāpannānāṃ nāgagatiparyāpannānāṃ yakṣagatiparyāpannānāṃ",
    "K09bsu016_u:5278": " gandharvagatiparyāpannānāmasuragatiparyāpannānāṃ garuḍagatiparyāpannānāṃ kinnaragatiparyāpannānāṃ",
    "K09bsu016_u:5279": " mahoragagatiparyāpannānāṃ narakagatiparyāpannānāṃ tiryagyonigatiparyāpannānāṃ yamalokagatiparyāpannānāṃ",
    "K09bsu016_u:5280": " manuṣyagatiparyāpannānāmanuṣyagatiparyāpannānāṃ vividhadṛṣṭigatiniśritānāṃ śrāvakayānādhimuktānāṃ",
    "K09bsu016_u:5281": " pratyekabuddhayānādhimuktānāṃ mahāyānādhimuktānāṃ sattvānāmarthaṃ karomi vividhairupāyairvividhairjñānanayaprayogaiḥ /",
    "K09bsu016_u:5282": " yaduta keṣāṃcitsattvānāṃ vividhalaukikaśilpaśikṣaṇatayā arthaṃ karomi sarvaśilpajñānabhedavatīdhāraṇyālokena /",
    "K09bsu016_u:5283": " (Gv 138) keṣāṃcit sattvānāṃ catuḥsaṃgrahavastuprayogeṇa arthaṃ karomi yaduta sarvajñajñānopanayanāya /",
    "K09bsu016_u:5284": " keṣāṃcit sattvānāṃ pāramitāsaṃvarṇanatayā arthaṃ karomi yaduta sarvajñatāpariṇāmajñānanayālokasaṃjananatayā /",
    "K09bsu016_u:5285": " keṣāṃcit sattvānāṃ bodhicittasaṃvarṇanatayā arthaṃ karomi yaduta bodhibījāvipraṇāśopastambhasaṃjananatayā /",
    "K09bsu016_u:5286": " keṣāṃcit sattvānāṃ sarvākārabodhisattvacaryāsaṃvarṇanatayā arthaṃ karomi yaduta sarvabuddhakṣetrapariśodhanasarvasattvaparipākapraṇidhisaṃjananatāyai",
    "K09bsu016_u:5287": " keṣāṃcit sattvānāmudvegasaṃjananatayā arthaṃ karomi yaduta duścaritavipākaniṣyandanarakagatiduḥkhavedanānubhavasaṃdarśanatayā /",
    "K09bsu016_u:5288": " keṣāṃcit sattvānāṃ mahāprītisaṃjananatayā arthaṃ karomi yaduta sarvatathāgatāvaropitadakṣiṇāniyatasarvajñatāphalaparyavasāne 'bhyudīraṇatayā",
    "K09bsu016_u:5289": " keṣāṃcit sattvānāṃ sarvatathāgataguṇavarṇasaṃprakāśanatayā arthaṃ karomi yaduta buddhaguṇaśarīrābhilāṣasarvajñatāpraṇidhisaṃjananatāyai /",
    "K09bsu016_u:5290": " keṣāṃcit sattvānāṃ buddhamāhātmyasūcanayā arthaṃ karomi yaduta avivartyānābhogāpratiprasrabdhabuddhakāryānuṣṭhānasaktabuddhakāyapratilambhābhilāṣasaṃjananatāyai",
    "K09bsu016_u:5291": " keṣāṃcit sattvānāṃ buddhādhipateyatāsaṃdarśanatayā arthaṃ karomi yaduta anabhibhūtabuddhātmabhāvasaṃpatpratilābhābhilāṣasaṃjananatāyai /",
    "K09bsu016_u:5292": " api tu khalu punarahaṃ kulaputra,",
    "K09bsu016_u:5293": " iha nagare tosale sarvarathyāsu sarvacatvareṣu sarvaśṛṅgāṭakeṣu sarvavīthīmukheṣu",
    "K09bsu016_u:5294": " sarvagṛheṣu sarvaśreṇiṣu sarvakuleṣu sarvakulaparivarteṣu yathāsaṃnipatitānāṃ strīpuruṣadārakadārikāṇāṃ",
    "K09bsu016_u:5295": " yathāśayānāṃ yathāprayogāṇāṃ yathādhipateyānāṃ yathāvyavacārāṇāṃ tatsabhāgāni ātmabhāvārohapariṇāhasaṃsthānāni",
    "K09bsu016_u:5296": " abhinirhṛtya dharmaṃ deśayāmi /",
    "K09bsu016_u:5297": " na ca te sattvā avabudhyante kenedaṃ deśitam,",
    "K09bsu016_u:5298": " kuto vāyamiti /",
    "K09bsu016_u:5299": " anyatra śrutvā tathatvāya pratipadyante /",
    "K09bsu016_u:5300": " ye 'pīme kulaputra jambudvīpe ṣaṇṇavatiyo pāṣaṇḍā vividhadṛṣṭigatābhiniviṣṭāḥ,",
    "K09bsu016_u:5301": " tatrāpyahaṃ sarvatrānugacchāmi vividhadṛṣṭigatasaktānāṃ sattvānāṃ paripācanatāyai /",
    "K09bsu016_u:5302": " yathā ca kulaputra ahamiha tosale nagare sattvānāmarthaṃ karomi,",
    "K09bsu016_u:5303": " evaṃ jambudvīpe sarvagrāmanagaranigamajanapadarāṣṭrarājadhānīṣu sattvānāmarthaṃ karomi /",
    "K09bsu016_u:5304": " yathā jambudvīpe,",
    "K09bsu016_u:5305": " tathā sarvatra cāturdvīpake lokadhātau,",
    "K09bsu016_u:5306": " evaṃ sāhasre dvisāhasre trisāhasre mahāsāhasre lokadhātau,",
    "K09bsu016_u:5307": " evaṃ daśasu dikṣu,",
    "K09bsu016_u:5308": " aparimāṇeṣu lokadhātuṣu,",
    "K09bsu016_u:5309": " sarvasattvapatheṣu sarvasattvapratiṣṭhāneṣu sarvasattvaniketeṣu sarvasattvanilayasaṃjñāgateṣu",
    "K09bsu016_u:5310": " sarvasattvaparivarteṣu sarvasattvasamavasaraṇeṣu sarvasattvasamudreṣu sarvasattvavaṃśeṣu",
    "K09bsu016_u:5311": " sarvasattvadikṣu sarvasattvavidikṣu sarvasattvavidhiṣu yathāśayādhimuktānāṃ sattvānāmarthaṃ karomi /",
    "K09bsu016_u:5312": " vividhairupāyai rvividhairnayairvividhairdvārairvividhābhiryuktibhirvividhaiḥ saṃprayogaiḥ",
    "K09bsu016_u:5313": " vividhairupāyanayairvividhābhiḥ kriyābhirvividharūpavarṇasaṃdarśanasaṃprasādanatayā",
    "K09bsu016_u:5314": " vividhavākpathodīraṇatayā sattvānāmarthaṃ karomi /",
    "K09bsu016_u:5315": " etāmahaṃ kulaputra sarvagāminīṃ sarvatrānugatāṃ bodhisattvacaryāṃ prajānāmi /",
    "K09bsu016_u:5316": " kiṃ mayā śakyaṃ bodhisattvānāṃ sarvajaganmayaśarīrāṇāṃ svakāyasarvakāyāsaṃbhedasamādhipratilabdhānāṃ",
    "K09bsu016_u:5317": " sarvabhavagatyanusṛtavipulanirmāṇacakrāṇāṃ sarvalokopapattisvaśarīrānuvicāriṇāṃ sarvajagannayanarocanaruciranirmāṇacakraparamāṇāṃ (Gv 139)",
    "K09bsu016_u:5318": " sarvajagajjātikulajanmopapattipradarśakānāṃ sarvakalpasaṃvāsāpratihatapraṇidhicakrāṇāmindrajālatalopamacaryāvyūhāvabhāsapratilabdhānāṃ",
    "K09bsu016_u:5319": " sarvajagadarthakriyānupalesaṃvāsaparamāṇāṃ tryadhvajagattalasamatānugatānāṃ nairātmyavatījñānadhātupratibhāsitāparyantamahākaruṇāgarbhāṇāṃ",
    "K09bsu016_u:5320": " sarvajagatkuśalādhānābhimukhānāṃ caryāṃ jñātuṃ guṇān vā vaktum //",
    "K09bsu016_u:5321": " gaccha kulaputra,",
    "K09bsu016_u:5322": " ihaiva dakṣiṇāpathe pṛthurāṣṭraṃ nāma janapadaḥ /",
    "K09bsu016_u:5323": " tatrotpalabhūtirnāma gāndhikaśreṣṭhī prativasati /",
    "K09bsu016_u:5324": " tamupasaṃkramya paripṛccha - kathaṃ bodhisattvānāṃ bodhisattvacaryāyāṃ śikṣitavyam,",
    "K09bsu016_u:5325": " kathaṃ pratipattavyam //",
    "K09bsu016_u:5326": " atha khalu sudhanaḥ śreṣṭhidārakaḥ sarvagāminaḥ parivrājakasya pādau śirasābhivandya",
    "K09bsu016_u:5327": " sarvagāminaṃ parivrājakamanekaśatasahasrakṛtvaḥ pradakṣiṇīkṛtya punaḥ punaravalokya",
    "K09bsu016_u:5328": " sarvagāminaḥ parivrājakasyāntikāt prakrāntaḥ // 21 //",
    "K09bsu016_u:5329": " (Gv 140)",
    "K09bsu016_u:5330": " 24 Utpalabhūtiḥ /",
    "K09bsu016_u:5331": " atha khalu sudhanaḥ śreṣṭhidārako 'napekṣaḥ kāye jīvite ca,",
    "K09bsu016_u:5332": " anapekṣaḥ sarvabhavabhogaparigrahopādānābhiniveśanāpattiṣu,",
    "K09bsu016_u:5333": " anapekṣaḥ sarvasattvadeśaratiṣu,",
    "K09bsu016_u:5334": " anapekṣaḥ sarvarūpaśabdagandharasaspraṣṭavyeṣu,",
    "K09bsu016_u:5335": " anapekṣaḥ sarvaparivāropabhogaparibhogeṣu,",
    "K09bsu016_u:5336": " anapekṣaḥ sarvarājyaiśvaryādhipatyasukheṣu,",
    "K09bsu016_u:5337": " sāpekṣaḥ sarvasattvaparipācanavinayapariśuddhiṣu anuttarabuddhakṣetrapariśuddhyabhinirharaṇatayā,",
    "K09bsu016_u:5338": " sāpekṣaḥ sarvatathāgatapūjopasthānaparicaryāvitṛptatayā,",
    "K09bsu016_u:5339": " sāpekṣaḥ sarvadharmeṣu svabhāvaparijñānānugamāya,",
    "K09bsu016_u:5340": " sāpekṣa sarvabodhisattvaguṇeṣu sarvaguṇasāgareṣu pratipattyacyavanatāyai,",
    "K09bsu016_u:5341": " sāpekṣaḥ sarvabodhisattvamahāpraṇidhāneṣu sarvakalpānavaśeṣabodhisattvacaryāsaṃvāsanatāyai,",
    "K09bsu016_u:5342": " sāpekṣaḥ sarvatathāgataparṣanmaṇḍalasamudrāvatāreṣu,",
    "K09bsu016_u:5343": " sāpekṣaḥ sarvabodhisattvasamādhimukheṣu ekaikasamādhimukhasarvabodhisattvasamādhyasaṃkhyeyāvataraṇavikurvaṇatāyai,",
    "K09bsu016_u:5344": " sāpekṣaḥ sarvadharmajñānālokacakreṣu sarvatathāgatadharmacakrasaṃpratīcchanātṛptatāyai sarvakalyāṇamitrākarān sarvakalyāṇamitrasaṃbhavane,",
    "K09bsu016_u:5345": " tāṃśca anyāṃśca sarvabodhisattvaguṇān saṃpaśyan anupūrveṇa yena pṛthurāṣṭraṃ janapadastenopasaṃkramya utpalabhūtiṃ gāndhikaśreṣṭhinaṃ parimārgan parigaveṣamāṇo 'drākṣīt /",
    "K09bsu016_u:5346": " dṛṣṭvā ca punaryenotpalabhūtirgāndhikaśreṣṭhī tenopajagāma /",
    "K09bsu016_u:5347": " upetya utpalabhūtergāndhikaśreṣṭhinaḥ pādau sirasābhivandya utpalabhūtiṃ gāndhikaśreṣṭhinamanekaśatasahasrakṛtvaḥ",
    "K09bsu016_u:5348": " pradakṣiṇīkṛtya utpalabhūtergāndhikaśreṣṭhinaḥ purataḥ prāñjaliḥ sthitvā evamāha",
    "K09bsu016_u:5349": " - ahamārya anuttarāyāṃ samyaksaṃbodhau saṃprasthitaḥ sarvabuddhasamajñānamākāṅkṣamāṇaḥ",
    "K09bsu016_u:5350": " sarvabuddhapūrṇapraṇidhānamaṇḍalaṃ paripūrayitukāmaḥ sarvabuddharūpakāyaṃ draṣṭukāmaḥ",
    "K09bsu016_u:5351": " sarvabuddhadharmakāyaṃ pariniṣpādayitukāmaḥ sarvabuddhadharmajñānakāyaṃ parijñātukāmaḥ",
    "K09bsu016_u:5352": " sarvabodhisattvacaryāmaṇḍalaṃ pariśodhayitukāmaḥ sarvabodhisattvasamādhimaṇḍalamavabhāsayitukāmaḥ",
    "K09bsu016_u:5353": " sarvabodhisattvadhāraṇīmaṇḍalaṃ saṃsthāpayitukāmaḥ sarvāvaraṇamaṇḍalaṃ vikaritukāmaḥ",
    "K09bsu016_u:5354": " sarvakṣetramaṇḍalamanuvicaritukāmaḥ /",
    "K09bsu016_u:5355": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5356": " kathaṃ pratipattavyam /",
    "K09bsu016_u:5357": " kathaṃ pratipadyamāno bodhisattvo niryāti sarvajñatāyām?",
    "K09bsu016_u:5358": " āha - sādhu sādhu kulaputra,",
    "K09bsu016_u:5359": " yena te 'nuttarāyāṃ samyaksaṃbodhau cittamutpāditam /",
    "K09bsu016_u:5360": " ahaṃ kulaputra sarvagandhān prajānāmi /",
    "K09bsu016_u:5361": " sarvagandhayogān sarvadhūpān sarvadhūpayogān prajānāmi /",
    "K09bsu016_u:5362": " sarvānulepanāni sarvānulepanayogān",
    "K09bsu016_u:5363": " sarvacūrṇān sarvacūrṇayogān sarvagandhānulepanacūrṇākarān prajānāmi /",
    "K09bsu016_u:5364": " devagandhānapi prajānāmi /",
    "K09bsu016_u:5365": " nāgayakṣagandharvāsuragaruḍakinnaramahoragamanuṣyāmanuṣyagandhānapi prajānāmi /",
    "K09bsu016_u:5366": " vividhānapi gandhān prajānāmi /",
    "K09bsu016_u:5367": " vyādhipraśamanagandhānapi,",
    "K09bsu016_u:5368": " daurmanasyāpahāragandhānapi,",
    "K09bsu016_u:5369": " laukikaprītisaṃjananagandhānapi,",
    "K09bsu016_u:5370": " kleśojjvālanagandhānapi,",
    "K09bsu016_u:5371": " kleśapraśamanagandhānapi,",
    "K09bsu016_u:5372": " vividhasaṃskṛtaratisukhasaṃjananagandhānapi,",
    "K09bsu016_u:5373": " sarvasaṃskṛtodvegasaṃjananagandhānapi,",
    "K09bsu016_u:5374": " madapramādāpahāragandhānapi,",
    "K09bsu016_u:5375": " buddhamanasikārasamudācārasaṃbhavagandhānapi,",
    "K09bsu016_u:5376": " dharmanayānugamagandhānapi,",
    "K09bsu016_u:5377": " āryopabhogyagandhānapi,",
    "K09bsu016_u:5378": " sarvabodhisattvagandhavimātratāmapi,",
    "K09bsu016_u:5379": " sarvabodhisattvabhūmivyavasthānagandhānapi (Gv 141) prajānāmi /",
    "K09bsu016_u:5380": " sarvāṃśca tānahaṃ gandhānākārato 'pi prajānāmi /",
    "K09bsu016_u:5381": " saṃbhavato 'pi utpādato 'pi prādurbhāvato 'pi pariniṣpattito 'pi pariśuddhito 'pi",
    "K09bsu016_u:5382": " parihārato 'pi prayogato 'pi paribhogato 'pi viṣayato 'pi prabhāvato 'pi dharmato",
    "K09bsu016_u:5383": " 'pi mūlato 'pi prajānāmi //",
    "K09bsu016_u:5384": " asti kulaputra manuṣyaloke nāgasaṃkṣobhasaṃbhavahastigarbho nāma gandhaḥ,",
    "K09bsu016_u:5385": " yasya tilamātrā gulikā sakalaṃ pṛthurāṣṭraṃ janapadaṃ mahāgandhaghanābhrajālasaṃchannaṃ kṛtvā saptāhaṃ sūkṣmagandhodakadhārāvarṣamabhipravarṣati",
    "K09bsu016_u:5386": " tatra yeṣāṃ sattvānāṃ śarīre vā cīvare vā gandhodakadhārā nipatanti,",
    "K09bsu016_u:5387": " te sarve suvarṇavarṇakusumavicitritā bhavanti /",
    "K09bsu016_u:5388": " yeṣu ca bhavanavimānakūṭāgāreṣu nipatanti,",
    "K09bsu016_u:5389": " te sarve suvarṇavarṇakusumavicitritā bhavanti /",
    "K09bsu016_u:5390": " ye 'pi sattvāsteṣāṃ gandhameghajālānāṃ mārutasamīritānāmantarbhavanagatā gandhaṃ jighranti,",
    "K09bsu016_u:5391": " te sarve saptāhamudāraprītiprāmodyaparisphuṭā bhavanti,",
    "K09bsu016_u:5392": " anekavidhāni ca kāyikacaitasikāni sukhasaumanasyāni pratyanubhavanti /",
    "K09bsu016_u:5393": " na caiṣāṃ śarīre vyādhirutpadyate dhātusaṃkṣobhajo vā aparaparikramiko vā /",
    "K09bsu016_u:5394": " nāpi caitasikaṃ duḥkhadaurmanasyamutpadyate,",
    "K09bsu016_u:5395": " na samudācarati bhayaṃ vā trāsaṃ vā cchambhitattvaṃ vā manaḥsaṃkṣobho vā vyāpādo vā /",
    "K09bsu016_u:5396": " sarve ca te sattvā anyonyaṃ maitracittā bhavanti harṣaprītisaṃjātāḥ /",
    "K09bsu016_u:5397": " teṣāmahaṃ kulaputra harṣaprītisaṃjātānāmāśayaviśuddhimārabhya tathā dharmaṃ deśayāmi,",
    "K09bsu016_u:5398": " yathā niyatā bhavanti anuttarāyāṃ samyaksaṃbodhau //",
    "K09bsu016_u:5399": " asti kulaputra malayaparvatasaṃbhavaṃ gośīrṣaṃ nāma candanam,",
    "K09bsu016_u:5400": " yenānuliptagātro agnikhadāyāmapi prapatito na dahyate /",
    "K09bsu016_u:5401": " asti kulaputra sāgarakacchasaṃbhavo aparājito nāma gandhaḥ,",
    "K09bsu016_u:5402": " yenānuliptāyā bheryāḥ śaṅkhasya vā nirghoṣeṇa sarvaparacakraṃ parājayaṃ gacchati /",
    "K09bsu016_u:5403": " asti kulaputra anavataptahṛdatīrasaṃbhavaṃ padmagarbhaṃ nāma kālāgaru,",
    "K09bsu016_u:5404": " yasya tilamātrā gulikā sakalaṃ jambudvīpaṃ gandhena spharati /",
    "K09bsu016_u:5405": " ye ca sattvāstaṃ gandhaṃ jighranti,",
    "K09bsu016_u:5406": " te sarve pāpavijugupsanasaṃvaracittaṃ pratilabhante /",
    "K09bsu016_u:5407": " asti kulaputra himavatparvatarājasaṃbhavā aruṇavatī nāma gandhajātiḥ,",
    "K09bsu016_u:5408": " yasyā gandhamāghrāya sattvā viraktacittā bhavanti /",
    "K09bsu016_u:5409": " teṣāmahaṃ tathā dharmaṃ deśayāmi,",
    "K09bsu016_u:5410": " yadvirajomaṇḍalaṃ nāma samādhiṃ pratilabhante /",
    "K09bsu016_u:5411": " asti kulaputra rākṣasalokasaṃbhavā sāgaragarbhā nāma gandhajātiḥ,",
    "K09bsu016_u:5412": " yā rājñaścakravartinaḥ paribhogāyotpadyate,",
    "K09bsu016_u:5413": " yayā dhūpitamātrayā caturaṅgo balakāyo rājñaścakravartino gaganatale pratiṣṭhate /",
    "K09bsu016_u:5414": " asti kulaputra,",
    "K09bsu016_u:5415": " sudharmadevasabhāsaṃbhavā śobhanavyūhā nāma gandhajātiḥ,",
    "K09bsu016_u:5416": " yayā dhūpitamātrayā devā buddhagandhasmṛtiṃ pratilabhante /",
    "K09bsu016_u:5417": " asti kulaputra suyāmadevarājabhavane śuddhakośānāṃ gandhajātiḥ,",
    "K09bsu016_u:5418": " yayā dhūpitayā sarve suyāmadevaputrāḥ suyāmadevarājasakāśamupasaṃkrāmanti /",
    "K09bsu016_u:5419": " teṣāmupasaṃkrāntānāṃ suyāmo devarājo dhārmīṃ kathāṃ kathayati /",
    "K09bsu016_u:5420": " asti kulaputra tuṣitabhavane sindhuvāritā nāma gandhajātiḥ,",
    "K09bsu016_u:5421": " yā dharmāsananiṣaṇṇasya ekajātipratibaddhasya bodhisattvasya purato dhūpitā mahāgandhameghena",
    "K09bsu016_u:5422": " sakalaṃ dharmadhātuṃ spharitvā sarvatathāgataparṣanmaṇḍaleṣvanekākāravyūhaṃ mahādharmameghavarṣaṃ pravarṣati /",
    "K09bsu016_u:5423": " asti kulaputra sunirmitadevarājabhavane manoharā nāma gandhajātiḥ,",
    "K09bsu016_u:5424": " yā sunirmitadevarājabhavane pradhūpitā saptāhamacintyadharmameghavarṣaṃ pravarṣati /",
    "K09bsu016_u:5425": " etāmahaṃ (Gv 142) kulaputra gandhayuktiṃ prajānāmi /",
    "K09bsu016_u:5426": " kiṃ mayā śakyaṃ nirāmagandhānāṃ bodhisattvānāṃ sarvakāmoccalitānāṃ kleśamārapāśavipramuktānāṃ",
    "K09bsu016_u:5427": " sarvabhavagativyativṛttānāṃ jñānamāyāgatarūpavicāriṇāṃ sarvalokānupaliptānāmasaṅgaśīlānāmanāvaraṇajñānamaṇḍalaviśuddhānāmapratihatajñānagocaraviṣayāṇāṃ",
    "K09bsu016_u:5428": " sarvālayaniketāniśritānāṃ sarvabhavālayaniketacāriṇāṃ caryāṃ jñātuṃ guṇān vā vaktum,",
    "K09bsu016_u:5429": " śīlacaryāviśuddhimukhaṃ",
    "K09bsu016_u:5430": " vā paridīpayitum,",
    "K09bsu016_u:5431": " anavadyacaraṇaṃ vā prabhāvayitum,",
    "K09bsu016_u:5432": " avyāpādakāyavāṅbhanaḥsamudācāro vā deśayitum //",
    "K09bsu016_u:5433": " gaccha kulaputra,",
    "K09bsu016_u:5434": " ihaiva dakṣiṇāpathe kūṭāgāraṃ nāma nagaram /",
    "K09bsu016_u:5435": " tatra vairo nāma dāśaḥ prativasati /",
    "K09bsu016_u:5436": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5437": " kathaṃ pratipattavyam //",
    "K09bsu016_u:5438": " atha khalu sudhanaḥ śreṣṭhidāraka utpalabhūtergāndhikaśreṣṭhinaḥ pādau śirasābhivandya",
    "K09bsu016_u:5439": " utpalabhūtiṃ gāndhikaśreṣṭhinamanekaśatasahasrakṛtvaḥ pradakṣiṇīkṛtya punaḥ punaravalokya",
    "K09bsu016_u:5440": " utpalabhūtergāndhikaśreṣṭhino 'ntikāt prakrāntaḥ // 22 //",
    "K09bsu016_u:5441": " (Gv 143)",
    "K09bsu016_u:5442": " 25 Vairaḥ /",
    "K09bsu016_u:5443": " atha khalu sudhanaḥ śreṣṭhidārakaḥ kūṭāgāranagarābhimukhaṃ mārgaṃ pratipadyamāno 'nuvicaran,",
    "K09bsu016_u:5444": " mārganimnatāṃ mārgonnatatāṃ mārgasamatāṃ mārgaviṣamatāṃ mārgasarajaskatāṃ mārgavirajaskatāṃ",
    "K09bsu016_u:5445": " mārgakṣematāṃ mārgagahanatāṃ mārgānāvaraṇatāṃ mārgakuṭilatāṃ mārgarjukatāmanuvilokya",
    "K09bsu016_u:5446": " evaṃ cittamutpādayāmāsa - idaṃ khalu me tasya kalyāṇamitrasyopasaṃkramaṇaṃ bodhisattvamārgapratipattihetubhūtaṃ",
    "K09bsu016_u:5447": " sattvānugrahazñānamārgapratipattihetubhūtaṃ bhaviṣyati /",
    "K09bsu016_u:5448": " pāramitāmārgapratipattihetubhūtaṃ sarvasattvānugrahajñānamārgapratipattihetubhūtaṃ bhaviṣyati /",
    "K09bsu016_u:5449": " sarvasattvānunayapratighonnāmāvanāmaprapātavinivṛttaye sarvasattvaviṣamamatipratinivāraṇatāyai sarvasattvakleśarajaḥpraśamanāya,",
    "K09bsu016_u:5450": " sarvasattvavividhākuśaladṛṣṭisthāṇukaṇṭakaśarkarakaṭhallāpanayanāya,",
    "K09bsu016_u:5451": " anāvaraṇadharmadhātuparamatāyaiḥ,",
    "K09bsu016_u:5452": " akṣuṇṇasarvajñatāpuropanayanāya hetubhūtaṃ bhaviṣyati /",
    "K09bsu016_u:5453": " tatkasya hetoḥ?",
    "K09bsu016_u:5454": " kalyāṇamitrākarāḥ sarvakuśaladharmāḥ /",
    "K09bsu016_u:5455": " kalyāṇamitrādhīnā sarvajñatā /",
    "K09bsu016_u:5456": " sa evaṃ cintāmanasikāraprayukto durāsadasamudācāro 'nupūrveṇa yena kūṭāgāraṃ nagaraṃ",
    "K09bsu016_u:5457": " tenopasaṃkramya vairaṃ dāśaṃ parimārgan parigaveṣamāṇo 'drākṣīnmahānagaramukhe sāgarāvatāratīre",
    "K09bsu016_u:5458": " vairaṃ dāśaṃ vaṇikūśatasahasrairanekaiśca prāṇiśatasahasrairvicitrāṃ kathāṃ śrotukāmaiḥ",
    "K09bsu016_u:5459": " parivṛtaṃ samudrakathāsaṃprakāśanatayā buddhaguṇasamudrān sattvānāmārocayamānam /",
    "K09bsu016_u:5460": " dṛṣṭvā ca yena vairo dāśaḥ,",
    "K09bsu016_u:5461": " tenopajagāma /",
    "K09bsu016_u:5462": " upetya vairasya dāśasya pādau śirasābhivandya vairaṃ dāśamanekaśatasahasrakṛtvaḥ",
    "K09bsu016_u:5463": " pradakṣiṇīkṛtya vairasya dāśasya purataḥ prāñjaliḥ sthitvā evamāhamayā ārya anuttarāyāṃ",
    "K09bsu016_u:5464": " samyaksaṃbodhau cittamutpāditam /",
    "K09bsu016_u:5465": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5466": " kathaṃ pratipattavyam /",
    "K09bsu016_u:5467": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:5468": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5469": " kathaṃ pratipattavyam /",
    "K09bsu016_u:5470": " āha - sādhu sādhu kulaputra,",
    "K09bsu016_u:5471": " yastvamanuttarāyāṃ samyaksaṃbodhau cittamutpādya mahājñānapratilambhasaṃbhavahetuṃ paripṛcchasi /",
    "K09bsu016_u:5472": " vividhasaṃsāraduḥkhasamudācārasaṃbhavahetuṃ sarvajñatādvīpādhiṣṭhānagamanasaṃbhavahetum",
    "K09bsu016_u:5473": " abhedyamahāyānasaṃbhavahetuṃ śrāvakapratyekabuddhabhūmipātabhayavigamamārgapratipattisaṃbhavahetuṃ",
    "K09bsu016_u:5474": " vividhaśāntasamādhimukhāvartanayādhigamajñānamārgasaṃbhavahetuṃ sarvatragāminībodhisattvacaryāvicārapraṇidhirathacakrāparāhatamārgasaṃbhavahetuṃ",
    "K09bsu016_u:5475": " sarvatejaūrmivyūhabodhisattvacaryāsvabhāvanayamārgasaṃbhavaviśuddhihetuṃ sarvadharmadiṅbhukhāparāntamārgasaṃbhavaviśuddhihetuṃ",
    "K09bsu016_u:5476": " sarvajñatāsāgarāvatāramārgasaṃbhavaviśuddhihetuṃ paripṛcchasi /",
    "K09bsu016_u:5477": " ahaṃ kulaputra iha",
    "K09bsu016_u:5478": " mahāsāgaratīrakūṭāgāre mahānagare prativasāmi mahākaruṇādhvajāṃ bodhisattvacaryāṃ pariśodhayan /",
    "K09bsu016_u:5479": " so 'haṃ kulaputra jambudvīpe daridrān sattvānavalokya eṣāmarthāya tathā tapastapyāmi,",
    "K09bsu016_u:5480": " yaduta abhiprāyameṣāṃ paripūrayiṣyāmi /",
    "K09bsu016_u:5481": " lokāmiṣasaṃgrahaṃ kariṣyāmi /",
    "K09bsu016_u:5482": " dharmasaṃbhogena cainān saṃtoṣayiṣyāmi puṇyasaṃbhāramārgameṣāmupadekṣyāmi /",
    "K09bsu016_u:5483": " jñānasaṃbhāraṃ saṃjanayiṣyāmi /",
    "K09bsu016_u:5484": " kuśalamūlabalaṃ saṃvardhayiṣyāmi /",
    "K09bsu016_u:5485": " bodhicittamutpādayiṣyāmi /",
    "K09bsu016_u:5486": " bodhyāśayaṃ viśodyayiṣyāmi /",
    "K09bsu016_u:5487": " mahākaruṇābalamupastambhayiṣyāmi /",
    "K09bsu016_u:5488": " saṃsāraduḥkhaṃ vyupaśamayiṣyāmi /",
    "K09bsu016_u:5489": " saṃsāracaryāparikhedabalamupastambhayiṣyāmi /",
    "K09bsu016_u:5490": " sattvasāgarasaṃgrahaṇe cainānniyojayiṣyāmi /",
    "K09bsu016_u:5491": " guṇasāgarapratipattimukhe ca pratiṣṭhāpayiṣyāmi /",
    "K09bsu016_u:5492": " (Gv 144) dharmasāgarajñānālokaṃ caiṣāmupasaṃhariṣyāmi /",
    "K09bsu016_u:5493": " sarvabuddhasāgaraṃ caiṣāmabhimukhamāvartayayiṣyāmi /",
    "K09bsu016_u:5494": " sarvajñatāsāgare cainānavatārayiṣyāmi //",
    "K09bsu016_u:5495": " evaṃ cintāmanasikāraprayukto 'haṃ kulaputra iha sāgaratīrakūṭāgāranagare pravicarāmi /",
    "K09bsu016_u:5496": " evaṃ jagaddhitasukhaprayukto 'haṃ kulaputra sarvamahāsāgararatnadvīpān prajānāmi /",
    "K09bsu016_u:5497": " sarvaratnākarān sarvaratnagotrāṇi sarvaratnamūlaṃ prajānāmi /",
    "K09bsu016_u:5498": " sarvanāgabhavanāni sarvanāgasaṃkṣobhān sarvayakṣabhavanāni sarvayakṣasaṃkṣobhān sarvarākṣasabhavanāni",
    "K09bsu016_u:5499": " sarvarākṣasabhayapraśamanāni sarvabhūtabhavanāni sarvabhūtāntarāyavyupaśamanāni prajānāmi /",
    "K09bsu016_u:5500": " sarvāvantaṃ saṃbhavāvartaparivarjanaṃ mahormiveśaparihāramudakavarṇavimātratāṃ prajānāmi /",
    "K09bsu016_u:5501": " candrādityajyotirgrahagaṇaparivartanaṃ rātriṃdivakṣaṇalavamūhūrtaṃ prajānāmi /",
    "K09bsu016_u:5502": " gamanāgamanaviśeṣatāṃ kṣemākṣematāṃ yānapātrayantrakriyādṛḍhatāṃ yānaparihāraṃ yānavāhanaṃ",
    "K09bsu016_u:5503": " mārutasaṃgrahaṇaṃ mārutotpādanaṃ yānāvartanaṃ yānaparivartanaṃ yānasaṃsthāpanaṃ yānasaṃpreṣaṇaṃ prajānāmi /",
    "K09bsu016_u:5504": " so 'haṃ kulaputra evaṃjñānasamanvāgataḥ satataṃ sattvārthakāryaprayukto vaṇiggaṇaṃ",
    "K09bsu016_u:5505": " dṛḍhena yānena kṣemeṇa śivenābhayena yathāpraharṣaṃ pramodayan dhārmyā kathayā yathābhiprāyeṇa",
    "K09bsu016_u:5506": " ratnadvīpamupanayāmi /",
    "K09bsu016_u:5507": " sarvaratnasamṛddhiṃ caiṣāṃ kṛtvā punarjambūdvīpamupanayāmi /",
    "K09bsu016_u:5508": " na ca mama kulaputra kadācit kiṃcid yānapātraṃ vipannapūrvam /",
    "K09bsu016_u:5509": " yeṣāṃ ca sattvānāmahaṃ kulaputra cakṣuṣāmābhāsamāgacchāmi,",
    "K09bsu016_u:5510": " ye ca sattvā mama dharmadeśanāṃ śṛṇvanti,",
    "K09bsu016_u:5511": " teṣāṃ sarvasaṃsārasāgarasaṃsīdanabhayāni vigacchanti,",
    "K09bsu016_u:5512": " sarvajñatāsāgarāvatārajñānaṃ cāmukhībhavati /",
    "K09bsu016_u:5513": " tṛṣṇāsāgarocchoṣaṇatāyai ca pratipadyante,",
    "K09bsu016_u:5514": " tryadhvasāgarajñānālokaṃ ca pratilabhante /",
    "K09bsu016_u:5515": " sarvasattvaduḥkhasāgarakṣayāya cābhyutsahante /",
    "K09bsu016_u:5516": " sarvasattvacittasāgarakāluṣyaprasādanatāyai ca prayujyante /",
    "K09bsu016_u:5517": " sarvakṣetrasāgaraviśuddhaye vīryamārabhante /",
    "K09bsu016_u:5518": " sarvadiksāgaraspharaṇatāyai ca na vinivartante /",
    "K09bsu016_u:5519": " sarvajagadindriyasāgarasaṃbhedaṃ ca pratividhyanti /",
    "K09bsu016_u:5520": " sarvasattvacaryāsāgaraṃ cānuvartante /",
    "K09bsu016_u:5521": " yathāśayajagatsāgarapratibhāsaprāptāśca bhavanti //",
    "K09bsu016_u:5522": " etasya ahaṃ kulaputra mahākarūṇādhvajasya amoghadarśanaśravaṇaṃ saṃvāsānusmṛtirnāma nadīnirghoṣasya bodhisattvavimokṣasya lābhī /",
    "K09bsu016_u:5523": " kiṃ mayā śakyaṃ bodhisattvānāṃ sarvasaṃsārasāgaravicāriṇāṃ sarvakleśāsāgarānupaliptānāṃ",
    "K09bsu016_u:5524": " sarvadṛṣṭigatasāgarasaṃgrahagrāhabhayavigatānāṃ sarvadharmasāgarasvabhāvajalavicāriṇāṃ",
    "K09bsu016_u:5525": " sarvajagatsāgarasvabhāvatalavicāriṇāṃ sarvajagatsāgarasaṃgrahavastusaṃgrahaṇajālānāṃ",
    "K09bsu016_u:5526": " sarvajñatāsāgarasaṃvāsināṃ sarvasattvābhiniveśasāgaranirmathanānāṃ sarvakālasāgarasaṃbhinnavihāriṇāṃ",
    "K09bsu016_u:5527": " sarvajagatsāgaraparipākatattvābhijñānāṃ sarvajagatsāgaravinayakālānatikrāntānāṃ caryāṃ",
    "K09bsu016_u:5528": " jñātuṃ guṇān vā vaktum //",
    "K09bsu016_u:5529": " gaccha kulaputra,",
    "K09bsu016_u:5530": " ihaiva dakṣiṇāpathe nandihāraṃ nāma nagaram /",
    "K09bsu016_u:5531": " tatra jayottamo nāma śreṣṭhī prativasati /",
    "K09bsu016_u:5532": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5533": " kathaṃ pratipattavyam //",
    "K09bsu016_u:5534": " atha khalu sudhanaḥ śreṣṭhidārako vairasya dāśasya pādau śirasābhivandya vairaṃ dāśamanekaśatasahasrakṛtvaḥ",
    "K09bsu016_u:5535": " pradakṣiṇīkṛtya punaḥ punaravalokya aśrumukho rudan kalyāṇamitradarśanābhilāṣāvitṛpto",
    "K09bsu016_u:5536": " vairasya dāśasyāntikātprakrāntaḥ // 23 //",
    "K09bsu016_u:5537": " (Gv 145)",
    "K09bsu016_u:5538": " 26 Jayottamaḥ /",
    "K09bsu016_u:5539": " atha khalu sudhanaḥ śreṣṭhidārako mahāmaitryapramāṇasattvadhātuspharaṇacitto mahākaruṇāsnehābhiṣyanditasaṃtāno",
    "K09bsu016_u:5540": " vipulapuṇyajñānasaṃbhāravyūhopacitaḥ sarvakleśarajastamomalapaṅkāpagato dharmasamatānugamo",
    "K09bsu016_u:5541": " nimnonnatasarvajñatāmārgaprasṛtaḥ aparimāṇākuśaladharmāvatāramukhoddhṛtaḥ sarvākuśalābhedyadṛḍhavīryabalaparākramaḥ",
    "K09bsu016_u:5542": " acintyabodhisattvasamādhivipulaprasrabdhimukhasamarpitaḥ prajñābhāskaratejovabhāsavidhūtaniravaśeṣāvidyāndhakāraḥ",
    "K09bsu016_u:5543": " sukhaśītalopāyamāruteritajñānakusumāvakīrṇo mahāpraṇidhānasamudraniryāṇajñānanayānukūlaḥ",
    "K09bsu016_u:5544": " apratihatadharmadhātuspharaṇajñānaḥ akṣuṇṇasarvajñatāpurapraveśābhimukhaḥ bodhisattvamārgamabhikāṅkṣamāṇo",
    "K09bsu016_u:5545": " yena nandihāraṃ nagaraṃ tenopasaṃkramya jayottamaṃ śreṣṭhinaṃ parimārgan parigaveṣamāṇo",
    "K09bsu016_u:5546": " 'drākṣīt pūrveṇa nadihārasya nagarasya paryante vicitradhvajāyāmaśokavanikāyāmanekagṛhapatisahasraparivṛtaṃ",
    "K09bsu016_u:5547": " vividhāni nagarakāryāṇi pariniṣṭhāpayantaṃ tadāgamya ca dhārmīṃ kathāṃ kathayantam,",
    "K09bsu016_u:5548": " sarvāhaṃkārasamudyotāya,",
    "K09bsu016_u:5549": " sarvamamakārotsargāya,",
    "K09bsu016_u:5550": " sarvaparigrahaparityāgāya,",
    "K09bsu016_u:5551": " sarvavastugrahaṇapratinisargāya,",
    "K09bsu016_u:5552": " sarvābhiniveśanirdāraṇāya,",
    "K09bsu016_u:5553": " sarvatṛṣṇābandhanacchedanāya,",
    "K09bsu016_u:5554": " sarvadṛṣṭigatakapāṭanirbhedanāya,",
    "K09bsu016_u:5555": " sarvasaṃśayavimativicikitsātimiravidhamanāya,",
    "K09bsu016_u:5556": " māyāśāṭhyakāluṣyāpanayanāya,",
    "K09bsu016_u:5557": " īrṣyāmātsaryamalasaṃśodhanāya,",
    "K09bsu016_u:5558": " cittasaraḥprasādanāya,",
    "K09bsu016_u:5559": " anāvilacittatāyāṃ sattvapratiṣṭhāpanatāyai,",
    "K09bsu016_u:5560": " anāvilaśraddhābalotpādanatayā buddhadarśanābhirocanatāyai,",
    "K09bsu016_u:5561": " bodhisattvabalodbhāvanatayā buddhadharmasaṃpratīcchanatāyai,",
    "K09bsu016_u:5562": " bodhisattvacaryāsūcanatayā bodhisattvasamādhibalajananatāyai,",
    "K09bsu016_u:5563": " bodhisattvaprajñābalasaṃdarśanatayā bodhisattvasmṛtibalaviśuddhyuttāraṇatāyai dharmaṃ deśayamānaṃ yaduta bodhicittotpādābhirocanāya //",
    "K09bsu016_u:5564": " atha khalu sudhanaḥ śreṣṭhidārakastatkathāparyavasānamāgamayitvā jayottamasya śreṣṭhinaḥ",
    "K09bsu016_u:5565": " pādayoḥ praṇipatya suciramabhināmya dharmagauravapratilabdhenāśayena evaṃ vācamudīrayāmāsasudhano 'smi,",
    "K09bsu016_u:5566": " sudhano 'smi ārya,",
    "K09bsu016_u:5567": " bodhisattvacaryāṃ parimārgāmi /",
    "K09bsu016_u:5568": " tadvadatu me āryo yathāhaṃ bodhisattvacaryāyāṃ śikṣeyam /",
    "K09bsu016_u:5569": " yathā śikṣamāṇaḥ sarvasattvaparipākavinayakāyeṣvabhimukho bhaveyam /",
    "K09bsu016_u:5570": " sarvabuddhadarśanaṃ na vijahyām /",
    "K09bsu016_u:5571": " sarvabuddhadharmaṃ śṛṇuyām /",
    "K09bsu016_u:5572": " sarvabuddhadharmameghān saṃdhārayeyam /",
    "K09bsu016_u:5573": " sarvabuddhadharmanayeṣu pratipadyeyam /",
    "K09bsu016_u:5574": " sarvalokadhātuṣu bodhisattvacaryāyāṃ careyam /",
    "K09bsu016_u:5575": " sarvakalpasaṃvāseṣu bodhisattvacaryayā na parikhidyeyam /",
    "K09bsu016_u:5576": " sarvatathāgatavikurvitānyājānīyām /",
    "K09bsu016_u:5577": " sarvabuddhādhiṣṭhānāni saṃpratīccheyam /",
    "K09bsu016_u:5578": " sarvatathāgatabaleṣu ca avabhāsaṃ pratilabdho bhaveyam //",
    "K09bsu016_u:5579": " atha khalu jayottamaḥ śreṣṭhī sudhanaṃ śreṣṭhidārakamevamāha - sādhu sādhu kulaputra,",
    "K09bsu016_u:5580": " yena te anuttarāyāṃ samyaksaṃbodhau cittamutpāditam /",
    "K09bsu016_u:5581": " ahaṃ kulaputra sarvagāminībodhisattvacaryāmukhaṃ pariśodhayāmi yaduta abhāvapratiṣṭhitānabhisaṃskāravipratilābhabalena /",
    "K09bsu016_u:5582": " so 'hamiha sarvagāminībodhisattvacaryāpariśuddhimukhe sthitvā sarvatrisāhasramahāsāhasre",
    "K09bsu016_u:5583": " lokadhātau sarvatridaśadevalokeṣu sarvayāmabhavaneṣu sarvatuṣitadevalokeṣu sarvanirmāṇaratidevalokeṣu",
    "K09bsu016_u:5584": " sarvaparanirmitavaśavartidevalokeṣu (Gv 146)",
    "K09bsu016_u:5585": " sarvamārabhavaneṣu sarvakāmādhātuṣu devanikāyāntargateṣu sarvadevabhavaneṣu sarvanāgalokeṣu sarvanāgabhavaneṣu,",
    "K09bsu016_u:5586": " sarvayakṣalokeṣu sarvayakṣabhavaneṣu,",
    "K09bsu016_u:5587": " sarvarākṣasalokeṣu sarvarākṣasabhavaneṣu,",
    "K09bsu016_u:5588": " sarvakumbhāṇḍalokeṣu sarvakumbhāṇḍabhavaneṣu,",
    "K09bsu016_u:5589": " sarvapretalokeṣu sarvapretabhavaneṣu,",
    "K09bsu016_u:5590": " sarvagandharvalokeṣu sarvagandharvabhavaneṣu,",
    "K09bsu016_u:5591": " sarvāsuralokeṣu sarvāsurabhavaneṣu,",
    "K09bsu016_u:5592": " sarvagaruḍalokeṣu sarvagaruḍabhavaneṣu,",
    "K09bsu016_u:5593": " sarvakinnaralokeṣu sarvakinnarabhavaneṣu,",
    "K09bsu016_u:5594": " sarvamahoragalokeṣu sarvamahoragabhavaneṣu,",
    "K09bsu016_u:5595": " sarvamanuṣyalokeṣu sarvamanuṣyabhavaneṣu,",
    "K09bsu016_u:5596": " sarvagrāmanagaranigamajanapadarāṣṭrarājadhānīṣu sarvakāmadhātvantargatāsu sarvasattvagatiṣu dharmaṃ deśayāmi /",
    "K09bsu016_u:5597": " adharmaṃ pratijahāmi /",
    "K09bsu016_u:5598": " vivādaṃ praśamayāmi /",
    "K09bsu016_u:5599": " vigrahaṃ vyāvartayāmi /",
    "K09bsu016_u:5600": " kalahaṃ vyupaśamayāmi /",
    "K09bsu016_u:5601": " yuddhaṃ nivārayāmi /",
    "K09bsu016_u:5602": " raṇamupaśamayāmi /",
    "K09bsu016_u:5603": " vairamuparamayāmi /",
    "K09bsu016_u:5604": " bandhanāni cchinadmi /",
    "K09bsu016_u:5605": " cārakāṇi bhinadmi /",
    "K09bsu016_u:5606": " bhayāni vinivartayāmi /",
    "K09bsu016_u:5607": " akuśalakarmābhisaṃskārān samucchinadmi /",
    "K09bsu016_u:5608": " prāṇivadhāt sattvān vinivārayāmi /",
    "K09bsu016_u:5609": " adattādānāt kāmamithyācārāt mṛṣāvādāt paiśunyāt pārūṣyāt saṃbhinnapralāpādabhidhyāyā vyāpādāt mithyādṛṣṭeḥ sattvānnivārayāmi /",
    "K09bsu016_u:5610": " sarvakāryebhyaḥ sattvān vinivārayāmi /",
    "K09bsu016_u:5611": " sarvadharmakuśaladharmakriyāsvanuvartayāmi /",
    "K09bsu016_u:5612": " sarvasattvān sarvaśilpāni śikṣayāmi /",
    "K09bsu016_u:5613": " lokahitāvahāni sarvaśāstrāṇi dyotayāmi,",
    "K09bsu016_u:5614": " prakalpayāmi,",
    "K09bsu016_u:5615": " prakāśayāmi,",
    "K09bsu016_u:5616": " prabhāvayāmi lokapraharṣaṇatāyai /",
    "K09bsu016_u:5617": " sattvaparipākāya sarvapāṣaṇḍānanuvartayāmi /",
    "K09bsu016_u:5618": " uttarijñānaviśeṣasūcanatāyai sarvadṛṣṭigatavinivartanatāyai",
    "K09bsu016_u:5619": " sarvabuddhadharmārocanatāyai yāvadbrahmaloke 'pi sarvarūpadhātukān devānabhibhūya dharmaṃ deśayāmi /",
    "K09bsu016_u:5620": " yathā ceha trisāhasramahāsāhasre lokadhātau,",
    "K09bsu016_u:5621": " tathā daśasu dikṣu daśānabhilāpyabuddhakṣetrakoṭīniyutaśatasahasraparamāṇurajaḥsameṣu lokadhātuṣu dharmaṃ deśayāmi /",
    "K09bsu016_u:5622": " buddhadharmān deśayāmi /",
    "K09bsu016_u:5623": " bodhisattvadharmān śrāvakadharmān pratyekabuddhadharmān deśayāmi /",
    "K09bsu016_u:5624": " narakān deśayāmi /",
    "K09bsu016_u:5625": " narakagāminīṃ pratipadaṃ deśayāmi /",
    "K09bsu016_u:5626": " nairayikasattvakāraṇāṃ deśayāmi /",
    "K09bsu016_u:5627": " tiryagyoniṃ deśayāmi /",
    "K09bsu016_u:5628": " tiryagyonigatisaṃbhedaṃ tiyagyonigatigāminīṃ pratipadaṃ tiryagyonyupapattiduḥkhaṃ deśayāmi /",
    "K09bsu016_u:5629": " yamalokaṃ deśayāmi,",
    "K09bsu016_u:5630": " yamalokagāminīṃ pratipadaṃ yamalokaduḥkhaṃ deśayāmi /",
    "K09bsu016_u:5631": " svargalokaṃ deśayāmi,",
    "K09bsu016_u:5632": " svargalokagāminīṃ pratipadaṃ svargalokaratyupacāraparibhogaṃ deśayāmi /",
    "K09bsu016_u:5633": " manuṣyalokaṃ deśayāmi,",
    "K09bsu016_u:5634": " manuṣyalokagatigāminīṃ pratipadaṃ manuṣyalokasukhaduḥkhānubhavavaicitryaṃ deśayāmi /",
    "K09bsu016_u:5635": " iti hi kulaputra lokadharmaṃ deśayāmi /",
    "K09bsu016_u:5636": " lokasamudayaṃ lokāstaṃgamanaṃ lokādīnavaṃ lokaniḥsaraṇamapi deśayāmi,",
    "K09bsu016_u:5637": " yaduta bodhisattvamārgasaṃprakāśanatāyai saṃsāradoṣavinivartanatāyai sarvajñatāguṇasaṃdarśanatāyai",
    "K09bsu016_u:5638": " bhavagatisaṃmohaduḥkhasaṃpraśamanatāyai anāvaraṇadharmatārocanatāyai lokapravṛttikriyāparidīpanatāyai",
    "K09bsu016_u:5639": " sarvalokapravṛttisukhaduḥkhasūcanatāyai sarvajagatpratiṣṭhāsaṃjñāgatavibhāvanatāyai",
    "K09bsu016_u:5640": " anālayatathāgatadharmābhidyotanatāyai sarvakarmakleśacakravyāvartanatāyai tathāgatadharmacakrapravartanasūcanatāyai dharmaṃ deśayāmi /",
    "K09bsu016_u:5641": " etamahaṃ kulaputra sarvagāminībodhisattvacaryāviśuddhimukhamavabhāsapratiṣṭhitānabhisaṃskāravimalavyūhaṃ prajānāmi /",
    "K09bsu016_u:5642": " kiṃ mayā śakyaṃ sarvābhijñānāṃ bodhisattvānāṃ sarvakṣetratalamāyāgatajñānaśarīraspharaṇānāṃ",
    "K09bsu016_u:5643": " samantacakṣurjñānabhūmipratilabdhānāṃ sarvavākpatharutavijñaptiparamaśrotrāṇāṃ tryadhvaspharaṇadharmamukhālokavaśitāprāptānāṃ",
    "K09bsu016_u:5644": " sarvadharmasamavasaraṇajñānavaśitādhipativīrapuruṣāṇāmacintyāpramāṇayathāśayasattvavijñapanāsaṃbhinnasvaramaṇḍalaprabhūtaruciratanujihvānāṃ (Gv 147)",
    "K09bsu016_u:5645": " nānābhiprāyasattvasamudraruciravarṇasaṃsthānasarvabodhisattvasamamāyopamaśarīrāṇāṃ",
    "K09bsu016_u:5646": " sarvatathāgatādvayākalpācintyaśarīraparamāṇāṃ sarvatryadhvānusṛtajñānakāyānāṃ gaganatalavipulāpramāṇagocaraviṣayāṇāṃ caryāṃ jñātuṃ guṇān vā vaktum //",
    "K09bsu016_u:5647": " gaccha kulaputra,",
    "K09bsu016_u:5648": " ihaiva dakṣiṇāpathe śroṇāparānteṣu janapadeṣu kaliṅgavanaṃ nāma nagaram /",
    "K09bsu016_u:5649": " tatra siṃhavijṛmbhitā nāma bhikṣuṇī prativasati /",
    "K09bsu016_u:5650": " tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5651": " kathaṃ pratipattavyam //",
    "K09bsu016_u:5652": " atha khalu sudhanaḥ śreṣṭhidārako jayottamasya śreṣṭhinaḥ pādau śirasābhivandya jayottamaṃ",
    "K09bsu016_u:5653": " śreṣṭhinamanekaśatasahasrakṛtvaḥ pradakṣiṇīkṛtya punaḥ punaravalokya jayottamasya",
    "K09bsu016_u:5654": " śreṣṭhino 'ntikāt prakrāntaḥ // 24 //",
    "K09bsu016_u:5655": " (Gv 148)",
    "K09bsu016_u:5656": " 27 Siṃhavijṛmbhitā /",
    "K09bsu016_u:5657": " atha khalu sudhanaḥ śreṣṭhidārako 'nupūrveṇa yena śroṇāparānte janapade kaliṅgavanaṃ nāma nagaram,",
    "K09bsu016_u:5658": " tenopajagāma /",
    "K09bsu016_u:5659": " upetya siṃhavijṛmbhitāṃ nāma bhikṣuṇīṃ paryeṣamāṇaḥ pratisattvaṃ paripṛcchan yato yataḥ paryaṭati,",
    "K09bsu016_u:5660": " tena tenaiva anekāni kumāraśatāni anekāni kumārikāśatāni rathyācatvaraśṛṅgāṭakebhyaḥ saṃbhūya anubadhnanti sma /",
    "K09bsu016_u:5661": " anekāni ca puruṣaśatāni anekāni ca strīśatānyarocayāmāsuḥ - eṣā kulaputra siṃhavijṛmbhitā",
    "K09bsu016_u:5662": " bhikṣuṇī ihaiva kaliṅgavane nagare jayaprabhānupradatte sūryaprabhe mahodyāne prativasati",
    "K09bsu016_u:5663": " aparimāṇānāṃ sattvānāmarthāya dharmaṃ prakāśayamānā //",
    "K09bsu016_u:5664": " atha khalu sudhanaḥ śreṣṭhidārako yena tatsūryaprabhaṃ mahodyānaṃ tenopasaṃkramya",
    "K09bsu016_u:5665": " samantādanuvicaran anuvilokayan adrākṣīttasmin mahodyāne candrodgatān nāma vṛkṣān",
    "K09bsu016_u:5666": " kūṭāgārasaṃchannānarcirvarṇārcirnirbhāsān samantādyojanamābhayā spharamāṇān,",
    "K09bsu016_u:5667": " saṃpracchadanāmāṃśca patravṛkṣān chatrākārān saṃsthānaparṇacchadanān nīlavaidūryavarṇapayodāvabhāsān,",
    "K09bsu016_u:5668": " kusumakośanāmāṃśca puṣpavṛkṣān himavatparvatarājaramaṇīyavicitrasaṃsthānān nānāvarṇākṣayakusumaughapravarṣaṇān tridaśapuropaśobhanapārijātakakovidārasadṛśān,",
    "K09bsu016_u:5669": " sadāpakvānanupamasvāduphalanicitanāmāṃśca suphalavṛkṣān suvarṇameruśikharasaṃsthānān sadāphalasaṃpannān,",
    "K09bsu016_u:5670": " vairocanakośanāmnaśca maṇirājavṛkṣānanupamamaṇiratnarājasaṃsthānān divyaratnasragmālābharaṇacintārājamaṇiratnapramuktakośasamṛddhidharān asaṃkhyeyavarṇamaṇiratnākārān,",
    "K09bsu016_u:5671": " prasādananāmāṃśca vastravṛkṣān nānāvarṇadivyaratnavastrakośapramuktapralambopaśobhitān,",
    "K09bsu016_u:5672": " pramodananāmnaśca vādyavṛkṣān divyātirekatūryamanojñamadhuranirghoṣān,",
    "K09bsu016_u:5673": " samantaśubhavyūhanāmnaśca gandhavṛkṣān sarvadigapratihatasarvākāramanojñagandhābhipramodanānadrākṣīt /",
    "K09bsu016_u:5674": " utsasarastaḍāgapuṣkiriṇīśca saptaratneṣṭakānicitāścaturdikṣu vibhaktaratnasopānāḥ kālānusāricandanaparidigdhavividharatnavedikāparivṛtāḥ,",
    "K09bsu016_u:5675": " nīlavaidūryamaṇirājakṛtatalasaṃsthānāḥ,",
    "K09bsu016_u:5676": " jāmbūnadakanakavālikāstīrṇatalāḥ,",
    "K09bsu016_u:5677": " manojñadivyagandhāṣṭāṅgopetavāriparipūrṇāḥ,",
    "K09bsu016_u:5678": " vicitravarṇadivyagandhasparśaratnotpalapadmakumudapuṇḍarīkasaṃchāditasalilāḥ,",
    "K09bsu016_u:5679": " divyātirekamanojñarūpanānāśakunigaṇamadhuranirghoṣanikūjitāḥ,",
    "K09bsu016_u:5680": " vividhadivyaratnasuruciradrumapaṅkiparikṣepopaśobhitāḥ /",
    "K09bsu016_u:5681": " sarveṣu ca teṣu nānāratnavṛkṣamūleṣu vicitramanojñarūpāṇi ratnasiṃhāsanāni prajñaptāni acintyānekavividharatnavyūhāni,",
    "K09bsu016_u:5682": " nānādivyaratnavastraprajñaptopacārāṇi,",
    "K09bsu016_u:5683": " sarvākāradivyagandhadhūpanirdhūpitāni,",
    "K09bsu016_u:5684": " divyātikrāntaratnapaṭṭābhipralambitavicitraratnavitānavitatāni,",
    "K09bsu016_u:5685": " nānāratnavicitrajāmbūnadakanakajālasaṃchannāni,",
    "K09bsu016_u:5686": " ratnakiṅkiṇījālamanojñamadhuranirghoṣāṇi,",
    "K09bsu016_u:5687": " anekadivyaratnāsanaśatasahasraparivārāṇyapaśyat /",
    "K09bsu016_u:5688": " sa kvacidratnavṛkṣamūle ratnapadmagarbhasiṃhāsanaṃ prajñaptamapaśyat /",
    "K09bsu016_u:5689": " kvacidgandharājamaṇiratnapadmagarbhasiṃhāsanam,",
    "K09bsu016_u:5690": " kvacinnāgavyūhamaṇirājapadmagarbhasiṃhāsanam,",
    "K09bsu016_u:5691": " kvacidratnasiṃhaskandhamaṇirājapadmagarbhasiṃhāsanam,",
    "K09bsu016_u:5692": " kvacidvairocanamaṇirājapadmagarbhasiṃhāsanam,",
    "K09bsu016_u:5693": " kvaciddigvirocanamaṇirājapadmagarbhasiṃhāsanam, (Gv 149)",
    "K09bsu016_u:5694": " kvacidindravajramaṇirājapadmagarbhasiṃhāsanam,",
    "K09bsu016_u:5695": " kvacijjagadrocanamaṇirājapadmagarbhasiṃhāsanam,",
    "K09bsu016_u:5696": " kvacidratnavṛkṣamūle sitābhamaṇirājapadmagarbhasiṃhāsanaṃ prajñaptamapaśyat /",
    "K09bsu016_u:5697": " sarvāvacca tanmahodyānaṃ nānāratnākīrṇatalaṃ mahāsāgaramiva ratnadvīpākīrṇamapaśyat",
    "K09bsu016_u:5698": " nīlavaiḍūryarājakhacitasarvaratnapratyarpitakācilindikasukhasaṃsparśabhūmibhāgaṃ",
    "K09bsu016_u:5699": " caraṇanikṣepotkṣeponnāmāvanāmavigataṃ vajraratnarājamayasukhasaṃsparśamanojñagandhanalinasaṃstīrṇatalaṃ",
    "K09bsu016_u:5700": " haṃsakrauñcamayūrakuṇālakalaviṅkakokilajīvaṃjīvakarutanirnādamadhuranirghoṣaṃ divyaratnacandanadrumavanasuracitapraviṣṭavyūhopaśobhitaṃ",
    "K09bsu016_u:5701": " vicitraratnapuṣpamegharatnakusumākṣayadhārābhipravarṣitaṃ miśrakāvanaprativiśiṣṭaṃ",
    "K09bsu016_u:5702": " suracitanānāratnakūṭāgārātulagandharājasatatapradhūpitopacāraṃ sudharmadevasabhāprativiśiṣṭavyūhaṃ",
    "K09bsu016_u:5703": " upariṣṭāddivyātirekavicitraratnajālasaṃchannaṃ muktāmaṇipuṣpahārakalāpapralambitopaśobhitadeśaṃ",
    "K09bsu016_u:5704": " samantādratnakiṅkiṇīvicitravinyāsojjvalitasuvarṇajālapariṣkṛtaṃ vividhavādyavṛkṣaratnatālakiṅkiṇījālamārutasamīritamadhuramanojñaśabdanirghoṣaṃ",
    "K09bsu016_u:5705": " vaśavartidevarājapramukhāpsaraḥsaṃgītirutaparamaramaṇīyanirghoṣaṃ vicitravarṇadivyakalpadūṣyameghābhipravarṣaṇavirājitaṃ",
    "K09bsu016_u:5706": " mahāsāgaramivānantavarṇāvabhāsamasecanakadarśanamacintyāsaṃkhyeyaratnavyūhakūṭāgāraśatasahasrapratimaṇḍitaṃ",
    "K09bsu016_u:5707": " tridaśendrapuramiva sudarśanaṃ sarvākāranānāratnabhaktipratimaṇḍitaṃ supariṇatacchatravinyāsasamantaśubhadarśanaṃ",
    "K09bsu016_u:5708": " mahendralokamiva citrakūṭopaśobhitaṃ sadāpramuktamanojñamahāprabhāvabhāsaṃ jagadrocanamaṇiratnarājaprabhājvalitamiva",
    "K09bsu016_u:5709": " mahābrahmavihāramasaṃkhyeyalokadhātvadhiṣṭhānākāśakośavipulāpramāṇāvakāśaṃ tatsūryaprabhaṃ mahodyānamapaśyat siṃhavijṛmbhitāyā bhikṣuṇyā mahatā acintyarddhiprabhāvabalādhānena //",
    "K09bsu016_u:5710": " atha khalu sudhanaḥ śreṣṭhidārakaḥ imānevamapramāṇācintyaguṇasamuditān mahodyānavyūhān",
    "K09bsu016_u:5711": " bodhisattvakarmavipākapariniṣpannān lokottaravipulakuśalamūlanirjātānacintyabuddhapūjopasthānaniṣyandasaṃbhavān",
    "K09bsu016_u:5712": " sarvalokagatānavaśeṣakuśalamūlāsaṃhāryān māyāgatadharmasvabhāvanirvṛttān vimalavipulaśubhapuṇyavipākasaṃbhūtān",
    "K09bsu016_u:5713": " siṃhavijṛmbhitāyā bhikṣuṇyāḥ pūrvasukṛtasucaritaniṣyandabalādhānasaṃbhūtānasādhāraṇān",
    "K09bsu016_u:5714": " saśrāvakapratyekabuddhairasaṃhāryān sarvatīrthyaparapravādibhiranavamardyān sarvamārapathasamudācārairanavalokyān",
    "K09bsu016_u:5715": " sarvabālapṛthagjanaiḥ samantādanuvilokayannadrākṣīt /",
    "K09bsu016_u:5716": " sarveṣu ca teṣu nānāratnavṛkṣamūlagateṣu mahāsiṃhāsaneṣu siṃhavijṛmbhitāṃ bhikṣuṇīṃ",
    "K09bsu016_u:5717": " saṃniṣaṇṇāṃ mahāparivāraparivṛtāṃ prāsādikenātmabhāvena praśānteryāpathāṃ śāntendriyāṃ",
    "K09bsu016_u:5718": " śāntamanasaṃ suguptāṃ jitendriyāṃ nāgamiva sudāntāṃ hradamiva acchānāvilaviprasannacittāṃ",
    "K09bsu016_u:5719": " cintāmaṇirājamiva sarvakāmapradāṃ padmamiva vāriṇānupaliptāṃ lokadharmaiḥ,",
    "K09bsu016_u:5720": " siṃha iva vigatabhayaromaharṣāṃ vaiśāradyaviśuddhyā,",
    "K09bsu016_u:5721": " mahācalendrarājamivāprakampāṃ śīlaviśuddhyā,",
    "K09bsu016_u:5722": " manoharagandharājamiva jagaccittaprahlādanakarīṃ himacandanamiva kleśaparidāhapraśamanakarīṃ",
    "K09bsu016_u:5723": " sudarśanabhaiṣajyarājamiva sarvajagadduḥkhavyupaśamanakarīṃ varuṇapāśamivāmoghadarśanāṃ",
    "K09bsu016_u:5724": " tathāgataprabhāmiva kāyacittaprasrabdhisukhasaṃjananīṃ mahābrahmāṇamiva vigatarāgadoṣamohaparyutthānām",
    "K09bsu016_u:5725": " udakaprasādakamaṇiratnarājamiva kleśāvilasattvacittaprahlādanakarīṃ sukṣetramiva",
    "K09bsu016_u:5726": " kuśalamūlavivardhanīm /",
    "K09bsu016_u:5727": " teṣu cāsanaparivāreṣu vicitrāṃ parṣadaṃ saṃniṣaṇṇāmadrākṣīt //",
    "K09bsu016_u:5728": " (Gv 150)",
    "K09bsu016_u:5729": " sa kvacidāsanaparivāre maheśvaradevaputrapramukhānāṃ śuddhāvāsakāyikānāṃ devaputrāṇāṃ",
    "K09bsu016_u:5730": " saṃniṣaṇṇānāṃ siṃhavijṛmbhitāṃ bhikṣuṇīmakṣayavimokṣasaṃbhedaṃ nāma dharmamukhaṃ",
    "K09bsu016_u:5731": " prakāśayamānāmapaśyat /",
    "K09bsu016_u:5732": " kvacidāsanaparivāre rucirabrahmapramukhānāṃ brahmakāyikānāṃ devaputrāṇāṃ saṃniṣaṇṇānāṃ",
    "K09bsu016_u:5733": " siṃhavijṛmbhitāṃ bhikṣuṇīṃ samantatalabhedaṃ nāma svaramaṇḍalaviśuddhiṃ saṃprakāśayamānāmapaśyat /",
    "K09bsu016_u:5734": " kvacidāsanaparivāre vaśavartidevarājapramukhānāṃ paranirmitavaśavartidevarājapramukhānāṃ",
    "K09bsu016_u:5735": " paranirmitavaśavartināṃ devaputrāṇāṃ sadevakanyāparivārāṇāṃ saṃniṣaṇṇānāṃ siṃhavijṛmbhitāṃ",
    "K09bsu016_u:5736": " bhikṣuṇīṃ bodhisattvāśayaviśuddhivaśitāvyūhaṃ nāma dharmamukhaṃ saṃprakāśayamānāmapaśyat /",
    "K09bsu016_u:5737": " kvacidāsanaparivāre sunirmitadevarājapramukhānāṃ nirmāṇaratīnāṃ devaputrāṇāṃ sadevakanyāparivārāṇāṃ",
    "K09bsu016_u:5738": " saṃniṣaṇṇānāṃ siṃhavijṛmbhitāṃ bhikṣuṇīṃ sarvadharmaśubhavyūhaṃ nāma dharmamukhaṃ",
    "K09bsu016_u:5739": " saṃprakāśayamānāmapaśyat /",
    "K09bsu016_u:5740": " kvacidāsanaparivāre saṃtuṣitadevarājapramukhānāṃ tuṣitakāyikānāṃ devaputrāṇāṃ sadevakanyāparivārāṇāṃ",
    "K09bsu016_u:5741": " saṃniṣaṇṇānāṃ siṃhavijṛmbhitāṃ bhikṣuṇīṃ svacittakośāvartaṃ nāma dharmamukhaṃ saṃprakāśayamānāmapaśyat /",
    "K09bsu016_u:5742": " kvacidāsanaparivāre suyāmadevarājapramukhānāṃ devaputrāṇāṃ sadevakanyāparivārāṇāṃ saṃniṣaṇṇānāṃ siṃhavijṛmbhitāṃ bhikṣuṇīmanantavyūhaṃ nāma dharmamukhaṃ saṃprakāśayamānāmapaśyat /",
    "K09bsu016_u:5743": " kvacidāsanaparivāre śakradevarājapramukhānāṃ trāyastriṃśakāyikānāṃ devaputrāṇāṃ sadevakanyāparivārāṇāṃ",
    "K09bsu016_u:5744": " saṃniṣaṇṇānāṃ siṃhavijṛmbhitāṃ bhikṣuṇīmudvegamukhaṃ nāma dharmamukhaṃ saṃprakāśayamānāmapaśyat /",
    "K09bsu016_u:5745": " kvacidāsanaparivāre sāgaranāgarājapramukhānāṃ śataraśminandopanandamanasyairāvatānavataptaprabhṛtīnāṃ",
    "K09bsu016_u:5746": " nāgarājñāṃ sanāgakanyānāṃ nāgakumāraparivārāṇāṃ saṃniṣaṇṇānāṃ siṃhavijṛmbhitāṃ bhikṣuṇīṃ",
    "K09bsu016_u:5747": " buddhaviṣayaprabhāvyūhaṃ nāma dharmamukhaṃ saṃprakāśayamānāmapaśyat /",
    "K09bsu016_u:5748": " kvacidāsanaparivāre vaiśravaṇamahārājapramukhānāṃ yakṣendrāṇāṃ sayakṣakanyāyakṣakumāraparivārāṇāṃ",
    "K09bsu016_u:5749": " saṃniṣaṇṇānāṃ siṃhavijṛmbhitāṃ bhikṣuṇīṃ jagatparitrāṇakośaṃ nāma dharmamukhaṃ saṃprakāśayamānāmapaśyat /",
    "K09bsu016_u:5750": " kvacidāsanaparivāre dhṛtarāṣṭragandharvarājapramukhānāṃ gandharvāṇāṃ sagandharvakanyāgandharvakumāraparivārāṇāṃ",
    "K09bsu016_u:5751": " saṃniṣaṇṇānāṃ siṃhavijṛmbhitāṃ bhikṣuṇīmakṣayapraharṣaṇaṃ nāma dharmamukhaṃ saṃprakāśayamānāmapaśyat /",
    "K09bsu016_u:5752": " kvacidāsanaparivāre rāhvasurendrapramukhānāmasurendrāṇāṃ sāsurakanyāsurakumāraparivārāṇāṃ",
    "K09bsu016_u:5753": " saṃniṣaṇṇānāṃ siṃhavijṛmbhitāṃ bhikṣuṇīṃ dharmadhātujñānayavegavyūhaṃ nāma dharmamukhaṃ",
    "K09bsu016_u:5754": " saṃprakāśayamānāmapaśyat /",
    "K09bsu016_u:5755": " kvacidāsanaparivāre mahāvegadhārigaruḍendrapramukhānāṃ garuḍendrāṇāṃ sagaruḍakanyāgarūḍakumāraparivārāṇāṃ saṃniṣaṇṇānāṃ siṃhavijṛmbhitāṃ bhikṣuṇīṃ",
    "K09bsu016_u:5756": " nāma dharmamukhaṃ saṃprakāśayamānāmapaśyat /",
    "K09bsu016_u:5757": " kvacidāsanaparivāre drumakinnararājapramukhānāṃ kinnarendrāṇāṃ sakinnarakanyākinnarakumāraparivārāṇāṃ",
    "K09bsu016_u:5758": " saṃniṣaṇṇānāṃ siṃhavijṛmbhitāṃ bhikṣuṇīṃ buddhacaryāvabhāsaṃ nāma dharmamukhaṃ saṃprakāśayamānāmapaśyat /",
    "K09bsu016_u:5759": " kvacidāsanaparivāre bhṛkuṭīmukhamahoragendrapramukhānāṃ mahoragendrāṇāṃ samahoragakanyāmahoragakumāraparivārāṇāṃ",
    "K09bsu016_u:5760": " saṃniṣaṇṇānāṃ siṃhavijṛmbhitāṃ bhikṣuṇīṃ buddhaprītisaṃbhavaṃ nāma dharmamukhaṃ saṃprakāśayamānāmapaśyat /",
    "K09bsu016_u:5761": " kvacidāsanaparivāre 'nekeṣāṃ strīpuruṣadārakadārikāśatasahasrāṇāṃ (Gv 151)",
    "K09bsu016_u:5762": " saṃniṣaṇṇānāṃ siṃhavijṛmbhitāṃ bhikṣuṇīṃ jñānaviśeṣagamanaṃ nāma dharmamukhaṃ saṃprakāśayamānāmapaśyat /",
    "K09bsu016_u:5763": " kvacidāsanaparivāre nityaujoharadrumarājarākṣasendrapramukhānāṃ rākṣasendrāṇāṃ sarākṣasakanyārākṣasakumāraparivārāṇāṃ",
    "K09bsu016_u:5764": " saṃniṣaṇṇānāṃ siṃhavijṛmbhitāṃ bhikṣuṇīṃ kṛpāsaṃbhavaṃ nāma dharmamukhaṃ saṃprakāśayamānāmapaśyat /",
    "K09bsu016_u:5765": " kvacidāsanaparivāre śrāvakayānādhimuktānāṃ sattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ jñānaviśeṣaprabhāvaṃ nāma dharmamukhaṃ saṃprakāśayamānāpaśyat",
    "K09bsu016_u:5766": " kvacidāsanaparivāre pratyekabuddhayānādhimuktānāṃ sattvānāṃ saṃniṣaṇṇānāṃ siṃhavijṛmbhitāṃ bhikṣuṇīmudārabuddhaguṇāvabhāsaṃ nāma dharmamukhaṃ saṃprakāśayamānāmapaśyat /",
    "K09bsu016_u:5767": " kvacidāsanaparivāre mahāyānādhimuktānāṃ sattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ samantamukhaṃ nāma samādhijñānālokamukhaṃ saṃprakāśayamānāmapaśyat",
    "K09bsu016_u:5768": " kvacidāsanaparivāre prathamacittotpādikānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ sarvabuddhapraṇidhikūṭaṃ nāma samādhimukhaṃ saṃprakāśayamānāmapaśyat /",
    "K09bsu016_u:5769": " kvacidāsanaparivāre dvitīyabhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ virajomaṇḍalaṃ nāma samādhimukhaṃ saṃprakāśayamānāmapaśyat",
    "K09bsu016_u:5770": " kvacidāsanaparivāre tṛtīyabhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ praśāntavyūhaṃ nāma samādhimukhaṃ saṃprakāśayamānāmapaśyat",
    "K09bsu016_u:5771": " kvacidāsanaparivāre caturthībhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ sarvajñatāvegaviṣayasaṃbhavaṃ nāma samādhimukhaṃ saṃprakāśayamānāmapaśyat /",
    "K09bsu016_u:5772": " kvacidāsanaparivāre pañcamībhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ cittalatākusumagarbhaṃ nāma samādhimukhaṃ saṃprakāśayamānamapaśyat /",
    "K09bsu016_u:5773": " kvacidāsanaparivāre",
    "K09bsu016_u:5774": " ṣaṣṭhībhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ vairocanagarbhaṃ nāma samādhimukhaṃ saṃprakāśayamānāmapaśyat",
    "K09bsu016_u:5775": " kvacidāsanaparivāre saptamībhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīṃ samantabhūmyalaṃkāraṃ nāma samādhimukhaṃ saṃprakāśayamānāmapaśyat /",
    "K09bsu016_u:5776": " kvacidāsanaparivāre aṣṭamībhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ",
    "K09bsu016_u:5777": " bhikṣuṇīṃ dharmadhātupañjarasuvibhaktaśarīraviṣayaṃ nāma samādhimukhaṃ saṃprakāśayamānāmapaśyat /",
    "K09bsu016_u:5778": " kvacidāsanaparivāre navamībhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīmanilambhabalanilayavyūhaṃ nāma dharmamukhaṃ saṃprakāśayamānāmapaśyat /",
    "K09bsu016_u:5779": " kvacidāsanaparivāre daśamībhūmipratiṣṭhitānāṃ bodhisattvānāṃ saṃniṣaṇṇānāṃ siṃhavijṛmbhitāṃ bhikṣuṇīmanāvaraṇamaṇḍalaṃ nāma samādhimukhaṃ saṃprakāśayamānāmapaśyat",
    "K09bsu016_u:5780": " kvacidāsanaparivāre saṃniṣaṇṇasya vajrapāṇiparṣanmaṇḍalasya siṃhavijṛmbhitāṃ bhikṣuṇīṃ jñānavajranārāyaṇavyūhaṃ nāma dharmamukhaṃ saṃprakāśayamānāmapaśyat",
    "K09bsu016_u:5781": " iti hi yāvatyaḥ sarvopapattyāyatanasaṃbhedeṣu sattvaprajñaptayaḥ sattvagatayaḥ,",
    "K09bsu016_u:5782": " tāsu ye sattvāḥ paripakvā vainayikā bhājanībhūtāḥ,",
    "K09bsu016_u:5783": " teṣāṃ tasmin mahodyāne samavasṛtya pratyekamāsanaparivārasaṃniṣaṇṇānāṃ nānāśayānāṃ nānādhimuktānāṃ niyatāśayānāṃ ghanarasaśraddhānāṃ siṃhavijṛmbhitāṃ bhikṣuṇīṃ (Gv 152)",
    "K09bsu016_u:5784": " tathā tathā dharmaṃ deśayamānāmapaśyat,",
    "K09bsu016_u:5785": " yatsarve niyatā bhavantyanuttarāyāṃ samyaksaṃbodhau /",
    "K09bsu016_u:5786": " tatkasya hetoḥ?",
    "K09bsu016_u:5787": " yathāpi tatsiṃhavijṛmbhitāyā bhikṣuṇyāḥ samantacakṣurupekṣāvatīpramukhāni sarvabuddhadharmanirdeśapramukhāni",
    "K09bsu016_u:5788": " dharmadhātutalaprabhedapramukhāni sarvāvaraṇamaṇḍalavikiraṇapramukhāni sarvajagatkuśalacittasaṃbhavapramukhāni",
    "K09bsu016_u:5789": " viśeṣavativyūhapramukhāni asaṅganayagarbhapramukhāni dharmadhātumaṇḍalapramukhāni",
    "K09bsu016_u:5790": " cittakośapramukhāni samantarucitābhinirhāragarbhapramukhāni daśaprajñāpāramitāmukhāsaṃkhyeyaśatasahasrāṇyavakrāntāni /",
    "K09bsu016_u:5791": " ye ca tatsūryaprabhaṃ mahodyānaṃ bodhisattvāstadanye vā sattvāḥ praviśanti siṃhavijṛmbhitāyā bhikṣuṇyā darśanāya dharmaśravaṇāya,",
    "K09bsu016_u:5792": " sarve te siṃhavijṛmbhitāyā",
    "K09bsu016_u:5793": " bhikṣuṇyāḥ prathamaṃ kuśalamūladharmasamudāneṣu niyojitā yāvadanuttarāyāḥ samyaksaṃbodheravivartyāḥ kṛtāḥ //",
    "K09bsu016_u:5794": " atha khalu sudhanaḥ śreṣṭhidārakaḥ siṃhavijṛmbhitāyā bhikṣuṇyā imāmevaṃrūpāmudyānasaṃpadaṃ",
    "K09bsu016_u:5795": " vihārasaṃpadaṃ caṃkramasaṃpadaṃ paribhogasaṃpadaṃ śayyāsanasaṃpadaṃ parṣanmaṇḍalasaṃpadamādhipateyasaṃpadamṛddhivikurvitasaṃpadaṃ",
    "K09bsu016_u:5796": " sarasvatīvyūhasaṃpadaṃ dṛṣṭvā acintyaṃ ca dharmanayaṃ śrutvā vipuladharmameghābhiṣyanditacittaḥ",
    "K09bsu016_u:5797": " siṃhavijṛmbhitāyā bhikṣuṇyā abhimukhamāśayaviśuddhisaṃpadaṃ saṃpraṇīto 'nekaśatasahasrakṛtvaḥ",
    "K09bsu016_u:5798": " pradakṣiṇīkariṣyāmīti /",
    "K09bsu016_u:5799": " atha siṃhavijṛmbhitāyā bhikṣuṇyāḥ sarvaṃ tanmahodyānaṃ saparṣanmaṇḍalavyūhamudāreṇāvabhāsena sphuṭamavabhāsitam /",
    "K09bsu016_u:5800": " anekaśatasahasrakṛtvaḥ pradakṣiṇīkṛtvā evaṃ saṃjānāti - pradakṣiṇīkurvaṃśca samantādabhimukhaṃ siṃhavijṛmbhitāṃ bhikṣuṇīmadrākṣīt /",
    "K09bsu016_u:5801": " sa purataḥ prāñjaliḥ sthitvā evamāha - mayā ārye,",
    "K09bsu016_u:5802": " anuttarāyāṃ samyaksaṃbodhau cittamutpāditam /",
    "K09bsu016_u:5803": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5804": " kathaṃ pratipattavyam /",
    "K09bsu016_u:5805": " śrutaṃ ca me āryā bodhisattvānāmavavādānuśāsanīṃ dadātīti /",
    "K09bsu016_u:5806": " tadvadatu me āryā - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5807": " kathaṃ pratipattavyam //",
    "K09bsu016_u:5808": " sā avocat - ahaṃ kulaputra sarvamanyanāsamuddhātitasya bodhisattvavimokṣasya lābhinī /",
    "K09bsu016_u:5809": " āha - ka etasya ārye sarvamanyanāsamuddhātitasya bodhisattvavimokṣasya viṣayaḥ?",
    "K09bsu016_u:5810": " āha - eṣa kulaputra tryadhvagatavyūhaikacittakṣaṇakoṭivijñaptisvabhāvo jñānālokaḥ /",
    "K09bsu016_u:5811": " āha - ka etasya ārye jñānālokasya viṣayaḥ?",
    "K09bsu016_u:5812": " āha - etanmama kulaputra jñānālokamukhamāyūhatyā niryūhatyāḥ sarvadharmopapanno nāma samādhirājāyate,",
    "K09bsu016_u:5813": " yasya samādheḥ sahapratilābhena manomayaiḥ kāyaiḥ sarvāsu daśasu dikṣu sarvalokadhātuṣvekajātipratibaddhānāṃ",
    "K09bsu016_u:5814": " tuṣitabhavanagatānāṃ sarvabodhisattvānāmekaikasya bodhisattvasya anabhilāpyabuddhakṣetraparamāṇurajaḥ",
    "K09bsu016_u:5815": " samairātmabhāvairanabhilāpyabuddhakṣetraparamāṇurajaḥsamābhiḥ pūjāvimātrābhiḥ pūjāprayogāyopasaṃkramāmi,",
    "K09bsu016_u:5816": " yaduta devaindrakāyairnāgayakṣagandharvāsuragaruḍakinnaramahoragamanuṣyāmanuṣyendrakāyaiḥ",
    "K09bsu016_u:5817": " puṣpameghaparigṛhītairgandhameghaparigṛhītairdhūpameghaparigṛhītairmālyameghaparigṛhītairvilepanameghaparigṛhītaiścūrṇameghaparigṛhītairvastrameghaparigṛhītaiśchatrameghaparigṛhītairdhvajameghaparigṛhītaiḥ",
    "K09bsu016_u:5818": " patākāmeghaparigṛhītai ratnābharaṇameghaparigṛhītai ratnajālavyūhameghaparigṛhītai",
    "K09bsu016_u:5819": " ratnavitānavyūhameghaparigṛhītai ratnapradīpavyūhameghaparigṛhītai ratnāsanavyūhameghaparigṛhītaiḥ",
    "K09bsu016_u:5820": " pūjāprayogāya (Gv 153)",
    "K09bsu016_u:5821": " upasaṃkramāmi /",
    "K09bsu016_u:5822": " yathā tuṣitabhavanagatānāmekajātipratibaddhānāṃ bodhisattvānāṃ pūjāprayogāyopasaṃkramāmi,",
    "K09bsu016_u:5823": " evaṃ kukṣigatānāṃ jāyamānānāmantaḥpuramadhyagatānāmabhiniṣkramatāṃ bodhimaṇḍamupasaṃkramatāṃ",
    "K09bsu016_u:5824": " bodhimaṇḍavaragatānāmanuttarāṃ samyaksaṃbodhimabhisaṃbuddhānāṃ sarvatathāgatānāṃ",
    "K09bsu016_u:5825": " sarvadharmacakraṃpravartayatāmevaṃ devabhavanagatānāṃ nāgayakṣagandharvāsuragaruḍakinnaramahoragamanuṣyāmanuṣyabhavanagatānāṃ",
    "K09bsu016_u:5826": " yāvatsarvajagaccittāśayān saṃtoṣayitvā parinirvāyamāṇāmevaṃrūpairmanomayairātmabhāvairevaṃrūpāṃ",
    "K09bsu016_u:5827": " pūjāṃ kurvāṇānāṃ sarvatathāgatānāmupasaṃkramāmi /",
    "K09bsu016_u:5828": " ye ca sattvā mamedaṃ buddhapūjopasthānakarma prajānanti,",
    "K09bsu016_u:5829": " te sarve niyatā bhavanti anuttarāyāṃ samyaksaṃbodhau /",
    "K09bsu016_u:5830": " ye ca sattvā māmupasaṃkrāmanti,",
    "K09bsu016_u:5831": " teṣāmahaṃ sarveṣāmetāmeva prajñāpāramitāvavādānuśāsanīṃ dadāmi /",
    "K09bsu016_u:5832": " ahaṃ kulaputra jñānacakṣuṣā sarvasattvān paśyāmi /",
    "K09bsu016_u:5833": " na ca sattvasaṃjñāmutpādayāmi, na manye /",
    "K09bsu016_u:5834": " sarvajaganmantrasaṃjñāmudrāṃ śṛṇomi,",
    "K09bsu016_u:5835": " na ca manye sarvavākpathānabhiniviṣṭatvāt /",
    "K09bsu016_u:5836": " sarvatathāgatān paśyāmi,",
    "K09bsu016_u:5837": " na ca manye dharmaśarīraparijñānatvāt /",
    "K09bsu016_u:5838": " sarvatathāgatadharmacakrāṇi ca saṃghārayāmi,",
    "K09bsu016_u:5839": " na ca manye dharmasvabhāvānubuddhatvāt /",
    "K09bsu016_u:5840": " praticittakṣaṇaṃ",
    "K09bsu016_u:5841": " sarvadharmadhātuṃ spharāmi,",
    "K09bsu016_u:5842": " na ca manye māyāgatadharmatāvabuddhatvāt /",
    "K09bsu016_u:5843": " etamahaṃ kulaputra sarvamanyanāsamuddhātitaṃ bodhisattvavimokṣaṃ prajānāmi /",
    "K09bsu016_u:5844": " kiṃ mayā śakyaṃ bodhisattvānāmanantamadhyadharmadhātvavatīrṇānāṃ caryāṃ jñātuṃ guṇān vā vaktum,",
    "K09bsu016_u:5845": " ye te sarvadharmamanyanāvihāriṇaśca ekaparyaṅkena ca sarvadharmadhātuṃ spharanti /",
    "K09bsu016_u:5846": " ye te svakāyāntargatāni sarvabuddhakṣetrāṇi saṃdarśayanti,",
    "K09bsu016_u:5847": " ekakṣaṇena ca sarvatathāgatānupasaṃkrāmanti /",
    "K09bsu016_u:5848": " yeṣāmātmabhāve sarvabuddhavikurvitāni pravartante /",
    "K09bsu016_u:5849": " ye ekaromnā bahvanabhilāpyānabhilāpyāni buddhakṣetrāṇyabhūtkṣipanti /",
    "K09bsu016_u:5850": " ye te svaromavivare 'nabhilāpyānabhilāpyalokadhātusaṃvartavivartakalpānādarśayanti /",
    "K09bsu016_u:5851": " ye ekakṣaṇenānabhilāpyānabhilāpyakalpasaṃvāsasamatāṃ samavasaranti /",
    "K09bsu016_u:5852": " ye ekakṣaṇena anabhilāpyānabhilāpyān kalpān saṃsaranti /",
    "K09bsu016_u:5853": " gaccha kulaputra,",
    "K09bsu016_u:5854": " ihaiva dakṣiṇāpathe durge janapade ratnavyūhaṃ nāma nagaram /",
    "K09bsu016_u:5855": " tatra vasumitrā nāma bhāgavatī prativasati /",
    "K09bsu016_u:5856": " tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5857": " kathaṃ pratipattavyam //",
    "K09bsu016_u:5858": " atha khalu sudhanaḥ śreṣṭhidārakaḥ siṃhavijṛmbhitāyā bhikṣuṇyāḥ pādau śirasābhivandya",
    "K09bsu016_u:5859": " siṃhavijṛmbhitāṃ bhikṣuṇīmanekaśatasahasrakṛtvaḥ pradakṣiṇīkṛtya punaḥ punaravalokya",
    "K09bsu016_u:5860": " siṃhavijṛmbhitāyā bhikṣuṇyā antikāt prakrāntaḥ // 25 //",
    "K09bsu016_u:5861": " (Gv 154)",
    "K09bsu016_u:5862": " 28 Vasumitrā /",
    "K09bsu016_u:5863": " atha khalu sudhanaḥ śreṣṭhidārakastayā mahāprajñāvidyutāvabhāsitacittaḥ,",
    "K09bsu016_u:5864": " taṃ sarvajñajñānālokaṃ nidhyāyan,",
    "K09bsu016_u:5865": " taṃ dharmatāsvabhāvabalāvabhāsaṃ samanupaśyamānaḥ,",
    "K09bsu016_u:5866": " sarvasattvarutavijñaptikośaṃ dhāraṇīnayaṃ dṛḍhīkurvan,",
    "K09bsu016_u:5867": " taṃ sarvatathāgatadharmacakrasaṃdhāraṇaṃ dhāraṇīnayaṃ vipulīkurvan,",
    "K09bsu016_u:5868": " taṃ sarvajagaccharaṇaṃ mahākaruṇābalamupastambhayan,",
    "K09bsu016_u:5869": " taṃ sarvadharmanayālokamukhasamutthānaṃ sarvajñatāvegaṃ pratyavekṣamāṇaḥ,",
    "K09bsu016_u:5870": " tāṃ vipuladharmadhātumaṇḍalaspharaṇapraṇidhipariśuddhimanuvartamānaḥ,",
    "K09bsu016_u:5871": " taṃ sarvadharmadigavabhāsajñānālokamuttāpayamānaḥ,",
    "K09bsu016_u:5872": " tatsarvadharmadaśadiglokadhātuvyūhaspharaṇamabhijñānabalaṃ nirharan,",
    "K09bsu016_u:5873": " taṃ sarvabodhisattvakarmasmṛtyupādānārambhanistīraṇapraṇidhiṃ paripūrayan anupūrveṇa yena durge janapade ratnavyūhaṃ nagaraṃ tenopasaṃkrānto vasumitrāṃ bhāgavatīṃ parimārgan /",
    "K09bsu016_u:5874": " tatra ye puruṣā vasumitrāyā bhāgavatyā guṇānabhijñā jñānagocarāvidhijñāśca,",
    "K09bsu016_u:5875": " teṣāmetadabhavat - kimasya evaṃ śāntadāntendriyasya evaṃ saṃprajānasya evamabhrāntasya",
    "K09bsu016_u:5876": " evamavikṣiptamānasasya evaṃ yugamātraprekṣiṇaḥ evaṃ vedanābhiraparyādattacittasya",
    "K09bsu016_u:5877": " evamanimittagrāhiṇaḥ sarvarūpagateṣu utkṣiptacakṣuṣaḥ evamavyagramānasasya gambhīraceṣṭasyābhirūpasya",
    "K09bsu016_u:5878": " sāgarakalpasya akṣobhyānabalīnacittasya vasumitrayā bhāgavatyā kāryam?",
    "K09bsu016_u:5879": " na hīdṛśā rāgaratā bhavanti,",
    "K09bsu016_u:5880": " na viparyastacittāḥ /",
    "K09bsu016_u:5881": " nedṛśānāmaśubhasaṃjñā samudācarati /",
    "K09bsu016_u:5882": " nedṛśāḥ kāmadāsā bhavanti /",
    "K09bsu016_u:5883": " nedṛśāḥ strīvaśagā bhavanti /",
    "K09bsu016_u:5884": " nedṛśā māragocare caranti /",
    "K09bsu016_u:5885": " nedṛśā māraviṣayaṃ niṣevante /",
    "K09bsu016_u:5886": " nedṛśāḥ kāmapaṅke saṃsīdanti /",
    "K09bsu016_u:5887": " nedṛśā mārapāśairbadhyante /",
    "K09bsu016_u:5888": " nākāryakāriṇo bhavanti /",
    "K09bsu016_u:5889": " ye punarvasumitrāyā bhāgavatyā guṇaviśeṣābhijñā jñānagocarapratyakṣā vā,",
    "K09bsu016_u:5890": " te evamāhuḥ - sādhu sādhu kulaputra,",
    "K09bsu016_u:5891": " sulabdhāste lābhāḥ,",
    "K09bsu016_u:5892": " yastvaṃ vasumitrāṃ bhāgavatīṃ paripraṣṭavyāṃ manyase /",
    "K09bsu016_u:5893": " niyamena tvaṃ buddhatvaṃ prārthayase /",
    "K09bsu016_u:5894": " niyamena tvaṃ sarvasattvapratiśaraṇamātmānaṃ kartukāmaḥ /",
    "K09bsu016_u:5895": " niyamena tvaṃ sarvasattvānāṃ rāgaśalyamuddhartukāmaḥ /",
    "K09bsu016_u:5896": " niyamena tvaṃ śubhasaṃjñāṃ vikaritukāmaḥ /",
    "K09bsu016_u:5897": " eṣā kulaputra vasumitrā bhāgavatī nagaraśṛṅgāṭakasyottareṇa svagṛhe tiṣṭhati //",
    "K09bsu016_u:5898": " atha khalu sudhanaḥ śreṣṭhidāraka idaṃ vacanamupaśrutya tuṣṭa udagra āttamanāḥ pramuditaḥ prītisaumanasyajāto yena vasumitrāyā bhāgavatyā niveśanam,",
    "K09bsu016_u:5899": " tenopasaṃkramya tadgṛhamadrākṣīdvipulaṃ ca vistīrṇaṃ ca daśaratnaprākāraparikṣiptaṃ daśaratnatālapaṅktiparivṛttam /",
    "K09bsu016_u:5900": " daśabhiḥ parikhābhirgandhodakābhirdivyaratnotpalapadmakumudapuṇḍarīkasaṃchāditasalilābhiḥ",
    "K09bsu016_u:5901": " aṣṭāṅgopetavāriparipūrṇābhiḥ kanakavālikāsaṃstīrṇatalābhiḥ manoharagandhalulitasugandhīkṛtodakābhiḥ",
    "K09bsu016_u:5902": " anekaratnaprākāropaśobhitābhiḥ samantādanuparikṣiptam,",
    "K09bsu016_u:5903": " sarvaratnamayabhavanavimānakūṭāgārasuvibhaktodviddhaniryūhatoraṇagavākṣajālārdhacandrasiṃhapañjaravicitrajyotirdhvajamaṇiratnojjvalitatejasam,",
    "K09bsu016_u:5904": " asaṃkhyeyavividharatnaprākāropaśobhitaṃ vaiḍūryakhacitaratnahārasaṃskṛtatalaṃ sarvadivyasubhagandhavāsitopacāraṃ",
    "K09bsu016_u:5905": " mahākālāgarudhūpadhūpitasugandhaṃ sarvānulepanaviliptopacāraṃ sarvaratnakhoṭakaracitaprākāraṃ",
    "K09bsu016_u:5906": " vividharatnapratyarpitajāmbūnadajālasaṃchāditakūṭaṃ (Gv 155)",
    "K09bsu016_u:5907": " kanakaghaṇṭājālaśatasahasravāteritapramuktamadhuramanojñanirghoṣaṃ sarvaratnapuṣpameghaprasṛtaprakīrṇaratnakusumālaṃkāraṃ",
    "K09bsu016_u:5908": " sarvaratnavicitradhvajopaśobhitadvāraṃ nānāmaṇiratnaprabhājvālālokāparyantanirdeśaṃ",
    "K09bsu016_u:5909": " prabhūtamaṇivicitradrumaśākhāvajraśilāprakaṭanidhiśatasahasranicayākṣayakośaṃ daśamahodyānapratimaṇḍitam /",
    "K09bsu016_u:5910": " sa tatrāpaśyadvasumitrāṃ bhāgavatīmabhirūpāṃ prāsādikāṃ darśanīyāṃ paramayā śubhavarṇapuṣkalatayā",
    "K09bsu016_u:5911": " samanvāgatāṃ suvarṇavarṇacchavimabhinīlakeśīṃ suvibhaktasamāṅgapratyaṅgaśarīrāṃ sarvakāmadhātukadevamanuṣyātikrāntavarṇarūpasaṃsthānaśobhāṃ",
    "K09bsu016_u:5912": " brahmātirekasvarāṃ sarvasattvarutamantravidhijñāṃ sarvasvaravyūhopetakāntasvarāṃ",
    "K09bsu016_u:5913": " cakrākṣaravyūhavimokṣakauśalyānugatāṃ sarvaśilpaśāstrakauśalaniryātāṃ dharmajñānamāyākauśalasuśikṣitāṃ",
    "K09bsu016_u:5914": " sarvākārabodhisattvopāyanayapratilabdhāṃ vicitraratnābharaṇavibhūṣitāṃ manojñakāyāṃ",
    "K09bsu016_u:5915": " sarvaratnamayaprabhāsvarajālasaṃchāditaśarīrām asaṃkhyeyadivyamaṇiratnābharaṇavyūhapratimaṇḍitojjvaladehāṃ",
    "K09bsu016_u:5916": " cintārājamahāmaṇiratnābaddhamakuṭāṃ",
    "K09bsu016_u:5917": " vajraratnavicitrasiṃhakāntamaṇiratnopaśobhitamadhyavaiḍūryamaṇihārāvasaktakaṇṭhāmabhinnakuśalamūlacaryāsabhāgaikapraṇidhānamanāpamahāparivārāmakṣayapuṇyajñānamahānidhānakośām",
    "K09bsu016_u:5918": " tayā ca sarvaṃ tadgṛhaṃ sarvaratnabhavanavimānavyūhaṃ svaśarīraniryātayā premaṇīyayā",
    "K09bsu016_u:5919": " kāyaprahlādasukhasaṃjananyā cittaudbilyaprītikaraṇyā udārayā prabhayā sphuṭabhavabhāsitamapaśyat //",
    "K09bsu016_u:5920": " atha khalu sudhanaḥ śreṣṭhidārako vasumitrāyā bhāgavatyāḥ pādau śirasābhivandya purataḥ prāñjaliḥ sthitvā evamāha - mayā ārye,",
    "K09bsu016_u:5921": " anuttarāyāṃ samyaksaṃbodhau cittamutpāditam /",
    "K09bsu016_u:5922": " na ca jānāmi - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5923": " kathaṃ pratipattavyam /",
    "K09bsu016_u:5924": " śrutaṃ ca me āryā bodhisattvānāmavavādānuśāsanīṃ dadātīti /",
    "K09bsu016_u:5925": " tadvadatu me āryā - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5926": " kathaṃ pratipattavyam /",
    "K09bsu016_u:5927": " sā avocat - mayā kulaputra virāga koṭīgato nāma bodhisattvavimokṣaḥ pratilabdhaḥ /",
    "K09bsu016_u:5928": " sāhaṃ kulaputra devānāmapsarorūpavarṇasaṃsthānārohapariṇāhātirekaprabhāsvaraviśuddhyā yathāśayādhimuktānāmābhāsamāgacchāmi /",
    "K09bsu016_u:5929": " evaṃ nāgayakṣagandharvāsuragaruḍakinnaramahoragamanuṣyāmanuṣyāṇāṃ kanyārūpavarṇasaṃsthānārohapariṇāhātirekaprabhāsvaraviśuddhā yathāśayādhimuktānāmābhāsamāgacchāmi",
    "K09bsu016_u:5930": " ye ca sattvā māmupasaṃkrāmanti rāgaparyavasthitacetasaḥ,",
    "K09bsu016_u:5931": " teṣāmahaṃ kulaputra sarveṣāṃ rāgavirāgatāyai dharmaṃ deśayāmi /",
    "K09bsu016_u:5932": " te ca taṃ dharmaṃ śrutvā rāgavirāgatāmanuprāpnuvanti,",
    "K09bsu016_u:5933": " asaṅgaviṣayaṃ ca nāma bodhisattvasamādhiṃ pratilabhante /",
    "K09bsu016_u:5934": " kecinmama sahadarśanena rāgavirāgatāmanuprāpnuvanti,",
    "K09bsu016_u:5935": " prāmodyaratiṃ ca nāma bodhisattvasamādhiṃ pratilabhante /",
    "K09bsu016_u:5936": " kecidālapanamātreṇa rāgavirāgatāmanuprāpnuvanti,",
    "K09bsu016_u:5937": " asaṅgasvarakośaṃ ca nāma bodhisattvasamādhiṃ pratilabhante /",
    "K09bsu016_u:5938": " kecitpāṇigrahamātreṇa rāgavirāgatāmanuprāpnuvanti,",
    "K09bsu016_u:5939": " sarvabuddhakṣetrānugamanapratiṣṭhānaṃ ca nāma bodhisattvasamādhiṃ pratilabhante /",
    "K09bsu016_u:5940": " kecidekāvāsamātrakeṇa rāgavirāgatāmanuprāpnuvanti,",
    "K09bsu016_u:5941": " visaṃyogālokaṃ ca nāma bodhisattvasamādhiṃ pratilabhante /",
    "K09bsu016_u:5942": " kecitprekṣitamātreṇa rāgavirāgatāmanuprāpnuvanti,",
    "K09bsu016_u:5943": " praśāntākāravyūhaṃ ca nāma bodhisattvasamādhiṃ pratilabhante /",
    "K09bsu016_u:5944": " kecidvijṛmbhitamātreṇa rāgavirāgatāmanuprāpnuvanti,",
    "K09bsu016_u:5945": " parapravādivikṣobhaṇaṃ ca nāma bodhisattvāsamādhiṃ pratilabhante /",
    "K09bsu016_u:5946": " (Gv 156) kecinnimīlanamatreṇa rāgavirāgatāmanuprāpnuvanti,",
    "K09bsu016_u:5947": " buddhaviṣayālokaṃ ca nāma bodhisattvasamādhiṃ pratilabhante /",
    "K09bsu016_u:5948": " kecidāliṅganamātreṇa rāgavirāgatāmanuprāpnuvanti,",
    "K09bsu016_u:5949": " sarvajagatsaṃgrahāparityāgagarbhaṃ ca nāma bodhisattvasamādhiṃ pratilabhante",
    "K09bsu016_u:5950": " / kecitparicumbanamātreṇa rāgavirāgatāmanuprāpnuvanti,",
    "K09bsu016_u:5951": " sarvajagatpuṇyakośasaṃsparśanaṃ ca nāma bodhisattvasamādhiṃ pratilabhante /",
    "K09bsu016_u:5952": " ye kecitsattvā mamāntikamupasaṃkrāmanti,",
    "K09bsu016_u:5953": " sarvāṃstānahamatraiva virāgakoṭīgate asaṅgasarvajñatābhūmyabhimukhe bodhisattvavimokṣe pratiṣṭhāpayāmi //",
    "K09bsu016_u:5954": " āha - kutra tvayā ārye kuśalamūlamavaropitam,",
    "K09bsu016_u:5955": " kīdṛśaṃ ca karmopacitam,",
    "K09bsu016_u:5956": " yasyāstaveyamīdṛśī saṃpat?",
    "K09bsu016_u:5957": " āha - smarāmi kulaputra,",
    "K09bsu016_u:5958": " atīte 'dhvani atyuccagāmī nāma tathāgato 'rhan samyaksaṃbuddho loke udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṃ buddho bhagavān /",
    "K09bsu016_u:5959": " tasya kulaputra atyuccagāminastathāgatasya sattvānāmanukampārthaṃ sumukhāṃ nāma rājadhānīṃ praviśataḥ indrakīlamākrāmataḥ sarvaṃ tannagaraṃ prākampata /",
    "K09bsu016_u:5960": " vipulavistīrṇaṃ ca anekaratnamayaṃ saṃsthitamabhūt anekaratnaprabhāvyūhaṃ vividharatnapuṣpābhikīrṇaṃ nānādivyatūryapramuktanirghoṣam /",
    "K09bsu016_u:5961": " udārāprameyadevakāyameghapracchannaṃ ca antarīkṣaṃ saṃsthitamabhūt /",
    "K09bsu016_u:5962": " ahaṃ ca kulaputra tena samayena sumatirnāma śreṣṭhibhāryā abhūvam /",
    "K09bsu016_u:5963": " tato me buddhaprātihāryasaṃcoditayā svāminā sārdhaṃ pradhāvitvā tasya tathāgatasya vīthīmukhamupasaṃkrāntasya udāraprasādajātayā ekā ratnakākaṇiḥ pratipāditā /",
    "K09bsu016_u:5964": " tadā ca mañjuśrīḥ kumārabhūtastasya bhagavato 'tyuccagāminastathāgatasyopasthānako 'bhūt /",
    "K09bsu016_u:5965": " tenāhamanuttarāyāṃ samyaksaṃbodhau cittamutpāditā /",
    "K09bsu016_u:5966": " etamahaṃ kulaputra virāgakoṭīgataṃ bodhisattvavimokṣaṃ prajānāmi /",
    "K09bsu016_u:5967": " kiṃ mayā śakyamanantopāyajñānakauśalapratiṣṭhitānāṃ bodhisattvānāṃ vipulākṣayapuṇyakośānāmaparājitajñānaviṣayāṇāṃ caryāṃ jñātum,",
    "K09bsu016_u:5968": " guṇān vā vaktum //",
    "K09bsu016_u:5969": " gaccha kulaputra,",
    "K09bsu016_u:5970": " ihaiva dakṣiṇāpathe śubhapāraṃgamaṃ nāma nagaram /",
    "K09bsu016_u:5971": " tatra veṣṭhilo nāma gṛhapatiścandanapīṭhaṃ tathāgatacaityaṃ pūjayati /",
    "K09bsu016_u:5972": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5973": " kathaṃ pratipattavyam //",
    "K09bsu016_u:5974": " atha khalu sudhanaḥ śreṣṭhidārako vasumitrāyā bhāgavatyāḥ pādau śirasābhivandya vasumitrāṃ",
    "K09bsu016_u:5975": " bhāgavatīmanekaśatasahasrakṛtvaḥ pradakṣiṇīkṛtya punaḥ punaravalokya vasumitrāyā",
    "K09bsu016_u:5976": " bhāgavatyā antikāt prakrāntaḥ // 26 //",
    "K09bsu016_u:5977": " (Gv 157)",
    "K09bsu016_u:5978": " 29 Veṣṭhilaḥ /",
    "K09bsu016_u:5979": " atha khalu sudhanaḥ śreṣṭhidārako yena śubhapāraṃgame nagare veṣṭhilasya gṛhapaterniveśanaṃ tenopajagāma /",
    "K09bsu016_u:5980": " upetya veṣṭhilasya gṛhapateḥ pādau śirasābhivandya purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam",
    "K09bsu016_u:5981": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5982": " kathaṃ pratipattavyam /",
    "K09bsu016_u:5983": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:5984": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:5985": " kathaṃ pratipattavyam /",
    "K09bsu016_u:5986": " so 'vocat - āhaṃ kulaputra aparyādattakoṭīgatasya bodhisattvavimokṣasya lābhī /",
    "K09bsu016_u:5987": " na mama kulaputra saṃtānāttathāgataḥ parinirvṛto na parinirvāti na parinirvāsyati sarvalokadhātuṣu atyantaparinirvāṇena anyatra vainayikasattvavaśamupādāya",
    "K09bsu016_u:5988": " so 'haṃ kulaputra candanapīṭhasya tathāgatacaityasya dvāramuddhāṭayāmi /",
    "K09bsu016_u:5989": " tacca me caityadvāramuddhāṭayato 'kṣayabuddhavaṃśavyūho nāma bodhisattvasamādhiḥ pratilabdhaḥ /",
    "K09bsu016_u:5990": " etaṃ cāhaṃ kulaputra samādhiṃ cittakṣaṇe cittakṣaṇe samāpadye /",
    "K09bsu016_u:5991": " sarvatra cittakṣaṇe anekākāraviśeṣatāmadhigacchāmi //",
    "K09bsu016_u:5992": " āha - ka etasya ārya samādherviṣayaḥ?",
    "K09bsu016_u:5993": " āha - etaṃ mama kulaputra samādhiṃ samāpannasya asmin lokadhātuvaṃśe buddhaparaṃparayā",
    "K09bsu016_u:5994": " kāśyapapramukhāḥ sarvatathāgatāḥ kanakamunikrakucchandaviśvabhukaśikhivipaśyitiṣyapuṣyayaśottarapadmottarapramukhāḥ",
    "K09bsu016_u:5995": " sarvatathāgatā abhimukhā bhavanti /",
    "K09bsu016_u:5996": " buddhadarśanānusaṃdhau buddhaparaṃparānupacchedena cittakṣaṇe cittakṣaṇe buddhaśataṃ paśyāmi /",
    "K09bsu016_u:5997": " tadanantareṇa cittena buddhasahasramavatarāmi /",
    "K09bsu016_u:5998": " tadanantareṇa cittena buddhaśatasahasramavatarāmi /",
    "K09bsu016_u:5999": " evaṃ buddhakoṭīṃ buddhakoṭīśataṃ buddhakoṭīsahasraṃ buddhakoṭīśatasahasraṃ buddhakoṭyayutaṃ buddhakoṭīniyutaṃ buddhakoṭīkaṅkaraṃ buddhakoṭībimbaram",
    "K09bsu016_u:6000": " tadanantareṇa cittena yāvadanabhilāpyānabhilāpyabuddhotpādaparaṃparāmavatarāmi /",
    "K09bsu016_u:6001": " tadanantareṇa cittena jambudvīpaparamāṇurajaḥsamāṃstathāgatānavatarāmi /",
    "K09bsu016_u:6002": " tadanantareṇa cittena yāvadanabhilāpyānabhilāpyabuddhakṣetraparamāṇurajaḥsamāṃstathāgatānavatarāmi /",
    "K09bsu016_u:6003": " teṣāṃ ca tathāgatānāṃ prathamacittotpādasaṃbhāraparaṃparāmavatarāmi /",
    "K09bsu016_u:6004": " (Gv 158) prathamacittotpādapratilambhavikurvitamavatarāmi /",
    "K09bsu016_u:6005": " praṇidhānavimātratābhinirhāraviśuddhimavatarāmi /",
    "K09bsu016_u:6006": " caryāviśuddhimavatarāmi pāramitāparipūrimavatarāmi /",
    "K09bsu016_u:6007": " sarvabodhisattvabhūmisamudāgamamavatarāmi /",
    "K09bsu016_u:6008": " kṣāntipratilambhaviśuddhimavatarāmi /",
    "K09bsu016_u:6009": " mārakalivikiraṇavinarditamavatarāmi /",
    "K09bsu016_u:6010": " abhisaṃbodhivikurvitavyūhamavatarāmi /",
    "K09bsu016_u:6011": " buddhakṣetraviśuddhivimātratāmavatarāmi /",
    "K09bsu016_u:6012": " sattvaparipākavimātratāmavatarāmi /",
    "K09bsu016_u:6013": " parṣatsaṃnipātavimātratāmavatarāmi /",
    "K09bsu016_u:6014": " prabhāmaṇḍalavimātratāmavatarāmi /",
    "K09bsu016_u:6015": " dharmacakrapravartanavṛṣabhitāmavatarāmi /",
    "K09bsu016_u:6016": " buddhavikurvitaprātihāryamavatarāmi /",
    "K09bsu016_u:6017": " suvibhaktāṃ saṃbhinnāṃ caiṣāṃ dharmadeśanāṃ smarāmi,",
    "K09bsu016_u:6018": " saṃdhārayāmi,",
    "K09bsu016_u:6019": " smṛtyā codgṛhṇāmi /",
    "K09bsu016_u:6020": " gatyā pravicinomi /",
    "K09bsu016_u:6021": " bhaktyā pravibhajāmi /",
    "K09bsu016_u:6022": " buddhyānugacchāmi /",
    "K09bsu016_u:6023": " prajñayā prakāśayāmi /",
    "K09bsu016_u:6024": " anāgatabuddhaparaṃparāṃ ca maitreyapramukhānavatarāmi /",
    "K09bsu016_u:6025": " ekacittakṣaṇe buddhaśatamavatarāmi /",
    "K09bsu016_u:6026": " tadanantareṇa cittena buddhasahasramavatarāmi /",
    "K09bsu016_u:6027": " tadanantareṇa cittena yāvadanabhilāpyānabhilāpyabuddhakṣetraparamāṇurajaḥ samāṃstathāgatānavatarāmi /",
    "K09bsu016_u:6028": " teṣāṃ ca tathāgatānāṃ prathamacittotpādasaṃbhāraparaṃparāmavatarāmi /",
    "K09bsu016_u:6029": " yāvatsuvibhaktāṃ saṃbhinnāṃ caiṣāṃ dharmadeśanāṃ smarāmi,",
    "K09bsu016_u:6030": " saṃdhārayāmi,",
    "K09bsu016_u:6031": " smṛtyā codgṛhṇāmi /",
    "K09bsu016_u:6032": " gatyā pravicinomi",
    "K09bsu016_u:6033": " / matyā pravibhajāmi /",
    "K09bsu016_u:6034": " buddhyā anugacchāmi /",
    "K09bsu016_u:6035": " prajñayā prakāśayāmi /",
    "K09bsu016_u:6036": " yathā ceha lokadhātuvaṃśe pūrvāntāparāntaparyāpannānāṃ buddhaparaṃparāṃ paśyāmi,",
    "K09bsu016_u:6037": " avatarāmi,",
    "K09bsu016_u:6038": " tathā daśasu dikṣu anabhilāpyānabhilāpyabuddhakṣetraparamāṇurajaḥsameṣu atītānāgateṣu lokadhātuvaṃśeṣu sarvatathāgataparaṃparāmavatarāmi /",
    "K09bsu016_u:6039": " teṣāṃ ca tathāgatānāṃ prathamacittotpādasaṃbhāraparaṃparāmavatarāmi /",
    "K09bsu016_u:6040": " tāṃ ca buddhaparaṃparāvatāramavyavacchinnāṃ niṣṭhāmavatarāmi /",
    "K09bsu016_u:6041": " atulaṃ śraddhāgamanīyaṃ bodhisattvavīryavyavasāyagamyaṃ bodhisattvavīryavegavivardhanamasaṃhāryaṃ",
    "K09bsu016_u:6042": " sarvalokena sarvaśrāvakapratyekabuddhaistadviṣayānavakrāntaiśca bodhisattvaiḥ pratyutpannānāṃ",
    "K09bsu016_u:6043": " ca daśasu dikṣu sarvalokadhātuṣu vairocanapramukhānāṃ tathāgatānāṃ paraṃparāmavatarāmi /",
    "K09bsu016_u:6044": " ekacittakṣaṇe buddhaśataṃ paśyāmi avatarāmi /",
    "K09bsu016_u:6045": " tadanantareṇa cittena buddhasahasramavatarāmi /",
    "K09bsu016_u:6046": " tadanantareṇa cittena yāvadanabhilāpyānabhilāpyabuddhakṣetraparamāṇurajaḥsamāṃstathāgatānavatarāmi /",
    "K09bsu016_u:6047": " yaṃ ca yadā tathāgataṃ draṣṭumākāṅkṣāmi,",
    "K09bsu016_u:6048": " taṃ tadā paśyāmi /",
    "K09bsu016_u:6049": " yacca taibuddhairbhagavadbhirbhāṣitaṃ bhāṣante bhāṣiṣyante,",
    "K09bsu016_u:6050": " tatsarva śṛṇomi /",
    "K09bsu016_u:6051": " śrutvā codgṛhṇāmi /",
    "K09bsu016_u:6052": " smṛtyā saṃdhārayāmi /",
    "K09bsu016_u:6053": " gatyā pravicinomi /",
    "K09bsu016_u:6054": " matyā pravibhajāmi /",
    "K09bsu016_u:6055": " buddhyā anugacchāmi /",
    "K09bsu016_u:6056": " prajñayā prakāśayāmi /",
    "K09bsu016_u:6057": " etamahaṃ kulaputra aparinirvāṇakoṭīgataṃ bodhisattvavimokṣaṃ jānāmi /",
    "K09bsu016_u:6058": " kiṃ mayā śakyaṃ tryadhvaikakṣaṇajñānapratilabdhānāṃ bodhisattvānāṃ kṣaṇakoṭīsamādhivyūhavihāriṇāṃ",
    "K09bsu016_u:6059": " tathāgatadivasāvakrāntānāṃ sarvakalpavikalpasamatānugatānāṃ sarvabuddhasamatāsamādhyanubaddhānāmātmasattvabuddhādvayavihāriṇāṃ",
    "K09bsu016_u:6060": " prakṛtiprabhāsvaradharmavyūhamaṇḍalānāṃ jñānayantralokajālaspharaṇānāṃ sarvatathāgatadharmamudrāvikopitavihāriṇāṃ",
    "K09bsu016_u:6061": " sarvadharmadhātuvijñapanajñānaviṣayāṇāṃ sarvatathāgatadharmadeśanāvijñaptijñānaviṣayāṇāṃ caryāṃ jñātum,",
    "K09bsu016_u:6062": " guṇān vā vaktum //",
    "K09bsu016_u:6063": " gaccha kulaputra,",
    "K09bsu016_u:6064": " ayamihaiva dakṣiṇāpathe potalako nāma parvataḥ /",
    "K09bsu016_u:6065": " tatra avalokiteśvaro nāma bodhisattvaḥ prativasati /",
    "K09bsu016_u:6066": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:6067": " kathaṃ pratipattavyam /",
    "K09bsu016_u:6068": " tasyāṃ velāyāmime gāthe abhāṣata -",
    "K09bsu016_u:6069": " gaccho hi sūdhana śirījalarājamadhye girirājapotalaki śobhani śūrabhāge /",
    "K09bsu016_u:6070": " ratnāmayaṃ taruvaraṃ kusumābhikīrṇamudyānapuṣkiriṇiprasravaṇopapetam // 1 //",
    "K09bsu016_u:6071": " tasmiṃśca parvatavare viharāti dhīro avalokiteśvaru vidū jagato hitāya /",
    "K09bsu016_u:6072": " taṃ gaccha pṛccha sudhanā guṇa nāyakānāṃ deśiṣyate vipulaśobhi nayapraveśam // 2 //",
    "K09bsu016_u:6073": " atha khalu sudhanaḥ śreṣṭhidārako veṣṭhilasya gṛhapateḥ pādau śirasābhivandya veṣṭhilaṃ gṛhapatimanekaśatasahasrakṛtvaḥ pradakṣiṇīkṛtya punaḥ",
    "K09bsu016_u:6074": " punaravalokya veṣṭhilasya gṛhapaterantikāt prakrāntaḥ // 27 //",
    "K09bsu016_u:6075": " (Gv 159)",
    "K09bsu016_u:6076": " 30 Avalokiteśvaraḥ /",
    "K09bsu016_u:6077": " atha khalu sudhanaḥ śreṣṭhidārako veṣṭhilasya gṛhapateranuśāsanīmanuvicintayan,",
    "K09bsu016_u:6078": " taṃ bodhisattvādhimuktikośaṃ nigamayan,",
    "K09bsu016_u:6079": " tadbodhisattvānusmṛtibalamanusmaran,",
    "K09bsu016_u:6080": " taṃ buddhanetraparaṃparābalaṃ saṃdhārayan,",
    "K09bsu016_u:6081": " taṃ buddhānantaryānusaṃdhimanugacchan,",
    "K09bsu016_u:6082": " taṃ buddhanāmaśrotrānugamamanusmaran,",
    "K09bsu016_u:6083": " taṃ buddhadharmadeśanānayamanulomayan,",
    "K09bsu016_u:6084": " taṃ buddhadharmasamudāgamavyūhamavataran,",
    "K09bsu016_u:6085": " tadbuddhābhisaṃbodhivinarditamadhimucyamānaḥ,",
    "K09bsu016_u:6086": " tadacintyaṃ tathāgatakarmābhimukhīkurvan anupūrveṇa yena potalakaḥ parvatastenopasaṃkramya",
    "K09bsu016_u:6087": " potalakaṃ parvatamabhiruhya avalokiteśvaraṃ bodhisattvaṃ parimārgan parigaveṣamāṇo",
    "K09bsu016_u:6088": " 'drākṣīdavalokiteśvaraṃ bodhisattvaṃ paścimadikparvatotsaṅge utsasaraḥprasravaṇopaśobhite",
    "K09bsu016_u:6089": " nīlataruṇakuṇḍalakajātamṛduśādvalatale mahāvanavivare vajraratnaśilāyāṃ paryaṅkaṃ",
    "K09bsu016_u:6090": " baddhvā upaviṣṭaṃ nānāratnaśilātalaniṣaṇṇāparimāṇabodhisattvagaṇaparivṛtaṃ dharmaṃ",
    "K09bsu016_u:6091": " deśayamānaṃ sarvajagatsaṃgrahaviṣayaṃ mahāmaitrīmahākarūṇāmukhodyotaṃ nāma dharmaparyāyaṃ saṃprakāśayantam /",
    "K09bsu016_u:6092": " dṛṣṭvā ca punastuṣṭa udagra āttamanāḥ pramuditaḥ prītisaumanasyajātaḥ praharṣitavikasitānimiṣanayanaḥ",
    "K09bsu016_u:6093": " kṛtāñjalipuṭaḥ kalyāṇamitraprasādavegānugatāvikṣiptacetāḥ kalyāṇamitreṣu sakalabuddhadarśanasaṃjñī",
    "K09bsu016_u:6094": " kalyāṇamitraprabhavasarvadharmameghasaṃpratīcchanasaṃjñī kalyāṇamitrādhīnasarvaguṇapratipattisaṃjñī",
    "K09bsu016_u:6095": " kalyāṇamitrasamavadhānadurlabhasaṃjñī kalyāṇamitrodbhavadaśabalajñānaratnapratilābhasaṃjñī",
    "K09bsu016_u:6096": " kalyāṇamitrasamudbhavākṣayajñānālokasaṃjñī kalyāṇamitrāśrayasaṃvardhitapuṇyapravālasaṃjñī",
    "K09bsu016_u:6097": " kalyāṇamitrasaṃprakāśitasarvajñatādvārasaṃjñī kalyāṇamitroddeśitamahājñānasāgarāvatārasaṃjñī",
    "K09bsu016_u:6098": " kalyāṇamitrasaṃjanitasarvajñatāsaṃbhārasamudayasaṃjñī yena avalokiteśvaro bodhisattvastenābhijagāma //",
    "K09bsu016_u:6099": " atha khalu avalokiteśvaro bodhisattvaḥ sudhanaṃ śreṣṭhidārakaṃ dūrata eva āgacchantamavalokya āmantrayāmāsa - ehi /",
    "K09bsu016_u:6100": " svāgataṃ te anupamodārācintyamahāyānasaṃprasthitā jātamūlakavividhaduḥkhopadrutāpratiśaraṇasarvajagatparitrāṇāśayā",
    "K09bsu016_u:6101": " sarvalokātikrāntānupamāprameyā sarvabuddhadharmādhyakṣatābhilāṣin mahākarūṇāvegāviṣṭa",
    "K09bsu016_u:6102": " sarvajagatparitrāṇamate samantabhadradarśanacaryābhimukha mahāpraṇidhānamaṇḍalapariśodhanacitta",
    "K09bsu016_u:6103": " sarvabuddhadharmameghasaṃdhāraṇābhilaṣitakuśalamūlopacayātṛptāśayakalyāṇamitrānuśāsanīsamyakpravṛttamañjuśrījñānasāgarasaṃbhūta",
    "K09bsu016_u:6104": " guṇakamalākara buddhādhiṣṭhānapratilābhābhimukhaḥ samādhyālokavegapratilabdha sarvabuddhadharmameghasaṃdhāraṇābhilaṣitacitta",
    "K09bsu016_u:6105": " buddhadarśanaprītiprasādavegapraharṣitamānasa acintyāpramāṇasucaritavegābhiṣyanditacetaḥ",
    "K09bsu016_u:6106": " guṇapratipattivegaviśuddhapuṇyajñānakośa svayamabhijñāmukhasarvajñajñānamātravegaparasaṃdarśābhiprāya",
    "K09bsu016_u:6107": " mahākaruṇāvegavipannamūlatathāgatajñānālokavega saṃdhāraṇamate //",
    "K09bsu016_u:6108": " atha khalu sudhanaḥ śreṣṭhidārako yena avalokiteśvaro bodhisattvastenopasaṃkramya",
    "K09bsu016_u:6109": " avalokiteśvara bodhisattvasya pādau śirasābhivandya avalokiteśvaraṃ bodhisattvamanekaśatasahasrakṛtvaḥ (Gv 160)",
    "K09bsu016_u:6110": " pradakṣiṇīkṛtya purataḥ prāñjaliḥ sthitvā evamāha - mayā ārya,",
    "K09bsu016_u:6111": " anuttarāyāṃ samyaksaṃbodhau cittamutpāditam /",
    "K09bsu016_u:6112": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:6113": " kathaṃ pratipattavyam /",
    "K09bsu016_u:6114": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:6115": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:6116": " kathaṃ pratipattavyam //",
    "K09bsu016_u:6117": " atha khalu avalokiteśvaro bodhisattvo jāmbūnadasuvarṇavarṇaṃ vicitrāprameyaprabhājālavāhavyūhameghapramuñcanaṃ",
    "K09bsu016_u:6118": " dakṣiṇaṃ bāhuṃ prasārya lakṣaṇānuvyañjanavisṛtavividhavimalāmitakāyacittaprahlādasaṃjananaraśmipratānasaṃkusumitaṃ",
    "K09bsu016_u:6119": " pāṇiṃ sudhanasya śreṣṭhidārakasya mūrdhni pratiṣṭhāpya evamāha - sādhu sādhu kulaputra,",
    "K09bsu016_u:6120": " yena te anuttarāyāṃ samyaksaṃbodhau cittamutpāditam /",
    "K09bsu016_u:6121": " ahaṃ kulaputra mahākaruṇāmukhāvilambaṃ nāma bodhisattvacaryāmukhaṃ prajānāmi /",
    "K09bsu016_u:6122": " etacca kulaputra mahākaruṇāmukhāvilambaṃ bodhisattvacaryāmukhaṃ sarvajagadasaṃbhinnasattvaparipākavinayanapravṛttaṃ samantamukhasrotavijñaptisattvasaṃgrahavinayaparyupasthānam",
    "K09bsu016_u:6123": " so 'haṃ kulaputra mahākaruṇāmukhāvilambabodhisattvacaryāmukhe pratiṣṭhitaḥ sarvatathāgatānāṃ ca pādamulānna vicalāmi,",
    "K09bsu016_u:6124": " sarvasattvakāryeṣu ca abhimukhastiṣṭhāmi /",
    "K09bsu016_u:6125": " dānenāpi sattvān saṃgṛhṇāmi /",
    "K09bsu016_u:6126": " priyavāditayā arthakriyayā samānārthatayāpi sattvān saṃgṛhṇāmi /",
    "K09bsu016_u:6127": " rūpakāyavidarśanenāpi sattvān paripācayāmi /",
    "K09bsu016_u:6128": " acintyavarṇasaṃsthānarūpadarśanaviśuddhyā raśmijālotsargeṇāpi sattvān prahlādya paripācayāmi /",
    "K09bsu016_u:6129": " yathāśayaghoṣodāhāreṇāpi yathābhimateryāpathasaṃdarśanenāpi vividhādhimuktisabhāgadharmadeśanayāpi",
    "K09bsu016_u:6130": " nānārūpavikurvitenāpi kuśaladharmopacayapravṛttasattvacittasaṃcodanayāpi āśayānurūpavicitrāparimāṇanirmāṇasaṃdarśanenāpi",
    "K09bsu016_u:6131": " nānājātyupapannasattvasabhāgarūpasaṃdarśanenāpi ekāvāsanivāsenāpi sattvān saṃgṛhṇāmi paripācayāmi /",
    "K09bsu016_u:6132": " tena mayā kulaputra idaṃ mahākaruṇāmukhāvilambaṃ bodhisattvacaryāmukhaṃ pariśodhayatā sarvajagatpratiśaraṇapraṇidhirutpāditaḥ,",
    "K09bsu016_u:6133": " yaduta sarvasattvaprapātabhayavigamāya sarvasattvasaṃtrāsakabhayapraśamanāya sarvasattvasaṃmohabhayavinivartanāya",
    "K09bsu016_u:6134": " sarvasattvabandhanabhayasamucchedāya sarvasattvajīvitoparodhopakramabhayavyāvartanāya",
    "K09bsu016_u:6135": " sarvasattvopakaraṇavaikalyabhayāpanayanāya sarvasattvajīvikābhayavyupaśamanāya /",
    "K09bsu016_u:6136": " sarvasattvāślokabhayasamatikramaṇāya sarvasattvasāṃsārikabhayopaśamanāya sarvasattvaparṣacchāradyabhayavigamāya",
    "K09bsu016_u:6137": " sarvasattvamaraṇabhayavyatikramāya sarvasattvadurgatibhayavinivartanāya sarvasattvatamondhakāraviṣamagatyapratyudāvartyāvabhāsakaraṇāya",
    "K09bsu016_u:6138": " sarvasattvaviṣabhāgasamavadhānabhayātyantavigamāya sarvasattvapriyaviprayogabhayanirodhāya",
    "K09bsu016_u:6139": " sarvasattvāpriyasaṃvāsabhayāpanayanāya sarvasattvakāyaparipīḍābhayasaṃyogāya sarvasattvacittaparipīḍanabhayanirmokṣaṇāya",
    "K09bsu016_u:6140": " sarvasattvaduḥkhadaurmanasyopāyāsasamatikramāya",
    "K09bsu016_u:6141": " sarvajagatpratiśaraṇapraṇidhyabhinirhāraḥ kṛtaḥ /",
    "K09bsu016_u:6142": " anusmṛtimukhaṃ ca me sarvaloke 'dhiṣṭhitaṃ sarvasattvabhayavyupaśamanāya /",
    "K09bsu016_u:6143": " svanāmacakraṃ me sarvaloke 'bhivijñaptaṃ sarvasattvabhayavigamāya /",
    "K09bsu016_u:6144": " sarvajagadanantākṛtibhedaśamatho me kāye 'dhiṣṭhito yathākālajagatprativijñaptaye /",
    "K09bsu016_u:6145": " so 'haṃ kulaputra,",
    "K09bsu016_u:6146": " anenopāyena sattvān sarvabhayebhyaḥ parimocya anuttarāyāṃ samyaksaṃbodhau cittamutpādya avivartyān karomi buddhadharmapratilābhāya /",
    "K09bsu016_u:6147": " etamahaṃ kulaputra mahākaruṇāmukhāvilambasya (Gv 161)",
    "K09bsu016_u:6148": " bodhisattvacaryāmukhasya lābhī /",
    "K09bsu016_u:6149": " kiṃ mayā śakyaṃ samantabhadrāṇāṃ bodhisattvānāṃ sarvabuddhapraṇidhānamaṇḍalaviśuddhānāṃ",
    "K09bsu016_u:6150": " samantabhadrabodhisattvacaryāgatiṃgatānāṃ kuśaladharmābhisaṃskārāvyavacchinnasrotānāṃ",
    "K09bsu016_u:6151": " sarvabodhisattvasamādhiśrotrasadāsamāhitānāṃ sarvakalpasaṃvāsacaryāvivartyasrotānāṃ",
    "K09bsu016_u:6152": " sarvatra adhvanayānugatasrotānāṃ sarvalokadhātvāvartaparivartasrotakuśalānāṃ sarvasattvākuśalacittavyupaśamakarasrotānāṃ",
    "K09bsu016_u:6153": " sarvasattvakuśalacittasaṃvardhanasrotānāṃ sarvasattvasaṃsārasrotovinivartikarasrotānāṃ",
    "K09bsu016_u:6154": " caryāṃ jñātuṃ guṇān vā vaktum //",
    "K09bsu016_u:6155": " tatredamucyate -",
    "K09bsu016_u:6156": " kṛtvā pradakṣiṇu stavitva ca gauraveṇa prakānta dakṣiṇapathaṃ sudhanaḥ sudāntaḥ /",
    "K09bsu016_u:6157": " so paśyate ratnaparvatakandarasthaṃ avalokiteśvaramṛṣiṃ karuṇāvihārim // 1 //",
    "K09bsu016_u:6158": " vajrāmaye giritaṭe maṇiratnacitre siṃhāsane padumagarbhi niṣaṇṇa dhīro /",
    "K09bsu016_u:6159": " devāsurairbhujagakinnararākṣasaiśca parivārito jinasutairvadi teṣa dharmam // 2 //",
    "K09bsu016_u:6160": " dṛṣṭvopajāta atulā sudhanasya prīti upagamya vandati kramau guṇasāgarasya /",
    "K09bsu016_u:6161": " ovāca dehi mama ārya kṛpāṃ janitvā śikṣāṃ tu ahu labhe ima bhadracaryām // 3 //",
    "K09bsu016_u:6162": " bāhuṃ praṇamya vimalaṃ śatapuṇyacitraṃ prabhameghajāla vipulaṃ śubha muñcamānaḥ /",
    "K09bsu016_u:6163": " mūrdhni sthihitva sudhanasya viśuddhasattvo avalokiteśvaru vidū vacanaṃ bhaṇāti // 4 //",
    "K09bsu016_u:6164": " ekaṃ vimokṣamukha jānami buddhaputra sarvajināna karuṇāghanajñānagarbham /",
    "K09bsu016_u:6165": " saṃbhūta sarvajagatrāyaṇasaṃgrahāya sarvatra vartati mamāpyatha ātmaprema // 5 //",
    "K09bsu016_u:6166": " trāyāmi sarvajanatāṃ vyasanairanekaiḥ ye gāḍhabandhanagatāriṣu hastaprāptāḥ /",
    "K09bsu016_u:6167": " gātreṣu viddha tatha cārakasaṃniruddhā mucyanti bandhanagatā mama nāma śrutvā // 6 //",
    "K09bsu016_u:6168": " (Gv 162)",
    "K09bsu016_u:6169": " utsṛṣṭaḥ vadhya nṛpatīna kṛtāparādhāḥ kṣiptā iṣu na ca kramanti śarīri teṣām /",
    "K09bsu016_u:6170": " chidyanti śastra parivartati tīkṣṇa dhārā ye nāmadheyu mama tatra anusmaranti // 7 //",
    "K09bsu016_u:6171": " rājāna madhyagata ye ca vivādaprāptā vijinanti sarvaripavo 'tha śubhe labhante /",
    "K09bsu016_u:6172": " vardhanti sarva yaśa mitrakule dhanāni bhontī adharṣiya smaritvana mahya nāma // 8 //",
    "K09bsu016_u:6173": " coraṃbhayā aribhayā aṭavīpraveśāḥ siṃhaṛddhadvīpicamarīmṛgavyālakīrṇāḥ /",
    "K09bsu016_u:6174": " gacchanti nirbhaya jinitvana sarvaśatrūn ye nāmadheyu mama kecidanusmaranti // 9 //",
    "K09bsu016_u:6175": " kṣiptā manāgiritaṭītu praduṣṭacittairaṅgārakarṣu jvalitā api co vadhārtham /",
    "K09bsu016_u:6176": " padmāṅkurā jalanidhi jvalanā bhavanti ye nāmadheyu mama kecidanusmaranti // 10 //",
    "K09bsu016_u:6177": " prakṣipta sāgarajale na marenti tatra nadyāṃ na cohyati na dahyati cāgnimadhye /",
    "K09bsu016_u:6178": " sarve anartha na bhavantyapi cārthasiddhiḥ nāmaṃ mamā anusmaritva muhūrtakaṃ pi // 11 //",
    "K09bsu016_u:6179": " haḍidaṇḍabandhanigaḍāśca tathā kudaṇḍā avamānanā tatha vimānana ṭhambhanāśca /",
    "K09bsu016_u:6180": " ākrośatāḍanavibhartsanatarjanāśca mama nāmadheyu smaramāṇa labhanti mokṣam // 12 //",
    "K09bsu016_u:6181": " ye vairiṇo vivarachidragaveṣiṇaśca nityapraduṣṭamana ye ca avarṇavādī /",
    "K09bsu016_u:6182": " sahadarśanena tada maitramanā bhavanti bheṣyanti varṇi śruta mahya smaritva nāma // 13 //",
    "K09bsu016_u:6183": " vetālamantratha kakhorda sadā prayuktā ghātārtha teṣa ripavaḥ stimitā bhavanti /",
    "K09bsu016_u:6184": " (Gv 163)",
    "K09bsu016_u:6185": " teṣa śarīri na kramanti viṣā aśeṣā ye nāmadheṣu mama kecidanusmaranti // 14 //",
    "K09bsu016_u:6186": " nāgendrārākṣasagaṇairgaruḍaiḥ piśācaiḥ kumbhāṇḍapūtanaviheḍakaraudracittaiḥ /",
    "K09bsu016_u:6187": " ojoharairbhayakaraiḥ supināntare 'pi śāmyanti sarvi mama nāma anusmaritvā // 15 //",
    "K09bsu016_u:6188": " mātāpitāsuhṛdajñātikabāndhavehi nāviprayogu na pi cāpriyasaṃprayogaḥ /",
    "K09bsu016_u:6189": " na dhanakṣayo nāpi upaiti daridrabhāvaṃ nāmaṃ mamā anusaritva muhūrtakaṃ pi // 16 //",
    "K09bsu016_u:6190": " na ca gacchati cyuta ito narakaṃ avīciṃ na tiraścayoni na ca preta na cākṣaṇāni /",
    "K09bsu016_u:6191": " deve manuṣya upapadyati śuddhasattvo yo nāmadheyu mama kecidanusmaranti // 17 //",
    "K09bsu016_u:6192": " na ca andhakāṇabadhirā na pi carcigātrā na ca raudra khañjā atha cāṭaka prekṣaṇīyā /",
    "K09bsu016_u:6193": " sarvendriyairavikalā bahukalpakoṭyo bhontī narā mama smaritvana nāmadheyam // 18 //",
    "K09bsu016_u:6194": " avalokiteti mama te sugatiṃ vajranti yo puṣpamuṣṭi mama okirate śarīre /",
    "K09bsu016_u:6195": " dhūpāṃśca dhūpayati yaśca dadāti chatraṃ vistārikai puja karoti prasannacitto",
    "K09bsu016_u:6196": " mama buddhakṣetri sa ca bheṣyati dakṣiṇīyaḥ // 19 //",
    "K09bsu016_u:6197": " upapadyate itu cyavitvana śuddhasattvo buddhāna saṃmukha daśaddiśi lokadhātau /",
    "K09bsu016_u:6198": " buddhāṃśca paśyati śṛṇoti ca teṣa dharmaṃ ye nāmadheyu mama kecidanusmaranti // 20 //",
    "K09bsu016_u:6199": " ete tathānya kṣayituṃ nimituṃ na śakyā yāvaccupāyi ahu sattva vinemi loke /",
    "K09bsu016_u:6200": " eko vimokṣa mama bhāvitu buddhaputra nāhaṃ guṇān guṇadharāṇa vijāni sarvān // 21 //",
    "K09bsu016_u:6201": " (Gv 164)",
    "K09bsu016_u:6202": " aṣṭāpadākṛtu daśaddiśi lokadhātau kalyāṇamitra samupāsita sūdhanena /",
    "K09bsu016_u:6203": " na ca tṛptu dharma śruṇamāṇu jinaurasānāṃ kasmānna prīti bhavati śruṇamāna dharmam // 22 //",
    "K09bsu016_u:6204": " tena khalu punaḥ samayena ananyagāmī nāma bodhisattvaḥ pūrvasyāṃ diśi gaganatalenāgatya sahāyā lokadhātoścakravālaśikhare pratyaṣṭhāt /",
    "K09bsu016_u:6205": " samantarapratiṣṭhāpitau ca ananyagāminā bodhisattvena sahāyā lokadhātoścakravālaśikhare pādau,",
    "K09bsu016_u:6206": " tatkṣaṇādiyaṃ sahālokadhātuḥ ṣaḍvikāraṃ prākampata,",
    "K09bsu016_u:6207": " anekaratnamayī ca saṃsthitābhūt /",
    "K09bsu016_u:6208": " tathārūpā ca ananyagāminā bodhisattvena kāyāt prabhā pramuktā,",
    "K09bsu016_u:6209": " yayā prabhayā sarvacandrasūryaprabhā paryādattāḥ,",
    "K09bsu016_u:6210": " sarvadevanāgayakṣagandharvāsuragaruḍakinnaramahoragaśakrabrahmalokapālānāmagnimaṇijyotiṣāṃ ca prabhā jihmīkṛtāḥ,",
    "K09bsu016_u:6211": " sarvamahānarakāścāvabhāsitāḥ,",
    "K09bsu016_u:6212": " sarvatiryagyoniyamalokagatigahanaṃ cāvabhāsitam,",
    "K09bsu016_u:6213": " sarvāpāyaduḥkhāni ca tadanantaraṃ praśāntāni /",
    "K09bsu016_u:6214": " sarvasattvānāṃ ca kleśā na bādhante /",
    "K09bsu016_u:6215": " vividhaśokaśalyaduḥkhāni ca prasrabdhāni /",
    "K09bsu016_u:6216": " sarvaṃ cedaṃ buddhakṣetraṃ sarvaratnameghairabhipravarṣan sarvapuṣpadhūpagandhamālyavilepanacūrṇacīvaracchatradhvajapatākāvyūhasarvapūjāmeghairabhipravarṣan",
    "K09bsu016_u:6217": " bhagavantamupasaṃkrāntaḥ /",
    "K09bsu016_u:6218": " sa cāsyāśrayaḥ sarvasattvabhavanapratibhāsaprāpto yathāśayasattvasaṃtoṣaṇābhimukhaḥ /",
    "K09bsu016_u:6219": " tasmiṃśca potalake parvate 'valokiteśvarasya bodhisattvasyāntikamupasaṃkrāntaḥ saṃdṛśyate sma //",
    "K09bsu016_u:6220": " atha khalu avalokiteśvaro bodhisattvaḥ sudhanaṃ śreṣṭhidārakametadavocat - paśyasi tvaṃ kulaputra ananyagāminaṃ bodhisattvamiha parṣanmaṇḍale",
    "K09bsu016_u:6221": " āha - paśyāmi ārya /",
    "K09bsu016_u:6222": " āha - etaṃ kulaputra ananyagāminaṃ bodhisattvamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:6223": " kathaṃ pratipattavyam //",
    "K09bsu016_u:6224": " atha khalu sudhanaḥ śreṣṭhidārako 'valokiteśvarasya bodhisattvasya pādau śirasābhivandya",
    "K09bsu016_u:6225": " avalokiteśvaraṃ bodhisattvamanekaśatasahasrakṛtvaḥ pradakṣiṇīkṛtya punaḥ punaravalokya",
    "K09bsu016_u:6226": " avalokiteśvarasya bodhisattvasyāntikātprakrāntaḥ // 28 //",
    "K09bsu016_u:6227": " (Gv 165)",
    "K09bsu016_u:6228": " 31 Ananyagāmī /",
    "K09bsu016_u:6229": " atha khalu sudhanaḥ śreṣṭhidārako 'valokiteśvarasya bodhisattvasya jñānagāthālabdhacitto",
    "K09bsu016_u:6230": " 'valokiteśvarasya bodhisattvasyāvitṛpto darśanena vāṇīmaprativahan yena ananyagāmī",
    "K09bsu016_u:6231": " bodhisattvastenopasaṃkramya ananyagāmino bodhisattvasya pādau śirasābhivandya purataḥ",
    "K09bsu016_u:6232": " prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
    "K09bsu016_u:6233": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:6234": " kathaṃ pratipattavyam /",
    "K09bsu016_u:6235": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:6236": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:6237": " kathaṃ pratipattavyam //",
    "K09bsu016_u:6238": " so 'vocat - ahaṃ kulaputra samantamukhanirjavanasya bodhisattvavimokṣasya lābhī /",
    "K09bsu016_u:6239": " āha - katamasya tvayā ārya tathāgatasya pādamūlādeṣa samantamukhanirjavano nāma bodhisattvavimokṣaḥ pratilabdhaḥ?",
    "K09bsu016_u:6240": " kiyaddūre vā sa ito lokadhātuḥ?",
    "K09bsu016_u:6241": " kiyacciroccalito vāsi tato lokadhātoḥ?",
    "K09bsu016_u:6242": " āha - durvijñeyametatkulaputra sthānaṃ sadevamānuṣāsureṇa lokena saśramaṇabrāhmaṇikayā prajayā - yaduta bodhisattvaparākramī bodhisattvavīryānivartyatā bodhisattvavīryasaṃhāryatā /",
    "K09bsu016_u:6243": " nedaṃ kulaputra śakyaṃ kalyāṇamitrāparigṛhītairbuddhāsamanvāhṛtairanupacitakuśalamūlairapariśuddhāśayairapratilabdhabodhisattvendriyaiḥ",
    "K09bsu016_u:6244": " prajñācakṣuvirahitaiḥ śrotuṃ vā saṃdhārayituṃ vā adhimoktuṃ vā avatarituṃ vā /",
    "K09bsu016_u:6245": " āha - vadatu me āryaḥ /",
    "K09bsu016_u:6246": " adhimokṣyāmi śraddhāsyāmi buddhānubhāvena kalyāṇamitraparigraheṇa ca /",
    "K09bsu016_u:6247": " so 'vocat - ahaṃ kulaputra pūrvasyāṃ diśi śrīgarbhavatyā lokadhātorāgacchāmi samantaśrīsaṃbhavasya tathāgatasya buddhakṣetrāt /",
    "K09bsu016_u:6248": " tasya me kulaputra samantaśrīsaṃbhavasya tathāgatasya pādamūlādeṣa samantamukhanirjavano nāma bodhisattvavimokṣaḥ pratilabdhaḥ /",
    "K09bsu016_u:6249": " tataśca me kulaputra śrīgarbhavatyā lokadhātoruccalitasya anabhilāpyānabhilāpyabuddhakṣetraparamāṇurajaḥsamāḥ kalpāḥ kṣīṇāḥ /",
    "K09bsu016_u:6250": " ekaikena ca cittotpādena anabhilāpyānabhilāpyabuddhakṣetraparamāṇurajaḥsamān padavyavahārān vyatikramāmi /",
    "K09bsu016_u:6251": " ekaikena ca padavyavahāreṇa anabhilāpyānabhilāpyabuddhakṣetraparamāṇurajaḥsamāni buddhakṣetrāṇyatikramāmi /",
    "K09bsu016_u:6252": " sarvāṇi ca tāni buddhakṣetrāṇi avirahitāni tathāgataiḥ /",
    "K09bsu016_u:6253": " avatarāmi sarvāṃśca tān buddhān bhagavataḥ /",
    "K09bsu016_u:6254": " anuttarayā manomayyā anabhisaṃskāradharmadhātumudrāmudritayā tathāgatānujñātayā sarvabodhisattvapraharṣasaṃjananyā tathāgataṃ pūjayāmi /",
    "K09bsu016_u:6255": " yāvataśca tāsu lokadhātuṣu sattvasamudrān paśyāmi,",
    "K09bsu016_u:6256": " sarveṣāṃ ca teṣāṃ cittasāgarānavatarāmi,",
    "K09bsu016_u:6257": " sarveṣāṃ ca teṣāmindriyacakraṃ parijñāya yathāśayādhimuktito rūpakāyaṃ saṃdarśayāmi /",
    "K09bsu016_u:6258": " dharmaghoṣamudīrayāmi /",
    "K09bsu016_u:6259": " prabhāmaṇḍalamutsṛjāmi /",
    "K09bsu016_u:6260": " vividhopakaraṇasaṃpadamupasaṃharāmi /",
    "K09bsu016_u:6261": " svakāyaṃ caiṣāmadhitiṣṭhāmi,",
    "K09bsu016_u:6262": " yaduta paripākavinayaprayogāpratiprasrabdhaye /",
    "K09bsu016_u:6263": " yathā ca pūrvasyā diśo niryāmi,",
    "K09bsu016_u:6264": " evaṃ dakṣiṇāyāḥ paścimāyāḥ uttarāyā uttarapūrvāyāḥ pūrvadakṣiṇāyā dakṣiṇapaścimāyāḥ",
    "K09bsu016_u:6265": " paścimottarāyā adha (Gv 166)",
    "K09bsu016_u:6266": " ūrdhvāyā diśo niryāmi /",
    "K09bsu016_u:6267": " etamahaṃ kulaputra samantamukhanirjavanaṃ bodhisattvavimokṣaṃ jānāmi /",
    "K09bsu016_u:6268": " kiṃ mayā śakyaṃ sarvatrānugatānāṃ bodhisattvānāṃ samatādigabhimukhānāmasaṃbhinnajñānaviṣayāṇāṃ",
    "K09bsu016_u:6269": " sarvadharmadhātusuvibhaktaśarīrāṇāṃ yathāśayādhimuktasarvasattvānuvicāriṇāṃ sarvakṣetraspharaṇakāyānāṃ",
    "K09bsu016_u:6270": " sarvadharmayathānugatānāṃ tryadhvapathasamatānuprāptānāṃ sarvadikpathasamatānusaraṇānāṃ",
    "K09bsu016_u:6271": " sarvajagatpathavirocanānāṃ tathāgatapathāvikalpānāmasaṅgasarvapathānugatānāmanālayapathapratiṣṭhitānāṃ",
    "K09bsu016_u:6272": " caryāṃ jñātuṃ guṇān vā vaktum //",
    "K09bsu016_u:6273": " gaccha kulaputra,",
    "K09bsu016_u:6274": " ihaiva dakṣiṇāpathe dvāravatī nāma nagarī /",
    "K09bsu016_u:6275": " tatra mahādevo devaḥ prativasati /",
    "K09bsu016_u:6276": " tamupasaṃkramya paripṛccha kathaṃ - bodhisattvena bodhisattvacaryāyāṃ śikṣitavyam,",
    "K09bsu016_u:6277": " kathaṃ pratipattavyam //",
    "K09bsu016_u:6278": " atha khalu sudhanaḥ śreṣṭhidārako 'nanyagāmino bodhisattvasya pādau śirasābhivandya",
    "K09bsu016_u:6279": " ananyagāminaṃ bodhisattvamanekaśatasahasrakṛtvaḥ pradakṣiṇīkṛtya punaḥ punaravalokya",
    "K09bsu016_u:6280": " ananyagāmino bodhisattvasyāntikāt prakrāntaḥ // 29 //",
    "K09bsu016_u:6281": " (Gv 167)",
    "K09bsu016_u:6282": " 32 Mahādevaḥ /",
    "K09bsu016_u:6283": " atha khalu sudhanaḥ śreṣṭhidārako vipulabodhisattvacaryānugatacitto 'nanyagāmino",
    "K09bsu016_u:6284": " bodhisattvasya jñānagocaraṃ spṛhayamāṇarūpo mahābhijñābhinirhāraviṣayaguṇaviśeṣadarśī",
    "K09bsu016_u:6285": " dṛḍhavīryasaṃnāhapraharṣaprāpto 'cintyavimokṣavikrīḍitānugatāśayaḥ bodhisattvaguṇabhūmau",
    "K09bsu016_u:6286": " pratipadyamānaḥ samādhibhūmiṃ vicārayamāṇo dhāraṇībhūmau pratiṣṭhamānaḥ praṇidhānabhūmimavataran",
    "K09bsu016_u:6287": " pratisaṃvidbhūmāvanuśikṣamāṇobalabhūmiṃ niṣpādayamāno 'nupūrveṇa yena dvāravatī nagarī",
    "K09bsu016_u:6288": " tenopasaṃkramya mahādevaṃ paryapṛcchat /",
    "K09bsu016_u:6289": " tasya mahājanakāya ārocayāmāsa - eṣa kulaputra mahādevo nagaraśṛṅgāṭake devāgāre audārikeṇātmabhāvena sattvānāṃ dharmaṃ deśayati /",
    "K09bsu016_u:6290": " atha khalu sudhanaḥ śreṣṭhidārako yena mahādevastenopasaṃkramya mahādevasya pādau",
    "K09bsu016_u:6291": " śirasābhivandya purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
    "K09bsu016_u:6292": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:6293": " kathaṃ pratipattavyam /",
    "K09bsu016_u:6294": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:6295": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:6296": " kathaṃ pratipattavyam //",
    "K09bsu016_u:6297": " atha khalu mahādevo devaścaturdiśaṃ caturaḥ pāṇīn prasārya caturbhyo mahāsamudrebhyaḥ",
    "K09bsu016_u:6298": " paramaśīghrajavena vāryānīya svamukhaṃ prakṣālya sudhanaṃ śreṣṭhidārakaṃ suvarṇapuṣpairabhyavakīrya",
    "K09bsu016_u:6299": " evamāha - sudurlabhadarśanā hi kulaputra bodhisattvāḥ,",
    "K09bsu016_u:6300": " paramadurlabhaśravaṇā āścaryaprādurbhāvā loke 'gratvāt paramapuruṣapuṇḍarīkā jagatrtrātāraḥ,",
    "K09bsu016_u:6301": " pratiśaraṇabhūtā lokasya,",
    "K09bsu016_u:6302": " pratiṣṭhānabhūtā jagataḥ,",
    "K09bsu016_u:6303": " mahāvabhāsakarāḥ sattvānām,",
    "K09bsu016_u:6304": " kṣemapathadarśakāḥ saṃmūḍhamārgāṇām,",
    "K09bsu016_u:6305": " nāyakabhūtā dharmanayāvataraṇatāyai,",
    "K09bsu016_u:6306": " pariṇāyakabhūtāḥ sarvajñatāpuropanayanatāyai /",
    "K09bsu016_u:6307": " tasya mama kulaputra evaṃ bhavati - durdṛṣṭighātanaṃ nāmadheyaṃ bodhisattvānāṃ yena nirmalacittānāṃ svakāyapratibhāsaṃ darśayati /",
    "K09bsu016_u:6308": " viśuddhakāyakarmaṇāmabhimukhā bhavanti /",
    "K09bsu016_u:6309": " vacanadoṣavivarjitānāṃ sarasvatyālokamavakrāmayanti /",
    "K09bsu016_u:6310": " viśuddhāśayānāṃ sarvakālamabhimukhāstiṣṭhanti /",
    "K09bsu016_u:6311": " ahaṃ kulaputra meghajālasya bodhisattvavimokṣasya lābhī /",
    "K09bsu016_u:6312": " āha - ka etasya ārya meghajālasya bodhisattvavimokṣasya viṣayaḥ?",
    "K09bsu016_u:6313": " atha khalu mahādevoḥ devaḥ sudhanasya śreṣṭhidārakasya purato mahāparvatamātraṃ suvarṇarāśimupadarśya",
    "K09bsu016_u:6314": " rūpyarāśiṃ vaiḍūryarāśiṃ sphaṭikarāśiṃ musāragalvarāśiṃ aśmagarbharāśiṃ jyotirasamaṇiratnarāśiṃ",
    "K09bsu016_u:6315": " vimalagarbhamaṇiratnarāśiṃ vairocanamaṇiratnarāśiṃ samantadigabhimukhamaṇiratnarāśiṃ",
    "K09bsu016_u:6316": " cūḍāmaṇiratnamakuṭarāśiṃ vicitramaṇiratnarāśiṃ keyūrarāśiṃ kuṇḍalavibhūṣaṇarāśiṃ",
    "K09bsu016_u:6317": " valayarāśiṃ mekhalarāśiṃ nūpūrarāśiṃ vividhamaṇiratnarāśiṃ sarvāṅgapratyaṅgavibhūṣaṇarāśiṃ",
    "K09bsu016_u:6318": " cintārājamaṇiratnarāśiṃ sarvapuṣpāṇi sarvagandhān sarvadhūpān sarvamālyāni sarvavilepanāni",
    "K09bsu016_u:6319": " sarvacūrṇāni sarvavastrāṇi sarvacchatrāṇi sarvadhvajān sarvapatākāḥ sarvatūryāṇi",
    "K09bsu016_u:6320": " sarvatālāvacarān sarvakāmaviṣayān /",
    "K09bsu016_u:6321": " (Gv 168) asaṃkhyeyāni ca kanyākoṭīśatasahasrāṇyupadarśya sudhanaṃ śreṣṭhidārakametadavocat - itaṃ kulaputra gṛhītvā dānāni dehi,",
    "K09bsu016_u:6322": " puṇyāni kuru,",
    "K09bsu016_u:6323": " tathāgatān pūjaya,",
    "K09bsu016_u:6324": " sattvān dānena saṃgrahavastunā saṃgṛhya tyāgapāramitāyāṃ niyojaya,",
    "K09bsu016_u:6325": " dānena lokaṃ śikṣaya /",
    "K09bsu016_u:6326": " duṣkaraparityāgatāṃ pradarśaya /",
    "K09bsu016_u:6327": " yathaivāhaṃ kulaputra tavopakaraṇavidhimupasaṃharāmi,",
    "K09bsu016_u:6328": " evamaparimāṇānāṃ sattvānāṃ dānacetanāniruddhānāṃ tyāgavāsitāṃ saṃtatiṃ karomi /",
    "K09bsu016_u:6329": " buddhadharmasaṃgheṣu bodhisattvakalyāṇamitreṣu ca kuśalamūlānyavaropayitvā anuttarāyāṃ samyaksaṃbodhau samādāpayāmi /",
    "K09bsu016_u:6330": " api tu khalu punarahaṃ kulaputra kāmaratipramattānāṃ sattvānāṃ viṣayaparibhogaparigṛddhānāṃ tān viṣayānaśubhānadhitiṣṭhāmi /",
    "K09bsu016_u:6331": " krodhāviṣṭānāṃ mānamadadarpagarvitānāṃ vigrahavainayikānāṃ raudrarākṣasavikṛtabhayānantaśarīrān māṃsarudhirabhakṣānātmabhāvānupadarśya taṃ sarvaṃ stambhasaṃrambhamupadarśayāmi /",
    "K09bsu016_u:6332": " kusīdanyastaprayogān sattvānagnyudakarājacauropasargabhayasaṃdarśanenodvejya vīryārambhe niyojayāmi /",
    "K09bsu016_u:6333": " evaṃ taistairupāyaiḥ sarvākuśalacaryābhyo vinivartya sarvakuśaladharmapratipattau saṃniyojayāmi /",
    "K09bsu016_u:6334": " sarvapāramitāvipakṣanirghātāya sarvapāramitāsaṃbhāropacayāya sarvāvaraṇaparvataprapātapathasamatikramaṇāya anāvaraṇadharmāvatārāya ca /",
    "K09bsu016_u:6335": " etamahaṃ kulaputra meghajālaṃ bodhisattvavimokṣaṃ prajānāmi /",
    "K09bsu016_u:6336": " kiṃ mayā śakyamindrakalpānāṃ",
    "K09bsu016_u:6337": " bodhisattvānāṃ kleśāsurapramardakānāṃ vārikalpānāṃ sarvajagadduḥkhāgniskandhanirvāpayitṝṇāṃ",
    "K09bsu016_u:6338": " tejaḥskandhakalpānāṃ sarvajagattṛṣṇāsalilasaṃśoṣaṇakarāṇāṃ vāyukalpānāṃ sarvagrāhābhiniveśaparvatavikiraṇānāṃ",
    "K09bsu016_u:6339": " vajrakalpānāṃ dṛḍhātmasaṃjñāśailanirdāraṇānāṃ caryāṃ jñātuṃ guṇān vā vaktum //",
    "K09bsu016_u:6340": " gaccha kulaputra,",
    "K09bsu016_u:6341": " iyamihaiva jambudvīpe magadhaviṣaye bodhimaṇḍe sthāvarā nāma pṛthvīdevatā prativasati /",
    "K09bsu016_u:6342": " tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:6343": " kathaṃ pratipattavyam //",
    "K09bsu016_u:6344": " atha khalu sudhanaḥ śreṣṭhidārako mahādevasya pādau śirasābhivandya mahādevaṃ devamanekaśatasahasrakṛtvaḥ",
    "K09bsu016_u:6345": " pradakṣiṇīkṛtya punaḥ punaravalokya mahādevasya devasyāntikātprakrāntaḥ // 30 //",
    "K09bsu016_u:6346": " (Gv 169)",
    "K09bsu016_u:6347": " 33 Sthāvarā /",
    "K09bsu016_u:6348": " atha khalu sudhanaḥ śreṣṭhidārako 'nupūrveṇa yena magadhaviṣaye bodhimaṇḍe sthāvarā pṛthvīdevatā tenopasaṃkrāntaḥ /",
    "K09bsu016_u:6349": " daśapṛthivīdevatāśatasahasrāṇi anyonyamevaṃ vācamudīrayāmāsuḥ - ayaṃ sa āgacchati,",
    "K09bsu016_u:6350": " yaḥ sarvasattvānāṃ pratiśaraṇabhūto bhaviṣyati /",
    "K09bsu016_u:6351": " ayaṃ sa tathāgatagarbha āgacchati,",
    "K09bsu016_u:6352": " yaḥ sarvasattvānāmavidyāṇḍakośaṃ nirbhetsyati /",
    "K09bsu016_u:6353": " ayaṃ sa dharmarājakulodita āgacchati,",
    "K09bsu016_u:6354": " yo 'saṅgavaravimaladharmarājapaṭṭamābandhiṣyati /",
    "K09bsu016_u:6355": " ayaṃ sa jñānanārāyaṇavajrapraharaṇaśūra āgacchati,",
    "K09bsu016_u:6356": " yaḥ sarvaparapravādicakraṃ pramardiṣyati /",
    "K09bsu016_u:6357": " atha tāni sthāvarāpramukhāni daśapṛthivīdevatāśatasahasrāṇi mahāpṛthivīcālaṃ kṛtvā",
    "K09bsu016_u:6358": " gambhīrajaladharanirnādaṃ janayitvā sarvaṃ trisāhasraṃ lokadhātumudāreṇāvabhāsenāvabhāsya",
    "K09bsu016_u:6359": " sarvaratnābharaṇālaṃkārapratimaṇḍitaśarīrāṇi vidyullatākalāpā iva gaganatale lambamānāḥ,",
    "K09bsu016_u:6360": " prarohadbhiḥ sarvavṛkṣāṅkuraiḥ,",
    "K09bsu016_u:6361": " praphulladbhiḥ sarvapuṣpavṛkṣaiḥ,",
    "K09bsu016_u:6362": " pravarṣadbhiḥ sarvanadīsrotobhiḥ,",
    "K09bsu016_u:6363": " unnamadbhiḥ sarvotsasarohradataḍāgaiḥ,",
    "K09bsu016_u:6364": " pravarṣadbhirmahāgandhodakavarṣaiḥ,",
    "K09bsu016_u:6365": " pravāyadbhiḥ kusumaughotkarapravāhibhirmahāvātaiḥ,",
    "K09bsu016_u:6366": " pravādayadbhiḥ tūryakoṭīniyutaśatasahasraiḥ,",
    "K09bsu016_u:6367": " prasaradbhiḥ divyavimānābharaṇamakuṭaiḥ,",
    "K09bsu016_u:6368": " praṇadadbhiḥ govṛṣagajavyāghramṛgendraiḥ,",
    "K09bsu016_u:6369": " pragarjadbhiḥ devāsuroragabhūtādhipatibhiḥ,",
    "K09bsu016_u:6370": " saṃghaṭṭamānairmahāśailendraiḥ utplavadbhiḥ,",
    "K09bsu016_u:6371": " nidhicayakoṭīśatasahasraiḥ unnamadbhiḥ,",
    "K09bsu016_u:6372": " dharaṇītalādabhyudgatāni //",
    "K09bsu016_u:6373": " atha sthāvarā pṛthivīdevatā sudhanaṃ śreṣṭhidārakamevamāha - svāgataṃ te kulaputra /",
    "K09bsu016_u:6374": " ayaṃ sa pṛthivīpradeśo yatra te sthitvā kuśalamūlānyavaropitāni yatrāhaṃ pratyakṣā /",
    "K09bsu016_u:6375": " kimicchasi tadvipākaphalaikadeśaṃ draṣṭum?",
    "K09bsu016_u:6376": " atha khalu sudhanaḥ śreṣṭhidārakaḥ sthāvarāyāḥ pṛthivīdevatāyāḥ pādau śirasābhivandya",
    "K09bsu016_u:6377": " sthāvarāṃ pṛthivīdevatāmanekaśatasahasrakṛtvaḥ pradakṣiṇīkṛtya sthāvarāyāḥ pṛthivīdevatāyāḥ",
    "K09bsu016_u:6378": " purataḥ prāñjaliḥ sthitvā evamāha - icchāmyārye //",
    "K09bsu016_u:6379": " atha khalu sthāvarā pṛthivīdevatā pādatalābhyāṃ mahāpṛthivīṃ parāhatya asaṃkhyeyamaṇiratnanidhānakoṭīśatasahasrapratimaṇḍitāmupadarśya",
    "K09bsu016_u:6380": " evamāha - imāni kulaputra maṇiratnanidhānakoṭīniyutaśatasahasrāṇi tavānugāmīni,",
    "K09bsu016_u:6381": " tava purojavāni,",
    "K09bsu016_u:6382": " tava yathecchopabhogyāni,",
    "K09bsu016_u:6383": " tava puṇyavipākanirjātāni,",
    "K09bsu016_u:6384": " tava puṇyabalarakṣitāni /",
    "K09bsu016_u:6385": " tebhyastvaṃ gṛhītvā yatkārthaṃ tatkuruṣva /",
    "K09bsu016_u:6386": " api tvahaṃ kulaputra jñānaduryodhanagarbhasya bodhisattvavimokṣasya lābhinī /",
    "K09bsu016_u:6387": " sā ahametena bodhisattvavimokṣeṇa samanvāgatā dīpaṃkaratathāgatamupādāya bodhisattvasya nityānubaddhā satatamārakṣāpratipannā /",
    "K09bsu016_u:6388": " tataḥ prabhṛti ahaṃ kulaputra bodhisattvasya cittacaritaṃ vyavacārayāmi,",
    "K09bsu016_u:6389": " jñānaviṣayamavagāhayāmi,",
    "K09bsu016_u:6390": " sarvapraṇidhānamaṇḍalamavatarāmi,",
    "K09bsu016_u:6391": " bodhisattvacaryāviśuddhimanugacchāmi,",
    "K09bsu016_u:6392": " sarvasamādhinayamanusarāmi,",
    "K09bsu016_u:6393": " sarvabodhisattvābhijñācittavipulatāṃ spharāmi /",
    "K09bsu016_u:6394": " sarvabodhisattvabalādhipateyatāṃ sarvabodhisattvāsaṃhāryatāṃ sarvakṣetrajālaspharaṇatāṃ",
    "K09bsu016_u:6395": " sarvatathāgatavyākaraṇasaṃpratīcchanatāṃ sarvakālābhisaṃbodhisaṃdarśanatāṃ sarvadharmacakrapravartananayaṃ",
    "K09bsu016_u:6396": " sarvasūtrāntasaṃprabhāṣaṇadharmameghanayaṃ mahādharmāvalokāvabhāsanayaṃ (Gv 170)",
    "K09bsu016_u:6397": " sarvasattvaparipācanavinayajñānanayaṃ sarvabuddhavikurvitasaṃdarśananayaṃ ca anugacchāmi saṃdhārayāmi saṃpratīcchāmi //",
    "K09bsu016_u:6398": " eṣa ca me kulaputra jñānaduryodhanagarbho bodhisattvavimokṣaḥ sumeruparamāṇurajaḥsamānāṃ",
    "K09bsu016_u:6399": " kalpānāṃ pareṇa paratareṇa candradhvajāyāṃ lokadhātau sunetrasya tathāgatasyāntikātpratilabdhaḥ",
    "K09bsu016_u:6400": " avabhāsavyūhe kalpe /",
    "K09bsu016_u:6401": " sā ahaṃ kulaputra imaṃ jñānaduryodhanagarbhaṃ bodhisattvavimokṣamāyūhantī niryūhantī saṃvardhayantī vipulīkurvāṇā avirahitābhūvaṃ tathāgatadarśanena yāvad bhadrakalpāt /",
    "K09bsu016_u:6402": " atra ca mayā anabhilāpyānabhilāpyabuddhakṣetraparamāṇurajaḥsamāstathāgatā arhantaḥ samyaksaṃbuddhā ārāgitāḥ /",
    "K09bsu016_u:6403": " sarveṣā ca me teṣāṃ tathāgatānāṃ bodhimaṇḍopasaṃkramaṇavikurvitaṃ dṛṣṭam /",
    "K09bsu016_u:6404": " sarveṣāṃ ca ahaṃ teṣāṃ tathāgatānāṃ kuśalamūleṣu sākṣībhūtā /",
    "K09bsu016_u:6405": " etamahaṃ kulaputra jñānaduryodhanagarbhaṃ bodhisattvavimokṣaṃ jānāmi /",
    "K09bsu016_u:6406": " kiṃ mayā śakyaṃ sarvatathāgatānubaddhānāṃ bodhisattvānāṃ sarvabuddhakathānudhāriṇāṃ",
    "K09bsu016_u:6407": " sarvatathāgatajñānagahanapraviṣṭānāṃ cittakṣaṇadharmadhātuspharaṇānujavānāṃ tathāgatasamatāśarīrāṇāṃ",
    "K09bsu016_u:6408": " sarvabuddhāśayavimalagarbhāṇāṃ sadābhinirhṛtasarvabuddhotpādānāmasaṃbhinnasarvabuddhakāyadūtānāṃ",
    "K09bsu016_u:6409": " caryāṃ jñātuṃ guṇān vā vaktum //",
    "K09bsu016_u:6410": " gaccha kulaputra,",
    "K09bsu016_u:6411": " idamihaiva jambudvīpe magadhaviṣaye kapilavastu nāma nagaram /",
    "K09bsu016_u:6412": " tatra vāsantī nāma rātridevatā prativasati /",
    "K09bsu016_u:6413": " tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:6414": " kathaṃ pratipattavyam //",
    "K09bsu016_u:6415": " atha khalu sudhanaḥ śreṣṭhidārakaḥ sthāvarāyāḥ pṛthivīdevatāyāḥ pādau śirasābhivandya",
    "K09bsu016_u:6416": " sthāvarāṃ pṛthivīdevatāmanekaśatasahasrakṛtvaḥ pradakṣiṇīkṛtya punaḥ punaravalokya",
    "K09bsu016_u:6417": " sthāvarāyāḥ pṛthivīdevatāyā antikātprakrāntaḥ // 31 //",
    "K09bsu016_u:6418": " (Gv 171)",
    "K09bsu016_u:6419": " 34 Vāsantī /",
    "K09bsu016_u:6420": " atha khalu sudhanaḥ śreṣṭhidārako yena kapilavastu mahānagaraṃ tenopasaṃkrāntaḥ tāṃ sthāvarāyāḥ pṛthivīdevatāyā anuśāsanīmanusmaran,",
    "K09bsu016_u:6421": " taṃ duryodhanagarbhaṃ bodhisattvavimokṣamanusmaran,",
    "K09bsu016_u:6422": " tāṃ bodhisattvasamādhibhāvanāṃ vipulīkurvan,",
    "K09bsu016_u:6423": " taṃ bodhisattvadharmanayamanuvicintayan,",
    "K09bsu016_u:6424": " taṃ bodhisattvavimokṣavikrīḍitaṃ vicārayan,",
    "K09bsu016_u:6425": " tāṃ bodhisattvavimokṣajñānasūkṣmādiṃ saṃvyavalokayan,",
    "K09bsu016_u:6426": " taṃ bodhisattvavimokṣajñānasāgaramavataran,",
    "K09bsu016_u:6427": " taṃ bodhisattvavimokṣajñānasaṃbhedamadhimucyamānaḥ,",
    "K09bsu016_u:6428": " taṃ bodhisattvavimokṣānantajñānābhisaṃskāramanugacchan,",
    "K09bsu016_u:6429": " taṃ bodhisattvavimokṣajñānasamudramavagāhamānaḥ /",
    "K09bsu016_u:6430": " sa kapilavastumahānagaraṃ pradakṣiṇīkṛtya pūrveṇa nagaradvāreṇa praviśya madhye nagaraśṛṅgāṭakasya asthāt /",
    "K09bsu016_u:6431": " acirāstamite sūrye sarvabodhisattvānuśāsanīṣu pradakṣiṇagrāhī vāsantyā rātridevatāyā",
    "K09bsu016_u:6432": " darśanaparitṛṣitaḥ kalyāṇamitreṣu buddhajñānapratilambhaniścitabuddhiḥ samantajñānacakṣurviṣayaśarīrādhiṣṭhānaḥ",
    "K09bsu016_u:6433": " sarvadigabhimukhena kalyāṇamitradarśanacittena udārādhimuktijñānagarbhasaṃjñāgatacetāḥ",
    "K09bsu016_u:6434": " sarvārambaṇaprasṛtajñānacakṣuḥ sarvadharmadhātunayajñānasāgaraprasaraspharaṇānugatena",
    "K09bsu016_u:6435": " samāṃdhicakṣuṣā sarvadigjñeyasāgaraṃ vyavalokayan,",
    "K09bsu016_u:6436": " mahājñānacakṣuḥprasṛtāvahitāśayo 'drākṣīdvāsantīṃ rātridevatāṃ kapilavastuno mahānagarasyordhvaṃ",
    "K09bsu016_u:6437": " gaganatale vicitrānupamamaṇikūṭāgāre sarvavaragandhapadmagarbhamahāratnasiṃhāsane niṣaṇṇām,",
    "K09bsu016_u:6438": " suvarṇavarṇena kāyenābhinīlamṛdubahukeśīmabhinīlanetrāmabhirūpāṃ prāsādikāṃ darśanīyāṃ",
    "K09bsu016_u:6439": " sarvābharaṇālaṃkāravibhūṣitaśarīrāṃ raktavarāmbaranivasanāṃ candramaṇḍalālaṃkṛtabrahmajaṭāmakuṭadhāriṇīṃ",
    "K09bsu016_u:6440": " sarvatārāgrahanakṣatrajyotirgaṇapratibhāsasaṃdarśanaśarīrām /",
    "K09bsu016_u:6441": " yāvantaśca tayā vipule sattvadhātau akṣaṇāpāyadurgativinipātebhyaḥ sattvāḥ parimocitāḥ,",
    "K09bsu016_u:6442": " tānapi tasyā romavivaragatānadrākṣīt /",
    "K09bsu016_u:6443": " yāvantaḥ svargaloke pratiṣṭhāpitāḥ,",
    "K09bsu016_u:6444": " yāvantaḥ śrāvakapratyekabodhau sarvajñatāyāṃ ca paripācitāḥ,",
    "K09bsu016_u:6445": " tānapi tasyāḥ sarvaromavivaragatānapaśyat /",
    "K09bsu016_u:6446": " yairnānopāyaiḥ paripācitāḥ kāyābhinirhārai rūpābhinirhārairvarṇābhinirhāraiḥ,",
    "K09bsu016_u:6447": " tānapi tasyā romavivaragatānadrākṣīt /",
    "K09bsu016_u:6448": " yairghoṣābhinirhāraiḥ",
    "K09bsu016_u:6449": " svarāṅgābhinirhārairvividhamantradharmanayasaprayogaiḥ paripācitāḥ,",
    "K09bsu016_u:6450": " tānapi tasyā romamukhebhyo 'nuravamāṇānaśrauṣīt /",
    "K09bsu016_u:6451": " yaiḥ kālābhinirhāraiḥ,",
    "K09bsu016_u:6452": " yairyathāśayādhimuktasattvānuvartanaiḥ,",
    "K09bsu016_u:6453": " yābhirbodhisattvacaryābhirbodhisattvavikramairbodhisattvasamādhivikurvitamukhairbodhisattvavṛṣabhitābhirbodhisattvavihārairbodhisattvāvalokitairbodhisattvavilokitairbodhisattvavikurvābhirbodhisattvamahāpuruṣasiṃhavijṛmbhitaiḥ,",
    "K09bsu016_u:6454": " yairbodhisattvavimokṣavikrīḍitaistayā sattvāḥ paripācitāḥ,",
    "K09bsu016_u:6455": " tānyapi tasyā romavivaragatāni prajānīte sma //",
    "K09bsu016_u:6456": " sa tān nānopāyasaṃprayuktān dharmanayasāgarān dṛṣṭvā śrutvā ca tuṣṭa udagra āttamanāḥ",
    "K09bsu016_u:6457": " pramuditaḥ prītisaumanasyajāto vāsantyā rātridevatāyāḥ sarvaśarīreṇa praṇipatya utthāya",
    "K09bsu016_u:6458": " vāsantīṃ rātridevatāmanekaśatasahasrakṛtvaḥ pradakṣiṇīkṛtya vāsantyā rātridevatāyāḥ",
    "K09bsu016_u:6459": " purataḥ prāñjaliḥ sthitvā evamāha - mayā khalu devate anuttarāyāṃ samyaksaṃbodhau cittamutpāditam /",
    "K09bsu016_u:6460": " (Gv 172) so 'haṃ kalyāṇamitrādhiṣṭhānān sarvabuddhaguṇān saṃpaśyan kalyāṇamitrāśritamātmānaṃ karomi /",
    "K09bsu016_u:6461": " darśaya me devate sarvajñatāmārgaṃ yatra pratiṣṭhito bodhisattvo niryāti daśabalabhūmau //",
    "K09bsu016_u:6462": " evamukte vāsantī rātridevatā sudhanaṃ śreṣṭhidārakamevamāha - sādhu sādhu kulaputra,",
    "K09bsu016_u:6463": " yastvamevaṃ kalyāṇamitrāveśāviṣṭaḥ kalyāṇamitravacanāni śuśrūṣuḥ kalyāṇamitrānuśāsanyāṃ pratipadyase /",
    "K09bsu016_u:6464": " niyamena tvaṃ kalyāṇamitrānuśāsanīṃ pratipadyamānaḥ āsannībhaviṣyasyanuttarāyāṃ samyaksaṃbodhau /",
    "K09bsu016_u:6465": " ahaṃ kulaputra sarvasattvatamovikiraṇadharmāvabhāsajagadvinayamukhasya bodhisattvavimokṣasya lābhinī /",
    "K09bsu016_u:6466": " viṣamamatiṣu sattveṣu maitracittā,",
    "K09bsu016_u:6467": " akuśalakarmapathapratipanneṣu karuṇacittā,",
    "K09bsu016_u:6468": " kuśalakarmapathapratipanneṣu muditacittā /",
    "K09bsu016_u:6469": " samaviṣamamatiṣu sattveṣūpekṣācittā,",
    "K09bsu016_u:6470": " saṃkliṣṭeṣu viśodhanacittā,",
    "K09bsu016_u:6471": " viṣamagateṣu samyakpratipannacittā,",
    "K09bsu016_u:6472": " hīnādhimuktikeṣu udārādhimuktisaṃjananacittā,",
    "K09bsu016_u:6473": " hīnendriyeṣu mahāvīryavegavivardhanacittā,",
    "K09bsu016_u:6474": " saṃsārābhirateṣu saṃsāragaticakravinivartanacittā,",
    "K09bsu016_u:6475": " śrāvakapratyekabuddhayānābhimukheṣu sattveṣu sarvajñatāmārgapratiṣṭhāpanacittā /",
    "K09bsu016_u:6476": " evaṃ cittamanasikāraprayuktā khalu punarahaṃ kulaputra anena sarvasattvatamovikiraṇadharmāvabhāsajagadvinayamukhena bodhisattvavimokṣeṇa samanvāgatā",
    "K09bsu016_u:6477": " ye sattvā andhakāratamisrāyāṃ rātrau parikrānteṣu manuṣyeṣu bhūtasaṃghānucaritāyāṃ",
    "K09bsu016_u:6478": " taskaragaṇasaṃkīrṇāyāṃ viṣamacāritrasattvadikcaritāyāṃ kālābhrameghajālasaṃchannāyāṃ",
    "K09bsu016_u:6479": " dhūmarajomalasamākulāyāṃ viṣamavātavṛṣṭisaṃkṣobhitāyāṃ candrādityajyotirgaṇarahitāyāṃ",
    "K09bsu016_u:6480": " cakṣuṣkāryāparākramāyāṃ rātrau sāgaragatā bhavanti,",
    "K09bsu016_u:6481": " sthalagatā vā parvatagatā vā aṭavīkāntāragatā vā vanāntaragatā vā deśāntaragatā vā",
    "K09bsu016_u:6482": " grāmāntaragatā vā digantaragatā vā vidigantaragatā vā mārgāntaragatā vā mahāsāgaragatā",
    "K09bsu016_u:6483": " vā vipannayānapātrā bhavanti,",
    "K09bsu016_u:6484": " sthalagatā vā vihanyante,",
    "K09bsu016_u:6485": " parvatagatā vā mahāprapāteṣu prapatanti,",
    "K09bsu016_u:6486": " mahāṭavīkāntāragatā vā annapānavirahitā bhavanti,",
    "K09bsu016_u:6487": " vanagahanavetrajālairavasaktā vā anayavyasanamāpadyante,",
    "K09bsu016_u:6488": " deśāntaragatā vā taskarairhanyante,",
    "K09bsu016_u:6489": " grāmāntaragatā vā viṣamacāritrā vinaśyanti,",
    "K09bsu016_u:6490": " digantaragatā vā saṃmuhyanti,",
    "K09bsu016_u:6491": " vidigantaragatā vā vimuhyanti,",
    "K09bsu016_u:6492": " mārgāntaragatā vā vilayamāpadyante,",
    "K09bsu016_u:6493": " teṣāmahaṃ kulaputra sattvānāṃ nānopāyamukhairlayanabhūtā bhavāmi - yaduta sāgaragatānāṃ",
    "K09bsu016_u:6494": " kālikāvātameghavikiraṇatāyai kaluṣodakātikramaṇatāyai viṣamavātamaṇḍalīvikiraṇatāyai",
    "K09bsu016_u:6495": " mahormivegavyupaśamanatāyai āvartabhayavimocanatāyai digudyotanatāyai samyagudakapathapratipādanatāyai tīradarśanatāyai /",
    "K09bsu016_u:6496": " ratnadvīpopanayanāya mārgaṃ saṃdarśayāmi saṃgrāhakarūpeṇa sārthavāhakarūpeṇa /",
    "K09bsu016_u:6497": " kasyacidrājarūpeṇa jagarājarūpeṇa kūrmarājarūpeṇa asurarājarūpeṇa garuḍarājarūpeṇa",
    "K09bsu016_u:6498": " kinnararājarūpeṇa mahoragarāgarājarūpeṇa sāgaradevatārūpeṇa kaivartarūpeṇa pratiśaraṇabhūtā bhavāmi /",
    "K09bsu016_u:6499": " tacca kuśalamūlamevaṃ pariṇāmayāmi - sarvasattvānāṃ pratiśaraṇabhūtā bhaveyaṃ sarvaduḥkhaskandhavinivartanatāyai /",
    "K09bsu016_u:6500": " sthalagatānāṃ sattvānāṃ mohāndhakāratamisrāyāṃ rātrau veṇukaṇṭakaśarkarakaṭhallākīrṇāyāṃ",
    "K09bsu016_u:6501": " ghoraviṣoragasaṃkīrṇāyāṃ nimnonnataviṣamapracārāyāṃ rajoreṇusamuddhatāyāṃ viṣamavātavṛṣṭisaṃkṣobhitāyāṃ (Gv 173)",
    "K09bsu016_u:6502": " śītoṣṇaduḥkhasaṃsparśāyāṃ vyālamṛgendrasābhiśaṅkāyāṃ vadhakataskaragaṇānuvicaritāyāṃ",
    "K09bsu016_u:6503": " dharaṇyāṃ diksaṃmūḍhānāṃ sattvānāmādityarūpeṇa udgatacandrarūpeṇa maholkāpātarūpeṇa",
    "K09bsu016_u:6504": " vidyunmālāniścāraṇarūpeṇa ratnābhārūpeṇa grahamaṇḍalarūpeṇa nakṣatrajyotirgaṇavimānaprabhārūpeṇa",
    "K09bsu016_u:6505": " devarūpeṇa bodhisattvarūpeṇa sattvānāṃ trāṇabhūtā bhavāmi /",
    "K09bsu016_u:6506": " evaṃ ca cittamutpādayāmi - anena kuśalamūlena sarvasattvānāṃ trāṇaṃ bhaveyaṃ sarvakleśāndhakāravidhamanatāyai /",
    "K09bsu016_u:6507": " parvataprapātagatānāṃ sattvānāṃ maraṇabhayabhītānāṃ jīvitapratilambhāya yaśaskāmatāvaśagatānāṃ kīrtiśabdadhvajakāmānāṃ bhogārthikānāṃ",
    "K09bsu016_u:6508": " lobhāviṣṭānāmupakaraṇaparyeṣṭyabhiyuktānāṃ lokasaṃpattyabhilāṣaparamāṇāṃ putrabhāryāsnehavinibaddhānāṃ",
    "K09bsu016_u:6509": " dṛṣṭigatagahanapranaṣṭānāṃ vividhaduḥkhabhayopadrutānāṃ nānopāyamukhaiḥ śaraṇabhūtā",
    "K09bsu016_u:6510": " bhavāmi - yaduta giriguhāsaṃsthānābhinirhāreṇa phalamūlabhojanābhinirhāreṇa jalapathodapānābhinirhāreṇa",
    "K09bsu016_u:6511": " śītoṣṇapratipakṣābhinirhāreṇa samyakpathanidarśanena kalaviṅkarūtanirghoṣeṇa mayūrarājanikūjaghoṣeṇa",
    "K09bsu016_u:6512": " auṣadhijvalanāvabhāsarūpeṇa parvatadevatāprabhārūpeṇa /",
    "K09bsu016_u:6513": " giriguhādarivivaragatānāṃ vividhaduḥkhopadrutānāṃ timirāndhakāravinivartanatāyai samapṛthivītalābhinirhāreṇa śaraṇabhūtā bhavāmi /",
    "K09bsu016_u:6514": " evaṃ ca cittamutpādayāmi - yathā ahameṣāṃ parvatagatānāṃ sattvānāmārakṣāṃ karomi,",
    "K09bsu016_u:6515": " evamahameṣāṃ saṃsāraparvatagiriprapātapatitānāṃ jarāmaraṇagrahābhiniviṣṭānāṃ śaraṇabhūtā bhaveyam /",
    "K09bsu016_u:6516": " vanagahanajālasaṃsaktakānāmapyahaṃ sattvānāṃ tamondhakārāyāṃ rātrau vipulaviṣayavṛkṣavividhopasthānāṃ",
    "K09bsu016_u:6517": " vividhatṛṇodakakaṇṭakadrumalatoparuddhamārgāṇāṃ nānādrumalatāvanagahanaprāptānāṃ",
    "K09bsu016_u:6518": " śārdūlanaditanirghoṣasaṃtrastahṛdayānāṃ kāryāparipūrisamākulacittānāṃ vividhabhayopadravopasṛṣṭānāṃ",
    "K09bsu016_u:6519": " vanagahananiḥsaraṇadiśamaprajānatāṃ samyaggamanapathasaṃdarśayitrī bhavāmi /",
    "K09bsu016_u:6520": " evaṃ ca cittamutpādayāmi - anena kuśalamūlena vividhadṛṣṭigahanagatān sattvāṃstṛṣṇājālasaṃsaktān vicitrasaṃsāraduḥkhabhayopadrutān sarvaduḥkhebhyaḥ parimocayeyam /",
    "K09bsu016_u:6521": " aṭavīkāntāragatānāmapyahaṃ sattvānāmandhakāraprāptānāṃ nānopāyamukhaiḥ sukhaṃ saṃjanayya",
    "K09bsu016_u:6522": " mārgaṃ saṃdarśya etānabhayakṣeme pratiṣṭhāpya evaṃ cittamutpādayāmi - anena kuśalamūlena",
    "K09bsu016_u:6523": " saṃsāraṭavīkāntāraprāptān sattvān durgatipathapratipannān sarvaduḥkhebhyaḥ parimocya",
    "K09bsu016_u:6524": " atyantayogakṣeme sarvajñatāmārge pratiṣṭhāpayeyam /",
    "K09bsu016_u:6525": " deśajanapadāviṣṭānapyahaṃ kulaputra sattvānabhiniveśādhikārikaṃ duḥkhaṃ pratyanubhavamānān",
    "K09bsu016_u:6526": " vividhairudbadhyamānopāyaistato janapadābhiniveśāduccālya evaṃ cittamutpādayāmi -",
    "K09bsu016_u:6527": " anena kuśalamūlena sarvasattvān skandhālayābhiniveśāduccālya anālayasarvajñajñāne pratiṣṭhāpayeyam /",
    "K09bsu016_u:6528": " grāmagatānapyahaṃ kulaputra sattvān gṛhaniketabandhanabaddhānandhakāratamisrāyāṃ",
    "K09bsu016_u:6529": " rātrau vividhagṛhāpadduḥkhitān nānodvegamukhairudbadhya saṃjanitasaṃvegacittān dhanadānena",
    "K09bsu016_u:6530": " saṃgṛhya samyak prīṇayitvā anikete dharme pratiṣṭhāpya",
    "K09bsu016_u:6531": " evaṃ cittamutpādayāmi - anena kuśalamūlena sarvasattvān svāyatanagrāmasaṃniśritān saṃsāragativiṣayagocarāduccālya sarvajñatāgocare pratiṣṭhāpayeyam",
    "K09bsu016_u:6532": " (Gv 174)",
    "K09bsu016_u:6533": " ye ca kulaputra andhakāratamisrāyāṃ rātrāvekaikaśaḥ pūrvādidigvidikṣu sarvadiksaṃmūḍhā bhavanti,",
    "K09bsu016_u:6534": " sameṣu pṛthivīpradeśeṣu viṣamaprapātasaṃjñinaḥ,",
    "K09bsu016_u:6535": " unnateṣvavanatasaṃjñinaḥ,",
    "K09bsu016_u:6536": " avanateṣūnnatasaṃjñinaḥ,",
    "K09bsu016_u:6537": " teṣāmahaṃ digmārgadeśasaṃmūḍhānāṃ nānāvidhairupāyairavabhāsaṃ kṛtvā niṣkramitukāmānāṃ dvāraṃ saṃdarśayāmi /",
    "K09bsu016_u:6538": " gantukāmānāṃ mārgaṃ saṃdarśayāmi /",
    "K09bsu016_u:6539": " taritukāmānāṃ tīrthaṃ saṃdarśayāmi /",
    "K09bsu016_u:6540": " praveṣṭukāmānāṃ bhavanaṃ saṃdarśayāmi /",
    "K09bsu016_u:6541": " vilokayitukāmānāṃ diśaḥ saṃdarśayāmi /",
    "K09bsu016_u:6542": " nimnonnate pṛthivītalaṃ saṃdarśayāmi /",
    "K09bsu016_u:6543": " samaviṣamān pṛthivīpradeśān vividhāni ca rūpagatāni saṃdarśayāmi /",
    "K09bsu016_u:6544": " mārgākrāntānāṃ grāmanagaranigamarāṣṭrarājadhānīṃ saṃdarśayāmi /",
    "K09bsu016_u:6545": " gharmatṛṣārtānāmutsasarohradataḍāgapuṣkariṇīnadīvanodyānārāmaramaṇīyāni saṃdarśayāmi /",
    "K09bsu016_u:6546": " priyaviprayogotkaṇṭhitānāṃ mātāpitṛputradāramitrāmātyajñātisālohitān vividhāni ca manāpāni rūpagatāni saṃdarśayāmi /",
    "K09bsu016_u:6547": " evaṃ ca cittamutpādayāmi - yathāhameṣāṃ sattvānāmandhakāratamisrāyāṃ rātrau timiropahatanetrāṇāṃ diksaṃmūḍhānāmālokaṃ karomi,",
    "K09bsu016_u:6548": " avabhāsaṃ janayāmi vividharūpagatavijñaptaye,",
    "K09bsu016_u:6549": " evamevāhaṃ dīrghasaṃsārarātrāvupapannānāṃ sarvadiksaṃmūḍhānāmavidyāndhakāraprāptānāmajñānapaṭalāvanaddhajñānacakṣuṣāṃ",
    "K09bsu016_u:6550": " saṃjñācittadṛṣṭiviparyastānām anitye nityasaṃjñināṃ duḥkheduḥkhasaṃjñināṃ anātmani",
    "K09bsu016_u:6551": " ātmasaṃjñinām aśubhe śubhasaṃjñināṃ dṛḍhātmasattvajīvapoṣapudgalagrahasaṃniśritānāṃ",
    "K09bsu016_u:6552": " skandhadhātvāyatanasaṃniśritānāṃ hetuphalasaṃmūḍhānāmakuśalakarmapathadikpratipannānāṃ",
    "K09bsu016_u:6553": " prāṇātipātināmadattādāyināṃ kāmamithyācāriṇāṃ mṛṣāvādināṃ paiśunyānāṃ pāruṣikāṇāmasaṃbhinnapralāpināmabhidhyālūnāṃ",
    "K09bsu016_u:6554": " vyāpannacittānāṃ mithyādṛṣṭigatānāmamātṛjñānāmapitṛjñānāmaśrāmaṇyānāmabrāhmaṇyānāmanindyajñānāmapuruṣajñānānāmadharmarāgaraktānāṃ",
    "K09bsu016_u:6555": " viṣamalābhābhibhūtānāṃ mithyādṛṣṭidharmaparītānāṃ tathāgatānabhyākhyāyikānāṃ dharmacakrāntavādapratipannānāṃ",
    "K09bsu016_u:6556": " māradhvajadharāṇāṃ bodhisattvaghātināṃ mahāyānavidveṣikāṇāṃ bodhicittavicchindikānāṃ",
    "K09bsu016_u:6557": " bodhisattvavivarṇakānāṃ mātṛghātadrohiṇāmanapakāravairiṇāmāryāpavādakānāmasatpuruṣādharmasamācāragocarāṇāṃ",
    "K09bsu016_u:6558": " staupikasāṃghikavastudrohiṇāṃ mātāpitṛvipratipannānāmānantaryakarmakāriṇāṃ mahāprapātābhimukhānāṃ",
    "K09bsu016_u:6559": " sattvānāṃ mahāprajñālokena avidyāndhakāraṃ vidhūya anuttarāyāṃ samyaksaṃbodhau samādāpya",
    "K09bsu016_u:6560": " samantabhadreṇa mahāyānena daśabalajñānabhūmimārgaṃ saṃdarśayeyam /",
    "K09bsu016_u:6561": " tathāgatabhūmimapi tathāgataviṣayamapi sarvajñajñānanayasāgaramapi buddhajñānagocaramapi",
    "K09bsu016_u:6562": " buddhaviṣayamapi daśabalapariniṣpattimapi buddhadhāraṇībalamapi sarvabuddhaikaśarīratāmapi saṃdarśayeyam /",
    "K09bsu016_u:6563": " saṃdarśya cainān sarvabuddhasamatājñāne pratiṣṭhāpayeyam //",
    "K09bsu016_u:6564": " glānānāmapyahaṃ kulaputra sattvānāṃ dīrghavyādhiparikhinnānāṃ durbalaśarīrāṇāṃ jīrṇānāṃ",
    "K09bsu016_u:6565": " vṛddhānāṃ jarābhibhūtānāmanāthānāṃ kṛpaṇānāṃ ca daridrāṇāṃ vilayagatānāṃ videśaprāptānāṃ",
    "K09bsu016_u:6566": " vidikpratipannānāṃ bandhanagatānāṃ kāraṇāprāptānām aparādhināṃ rājabandhotsṛṣṭānāṃ",
    "K09bsu016_u:6567": " jīvitoparodhabhayaparitrāṇāya avatiṣṭhāmi /",
    "K09bsu016_u:6568": " sāhaṃ kulaputra glānānāṃ sattvānāṃ sarvopāyairvyādhyapanayanāya pratipadyāmi /",
    "K09bsu016_u:6569": " jīrṇānāṃ jarābhibhūtānāmupasthānaparicaryopakaraṇāvighātaiḥ saṃgrahaṃ karomi /",
    "K09bsu016_u:6570": " anāthānāṃ sattvānāṃ sānāthyaṃ karomi /",
    "K09bsu016_u:6571": " kṛpaṇadaridrāṇāṃ dhanakanakaskandhena saṃgrahaṃ karomi (Gv 175)",
    "K09bsu016_u:6572": " vinipātagatānāṃ samānārthatayā saṃgrahaṃ karomi /",
    "K09bsu016_u:6573": " videśaprāptānāṃ svadeśamupanayāmi /",
    "K09bsu016_u:6574": " vidikpratipannānāṃ samyagdiśamupanayāmi /",
    "K09bsu016_u:6575": " bandhanagatān bandhanebhyo vipramokṣayāmi /",
    "K09bsu016_u:6576": " kāraṇāprāptānāṃ kāraṇāduḥkhebhyo vipramokṣayāmi /",
    "K09bsu016_u:6577": " aparādhino rājavadhyotsṛṣṭān jīvitāśvāsaprāptān karomi /",
    "K09bsu016_u:6578": " evaṃ ca cittamutpādayāmi - yathāhameṣāṃ sattvānāṃ vividhabhayopadravaparitrāṇe pratiśaraṇaṃ bhavāmi,",
    "K09bsu016_u:6579": " evamahametānanuttareṇa dharmasaṃgraheṇa saṃgṛhya sarvakleśebhyaḥ parimocayeyam /",
    "K09bsu016_u:6580": " jātijarāvyādhimaraṇaśokaparidevaduḥkhadaurmanasyopāyāsebhyaḥ samatikrāmayeyam /",
    "K09bsu016_u:6581": " sarvadurgativinipātabhayebhyaḥ parimocayeyam /",
    "K09bsu016_u:6582": " kalyāṇamitraparigrahe pratiṣṭhāpayeyam /",
    "K09bsu016_u:6583": " dharmaratnadānasaṃgraheṇa saṃgṛhṇīyām /",
    "K09bsu016_u:6584": " anavadye karmaṇi niyojayeyam /",
    "K09bsu016_u:6585": " tathāgataśarīraviśuddhaye samādāpayeyam /",
    "K09bsu016_u:6586": " atyantājarāmaraṇadhātuprativedhe pratiṣṭhāpayeyam //",
    "K09bsu016_u:6587": " mithyāmāgārgatipannānāmapyahaṃ kulaputra sattvānāṃ vividhadṛṣṭigatagahanābhiniviṣṭānāṃ",
    "K09bsu016_u:6588": " mithyāsaṃkalpagocarāṇāṃ viṣamakāyavāṅbhanaskarmasamudācāriṇāmasaṃvṛtacāriṇāṃ nānāvratatapaḥsaṃniśritānāmasamyaksaṃbuddhe",
    "K09bsu016_u:6589": " samyaksaṃbuddhasaṃjñināṃ samyaksaṃbuddhe ca asamyaksaṃbuddhasaṃjñināṃ śarīrātāpanaparitāpanaprayuktānām",
    "K09bsu016_u:6590": " utsasarohradataḍāganadīparvataprasravaṇadigvidikpraṇāmaparāyaṇānāṃ pāpamitravaśagatānāṃ",
    "K09bsu016_u:6591": " nānopāyamukhaiḥ pratiśaraṇabhūtā bhavāmi /",
    "K09bsu016_u:6592": " tata etān pāpakād dṛṣṭigatāt sarvadurgatiprapātapathādvinivartayāmi /",
    "K09bsu016_u:6593": " laukikāyāṃ ca samyagdṛṣṭau pratiṣṭhāpya divyamānuṣikāyāṃ saṃpattau saṃniyojayāmi /",
    "K09bsu016_u:6594": " evaṃ ca cittamutpādayāmi - yathāhametān sattvānevaṃrūpādviṣamapratipattiduḥkhātparimocayāmi,",
    "K09bsu016_u:6595": " evamahaṃ sarvasattvānārye lokottare pāramitāmārge pratiṣṭhāpya sarvajñatāyāmavaivartyān kṛtvā samantabhadreṇa mahāpraṇidhānena sarvajñatāyāmupanayeyam",
    "K09bsu016_u:6596": " na ca bodhisattvabhūmeruccaleyamavinivartya sarvasattvadhātum //",
    "K09bsu016_u:6597": " atha khalu vāsantī rātridevatā tasyāṃ velāyāmetameva sarvasattvatamovikiraṇadharmāvabhāsajagadvinayamukhaṃ",
    "K09bsu016_u:6598": " bodhisattvavimokṣadiśaṃ bhūyasyā mātrayā saṃdarśayamānā buddhādhiṣṭhānena daśa diśo",
    "K09bsu016_u:6599": " vyavalokya sudhanaṃ śreṣṭhidārakaṃ gāthābhiradhyabhāṣata -",
    "K09bsu016_u:6600": " mohaavidyatamovigamārthaṃ dharmaprabhāvitasaṃjanayāya /",
    "K09bsu016_u:6601": " kālamavekṣya jagatsukhanetā eṣa vimokṣanayo mama śāntaḥ // 1 //",
    "K09bsu016_u:6602": " maitri mamā vipulā suviśuddhā kalpa ananta subhāvita pūrve /",
    "K09bsu016_u:6603": " apāya pharitva prabhāsami lokaṃ eta nayottara sudhana sudhīrā // 2 //",
    "K09bsu016_u:6604": " karuṇasamudra mamāmita loke saṃbhavu yatra triyadhvajinānām /",
    "K09bsu016_u:6605": " (Gv 176)",
    "K09bsu016_u:6606": " yena jagasya dukhaṃ praśamemī eta nayottara sudhana sudhīrā // 3 //",
    "K09bsu016_u:6607": " lokasukhānyabhinirharamāṇā saṃskṛta ārya sukhāni ca yāni /",
    "K09bsu016_u:6608": " prīti udagra pramodami tena otara eta nayaṃ jinaputra // 4 //",
    "K09bsu016_u:6609": " saṃskṛtadoṣaparāṅbhukha nityaṃ śrāvakajñānavimuktiphale ca /",
    "K09bsu016_u:6610": " buddhabalaṃ pariśodhayamānā otara eta nayaṃ jinaputra // 5 //",
    "K09bsu016_u:6611": " cakṣu mamā vipulaṃ pariśuddhaṃ yena daśaddiśi paśyami kṣetrā /",
    "K09bsu016_u:6612": " teṣu ca kṣetrataleṣu svayaṃbhūn paśyami bodhidrumendraniṣaṇṇān // 6 //",
    "K09bsu016_u:6613": " lakṣaṇamaṇḍita buddhaśarīrān nānavicitraprabhotsṛjamānān /",
    "K09bsu016_u:6614": " raśmisamudrapramuñcanaromān paśyami buddhasahasra parṣābhiḥ // 7 //",
    "K09bsu016_u:6615": " teṣu ca kṣetrapatheṣu ya sattvāḥ sarvacyutīupapattimukheṣu /",
    "K09bsu016_u:6616": " paśyami te gatisāgari bālāḥ saṃsaramāṇa svakarmanubhonti // 8 //",
    "K09bsu016_u:6617": " srotasamudra mamātiviśuddho yatra samosari śabda aśeṣāḥ /",
    "K09bsu016_u:6618": " sarvajagasya ya mantrasamudrā sarva śruṇitva dharemi smṛtīye // 9 //",
    "K09bsu016_u:6619": " sarvasvarāṅganiruktirutebhirghoṣa alaṃkṛtu apratimānām /",
    "K09bsu016_u:6620": " yo hi pravartati cakru jinānāṃ taṃ ca śruṇitva dharemi smṛtīye // 10 //",
    "K09bsu016_u:6621": " ghrāṇabalaṃ vipulaṃ suviśuddhaṃ dharmasamudranayeṣu asaṅgam /",
    "K09bsu016_u:6622": " (Gv 177)",
    "K09bsu016_u:6623": " sarvavimokṣavihārapraveśaṃ otara eta nayaṃ jinaputra // 11 //",
    "K09bsu016_u:6624": " jihva mamā vipula suprabhūtā tāmratanū ratanābha viśuddhā /",
    "K09bsu016_u:6625": " yāya jñapemi yathāśaya sattvān otara eta nayaṃ jinaputra // 12 //",
    "K09bsu016_u:6626": " dharmaśarīru mamātiviśuddhaṃ sarvatriyadhvasamantasthitānām /",
    "K09bsu016_u:6627": " rūpaśarīru yathāśaya sattvāḥ paśyiṣu teṣvadhimuktibalena // 13 //",
    "K09bsu016_u:6628": " cittamasaṅgamanāsrava mahyaṃ ghoṣarūtaṃ yatha meghaninādaḥ /",
    "K09bsu016_u:6629": " tatra samosari sarvanarendrān no ca vikalpana vidyati mahyam // 14 //",
    "K09bsu016_u:6630": " kṣetrataleṣu acintiya sattvāḥ teṣa prajānami cittasamudrān /",
    "K09bsu016_u:6631": " indriyaāśaya jānami teṣāṃ no ca vikalpana vidyati mahyam // 15 //",
    "K09bsu016_u:6632": " ṛddhi mamo vipulā susamāptā kampayi kṣetra acintiyāya /",
    "K09bsu016_u:6633": " kāyaprabhāya prabhāvatu yeno sarva sudurdama sattva damemi // 16 //",
    "K09bsu016_u:6634": " puṇya mamo vipulaṃ pariśuddhaṃ akṣayakoṣa samantaviyūham /",
    "K09bsu016_u:6635": " yena pravartayi pūja jinānāṃ bhoti ca sarvajagatyupajīvyam // 17 //",
    "K09bsu016_u:6636": " prajña mamo vipulā suviśuddhā yāya prajānami dharmasamudrān /",
    "K09bsu016_u:6637": " saṃśaya chindami sarvajanānāṃ otara eta nayaṃ jinaputra // 18 //",
    "K09bsu016_u:6638": " (Gv 178)",
    "K09bsu016_u:6639": " buddhasamudra ahaṃ avatīrṇā sarvi triyadhvi nayottaramānā /",
    "K09bsu016_u:6640": " teṣu ca otaramī praṇidhānaṃ eṣa nayo atulaḥ susamāptaḥ // 19 //",
    "K09bsu016_u:6641": " sarvaraje ahu kṣetrasamudrān paśyami caiva triyadhvapraveśān /",
    "K09bsu016_u:6642": " tatra ca paśyami buddhasamudrā teṣa samantatalaṃ nayabhūmim // 20 //",
    "K09bsu016_u:6643": " paśya virocana bodhivibuddhaṃ sarvadiśāsu spharitvana kṣetrā /",
    "K09bsu016_u:6644": " sarvarajaḥpathi bodhidrumendre sāntima dharma nisarjayamānam // 21 //",
    "K09bsu016_u:6645": " atha khalu sudhanaḥ śreṣṭhidārako vāsantīṃ rātridevatāmetadavocat - kiyacciraṃ saṃprasthitāsi devate anuttarāyāṃ samyaksaṃbodhau?",
    "K09bsu016_u:6646": " kiyacciraṃ pratilabdhaśca te 'yaṃ vimokṣaḥ,",
    "K09bsu016_u:6647": " yasya pratilambhāttvamevaṃrūpayā sattvārthakriyayā pratyupasthitā?",
    "K09bsu016_u:6648": " evamukte vāsantī rātridevatā sudhanaṃ śreṣṭhidārakamevamāha - bhūtapūrvaṃ jinaputra",
    "K09bsu016_u:6649": " atīte 'dhvani sumeruparamāṇurajaḥsamānāṃ kalpānāṃ pareṇa praśāntaprabho nāma kalpo",
    "K09bsu016_u:6650": " 'bhūtpañcabuddhakoṭīśataprabhavaḥ /",
    "K09bsu016_u:6651": " tatra ratnaśrīsaṃbhavā nāma lokadhāturabhūt /",
    "K09bsu016_u:6652": " tasyāṃ khalu punarlokadhātau ratnacandrapradīpaprabhā nāma madhyamā cāturdvīpikā /",
    "K09bsu016_u:6653": " tasyāṃ padmaprabhā nāma rājadhānī /",
    "K09bsu016_u:6654": " tatra rājadhānyāṃ sudharmatīrtho nāma rājābhūt dhārmiko dharmarājā cakravartī caturdvīpeśvaraḥ saptaratnasamanvāgataḥ /",
    "K09bsu016_u:6655": " sa tāmakaṇṭakāṃ mahāpṛthivīṃ sasāgaragiriparyantāṃ dharmeṇābhinirjitya adhyāvasati sma //",
    "K09bsu016_u:6656": " tasya sudharmatīrthasya rājño dharmamaticandrā nāma bhāryābhūt /",
    "K09bsu016_u:6657": " sā rātryāḥ pūrve yāme madanamattā ratikrīḍāpariśrāntā madhyame yāme 'ntaḥpuramadhyagatā prasuptā /",
    "K09bsu016_u:6658": " atha tasyāḥ padmaprabhāyā rājadhānyāḥ pūrveṇa śamathaśrīsaṃbhave mahāvanaṣaṇḍe sarvadharmanigarjitarājo",
    "K09bsu016_u:6659": " nāma tathāgataḥ sarvavyūhaprabhāmaṇirājaśarīre sarvabuddhavikurvitaprabhave mahābodhivṛkṣe",
    "K09bsu016_u:6660": " 'nuttarāṃ samyaksaṃbodhimabhisaṃbuddhaḥ /",
    "K09bsu016_u:6661": " tenāsau sarvo ratnaśrīsaṃbhavo lokadhāturanekavarṇayā udārayā prabhayā sphuṭāvabhāsito 'bhūt /",
    "K09bsu016_u:6662": " tasyāṃ ca padmaprabhayāṃ rājadhānyāṃ suviśuddhacandrābhā nāma rātridevatā abhūt /",
    "K09bsu016_u:6663": " sā tāṃ dharmamaticandrāṃ rājabhāryāmupasaṃkramya ābharaṇasaṃghaṭṭanaśabdena prabodhya",
    "K09bsu016_u:6664": " evamāha - yatkhalu rājapatni jānīyāḥ - śamathaśrīsaṃbhave mahāvanaṣaṇḍe sarvadharmanigarjitarājo",
    "K09bsu016_u:6665": " nāma tathāgato 'nuttarāṃ samyaksaṃbodhimabhisaṃbuddhaḥ /",
    "K09bsu016_u:6666": " sā tasyā rājabhāryāyāḥ purato vistareṇa buddhaguṇavarṇaṃ buddhavikurvitaṃ samantabhadrabodhisattvacaryāpraṇidhānaṃ ca saṃprakāśayāmāsa /",
    "K09bsu016_u:6667": " (Gv 179) sā khalu punaḥ kulaputra rājabhāryā tathāgataprabhāvabhāsitādhyāśayenānuttarāṃ samyaksaṃbodhimabhisaṃprasthitā /",
    "K09bsu016_u:6668": " tasya tathāgatasya sabodhisattvaśrāvakasaṃghasya mahāntaṃ pūjāsatkāramakārṣīt /",
    "K09bsu016_u:6669": " tatkiṃ manyase kulaputra anyā sā tena kālena tena samayena dharmamaticandrā nāma rājabhāryā abhūt?",
    "K09bsu016_u:6670": " na khalvevaṃ draṣṭavyam /",
    "K09bsu016_u:6671": " ahaṃ sā tena kālena tena samayena dharmamaticandrā nāma rājabhāryā abhūvam //",
    "K09bsu016_u:6672": " sā ahaṃ kulaputra tenābhilāṣikeṇa cittotpādena tena ca tathāgatāvaropitena kuśalamūlena sumeruparamāṇurajaḥsamaiḥ kalpairna jātu durgatiṣūpapannā",
    "K09bsu016_u:6673": " na narake, na tiryagyonau preteṣu vā,",
    "K09bsu016_u:6674": " na jātu hīnakuleṣūpapannā /",
    "K09bsu016_u:6675": " na jātvindriyavikalābhūvam /",
    "K09bsu016_u:6676": " na jātu duḥkhitābhūvan /",
    "K09bsu016_u:6677": " sadā ahaṃ deveṣu devamāhātmyaṃ pratilabhya manuṣyeṣu ca manuṣyamāhātmyaṃ na jātu kalyāṇamitravirahitā abhūvaṃ yaduta buddhabodhisattvaiḥ /",
    "K09bsu016_u:6678": " na jātu viṣameṣu kāleṣūpapannā /",
    "K09bsu016_u:6679": " sā khalvahaṃ kulaputra buddhānubuddheṣu kuśalamūlānyavaropayamāṇā sumeruparamāṇurajaḥsamān kalpān sukhena śamena kṣemeṇa mārgeṇa āgatā /",
    "K09bsu016_u:6680": " na ca tāvanme bodhisattvendriyāṇi pariniṣpannāni //",
    "K09bsu016_u:6681": " teṣāṃ sumeruparamāṇurajaḥsamānāṃ kalpānāmatikrāntānāmito bhadrakalpātpūrvaṃ daśānāṃ",
    "K09bsu016_u:6682": " kalpasahasrāṇāṃ prathamastena kālena aśokavirajo nāma kalpo 'bhūt rajovimalatejaḥśrīnāmni lokadhātau /",
    "K09bsu016_u:6683": " sa khalu punaḥ kulaputra rajovimalatejaḥśrīrlokadhātuḥ kliṣṭaviśuddho 'bhūt pañcabuddhotpādaśataprabhavaḥ /",
    "K09bsu016_u:6684": " teṣāṃ khalu punaḥ pañcānāṃ buddhaśatānāṃ prathamaḥ sumerudhvajāyatanaśāntanetraśrīrnāma",
    "K09bsu016_u:6685": " tathāgato loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ",
    "K09bsu016_u:6686": " śāstā devamanuṣyāṇāṃ ca buddho bhagavān /",
    "K09bsu016_u:6687": " ahaṃ ca prajñāvabhāsaśrīrnāma śreṣṭhidārikā abhūvaṃ vighuṣṭakīrteḥ śreṣṭhino duhitā abhirūpā prāsādikā darśanīyā paramayā śubhavarṇapuṣkalatayā samanvāgatā /",
    "K09bsu016_u:6688": " sā ca suviśuddhacandrābhā rātridevatā praṇidhānavaśena virajovatyāṃ cāturdvīpikāyāṃ lokadhātau vicitradhvajāyāṃ rājadhānyāṃ viśuddhanetrābhā nāma rātridevatā abhūt /",
    "K09bsu016_u:6689": " tayā me rātryāṃ praśāntāyāṃ śayitayormātāpitrostadgṛhaṃ kampayitvā udāreṇāvabhāsena",
    "K09bsu016_u:6690": " svarūpaṃ saṃdarśya buddhaguṇavarṇaṃ bhāṣitvā sa tathāgataḥ prathamasaptāhābhisaṃbuddho",
    "K09bsu016_u:6691": " bodhimaṇḍaniṣaṇṇaḥ saṃdarśitaḥ /",
    "K09bsu016_u:6692": " sā ahaṃ sārdhaṃ mātāpitṛbhyāṃ mahatā ca jñātisaṃghena tāṃ suviśuddhacandrābhāṃ rātridevatāṃ puraskṛtya tasya tathāgatasyāntikamupasaṃkrāntā",
    "K09bsu016_u:6693": " tato mayā tasya tathāgatasya udārāṃ pūjāṃ kṛtvā sahadarśanena jagadvinayabuddhadarśanaprabhavo nāma samādhiḥ pratilabdhaḥ /",
    "K09bsu016_u:6694": " tryadhvatalajñānāvabhāsamaṇḍalaśca nāma samādhiḥ pratilabdhaḥ,",
    "K09bsu016_u:6695": " yasya pratilambhānmayā te sumeruparamāṇurajaḥsamāḥ kalpā anusmṛtāḥ /",
    "K09bsu016_u:6696": " tacca me bodhicittamāmukhībhūtam /",
    "K09bsu016_u:6697": " tayā me tasya tathāgatasyāntikāddharmadeśanāṃ śrutvā eṣa sarvasattvatamovikiraṇadharmāvabhāsajagadvinayamukho nāma bodhisattvavimokṣaḥ pratilabdhaḥ,",
    "K09bsu016_u:6698": " yasya pratilambhāddaśabuddhakṣetraparamāṇurajaḥsamāṃllokadhātūn kāyena spharāmi /",
    "K09bsu016_u:6699": " ye (Gv 180) ca teṣu lokadhātuṣu tathāgatāḥ,",
    "K09bsu016_u:6700": " te sarve mama cakṣuṣa ābhāsamāgacchanti /",
    "K09bsu016_u:6701": " teṣāṃ ca pādamūlagatamātmānaṃ saṃjānāmi /",
    "K09bsu016_u:6702": " ye ca teṣu lokadhātuṣu sattvā upapannāḥ,",
    "K09bsu016_u:6703": " te 'pi sarve mama cakṣuṣa ābhāsamāgacchanti /",
    "K09bsu016_u:6704": " teṣāṃ ca rutavimātratāsaṃketaṃ prajānāmi /",
    "K09bsu016_u:6705": " cittāśayendriyādhimuktīśca prajānāmi /",
    "K09bsu016_u:6706": " pūrvāntakalyāṇamitreṣu ca paripākaṃ prajānāmi /",
    "K09bsu016_u:6707": " yathāśayasaṃtoṣaṇaṃ caiṣāṃ kāyamādarśayāmi //",
    "K09bsu016_u:6708": " sa ca me vimokṣaḥ praticittakṣaṇaṃ vivardhate /",
    "K09bsu016_u:6709": " tadvimokṣacittānantareṇa cittena lokadhātuśataparamāṇurajaḥsamāni buddhakṣetrāṇi kāyena spharāmi /",
    "K09bsu016_u:6710": " tadanantareṇa cittena lokadhātusahasraparamāṇurajaḥsamāni buddhakṣetrāṇi kāyena spharāmi /",
    "K09bsu016_u:6711": " tadanantareṇa cittena lokadhātuśatasahasraparamāṇurajaḥsamāni buddhakṣetrāṇi kāyena spharāmi /",
    "K09bsu016_u:6712": " evaṃ praticittakṣaṇaṃ yāvadanabhilāpyānabhilāpyalokadhātuparamāṇurajaḥsamāni buddhakṣetrāṇi kāyena spharāmi /",
    "K09bsu016_u:6713": " ye ca teṣu buddhakṣetreṣu tathāgatāḥ,",
    "K09bsu016_u:6714": " sarve te mama cakṣuṣa ābhāsamāgacchanti /",
    "K09bsu016_u:6715": " teṣāṃ ca pādamūlagatamātmānaṃ saṃjānāmi /",
    "K09bsu016_u:6716": " yā ca teṣāṃ buddhānāṃ bhagavatāṃ dharmadeśanā,",
    "K09bsu016_u:6717": " tāṃ sarvāmudgṛhṇāmi,",
    "K09bsu016_u:6718": " dhārayāmi saṃpradhārayāmi upadhārayāmi /",
    "K09bsu016_u:6719": " teṣāṃ ca tathāgatānāṃ pūrvayogasamudrān praṇidhānasamudrānavatarāmi /",
    "K09bsu016_u:6720": " yā ca teṣāṃ tathāgatānāṃ buddhakṣetrapariśuddhiḥ,",
    "K09bsu016_u:6721": " tāmapi ca sarvāṃ buddhakṣetrapariśuddhaye 'bhinirhārāmi /",
    "K09bsu016_u:6722": " ye ca sattvāsteṣu lokadhātusamudreṣūpapannāḥ,",
    "K09bsu016_u:6723": " te 'pi sarve mama cakṣuṣa ābhāsamāgacchanti /",
    "K09bsu016_u:6724": " yatpramāṇāśca teṣāṃ sattvānāmāśayendriyādhimuktibhedāḥ,",
    "K09bsu016_u:6725": " tatpramāṇabhedaṃ kāyamadhitiṣṭhāmi yaduta eṣāṃ paripākavinayamupādāya /",
    "K09bsu016_u:6726": " evaṃ praticittakṣaṇameṣa vimokṣo vivardhate dharmadhātuprasaraspharaṇavivardhanayogena /",
    "K09bsu016_u:6727": " etamahaṃ kulaputra sarvasattvatamovikiraṇadharmāvabhāsajagadvinayamukhaṃ bodhisattvavimokṣaṃ jānāmi /",
    "K09bsu016_u:6728": " kiṃ mayā śakyamanantamadhyasamantabhadrabodhisattvacaryāpraṇidhiniryātānāṃ bodhisattvānāṃ",
    "K09bsu016_u:6729": " dharmadhātusāgaranayaprasarapraveśavaśavartināṃ sarvabodhisattvasamudāgamajñānavajraketusamādhivikrīḍitānāṃ",
    "K09bsu016_u:6730": " sarvalokadhātuṣu sarvatathāgatavaṃśasaṃdhāraṇamahāpraṇidhānaniryātānāṃ sarvalokadhātuprasaracittakṣaṇapariśodhanamahāpuṇyasāgarapariniṣpannānāṃ",
    "K09bsu016_u:6731": " praticittakṣaṇaṃ sarvadharmadhātuparipākavinayajñānavaśavartināṃ sarvalokadhātuṣu",
    "K09bsu016_u:6732": " sarvasattvasarvāvaraṇamahāndhakāravidhamanajñānādityacakṣuṣāṃ sarvasattvadhātumahāyānavijñapanavikramāṇāṃ",
    "K09bsu016_u:6733": " sarvajagatkāṅkṣāvimativicikitsātimiravidhamanamaticandrāṇāṃ sarvabhavasamudrābhiniveśoccalanaviśuddhaghoṣasvaramaṇḍalānāṃ",
    "K09bsu016_u:6734": " sarvadharmadhāturajaḥpathi vikurvitasaṃdarśanavaśavartināṃ tryadhvatalajñānamaṇḍalāsaṃbhinnānāṃ caryāṃ jñātum,",
    "K09bsu016_u:6735": " guṇān vā vaktum,",
    "K09bsu016_u:6736": " gocaro vā avatartum,",
    "K09bsu016_u:6737": " vimokṣavikrīḍitaṃ vā saṃdarśayitum //",
    "K09bsu016_u:6738": " gaccha kulaputra,",
    "K09bsu016_u:6739": " iyamihaiva magadhaviṣaye bodhimaṇḍe samantagambhīraśrīvimalaprabhā nāma rātridevatā prativasati,",
    "K09bsu016_u:6740": " yayā ahamanuttarāyāṃ samyaksaṃbodhau cittamutpāditā,",
    "K09bsu016_u:6741": " punaḥ punaśca saṃcoditā /",
    "K09bsu016_u:6742": " tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:6743": " kathaṃ pratipattavyam //",
    "K09bsu016_u:6744": " atha khalu sudhanaḥ śreṣṭhidārako vāsantīṃ rātridevatāmābhigārthābhirabhyaṣṭauṣīt -",
    "K09bsu016_u:6745": " (Gv 181)",
    "K09bsu016_u:6746": " paśyami kāyu tavādya viśuddhaṃ lakṣaṇacitritu meru yathaiva /",
    "K09bsu016_u:6747": " lokaabhyudgata lokavibhāsi mañjuśirī yatha rūpaśirīye // 22 //",
    "K09bsu016_u:6748": " dharmaśarīru tavātiviśuddhaṃ sarvatriyadhvasamaṃ avikalpam /",
    "K09bsu016_u:6749": " yatra samosari loka aśeṣaḥ saṃbhavate 'tha vibhoti asaṅgam // 23 //",
    "K09bsu016_u:6750": " paśyami sarvagatiprasareṣu kāyu tava pratibhāsavibhaktam /",
    "K09bsu016_u:6751": " romamukheṣu ca paśyami tubhyaṃ tārakasaṃgha sajyotiṣacandrān // 24 //",
    "K09bsu016_u:6752": " cittu tavā vipulaṃ suviśuddhaṃ yena sphuṭaṃ gaganaṃ va diśāsu /",
    "K09bsu016_u:6753": " yatra samosari sarvanarendrā jñānamakalpamalaṃ varu tubhyam // 25 //",
    "K09bsu016_u:6754": " kṣetrarajopama megha vicitrā niścariṣū tava romamukheṣu /",
    "K09bsu016_u:6755": " te ca pharanti daśaddiśi buddhān sarvaviyūha pravarṣayamāṇāḥ // 26 //",
    "K09bsu016_u:6756": " sarvajagopama kāya anantā niścariṣū tava romamukheṣu /",
    "K09bsu016_u:6757": " te ca daśaddiśi loku pharitvā nānaupāya viśodhayi sattvān // 27 //",
    "K09bsu016_u:6758": " romamukheṣu acintiya kṣetrā paśyami nānaviyūhavicitrā /",
    "K09bsu016_u:6759": " ye tvaya śodhita sattvagatīṣu teṣa yathāśayasaṃbhuta sarvān // 28 //",
    "K09bsu016_u:6760": " lābha sulabdha sujīvitu teṣāṃ ye tava nāma śṛṇonti udagrāḥ /",
    "K09bsu016_u:6761": " (Gv 182)",
    "K09bsu016_u:6762": " ye 'tha ca darśanameṣi narāṇāṃ bodhipathābhimukhāśca bhavanti // 29 //",
    "K09bsu016_u:6763": " kalpa acintiya vāsu apāye darśanahetu tavotsahitavyaḥ /",
    "K09bsu016_u:6764": " yatti śraveṇa praharṣitacittā darśanamātra śamesi ca kleśān // 30 //",
    "K09bsu016_u:6765": " kṣetrasahasrarajopama kāyāstvādṛśa tāntaka kalpa bhaveyuḥ /",
    "K09bsu016_u:6766": " varṇa bhaṇettava romamukhasya varṇakṣayo 'sya bhavenna kadācit // 31 //",
    "K09bsu016_u:6767": " atha khalu sudhanaḥ śreṣṭhidārako vāsantīṃ rātridevatāmābhirgāthābhirabhiṣṭutya vāsantyā",
    "K09bsu016_u:6768": " rātridevatāyāḥ pādau śirasābhivandya vāsantīṃ rātridevatāmanekaśatasahasrakṛtvaḥ",
    "K09bsu016_u:6769": " pradakṣiṇīkṛtya punaḥ punaravalokya avitṛpta eva kalyāṇamitraparyupāsanena vāsantyā",
    "K09bsu016_u:6770": " rātridevatāyā antikāt prakrāntaḥ // 32 //",
    "K09bsu016_u:6771": " (Gv 183)",
    "K09bsu016_u:6772": " 35 Samantagambhīraśrīvimalaprabhā /",
    "K09bsu016_u:6773": " atha khalu sudhanaḥ śreṣṭhidārako vāsantyā rātridevatāyāḥ prathamasthānabodhisattvacittamaṇḍalapariśuddhimanugacchan,",
    "K09bsu016_u:6774": " bodhigarbhasaṃbhavamanuvicārayan,",
    "K09bsu016_u:6775": " bodhisattvapraṇidhānasāgaramavataran,",
    "K09bsu016_u:6776": " bodhisattvapāramitāmārgaṃ pariśodhayan,",
    "K09bsu016_u:6777": " bodhisattvabhūmimaṇḍalamavakrāmayan,",
    "K09bsu016_u:6778": " bodhisattvacaryāmaṇḍalaṃ pravistaran,",
    "K09bsu016_u:6779": " bodhisattvaniryāṇasāgaramanusmaran,",
    "K09bsu016_u:6780": " sarvajñatāvabhāsamahāsāgaramanuvilokayan,",
    "K09bsu016_u:6781": " sarvajagatparitrāṇapravaṇabodhisattvamahākaruṇāmeghaṃ vipulīkurvan,",
    "K09bsu016_u:6782": " vāsantyā rātridevatāyāḥ samantabhadrabodhisattvacaryāpraṇidhānamaṇḍalaṃ sarvakṣetreṣvaparāntādhiṣṭhānamabhinirharan,",
    "K09bsu016_u:6783": " yena samantagambhīraśrīvimalaprabhā nāma rātridevatā,",
    "K09bsu016_u:6784": " tenopasaṃkramya samantagambhīraśrīvimalaprabhāyā rātridevatāyāḥ pādau śirasābhivandya",
    "K09bsu016_u:6785": " samantagambhīraśrīvimalaprabhāṃ rātridevatāmanekaśatasahasrakṛtvaḥ pradakṣiṇīkṛtya",
    "K09bsu016_u:6786": " samantagambhīraśrīvimalaprabhāyā rātridevatāyāḥ purataḥ prāñjaliḥ sthitvā evamāha - mayā ārya devate,",
    "K09bsu016_u:6787": " anuttarāyāṃ samyaksaṃbodhau cittamutpāditam /",
    "K09bsu016_u:6788": " na ca jānāmi kathaṃ bodhisattvo bodhisattvacaryābhūmau carati,",
    "K09bsu016_u:6789": " kathaṃ niryāti,",
    "K09bsu016_u:6790": " kathaṃ pariniṣpadyate?",
    "K09bsu016_u:6791": " āha - sādhu sādhu kulaputra,",
    "K09bsu016_u:6792": " yastvamanuttarāyāṃ samyaksaṃbodhau cittamutpādya bodhisattvabhūminiryāṇapariniṣpattiṃ pṛcchasi /",
    "K09bsu016_u:6793": " daśabhiḥ kulaputra dharmaiḥ samanvāgatā bodhisattvāḥ pariniṣpannā bhavanti bodhisattvacaryāyām /",
    "K09bsu016_u:6794": " katamairdaśabhiḥ?",
    "K09bsu016_u:6795": " yaduta sarvatathāgatasaṃmukhībhāvadarśanasamādhipratilambhaviśuddhyā,",
    "K09bsu016_u:6796": " sarvabuddhalakṣaṇavicitratānantakāyavyavalokanacakṣurviśuddhayā,",
    "K09bsu016_u:6797": " anantamadhyatathāgatavarṇasamudravijñaptyavatāreṇa,",
    "K09bsu016_u:6798": " apramāṇabuddhadharmāvabhāsamaṇḍalasamudrasarvadharmadhātupramāṇāvataraṇatayā,",
    "K09bsu016_u:6799": " sarvatathāgataromavivarasarvasattvopamaraśmisamudranānāsattvārthaniścaritāvataraṇatayā,",
    "K09bsu016_u:6800": " ekaikaromavivarasarvaratnavarṇārciḥsamudradarśanatayā,",
    "K09bsu016_u:6801": " praticittakṣaṇaṃ buddhanirmitasamudrasarvadharmadhātuprasaraspharaṇasatvavinayādhiṣṭhānāvataraṇatayā,",
    "K09bsu016_u:6802": " sarvasattvasvarāṅgasamudrasaṃprayuktatathāgatanirghoṣasarvatryadhvagatadharmacakranirnāda - nirghoṣasarvasūtrāntameghanigarjitanirghoṣamaṇḍalāvataraṇatayā,",
    "K09bsu016_u:6803": " anantamadhyabuddhanāmasamudrāvataraṇatayā,",
    "K09bsu016_u:6804": " acintyabuddhavikurvitasaṃdarśanasattvavinayāvaraṇatayā /",
    "K09bsu016_u:6805": " ebhiḥ kulaputra daśabhirdharmaiḥ samanvāgatā bodhisattvāḥ pariniṣpannā bhavanti bodhisattvacaryāyām //",
    "K09bsu016_u:6806": " ahaṃ khalu kulaputra śāntadhyānasukhasamantavikramasya bodhisattvavimokṣasya lābhinī /",
    "K09bsu016_u:6807": " tasyā mama kulaputra tryadhvaprāptāḥ sarvatathāgatāścakṣuṣa ābhāsamāgacchanti /",
    "K09bsu016_u:6808": " teṣāṃ ca tathāgatānāṃ buddhakṣetrapariśuddhimavatarāmi /",
    "K09bsu016_u:6809": " parṣanmaṇḍalasamudrānapi,",
    "K09bsu016_u:6810": " anantamadhyasamādhivikurvitasamudrānapi,",
    "K09bsu016_u:6811": " pūrvayogasamudrānapi,",
    "K09bsu016_u:6812": " nāmasamudrānapyavatarāmi /",
    "K09bsu016_u:6813": " teṣāṃ ca tathāgatānāṃ dharmacakrapravartanavimātratāmavatarāmi /",
    "K09bsu016_u:6814": " tathāgatāyuṣpramāṇanānātvamapi,",
    "K09bsu016_u:6815": " svarāṅgavimātratāmapi /",
    "K09bsu016_u:6816": " teṣāṃ ca tathāgatānāmanantadharmadhātuśarīratāmavatarāmi /",
    "K09bsu016_u:6817": " na ca tāṃstathāgatān bhāvato 'bhiniviśāmi /",
    "K09bsu016_u:6818": " tatkasya hetoḥ?",
    "K09bsu016_u:6819": " agatikā hi te tathāgatāḥ,",
    "K09bsu016_u:6820": " sarvalokagatiniruddhatvāt /",
    "K09bsu016_u:6821": " anāgatikā hi te tathāgatāḥ, (Gv 184)",
    "K09bsu016_u:6822": " svabhāvāsaṃbhūtatvāt /",
    "K09bsu016_u:6823": " anutpannā hi te tathāgatāḥ,",
    "K09bsu016_u:6824": " anutpādadharmatāsamaśarīratvāt /",
    "K09bsu016_u:6825": " aniruddhā hi te tathāgatāḥ,",
    "K09bsu016_u:6826": " anutpādalakṣaṇatvāt /",
    "K09bsu016_u:6827": " asatyā hi te tathāgatāḥ,",
    "K09bsu016_u:6828": " māyāgatadharmadarśanavijñaptyā /",
    "K09bsu016_u:6829": " amṛṣā hi te tathāgatāḥ,",
    "K09bsu016_u:6830": " sarvajagadarthasamutpannatvāt /",
    "K09bsu016_u:6831": " asaṃkrāntā hi te tathāgatāḥ,",
    "K09bsu016_u:6832": " cyutyupapattivyativṛttatvāt /",
    "K09bsu016_u:6833": " avinaṣṭā hi te tathāgatāḥ,",
    "K09bsu016_u:6834": " dharmaprakṛtyavināśadharmatayā /",
    "K09bsu016_u:6835": " ekalakṣaṇā hi te tathāgatāḥ,",
    "K09bsu016_u:6836": " sarvavākpathasamatikrāntatvāt /",
    "K09bsu016_u:6837": " alakṣaṇā hi te tathāgatāḥ,",
    "K09bsu016_u:6838": " dharmalakṣaṇasvabhāvaparyavasānatvāt //",
    "K09bsu016_u:6839": " sā khalu punarahaṃ kulaputra evaṃ sarvatathāgatānavataramāṇā etaṃ śāntadhyānasukhasamantavikramaṃ bodhisattvavimokṣaṃ tathāgatadhyānamaṇḍalāvabhāsena",
    "K09bsu016_u:6840": " pravistarāmi avatarāmi anugacchāmi samīkaromi abhinirharāmi samatalīkaromi praveśayāmi",
    "K09bsu016_u:6841": " vivardhayāmi nidhyāyāmi upanidhyāyāmi ākārayāmi gocarīkaromi dṛḍhīkaromi avabhāsayāmi",
    "K09bsu016_u:6842": " prabhāsayāmi vyūhayāmi vibhajāmi saṃbhārayāmi saṃbhāvayāmi /",
    "K09bsu016_u:6843": " tatra ca sarvasaṃkalpāsamudācārāyāṃ mahākaruṇāyāṃ sthitvā sarvasattvaparitrāṇasamudācāracittaikāgratāyai",
    "K09bsu016_u:6844": " prathamaṃ dhyānaṃ bhāvayāmi sarvamanaskarmavyupaśamāya jñānabalaparākramasarvasattvasaṃgrahaprītisukhacittaikāgratāyai /",
    "K09bsu016_u:6845": " dvitīyadhyānaṃ bhāvayāmi saṃsāravipannopekṣāsarvasattvasvabhāvaviśuddhyāyatanatāyai /",
    "K09bsu016_u:6846": " tṛtīyaṃ dhyānaṃ bhāvayāmi sarvasattvakleśaduḥkhasaṃtāpapraśamanatāyai /",
    "K09bsu016_u:6847": " caturthaṃ dhyānaṃ bhāvayāmi sarvajñatāpraṇidhimaṇḍalavipulīkaraṇatāyai sarvasamādhisāgarābhinirhārakauśalyatāyai",
    "K09bsu016_u:6848": " sarvabodhisattvavimokṣasāgaranayāvataraṇatāyai sarvabodhisattvavikrīḍitajñānābhijñatāyai",
    "K09bsu016_u:6849": " sarvabodhisattvacaryāvikurvitābhinirharaṇatāyai samantamukhadharmadhātupraveśajñānanayaṃ pariśodhayamānā /",
    "K09bsu016_u:6850": " evaṃ śāntadhyānamukhasamantavikramaṃ bodhisattvavimokṣaṃ bhāvayāmi //",
    "K09bsu016_u:6851": " sā khalu punarahaṃ kulaputra etaṃ vimokṣaṃ bhāvayamānā nānopāyaiḥ sattvān paripācayāmi yaduta rātryāṃ praśāntāyāṃ ratipramattānāṃ sattvānāmaśubhasaṃjñāṃ saṃjanayāmi /",
    "K09bsu016_u:6852": " aratisaṃjñāṃ parikhedasaṃjñāmuparodhasaṃjñāṃ bandhanasaṃjñāṃ rākṣasīsaṃjñāmanityasaṃjñāṃ duḥkhasaṃjñāmanātmasaṃjñāmasvāmikasaṃjñāmaparādhīnasaṃjñāṃ jarāmaraṇasaṃjñām /",
    "K09bsu016_u:6853": " sarvakāmaviṣayaparibhogeṣvanabhiratisaṃjñāṃ saṃjanayāmi /",
    "K09bsu016_u:6854": " te ca sattvāstaccittaṃ paribhāvayantaḥ sarvakāmaratiṣvanabhiratā dharmārāmaratiṃ pravārayamāṇā agārādanāgārikaṃ niṣkrāmanti /",
    "K09bsu016_u:6855": " teṣāmahamaraṇyagatānāṃ dharmeṣvānulomikīṃ śraddhāṃ janayāmi /",
    "K09bsu016_u:6856": " ārtabhīṣaṇodārasvararavaśabdānantardhāpayāmi /",
    "K09bsu016_u:6857": " rātryāṃ praśāntāyāṃ buddhadharmagambhīratāṃ saṃdarśayāmi /",
    "K09bsu016_u:6858": " prahāṇānukūlaṃ ca pratyayamupasaṃharāmi /",
    "K09bsu016_u:6859": " niṣkramatāṃ ca agāradvāraṃ vivṛṇomi /",
    "K09bsu016_u:6860": " mārgaṃ saṃdarśayāmi /",
    "K09bsu016_u:6861": " ālokaṃ karomi /",
    "K09bsu016_u:6862": " tamondhakāraṃ vidhamāmi /",
    "K09bsu016_u:6863": " bhayamantardhāpayāmi /",
    "K09bsu016_u:6864": " naiṣkramyaṃ saṃvarṇayāmi /",
    "K09bsu016_u:6865": " buddhavarṇaṃ bhāṣayāmi /",
    "K09bsu016_u:6866": " dharmavarṇaṃ saṃghavarṇaṃ kalyāṇamitravarṇaṃ bhāṣāmi /",
    "K09bsu016_u:6867": " kalyāṇamitropasaṃkramaṇaṃ saṃvarṇayāmi //",
    "K09bsu016_u:6868": " etamahaṃ kulaputra vimokṣaṃ bhāvayamānā sattvānāmadharmarāgaraktānāmadharmarāgasaṃkalpānantardhāpayāmi /",
    "K09bsu016_u:6869": " viṣamalobhābhibhūtānāṃ mithyāsaṃkalpagocarāṇāṃ tān saṃkalpāṃstān manasikārānantardhāpayāmi /",
    "K09bsu016_u:6870": " (Gv 185) anutpannānāṃ pāpakānāmakuśalānāṃ dharmāṇāmanutpādāya utpannānāṃ ca pāpakānāṃ saṃkalpānāmantardhānāya pratyayamupasaṃharāmi /",
    "K09bsu016_u:6871": " anutpannānāṃ kuśalamūlānāṃ saṃkalpānāṃ pāramitāsaṃprayuktānāṃ caryāsaṃprayuktānāṃ",
    "K09bsu016_u:6872": " sarvajñatājñānaniryāṇapraṇidhānābhinirhārasaṃprayuktānāṃ maitrīnayasaṃprayuktānāṃ",
    "K09bsu016_u:6873": " sarvasattvamahākarūṇāspharaṇasaṃprayuktānāṃ vividhadivyamānuṣyasukhopadhānajananasaṃprayuktānāṃ",
    "K09bsu016_u:6874": " saṃkalpānāmutpādāya utpannānāṃ ca vividhanayapratyayamupasaṃharāmi /",
    "K09bsu016_u:6875": " yāvatsarvajñatānulomikānāṃ sarvasaṃkalpānāṃ pratyayamupasaṃharāmi //",
    "K09bsu016_u:6876": " etamahaṃ kulaputra śāntadhyānasukhasamantavikramaṃ bodhisattvavimokṣaṃ jānāmi /",
    "K09bsu016_u:6877": " kiṃ mayā śakyaṃ samantabhadrabodhisattvacaryāpraṇidhānaniryātānāṃ bodhisattvānāmanantākāradharmadhātujñānapratilabdhānāṃ",
    "K09bsu016_u:6878": " sarvakuśalamūlasaṃvardhitacittānāṃ sarvatathāgatajñānabalacittāvabhāsapratilabdhānāṃ",
    "K09bsu016_u:6879": " sarvatathāgataviṣayasaṃvasitacittānāṃ sarvasaṃvāsānāvaraṇacittānāṃ paripūrṇasarvajñatāpraṇidhicittānāṃ",
    "K09bsu016_u:6880": " sarvakṣetrasāgarāvatīrṇacittānāṃ sarvabuddhasāgaradarśanaprasṛtacittānāṃ sarvatathāgatadharmameghasaṃpratīcchanacittānāṃ",
    "K09bsu016_u:6881": " sarvāvidyāndhakāravidhamanakarāṇāṃ saṃsāraratitṛṣṇākṣayāntakaraṇamārgasarvajñatābhāsasaṃjananacittānāṃ caryāṃ jñātum,",
    "K09bsu016_u:6882": " guṇān vā vaktum //",
    "K09bsu016_u:6883": " gaccha kulaputra,",
    "K09bsu016_u:6884": " iyamihaiva mamānantaraṃ vairocanabodhimaṇḍe pradakṣiṇena pramuditanayanajagadvirocanā nāma rātridevatā prativasati /",
    "K09bsu016_u:6885": " tāmupasaṃkramya paripṛccha - kathaṃ bodhisattvena bodhisattvakarmasu prayoktavyam //",
    "K09bsu016_u:6886": " atha khalu samantagambhīraśrīvimalaprabhā rātridevatā tasyāṃ velāyāmetameva śāntadhyānasukhasamantavikramaṃ",
    "K09bsu016_u:6887": " bodhisattvavimokṣaṃ bhūyasyā mātrayā saṃdarśayamānā sudhanaṃ śreṣṭhidārakaṃ gāthābhiradhyabhāṣata -",
    "K09bsu016_u:6888": " sarvaadhvaparamāstathāgatā āmukhāya adhimukticetasaḥ /",
    "K09bsu016_u:6889": " teṣu cakṣu vipulaṃ viśudhyate yena otariṣu buddhasāgarān // 1 //",
    "K09bsu016_u:6890": " paśyahī jinaśarīru nirmalaṃ lakṣaṇehi samalaṃkṛtaṃ śubham /",
    "K09bsu016_u:6891": " tacca paśyahi jine vikurvitaṃ dharmadhātupharaṇaṃ pratikṣaṇam // 2 //",
    "K09bsu016_u:6892": " eṣa bodhidrumabuddhaāsane saṃprabuddha sugato virocano /",
    "K09bsu016_u:6893": " dharmadhātu vipulaṃ spharitvanā cakru vartayi jage yathāśayam // 3 //",
    "K09bsu016_u:6894": " (Gv 186)",
    "K09bsu016_u:6895": " buddhiyā jinu svabhāvadharmatāṃ niḥśarīra supraśānta advayām /",
    "K09bsu016_u:6896": " rūpakāyu śubhalakṣaṇaiścitaṃ darśayī jagu pharitva śeṣataḥ // 4 //",
    "K09bsu016_u:6897": " buddhakāyu vipulo acintiyo dharmadhātu phari yenaśeṣato /",
    "K09bsu016_u:6898": " so ca dṛśyati samantataḥ samaṃ sarva darśayi samantato jinān // 5 //",
    "K09bsu016_u:6899": " sarvakṣetraparamāṇusādṛśā buddhakāyaprabhamaṇḍalāśritāḥ /",
    "K09bsu016_u:6900": " anyamanya śubhavarṇadarśanā dharmadhātupharaṇāḥ pratikṣaṇam // 6 //",
    "K09bsu016_u:6901": " raśmimegha vipulā acintiyā niścaranti jinaromato 'kṣayāḥ /",
    "K09bsu016_u:6902": " te spharitva jaga sarvaśeṣato kleśatāpa śamayanti prāṇinām // 7 //",
    "K09bsu016_u:6903": " buddhanirmitasamudra akṣayā niścaritva jinaromamaṇḍalāt /",
    "K09bsu016_u:6904": " dharmadhātu vipulaṃ spharitvanā durgatīdukha śamenti prāṇinām // 8 //",
    "K09bsu016_u:6905": " buddhaghoṣu madhuro nigarjate susvarāṅgarutasāgaraprabhaḥ /",
    "K09bsu016_u:6906": " dharmavarṣa vipula pravarṣaṇo bodhiāśayu janeti prāṇinām // 9 //",
    "K09bsu016_u:6907": " saṃgṛhīta anena pūrvato kalpasāgara caritva cārikām /",
    "K09bsu016_u:6908": " te vipaśyiṣu virocanaṃ jinaṃ sarvakṣetrapratibhāsalakṣaṇam // 10 //",
    "K09bsu016_u:6909": " (Gv 187)",
    "K09bsu016_u:6910": " sarvaloka uditastathāgataḥ sattva sarvi samamāmukhīsthitaḥ /",
    "K09bsu016_u:6911": " anyamanya adhimuktigocaraste na śakyamapi sarvi jānitum // 11 //",
    "K09bsu016_u:6912": " bodhisattvavara śeṣaśeṣato ekaromi sugatasya osarī /",
    "K09bsu016_u:6913": " tadvimokṣanaya ye acintiyāste na śakyamapi sarvi jānitum // 12 //",
    "K09bsu016_u:6914": " eṣa devata mamā anantaraṃ lokanāthabhimukhā pramodate /",
    "K09bsu016_u:6915": " jyotirarcinayaneti nāmato eta pṛccha katha bodhicārikām // 13 //",
    "K09bsu016_u:6916": " atha khalu sudhanaḥ śreṣṭhidārakaḥ samantagambhīraśrīvimalaprabhāyā rātridevatāyāḥ",
    "K09bsu016_u:6917": " pādau śirasābhivandya samantagambhīraśrīvimalaprabhāṃ rātridevatāmanekaśatasahasrakṛtvaḥ",
    "K09bsu016_u:6918": " pradakṣiṇīkṛtya punaḥ punaravalokya samantagambhīraśrīvimalaprabhāyā rātridevatāyā",
    "K09bsu016_u:6919": " antikāt prakrāntaḥ // 33 //",
    "K09bsu016_u:6920": " (Gv 188)",
    "K09bsu016_u:6921": " 36 Pramuditanayanajagadvirocanā /",
    "K09bsu016_u:6922": " atha khalu sudhanaḥ śreṣṭhidārakaḥ kalyāṇamitrānuśāsanyāveśāviṣṭaḥ kalyāṇamitravacanapratipattisaṃbhūtacittaḥ",
    "K09bsu016_u:6923": " kalyāṇamitravaidyeṣvāturasaṃjñāsamudācāracittaḥ kalyāṇamitradarśanamanasikārāvikṣiptacittaḥ",
    "K09bsu016_u:6924": " kalyāṇamitradarśanasarvāvaraṇaparvatavikiraṇāvakāśapratilabdhacittaḥ kalyāṇamitradarśanena",
    "K09bsu016_u:6925": " sarvasattvadhātuparitrāṇamahākaruṇānayasāgarāvataraṇapratilabdhacittaḥ kalyāṇamitradarśanena",
    "K09bsu016_u:6926": " dharmadhātunayasāgarajñānāvabhāsapratilabdhacitto yena pramuditanayanajagadvirocanā",
    "K09bsu016_u:6927": " nāma rātridevatā tenopasaṃkrāntaḥ //",
    "K09bsu016_u:6928": " atha khalu pramuditanayanajagadvirocanā rātridevatā sudhanasya śreṣṭhidārakasya bhūyasyā",
    "K09bsu016_u:6929": " mātrayā kalyāṇamitropasaṃkramaṇakuśalamūlasaṃbhārasaṃbhavaparipākamupādāya mahāsaṃbhārasaṃbhavakalyāṇamitropasaṃkramaṇamadhyatiṣṭhat /",
    "K09bsu016_u:6930": " mahāvikramaṃ kalyāṇamitropasaṃkramaṇamadhyatiṣṭhat /",
    "K09bsu016_u:6931": " duravataraṇavīryakarmakalyāṇamitropasaṃkramaṇamadhyatiṣṭhat /",
    "K09bsu016_u:6932": " suciravilagnaṃ kalyāṇamitropasaṃkramaṇamadhyatiṣṭhat /",
    "K09bsu016_u:6933": " anantamadhyadikpraveśaṃ kalyāṇamitropasaṃkramaṇamadhyatiṣṭhat /",
    "K09bsu016_u:6934": " dīrghādhvasaṃvasanasaṃbhavaṃ kalyāṇamitropasaṃkramaṇamadhyatiṣṭhat /",
    "K09bsu016_u:6935": " anantakāryasaṃpūrṇavijñaptisaṃbhavaṃ kalyāṇamitropasaṃkramaṇamadhyatiṣṭhat /",
    "K09bsu016_u:6936": " anantamadhyamārgavyūhasaṃbhārakramaṇaṃ kalyāṇamitropasaṃkramaṇamadhyatiṣṭhat /",
    "K09bsu016_u:6937": " samantamukhavikramasaṃbhavaṃ kalyāṇamitropasaṃkramaṇamadhyatiṣṭhat /",
    "K09bsu016_u:6938": " anuccalanāgamanavikramaṃ kalyāṇamitropasaṃkramaṇamadhyatiṣṭhat //",
    "K09bsu016_u:6939": " atha khalu sudhanaḥ śreṣṭhidārakaḥ sarvajñatāsaṃbhāravīryaparākrameṇa kalyāṇamitropasaṃkramaṇena,",
    "K09bsu016_u:6940": " mahāpraṇidhānasāgarābhinirhāravikrameṇa kalyāṇamitropasaṃkramaṇena,",
    "K09bsu016_u:6941": " ekasattvārthamaparāntakalpāparyantaduḥkhānubhavavyavasitena kalyāṇamitropasaṃkramaṇena,",
    "K09bsu016_u:6942": " ekaparamāṇurajasi sarvadharmadhātvanucaraṇavilambavikrameṇa mahāvīryakavacavarmaṇā kalyāṇamitropasaṃkramaṇena,",
    "K09bsu016_u:6943": " sarvadiksamudraprasarānujavanena kalyāṇamitropasaṃkramaṇena,",
    "K09bsu016_u:6944": " ekavālapathe aparāntakalpabodhisattvacaryāsaṃvasanena kalyāṇamitropasaṃkramaṇena,",
    "K09bsu016_u:6945": " bodhisattvacaryāprāptasya praticittakṣaṇaṃ sakalasarvajñatājñānapratiṣṭhānena kalyāṇamitropasaṃkramaṇena,",
    "K09bsu016_u:6946": " tryadhvaprāptasarvatathāgatavikurvitavyūhamārgākramaṇavyavasitena kalyāṇamitropasaṃkramaṇena,",
    "K09bsu016_u:6947": " sarvadharmadhātunayasrotaḥprasṛtamārgākrameṇa kalyāṇamitropasaṃkramaṇena,",
    "K09bsu016_u:6948": " sarvadharmadhātunayārambaṇānuccalitena sakaladharmadhātuspharaṇena kalyāṇamitropasaṃkramaṇena yena pramuditanayanajagadvirocanā rātridevatā tenopasaṃkrāntaḥ //",
    "K09bsu016_u:6949": " so 'paśyat pramuditanayanajagadvirocanāṃ rātridevatāṃ bhagavataḥ parṣanmaṇḍale puṣpagarbhasiṃhāsananiṣaṇṇāṃ",
    "K09bsu016_u:6950": " samantabhadraprītivipulavimalavegadhvajaṃ bodhisattvasamādhiṃ samāpannām /",
    "K09bsu016_u:6951": " tasyāścāpaśyat sarvaromavivarebhyaḥ sarvasattvābhirocanāṃ sarvasattvābhirucitāṃ sarvasattvadarśanānukūlāṃ",
    "K09bsu016_u:6952": " sarvasattvapriyadarśanavividhadānādipāramitācaryābhidyotanameghānniścaramāṇan yaduta",
    "K09bsu016_u:6953": " sarvasattvayathāśayavijñaptisamarutadānacaryāsaṃdarśanameghān sarvasattvānugrahāvigrahāya",
    "K09bsu016_u:6954": " sarvavastvanavekṣaṇatāyai sarvasattvasamaprayogāparityāgitāyai sarvasattvasamacittatāyai",
    "K09bsu016_u:6955": " sarvasattvāvimānanāparityāgatāyai ādhyātmikabāhyasarvavastuparityāgitāyai (Gv 189)",
    "K09bsu016_u:6956": " mahāduṣkaraparityāgasaṃdarśanatāyai sarvaloke yathāśayasattvadānacaryāsaṃdarśanatāyai",
    "K09bsu016_u:6957": " tryadhvaprāptabodhisattvācintyaduṣkaracaryāparityāganirmāṇameghānniścaritvā daśasu",
    "K09bsu016_u:6958": " dikṣu sarvalokadhātuprasaraparyāpannānāṃ sarvasattvānāṃ vijñaptimāgacchato 'paśyat",
    "K09bsu016_u:6959": " yadutācintyabodhisattvavṛṣabhitāvikurvitapratilābhena //",
    "K09bsu016_u:6960": " sarvaromavivarebhyaḥ sarvasattvasamāpannānaupapattinirmāṇakāyameghānniścaritvā sarvalokadhātuparyāpannān",
    "K09bsu016_u:6961": " sarvasattvān spharitvā abhimukhaṃ sarvavratasamādānākampyatāṃ saṃdarśayamānān sattvadhātusamaṃ",
    "K09bsu016_u:6962": " nānātapovratamaṇḍalamudyotayamānān sarvasarvalokaniśrayatāṃ sarvaviṣayānavekṣatāṃsarvasaṃsārasaṃvāsavimukhatāṃ",
    "K09bsu016_u:6963": " divyamānuṣasaṃpattivipattisukhasamavasaraṇatāṃ saṃdarśayamānān aśubhamaṇḍalamudyotayamānān,",
    "K09bsu016_u:6964": " śubhasaṃjñāviparyāsaṃ loke vinivartayamānān,",
    "K09bsu016_u:6965": " anityacalavyayapariṇāmadharmatāṃ paridīpayamānān,",
    "K09bsu016_u:6966": " duḥkhānātmasarvasaṃskāradharmatāṃ saṃdarśayamānān,",
    "K09bsu016_u:6967": " tathāgataviṣayasaṃvāsāvipravāsatāṃ rocayamānān,",
    "K09bsu016_u:6968": " atyantatathāgataśīlapariśuddhaye sattvān samādāpayamānān,",
    "K09bsu016_u:6969": " sarvasattvayathāśayarutaśīlacaryāṃ saṃdarśayamānān,",
    "K09bsu016_u:6970": " sarvasattvasaṃtoṣaṇaśīlasugandhikatāṃ saṃdarśayamānān,",
    "K09bsu016_u:6971": " sarvasattvān paripācayamānānapaśyat //",
    "K09bsu016_u:6972": " sarvaromavivarebhyaśca sarvasattvadhātusamāpannān nānāvarṇātmabhāvanirmāṇameghānniścaritvā sarvasattvānāṃ sarvāṅgapratyaṅgacchedādhivāsanatāṃ",
    "K09bsu016_u:6973": " sarvasattvakāyotpīḍanopakramaṇādhivāsanatāṃ saṃdarśayamānān,",
    "K09bsu016_u:6974": " sarvasattvāsatyavacanākrośaparibhāṣaṇakutsanapaṃsanatāḍanatarjanādhivāsanatāṃ saṃdarśayamānān,",
    "K09bsu016_u:6975": " sarvasattvākṣobhyatāṃ saṃdarśayamānān sarvasattvasatkārānunnāmāvanāmatāṃ saṃdarśayamānān,",
    "K09bsu016_u:6976": " sarvasattvanirabhimānatāṃ saṃdarśayamānān,",
    "K09bsu016_u:6977": " sarvadharmasvabhāvakṣāntyakṣayatākṣayajñānatāṃ saṃdarśayamānān,",
    "K09bsu016_u:6978": " sarvasattvasarvakleśaprahāṇāya kṣānticaryāṃ saṃdarśayamānān sarvasattvānāṃ,",
    "K09bsu016_u:6979": " visaṃsthitadurvarṇāśrayaśarīratāṃ vyāvartayamānān sarvasattvānāmanuttarāṃ tathāgatavarṇaviśuddhiṃ saṃvarṇayamānān sattvān paripācayamānānapaśyat",
    "K09bsu016_u:6980": " sarvaromavivarebhyaśca sarvasattvasamānnānāvarṇasaṃsthānārohapariṇāhān nānopapattikasattvakāyanirmāṇameghānniścārya",
    "K09bsu016_u:6981": " yathāśayān sattvān spharitvā sarvajñatāmahāsaṃbhāravīryaparākramatāṃ saṃdarśayamānān,",
    "K09bsu016_u:6982": " sarvamārakalivikiraṇavīryatāṃ bodhyārambhākṣobhyāvivartyavīryatāṃ sarvasattvasaṃsārasāgarottāraṇavīryatāṃ",
    "K09bsu016_u:6983": " sarvākṣaṇāpāyadurgativinipātapathavinivartanavīryatāmajñānaparvatavikiraṇavīryatāṃ",
    "K09bsu016_u:6984": " sarvatathāgatapūjopasthānāparikhedavīryatāṃ sarvabuddhadharmacakrasaṃpratīcchanasaṃdhāraṇavīryatāṃ",
    "K09bsu016_u:6985": " sarvāvaraṇaparvatanirbhedanavikiraṇavīryatāṃ sarvasattvaparipākavinayāparikhedavīryatāṃ",
    "K09bsu016_u:6986": " sarvabuddhakṣetrapariśodhanavīryatāmanuttarāṃ tathāgatavīryaviśuddhiṃ saṃdarśayamānān",
    "K09bsu016_u:6987": " sattvān paripācayamānānapaśyat //",
    "K09bsu016_u:6988": " sarvaromavivarebhyaśca nānāvarṇasaṃsthānān vividhātmabhāvanirmāṇameghānniścaritvā nānopāyaiḥ sattvānāṃ prītiṃ saṃjanayamānān,",
    "K09bsu016_u:6989": " daurmanasyaṃ vinivartayamānān,",
    "K09bsu016_u:6990": " sarvakāmaratiṃ vijugupsamānān,",
    "K09bsu016_u:6991": " hrīdharmatāṃ loke prabhāvayamānān,",
    "K09bsu016_u:6992": " guptendriyatāyāṃ sattvān pratiṣṭhāpayamānān,",
    "K09bsu016_u:6993": " anuttarabrahmacaryaṃ (Gv 190)",
    "K09bsu016_u:6994": " saṃvarṇayamānān,",
    "K09bsu016_u:6995": " sabhayaṃ kāmalokamāraviṣayaṃ saṃdarśayamānān,",
    "K09bsu016_u:6996": " vigatakāmaratīnāmapi sarvalokakāmarativiṣayaṃ saṃdarśayamānān,",
    "K09bsu016_u:6997": " dharmārāmaratyāṃ sattvān pratiṣṭhāpayamānān,",
    "K09bsu016_u:6998": " anupūrvadhyānasamādhisamāpattisukhānyabhinirharamāṇān,",
    "K09bsu016_u:6999": " sarvasattvasarvakleśanidhyapticittatāṃ saṃvarṇayamānān,",
    "K09bsu016_u:7000": " sarvabodhisattvasamādhisamudravikurvaṇatāṃ saṃdarśayamānān,",
    "K09bsu016_u:7001": " bodhisattvābhijñāvikurvitavṛṣabhitāṃ saṃdarśayamānān,",
    "K09bsu016_u:7002": " sattvānāṃ prītiṃ saṃjanayamānān,",
    "K09bsu016_u:7003": " prāmodyamutpādayamānān,",
    "K09bsu016_u:7004": " daurmanasyaṃ vyāvartayamānān,",
    "K09bsu016_u:7005": " cittakalyatāmāvahayamānān,",
    "K09bsu016_u:7006": " cittakarmaṇyatāṃ kurvāṇān,",
    "K09bsu016_u:7007": " āśayaṃ viśodhayamānān,",
    "K09bsu016_u:7008": " indriyāṇyuttāpayamānān,",
    "K09bsu016_u:7009": " kāyasukhaṃ saṃjanayamānān,",
    "K09bsu016_u:7010": " dharmaprītivegaṃ vivardhayamānān sattvān paripācayamānānapaśyat //",
    "K09bsu016_u:7011": " sarvaromavivarebhyaśca sarvopapattisadṛśaśarīrānnānākāyameghānniścaritvā sarvakṣetragatasarvasattvābhimukhābhirucitadarśanatāyai",
    "K09bsu016_u:7012": " sarvakalyāṇamitropasaṃkramaṇāparikhedatāṃ saṃdarśayamānān,",
    "K09bsu016_u:7013": " sarvācāryagurukalyāṇamitropasthānaparicaryāparikhedatāṃ saṃdarśayamānān,",
    "K09bsu016_u:7014": " sarvatathāgatadharmacakrapravartanasaṃpratīcchanasaṃdhāraṇāparikhedavīryatāṃ saṃdarśayamānān,",
    "K09bsu016_u:7015": " sarvadharmamukhasamudrān pravicinvānān,",
    "K09bsu016_u:7016": " sarvabuddhasamudrāvatāraṇanayaṃ saṃvarṇayamānān,",
    "K09bsu016_u:7017": " sarvadharmalakṣaṇasvabhāvanayamabhidyotayamānān,",
    "K09bsu016_u:7018": " sarvadharmān,",
    "K09bsu016_u:7019": " samādhidvāraṃ saṃdarśayamānān,",
    "K09bsu016_u:7020": " sarvasattvadṛṣṭiparvatanirbhedanaṃ prajñāvajraṃ saṃdarśayamānān,",
    "K09bsu016_u:7021": " anekacittakṣaṇasamāyogena sarvasattvāvidyāndhakāravidhamanaprajñādityamaṇḍalodāgamaṃ saṃdarśayamānān,",
    "K09bsu016_u:7022": " sarvasattvaprītisaṃjananatayā sarvajñatāyāṃ sattvān paripācayamānānapaśyat //",
    "K09bsu016_u:7023": " sarvaromavivarebhyaśca sarvajagatsamānudārācintyanānāvarṇavikalpasaṃsthān ātmabhāvanirmāṇameghānniścaritvā",
    "K09bsu016_u:7024": " yathāśayādhimuktasarvasattvābhimukhasthitān nānārutamantrasaṃskāranirdeśaiḥ sarvalaukikapuṇyābhijñatāṃ saṃdarśayamānān,",
    "K09bsu016_u:7025": " sarvalaukikakṛtyapracārataśca sarvatraidhātukasaṃbhavasaṃdarśanataśca sarvatraidhātukaniḥsaraṇadiksaṃvarṇanataśca",
    "K09bsu016_u:7026": " sarvadṛṣṭikāntāragahananiḥsaraṇadiksaṃdarśanataśca sarvajñatāmārgaviśeṣatāṃ saṃvarṇayamānān,",
    "K09bsu016_u:7027": " śrāvakapratyekabuddhabhūmipathasamatikramaṃ saṃdarśayamānān,",
    "K09bsu016_u:7028": " saṃskārāsaṃskārānunayapratighānunaye 'pratighānunayatāṃ saṃdarśayamānān,",
    "K09bsu016_u:7029": " saṃsāranirvāṇasukhāsaṃniśritatāṃ saṃdarśayamānān,",
    "K09bsu016_u:7030": " tuṣitabhavanavāsādiparaṃparāgamanāpratiprasrabdhiṃ saṃdarśayamānān,",
    "K09bsu016_u:7031": " bodhimaṇḍaprasthānābhisaṃbodhāpratiprasrabdhiṃ saṃdarśayamānān,",
    "K09bsu016_u:7032": " sarvajñatāyāṃ sattvān paridīpayamānānapaśyat //",
    "K09bsu016_u:7033": " sarvaromavivarebhyaśca ekaikasmādromavivarāt sarvakṣetraparamāṇurajaḥsamānātmabhāvanirmāṇameghānniścaritvā",
    "K09bsu016_u:7034": " sarvasattvalokābhimukhasthitān samantabhadrabodhisattvacaryāpraṇidhānaṃ saṃvarṇayamānān,",
    "K09bsu016_u:7035": " sarvadharmadhātuviśuddhiniṣṭhāpraṇidhānavaiśeṣikatāṃ saṃvarṇayamānān,",
    "K09bsu016_u:7036": " praticittakṣaṇaṃ sarvalokadhātusamudrapariśuddhiṃ saṃvarṇayamānān,",
    "K09bsu016_u:7037": " sarvatathāgatapūjopasthānāpratiprasrabdhiṃ saṃvarṇayamānān,",
    "K09bsu016_u:7038": " praticittakṣaṇaṃ sarvadharmanayasāgarāvatārāpratiprasrabdhiṃ saṃvarṇayamānān,",
    "K09bsu016_u:7039": " praticittakṣaṇaṃ tathāgatabalapraveśāpratiprasrabdhatāṃ (Gv 191)",
    "K09bsu016_u:7040": " saṃvarṇayamānān,",
    "K09bsu016_u:7041": " praticittakṣaṇaṃ sarvalokadhātusamudraparamāṇurajaḥsamasarvadharmadhātunayasāgarāvataraṇāpratiprasrabdhīḥ saṃdarśayamānān,",
    "K09bsu016_u:7042": " sarvakṣetreṣvaparāntādhiṣṭhānakalpasaṃvāsasarvajñatāmārgaviśuddhisaṃprakāśanāpratiprasrabdhatāṃ saṃvarṇayamānān,",
    "K09bsu016_u:7043": " praticittakṣaṇaṃ tathāgatabalapraveśāpratiprasrabdhatāṃ saṃdarśayamānān,",
    "K09bsu016_u:7044": " sarvatryadhvanayasāgarāvatārāpratiprasrabdhatāṃ saṃdarśayamānān,",
    "K09bsu016_u:7045": " bodhisattvasarvakṣetrarddhivikurvitasaṃdarśanāpratiprasrabdhatāṃ saṃdarśayamānān,",
    "K09bsu016_u:7046": " bodhisattvapraṇidhānacaryāsaṃdarśanena sarvasattvān sarvajñatāyāṃ pratiṣṭhāpayamānānapaśyat //",
    "K09bsu016_u:7047": " sarvaromavivarebhyaśca ekaikasmādromavivarāt sarvajagaccittasamān kāyanirmāṇameghānniścaritvā sarvasattvābhimukhasthitānaparyantaṃ sarvajñatāsaṃbhārabalaṃ",
    "K09bsu016_u:7048": " abhedyāparyādattāvināśadharmasarvajñatācittabalaṃ saṃdarśayamānān,",
    "K09bsu016_u:7049": " avivartyāpratyudāvartyādhiṣṭhānāpratiprasrabdhamanuttarasarvabodhisattvacaryāsamudāgamabalaṃ saṃdarśayamānān,",
    "K09bsu016_u:7050": " sarvasaṃsāradoṣānanulepabalatāṃ bodhisattvānāṃ saṃvarṇayamānān,",
    "K09bsu016_u:7051": " sarvamāramaṇḍalavikiraṇabalaṃ bodhisattvānāṃ saṃdarśayamānān,",
    "K09bsu016_u:7052": " sarvakleśamalānanulepakleśabalatāṃ bodhisattvānāṃ saṃdarśayamānān,",
    "K09bsu016_u:7053": " sarvakarmāvaraṇaparvatavikiraṇabalaṃ bodhisattvānāṃ saṃdarśayamānān,",
    "K09bsu016_u:7054": " sarvakalpasaṃvāsabodhisattvacaryāparikhedamahākaruṇābalaṃ bodhisattvānāṃ saṃdarśayamānān,",
    "K09bsu016_u:7055": " sarvabuddhakṣetrasaṃprakampanasaṃkṣobhaṇasarvasattvasaṃpraharṣaṇabalaṃ bodhisattvānāṃ saṃdarśayamānān,",
    "K09bsu016_u:7056": " sarvamāraparapravādigaṇapramardanabalaṃ bodhisattvānāṃ saṃdarśayamānān,",
    "K09bsu016_u:7057": " mahādharmacakrapravartanajñānabalaṃ loke prabhāvayamānān,",
    "K09bsu016_u:7058": " sarvasattvān sarvajñatāyāṃ paridīpayamānānapaśyat //",
    "K09bsu016_u:7059": " sarvaromavivarebhyaśca ekaikasmādromavivarāt sarvajagaccittasamādānānantavarṇakāyanirmāṇasamudremeghānniścaritvā",
    "K09bsu016_u:7060": " daśadiganantasattvadhātuspharaṇān yathāśayādhimuktānāṃ sattvānāṃ bodhisattvacaryājñānavikramaṃ saṃdarśayamānān,",
    "K09bsu016_u:7061": " sarvasattvadhātusamudrāvataraṇajñānaṃ saṃdarśayamānān,",
    "K09bsu016_u:7062": " sarvasattvacittasamudrāvataraṇajñānaṃ saṃdarśayamānān,",
    "K09bsu016_u:7063": " sarvasattvendriyasāgaraparijñājñānaṃ saṃdarśayamānān,",
    "K09bsu016_u:7064": " sarvasattvacaryāsamudrāvataraṇajñānaṃ saṃdarśayamānān,",
    "K09bsu016_u:7065": " sarvasattvaparipākavinayakālānatikramaṇajñānaṃ saṃdarśayamānān,",
    "K09bsu016_u:7066": " sarvadharmadhātvānuravaṇajñānaṃ saṃdarśayamānān,",
    "K09bsu016_u:7067": " praticittakṣaṇaṃ sarvadharmadhātujñānanayasāgaraspharaṇajñānaṃ saṃdarśayamānān,",
    "K09bsu016_u:7068": " sarvalokadhātusamudrasaṃvartavivartajñānaṃ saṃdarśayamānān,",
    "K09bsu016_u:7069": " sarvalokadhātupratiṣṭhānasaṃsthānavyūhavikalpajñānaṃ saṃdarśayamānān,",
    "K09bsu016_u:7070": " sarvatathāgatapūjāvikurvitopasaṃkramaṇapūjopasthānadharmacakrameghasaṃpratīcchanajñānaṃ saṃdarśayamānān,",
    "K09bsu016_u:7071": " evaṃ jñānapāramitācaryāsaṃdarśanena sattvānāṃ prītiṃ saṃjanayamānānapaśyat /",
    "K09bsu016_u:7072": " cittaṃ prasādayamānān prāmodyamutpādayamānān harṣaṃ saṃjanayamānān daurmanasyaṃ vinivartayamānān cittaṃ viśodhayamānān cittakalyatāmāvartayamānān,",
    "K09bsu016_u:7073": " indriyāṇyuttāpayamānān adhimuktibalaṃ saṃjanayamānān sarvajñatāyāmavaivartyān kurvāṇānapaśyat //",
    "K09bsu016_u:7074": " yathā ca pāramitācaryāsaṃdarśanena loke sattvān paripākaṃ vrajato 'paśyat,",
    "K09bsu016_u:7075": " tathā sarvabodhisattvadharmanigarjanena ye ca pramuditanayanajagadvirocanāyā rātridevatāyāḥ prathamacittotpādasaṃbhārāḥ (Gv 192)",
    "K09bsu016_u:7076": " kalyāṇamitrārāgaṇaprayogāḥ tathāgatapādamūlopasaṃkramaṇapūjopasthānaprayogāḥ kuśaladharmacaryābhiyogaprayogāḥ,",
    "K09bsu016_u:7077": " ye ca dānapāramitācaryāduṣkaraparityāgāḥ,",
    "K09bsu016_u:7078": " śīlapāramitāpariśodhanaprayogāḥ,",
    "K09bsu016_u:7079": " mahārājyaiśvaryaparivārabhogādhipatyaparityāgābhiniṣkramaṇaprayogāḥ,",
    "K09bsu016_u:7080": " ye loke duṣkaracaryāmahāvratatapomaṇḍalakṣāntinirhārāḥ,",
    "K09bsu016_u:7081": " yā bodhisattvavratasamādānaprayogākampyatā,",
    "K09bsu016_u:7082": " ye bodhisattvadṛḍhasamādānadharmasamudrāḥ sarvasattvadhātuduṣkṛtadurbhāṣitaduścintitādhivāsanaprayogāḥ,",
    "K09bsu016_u:7083": " kāyikacaitasikapīḍādhivāasanaprayogāḥ,",
    "K09bsu016_u:7084": " yā sarvakarmāvipraṇāśadharmatākṣāntiḥ sarvadharmādhimuktikṣāntiḥ sarvadharmasvabhāvanidhyānakṣāntiḥ,",
    "K09bsu016_u:7085": " yat sarvajñatārambhaprayogavīryam,",
    "K09bsu016_u:7086": " yat sarvabuddhadharmapariniṣpādanavīryam,",
    "K09bsu016_u:7087": " yāḥ sarvavīryapāramitācaryāḥ ye dhyānapāramitāsaṃbhārāḥ dhyānapāramitābhiyogāḥ dhyānapāramitāpariniṣpattiviśuddhicaryāḥ,",
    "K09bsu016_u:7088": " yāni bodhisattvasamādhipratilābhavikurvitāni,",
    "K09bsu016_u:7089": " ye samādhimukhasamudrāvatārāḥ,",
    "K09bsu016_u:7090": " yāni dhyānapāramitācaritāni,",
    "K09bsu016_u:7091": " ye prajñāpāramitāsaṃbhārāḥ,",
    "K09bsu016_u:7092": " ye bodhisattvamahāprajñādityamaṇḍalaviśodhananayāḥ,",
    "K09bsu016_u:7093": " ye mahāprajñāmeghasaṃbhavāḥ,",
    "K09bsu016_u:7094": " ye prajñānidhānasaṃbhārāḥ,",
    "K09bsu016_u:7095": " ye mahāprajñāmahāsāgaravyavacāraṇanayaprayogāḥ,",
    "K09bsu016_u:7096": " ye mahopāyakauśalyanayaprayogāḥ,",
    "K09bsu016_u:7097": " ye mahopāyakauśalyapariśuddhisaṃprayuktāḥ pūrvayogāḥ,",
    "K09bsu016_u:7098": " yāni bodhisattvamahāpraṇidhipāramitāśarīrāṇi,",
    "K09bsu016_u:7099": " yā mahāpraṇidhipāramitāpariniṣpattayaḥ,",
    "K09bsu016_u:7100": " yāni mahāpraṇidhānapāramitācaritāni,",
    "K09bsu016_u:7101": " ye mahāpraṇidhānapāramitāsaṃprayuktāḥ pūrvayogāḥ,",
    "K09bsu016_u:7102": " ye balapāramitāpratilābhamahāsaṃbhārāḥ,",
    "K09bsu016_u:7103": " ye balapāramitāpratyayāḥ ,",
    "K09bsu016_u:7104": " ye balapāramitānayamahāsāgarāḥ,",
    "K09bsu016_u:7105": " ye balapāramitānirdeśāḥ,",
    "K09bsu016_u:7106": " ye balapāramitāsaṃprayuktāḥ pūrvayogāḥ,",
    "K09bsu016_u:7107": " ye jñānapāramitānayāḥ,",
    "K09bsu016_u:7108": " ye jñānapāramitāprayogāḥ,",
    "K09bsu016_u:7109": " ye jñānapāramitāviśuddhinayāḥ,",
    "K09bsu016_u:7110": " yā jñānapāramitādiśaḥ,",
    "K09bsu016_u:7111": " ye jñānapāramitānugamāḥ,",
    "K09bsu016_u:7112": " ye jñānapāramitāprasarāḥ,",
    "K09bsu016_u:7113": " yāni jñānapāramitānayasamavasaraṇāni,",
    "K09bsu016_u:7114": " ye jñānapāramitāvijñaptinayāḥ,",
    "K09bsu016_u:7115": " yāni jñānapāramitāprasarānusaraṇāni,",
    "K09bsu016_u:7116": " yāni jñānapāramitāspharaṇāni,",
    "K09bsu016_u:7117": " ye jñānapāramitāpravistarāḥ,",
    "K09bsu016_u:7118": " ye jñānapāramitākāyāḥ,",
    "K09bsu016_u:7119": " ye jñānapāramitāsamudranayāḥ,",
    "K09bsu016_u:7120": " ye jñānapāramitāpariniṣpattisaṃprayuktāḥ pūrvayogāḥ,",
    "K09bsu016_u:7121": " ye jñānapāramitācaryāprakārapravicayapraveśasaṃbhavasamudāgamāḥ,",
    "K09bsu016_u:7122": " ye jñānapāramitāsamavasaraṇanayasaṃprayuktā dharmādharmasaṃgrahadharmajñānānugamāḥ",
    "K09bsu016_u:7123": " karmajñānānugamāḥ kṣetrajñānānugamāḥ kalpajñānānugamāḥ tryadhvajñānānugamāḥ buddhotpādajñānānugamā",
    "K09bsu016_u:7124": " buddhajñānānugamā bodhisattvajñānānugamā bodhisattvacittasaṃbhavajñānānugamā bodhisattvavyavasthānajñānānugamā",
    "K09bsu016_u:7125": " bodhisattvasaṃbhavajñānānugamāḥ,",
    "K09bsu016_u:7126": " bodhisattvaprasthānajñānānugamāḥ,",
    "K09bsu016_u:7127": " bodhisattvapraṇidhijñānānugamāḥ,",
    "K09bsu016_u:7128": " bodhisattvadharmacakrajñānānugamāḥ,",
    "K09bsu016_u:7129": " bodhisattvadharmapravicayajñānānugamāḥ,",
    "K09bsu016_u:7130": " bodhisattvadharmasāgaranayajñānānugamāḥ,",
    "K09bsu016_u:7131": " bodhisattvadharmasamudrajñānānugamāḥ,",
    "K09bsu016_u:7132": " bodhisattvadharmaparivartajñānānugamāḥ,",
    "K09bsu016_u:7133": " bodhisattvadharmanidhānajñānānugamāḥ,",
    "K09bsu016_u:7134": " bodhisattvadharmagatijñānānugamāḥ,",
    "K09bsu016_u:7135": " ye pramuditanayanajagadvirocanāyā rātridevatāyā yāvadanantamadhyārambaṇajñānapāramitāsaṃprayuktā bodhisattvadharmāḥ,",
    "K09bsu016_u:7136": " tānasyāḥ sarvaromavivarebhya ekaikaromavivaravisṛtanānāvarṇasattvakāyameghaniścaritān sattvān paripācayamānānapaśyat /",
    "K09bsu016_u:7137": " yaduta akaniṣṭhasudarśanasudṛśātapobṛhacchuddhāvāsadevasadṛśakāyameghaniścaritān sattvān paripācayamānānapaśyat /",
    "K09bsu016_u:7138": " (Gv 193) evaṃ bṛhatphalapuṇyaprasavānabhrakadevasadṛśakāyameghaniścaritān sattvān paripācayamānānapaśyat /",
    "K09bsu016_u:7139": " śubhakṛtsnāpramāṇaśubhaparīttaśubhadevasadṛśakāyameghaniścaritān sattvān paripācayamānāpaśyat /",
    "K09bsu016_u:7140": " ābhāsvarāpramāṇābhaparīttābhadevasadṛśakāyameghaniścaritān sattvān paripācayamānānapaśyat /",
    "K09bsu016_u:7141": " mahābrahmabrahmapurohitabrahmapārṣadadevasadṛśakāyameghaniścaritān sattvān paripācayamānānapaśyat /",
    "K09bsu016_u:7142": " sāpsarogaṇasadevaputravaśavartidevarājasadṛśātmabhāvameghaniścaritān sattvān paripācayamānānapaśyat /",
    "K09bsu016_u:7143": " sāpsarogaṇasadevaputrasunirmitadevarājasadṛśātmabhāvameghaniścaritān sattvān paripācayamānānapaśyat /",
    "K09bsu016_u:7144": " sāpsarogaṇasadevaputrasaṃtuṣitadevarājasadṛśātmabhāvameghaniścaritān sattvān paripācayamānānapaśyat /",
    "K09bsu016_u:7145": " sāpsarogaṇasadevaputrasuyāmadevarājasadṛśātmabhāvameghaniścaritān sattvān paripācayamānānapaśyat /",
    "K09bsu016_u:7146": " sāpsarogaṇasadevaputraśakradevarājasadṛśātmabhāvameghaniścaritān sattvān paripācayamānānapaśyat /",
    "K09bsu016_u:7147": " dhṛtarāṣṭragandharvarājagandharvaputragandharvakanyāsadṛśātmabhāvameghaniścaritān sattvān paripācayamānānapaśyat /",
    "K09bsu016_u:7148": " virūḍhakakumbhāṇḍarājakumbhāṇḍaputrakumbhāṇḍakanyāsadṛśātmabhāvameghaniścaritān sattvān paripācayamānānapaśyat /",
    "K09bsu016_u:7149": " virūpākṣanāgarājanāgaputranāgakanyāsadṛśātmabhāvameghaniścaritān sattvān paripācayamānānapaśyat /",
    "K09bsu016_u:7150": " vaiśravaṇamahāyakṣarājayakṣaputrayakṣakanyāsadṛśātmabhāvameghaniścaritān sattvān paripācayamānānapaśyat /",
    "K09bsu016_u:7151": " drumakinnararājakinnaraputrakinnarakanyāsadṛśātmabhāvameghaniścaritān sattvān paripācayamānānapaśyat /",
    "K09bsu016_u:7152": " sumatimahoragendramahoragaputramahoragakanyāsadṛśātmabhāvameghaniścaritān sattvān paripācayamānānapaśyat /",
    "K09bsu016_u:7153": " mahābalavegasthāmagaruḍendragaruḍaputragaruḍakanyāsadṛśātmabhāvameghaniścaritān sattvān paripācayamānānapaśyat /",
    "K09bsu016_u:7154": " rāhvasurendrāsuraputrāsurakanyāsadṛśātmabhāvameghaniścaritān sattvān paripācayamānānapaśyat /",
    "K09bsu016_u:7155": " yamadharmarājayamaputrayamakanyāsadṛśātmabhāvameghaniścaritān sattvān paripācayamānānapaśyat /",
    "K09bsu016_u:7156": " sarvamanuṣyendranaranārīdārakadārikāsadṛśātmabhāvameghaniścaritān sattvān paripācayamānānapaśyat /",
    "K09bsu016_u:7157": " evaṃ sarvagatiparyāpannasarvasattvasadṛśātmabhāvameghaniścaritān sattvān paripācayamānānapaśyat /",
    "K09bsu016_u:7158": " sarvaśrāvakapratyekabuddharṣisadṛśātmabhāvameghaniścaritān sattvān paripācayamānānapaśyat /",
    "K09bsu016_u:7159": " vāyvaptejaḥskandhadevatāsadṛśātmabhāvameghaniścaritān sattvān paripācayamānānapaśyat /",
    "K09bsu016_u:7160": " sāgaranadīparvatavanaspatyauṣadhivṛkṣapṛthivīdevatāsadṛśātmabhāvameghaniścaritān sattvān paripācayamānānapaśyat /",
    "K09bsu016_u:7161": " udyānanagarabodhimaṇḍarātridivasagaganadikpādagāminīśarīrakāyikadevatāsadṛśātmabhāvameghaniścaritān sattvān paripācayamānānapaśyat /",
    "K09bsu016_u:7162": " evaṃ yāvadvajrapāṇisādṛśātmabhāvameghaniścaritān daśa diśaḥ spharitvā dharmadhātunayaprasareṣu sarvasattvasaṃmukhībhāvasthitān sattvān paripācayamānānapaśyat",
    "K09bsu016_u:7163": " ye ca pramuditanayanajagadvirocanāyā rātridevatāyāḥ prathamacittotpādasaṃbhāramukhāḥ pūrvajanmasamudāgatakuśalacittaparaṃparāvyavacchedanayāḥ,",
    "K09bsu016_u:7164": " yāni ca bodhicittotpādapraśaṃsāparaṃparānantaryāṇi (Gv 194)",
    "K09bsu016_u:7165": " cyutyupapattiparigrahaparaṃparānantaryāṇi ātmabhāvaparigrahaparaṃparānantaryāṇi nāmacakraparaṃparānantaryāṇi",
    "K09bsu016_u:7166": " kalyāṇamitropasaṃkramaṇaparaṃparānantaryāṇi buddhotpādārāgaṇaparaṃparānantaryāṇi,",
    "K09bsu016_u:7167": " dharmapadavyañjanodgrahaparaṃparānantaryāṇi bodhisattvamārgapratipatticittaparaṃparānantaryāṇi",
    "K09bsu016_u:7168": " samādhipratilābhaparaṃparānantaryāṇi samādhipratilābhādbuddhadarśanaparaṃparānantaryāṇi",
    "K09bsu016_u:7169": " kṣetradarśanacakṣuspharaṇaparaṃparānantaryāṇi kalpaparaṃparājñānacakrānantaryāṇi",
    "K09bsu016_u:7170": " dharmadhātuprativedhajñānaparaṃparānantaryāṇi sattvadhātuvyavalokanajñānaparaṃparānantaryāṇi",
    "K09bsu016_u:7171": " dharmadhātunayasāgarāvataraṇaparaṃparācyutyupapattijñānaparaṃparānantaryāṇi divyaśrotrapariśuddhipratyavekṣaṇajñānaparaṃparānantaryāṇi",
    "K09bsu016_u:7172": " sarvasattvadhātucittavyavalokanasarasvatyavakrāntimukhaparaṃparānantaryāṇi prathamadivyacakṣuravakrāntimukhaparaṃparānantaryāṇi",
    "K09bsu016_u:7173": " prathamadivyaśrotravijñaptiparaṃparānantaryāṇi prathamaparasattvacittajñānaparaṃparānantaryāṇi",
    "K09bsu016_u:7174": " prathamātmaparasattvapūrvanivāsānusmṛtijñānaparaṃparānantaryāṇi prathamābhāvapratiṣṭhānābhisaṃskārarddhipratilābhapratyayaparaṃparānantaryāṇi",
    "K09bsu016_u:7175": " maharddhivikramadikspharaṇaparaṃparānantaryāṇi bodhisattvavimokṣapratilābhaparaṃparānantaryāṇi",
    "K09bsu016_u:7176": " bodhisattvavimokṣasāgarācintyanayāvatāraparaṃparānantaryāṇi bodhisattvavikurvitaparaṃparānantaryāṇi",
    "K09bsu016_u:7177": " bodhisattvavikramaparaṃparānantaryāṇi bodhisattvākramaparaṃparānantaryāṇi bodhisattvasaṃjñāgataparaṃparānantaryāṇi",
    "K09bsu016_u:7178": " bodhisattvamārgāvatāraparaṃparānantaryāṇi,",
    "K09bsu016_u:7179": " yāvad yāni pramuditanayanajagadvirocanāyā rātridevatāyā bodhisattvasusūkṣmajñānapraveśaparaṃparānantaryāṇi,",
    "K09bsu016_u:7180": " tāni asyāḥ sarvaromavivarebhyo nirmāṇakāyameghānniścaritvā sattvebhyo dharmaṃ deśayamānānapaśyat /",
    "K09bsu016_u:7181": " saṃprakāśayamānān dyotayamānān saṃdarśayamānān udīrayamānān pravibhajamānān pravistaramānān gaṇayato nirdiśyamānān vijñāpayamānān upasaṃharamāṇānapaśyat",
    "K09bsu016_u:7182": " keṣāṃcidvātamaṇḍalīsaṃkṣobhanirghoṣarutena deśayamānānapaśyat /",
    "K09bsu016_u:7183": " keṣāṃcidapskandhasaṃkacchananirnādarutena,",
    "K09bsu016_u:7184": " keṣāṃcijjvalanārcinigarjitarutena,",
    "K09bsu016_u:7185": " keṣāṃcit sāgaragarjitanirghoṣarutena,",
    "K09bsu016_u:7186": " keṣāṃcit pṛthivīsaṃkampananirnādarutena,",
    "K09bsu016_u:7187": " keṣāṃcinmahāparvatarājasaṃghaṭṭanasaṃharṣaṇanirghoṣanirnādarutena,",
    "K09bsu016_u:7188": " keṣāṃciddevanagarasaṃkampanamadhuranirnādanirghoṣarutena,",
    "K09bsu016_u:7189": " keṣāṃciddivyavimānasaṃghaṭṭanarutena,",
    "K09bsu016_u:7190": " keṣāṃciddevendrarutena,",
    "K09bsu016_u:7191": " keṣāṃcinnāgendrarutena,",
    "K09bsu016_u:7192": " keṣāṃcidyakṣendrarutena,",
    "K09bsu016_u:7193": " keṣāṃcidgandhavendrarutena,",
    "K09bsu016_u:7194": " keṣāṃcidasurendrarutena,",
    "K09bsu016_u:7195": " keṣāṃcidgaruḍendrarutena,",
    "K09bsu016_u:7196": " keṣāṃcinmahoragarutena,",
    "K09bsu016_u:7197": " keṣāṃciddevarutena,",
    "K09bsu016_u:7198": " keṣāṃcitkinnarendrarutena,",
    "K09bsu016_u:7199": " keṣāṃcinmanuṣyendrarutena,",
    "K09bsu016_u:7200": " keṣāṃcidbrahmendrarutena,",
    "K09bsu016_u:7201": " keṣāṃcidapsaraḥsaṃgītirutena,",
    "K09bsu016_u:7202": " keṣāṃciddivyatūryasaṃpravādanarutena,",
    "K09bsu016_u:7203": " keṣāṃcinmaṇirājanirghoṣarutena,",
    "K09bsu016_u:7204": " keṣāṃcit sarvasattvakāyanānārutaiḥ pramuditanayanajagadvirocanāyā rātridevatāyā vimokṣaviṣayaṃ sattvānāṃ prabhāvayamānānapaśyat /",
    "K09bsu016_u:7205": " evaṃ bodhisattvātmabhāvameghairnānābodhisattvarutaistathāgatanirmāṇakāyameghaistathāgatarutavimātratāsvarāṅganayaiḥ",
    "K09bsu016_u:7206": " pramuditanayanajagadvirocanāyā rātridevatāyā vimokṣaviṣayaṃ saprathamacittotpādasaṃbhavaniṣpattisamudāgamaṃ",
    "K09bsu016_u:7207": " savimokṣavikrīḍitaṃ sarvasattvānāṃ vijñapyamānānapaśyat //",
    "K09bsu016_u:7208": " tasyā ekaikena nirmāṇarūpameghena praticittakṣaṇamanabhilāpyānabhilāpyāni daśadiśi loke buddhakṣetrāṇi viśodhyamānānapaśyat /",
    "K09bsu016_u:7209": " anantamadhyān sattvasamudrān sarvāpāyaduḥkhebhyo (Gv 195)",
    "K09bsu016_u:7210": " vimocyamānānapaśyat /",
    "K09bsu016_u:7211": " anantamadhyaṃ sattvadhātuṃ devamanuṣyasaṃpattau pratiṣṭhāpyamānānapaśyat /",
    "K09bsu016_u:7212": " anantamadhyān sattvasamudrān saṃsārasāgarāduccālyamānānapaśyat /",
    "K09bsu016_u:7213": " anantamadhyān sattvasamudrān śrāvakapratyekabuddhabhūmau pratiṣṭhāpyamānānapaśyat /",
    "K09bsu016_u:7214": " praticittakṣaṇamanantamadhyān sattvasamudrān daśabhūmāvāvartamānān sudhanaḥ śreṣṭhidārakaḥ paśyati sma,",
    "K09bsu016_u:7215": " śṛṇoti vyavacārayati avacarati pratividhyati nidhyāyati anugacchati anusarati anupraviśati",
    "K09bsu016_u:7216": " samatayādhitiṣṭhati yaduta pramuditanayanajagadvirocanāyā rātridevatāyā acintyasamantabhadraprītivipuladhvajabodhisattvavimokṣavikurvitavṛṣabhitānubhāvena",
    "K09bsu016_u:7217": " pūrvasabhāgacaritatvāttathāgatādhiṣṭhānādhiṣṭhitatvādacintyakuśalamūlaparipākena",
    "K09bsu016_u:7218": " samantabhadrāyāśca bodhisattvacaryāyā bhājanībhūtatvāt //",
    "K09bsu016_u:7219": " atha khalu sudhanaḥ śreṣṭhidārako mahābodhisattvaprītivegasāgarāvabhāsapratilabdho",
    "K09bsu016_u:7220": " daśadiktathāgatādhiṣṭhitaḥ pramuditanayanajagadvirocanāyā rātridevatāyāḥ purataḥ",
    "K09bsu016_u:7221": " prāñjaliḥ sthitvā pramuditanayanajagadvirocanāṃ rātridevatāmābhiḥ sārūpyābhirgāthābhirabhyaṣṭauṣīt -",
    "K09bsu016_u:7222": " gambhīradharmata jinānāṃ yatra suśikṣitāsyamitakalpān /",
    "K09bsu016_u:7223": " daśadiśi loki anupūrvaṃ rūpa yathāśayaṃ jagu pharitvā // 1 //",
    "K09bsu016_u:7224": " jñātvā nirātmakamanāthaṃ vitatha visaṃjñinaṃ satatabhrāntam /",
    "K09bsu016_u:7225": " ṛddhyā anekavidha kāyaiśvarya vidarśatva jagu vinesi // 2 //",
    "K09bsu016_u:7226": " atyantavijvara praśāntā dharmaśarīra advayaviśuddhā /",
    "K09bsu016_u:7227": " dvayāniśritaṃ jagaśeṣaṃ nirmitameghagarjana vinesi // 3 //",
    "K09bsu016_u:7228": " na ca skandhaāyatanadhātau niśrayu tubhya vidyati kadācit /",
    "K09bsu016_u:7229": " sarvāṅgapūrṇavararūpaiśvaryaṃ nigarjanairjagu vinesi // 4 //",
    "K09bsu016_u:7230": " adhyātmabāhiravimuktā uccalitā dvayodbhavasamudrāt /",
    "K09bsu016_u:7231": " saṃsārasāgari anantān darśayase gatīṣu pratibhāsān // 5 //",
    "K09bsu016_u:7232": " na ca tubhya iñjana kadācinmanyana syandanā na ca prapañcā /",
    "K09bsu016_u:7233": " loke prapañcaratabālān dharmasvabhāva darśayi vinesi // 6 //",
    "K09bsu016_u:7234": " ekāgracitta bahukalpān sarvasamādhisāgaravihāraiḥ /",
    "K09bsu016_u:7235": " pūjārthamutsṛjasi romnā nirmitamegha dikṣu sugatānām // 7 //",
    "K09bsu016_u:7236": " buddhabalanayapraveśānotarasi pratikṣaṇamanantān /",
    "K09bsu016_u:7237": " sarvān saṃgrahaprayogaṃ darśayase yathāsvamavatāraiḥ // 8 //",
    "K09bsu016_u:7238": " vyavalokya tvaṃ bhavasamudraṃ karmavicitritaṃ vividharūpān /",
    "K09bsu016_u:7239": " dharmeṣvanāvaraṇamārgaṃ deśayatī viśodhayasi sattvān // 9 //",
    "K09bsu016_u:7240": " rūpaṃ ti lakṣaṇavicitraṃ śuddha samantabhadracaraṇena /",
    "K09bsu016_u:7241": " sattvānāmāśayavaśā tvaṃ devata rūpu darśayasi loke // 10 //",
    "K09bsu016_u:7242": " (Gv 196)",
    "K09bsu016_u:7243": " atha khalu sudhanaḥ śreṣṭhidārakaḥ pramuditanayanajagadvirocanāṃ rātridevatāmābhiḥ",
    "K09bsu016_u:7244": " sārūpyābhirgāthābhirabhiṣṭutya etadavocat - kiyacciraṃ saṃsthitāsi devate anuttarāyāṃ samyaksaṃbodhau?",
    "K09bsu016_u:7245": " kiyaccirapratilabdhaścāyaṃ tvayā devate samantabhadraprītivipulavimalavegadhvajo bodhisattvavimokṣa iti //",
    "K09bsu016_u:7246": " atha khalu pramuditanayanajagadvirocanā rātridevatā sudhanaṃ śreṣṭhidārakaṃ gāthābhiradhyabhāṣata -",
    "K09bsu016_u:7247": " smarāmi atīta bahukalpān kṣetrarajopamāstata pareṇa /",
    "K09bsu016_u:7248": " kṣetraṃ maṇiprabhasukhābhaṃ tatra praśāntaghoṣu anukalpaḥ // 11 //",
    "K09bsu016_u:7249": " daśacāturdvīpanayutānāṃ koṭiśatasahasra paripūrṇam /",
    "K09bsu016_u:7250": " maṇiparvatābhaparimāṇaṃ madhyama cāturdvīpa suvicitram // 12 //",
    "K09bsu016_u:7251": " daśarājadhāninayutānāṃ koṭiśataiḥ sahasraparipūrṇam /",
    "K09bsu016_u:7252": " gandhadhvajā maṇiprabhāsā madhyamarājadhāni ramaṇīyā // 13 //",
    "K09bsu016_u:7253": " tasyāṃ viśāṃpatirabhūṣī pārthivacakravartirabhirūpo /",
    "K09bsu016_u:7254": " dvātriṃśalakṣaṇasamaṅgī so 'nuvyañjanai racitagātraḥ // 14 //",
    "K09bsu016_u:7255": " upapāduko padumagarbhe kāñcanavarṇasuprabhaśarīro /",
    "K09bsu016_u:7256": " jambudhvajaṃ sakalu sarva spharati prabhāya so gaganacārī // 15 //",
    "K09bsu016_u:7257": " putrāṇa tasya paripūrṇa śūravarāṅgarūpiṇa sahasrā /",
    "K09bsu016_u:7258": " koṭī amātya paripūrṇā paṇḍita dakṣa viddha medhāvī // 16 //",
    "K09bsu016_u:7259": " daśa istrikoṭi paripūrṇāḥ apsarasādṛśā ratividhijñā /",
    "K09bsu016_u:7260": " tāḥ sniogdhacitta hitacittā maitramanā upasthihiṣu rājñaḥ // 17 //",
    "K09bsu016_u:7261": " so co mahāpṛthivīrājā parvatacakravālapariyantāḥ /",
    "K09bsu016_u:7262": " catvāra dvīpa susamṛddhā dharmabalena āvasati sarvān // 18 //",
    "K09bsu016_u:7263": " ahu cakravartivarabhāryā brahmarutasvarā racanakāyā /",
    "K09bsu016_u:7264": " vimalaprabhā kanakavarṇā spharami prabhāya yojanasahasram // 19 //",
    "K09bsu016_u:7265": " astaṃ gate dinakararaśmi svapiti nṛpe saputraparivāraiḥ /",
    "K09bsu016_u:7266": " saṃgītighoṣa upaśānte śayanagatā ahu sukhaprasuptā // 20 //",
    "K09bsu016_u:7267": " rātrimadhyamaki yāme buddha utpannu bhū śirisamudraḥ /",
    "K09bsu016_u:7268": " tasmin vikurvita anantā darśi jino daśaddiśi pharitvā // 21 //",
    "K09bsu016_u:7269": " tān sarvakṣetrarajatulyāno siripūjitaḥ prabhasamudrān /",
    "K09bsu016_u:7270": " nānāvikurvitaśarīrān yehi pharī diśo daśa aśeṣāḥ // 22 //",
    "K09bsu016_u:7271": " (Gv 197)",
    "K09bsu016_u:7272": " pṛthivī prakampita saśailā ghoṣa nigarji te jina utpanno /",
    "K09bsu016_u:7273": " devāsurā manujanāgāḥ sarvi praharṣi te jina utpannaḥ // 23 //",
    "K09bsu016_u:7274": " buddhasya nirmitasamudrā niścari sarvaromavivarebhyaḥ /",
    "K09bsu016_u:7275": " te co daśaddiśi pharitvā loki yathāśaye bhaṇiṣu dharmam // 24 //",
    "K09bsu016_u:7276": " tāṃśco vikurvita anantān supini jino nidarśi mama sarvān /",
    "K09bsu016_u:7277": " gambhīra garjita śruṇitvā prīti mamā abhūṣi supinānte // 25 //",
    "K09bsu016_u:7278": " daśa rātridevatasahasrā upari mama sthitā nabhatalasmin /",
    "K09bsu016_u:7279": " varṇānudīryanta jinasya divyarutena māṃ bhaṇi prabodhya // 26 //",
    "K09bsu016_u:7280": " uttiṣṭha devamatibhārye eṣa jinopapanna tava rājye /",
    "K09bsu016_u:7281": " kalpāna sāgaraśatebhi durlabha saṃpaśyan sukhi viśuddho // 27 //",
    "K09bsu016_u:7282": " ahu prītisaṃbhuta vibuddhā paśyami ābha nirmala viśuddhām /",
    "K09bsu016_u:7283": " saṃpaśya 'kṣṇa iyamābhā paśyami buddha bodhidrumarāje // 28 //",
    "K09bsu016_u:7284": " dvātriṃśalakṣaṇavicitro raśmisamudra osaritu romāt /",
    "K09bsu016_u:7285": " abhyudgato yatha sumeru dakṣiṇavāmato jina samantāt // 29 //",
    "K09bsu016_u:7286": " dṛṣṭvā mama pramuditāyāścittamutpannamīdṛśa bhaveyam /",
    "K09bsu016_u:7287": " praṇidhiśca me kṛtu udāro buddhavikurvitaṃ vipula dṛṣṭvā // 30 //",
    "K09bsu016_u:7288": " pratibodhitaḥ sa maya rājā istrigaṇaśca yo 'sya parivāram /",
    "K09bsu016_u:7289": " buddhaprabhā vipula dṛṣṭvā sarvi abhūṣi prīṇitaśarīrāḥ // 31 //",
    "K09bsu016_u:7290": " upasaṃkramī jinasakāśaṃ svāmina sārdha yānanayutebhiḥ /",
    "K09bsu016_u:7291": " bahuprāṇikoṭinayutebhiḥ saṃparivāritaḥ sabalakāyaḥ // 32 //",
    "K09bsu016_u:7292": " pūjā kṛtā mayi jinasyo varṣasahasra viṃśati anūnā /",
    "K09bsu016_u:7293": " niryātitā ratana sapto pṛthivī sasāgarā ca sugatasya // 33 //",
    "K09bsu016_u:7294": " sūtrāsamudra guṇameghān praṇidhisamudra saṃbhavaviyūhān /",
    "K09bsu016_u:7295": " sarvāṃstathāgataprabhavān deśayate yathāśaya jagasmin // 34 //",
    "K09bsu016_u:7296": " sā rātridevata hitārthaṃ bodhayi māṃ tadā karuṇajātā /",
    "K09bsu016_u:7297": " tasyāṃ mama spṛha utpannā īdṛśa bhūtva bodhayi pramattān // 35 //",
    "K09bsu016_u:7298": " etanmama praṇidhicittaṃ prathamamupapannamagravarabodhau /",
    "K09bsu016_u:7299": " saṃsārasāgaragatāyā no mama niścitā bhavasamudraiḥ // 36 //",
    "K09bsu016_u:7300": " daśa buddhakoṭinayutāni ye mama pūjitā janiya śraddhām /",
    "K09bsu016_u:7301": " saṃsāri devamanujeṣū viṣayaratisukhānyabhilaṣantyā // 37 //",
    "K09bsu016_u:7302": " (Gv 198)",
    "K09bsu016_u:7303": " prathamo jinaḥ śirisamudrastatsamanantaraṃ guṇapradīpaḥ /",
    "K09bsu016_u:7304": " tṛtīyo jino ratanaketurbuddha caturtha bhūdgaganaprajñaḥ // 38 //",
    "K09bsu016_u:7305": " jina pañcamaḥ kusumagarbhaḥ ṣaṣṭhu jino asaṅgamaticandraḥ /",
    "K09bsu016_u:7306": " jinu dharmacandraprabhurājo aṣṭamu jñānamaṇḍalaprabhāsaḥ // 39 //",
    "K09bsu016_u:7307": " racanārciparvatapradīpo navamu abhūṣi tatra dvipadenduḥ /",
    "K09bsu016_u:7308": " daśamastriyadhvaprabhaghoṣaste maya pūjitā pramuditāyā // 40 //",
    "K09bsu016_u:7309": " etān daśa pramukha kṛtvā sarvi ta pūjitā naravarendrā /",
    "K09bsu016_u:7310": " na ca tāva labdha maya cakṣuryeni mamottari nayasamudram // 41 //",
    "K09bsu016_u:7311": " sarvāṅgatastadanu sattvakṣetramabhūṣi sarvaratanābham /",
    "K09bsu016_u:7312": " kalpaśca devaśirināmā tatra utpanna buddha śatapañca // 42 //",
    "K09bsu016_u:7313": " śaśimaṇḍalābhu prathamo 'bhū dvitīyu abhūṣi bhāskarapradīpaḥ /",
    "K09bsu016_u:7314": " jyotidhvajastṛtīyu buddhastasya anantaraṃ maṇisumeruḥ // 43 //",
    "K09bsu016_u:7315": " kusumārcisāgarapradīpo jvalanaśirīṣa devaśirigarbhaḥ /",
    "K09bsu016_u:7316": " obhāsarāja prabhaketurdaśamu samantajñānaprabharājaḥ // 44 //",
    "K09bsu016_u:7317": " etān daśa pramukha kṛtvā sarvi ta pūjitā maya narendrāḥ /",
    "K09bsu016_u:7318": " skandhālaye 'bhiratayā me dharmi anālaye nilayabuddhyā // 45 //",
    "K09bsu016_u:7319": " arvāgatastadanu dharmapradīpameghaśirināmā /",
    "K09bsu016_u:7320": " atra lokadhātu suvicitraḥ kalpa tadāsi brahmaprabhanāmā // 46 //",
    "K09bsu016_u:7321": " tasmin jinā aparimāṇāḥ te maya pūjitāḥ saparivārāḥ /",
    "K09bsu016_u:7322": " sarveṣa teṣa sugatānāṃ dharma śruto mi gauravi janitvā // 47 //",
    "K09bsu016_u:7323": " prathamo jino ratanamerustatsamanantaraṃ guṇasamudraḥ /",
    "K09bsu016_u:7324": " jinu dharmadhātusvaraketu dharmasamudragarjana caturthaḥ // 48 //",
    "K09bsu016_u:7325": " dharmadhvajo dharaṇitejā dharmabalaprabho gaganabuddhiḥ /",
    "K09bsu016_u:7326": " dharmārcimeruśikharābhaḥ paścima teṣu meghaśirināmā // 49 //",
    "K09bsu016_u:7327": " etān daśa pramukha kṛtvā sarvi ta pūjitā maya narendrā /",
    "K09bsu016_u:7328": " na ca meṣa dharmata vibuddhā yenima otari jinasamudrān // 50 //",
    "K09bsu016_u:7329": " tadanantaraṃ sugata āsī sūryapradīpaketuśirināmā /",
    "K09bsu016_u:7330": " kṣetrā sa buddhamati nāmnā tatra abhūcca somaśirikalpaḥ // 51 //",
    "K09bsu016_u:7331": " tasminnaśītinayutānāṃ yā maya pūjitā daśabalānām /",
    "K09bsu016_u:7332": " vividhairanantavipulebhiḥ pūjamukhebhirnaikarucirebhiḥ // 52 //",
    "K09bsu016_u:7333": " (Gv 199)",
    "K09bsu016_u:7334": " gandharvarāja prathamo 'bhū dvitīyu abhūṣi buddhadrumarājaḥ /",
    "K09bsu016_u:7335": " tṛtiyu jino guṇasumerustatsamanantaraṃ ratananetraḥ // 53 //",
    "K09bsu016_u:7336": " vairocanaprabhaviyūho dharmasamudratejaśiri buddhaḥ /",
    "K09bsu016_u:7337": " lokendratejaśiribhadraḥ paścimu sarvadharmaprabharājaḥ // 54 //",
    "K09bsu016_u:7338": " etān daśa pramukha kṛtvā pūjita te mayā sugata sarve /",
    "K09bsu016_u:7339": " na tu tāva labdha maya jñānaṃ saddharmasamudra yenavatareyam // 55 //",
    "K09bsu016_u:7340": " tadanantaraṃ supariśuddhaṃ vajramāṇiabhedyadṛḍhatejaḥ /",
    "K09bsu016_u:7341": " kṣetraṃ samantaprabhameghaṃ naikaviyūhasaṃsthitavicitram // 56 //",
    "K09bsu016_u:7342": " yasmin viśuddha bahusattvāḥ kalyatarāḥ kileśamalakṛṣṭāḥ /",
    "K09bsu016_u:7343": " kalpa praśāntamatitejāḥ buddhasahasrasaṃbhava viyūhā // 57 //",
    "K09bsu016_u:7344": " prathamo jino vajiranābhi dvitīyu abhūdasaṅgabaladhārī /",
    "K09bsu016_u:7345": " jinu dharmadhātupratibhāsaḥ sarvadiśapradīpaprabharājaḥ // 58 //",
    "K09bsu016_u:7346": " jinu pañcamaḥ karuṇatejā ṣaṣṭha abhū jino vratasamudraḥ /",
    "K09bsu016_u:7347": " jinu kṣāntimaṇḍalapradīpo aṣṭama dharmamaṇḍalaprabhāsaḥ // 59 //",
    "K09bsu016_u:7348": " obhāsasāgaraviyūhaḥ paścimu teṣa praśāntaprabharājaḥ /",
    "K09bsu016_u:7349": " etān daśa pramukha kṛtvā sarvi ta pūjitā maya narendrā // 60 //",
    "K09bsu016_u:7350": " na ca meṣa dharmata vibuddhā gaganasamā svabhāvapariśuddhā /",
    "K09bsu016_u:7351": " yatra sthihitva vicareyaṃ cārika sarvakṣetraprasareṣu // 61 //",
    "K09bsu016_u:7352": " tadanantaraṃ ca ramaṇīyaṃ gandhapradīpameghaśiri nāma /",
    "K09bsu016_u:7353": " kṣetraṃ kiliṣṭapariśuddhaṃ kalpu susaṃbhavastada babhūva // 62 //",
    "K09bsu016_u:7354": " utpanna tatra jinakoṭistebhi viyūhitasta daśakalpaḥ /",
    "K09bsu016_u:7355": " te nāyakā bhaṇiya dharmā so maya dhārita smṛtibalena // 63 //",
    "K09bsu016_u:7356": " prathamo jino vipulakīrti dharmasamudravegaśirirājaḥ /",
    "K09bsu016_u:7357": " dharmendrarāja guṇaghoṣa dharmaśiriśca devamakuṭaśca // 64 //",
    "K09bsu016_u:7358": " jñānārcitejaśirināmā saptamu teṣa āsi dupadendraḥ /",
    "K09bsu016_u:7359": " jinu aṣṭamo gaganaghoṣo navamu samantasaṃbhavapradīpaḥ // 65 //",
    "K09bsu016_u:7360": " teṣāṃ ca paścimaku buddho ūrṇaśiriprabhāsamatināmā /",
    "K09bsu016_u:7361": " te sarvi pūjita narendrā mārgu na caiṣa śodhitu asaṅgaḥ // 66 //",
    "K09bsu016_u:7362": " tadanantaraṃ varaviyūhā ratnavicitrasaṃsthitaśarīrāḥ /",
    "K09bsu016_u:7363": " ratanadhvajāgramatināmā paścima lokadhātu suvibhaktā // 67 //",
    "K09bsu016_u:7364": " (Gv 200)",
    "K09bsu016_u:7365": " sārocayaśca tada kalpastatra utpanna buddha śatapañca /",
    "K09bsu016_u:7366": " te sarvi satkṛta svayaṃbhū eta vimokṣa samabhilaṣatyā // 68 //",
    "K09bsu016_u:7367": " guṇamaṇḍalaḥ prathamu nāmnā śāntanirghoṣa sāgaraśiriśca /",
    "K09bsu016_u:7368": " ādityateja girirājo lakṣaṇameru megharutaghoṣaḥ // 69 //",
    "K09bsu016_u:7369": " dharmendrarāja guṇarājaḥ puṇyasumeru śāntaprabharājaḥ /",
    "K09bsu016_u:7370": " etān daśa pramukha kṛtvā sarvi ti pūjitā maya narendrāḥ // 70 //",
    "K09bsu016_u:7371": " mārgu viśodhitu jinānāṃ yatra samosarī jina aśeṣā /",
    "K09bsu016_u:7372": " na ca tāva labdha maya kṣāntiryā imamotare nayu jinānām // 71 //",
    "K09bsu016_u:7373": " tadanantaraṃ surucirābhaḥ śāntanirghoṣahāramatināmā /",
    "K09bsu016_u:7374": " atra lokadhātu pariśuddho alpakileśasattvaadhivāsaḥ // 72 //",
    "K09bsu016_u:7375": " kalpaḥ sukhābhiratināmā yatra aśīti buddhanayutāsan /",
    "K09bsu016_u:7376": " te sarvi pūjitā maya narendrā mārgu viśodhito jinavarāṇām // 73 //",
    "K09bsu016_u:7377": " prathamo jinaḥ kusumarāśiḥ sāgaragarbha saṃbhavagiriśca /",
    "K09bsu016_u:7378": " devendracūḍa maṇigarbha kāñcanaparvato ratanarāśiḥ // 74 //",
    "K09bsu016_u:7379": " dharmadhvajo 'tha vacanaśrīḥ paścimu teṣu jñānamati buddhaḥ /",
    "K09bsu016_u:7380": " etān daśa pramukha kṛtvā pūjita te mayā suranarendrāḥ // 75 //",
    "K09bsu016_u:7381": " arvāgabhūttadanu asti kṣetra sunirmitadhvajapradīpam /",
    "K09bsu016_u:7382": " kalpa sahasraśirināmā tatra ya buddhakoṭinayutāni // 76 //",
    "K09bsu016_u:7383": " śāntadhvajaḥ śamathaketuḥ śāntapradīpa meghaśirirājaḥ /",
    "K09bsu016_u:7384": " obhāsayantaprabharājā meghavilambitaḥ suriyatejā // 77 //",
    "K09bsu016_u:7385": " dharmapradīpaśiri meruarciśiriśca devaśirigarbhaḥ /",
    "K09bsu016_u:7386": " teṣāṃ ca paścimaku āsīt siṃhavinardito vidupradīpaḥ // 78 //",
    "K09bsu016_u:7387": " etān daśa pramukha kṛtvā pūjita te mayā sugatacandrā /",
    "K09bsu016_u:7388": " na ca tāva labdha maya kṣāntiryā imamotare nayasamudram // 79 //",
    "K09bsu016_u:7389": " arvāgatastadanu asti kṣetra samantaābhaśirināmni /",
    "K09bsu016_u:7390": " kalpo anālayaviyūhastatra ṣaḍaviṃśadbuddhanayutāni // 80 //",
    "K09bsu016_u:7391": " prathamaḥ samantaguṇameghastatsamanantaraṃ gaganacittaḥ /",
    "K09bsu016_u:7392": " buddhaḥ susaṃbhavaviyūho garjitadharmasāgaranirghoṣaḥ // 81 //",
    "K09bsu016_u:7393": " jinu dharmadhātusvaraghoṣo nirmitameghasusvaraśiriśca /",
    "K09bsu016_u:7394": " buddhaḥ samantadiśatejā dharmasamudrasaṃbhavarutaśca // 82 //",
    "K09bsu016_u:7395": " (Gv 201)",
    "K09bsu016_u:7396": " guṇasāgaro giripradīpo navamu abhūdathātra jinasūryaḥ /",
    "K09bsu016_u:7397": " ārāgitaścaramu teṣāṃ ratanaśirīpradīpaguṇaketuḥ // 83 //",
    "K09bsu016_u:7398": " yada niṣkramī sa dupadendro ratanaśiripradīpaguṇaketuḥ /",
    "K09bsu016_u:7399": " śaśivakradevi ahamāsī niṣkramamāṇu pūjiya narendram // 84 //",
    "K09bsu016_u:7400": " so me anālayaviyūha praṇidhisamudrasaṃbhavaviyūham /",
    "K09bsu016_u:7401": " sūtraṃ nigarjasu narendraḥ śrutva mi dhāritaṃ smṛtibalena // 85 //",
    "K09bsu016_u:7402": " labdhā mayā vipulacakṣuḥśāntasamādhi dhāraṇibalaṃ ca /",
    "K09bsu016_u:7403": " paśyāmyahaṃ jinasamudrān kṣetraparaṃparā kṣaṇakṣaṇena // 86 //",
    "K09bsu016_u:7404": " jātaṃ hi me karuṇagarbhā maitrinayaṃ samantaprabhamegham /",
    "K09bsu016_u:7405": " bodhāya cittu nabhatulya buddhabalāpramāṇavipulābham // 87 //",
    "K09bsu016_u:7406": " dṛṣṭvā jagadvipariyastaṃ nityasukhaprabhāsabhiniviṣṭam /",
    "K09bsu016_u:7407": " mohārthavidyatamachannaṃ kleśasamākula vitathasaṃjñi // 88 //",
    "K09bsu016_u:7408": " dṛṣṭīgatā gahanacāriṃ tṛṣṇavaśānugaṃ viṣamakarma /",
    "K09bsu016_u:7409": " gatiṣū anekavidharūpāṃ karmavicitritāṃ samudayantam // 89 //",
    "K09bsu016_u:7410": " sarvagaticyutimukhebhirye upapattibhiḥ samupapannāḥ /",
    "K09bsu016_u:7411": " jātījarāmaraṇapīḍāṃ kāyikacaitasikāmanubhavanti // 90 //",
    "K09bsu016_u:7412": " teṣāṃ tadā hitasukhārthaṃ cittamanuttaraṃ samupapannam /",
    "K09bsu016_u:7413": " yatra saṃbhavo daśabalānāṃ yāttuka sarvakṣetraprasareṣu // 91 //",
    "K09bsu016_u:7414": " tataḥ saṃbhutaḥ praṇidhimeghaḥ sarvajagatsukhapravaṇagarbhaḥ /",
    "K09bsu016_u:7415": " saṃbhārasaṃbhava anantā mārgasamudranayaanugataśca // 92 //",
    "K09bsu016_u:7416": " prasthānameghavipulābhaḥ sarvapathaprasannamukhavegaḥ /",
    "K09bsu016_u:7417": " vipulāṃśca pāramitameghān muñciṣu dharmadhātuprasareṣu // 93 //",
    "K09bsu016_u:7418": " bhūmyākramo vipulavegaḥ sarvatriyadhvasāgaranayeṣu /",
    "K09bsu016_u:7419": " bhūmiṣvasaṅgaticārī ekakṣaṇena sarvajinagāmī // 94 //",
    "K09bsu016_u:7420": " api cāpyahaṃ sugataputra carya samantabhadra avakrāntā /",
    "K09bsu016_u:7421": " daśa dharmadhātutalabhedāsteṣa samudranayamavatarāmi // 95 //",
    "K09bsu016_u:7422": " tatkiṃ manyase kulaputra anyaḥ sa tena kālena tena samayena viśāṃpatirnāma rājābhūccakravartī buddhavaṃśānupacchedāya sthitaḥ?",
    "K09bsu016_u:7423": " na khalu punaste kulaputra evaṃ draṣṭavyam /",
    "K09bsu016_u:7424": " mañjuśrīḥ kumārabhūtaḥ tena kālena tena samayena viśāṃpatirnāma rājā abhūccakravartī buddhavaṃśānupacchedāya pratipannaḥ /",
    "K09bsu016_u:7425": " yayā cāhaṃ rātridevatayā prabodhitā,",
    "K09bsu016_u:7426": " sā samantabhadreṇa bodhisattvena nirmitā /",
    "K09bsu016_u:7427": " tatkiṃ manyase kulaputra anyā sā tena kālena tena samayena bhadramatirnāma cakravartibhāryā abhūt strīratnam?",
    "K09bsu016_u:7428": " na khalvevaṃ draṣṭavyam /",
    "K09bsu016_u:7429": " ahaṃ sā tena kālena tena samayena bhadramatirnāma (Gv 202)",
    "K09bsu016_u:7430": " cakravartibhāryā abhūvaṃ strīratnam /",
    "K09bsu016_u:7431": " sāhaṃ tayā rātridevatayā pratibodhyaṃ buddhadarśane samādāpitā /",
    "K09bsu016_u:7432": " iyaccirotpāditaṃ me kulaputra anuttarāyāṃ samyaksaṃbodhau cittam /",
    "K09bsu016_u:7433": " sāhaṃ tena cittotpādena buddhakṣetraparamāṇurajaḥsamān kalpān na jātu durgativinipāteṣu upapannā /",
    "K09bsu016_u:7434": " satatasamitaṃ devamanuṣyagatiparāyaṇā /",
    "K09bsu016_u:7435": " sarvatra ca avirahitā tathāgatadarśanenābhūvam /",
    "K09bsu016_u:7436": " yāvanme bhagavato ratnaśrīpradīpaguṇaketostathāgatasyārhataḥ samyaksaṃbuddhasya sahadarśanādayaṃ samantabhadraprītivipulavimalavegadhvajo bodhisattvavimokṣaḥ",
    "K09bsu016_u:7437": " yasya pratilābhādahamevaṃrūpeṇa sarvasattvaparipākavinayārthena pratyupasthitā //",
    "K09bsu016_u:7438": " etamahaṃ kulaputra samantabhadraprītivipulavimalavegadhvajaṃ bodhisattvavimokṣaṃ jānāmi /",
    "K09bsu016_u:7439": " kiṃ mayā śakyaṃ sarvatathāgatapādamūleṣu pratikṣaṇaṃ sarvajñatāprasthānamahāvegasāgarapratilabdhānāṃ",
    "K09bsu016_u:7440": " bodhisattvānāṃ sarvaprasthānamukheṣu pratikṣaṇaṃ mahāpraṇidhānasāgarāvatārāpratiprasrabdhānāṃ",
    "K09bsu016_u:7441": " praticittakṣaṇaṃ sarvapraṇidhānasāgaranayeṣu aparāntakalpacaryāmaṇḍalābhinirhārakuśalānām,",
    "K09bsu016_u:7442": " ekaikasyāṃ ca caryāyāṃ sarvabuddhakṣetraparamāṇurajaḥsamakāyābhinirhārakuśalānām,",
    "K09bsu016_u:7443": " ekaikena ca kāyena sarvadharmadhātunayasāgaraspharaṇanām,",
    "K09bsu016_u:7444": " ekaikasmiṃśca dharmadhātunayasāgare sarvabuddhakṣetreṣu yathāśayasattvakāyavijñapticaryāsaṃdarśanakuśalānām,",
    "K09bsu016_u:7445": " ekaikasmiṃśca kṣetraparamāṇurajasyanantamadhyatathāgatasamudrāvataraṇakuśalānām,",
    "K09bsu016_u:7446": " ekaikasya ca tathāgatasya dharmadhātuspharaṇaparamatathāgatavikurvitāvataraṇakuśalānām,",
    "K09bsu016_u:7447": " ekaikasya ca tathāgatasya dharmadhātuspharaṇaparamatathāgatavikurvitāvataraṇakuśalānām,",
    "K09bsu016_u:7448": " ekaikasya ca tathāgatasya pūrvāntakalpabodhisattvacaryāsaṃbhārasaṃbhavasamudāgamāvatārakuśalānām,",
    "K09bsu016_u:7449": " ekaikasya ca tathāgatasya vimaladharmacakrasaṃpratyeṣaṇasaṃdhāraṇakuśalānāṃ sarvatryadhvatathāgatavikurvitanayasāgarāvataraṇakuśalānāṃ caryāṃ jñātuṃ guṇān vā vaktum //",
    "K09bsu016_u:7450": " gaccha kulaputra,",
    "K09bsu016_u:7451": " iyamihaiva tathāgataparṣanmaṇḍalasamanantaraṃ samantasattvatrāṇojaḥśrī nāma rātridevatā prativasati /",
    "K09bsu016_u:7452": " tāmupasaṃkramya paripṛccha - kathaṃ bodhisattvena bodhisattvacaryāmaṇḍalamavataritavyam,",
    "K09bsu016_u:7453": " kathaṃ pariśodhayitavyam //",
    "K09bsu016_u:7454": " atha khalu sudhanaḥ śreṣṭhidārakaḥ pramuditanayanajagadvirocanāyā rātridevatāyāḥ",
    "K09bsu016_u:7455": " pādau śirasābhivandya pramuditanayanajagadvirocanāṃ rātridevatāmanekaśatasahasrakṛtvaḥ",
    "K09bsu016_u:7456": " pradakṣiṇīkṛtya punaḥ punaravalokya pramuditanayanajagadvirocanāyā rātridevatāyā",
    "K09bsu016_u:7457": " antikāt prakrāntaḥ // 34 //",
    "K09bsu016_u:7458": " (Gv 203)",
    "K09bsu016_u:7459": " 37 Samantasattvatrāṇojaḥśrīḥ /",
    "K09bsu016_u:7460": " atha khalu sudhanaḥ śreṣṭhidārakoḥ tat pramuditanayanajagadvirocanāyā rātridevatāyāḥ samantabhadraprītivipulavimalavegadhvajaṃ bodhisattvavimokṣamadhimucyamāno",
    "K09bsu016_u:7461": " adhigacchan praviśan prasaran spharamāṇo 'nugacchan anusaran pratilabhamāno bhāvayan",
    "K09bsu016_u:7462": " paribhāvayan kalyāṇamitrānuśāsanīṃ pratipadyamāno 'vavādānuśāsanīnirdeśānantaryatāyai",
    "K09bsu016_u:7463": " pramuditanayanajagadvirocanāyā rātridevatāyāḥ saṃpreṣaṇānuśāsanīmanusmaran,",
    "K09bsu016_u:7464": " kalyāṇamitradarśanānugatena sarvendriyamaṇḍalena samantadigabhimukhena kalyāṇamitradarśanapratilābhasamudācāreṇa",
    "K09bsu016_u:7465": " sarvamānavigatena kalyāṇamitragaveṣaṇamanasikāreṇa mahāsaṃbhārasaṃbhavavyavasitena",
    "K09bsu016_u:7466": " kalyāṇamitrārāgaṇavikrameṇa kalyāṇamitraikotībhāvagataiḥ sarvakuśalamūlaiḥ kalyāṇamitrasarvopāyakauśalyacariteṣvabhedyāśayapratipannaḥ",
    "K09bsu016_u:7467": " kalyāṇamitrasaṃniśrayasaṃvardhanamahāvīryavegasāgarasaṃjātaḥ sarvakalpakalyāṇamitrasamatānugatasaṃvāsapraṇidhānaḥ",
    "K09bsu016_u:7468": " samantasattvatrāṇojaḥśriyo rātridevatāyā antikamupasaṃkrāntaḥ //",
    "K09bsu016_u:7469": " tasyopasaṃkrāmataḥ samantasattvatrāṇojaḥśrī rātridevatā sarvalokābhimukhajagadvinayanidarśanānantabodhisattvavimokṣavṛṣabhitāsaṃdarśanārthaṃ",
    "K09bsu016_u:7470": " vicitralakṣaṇānuvyañjanaparaniṣpannakāyaṃ saṃdarśya ūrṇakośātsamantajñānārciḥpradīpavimalajyotidhvajaṃ",
    "K09bsu016_u:7471": " nāma raśmiṃ prāmuñcadanantamadhyaraśmiparivāram /",
    "K09bsu016_u:7472": " sa sarvalokamavabhāsya sudhanasya śreṣṭhidārakasya mūrdhni nipatya sarvaśarīramanuspharati sma /",
    "K09bsu016_u:7473": " samanantaraspṛṣṭaśca sudhanaḥ śreṣṭhidārakastena raśminā,",
    "K09bsu016_u:7474": " atha tāvadeva atyantavirajomaṇḍalaṃ nāma samādhiṃ pratyalabhata,",
    "K09bsu016_u:7475": " yasya pratilābhātpramuditanayanajagadvirocanāyā rātridevatāyāḥ samantasattvatrāṇojaḥśriyaśca",
    "K09bsu016_u:7476": " rātridevatāyā mārgāntare yatpṛthivīmaṇḍalaṃ tatra yāvanti tejaḥparamāṇurajāṃsi vā",
    "K09bsu016_u:7477": " apsu paramāṇurajāṃsi vā pṛthivīparamāṇurajāṃsi vā vajraparamāṇurajāṃsi vā vividhamahāmaṇiratnarajaḥparamāṇurajāṃsi",
    "K09bsu016_u:7478": " vā puṣpagandhacūrṇaparamāṇurajāṃsi vā ratnavyūhaparamāṇurajāṃsi vā sarvārambaṇaparamāṇurajāṃsi vā,",
    "K09bsu016_u:7479": " teṣu sarveṣu paramāṇurajaḥsu ekaikasmin paramāṇurajasi buddhakṣetraparamāṇurajaḥsamān lokadhātūn saṃvartamānān vivartamānāṃścāpaśyat /",
    "K09bsu016_u:7480": " sāpskandhān satejaḥskandhān savāyuskandhān sapṛthivīskandhān samalokadhātusattvān",
    "K09bsu016_u:7481": " sādhiṣṭhānān nānāsaṃsthānān saṃpratiṣṭhānān nānāpṛthivītalavyūhān nānāparvataparivārān",
    "K09bsu016_u:7482": " nānānadītaḍāgavyūhān nānāsāgaraparisaṃsthānān nānādivyavibhaktibhavanavyūhān nānāvṛkṣasaṃsthānān nānāgaganālaṃkārān,",
    "K09bsu016_u:7483": " sadevanagarabhavanālaṃkārān sanāganagarabhavanālaṃkārān sayakṣanagarabhavanālaṃkārān sagandharvanagarabhavanālaṃkārān sāsuranagarabhavanālaṃkārān",
    "K09bsu016_u:7484": " sakinnaranagarabhavanālaṃkārān,",
    "K09bsu016_u:7485": " samahoraganagarabhavanālaṃkārān,",
    "K09bsu016_u:7486": " samanuṣyanagarabhavanālaṃkārān,",
    "K09bsu016_u:7487": " sasarvadigvidigvyavasthānasarvasattvanagarabhavanālaṃkārān,",
    "K09bsu016_u:7488": " sanarakalokagativiṣayān,",
    "K09bsu016_u:7489": " satiryagyonilokaviṣayān,",
    "K09bsu016_u:7490": " sayamalokaviṣayān,",
    "K09bsu016_u:7491": " samanuṣyagativyavacāracyutyupapattiviṣayān,",
    "K09bsu016_u:7492": " nānopapattyabhisaṃbhinnān,",
    "K09bsu016_u:7493": " anantagatibhedasamavasaraṇān /",
    "K09bsu016_u:7494": " teṣu ca lokadhātuṣu vimātratāmadrākṣīt /",
    "K09bsu016_u:7495": " yaduta kāṃścillokadhātūna saṃkliṣṭānapaśyat /",
    "K09bsu016_u:7496": " kāṃścitpariśuddhān,",
    "K09bsu016_u:7497": " kāṃścidekāntasaṃkliṣṭān, (Gv 204)",
    "K09bsu016_u:7498": " kāṃścidgatipariśuddhān,",
    "K09bsu016_u:7499": " kāṃścitsaṃkliṣṭaviśuddhān,",
    "K09bsu016_u:7500": " kāṃścidviśuddhasaṃkliṣṭān,",
    "K09bsu016_u:7501": " kāṃścidekāntapariśuddhān,",
    "K09bsu016_u:7502": " kāṃścitsamatalapraveśān,",
    "K09bsu016_u:7503": " kāṃścidavamūrdhapratiṣṭhānān,",
    "K09bsu016_u:7504": " kāṃścidvyatyastasaṃsthānān,",
    "K09bsu016_u:7505": " teṣu lokadhātuṣu sarvasattvagatiṣu sarvasattvopapattiṣu samantasattvatrāṇojaḥśriyaṃ rātridevatāṃ prativineyasattvasarvasattvābhimukhāmapaśyat",
    "K09bsu016_u:7506": " sarvalokāsaṃbhinnadarśanatayā yathāyuḥpramāṇānāṃ sattvānāṃ nānādhimuktigocarāṇāṃ",
    "K09bsu016_u:7507": " yathātmabhāvānāṃ yathātmavacanaprajñaptiniruktisaṃskāravyavahārāṇāṃ yathāprayogānāṃ",
    "K09bsu016_u:7508": " yathādhipateyānāṃ paripākavinayamupādāya sarvasattvāsaṃbhinnasaṃmukhāvasthitāmapaśyat //",
    "K09bsu016_u:7509": " yaduta nānānarakagatiparyāpannānāṃ sattvānāṃ vividhanarakaduḥkhabhayavinivartanatāyai,",
    "K09bsu016_u:7510": " nānātiryagyonyupapannānāṃ sattvānāmanyonyasaṃbhakṣaṇabhayavinivartanatāyai,",
    "K09bsu016_u:7511": " yamalokagatiparyāpannānāṃ sattvānāṃ kṣutpipāsādiduḥkhabhayavinivartanatāyai,",
    "K09bsu016_u:7512": " nāgalokagatiparyāpannānāṃ sattvānāṃ sarvanāgaduḥkhabhayavinivartanatāyai,",
    "K09bsu016_u:7513": " sarvakāmadhātuparyāpannānāṃ sattvānāṃ sarvakāmadhātukaduḥkhabhayavinivartanatāyai,",
    "K09bsu016_u:7514": " manuṣyalokagatiparyāpannānāṃ sattvānāmandhakāratamisrāyāṃ rātrau sarvāndhakārabhayavinivartanatāyai,",
    "K09bsu016_u:7515": " avarṇāyaśokīrtiśabdaślokābhiniviṣṭānāṃ sattvānāṃ sarvāyaśokīrtibhayavinivartanatāyai,",
    "K09bsu016_u:7516": " parṣacchāradyabhayaniviṣṭānāṃ sattvānāṃ parṣacchāradyabhayavinivartanatāyai,",
    "K09bsu016_u:7517": " maraṇabhayabhītānāṃ sattvānāṃ maraṇabhayavinivartanatāyai,",
    "K09bsu016_u:7518": " durgatiprapātabhayabhītānāṃ sattvānāṃ durgatiprapātabhayavinivartanāyai,",
    "K09bsu016_u:7519": " ājīvikābhayabhītānāṃ sattvānāmājīvikābhayavinivartanatāyai,",
    "K09bsu016_u:7520": " kuśalamūlavipraṇāśabhayabhītānāṃ sattvānāṃ kuśalamūlavipraṇāśabhayavinivartanatāyai,",
    "K09bsu016_u:7521": " bodhicittasaṃmoṣaṇabhayabhītānāṃ sattvānāṃ bodhicittasaṃmoṣaṇabhayavinivartanatāyai,",
    "K09bsu016_u:7522": " pāpamitrasamavadhānabhayabhītānāṃ sattvānāṃ pāpamitrasamavadhānabhayavinivartanatāyai,",
    "K09bsu016_u:7523": " kalyāṇamitravipravāsabhayabhītānāṃ kalyāṇamitravipravāsabhayavinivartanatāyai,",
    "K09bsu016_u:7524": " śrāvakapratyekabuddhabhūmiprapātabhayabhītānāṃ sattvānāṃ śrāvakapratyekabuddhabhūmiprapātabhayavinivartanatāyai,",
    "K09bsu016_u:7525": " vividhasaṃsārasaṃvāsaduḥkhabhayabhītānāṃ vividhasaṃsāraduḥkhabhayavinivartanatāyai,",
    "K09bsu016_u:7526": " visabhāgasarvasamavadhānabhītānāṃ sattvānāṃ visabhāgasarvasamavadhānabhayavinivartanatāyai,",
    "K09bsu016_u:7527": " viṣamakālopapattibhayabhītānāṃ sattvānāṃ viṣamakālopapattibhayavinivartanatāyai,",
    "K09bsu016_u:7528": " viṣamakulopapattibhayabhītānāṃ sattvānāṃ viṣamakulopapattibhayavinivartanatāyai,",
    "K09bsu016_u:7529": " pāpakarmādhyāpattibhayabhītānāṃ",
    "K09bsu016_u:7530": " pāpakarmādhyāpattibhayavinivartanatāyai,",
    "K09bsu016_u:7531": " karmakleśāvaraṇabhayabhītānāṃ karmakleśāvaraṇabhayavinivartanatāyai,",
    "K09bsu016_u:7532": " vividhasaṃjñāgataniketabandhanabhayabhītānāṃ sattvānāṃ vividhasaṃjñāgataniketabhayavinivartanatāyai sarvasattvānāmasaṃbhinnasaṃmukhāvasthitāmapaśyat",
    "K09bsu016_u:7533": " yaduta aṇḍajānāṃ sattvānāṃ jarāyujānāṃ saṃsvedajānāmupapādukānāṃ rūpiṇāmarūpiṇāṃ saṃjñināṃ naivasaṃjñināṃ nāsaṃjñināṃ sarvasattvaparitrāṇapraṇidhānabalābhinirhṛtatvāt,",
    "K09bsu016_u:7534": " vipulabodhisattvasamādhivegavikramabalena bodhisattvamahābhijñābalaparākrameṇa samantabhadrabodhisattvacaryāpraṇidhyabhinirhābalena mahākaruṇānayasāgaravegasaṃjātatvāt,",
    "K09bsu016_u:7535": " sarvajagadapraṇihitamahāmaitrīspharaṇatāyai (Gv 205)",
    "K09bsu016_u:7536": " sarvasattvasukhasamudayaprītivegavivardhanatāyai sarvasattvasaṃgrahajñānaprayogatāyai vipulabodhisattvavimokṣavikurvitavṛṣabhitāsamanvāgatatvāt,",
    "K09bsu016_u:7537": " sarvakṣetrapariśodhanābhimukhīmapaśyat /",
    "K09bsu016_u:7538": " sarvadharmajñānānubodhābhimukhīṃ sarvabuddhapūjopasthānābhimukhīṃ sarvatathāgataśāsanasaṃdhāraṇābhimukhīṃ",
    "K09bsu016_u:7539": " sarvakuśalopacayābhimukhīṃ sarvabodhisattvacaryāvivardhanābhimukhīṃ sarvasattvacittānāvaraṇābhimukhasthitāṃ",
    "K09bsu016_u:7540": " sarvasattvendriyaparipācanābhimukhasthitāṃ sarvasattvādhimuktisamudraviśodhanābhimukhīṃ",
    "K09bsu016_u:7541": " sarvasattvāvaraṇīyadharmavinivartanābhimukhīṃ sarvasattvājñānāndhakāravidhamanābhimukhīṃ",
    "K09bsu016_u:7542": " sarvakuśalāparyayābhimukhīmapaśyat sarvajñajñānālokasaṃjananatāyai //",
    "K09bsu016_u:7543": " atha khalu sudhanaḥ śreṣṭhidārakaḥ samantasattvatrāṇojaḥśriyo rātridevatāyā idamacintyaṃ",
    "K09bsu016_u:7544": " sarvalokābhimukhajagadvinayanidarśanabodhisattvavimokṣavṛṣabhitāvikurvitaṃ dṛṣṭvā",
    "K09bsu016_u:7545": " praharṣajāto mahāprītivegasāgarapratilabdhaḥ samantasattvatrāṇojaḥśriyo rātridevatāyāḥ",
    "K09bsu016_u:7546": " sarvaśarīreṇa praṇipatya ūrdhvaṃ vadanamavalokayāmāsa /",
    "K09bsu016_u:7547": " atha khalu samantasattvatrāṇojaḥśrī rātrīdevatā tāṃ bodhisattvarūpalakṣaṇaviśuddhisaṃpadamantardhāpya rātridevatārūpeṇa sarvavikurvitāni pravartayamānā adhyatiṣṭhat /",
    "K09bsu016_u:7548": " atha khalu sudhanaḥ śreṣṭhidārakaḥ samantasattvatrāṇojaśriyo rātridevatāyāḥ purataḥ prāñjaliḥ sthitvā tasyāṃ velāyāmimā gāthā abhāṣata -",
    "K09bsu016_u:7549": " dṛṣṭo mayā vipulakāyu tavā varalakṣaṇo ratanaābharaṇa /",
    "K09bsu016_u:7550": " anuvyañjanaiḥ citravicitraśubhairgaganaṃ jyotiṣagaṇena yathā // 1 //",
    "K09bsu016_u:7551": " tavanantakṣetrarajadhātusamaṃ prabhamaṇḍalaṃ pravarakāyaśubham /",
    "K09bsu016_u:7552": " nānāvidhānupamavarṇanibhā yena spharī diśamanantatalā // 2 //",
    "K09bsu016_u:7553": " bahu raśmijāla jagaccittasamāstvaṃ sarvaromamukhataḥ sṛjase /",
    "K09bsu016_u:7554": " raśmīmukhe rucirapadmasthitāḥ tava nirmitā jagi sameti duḥkham // 3 //",
    "K09bsu016_u:7555": " gandhārcimeghapaṭalāṃ sṛjase jagarūpasaṃsthitasamantaśubhām /",
    "K09bsu016_u:7556": " puṣpā pravarṣanta samantamukhaṃ spharati dharmadhātugata sarvajinān // 4 //",
    "K09bsu016_u:7557": " ratanārciparvatamerunibhaṃ tava ābhakūṭu vipulaṃ vimalam /",
    "K09bsu016_u:7558": " yena prabhāsati samantajage mohāndhakāra vinivartayase // 5 //",
    "K09bsu016_u:7559": " tava sūryameghapaṭalā vipulā sada niścaranti vadanādvimalāḥ /",
    "K09bsu016_u:7560": " vairocanasya viṣayaṃ vipulaṃ tava sūryamaṇḍalaprabhotsṛjati // 6 //",
    "K09bsu016_u:7561": " tava candrajyotiṣaprabhā vimalā nayanebhi megha sada niścariṣu /",
    "K09bsu016_u:7562": " te co daśaddiśi spharitva jagaṃ dyotanti loki timiropahatā // 7 //",
    "K09bsu016_u:7563": " tava lakṣaṇairjagaśarīrasamā gacchati nirmitasamudra diśaḥ /",
    "K09bsu016_u:7564": " te dharmadhātuvipulaspharaṇāḥ paripācayantyamitasarvagaṇān // 8 //",
    "K09bsu016_u:7565": " tava kāyu dṛśyati hi dikprasaraiḥ sarvajagābhimukha prītikaraḥ /",
    "K09bsu016_u:7566": " rājāgnicorajalajātyamitaṃ sarvaṃ bhayaṃ śamayase vinayan // 9 //",
    "K09bsu016_u:7567": " (Gv 206)",
    "K09bsu016_u:7568": " yada preṣitastava sakāśamahaṃ samupasthito guṇa vicintayatā /",
    "K09bsu016_u:7569": " tada raśmimaṇḍala śubhā vimalā bhrumukhāntarātu tava niścariṣu // 10 //",
    "K09bsu016_u:7570": " obhāsayan diśa samudraśatānāloka loki vipulāṃ janiya /",
    "K09bsu016_u:7571": " nānāvikurvita vidarśya bahūnastaṃgatā mama śarīri tadā // 11 //",
    "K09bsu016_u:7572": " yada raśmiṇḍala mamā nipatī tada saukhyamadbhutamudāramabhūt /",
    "K09bsu016_u:7573": " okrānta dhāraṇi samādhiśatā paśyāmi dikṣu ca jinānamitā // 12 //",
    "K09bsu016_u:7574": " kramavikrame yada dharā kramataḥ paramāṇusaṃkhyanayu jñātu mayā /",
    "K09bsu016_u:7575": " paśyāmi kṣetraparamāṇusamā kṣetrāṇi ekaparamāṇuraje // 13 //",
    "K09bsu016_u:7576": " rajasi sthitā pṛthaganekavidhā nekāntakliṣṭa bahu kṣetraśatā /",
    "K09bsu016_u:7577": " duḥkhāni yeṣvanubhavanti janāḥ paridevaroditaninādarutaiḥ // 14 //",
    "K09bsu016_u:7578": " saṃkliṣṭaśuddha puna kṣetra bahūn alpaṃ sukhaṃ vipula yatra duḥkha /",
    "K09bsu016_u:7579": " samudenti yeṣu jina kāruṇika jinaśrāvakā api pratyekajināḥ // 15 //",
    "K09bsu016_u:7580": " pariśuddhakliṣṭa puna kṣetranayā bahubodhisattvaracanāpracitāḥ /",
    "K09bsu016_u:7581": " naranārimaṇḍita sudarśanīyāḥ jinavaṃśu yatra sthihatī ruciraḥ // 16 //",
    "K09bsu016_u:7582": " kṣetrasamudra vipula vimalā rajasi sthitā samatalānugatā /",
    "K09bsu016_u:7583": " vairocane caritā hi purā pariśodhitā vipulakalpaśataiḥ // 17 //",
    "K09bsu016_u:7584": " sarveṣu kṣetraprasareṣu jināḥ saṃdṛśyiṣu drumavarendragatāḥ /",
    "K09bsu016_u:7585": " bodhi vibuddhyayu vikurvayato cakraṃ pravartyaṃ vinayanti jagat // 18 //",
    "K09bsu016_u:7586": " paśyāmi tvāmanugatāmapi tāṃ vairocanasya viṣaye vipule /",
    "K09bsu016_u:7587": " pūjā sahasranayutaiḥ amitaiḥ sarvān jinān samabhipūjayantī // 19 //",
    "K09bsu016_u:7588": " atha khalu sudhanaḥ śreṣṭhidārakaḥ imā gāthā bhāṣitvā samantasattvatrāṇojaḥśriyaṃ rātridevatāmetadavocat - āścaryaṃ devate,",
    "K09bsu016_u:7589": " yāvadbhambhīro 'yaṃ bodhisattvavimokṣaḥ /",
    "K09bsu016_u:7590": " kiṃ nāma ayaṃ vimokṣaḥ?",
    "K09bsu016_u:7591": " kiyaccirapratilabdhaścāyaṃ tvayā?",
    "K09bsu016_u:7592": " kathaṃ ca pratipadyamāno bodhisattvaḥ imaṃ bodhisattvavimokṣaṃ pariśodhayati?",
    "K09bsu016_u:7593": " āha - durabhisaṃbhavaṃ kulaputra etatsthānaṃ sadevakena lokena saśrāvakapratyekabuddhena /",
    "K09bsu016_u:7594": " tatkasya hetoḥ?",
    "K09bsu016_u:7595": " samantabhadrabodhisattvacaryāpraṇidhānānugatānāṃ hi bodhisattvānāmeṣa gocaro mahākaruṇāgarbhāṇāṃ",
    "K09bsu016_u:7596": " sarvajagatparitrāṇapratipannānāṃ sarvākṣaṇāpāyadurgatipathaviśodhanapratipannānāṃ",
    "K09bsu016_u:7597": " sarvakṣetrānuttarabuddhakṣetrapariśuddhipratipannānāṃ sarvabuddhakṣetratathāgatavaṃśānupacchedapratipannānāṃ",
    "K09bsu016_u:7598": " sarvabuddhaśāsanasaṃdhāraṇapratipannānāṃ sarvakalpabodhisattvacaryāsaṃvāsasaṃvasanamahāpraṇidhānasāgarāvatīrṇānāṃ",
    "K09bsu016_u:7599": " sarvadharmasāgaravitimirajñānālokaviśodhanapratipannānāmekakṣaṇena sarvatryadhvanayasāgarajñānālokavihārapratilabdhānāṃ",
    "K09bsu016_u:7600": " bodhisattvānāmeṣa viṣayaḥ /",
    "K09bsu016_u:7601": " atha ca punastathāgatādhiṣṭhānena nirdekṣyāmi -",
    "K09bsu016_u:7602": " (Gv 207)",
    "K09bsu016_u:7603": " bhūtapūrvaṃ kulaputra atīte 'dhvani buddhakṣetraparamāṇurajaḥsamānāṃ kalpānāṃ pareṇa",
    "K09bsu016_u:7604": " vairocanatejaḥśriyāṃ lokadhātau virajomaṇḍalo nāma kalpo 'bhūt sumeruparamāṇurajaḥsamabuddhotpādaprabhavaḥ /",
    "K09bsu016_u:7605": " sā khalu punarvairocanatejaḥśrīlokadhātuḥ sarvaratnameghavyūhā vajramayavimānabhavanapratimaṇḍitābhūt //",
    "K09bsu016_u:7606": " atha sā lokadhātuḥ sarvavimalaprabhamaṇirājasāgarapratiṣṭhitā sarvagandharājamaṇiratnaśarīrā",
    "K09bsu016_u:7607": " samantaparimaṇḍalaviśuddhasaṃkliṣṭā sarvābharaṇameghavitānasaṃchāditā sarvavyūhamaṇicakravālasahasraparikṣiptā",
    "K09bsu016_u:7608": " cāturdvīpikakoṭiniyutaśatasahasrasuracitavyūhā /",
    "K09bsu016_u:7609": " kācittatra cāturdvīpikā saṃkliṣṭāsaṃkliṣṭakarmaṇāṃ sattvānāmāvāsaḥ,",
    "K09bsu016_u:7610": " kācitsaṃkliṣṭaviśuddhavyāmiśrakarmaṇāṃ sattvānāmāvāsaḥ,",
    "K09bsu016_u:7611": " kācidviśuddhasaṃkliṣṭānāṃ sattvānāmāvāsaḥ uttaptakuśalamūlānāmalpasāvadyānām,",
    "K09bsu016_u:7612": " kācidekāntapariśuddhānāṃ bodhisattvānāmāvāsaḥ //",
    "K09bsu016_u:7613": " tasyāḥ khalu punarvairocanaśriyo lokadhātoḥ pūrveṇa cakravālānusaṃdhau ratnakusumapradīpadhvajā",
    "K09bsu016_u:7614": " nāma cāturdvīpikā bhūmiśuddhisaṃkliṣṭā akṛṣṭoptaśāliparibhogā pūrvakarmavipākābhinirvṛttakūṭāgārabhavanavimānaparibhogā",
    "K09bsu016_u:7615": " samantāt kalpavṛkṣasaṃchāditā nānāgandhavṛkṣasadāpramuktakośagandhameghā vividhamālyavṛkṣasadāpravarṣitamālyameghā",
    "K09bsu016_u:7616": " vicitrapuṣpavṛkṣā acintyavarṇagandhapuṣpavarṣaughapramuktā nānāvarṇacūrṇavṛkṣasadāpramuktakośasarvagandharatnarājacūrṇavarṣābhipravṛṣṭā",
    "K09bsu016_u:7617": " vividharatnavṛkṣamahāmaṇiratnakośavisṛtavarṇāvabhāṣitā divyavādyavṛkṣasarvavādyameghavātasamīritagaganatalapramuktamadhuranirghoṣā",
    "K09bsu016_u:7618": " candrasūryarātriṃdivāsukhaprabhavā maṇiratnasamantāvabhāsasamabhūmibhāgā //",
    "K09bsu016_u:7619": " tasyāṃ khalu cāturdvīpikāyāṃ daśa rājadhānīkoṭīniyutaśatasahasrāṇyabhūvan /",
    "K09bsu016_u:7620": " ekaikā ca rājadhānī samantānnadīsahasraparikṣiptā /",
    "K09bsu016_u:7621": " sarvāśca tā nadyo vicitradivāpuṣpaughasaṃkaravāhinyo divyatūryasaṃgītimanojñamadhuranirghoṣāḥ",
    "K09bsu016_u:7622": " sarvaratnadrumatīrasuruciravyūhāḥ nānāratnapratimaṇḍitāḥ nausaṃcāriṇyo yathecchāvividhasukhaparibhogyāḥ /",
    "K09bsu016_u:7623": " ekaikasyāṃ ca nadyantarikāyāṃ daśa nagarakoṭīniyutaśatasahasrāṇi saṃsthitānyabhūvan /",
    "K09bsu016_u:7624": " ekaikaṃ ca nagaraṃ daśagrāmakoṭīniyutaśatasahasraparivāram /",
    "K09bsu016_u:7625": " sarve te grāmanagaranigamā anekadivyodyānabhavanavimānakoṭīniyutaśatasahasraparivārā abhūvan /",
    "K09bsu016_u:7626": " tasyāṃ khalu punaścāturdvīpikāyāṃ jambudvīpasya madhye ratnakusumapradīpā nāma madhyamā rājadhānyabhūt,",
    "K09bsu016_u:7627": " ṛddhā ca sphītā ca kṣemā ca subhikṣā ca ākīrṇabahujanadevamanuṣyā ca daśakuśalakarmapathasamāttānāṃ sattvānāmālayaḥ /",
    "K09bsu016_u:7628": " tasyāṃ khalu punā ratnakusumapradīpāyāṃ rājadhānyāṃ vairocanaratnapadmagarbhaśrīcūḍo",
    "K09bsu016_u:7629": " nāma rāja abhūta cakravartī caturdvīpeśvaraḥ aupapādukaḥ padmagarbhe dvātriṃśanmahāpuruṣalakṣaṇasamalaṃkṛtaśarīro",
    "K09bsu016_u:7630": " dhārmiko dharmarājaḥ saptaratnasamanvāgataḥ /",
    "K09bsu016_u:7631": " pūrṇaṃ cāsya sahasramabhūt putrāṇāṃ śūrāṇāṃ vīrāṇāṃ varāṅgarūpiṇāṃ parasainyapramardakānāṃ sarvākārasuparipūrṇavarāṅgānām /",
    "K09bsu016_u:7632": " daśa cāsya strīkoṭīniyutaśatasahasrāṇyantaḥpuramabhūt sarvāsāṃ cakravartisabhāgakuśalamūlasaṃbhavānāṃ",
    "K09bsu016_u:7633": " sabhāgacaritānāṃ saharatnakāyālaṃkārāṇāṃ kalyāṇacittānāṃ devakanyānirviśeṣasadṛśarūpāṇāṃ",
    "K09bsu016_u:7634": " jāmbūnadasuvarṇavarṇakāyānāṃ nānādivyagandharomakūpapramuktagātrāṇāṃ (Gv 208)",
    "K09bsu016_u:7635": " divyagandhavimalaprabhāpramuñcanaśarīrāṇām /",
    "K09bsu016_u:7636": " daśa cāsya amātyakoṭyo 'bhūvan pariṇāyakaratnapramukhāḥ //",
    "K09bsu016_u:7637": " tasya khalu vairocanaratnapadmagarbhaśrīcūḍasya rājñaścakravartinaḥ saṃpūrṇaśrīvakrā nāma bhāryā abhūt strīratnam,",
    "K09bsu016_u:7638": " abhirūpā prāsādikā darśanīyā paramaśubhavarṇapuṣkalatayā samanvāgatā /",
    "K09bsu016_u:7639": " abhinīlakeśī abhinīlanetrā suvarṇavarṇacchavirbrahmasvarā satatapramuktaprabhāśarīrā samantādyojanasahasramanekavarṇayā divyagandhaprabhayā spharati sma /",
    "K09bsu016_u:7640": " tasyāśca saṃpūrṇaśrīvakrāyā rājabhāryāyāpadmabhadrābhirāmanetraśrīrnāma cakravartiduhitā abhūt,",
    "K09bsu016_u:7641": " sarvāṅgasaṃpūrṇā abhirūpā prāsādikā darśanīyā sarvalokātṛptadarśanā /",
    "K09bsu016_u:7642": " tadyathāpi nāma kulaputra rājñaścakravartino darśanena na kaścit tṛpyati,",
    "K09bsu016_u:7643": " evameva tasyāḥ padmabhadrābhirāminetraśriyaścakravartiduhiturna kaściddarśanena tṛptimāpadyate sthāpayitvā prajñātṛptān /",
    "K09bsu016_u:7644": " tena ca kālena tena samayena amitāyuṣaḥ sattvā abhūvan na niyatāyuṣaḥ,",
    "K09bsu016_u:7645": " nāsti antareṇa kālakriyā /",
    "K09bsu016_u:7646": " tena ca kālena sattvānāṃ saṃsthānanānātvamapi prajñāyate sma /",
    "K09bsu016_u:7647": " varṇanānātvamapi svaranānātvamapi nāmadheyanānātvamapi kulanānātvamapi āyuṣpramāṇanānātvamapi",
    "K09bsu016_u:7648": " ārohapariṇāhavimātratāmapi utsāhabalaparākramasthāmavimātratāmapi manāpāmanāpakaraṇīyavimātratāmapi",
    "K09bsu016_u:7649": " udārahīnādhimuktinānātvamapi prajñāyate sma /",
    "K09bsu016_u:7650": " tatra ye sattvāḥ suvarṇā abhūvannudārādhimuktikāḥ saṃpūrṇagātrā abhirūpā darśanīyāḥ,",
    "K09bsu016_u:7651": " ta evaṃ vācamabhāṣanta - ahaṃ bhoḥ puruṣa suvarṇatarastvatsakāśāditi /",
    "K09bsu016_u:7652": " evaṃ ye sattvāḥ susaṃsthitaśarīrā abhūvan,",
    "K09bsu016_u:7653": " te duḥsaṃsthitaśarīrān sarvānavamanyante sma /",
    "K09bsu016_u:7654": " te tena anyonyāvamānanāsamuditena akuśalamūlena āyuḥpramāṇādapi parihīyante sma,",
    "K09bsu016_u:7655": " varṇādapi balādapi saukhyādapi parihīyante sma //",
    "K09bsu016_u:7656": " tasyāṃ khalu ratnakusumapradīpāyāṃ rājadhānyāmuttareṇa samantāvabhāsanadharmameghanirghoṣadhvajo",
    "K09bsu016_u:7657": " nāma bodhimaṇḍavṛkṣo 'bhūt sarvatathāgatabodhimaṇḍavyūhapratikṣaṇadarśanaḥ abhedyavajramaṇirājasāramūlaḥ",
    "K09bsu016_u:7658": " sarvamaṇiratnanicitavipulodviddhaskandhaḥ sarvaratnamayaskandhaśākhāpatrapalāśapuṣpaphalaḥ",
    "K09bsu016_u:7659": " saṃpannaḥ samantasuvibhaktaḥ samabhāgābhipralambaracitaśākhaḥ samantaspharaṇākṣayatāvyūho",
    "K09bsu016_u:7660": " nānāratnārcividyutsamantabhadrapramuktāvabhāsaḥ sarvatathāgataviṣayavikurvitanirghoṣānuravitaḥ //",
    "K09bsu016_u:7661": " tasya khalu bodhimaṇḍasya purato ratnakusumavidyuddharmanigarjitameghaghoṣaṃ nāma gandhodakasaro 'bhūddaśaratnadrumakoṭīniyutaśatasahasraparivāram",
    "K09bsu016_u:7662": " sarve ca te ratnavṛkṣā bodhivṛkṣasaṃsthānā abhūvan /",
    "K09bsu016_u:7663": " tasya khalu punā ratnakusumavidyuddharmanigarjitameghaghoṣasya mahāgandhodakasarasaḥ sarvamaṇiratnasuvibhaktanicitāni kūlānyabhūvan,",
    "K09bsu016_u:7664": " sarvaratnahārapralambitāni viśuddharatnamayasarvabhavanavyūhopaśobhitāni viśuddhasarvābharaṇavyūhasamalaṃkṛtāni /",
    "K09bsu016_u:7665": " sarvaśca bodhimaṇḍo 'pramāṇaiḥ padmagarbhairacintyavyūhamahāmaṇiratnakūṭāgāraiḥ samantātparivṛto 'bhūt /",
    "K09bsu016_u:7666": " tasya khalu punā ratnakusumavidyuddharmanigarjitameghaghoṣasya gandhodakasarasaḥ",
    "K09bsu016_u:7667": " madhyāt sarvatryadhvatathāgataviṣayapatrasaṃdhividyotitameghavyūhaṃ nāma mahāratnarājapadmaṃ prādurabhūt //",
    "K09bsu016_u:7668": " (Gv 209)",
    "K09bsu016_u:7669": " tatra mahāpadme samantajñānārciśrīguṇaketudhvajo nāma tathāgataḥ prādurbabhūva teṣāṃ sumeruparamāṇurajaḥsamānāṃ tathāgatānāṃ prathamakalpikaḥ,",
    "K09bsu016_u:7670": " yena tasmin kalpe sarvaprathamamanuttarā samyaksaṃbodhirabhisaṃbuddhā /",
    "K09bsu016_u:7671": " so 'nekavarṣasahasrāṇi dharmaśravaṇena sattvān paripācya daśavarṣasahasraṃ raśmyavabhāsavikurvitena paripācayāmāsa tatra daśabhirvarṣasahasraiḥ sa tathāgataḥ prādurbhaviṣyatīti /",
    "K09bsu016_u:7672": " yattataḥ sarvatryadhvatathāgataviṣayapatrasaṃdhividyotitaraśmimeghavyūhamahāratnarājapadmāt sarvasattvavirajaḥpradīpā nāma raśmirniścacāra,",
    "K09bsu016_u:7673": " yayā raśmyā te sattvāḥ spṛṣṭāḥ saṃjānanti sma - daśabhirvarṣasahasraistathāgata utpatsyata iti,",
    "K09bsu016_u:7674": " navabhirvarṣasahasraiḥ sa tathāgata utpatsyata iti /",
    "K09bsu016_u:7675": " yattato mahābodhivṛkṣādvirajovatīśrīgarbhā nāma raśmirniścacāra,",
    "K09bsu016_u:7676": " yayā raśmyā te sattvāḥ spṛṣṭāḥ sarvarūpāṇi sūkṣmāṇyapaśyan - aṣṭābhirvarṣasahasraiḥ sa tathāgata utpatsyata iti /",
    "K09bsu016_u:7677": " yattata eva mahābodhivṛkṣāt sarvasattvakarmavipākanirghoṣā nāma raśmirniścacāra,",
    "K09bsu016_u:7678": " yayā raśmyā te sattvāḥ spṛṣṭāḥ svakasvakān karmasamudrānavataranti sma,",
    "K09bsu016_u:7679": " karmasmṛtijñānaṃ ca pratyalabhanta - saptabhirvarṣasahasraiḥ sa tathāgata utpatsyata iti /",
    "K09bsu016_u:7680": " yattata eva mahābodhivṛkṣāt sarvakuśalamūlasaṃbhavanirghoṣā nāma raśmirniścacāra,",
    "K09bsu016_u:7681": " yayā raśmyā te sattvāḥ spṛṣṭāḥ paripūrṇā avikalasarvendriyāḥ saṃtiṣṭhante sma - ṣaḍbhirvarṣasahasraiḥ sa tathāgata utpatsyata iti /",
    "K09bsu016_u:7682": " yattata eva mahābodhivṛkṣādacintyabuddhaviṣayanidarśananirghoṣā nāma raśmirniścacāra,",
    "K09bsu016_u:7683": " yayā te sattvāḥ spṛṣṭāḥ udārātiśayatayā vikurvanti sma - pañcabhirvarṣasahasraiḥ sa tathāgata utpatsyata iti /",
    "K09bsu016_u:7684": " yattata eva mahābodhivṛkṣāt sarvabuddhakṣetrapariśuddhinigarjitapratibhāsavijñāpanā nāma raśmirniścacāra,",
    "K09bsu016_u:7685": " yayā te sattvāḥ spṛṣṭāḥ sarvākārāṃ buddhakṣetrapariśuddhimadrākṣuḥ caturbhirvarṣasahasraiḥ sa tathāgata utpatsyata iti /",
    "K09bsu016_u:7686": " yattata eva mahābodhivṛkṣāt sarvatathāgataviṣayāsaṃbhedapradīpā nāma raśmirniścacāra,",
    "K09bsu016_u:7687": " yayā te sattvāḥ spṛṣṭāḥ tasya tathāgatasya sarvatrānugatavikurvitamavataranti sma - tribhirvarṣasahasraiḥ sa tathāgata utpatsyata iti /",
    "K09bsu016_u:7688": " yattata eva mahābodhivṛkṣātsarvajagadabhimukhapradīpā nāma raśmirniścacāra,",
    "K09bsu016_u:7689": " yayā te sattvāḥ spṛṣṭāḥ tathāgatamabhimukhamadhimucyāpaśyan - dvābhyāṃ varṣasahasrābhyāṃ sa tathāgata utpasyata iti /",
    "K09bsu016_u:7690": " yattata eva mahābodhivṛkṣāt tryadhvajñānavidyutpradīpā nāma raśmirniścacāra satathāgatapūrvayoganirghoṣā nāma,",
    "K09bsu016_u:7691": " yayā te sattvāḥ spṛṣṭāḥ tasya tathāgatasya pūrvayogasamudrānavakalpayāmāsuravataranti",
    "K09bsu016_u:7692": " sma - varṣasahasreṇa sa tathāgata utpatsyata iti /",
    "K09bsu016_u:7693": " yattato mahābodhivṛkṣādvitimirajñānatathāgatapradīpā nāma raśmirniścacāra,",
    "K09bsu016_u:7694": " yayā te sattvāḥ spṛṣṭāḥ samantacakṣuṣkatāṃ pratyalabhanta sarvatathāgatavikurvitabuddhakṣetrasarvasattvadarśanatāyai - varṣaśatena sa tathāgata utpatsyata iti /",
    "K09bsu016_u:7695": " yattata eva mahābodhivṛkṣāt sarvajagadbuddhadarśanavipākakuśalamūlasaṃbhavā nāma raśmirniścacāra,",
    "K09bsu016_u:7696": " yayā te sattvāḥ spṛṣṭāḥ tathāgatotpādasaṃjñāṃ pratyalabhanta - saptāhena sa tathāgata utpatsyata iti /",
    "K09bsu016_u:7697": " yattata eva mahābodhivṛkṣāt sarvasattvapraharṣaprītiprāmodyasamudayanirghoṣā nāma raśmirniścacāra,",
    "K09bsu016_u:7698": " yayā te sattvāḥ spṛṣṭāḥ buddhadarśanamahāprītivegasaṃjātā abhūvan /",
    "K09bsu016_u:7699": " iti hi kulaputra ebhirevaṃrūpairapramāṇaiḥ raśmiparipācananayairdaśavarṣasahasrāṇi sattvān paripācya saptame divase pūrṇe (Gv 210)",
    "K09bsu016_u:7700": " sarvaṃ taṃ lokadhātumapramāṇaiḥ saṃkampananayaiḥ saṃkampya ekāntapariśuddhāmadhyatiṣṭhat yāvaddaśasu dikṣu sarvatathāgatānāṃ buddhakṣetrapariśuddhiḥ",
    "K09bsu016_u:7701": " tāmapi sarvāṃ praticittakṣaṇaṃ tatra buddhakṣetranānāvidhācintyavyūhān saṃdarśayāmāsa /",
    "K09bsu016_u:7702": " atha paścime saptāhe ye tatra lokadhātau sattvā buddhadarśanaparipakvāḥ,",
    "K09bsu016_u:7703": " te sarve bodhimaṇḍābhimukhāḥ sthitā abhūvan //",
    "K09bsu016_u:7704": " atha khalu tasmin lokadhātau sarvacakravālebhya sarvasumerubhyaḥ sarvaparvatebhyaḥ",
    "K09bsu016_u:7705": " sarvanadībhyaḥ sarvasāgarebhyaḥ sarvavṛkṣebhyaḥ sarvapṛthivītalebhyaḥ sarvanagarebhyaḥ",
    "K09bsu016_u:7706": " sarvaprākārebhyaḥ sarvabhavanebhyaḥ sarvavimānebhyaḥ sarvavastrābharaṇaparibhogebhyaḥ",
    "K09bsu016_u:7707": " sarvavādyavṛkṣebhyaḥ sarvatūryasaṃgītibhyaḥ sarvanirmāṇavyūhebhyaḥ ekaikasmādārambaṇāt",
    "K09bsu016_u:7708": " sarvatathāgataviṣayaprabhavaṃ nigarjamānāḥ sarvagandhadhūpameghānnirścārya sarvaratnārcimeghān",
    "K09bsu016_u:7709": " sarvagandhadhūpārcigarbhān sarvagandhamaṇivigrahameghān sarvamaṇivastraratnābharaṇameghān",
    "K09bsu016_u:7710": " sarvaratnapuṣpasumerumeghān sarvacūrṇameghān sarvatathāgataraśmimeghān vidyotayamānāḥ",
    "K09bsu016_u:7711": " sarvatathāgataprabhāmaṇḍalameghānniścārayamāṇāḥ sarvavādyatūryameghān saṃghaṭṭayamānāḥ",
    "K09bsu016_u:7712": " sarvatathāgatapraṇidhānanirghoṣameghān pramuñcayamānāḥ sarvatathāgatasvarāṅgarutasamudrameghān",
    "K09bsu016_u:7713": " nigarjayamānāḥ sarvatathāgatalakṣaṇānuvyañjanavicitrapratibhāsameghān nidarśayamānāḥ",
    "K09bsu016_u:7714": " acintyāni tathāgatotpādapūrvanimittāni saṃdarśya tasya sarvatryadhvatathāgataviṣayapatrasaṃdhidyotitaraśmimeghavyūhamahāratnarājapadmasya",
    "K09bsu016_u:7715": " bodhau daśabuddhakṣetraparamāṇurajaḥsamā mahāratnarājapadmaparivārāḥ samavatiṣṭhanta /",
    "K09bsu016_u:7716": " teṣāṃ ca mahāratnarājapadmaparivārāṇāṃ mahāratnapadmānāṃ kesarakarṇikāsu daśabuddhakṣetraparamāṇurajaḥsamāni mahāmaṇiratnagarbhāṇi siṃhāsanāni prādurabhūvan /",
    "K09bsu016_u:7717": " teṣu ca maṇiratnagarbheṣvāsaneṣu daśabuddhakṣetraśatasahasraparamāṇurajaḥsamā bodhisattvāḥ paryaṅkaniṣaṇṇāḥ prādurbabhūvuḥ //",
    "K09bsu016_u:7718": " samanantarābhisaṃbuddhasya tasya bhagavataḥ samantajñānaratnārciśrīguṇaketurājñaḥ tathāgatasya anuttarāṃ samyaksaṃbodhim,",
    "K09bsu016_u:7719": " atha tāvadeva daśasu dikṣu sarvalokadhātutathāgatā anuttarāṃ samyaksaṃbodhimabhisaṃbudhya yathāśayānāṃ sattvānāmabhimukhaṃ dharmacakraṃ pravartayāmāsuḥ",
    "K09bsu016_u:7720": " tena tato lokadhātoraprameyāḥ sattvāḥ sarvadurgativinipātebhyo vinivartitāḥ /",
    "K09bsu016_u:7721": " aprameyāḥ sattvāḥ svargopapattipratiṣṭhāpitāḥ /",
    "K09bsu016_u:7722": " aprameyāḥ sattvāḥ śrāvakabhūmau pratiṣṭhāpitāḥ /",
    "K09bsu016_u:7723": " aprameyāḥ sattvāḥ pratyekabodhau paripācitāḥ /",
    "K09bsu016_u:7724": " aprameyāḥ sattvā vegaprabhāniryāṇāyāṃ bodhau paripācitāḥ /",
    "K09bsu016_u:7725": " aprameyāḥ sattvā vimalaparākramadhvajāyāṃ bodhau paripācitāḥ /",
    "K09bsu016_u:7726": " aprameyāḥ sattvāḥ dharmaprabhāvanābhavananiryāṇāyāṃ bodhau pratiṣṭhāpitāḥ /",
    "K09bsu016_u:7727": " aprameyāḥ sattvā indriyapariśuddhiprabhāvanāniryāṇāyāṃ bodhau paripācitāḥ /",
    "K09bsu016_u:7728": " aprameyāḥ sattvāḥ balasamatāsamudācārānugamaniryāṇāyāṃ bodhau paripācitāḥ /",
    "K09bsu016_u:7729": " aprameyāḥ sattvā dharmanagarābhimukhaviṣayayānasaṃbhavaniryāṇāyāṃ bodhau pratiṣṭhāpitāḥ /",
    "K09bsu016_u:7730": " aprameyāḥ sattvāḥ sarvatrānugatarddhyabhisaṃbhinnanayayānananiryāṇāyāṃ bodhau pratiṣṭhāpitāḥ /",
    "K09bsu016_u:7731": " aprameyāḥ sattvāḥ caryāprayogasamavasaraṇanayaniryāṇāyāṃ bodhau pratiṣṭhāpitāḥ /",
    "K09bsu016_u:7732": " aprameyāḥ sattvāḥ samādhiprasthānanayaniryāṇāyāṃ bodhau pratiṣṭhāpitāḥ /",
    "K09bsu016_u:7733": " aprameyāḥ sattvāḥ sarvārambaṇaviṣayapariśuddhimaṇḍalanayaniryāṇāyāṃ bodhau pratiṣṭhāpitāḥ /",
    "K09bsu016_u:7734": " aprameyāḥ sattvā bodhisattvabodhau cittamutpāditāḥ /",
    "K09bsu016_u:7735": " aprameyāḥ sattvā bodhisattvamārge (Gv 211)",
    "K09bsu016_u:7736": " pratiṣṭhāpitāḥ /",
    "K09bsu016_u:7737": " aprameyāḥ sattvāḥ pāramitāmārgaviśuddhau pratiṣṭhāpitāḥ /",
    "K09bsu016_u:7738": " aprameyāḥ sattvāḥ prathamāyāṃ bodhisattvabhūmau pratiṣṭhāpitāḥ /",
    "K09bsu016_u:7739": " evaṃ tasya tathāgatasya acintyena buddhavṛṣabhitāvikurvitena dharmacakraṃ pravartayataḥ",
    "K09bsu016_u:7740": " praticittakṣaṇamanantāprameyāḥ sattvā dvitīyāyāṃ tṛtīyāyāṃ caturthyāṃ pañcabhyāṃ",
    "K09bsu016_u:7741": " ṣaṣṭhyāṃ saptamyāmaṣṭabhyāṃ navamyām,",
    "K09bsu016_u:7742": " aprameyāḥ sattvā daśabhyāṃ bhūmau pratiṣṭhāpitāḥ /",
    "K09bsu016_u:7743": " aprameyāḥ sattvāḥ praṇidhānavaiśeṣikāyāṃ bodhisattvacaryāyāmavatāritāḥ /",
    "K09bsu016_u:7744": " aprameyāḥ sattvāḥ samantabhadrabodhisattvacaryāpraṇidhānaviśuddhau pratiṣṭhāpitāḥ /",
    "K09bsu016_u:7745": " evaṃ tasya tathāgatasya acintyena buddhavṛṣabhitāvikurvitena dharmacakraṃ pravartayataḥ praticittakṣaṇamanantamadhyasattvadhāturvinayamagamat",
    "K09bsu016_u:7746": " tasmiṃśca lokadhātau sarvasattvā yathāśayāstasya tathāgatasya nānātmabhāvopāyakauśalyapramuktāṃ dharmadeśanāmājānanti sma //",
    "K09bsu016_u:7747": " tasyāṃ khalu punā ratnakusumapradīpāyāṃ rājadhānyāṃ rūpavarṇaviṣayaparibhogamadamattānāṃ",
    "K09bsu016_u:7748": " sattvānāmanyonyamavamanyamānānāṃ vinayavaśaṃ samupādāya samantabhadro bodhisattva",
    "K09bsu016_u:7749": " udāravarṇarūpagatamabhinirmāya tāṃ rājadhānīmanuprāptaḥ /",
    "K09bsu016_u:7750": " tasyodārayā prabhayā sarvā sā rājadhānyavabhāsitā /",
    "K09bsu016_u:7751": " yā ca tasyā rājadhānyāḥ prabhā,",
    "K09bsu016_u:7752": " yā ca rājñaścakravartino vairocanaratnapadmagarbhaśrīcūḍasya svaśarīraniryātā prabhā,",
    "K09bsu016_u:7753": " yā ca strīratnasya prabhā,",
    "K09bsu016_u:7754": " yā ca ratnavṛkṣāṇāṃ prabhā,",
    "K09bsu016_u:7755": " yā ca mahāmaṇiratnasya prabhā,",
    "K09bsu016_u:7756": " yā ca candrasūryagrahanakṣatrajyotiṣāṃ prabhā,",
    "K09bsu016_u:7757": " yā ca sarvajambudvīpe prabhā,",
    "K09bsu016_u:7758": " sā ca sarvā na prajñāyate sma /",
    "K09bsu016_u:7759": " tadyathāpi nāma āditye udite vigate 'ndhakāre na candragrahanakṣatrajyotiṣāṃ nāgnerna maṇīnāṃ prabhā prajñāyate sma,",
    "K09bsu016_u:7760": " evameva samantabhadrasya bodhisattvasya prabhayābhibhūtāḥ tatra jambudvīpe sarvaprabhā na prajñāyate sma /",
    "K09bsu016_u:7761": " tadyathāpi nāma jāmbūnadakanakabimbasya purato maṣivigraho na śobhate na bhāsate na tapati na virocate,",
    "K09bsu016_u:7762": " evameva samantabhadrasya bodhisattvasya purataḥ teṣāṃ sattvānāṃ rūpakāyā na śobhante,",
    "K09bsu016_u:7763": " na bhāsante,",
    "K09bsu016_u:7764": " na tapanti,",
    "K09bsu016_u:7765": " na virocante //",
    "K09bsu016_u:7766": " teṣāmetadabhavat - ko 'nvayaṃ bhaviṣyati devo vā brahmā vā,",
    "K09bsu016_u:7767": " yasya purato vayaṃ na śobhāmahe,",
    "K09bsu016_u:7768": " na bhāsāmahe,",
    "K09bsu016_u:7769": " na tapāmo na virocāmahe kāyena vā prabhayā vā śubhayā vā varṇena vā tejasā vā?",
    "K09bsu016_u:7770": " na cāsya śaknumo nimittamudgrahītum //",
    "K09bsu016_u:7771": " atha khalu samantabhadro bodhisattvaḥ tasyā ratnakusumapradīpāyā rājadhānyā madhye",
    "K09bsu016_u:7772": " vairocanaratnapadmagarbhaśrīcūḍasya rājñaścakravartino vimānasyoparyantarikṣe sthitvā",
    "K09bsu016_u:7773": " taṃ vairocanaratnapadmagarbhaśrīcūḍaṃ rājānaṃ cakravartinametadavocat - yat khalu",
    "K09bsu016_u:7774": " mahārāja jānīyāḥ - tathāgato 'rhan samyaksaṃbuddho loka utpannaḥ /",
    "K09bsu016_u:7775": " ihaiva tava vijite samantadharmāvabhāsadharmameghanirghoṣadhvajabodhimaṇḍe viharati //",
    "K09bsu016_u:7776": " atha khalu samantajñānārcipadmabhadrābhirāmanetraśrīcandrā rājaduhitā samantabhadrasya",
    "K09bsu016_u:7777": " bodhisattvasya rūpakāyaṃ dṛṣṭvā prabhāvikurvitamābharaṇanirghoṣaṃ ca śrutvā mahāprītiprāmodyavegajātā",
    "K09bsu016_u:7778": " tasyāṃ velāyāmevaṃ cittamutpādayāmāsa - yanme kiṃcidupacitakuśalamūlaṃ tenāhamīdṛśaṃ",
    "K09bsu016_u:7779": " kāyaṃ pratilabheyam /",
    "K09bsu016_u:7780": " (Gv 212) īdṛśamalaṃkāram,",
    "K09bsu016_u:7781": " īdṛśāni lakṣaṇāni,",
    "K09bsu016_u:7782": " īdṛśamīryāpatham,",
    "K09bsu016_u:7783": " īdṛśīmṛddhim /",
    "K09bsu016_u:7784": " yathā anenāndhakārāyāṃ rātrau sattvānāmavabhāsaṃ saṃjanayya buddhotpādaḥ saṃprakāśitaḥ,",
    "K09bsu016_u:7785": " tathāhamapi sattvānāmajñānāndhakāraṃ vidhūya mahājñānālokaṃ kuryām /",
    "K09bsu016_u:7786": " yatra yatra cotpadyeyam,",
    "K09bsu016_u:7787": " sarvatrāvirahitā syāmanena kalyāṇamitreṇa //",
    "K09bsu016_u:7788": " atha khalu kulaputra vairocanaratnapadmagarbhaśrīcūḍaścakravartī sādha caturaṅgena balakāyena,",
    "K09bsu016_u:7789": " sārdhaṃ saptabhī ratnaiḥ,",
    "K09bsu016_u:7790": " sārdhaṃ strīgaṇaparivāreṇa,",
    "K09bsu016_u:7791": " sārdhaṃ putrāmātyanaigamairjānapadaiḥ,",
    "K09bsu016_u:7792": " mahatyā rājarddhyā,",
    "K09bsu016_u:7793": " mahatā rājānubhāvena tasyā ratnakusumapradīpāyā rājadhānyā uccālya yojanamūrdhvaṃ",
    "K09bsu016_u:7794": " vihāyasyabhyudgamya sarvaṃ jambudvīpaṃ sarvāvatīṃ cāturdvīpikalokadhātuṃ mahāvabhāsena",
    "K09bsu016_u:7795": " spharitvā sarvasattvānāṃ buddhadarśanasamādāpanārthaṃ sarvaratnaparvateṣu pratibhāsaṃ",
    "K09bsu016_u:7796": " saṃdarśya sarvacāturdvīpikalokadhātuparyāpannānāṃ sattvānāmabhimukhaṃ sthitvā tadbuddhadarśanaṃ",
    "K09bsu016_u:7797": " gāthābhigītena saṃvarṇayāmāsa -",
    "K09bsu016_u:7798": " buddha loke samutpannastrātā yaḥ sarvadehinām /",
    "K09bsu016_u:7799": " sarve vrajanta utthāya draṣṭuṃ lokavināyakam // 20 //",
    "K09bsu016_u:7800": " kadācitkalpakoṭībhirutpadyante tathāgatāḥ /",
    "K09bsu016_u:7801": " prakāśayanti te dharmaṃ hitārthaṃ sarvadehinām // 21 //",
    "K09bsu016_u:7802": " dṛṣṭvā lokaṃ viparyastamajñānatimirāvṛtam /",
    "K09bsu016_u:7803": " saṃsāraduḥkhābhihataṃ saṃjanya mahatīṃ kṛpām // 22 //",
    "K09bsu016_u:7804": " kalpakoṭīrasaṃkhyeyāścaritā bodhicārikā /",
    "K09bsu016_u:7805": " sattvānāṃ paripākārthaṃ sarvaduḥkhopaśāntaye // 23 //",
    "K09bsu016_u:7806": " paryatyajan hastapādā karṇanāsā śirāṃsi ca /",
    "K09bsu016_u:7807": " kalpānanantaparyantā buddhabodhyamṛtāptaye // 24 //",
    "K09bsu016_u:7808": " durlabhāḥ kalpakoṭībhirloke lokavināyakāḥ /",
    "K09bsu016_u:7809": " amoghaṃ śravaṇaṃ yeṣāṃ darśanaṃ paryupāsanam // 25 //",
    "K09bsu016_u:7810": " bodhyāsananiṣaṇṇo 'yaṃ dṛśyate vadatāṃ varaḥ /",
    "K09bsu016_u:7811": " māraṃ sasainyaṃ nirjitya vibuddho bodhimuttamām // 26 //",
    "K09bsu016_u:7812": " buddhakāyaṃ ca vīkṣadhvaṃ anantaraśmimaṇḍalam /",
    "K09bsu016_u:7813": " nānāvarṇaṃ viniḥsṛtya prahlādayati yajjagat // 27 //",
    "K09bsu016_u:7814": " raśmimeghānasaṃkhyeyān buddharomaviniḥsṛtān /",
    "K09bsu016_u:7815": " vindanti prītimatulāṃ sattvā yairavabhāsitāḥ // 28 //",
    "K09bsu016_u:7816": " svakasvakena cittena pūjayadhvaṃ vināyakam /",
    "K09bsu016_u:7817": " janayitvā mahardvīryameta yāmastadantikam // 29 //",
    "K09bsu016_u:7818": " (Gv 213)",
    "K09bsu016_u:7819": " atha khalu rājā vairocanaratnapadmagarbhaśrīcūḍaścābhirgāthābhiḥ svavijitavāsinaḥ",
    "K09bsu016_u:7820": " sarvān sattvān saṃcodya daśabhirvividhapūjāmeghasahasraiścakravartikuśalamūlapariniṣpannaiḥ",
    "K09bsu016_u:7821": " samantāvabhāsadharmameghanirghoṣadhvajaṃ bodhimaṇḍaṃ samantādabhipravarṣan yena sa",
    "K09bsu016_u:7822": " bhagavān samantajñānaratnārciśrīguṇaketurājastathāgataḥ tenopasaṃkrāntaḥ sarvaratnacchatrameghasaṃchāditamākāśaṃ kurvan,",
    "K09bsu016_u:7823": " sarvapuṣpavitānameghavitatamākāśaṃ kurvan,",
    "K09bsu016_u:7824": " sarvavastrameghasaṃchāditālaṃkāramākāśaṃ kurvan,",
    "K09bsu016_u:7825": " sarvaratnakiṅkiṇījālameghairgaganamalaṃkurvan,",
    "K09bsu016_u:7826": " sarvagandhasāgaranirdhūpitagandhārcimeghālaṃkāraṃ gaganatalamadhitiṣṭhan,",
    "K09bsu016_u:7827": " sarvaratnāsanamaṇiratnavastraprajñaptaviracanameghālaṃkāraṃ gaganatalamadhitiṣṭhan,",
    "K09bsu016_u:7828": " sarvaratnadhvajameghocchritālaṃkāraṃ gaganatalamadhitiṣṭhān,",
    "K09bsu016_u:7829": " sarvabhavanavimānameghasaṃchannālaṃkāraṃ gaganatalamadhitiṣṭhan,",
    "K09bsu016_u:7830": " sarvapuṣpameghasaṃchannālaṃkāraṃ gaganatalamadhitiṣṭhan,",
    "K09bsu016_u:7831": " sarvapūjāvyūhameghābhipravarṣaṇālaṃkāraṃ gaganatalamadhitiṣṭhan /",
    "K09bsu016_u:7832": " upasaṃkramya bhagavataḥ samantajñānaratnarciśrīguṇaketurājasya tathāgatasya pādau",
    "K09bsu016_u:7833": " śirasābhivandya taṃ bhagavantamanekaśatasahasrakṛtvaḥ pradakṣiṇīkṛtya tasya bhagavataḥ",
    "K09bsu016_u:7834": " purataḥ samantadigvidyotitamahāmaṇiratnapadmagarbhāsane nyaṣīdat //",
    "K09bsu016_u:7835": " atha khalu samantajñānaratnārciḥpadmabhadrābhirāmanetraśrīcandrā cakravartiduhitā",
    "K09bsu016_u:7836": " svānyābharaṇāni kāyānnirmucya tairābharaṇaistaṃ bhagavantaṃ samantajñānaratnārciśrīguṇaketurājānaṃ",
    "K09bsu016_u:7837": " tathāgatamabhyavakirat /",
    "K09bsu016_u:7838": " atha tānyābharaṇāni tasya bhagavataḥ upari mūrdhasaṃdhau mahāmaṇiratnābharaṇacchatraṃ",
    "K09bsu016_u:7839": " saṃsthitamabhūvan vicitramaṇiratnajālaparikṣiptaṃ nāgendrakāyaparigṛhītaṃ sarvābharaṇaśarīrasusaṃsthitaparimaṇḍalaṃ",
    "K09bsu016_u:7840": " daśābharaṇacchatramaṇḍalaparivāritamekāntapariśuddhaṃ kūṭāgārasaṃsthānavicitravyūhaṃ",
    "K09bsu016_u:7841": " sarvaratnābharaṇameghasaṃchāditaṃ sarvamaṇirājadrumavyūhasaṃchannaṃ sarvagandhasāgaramaṇirājasamalaṃkṛtam /",
    "K09bsu016_u:7842": " tasya madhye dharmadhātuprabhavasarvaratnamaṇiśākhāpralambaṃ nāma mahābodhivṛkṣamadrākṣīt anantamadhyavyūhanirdeśaṃ pradakṣiṇanānāvyūhasaṃdarśanam",
    "K09bsu016_u:7843": " tatra vairocanaṃ nāma tathāgatamadrākṣīt anabhilāpyabuddhakṣetraparamāṇurajaḥsamairbodhisattvaiḥ",
    "K09bsu016_u:7844": " parivṛtaṃ puraskṛtaṃ sarvaiḥ samantabhadrabodhisattvacaryāpraṇidhānaniryātaiḥ nānābodhisattvairacintyavyūhāsaṃbhinnavihāribhiḥ,",
    "K09bsu016_u:7845": " sarvalokendrāṃśca tadabhimukhānadrākṣīt /",
    "K09bsu016_u:7846": " tasya bhagavato vairocanasyānantamadhyaṃ buddhavikurvitamadrākṣīt,",
    "K09bsu016_u:7847": " pūrvabodhisattvacaryākalpaparaṃparāṃ ca avatarati sma /",
    "K09bsu016_u:7848": " tasyāśca lokadhātoḥ saṃvartavivartakalpānavatarati sma /",
    "K09bsu016_u:7849": " tatra lokadhātāvatītāṃ buddhavaṃśaparaṃparāmavatarati sma /",
    "K09bsu016_u:7850": " tasyāṃ ca lokadhātau samantabhadrabodhisattvamadrākṣīt /",
    "K09bsu016_u:7851": " sarvatathāgatapādamūleṣu buddhapūjāprayuktasarvasattvaparipākavinayābhimukhaṃ cādrākṣīt /",
    "K09bsu016_u:7852": " sarvabodhisattvāṃśca samantabhadrasya bodhisattvasya kāye pratibhāsaprāptān,",
    "K09bsu016_u:7853": " ātmānaṃ ca tatraivānugatamadrākṣīt sarvatathāgatapādamūleṣu /",
    "K09bsu016_u:7854": " samantabhadrasya bodhisattvasya kāyapratibhāsaprāptasarvabodhisattvapādamūleṣu sarvasattvabhavaneṣu,",
    "K09bsu016_u:7855": " tāsu ca lokadhātuṣvekaikasmin lokadhātau buddhakṣetraparamāṇurajaḥsamān lokadhātūnadrākṣīt /",
    "K09bsu016_u:7856": " sasaṃdhivyūhān,",
    "K09bsu016_u:7857": " sapratiṣṭhānān,",
    "K09bsu016_u:7858": " sasaṃsthānān,",
    "K09bsu016_u:7859": " saśarīrān,",
    "K09bsu016_u:7860": " sanānāvyūhapariśuddhān,",
    "K09bsu016_u:7861": " nānāvyūhameghaparisaṃchannān,",
    "K09bsu016_u:7862": " nānākalpanāmasaṃkhyeyān,",
    "K09bsu016_u:7863": " nānātathāgatavaṃśanirdeśān,",
    "K09bsu016_u:7864": " nānātryadhvanayāvatārān,",
    "K09bsu016_u:7865": " nānādikprasarapraveśān,",
    "K09bsu016_u:7866": " nānādharmadhātuprasaraparyāpannān (Gv 214)",
    "K09bsu016_u:7867": " nānādharmadhātutalapraveśān,",
    "K09bsu016_u:7868": " nānākāśatalavyavasthānān,",
    "K09bsu016_u:7869": " nānābodhigaṇḍavyūhān,",
    "K09bsu016_u:7870": " nānātathāgatavikurvitaprabhān,",
    "K09bsu016_u:7871": " nānābuddhasiṃhāsanavyūhān,",
    "K09bsu016_u:7872": " nānātathāgataparṣanmaṇḍalasamudrān nānātathāgataparṣanmaṇḍalaparivartān nānātathāgatopāyakauśalyaparidīpanān,",
    "K09bsu016_u:7873": " nānātathāgatadharmacakrapravartananayān,",
    "K09bsu016_u:7874": " nānātathāgatasvarāṅgarutanirghoṣamuktān",
    "K09bsu016_u:7875": " nānāmantranayasāgaranirdeśān nānāsūtrāntameghānuravamāṇānadrākṣīt /",
    "K09bsu016_u:7876": " dṛṣṭvā ca bhūyasyā mātrayā mahāprītiprasādavegān pratyalabhata //",
    "K09bsu016_u:7877": " tasyā mahāprītivegasaṃjātāyāḥ sa bhagavān samantajñānaratnārciḥśrīguṇaketurājastathāgataḥ",
    "K09bsu016_u:7878": " sarvatathāgatadharmacakranirghoṣaṃ nāma sūtrāntaṃ saṃprakāśayāmāsa daśabuddhakṣetraparamāṇurajaḥsamasūtrāntaparivāram /",
    "K09bsu016_u:7879": " tasyāstaṃ sūtrāntaṃ śrutvā daśa samādhimukhaśatasahasrāṇyavakrāntāni mṛdūni sukhasaṃsparśanāni /",
    "K09bsu016_u:7880": " tadyathāpi nāma taddivasāvakrāntasya garbhasya mātuḥ kukṣau vijñānam,",
    "K09bsu016_u:7881": " tadyathāpi nāma sattvānāṃ karmābhinirhāram,",
    "K09bsu016_u:7882": " tadyathāpi nāma taddivasāvaruptasya sālakalyāṇavṛkṣasya bījāṅkurahetuḥ,",
    "K09bsu016_u:7883": " evameva te samādhayo mṛdavaḥ kamanīyāḥ /",
    "K09bsu016_u:7884": " yaduta sarvatathāgatābhimukhavijñāpano nāma samādhiḥ /",
    "K09bsu016_u:7885": " sarvakṣetraprasarānugatāvabhāso nāma samādhiḥ /",
    "K09bsu016_u:7886": " sarvatryadhvanayāvatārapraveśo nāma samādhiḥ /",
    "K09bsu016_u:7887": " sarvatathāgatadharmacakranirghoṣo nāma samādhiḥ /",
    "K09bsu016_u:7888": " sarvabuddhapraṇidhānasāgaravijñāpano nāma samādhiḥ /",
    "K09bsu016_u:7889": " sarvasaṃsāraduḥkhapratipīḍitasarvaniryāṇanirghoṣavijñāpano nāma samādhiḥ /",
    "K09bsu016_u:7890": " sarvasattvatamondhakāravidhamanapraṇidhānavyūho nāma samādhiḥ /",
    "K09bsu016_u:7891": " sarvasattvaduḥkhavipramokṣapraṇidhivilambo nāma samādhiḥ /",
    "K09bsu016_u:7892": " sarvasattvasukhaniṣpattisaṃbhavo nāma samādhiḥ /",
    "K09bsu016_u:7893": " sarvasattvaparipākavinayāparikhedagarbho nāma samādhiḥ /",
    "K09bsu016_u:7894": " sarvabodhisattvamārgāvataraṇadhvajo nāma samādhiḥ /",
    "K09bsu016_u:7895": " sarvabodhisattvabhūmyākramaṇasaṃbhavavyūho nāma samādhiḥ /",
    "K09bsu016_u:7896": " evaṃpramukhāni asyā daśa samādhimukhaśatasahasrāṇyavakrāntāni //",
    "K09bsu016_u:7897": " sā sūkṣmasamāhitacittā aniñjanacittā praharṣitacittā samāśvāsitacittā anābhāsacittā",
    "K09bsu016_u:7898": " kalyāṇamitreṣvanugatacittā gambhīrasarvajñatārambaṇacittā maitrānugamanasāgaraprasṛtacittā",
    "K09bsu016_u:7899": " sarvābhiniveśoccalitacittā sarvalokaviṣayāsaṃvāsacittā tathāgataviṣayāvataraṇacittā",
    "K09bsu016_u:7900": " sarvabuddharūpavarṇasāgarāvabhāsitacittā akṣubhitacittā anīritacittā apratihatacittā",
    "K09bsu016_u:7901": " abhinnacittā anunnatacittā anavanatacittā akhinnacittā anivartyacittā asaṃsīdanacittā",
    "K09bsu016_u:7902": " sarvadharmasvabhāvanidhyapticittā sarvadharmasvabhāvanayasāgarānugatacittā sarvadharmapravicayanayānugatacittā",
    "K09bsu016_u:7903": " sarvasattvasamudrāvataraṇacittā sarvajagatparitrāṇacittā vipulabuddhasamudrāvabhāsasaṃjātacittā,",
    "K09bsu016_u:7904": " sarvatathāgatapraṇidhānasāgarāvataraṇacittā sarvāvaraṇaparvatavikiraṇacittā vipulapuṇyasaṃbhārasamudānayanacittā",
    "K09bsu016_u:7905": " daśatathāgatabalapratilābhābhimukhacittā sarvabodhisattvaviṣayāvabhāsapratilabdhacittā",
    "K09bsu016_u:7906": " sarvabodhisattvasaṃbhārasaṃvartanacittā sarvadiksamudraspharaṇacittā samantabhadramahāpraṇidhānādhyālambanatāyai,",
    "K09bsu016_u:7907": " daśabuddhakṣetraparamāṇurajaḥsamaiḥ praṇidhānasamudraiḥ sarvatathāgatānāṃ pūrvapraṇidhānaṃ svabuddhakṣetrapariśuddhaye 'bhinirharati sma,",
    "K09bsu016_u:7908": " yaduta sarvasattvaparipākavinayāya dharmadhātunayasamudraprasaraparijñāyai dharmadhātunayasamudrāvataraṇatāyai",
    "K09bsu016_u:7909": " sarvabuddhakṣetreṣvaparāntakalpabodhisattvacaryāvataraṇatāyai sarvabodhisattvacaryāmaṇḍalāparāntakalpasaṃvāsanatāyai",
    "K09bsu016_u:7910": " sarvatathāgatopasaṃkramaṇatāyai sarvakalyāṇamitrārāgaṇatāyai (Gv 215)",
    "K09bsu016_u:7911": " sarvatathāgatapūjopasthānaparipūraṇatāyai praticittakṣaṇaṃ sarvajñajñānavirohaṇavibodhanabodhisattvacaryānupacchedanatāyai /",
    "K09bsu016_u:7912": " evaṃpramukhairdaśabuddhakṣetrapramāṇurajaḥsamaiḥ praṇidhānābhinirhāramukhasamudraiḥ",
    "K09bsu016_u:7913": " samantabhadrāyāṃ bodhisattvacaryāyāṃ praṇidhimabhinirharati sma tasyāḥ samantabhadrabodhisattvacaryāpraṇidhyabhinirhārāya //",
    "K09bsu016_u:7914": " sa bhagavān samantajñānaratnārciśrīguṇaketurājastathāgataḥ pūrvakuśalamūlāni saṃcodayati udyotayati saṃdarśayati vivṛṇoti vibhajati saṃprakāśayati sārīkaroti avipraṇāśatāyai,",
    "K09bsu016_u:7915": " vipulīkaroti mahāspharaṇatāyai,",
    "K09bsu016_u:7916": " sthāpayati sarvajñatāpramāṇīkaraṇatāyai,",
    "K09bsu016_u:7917": " yaduta prathamacittotpādamupādāya tathāgatapūrvapraṇidhisamudrāsaṃkhyeyapratilābhāya //",
    "K09bsu016_u:7918": " bhūtapūrvaṃ kulaputra atīte 'dhvani tataḥ pareṇa daśame kalpe maṇisūryacandravidyotitaprabhāyāṃ",
    "K09bsu016_u:7919": " lokadhātau candradhvajaśrīketoḥ tathāgatasya pravacane samantajñānārciḥpadmabhadrābhirāmanetraśrīcandrayā",
    "K09bsu016_u:7920": " dārikayā samantabhadrabodhisattvasamādāpitayā pralugnastathāgatavigrahaḥ padmaniṣaṇṇaḥ pratisaṃskāritaḥ /",
    "K09bsu016_u:7921": " pratisaṃskārya citritaḥ /",
    "K09bsu016_u:7922": " citrayitvā ratnapratimaṇḍitaḥ kṛtaḥ /",
    "K09bsu016_u:7923": " anuttarāyāṃ samyaksaṃbodhau cittamutpāditaṃ samantabhadrabodhisattvakalyāṇamitramāgamya /",
    "K09bsu016_u:7924": " sā tena kuśalamūlena avinipātadharmiṇī sadā devendrakuleṣu manuṣyendrakuleṣu copapannā,",
    "K09bsu016_u:7925": " sarvatra cābhirūpābhūt prāsādikā darśanīyā paramaśubhavarṇapuṣkalatayā samanvāgatā /",
    "K09bsu016_u:7926": " sadā ca avirahitābhūttathāgatadarśanena samantabhadrabodhisattvena /",
    "K09bsu016_u:7927": " tenaiva ca kalyāṇamitreṇa tasyāṃ tasyāṃ jātau paripācitā saṃcoditā smāritā /",
    "K09bsu016_u:7928": " etarhi ca punastayā samantabhadro bodhisattva ārāgito 'tyantāvirāgaṇatayā //",
    "K09bsu016_u:7929": " tatkiṃ manyase kulaputra - anyaḥ sa tena kālena tena samayena vairocanaratnapadmagarbhaśrīprabhācūḍo nāma rājacakravartī?",
    "K09bsu016_u:7930": " na khalu punaste kulaputra evaṃ draṣṭavyam /",
    "K09bsu016_u:7931": " maitreyaḥ sa bodhisattvaḥ tena kālena tena samayena vairocanaratnapadmagarbhaśrīprabhācūḍo nāma rājābhūccakravartī /",
    "K09bsu016_u:7932": " syātkhalu punaste kulaputra evam - anyā sā tena kālena tena samayena saṃpūrṇaśrīvakrā nāma rājabhāryābhūt?",
    "K09bsu016_u:7933": " na khalu evaṃ draṣṭavyam /",
    "K09bsu016_u:7934": " iyaṃ praśāntarutasāgaravatī nāma rātridevatā,",
    "K09bsu016_u:7935": " yā mamānantaraṃ saṃniṣaṇṇā /",
    "K09bsu016_u:7936": " tatkiṃ manyase kulaputra - anyā sā tena kālena tena samayena samantajñānārciḥpadmabhadrābhirāmanetraśrīcandrā nāma rājaduhitā abhūt?",
    "K09bsu016_u:7937": " na khalvevaṃ draṣṭavyam /",
    "K09bsu016_u:7938": " ahaṃ sā tena kālena tena samayena samantajñānārciḥpadmabhadrābhirāmanetraśrīcandrā nāma rājaduhitā abhūvam /",
    "K09bsu016_u:7939": " yanme dārikābhūtayā indradhvajaketostathāgatasya pravacane pralugnastathāgatavigrahaḥ padmodgataḥ pratisaṃskāritaḥ,",
    "K09bsu016_u:7940": " sa me heturabhūt yāvadanuttarāyāḥ samyaksaṃbodheḥ /",
    "K09bsu016_u:7941": " yadā cāsmi samantabhadreṇa bodhisattvena anuttarāyāṃ samyaksaṃbodhau samādāpitā,",
    "K09bsu016_u:7942": " sa me kulaputra prathamacittotpādo bodhāya abhūt /",
    "K09bsu016_u:7943": " yadā ca sa me bhagavān samantajñānārciḥśrīguṇaketurājaḥ tathāgata upasaṃkramya ābharaṇairavakīrṇaḥ,",
    "K09bsu016_u:7944": " tathāgatavikurvitaprātihāryaṃ ca dṛṣṭvā dharmaśca me tasya bhagavato 'ntikācchrutaḥ,",
    "K09bsu016_u:7945": " tadā mayaiṣa sarvalokābhimuikhajagadvinayanidarśano bodhisattvavimokṣaḥ pratilabdhaḥ /",
    "K09bsu016_u:7946": " sarve ca te sumeruparamāṇurajaḥsamāstathāgatā ārāgitā abhirādhitāḥ, (Gv 216)",
    "K09bsu016_u:7947": " sarvopakaraṇapūjāsatkāreṇa ca satkṛtāḥ /",
    "K09bsu016_u:7948": " yaśca taistathāgatairdharmo bhāṣitaḥ,",
    "K09bsu016_u:7949": " sa me sarvaṃ śrutaḥ /",
    "K09bsu016_u:7950": " teṣāṃ cāsmi tathāgatānāmavavādānuśāsanīṣu pratipannā /",
    "K09bsu016_u:7951": " teṣu ca me tathāgateṣu tīvraṃ gauravaṃ pratilabdhaṃ yathārūpeṇa gauraveṇa ekacittakṣaṇe",
    "K09bsu016_u:7952": " tān sarvāṃstathāgatāṃstāni bodhisattvaparṣanmaṇḍalāni tāni ca sarvāṇi buddhakṣetrāṇi paśyāmi //",
    "K09bsu016_u:7953": " tasyāṃ ca vairocanaśriyāṃ lokadhātau saṃvṛttāyāṃ tatra ca virajomaṇḍale kalpe nirgate 'nantare maṇicakravicitrapratimaṇḍitavyūhā nāma lokadhāturmahāprabhaśca nāma kalpo 'bhūt /",
    "K09bsu016_u:7954": " tatra pañca buddhaśatānyutpannāni /",
    "K09bsu016_u:7955": " tāni mayā sarvāṇyārāgitāni /",
    "K09bsu016_u:7956": " tasmiṃśca khalu mahāprabhe kalpe mahākaruṇameghadhvajo nāma tathāgataḥ prāthamakalpiko 'bhūt /",
    "K09bsu016_u:7957": " sa mayā rātridevatābhūtayā abhiniṣkrāman pūjitaḥ /",
    "K09bsu016_u:7958": " tasyānantaraṃ vajranārāyaṇaketurnāma tathāgata utpannaḥ /",
    "K09bsu016_u:7959": " sa mayā cakravartibhūtayā pūjitaḥ /",
    "K09bsu016_u:7960": " tena ca me sarvabuddhotpādasaṃbhavo nāma sūtrāntaḥ saṃprakāśito daśabuddhakṣetraparamāṇurajaḥsamasūtrāntaparivāraḥ /",
    "K09bsu016_u:7961": " sa ca me śrutaḥ udgṛhītaḥ /",
    "K09bsu016_u:7962": " tasyānantaraṃ jvalanārciḥparvataśrīvyūho nāma tathāgata utpannaḥ /",
    "K09bsu016_u:7963": " sa me śreṣṭhiduhitṛbhūtayā pūjitaḥ /",
    "K09bsu016_u:7964": " tena ca me tryadhvāvabhāsagarbho nāma sūtrāntaḥ saṃprakāśito jambudvīpaparamāṇurajaḥsamasūtrāntaparivāraḥ /",
    "K09bsu016_u:7965": " sa ca me śrutaḥ udgṛhītaḥ /",
    "K09bsu016_u:7966": " tasyānantaraṃ sarvadharmasamudrābhyudgatavegarājo nāma tathāgato loka udapādi /",
    "K09bsu016_u:7967": " sa mayā asurarājabhūtayā pūjitaḥ /",
    "K09bsu016_u:7968": " tena ca me sarvadharmadhātutalajñānabhedo nāma sūtrāntaḥ saṃprakāśitaḥ pañcasūtrāntaśataparivāraḥ /",
    "K09bsu016_u:7969": " sa ca me śrutaḥ udgṛhītaḥ /",
    "K09bsu016_u:7970": " tasyānantaraṃ gambhīradharmaśrīsamudraprabho nāma tathāgata utpannaḥ /",
    "K09bsu016_u:7971": " sa me nāgendrakanyābhūtayā pūjitaścintārājamaṇiratnameghavarṣamabhipravarṣantyā /",
    "K09bsu016_u:7972": " tena ca me prītisāgaravivardhanavego nāma sūtrāntaḥ saṃprakāśito daśasūtrāntakoṭīśatasahasraparivāraḥ /",
    "K09bsu016_u:7973": " sa ca me śrutvodgṛhītaḥ /",
    "K09bsu016_u:7974": " tasyānantaraṃ ratnaśikharārciḥparvatapradīpo nāma tathāgataḥ utpannaḥ /",
    "K09bsu016_u:7975": " sa ca me sāgaradevatābhūtayā ratnapadmameghavarṣairupasaṃkramya pūjitaḥ /",
    "K09bsu016_u:7976": " tena ca me dharmadhātusāgaranayaprabho nāma sūtrāntaḥ saṃprakāśito daśabuddhakṣetraparamāṇurajaḥsamasūtrāntaparivāraḥ /",
    "K09bsu016_u:7977": " sa ca me śrutvodgṛhītaḥ,",
    "K09bsu016_u:7978": " smṛtyā ca saṃdhāritaḥ /",
    "K09bsu016_u:7979": " tasyānantaraṃ guṇasamudrāvabhāsamaṇḍalaśrīrnāma tathāgata utpannaḥ /",
    "K09bsu016_u:7980": " sa me pañcābhijñaṛṣibhūtayā maharddhivikurvitena ṣaṣṭiṛṣisahasraparivṛtayā upasaṃkramaya gandhapuṣpaśikharameghānabhipravarṣantyā pūjitaḥ /",
    "K09bsu016_u:7981": " tena ca me anālayadharmapradīpo nāma sūtrāntaḥ saṃprakāśitaḥ ṣaṣṭisūtrāntasahasraparivāraḥ /",
    "K09bsu016_u:7982": " sa ca me śrutvodgṛhītaḥ,",
    "K09bsu016_u:7983": " tasyānantaraṃ vairocanaśrīgarbho nāma tathāgata utpannaḥ /",
    "K09bsu016_u:7984": " ahaṃ ca samatārthasaṃbhavā nāma pṛthivīdevatā abhuvam /",
    "K09bsu016_u:7985": " sā ahamaprameyapṛthivīdevatāparivārā sarvaratnadrumakośebhyo ratnapuṣpameghavarṣāṇyutsṛjamānā sarvaratnahārameghān pravarṣamāṇā upasaṃkrāntā tasya tathāgatasya pūjākarmaṇe /",
    "K09bsu016_u:7986": " tena ca me sarvatathāgatasaṃbhavajñānākaragarbho nāma sūtrāntaḥ saṃprakāśito 'prameyasūtrāntaparivāraḥ /",
    "K09bsu016_u:7987": " sa ca me śrutvā dhārito na vipraṇāśitaḥ /",
    "K09bsu016_u:7988": " teṣāṃ khalu kulaputra pañcānāṃ buddhaśatānāṃ sarvapaścimo dharmadhātugaganapūrṇaratnaśikharaśrīpradīpo nāma tathāgato loka udapādi /",
    "K09bsu016_u:7989": " ahaṃ ca tena kālena abhirāmaśrīvakrā nāma (Gv 217)",
    "K09bsu016_u:7990": " naṭadārikā abhūvam /",
    "K09bsu016_u:7991": " sā ahaṃ tasya tathāgatasya nagarapraveśasamaye nāṭake pravṛtte buddhānubhāvena ūrdhvaṃ gaganatale sthitvā gāthāsahasreṇa taṃ tathāgatamabhiṣṭuvantī upasaṃkrāntā /",
    "K09bsu016_u:7992": " tena ca me dharmadhātuvidyotitavyūhaṃ nāma raśmimūrṇakośādutsṛjya sarvakāyo 'vabhāsitaḥ /",
    "K09bsu016_u:7993": " tayā ca me raśmyā samanantaraspṛṣṭayā dharmadhātunayāvartagarbho nāma vimokṣaḥ pratilabdhaḥ //",
    "K09bsu016_u:7994": " iti hi kulaputra etān pramukhān kṛtvā yāni tatra maṇicakravicitrapratimaṇḍitavyūhāyāṃ lokadhātau mahāprabhe kalpe pañca buddhaśatānyutpannāni,",
    "K09bsu016_u:7995": " tāni mayā sarvāṇyārāgitāni,",
    "K09bsu016_u:7996": " pūjā ca me teṣāṃ tathāgatānāṃ kṛtā /",
    "K09bsu016_u:7997": " yaśca me taistathāgatairdharmo deśitaḥ,",
    "K09bsu016_u:7998": " taṃ sarvaṃ smarāmi /",
    "K09bsu016_u:7999": " ekapadavyañjanamapi me tato dharmanayānna vipramuṣitam /",
    "K09bsu016_u:8000": " ekaikasya ca me tathāgatasyāntikamupasaṃkrāmantyā aparimāṇānāṃ sattvānāmarthaḥ kṛto buddhadharmasaṃvarṇanatayā /",
    "K09bsu016_u:8001": " ekaikasya ca me tathāgatasya antikāt tryadhvajñānagarbhadharmadhātuvipulo nāma dharmadhātuśarīrasāgaraḥ",
    "K09bsu016_u:8002": " sarvajñatāvidyudavabhāsaḥ pratilabdhaḥ sarvasamantabhadracaryāsaṃvāsasamavasaraṇaḥ /",
    "K09bsu016_u:8003": " etarhyapi me kulaputra praticittakṣaṇamanantamadhyāstathāgatā ābhāsamāgacchanti /",
    "K09bsu016_u:8004": " sarveṣāṃ ca me teṣāṃ tathāgatānāṃ sahadarśanāt sarvajñatāvidyudavabhāsā āśaye 'vakrāntā apratilabdhapūrvā adṛṣṭapūrvāḥ /",
    "K09bsu016_u:8005": " na ca samantabhadrāyā bodhisattvacaryāyā uccalāmi /",
    "K09bsu016_u:8006": " tatkasya hetoḥ?",
    "K09bsu016_u:8007": " anantamadhyanirdeśa eṣa sarvajñatāvidyudavabhāsapratilambhaḥ //",
    "K09bsu016_u:8008": " atha khalu samantasattvatrāṇojaḥśrī rātridevatā tasyāṃ velāyāṃ tameva sarvalokābhimukhajagadvinayanidarśanaṃ",
    "K09bsu016_u:8009": " bodhisattvavimokṣaṃ bhūyasyā mātrayā pradarśayamānā buddhādhiṣṭhānena sudhanaṃ śreṣṭhidārakaṃ",
    "K09bsu016_u:8010": " gāthābhiradhyabhāṣata -",
    "K09bsu016_u:8011": " śṛṇu sūdhanā vacanametu mamā gambhīra durdṛśa durāvagaham /",
    "K09bsu016_u:8012": " sarvatriyadhvatalabhedanayaṃ dharmābhamaṇḍalasamantaprabham // 30 //",
    "K09bsu016_u:8013": " yatha saṃbhuta prathama cittu mamā bodhāya buddhaguṇaprārthanayā /",
    "K09bsu016_u:8014": " yatha bodhivimokṣu ayu labdhu maṃyā etaṃ śṛṇohi pravibhāganayam // 31 //",
    "K09bsu016_u:8015": " itu buddhakṣetraparamāṇurajaḥsamakalpapūrvatu pareṇa tataḥ /",
    "K09bsu016_u:8016": " vairocanadhvajapradīpaśirī atra lokadhātu vipulā vimalā // 32 //",
    "K09bsu016_u:8017": " kalpo abhū virajamaṇḍalu yo acchinnu yatra jinavaṃśu abhūt /",
    "K09bsu016_u:8018": " tasmin sumeruparamāṇusamā upapadyiṣū daśabalā anighā // 33 //",
    "K09bsu016_u:8019": " tasmin samantaratanārciśirī guṇaketurāja prathamaḥ sugataḥ /",
    "K09bsu016_u:8020": " dharmadhvajaḥ śirisumeru jino guṇakeśarīśvaru caturtha jinaḥ // 34 //",
    "K09bsu016_u:8021": " jinu śāntirāja samitāyuratho yaśaparvato guṇasumeruśirī /",
    "K09bsu016_u:8022": " jinabhāskaraḥ śaśimukho bhagavānete daśa prathama atra naye // 35 //",
    "K09bsu016_u:8023": " gaganālayo jinu samataprabho diśasaṃbhavaḥ smṛtisamudramukhaḥ /",
    "K09bsu016_u:8024": " abhyudgatā jinu sumeruśirī dharmārciparvataśirī sugataḥ // 36 //",
    "K09bsu016_u:8025": " (Gv 218)",
    "K09bsu016_u:8026": " padmodgato navamu kāruṇiko jinu dharmadhātukusumo daśamaḥ /",
    "K09bsu016_u:8027": " buddhosamudra paridīpayato eṣā daśā dvitiya atra naye // 37 //",
    "K09bsu016_u:8028": " prabhaketurājamati jñānamati citrārtha indraśiri devamati /",
    "K09bsu016_u:8029": " jinu vegarājamati jñānaśirī avabhāsarāja prabhaketuśirī // 38 //",
    "K09bsu016_u:8030": " vikrāntadevagati nāma jino tatha dharmadhātupadumo daśamaḥ /",
    "K09bsu016_u:8031": " evaṃ nayaṃ vipula darśayato tṛtiyā daśā bhavati atra naye // 39 //",
    "K09bsu016_u:8032": " ratnārciparvataśirī bhagavāṃstadanantaraṃ guṇasamudraśirī /",
    "K09bsu016_u:8033": " dharmaprabho padumagarbhaśirī gaticandranetranayanaḥ sugataḥ // 40 //",
    "K09bsu016_u:8034": " gandhaprabho maṇisumeruśirī gandharvakāyu prabharājaḥ /",
    "K09bsu016_u:8035": " maṇigarbharāja śiritejavatī daśamo jinaḥ praśamarūpagatiḥ // 41 //",
    "K09bsu016_u:8036": " tadanantaraṃ vipulabuddhi jino ratanaprabho gaganameghaśirī /",
    "K09bsu016_u:8037": " varalakṣaṇaḥ śiri babhūva jino bratamaṇḍalaśca svaśarīraprabhaḥ // 42 //",
    "K09bsu016_u:8038": " nārāyaṇavrata sumeruśirī guṇacakravālaśirirāju jinaḥ /",
    "K09bsu016_u:8039": " aparājitavratadhvajo bhagavān drumaparvato daśamu teṣa jinaḥ // 43 //",
    "K09bsu016_u:8040": " sālendrarājaśirigarbhu jino lokendrakāyapratibhāsaprabhaḥ /",
    "K09bsu016_u:8041": " abhyudgataprabhaśirī bhagavān virajaprabho dharaṇitejaśirī // 44 //",
    "K09bsu016_u:8042": " gambhīradharmaguṇarājaśirī jinu dharmasāgaranirghoṣamatiḥ /",
    "K09bsu016_u:8043": " merudhvajaḥ śiriprabhāsamatirdaśamo jino ratanarājaśiriḥ // 45 //",
    "K09bsu016_u:8044": " brahmaprabho gaganaghoṣa jinastatha dharmadhātupratibhāsaśiriḥ /",
    "K09bsu016_u:8045": " ālokamaṇḍalaprabho bhagavān daśabhedajñānaprabheketumatiḥ // 46 //",
    "K09bsu016_u:8046": " gaganapradīpa abhirāmaśirī vairocanaprabhaśirī sugataḥ /",
    "K09bsu016_u:8047": " puṇyaprabhāsaśiri śāntaśirī daśamo mahākaruṇameghaśirī // 47 //",
    "K09bsu016_u:8048": " tathatāprabho balaprabhāsamatiḥ sarvajagābhimukharūpa jinaḥ /",
    "K09bsu016_u:8049": " abhyudgatābhu abhu tatra jinastadanantaraṃ samaśarīru jinaḥ // 48 //",
    "K09bsu016_u:8050": " dharmodgato 'tha sa abhūtsugatastadanantaraṃ anilavegaśirī /",
    "K09bsu016_u:8051": " śūradhvajo ratanagātraśirī daśamastriyadhvapratibhāsaprabhaḥ // 49 //",
    "K09bsu016_u:8052": " praṇidhānasāgaraprabhāsaśirī vajrāśayo giriśirī dvitiyaḥ /",
    "K09bsu016_u:8053": " tṛtīyo jino harisumeruśirī smṛtiketurājaśiri dharmamatiḥ // 50 //",
    "K09bsu016_u:8054": " prajñāpradīpa prabhaketuśirī tadanantaraṃ vipulabuddhi jinaḥ /",
    "K09bsu016_u:8055": " jinu dharmadhātunayajñānagatidharmaḥ samudramatijñānaśiriḥ // 51 //",
    "K09bsu016_u:8056": " (Gv 219)",
    "K09bsu016_u:8057": " dharmadharo ratanadānaśiri guṇacakravālaśiri meghu jinaḥ /",
    "K09bsu016_u:8058": " kṣāntipradīpaśiri tejavativegaprabhaḥ śamathaghoṣu jinaḥ // 52 //",
    "K09bsu016_u:8059": " śāntidhvajo jagapradīpaśiri buddho mahāpraṇidhivegaśiri /",
    "K09bsu016_u:8060": " aparājitadhvajabalo bhagavān jñānārcisāgaraśiriśca jinaḥ // 53 //",
    "K09bsu016_u:8061": " dharmeśvaro jina asaṅgamatirjagamantrasāgaranirghoṣamatiḥ /",
    "K09bsu016_u:8062": " sarvasvarāṅgarutaghoṣaśirī vaśavartiyajñayaśayaṣṭimatiḥ // 54 //",
    "K09bsu016_u:8063": " diśadeśaāmukhajago bhagavān sattvāśayaiḥ samaśarīriśiriḥ /",
    "K09bsu016_u:8064": " buddho parārthasavihāraśirī prakṛtīśarīraśiri bhadrajinaḥ // 55 //",
    "K09bsu016_u:8065": " ete jinā pramukha tatra abhūdupapadyi ye jina pradīpakarāḥ /",
    "K09bsu016_u:8066": " kalpaiḥ sumeruparamāṇusamaiḥ ye pūjitā jinasamudranaye // 56 //",
    "K09bsu016_u:8067": " tairbuddhakṣetraparamāṇusamaiḥ kalpairupapadyiṣu ye keci jināḥ /",
    "K09bsu016_u:8068": " te sarvi pūjita mayā sugatā etaṃ vimokṣanayamotariyā // 57 //",
    "K09bsu016_u:8069": " kalpānananta ahu cīrṇa purā etaṃ vimokṣanayu bhāvayatī /",
    "K09bsu016_u:8070": " tvamapi śruṇitva pratipadya laghu pratilapsyase nayamimaṃ nacirāt // 58 //",
    "K09bsu016_u:8071": " etamahaṃ kulaputra sarvalokābhimukhajagadvinayanidarśanaṃ bodhisattvavimokṣaṃ jānāmi /",
    "K09bsu016_u:8072": " kiṃ mayā śakyamanantamadhyabodhisattvacaryāsāgaranānādhimuktisaṃvāsānāṃ bodhisattvānāṃ",
    "K09bsu016_u:8073": " nānāśayaśarīrāṇāṃ vividhendriyasāgarapariniṣpannānāṃ vicitrabodhisattvapraṇidhānasupratividdhānāṃ",
    "K09bsu016_u:8074": " caryāṃ jñātuṃ guṇān vā vaktum //",
    "K09bsu016_u:8075": " gaccha kulaputra,",
    "K09bsu016_u:8076": " iyamihaiva bodhimaṇḍe praśāntarutasāgaravatī nāma rātridevatā,",
    "K09bsu016_u:8077": " yā mamānantaraṃ jyotirdhvajamaṇirājapratimaṇḍitagarbhe padmāsane niṣaṇṇā daśarātridevatāsaṃkhyeyaśatasahasraparivārā /",
    "K09bsu016_u:8078": " tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:8079": " kathaṃ pratipattavyam //",
    "K09bsu016_u:8080": " atha khalu sudhanaḥ śreṣṭhidārakaḥ samantasattvatrāṇojaḥśriyo rātridevatāyāḥ pādau",
    "K09bsu016_u:8081": " śirasābhivandya samantasattvatrāṇojaḥśriyaṃ rātridevatāmanekaśatasahasrakṛtvaḥ pradakṣiṇīkṛtya",
    "K09bsu016_u:8082": " punaḥ punaravalokyaṃ samantasattvatrāṇojaḥśriyo rātridevatāyā antikāt prakrāntaḥ // 35 //",
    "K09bsu016_u:8083": " (Gv 220)",
    "K09bsu016_u:8084": " 38 Praśāntarutasāgaravatī /",
    "K09bsu016_u:8085": " atha khalu sudhanaḥ śreṣṭhidārakaḥ samantasattvatrāṇojaḥśriyo rātridevatāyāstaṃ sarvalokābhimukhajagadvinayanidarśanaṃ",
    "K09bsu016_u:8086": " bodhisattvavimokṣaṃ bhāvayan avataran adhimucyamāno 'vagāhayamāno vipulīkurvāṇaḥ",
    "K09bsu016_u:8087": " spharan prasaran vaśīkurvan avabhāsayamānaḥ samavasaran yena praśāntarutasāgaravatī",
    "K09bsu016_u:8088": " rātridevatā tenopasaṃkramya praśāntarutasāgaravatyā rātridevatāyāḥ pādau śirasābhivandya",
    "K09bsu016_u:8089": " praśāntarutasāgaravatīṃ rātridevatāmanekaśatasahasrakṛtvaḥ pradakṣiṇīkṛtya praśāntarutasāgaravatyā",
    "K09bsu016_u:8090": " rātridevatāyāḥ purataḥ prāñjaliḥ sthitvā evamāha - ahamārye devate anuttarāyāṃ samyaksaṃbodhau saṃprasthitaḥ /",
    "K09bsu016_u:8091": " so 'haṃ kalyāṇamitrasaṃniśrayeṇa bodhisattvacaryāyāṃ śikṣamāṇo bodhisattvacaryāmavataran",
    "K09bsu016_u:8092": " bodhisattvacaryāyāṃ pratipadyamāno bodhisattvacaryāyāṃ pratiṣṭhitaḥ sarvajñatāyāṃ niryātumicchāmi /",
    "K09bsu016_u:8093": " tadvadasva me ārye devate kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:8094": " kathaṃ pratipattavyam //",
    "K09bsu016_u:8095": " atha khalu praśāntarutasāgaravatī rātridevatā sudhanaṃ śreṣṭhidārakametadavocat - sādhu sādhu kulaputra,",
    "K09bsu016_u:8096": " yastvaṃ kalyāṇamitrasaṃniśrayeṇa bodhisattvacaryāsāgaraṃ parimārgasi /",
    "K09bsu016_u:8097": " ahaṃ kulaputra vipulaprītivegasaṃbhavacittakṣaṇavyūhasya bodhisattvavimokṣasya lābhinī /",
    "K09bsu016_u:8098": " sudhana āha - kiṃkarmāsi devate,",
    "K09bsu016_u:8099": " kiṃviṣayāsi,",
    "K09bsu016_u:8100": " kiṃprayogā kiṃvyavacārā?",
    "K09bsu016_u:8101": " ka etasya vipulaprītivegasaṃbhavacittakṣaṇavyūhasya bodhisattvavimokṣasya viṣayaḥ?",
    "K09bsu016_u:8102": " sā avocat - ahaṃ kulaputra cittāśayasāgarapariśuddhisamatāpratipannā sarvalokarajomalavimalābhedyavyūhasaṃpratipannā",
    "K09bsu016_u:8103": " avaivartyāpratyudāvartyārambhacittā ratnaparvataguṇālaṃkārākampyacittā apratiṣṭhitānālayacittā",
    "K09bsu016_u:8104": " sarvajagatparitrāṇābhimukhacittā sarvabuddhasamudradarśanāvitṛptacittā sarvabodhisattvabalāśayaviśuddhacittā",
    "K09bsu016_u:8105": " mahājñānāvabhāsavyūhasmṛtisāgarasaṃvāsacittā sarvasattvaśokakāntārasamatikramaṇāya pratipannā,",
    "K09bsu016_u:8106": " sarvasattvaduḥkhadaurmanasyavinivartanāyābhiyuktā,",
    "K09bsu016_u:8107": " sarvasattvānāṃ nāmarūpaśabdagandharasasparśasamudācāravinivartanāya pratipannā,",
    "K09bsu016_u:8108": " sarvasattvānāṃ priyāpriyaviprayogasaṃprayogaduḥkhavyupaśamāya pratipannā,",
    "K09bsu016_u:8109": " sarvasattvānāṃ viṣayapratyayasaṃbhavasaṃmohaduḥkhavinivartanaprayuktā,",
    "K09bsu016_u:8110": " vinipatitasarvasattvapratiśaraṇabhūtā sarvasattvasaṃsārasaṃvāsaduḥkhaniḥsaraṇasaṃdarśanābhiyuktā,",
    "K09bsu016_u:8111": " sarvasattvānāṃ jātijarāmaraṇaśokaparidevaduḥkhadaurmanasyopāyāsavinivartanāya pratipannā,",
    "K09bsu016_u:8112": " sarvasattvānāmanuttaratathāgatasukhapariniṣpattaye pratipannā,",
    "K09bsu016_u:8113": " sarvagrāmanagaranigamajanapadarāṣṭrarājadhānīgatānāṃ sattvānāṃ sukhopasthānena tuṣṭiṃ vindāmi,",
    "K09bsu016_u:8114": " teṣāṃ ca dhārmikīṃ rakṣāvaraṇaguptiṃ saṃvidadhāmi /",
    "K09bsu016_u:8115": " anupūrveṇa ca tān sarvajñatāyāṃ paripācayāmi /",
    "K09bsu016_u:8116": " yaduta mahābhavanavimānagatānāṃ sattvānāmanabhiratiṃ saṃjanayāmi /",
    "K09bsu016_u:8117": " tāni tāni ca daurmanasyāni vyapanayāmi /",
    "K09bsu016_u:8118": " sarvābhiniveśavyavacchedāya sarvadharmasvabhāvaparijñāyai ca dharmaṃ deśayāmi /",
    "K09bsu016_u:8119": " mātāpitṛbhrātṛbhaginījñātisālohitasamavadhānagatānāṃ sattvānāṃ cirakālasaṃjātasnehānāṃ buddhabodhisattvasamavadhānapratilābhāya dharmaṃ deśayāmi",
    "K09bsu016_u:8120": " bhāryāputrasamavadhānagatānāṃ (Gv 221)",
    "K09bsu016_u:8121": " sattvānāṃ sarvasaṃsāraratitṛṣṇāprahāṇāya sarvasattvasamacittatāyai mahākaruṇāpratilābhāya",
    "K09bsu016_u:8122": " dharmaṃ deśayāmi /",
    "K09bsu016_u:8123": " antarāpaṇamadhyagatānāṃ sattvānāmāryasaṃghatathāgatadarśanasamavadhānasamavasaraṇatāyai dharmaṃ deśayāmi /",
    "K09bsu016_u:8124": " bhogamadamattānāṃ sattvānāṃ kṣāntipāramitāparipūraṇāya dharmaṃ deśayāmi /",
    "K09bsu016_u:8125": " nṛttagītavādyābhiratānāṃ sattvānāṃ dharmārāmaratyai dharmaṃ deśayāmi /",
    "K09bsu016_u:8126": " viṣayaratigṛddhānāṃ sattvānāṃ tathāgataviṣayasamavasaraṇatāyai dharmaṃ deśayāmi /",
    "K09bsu016_u:8127": " krodhāviṣṭānāṃ sattvānāṃ kṣāntipāramitāpratiṣṭhāpanatāyai dharmaṃ deśayāmi /",
    "K09bsu016_u:8128": " kusīdānāṃ sattvānāṃ vīryapāramitāpariśuddhaye dharmaṃ deśayāmi /",
    "K09bsu016_u:8129": " vibhrāntacittānāṃ sattvānāṃ tathāgatadhyānapāramitāpratilābhāya dharmaṃ deśayāmi /",
    "K09bsu016_u:8130": " dṛṣṭikṛtagahanapraskannānāṃ sattvānāmavidyāndhakārapatitānāṃ dṛṣṭikṛtagahanāvidyāndhakāravinivartanatāyai dharmaṃ deśayāmi /",
    "K09bsu016_u:8131": " duṣprajñānāṃ sattvānāṃ prajñāpāramitāpratilābhāya dharmaṃ deśayāmi /",
    "K09bsu016_u:8132": " traidhātukābhiniviṣṭānāṃ sattvānāṃ saṃsāraduḥkhaniḥsaraṇāya dharmaṃ deśayāmi /",
    "K09bsu016_u:8133": " hīnādhimuktānāṃ sattvānāṃ tathāgatabodhipraṇidhānaparipūraye dharmaṃ deśayāmi /",
    "K09bsu016_u:8134": " ātmahitaprayuktānāṃ sattvānāṃ sarvasattvahitāvahanapraṇidhānaparipūraye dharmaṃ deśayāmi /",
    "K09bsu016_u:8135": " durbalādhyāśayānāṃ sattvānāṃ bodhisattvabalapāramitāviśuddhaye dharmaṃ deśayāmi /",
    "K09bsu016_u:8136": " avidyātamondhakāracetasāṃ sattvānāṃ bodhisattvajñānapāramitāviśuddhaye dharmaṃ deśayāmi /",
    "K09bsu016_u:8137": " virūpakāyānāṃ sattvānāṃ tathāgatarūpakāyaviśuddhaye dharmaṃ deśayāmi /",
    "K09bsu016_u:8138": " visaṃsthitaśarīrāṇāṃ sattvānāmanuttaradharmakāyaviśuddhaye dharmaṃ deśayāmi /",
    "K09bsu016_u:8139": " durvarṇānāṃ sattvānāṃ sūkṣmatathāgatasuvarṇavarṇacchavitāyai kācilindikasukhasaṃsparśaśarīratāviśuddhaye dharmaṃ deśayāmi /",
    "K09bsu016_u:8140": " duḥkhitānāṃ sattvānāmatyantatathāgatasukhapratilābhāya dharmaṃ deśayāmi /",
    "K09bsu016_u:8141": " sukhitānāṃ sattvānāṃ sarvajñatāsukhapratilābhāya dharmaṃ deśayāmi /",
    "K09bsu016_u:8142": " glānānāmāturāṇāṃ sattvānāṃ pratibhāsopamabodhisattvakāyapariniṣpattaye dharmaṃ deśayāmi /",
    "K09bsu016_u:8143": " vicitraratiprasaktānāṃ sattvānāṃ bodhisattvacaryāratipratilābhāya dharmaṃ deśayāmi /",
    "K09bsu016_u:8144": " daridrāṇāṃ sattvānāṃ bodhisattvadharmanidhānakośapratilābhāya dharmaṃ deśayāmi /",
    "K09bsu016_u:8145": " udyānagatānāṃ sattvānāṃ buddhadharmaparyeṣṭyabhiyogāhetutāyai dharmaṃ deśayāmi /",
    "K09bsu016_u:8146": " mārgagatānāṃ sattvānāṃ sarvajñatāmārgapratipattaye dharmaṃ deśayāmi /",
    "K09bsu016_u:8147": " grāmagatānāṃ sattvānāṃ sarvatraidhātukaniḥsaraṇatāyai dharmaṃ deśayāmi /",
    "K09bsu016_u:8148": " janapadapradeśagatānāṃ sattvānāṃ śrāvakapratyekabodhimārgasamatikramāya tathāgatabhūmipratiṣṭhāpanatāyai dharmaṃ deśayāmi /",
    "K09bsu016_u:8149": " nagaragatānāṃ sattvānāṃ dharmarājanagarāvabhāsanatāyai dharmaṃ deśayāmi /",
    "K09bsu016_u:8150": " vidiggatānāṃ sattvānāṃ tryadhvasamatājñānapratilābhāya dharmaṃ deśayāmi /",
    "K09bsu016_u:8151": " diggatānāṃ",
    "K09bsu016_u:8152": " sattvānāṃ sarvadharmajñānābhijñatāyai dharmaṃ deśayāmi /",
    "K09bsu016_u:8153": " ekāntarāgacaritānāṃ sattvānāmaśubhamukhena sarvasaṃsāraratitṛṣṇāvinivartanatāyai dharmaṃ deśayāmi /",
    "K09bsu016_u:8154": " doṣacaritānāṃ sattvānāṃ mahāmaitrīnayasāgarāvataraṇatāyai dharmaṃ deśayāti /",
    "K09bsu016_u:8155": " mohacaritānāṃ sattvānāṃ sarvadharmamukhasamudrapravicayajñānābhijñatāyai dharmaṃ deśayāmi /",
    "K09bsu016_u:8156": " samabhāgacaritānāṃ sattvānāṃ sarvayānapraṇidhānanayasāgaravaiśeṣikatāyai dharmaṃ deśayāmi /",
    "K09bsu016_u:8157": " saṃsāraviṣayaratyāśayānāṃ sattvānāṃ saṃsāraviṣayarativinivartanatāyai dharmaṃ deśayāmi /",
    "K09bsu016_u:8158": " sarvasaṃsāraduḥkhaspṛṣṭānāṃ sattvānāṃ sarvasaṃsāraduḥkhānupakliṣṭatāyai dharmaṃ deśayāmi /",
    "K09bsu016_u:8159": " (Gv 222) tathāgatavainayikānāṃ sattvānāmanutpādapadasaṃprakāśanatāyai dharmaṃ deśayāmi /",
    "K09bsu016_u:8160": " skandhaniketāśayānāṃ sattvānāmanālayadharmagocaravihāratāyai dharmaṃ deśayāmi /",
    "K09bsu016_u:8161": " saṃlīnāśayānāṃ sattvānāṃ mārgavyūhaviśeṣasaṃprakāśanatāyai dharmaṃ deśayāmi /",
    "K09bsu016_u:8162": " adhimānaprāptānāṃ sattvānāṃ sarvadharmasamatākṣāntiṃ saṃprakāśayāmi /",
    "K09bsu016_u:8163": " māyāśāṭhyaviṣayāśayānāṃ sattvānāṃ bodhisattvāśayapariśuddhiṃ saṃprakāśayāmi //",
    "K09bsu016_u:8164": " evamahaṃ kulaputra sarvasattvān dharmadānena saṃgṛhya sarvaduḥkhadurgatipathebhyo",
    "K09bsu016_u:8165": " vinivartayamānā devamanuṣyasaṃpattisukhāni saṃdarśayamānā traidhātukāduccālayamānā",
    "K09bsu016_u:8166": " sarvajñatāyāṃ pratiṣṭhāpayamānā vividhairupāyamukhaiḥ paripācayamānā mahāprītivegasamudrāvabhāsapratilabdhā modāmi,",
    "K09bsu016_u:8167": " pramodāmi,",
    "K09bsu016_u:8168": " āttamanaskā bhavāmi /",
    "K09bsu016_u:8169": " api tu khalu punarahaṃ kulaputra sarvadigvidikṣu bodhisattvaparṣanmaṇḍalasamudrānavalokayamānā",
    "K09bsu016_u:8170": " nānāpraṇidhānacaritānāṃ bodhisattvānāṃ nānākāyaviśuddhānāṃ nānāprabhāmaṇḍalavyūhānāmanantavarṇaraśmiprabhāmaṇḍalaṃ",
    "K09bsu016_u:8171": " pramuñcamānānāṃ nānāsarvajñatānayasāgaraprasṛtajñānālokānāṃ nānāsamādhisamudrāvatīrṇānāṃ",
    "K09bsu016_u:8172": " nānāvikurvitaviṣayāṇāṃ nānāsvarāṅgarutasāgaranirghoṣāṇāṃ nānābharaṇavibhūṣitaśarīrāṇāṃ",
    "K09bsu016_u:8173": " nānātathāgatanayāvatīrṇānāṃ nānākṣetrasamudraprasaraprasṛtaśarīrāṇāṃ nānābuddhasāgarāvatīrṇānāṃ",
    "K09bsu016_u:8174": " nānāpratisaṃvinnayasāgarāvatīrṇānāṃ nānātathāgatavimokṣajñānaviṣayāvabhāsitānāṃ nānājñānasāgarāvabhāsapratilabdhānāṃ",
    "K09bsu016_u:8175": " nānāsamādhisamudranayavihāriṇāṃ nānādharmavimokṣavinayavikrīḍitaviṣayāṇāṃ nānāsarvajñatādvārābhimukhānāṃ",
    "K09bsu016_u:8176": " nānādharmadhātugaganavyūhānāṃ nānāvyūhameghagaganaspharaṇānāṃ nānāparṣanmaṇḍalasamudravyavalokayitṝṇāṃ",
    "K09bsu016_u:8177": " nānāprītivegalokadhātusaṃnipatitānāṃ nānābuddhakṣetraprasarānusṛtānāṃ nānādiksāgarasaṃnipatitānāṃ",
    "K09bsu016_u:8178": " tathāgatasaṃpreṣitānāṃ nānātathāgatapādamūloccalitānāṃ nānābodhisattvagaṇaparivārāṇāṃ",
    "K09bsu016_u:8179": " nānāvyūhameghapravarṣaṇānāṃ nānātathāgatanayāvatīrṇānāṃ nānātathāgatadharmasāgaravicārāṇāṃ",
    "K09bsu016_u:8180": " nānājñānasamudrāvatīrṇānāṃ nānāvyūhagarbhāvabhāsananiṣaṇṇānāṃ nānāprītivegasamudrān saṃjanayāmi /",
    "K09bsu016_u:8181": " te nānāprītivegasamudrasaṃjātāstathāgataparṣanmaṇḍalasamudrānavataranti paśyanti vicārayanti /",
    "K09bsu016_u:8182": " teṣāṃ tathāgatabalāpramāṇatāmanuvicintayatāṃ mahāprītivegasamudrāḥ saṃbhavanti //",
    "K09bsu016_u:8183": " api tu khalu punarahaṃ kulaputra bhagavato vairocanasya lakṣaṇapratimaṇḍitāmacintyāṃ rūpakāyapariśuddhimavataramāṇā labhāmi udāraprītiprasādaprāmodyam",
    "K09bsu016_u:8184": " praticittakṣaṇamanantamadhyavarṇasamudrasaṃdarśanadharmadhātuvipulaṃ prabhāsamaṇḍalamavalokayamānā cittakṣaṇe cittakṣaṇe mahāprītivegasamudrān pratilabhe //",
    "K09bsu016_u:8185": " punaraparaṃ kulaputra bhagavato vairocanasya kāyādekaikasmādromavivarādanantamadhyabuddhakṣetraparamāṇurajaḥsamān mahāraśmisamudrān niścaramāṇān,",
    "K09bsu016_u:8186": " ekaikāṃ ca raśmimanantabuddhakṣetraparamāṇurajaḥsamaraśmisamudraparivārāṃ sarvabuddhadharmadhātuspharaṇāṃ",
    "K09bsu016_u:8187": " sarvasattvaduḥkhāni praśamayamānāṃ dṛṣṭvā cittakṣaṇe cittakṣaṇe mahāprītivegasamudrān pratilabhe //",
    "K09bsu016_u:8188": " punaraparaṃ kulaputra bhagavato vairocanasya uttamāṅgādaṃsakūṭābhyāṃ ca praticittakṣaṇaṃ",
    "K09bsu016_u:8189": " sarvabuddhakṣetraparamāṇurajaḥsamān sarvaratnārciḥparvatameghān niścaramāṇān sarvadharmadhātuspharaṇān",
    "K09bsu016_u:8190": " dṛṣṭvā udārān mahāprītivegasamudrān pratilabhe //",
    "K09bsu016_u:8191": " (Gv 223)",
    "K09bsu016_u:8192": " punaraparaṃ kulaputra bhagavato vairocanasya kāyādekaikasmādromavivarāt praticittakṣaṇaṃ",
    "K09bsu016_u:8193": " sarvabuddhakṣetraparamāṇurajaḥsamavarṇān nānāgandharaśmimeghānniścaramāṇān sarvabuddhakṣetraspharaṇān",
    "K09bsu016_u:8194": " dṛṣṭvā udārān prītivegasamudrān pratilabhe //",
    "K09bsu016_u:8195": " punaraparaṃ kulaputra bhagavato vairocanasya kāyaṃ vyavalokayāmānā praticittakṣaṇamekaikasmāllakṣaṇātsarvabuddhakṣetraparamāṇurajaḥsamān",
    "K09bsu016_u:8196": " lakṣaṇamaṇḍitāṃstathāgatavigrahameghān niścaramāṇān sarvalokadhātusamudraspharaṇān",
    "K09bsu016_u:8197": " dṛṣṭvā udārān mahāprītivegasamudrān pratilabhe //",
    "K09bsu016_u:8198": " punaraparaṃ kulaputra bhagavato vairocanasya kāyādekaikasmādanuvyañjanātpraticittakṣaṇaṃ",
    "K09bsu016_u:8199": " sarvabuddhakṣetraparamāṇurajaḥsamānaśītyanuvyañjanojjvalāṃstathāgatanirmitakāyameghān",
    "K09bsu016_u:8200": " niścaramāṇān sarvabuddhakṣetrasamudraspharaṇān sarvatathāgatadharmacakranirghoṣanigarjanān",
    "K09bsu016_u:8201": " dṛṣṭvā udārān mahāprītivegasamudrān pratilabhe //",
    "K09bsu016_u:8202": " punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
    "K09bsu016_u:8203": " buddhavikurvitameghān saprathamacittotpādān saṣaṭpāramitāmārgaviśuddhivyūhān sabodhisattvabhūmyākramaṇavikurvitān",
    "K09bsu016_u:8204": " dṛṣṭvā udārān mahāprītivegasamudrān pratilabhe /",
    "K09bsu016_u:8205": " punaraparaṃ kulaputra bhagavato vairocanasya kāyātpraticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
    "K09bsu016_u:8206": " devendrakāyameghān niścaramāṇān sarvalokadhātuspharaṇān sadevendravikurvitān devendrakāyasaṃdarśanavainayikānāṃ",
    "K09bsu016_u:8207": " sattvānāmabhimukhaṃ sthitvā dharmaṃ deśayamānān dṛṣṭvā udārān mahāprītivegasamudrān pratilabhe //",
    "K09bsu016_u:8208": " punaraparaṃ kulaputra bhagavato vairocanasya kāyāt praticittakṣaṇamekaikasmādromavivarādanabhilāpyabuddhakṣetraparamāṇurajaḥsamānnāgendrakāyameghān",
    "K09bsu016_u:8209": " sanāgendravikurvitān nāgendrakāyasaṃdarśanavainayikānāṃ sattvānāmabhimukhaṃ sthitvā",
    "K09bsu016_u:8210": " dharmaṃ deśayamānān dṛṣṭvā udārān mahāprītivegasamudrān pratilabhāmi //",
    "K09bsu016_u:8211": " punaraparaṃ kulaputra tasya bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
    "K09bsu016_u:8212": " yakṣendrakāyameghān sayakṣendravikurvitān sarvadharmadhātuspharaṇān yakṣendrakāyasaṃdarśanavainayikānāṃ",
    "K09bsu016_u:8213": " sattvānāmabhimukhaṃ sthitvā dharmaṃ deśayamānān dṛṣṭvā udārān mahāprītivegasamudrān pratilabhe //",
    "K09bsu016_u:8214": " punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
    "K09bsu016_u:8215": " gandharvendrakāyameghān sagandharvendravikurvitān sarvadharmadhātuspharaṇān gandharvendrakāyasaṃdarśanavainayikānāṃ",
    "K09bsu016_u:8216": " sattvānāmabhimukhaṃ sthitvā dharmaṃ deśayamānān dṛṣṭvā udārān mahāprītivegasamudrān pratilabhe //",
    "K09bsu016_u:8217": " (Gv 224)",
    "K09bsu016_u:8218": " punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamānasurendrakāyameghānniścaramāṇān",
    "K09bsu016_u:8219": " sāsurendravikurvitānasurendrakāyasaṃdarśanavainayikānāṃ sattvānāmabhimukhaṃ sthitvā",
    "K09bsu016_u:8220": " sarvadharmadhātugatānāṃ sattvānāṃ dharmaṃ deśayamānān dṛṣṭvā udārān mahāprītivegasamudrān pratilabhe //",
    "K09bsu016_u:8221": " punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
    "K09bsu016_u:8222": " garuḍendrakāyameghānniścaramāṇān sagaruḍendravikurvitān garuḍendrakāyasaṃdarśanavainayikānāṃ",
    "K09bsu016_u:8223": " sarvadharmadhātugatānāṃ sattvānāmabhimukhaṃ sthitvā dharmaṃ deśayamānān dṛṣṭvā udārān",
    "K09bsu016_u:8224": " mahāprītivegasamudrān pratilabhe //",
    "K09bsu016_u:8225": " punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromakūpādanabhilāpyabuddhakṣetraparamāṇurajaḥsamān",
    "K09bsu016_u:8226": " kinnarendrakāyameghān niścaramāṇān sakinnarendravikurvitān kinnarendrakāyasaṃdarśanavinayānāṃ",
    "K09bsu016_u:8227": " sattvānāṃ dharmadhātugatānāṃ sattvānāmabhimukhaṃ sthitvā dharmaṃ deśayamānān dṛṣṭvā",
    "K09bsu016_u:8228": " udārān mahāprītivegasamudrān pratilabhe //",
    "K09bsu016_u:8229": " punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
    "K09bsu016_u:8230": " mahoragendrakāyameghān niścaramāṇān samahoragendravikurvitān mahoragendrakāyasaṃdarśanavineyānāṃ",
    "K09bsu016_u:8231": " sarvadharmadhātugatānāṃ sattvānāmabhimukhaṃ sthitvā dharmaṃ deśayamānān dṛṣṭvā udārān",
    "K09bsu016_u:8232": " mahāprītivegasamudrān pratilabhe //",
    "K09bsu016_u:8233": " punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
    "K09bsu016_u:8234": " manuṣyendrakāyameghānniścarataḥ samanuṣyendravikurvitān manuṣyendrakāyasaṃdarśanavineyānāṃ",
    "K09bsu016_u:8235": " sarvadharmadhātugatānāṃ sattvānāmabhimukhaṃ sthitvā dharmāṃ deśayamānān dṛṣṭvā udārān",
    "K09bsu016_u:8236": " mahāprītivegasamudrān pratilabhe //",
    "K09bsu016_u:8237": " punaraparaṃ kulaputra bhagavato vairocanasya kāyaṃ vyavalokayamānā praticittakṣaṇamekaikasmādromavivarādanabhilāpyabuddhakṣetraparamāṇurajaḥsamān",
    "K09bsu016_u:8238": " brahmendrakāyameghānniścarataḥ sabrahmendravikurvitān brahmendrakāyasaṃdarśanavineyānāṃ",
    "K09bsu016_u:8239": " sarvadharmadhātugatānāṃ sattvānāmabhimukhaṃ sthitvā brahmasvararutanirghoṣeṇa dharmaṃ",
    "K09bsu016_u:8240": " deśayamānān dṛṣṭvā udārān dharmadhātuvipulāṃścittakṣaṇe cittakṣaṇe sarvajñatāsahagatān",
    "K09bsu016_u:8241": " mahāprītivegasamudrān pratilabhe //",
    "K09bsu016_u:8242": " na ca pratilabdhapūrvān pratilabhe /",
    "K09bsu016_u:8243": " nādhigatapūrvānadhigacchāmi /",
    "K09bsu016_u:8244": " nāvatīrṇapūrvānavatarāmi /",
    "K09bsu016_u:8245": " na sphūṭapūrvān spharāmi /",
    "K09bsu016_u:8246": " na dṛṣṭapūrvān paśyāmi /",
    "K09bsu016_u:8247": " na ca śrutapūrvān śṛṇomi /",
    "K09bsu016_u:8248": " tatkasya hetoḥ?",
    "K09bsu016_u:8249": " kiṃcāpi dharmasvabhāvalakṣaṇaparijñeyāḥ sarvadharmāḥ,",
    "K09bsu016_u:8250": " ekalakṣaṇāstrayadhvapathāvatārāḥ punaranantamadhyanirdeśāḥ sarvadharmāḥ //",
    "K09bsu016_u:8251": " ayamasya kulaputra vipulaprītivegasaṃbhavacittakṣaṇavyūhasya bodhisattvavimokṣanayasamudrasyāvabhāsaḥ /",
    "K09bsu016_u:8252": " api tu anantamadhyaḥ khalveṣa vimokṣo dharmadhātunayasamudrāvatāraṇatvāt /",
    "K09bsu016_u:8253": " akṣaya (Gv 225) eṣa vimokṣaḥ sarvajñatācittotpādāsaṃbhinnatvāt /",
    "K09bsu016_u:8254": " aparyanta eṣa vimokṣo bodhisattvacakṣurvijñeyatvāt /",
    "K09bsu016_u:8255": " atula eṣa vimokṣo 'saṃbhinnadharmadhātunayatalaspharaṇatvāt /",
    "K09bsu016_u:8256": " samantamukha eṣa vimokṣa ekārambaṇasarvavikurvitasamavasaraṇatvāt /",
    "K09bsu016_u:8257": " amogha eṣa vimokṣaḥ sarvadharmaśarīrādvayasamudācāratvāt /",
    "K09bsu016_u:8258": " anutpanna eṣa vimokṣo māyopamasamudācāratvāt /",
    "K09bsu016_u:8259": " pratibhāsopama eṣa vimokṣo sarvajñatāpraṇidhānapratibhāsasaṃbhūtatvāt /",
    "K09bsu016_u:8260": " nirmitopama eṣa vimokṣo bodhisattvacaryāsunirmitatvāt /",
    "K09bsu016_u:8261": " mahāpṛthivīsadṛśa eṣa vimokṣaḥ sarvajagatpratiśaraṇatvāt /",
    "K09bsu016_u:8262": " apskandhopama eṣa vimokṣaḥ sarvajaganmahākaruṇābhiṣyandanatayā /",
    "K09bsu016_u:8263": " tejaḥskandhopama eṣa vimokṣaḥ sarvasattvatṛṣṇāsnehaparyādānatayā /",
    "K09bsu016_u:8264": " vāyuskandhopama eṣa vimokṣaḥ sarvasattvasarvajñatāpratiṣṭhāpanatayā /",
    "K09bsu016_u:8265": " sāgaropama eṣa vimokṣaḥ sarvajagadguṇālaṃkārālayatvāt /",
    "K09bsu016_u:8266": " meruparvatarājopama eṣa vimokṣaḥ sarvadharmajñānaratnasamudrābhyudgatatvāt /",
    "K09bsu016_u:8267": " vyūhanayavātamaṇḍalasadṛśa eṣa vimokṣaḥ sarvadharmavimokṣavidhivyūhanatayā /",
    "K09bsu016_u:8268": " gaganopama eṣa vimokṣastradhvaprāptasarvatathāgatavikurvitāvakāśatvāt /",
    "K09bsu016_u:8269": " mahāmeghopama eṣa vimokṣaḥ sarvasattvābhimukhadharmameghābhipravarṣaṇatvāt /",
    "K09bsu016_u:8270": " ādityopama eṣa vimokṣaḥ sarvasattvājñānatamondhakāravidhamanatayā /",
    "K09bsu016_u:8271": " candropama eṣa vimokṣo mahāpuṇyajñānasamudrasusamārjitatvāt /",
    "K09bsu016_u:8272": " tathāgatopama eṣa vimokṣaḥ sarvatrānugatatvāt /",
    "K09bsu016_u:8273": " svacchāyopama eṣa vimokṣaḥ karmadharmasunirmitatvāt /",
    "K09bsu016_u:8274": " pratiśrutkopama eṣa vimokṣo yathādhimuktasarvadharmanirghoṣanigarjanatayā /",
    "K09bsu016_u:8275": " pratibhāsopama eṣa vimokṣo yathāśayasarvasattvavijñāpanatayā /",
    "K09bsu016_u:8276": " drumarājopama eṣa vimokṣaḥ sarvabuddhavikurvitasaṃkusumitatvāt /",
    "K09bsu016_u:8277": " vajropama eṣa vimokṣo 'bhedyadharmatvāt /",
    "K09bsu016_u:8278": " cintārājamaṇiratnopama eṣa vimokṣo 'nantamadhyavikurvitasamudrābhinirharaṇatayā /",
    "K09bsu016_u:8279": " vimalagarbhamaṇirājopama eṣa vimokṣaḥ sarvatryadhvatathāgatavikurvitavijñaptyanāvaraṇatayā /",
    "K09bsu016_u:8280": " nandidhvajamaṇiratnopama eṣa vimokṣaḥ sarvabuddhadharmacakrasamatānirghoṣatvāt /",
    "K09bsu016_u:8281": " evamaparimāṇopamopanyāsānugamanirdeśo batāyaṃ kulaputra vipulaprītivegasaṃbhavacittakṣaṇavyūho bodhisattvavimokṣaḥ //",
    "K09bsu016_u:8282": " atha khalu sudhanaḥ śreṣṭhidārakaḥ praśāntarutasāgaravatīṃ rātridevatāmetadavocat - kathaṃ pratipadyamānasya devate bodhisattvasya ayamevaṃrūpo vimokṣaḥ saṃpadyate?",
    "K09bsu016_u:8283": " āha - daśeme kulaputra bodhisattvānāṃ mahāsaṃbhārā mahāvitānadharmā mahāvisphārā mahādyutayo mahāvabhāsā mahāprabhāvabhāsā mahābhāgā mahāvibhāgā mahāsaṃbhavā mahāvibhavāḥ,",
    "K09bsu016_u:8284": " yeṣu pratipadyamānānāṃ bodhisattvānāmayamevaṃrūpo vimokṣaḥ saṃpadyate /",
    "K09bsu016_u:8285": " katame daśa?",
    "K09bsu016_u:8286": " yaduta dānaṃ bodhisattvasya yathāśayasarvasattvasamudrasaṃtoṣaṇaprasṛtaṃ mahāvitānadharmaḥ /",
    "K09bsu016_u:8287": " śīlaṃ bodhisattvasya sarvatathāgataguṇasamudrāvatārapratipattiprasṛtaṃ mahāvitānadharmaḥ /",
    "K09bsu016_u:8288": " kṣāntirbodhisattvasya sarvadharmasvabhāvanidhyaptiprasṛtaṃ mahāvitānadharmaḥ /",
    "K09bsu016_u:8289": " vīryaṃ bodhisattvasya sarvajñatāsamārambhāvivartyaprasṛtaṃ mahāvitānadharmaḥ /",
    "K09bsu016_u:8290": " dhyānaṃ bodhisattvasya sarvasattvakleśapratāpapraśamanaprasṛtaṃ mahāvitānadharmaḥ /",
    "K09bsu016_u:8291": " prajñā bodhisattvasya sarvadharmasamudraprajñāprasṛtā mahāvitānadharmaḥ /",
    "K09bsu016_u:8292": " upāyo bodhisattvasya sarvasattvasamudraparipākavinayaprasṛto (Gv 226)",
    "K09bsu016_u:8293": " mahāvitānadharmaḥ /",
    "K09bsu016_u:8294": " praṇidhānaṃ bodhisattvasya sarvakṣetrasamudraprasṛtamaparāntakoṭīgatakalpasarvakṣetrabodhisattvacaryāvataraṇatāyai mahāvitānadharmaḥ /",
    "K09bsu016_u:8295": " balaṃ bodhisattvasya sarvadharmadhātunayasamudraprasṛtaṃ sarvakṣetreṣu pratikṣaṇamabhisaṃbodhidarśanāpratiprasrabdhaye mahāvitānadharmaḥ /",
    "K09bsu016_u:8296": " jñānaṃ bodhisattvasya tathāgatabalaprasṛtaṃ tryadhvasarvadharmānāvaraṇajñānavijñaptaye mahāvitānadharmaḥ /",
    "K09bsu016_u:8297": " ime kulaputra daśa bodhisattvānāṃ mahāsaṃbhārāṃ mahāvitānadharmāḥ,",
    "K09bsu016_u:8298": " yeṣu pratiṣṭhitānāṃ bodhisattvānāmayamevaṃrūpo vimokṣaḥ saṃpadyate,",
    "K09bsu016_u:8299": " viśudhyati saṃbhavati saṃvardhate samudeti prādurbhavati saṃvartate sārībhavati vipulībhavati pariniṣpadyate saṃtiṣṭhate //",
    "K09bsu016_u:8300": " sudhana āha - kiyacciraṃ saṃprasthitāsi devate anuttarāyāṃ samyaksaṃbodhau?",
    "K09bsu016_u:8301": " sā avocat - asti kulaputra asya kusumatalagarbhavyūhālaṃkārasya lokadhātusamudrasya",
    "K09bsu016_u:8302": " pūrveṇa daśalokadhātusamudrasahasrāṇyatikramya pareṇa sarvaratnavimalaprabhāvyūho",
    "K09bsu016_u:8303": " nāma lokadhātusamudraḥ /",
    "K09bsu016_u:8304": " tasya madhye sarvatathāgataprabhāpraṇidhinirghoṣo nāma lokadhātuvaṃśaḥ /",
    "K09bsu016_u:8305": " tasya madhye kanakavimalaprabhāvyūho nāma lokadhātuḥ sarvaratnameghavicitra adholokadhātau",
    "K09bsu016_u:8306": " sarvaratnahārajālasāgarapratiṣṭhitaḥ sarvagandhavajramaṇirājavyūhaśarīraḥ kūṭāgārapariṇāhasaṃsthāno",
    "K09bsu016_u:8307": " viśuddho 'saṃkliṣṭaḥ divyavimānabhavanameghasaṃchāditaḥ /",
    "K09bsu016_u:8308": " tatra samantāvabhāsadhvajo nāma kalpaḥ /",
    "K09bsu016_u:8309": " tasmin lokadhātau sarvaratnagarbhavicitrābho nāma bodhimaṇḍo 'bhūt /",
    "K09bsu016_u:8310": " tatra bhagavānavivartyadharmadhātunirghoṣo nāma tathāgato 'nuttarāṃ samyaksaṃbodhimabhisaṃbuddhaḥ /",
    "K09bsu016_u:8311": " ahaṃ ca tena kālena tena samayena tasmin bodhivṛkṣe puṇyapradīpasaṃpatketuprabhā nāma bodhimaṇḍadevatā abhūvam /",
    "K09bsu016_u:8312": " tayā me tasya tathāgatasya abhisaṃbodhivikurvitaṃ dṛṣṭvā anuttarāyāṃ samyaksaṃbodhau cittamutpāditam /",
    "K09bsu016_u:8313": " tasya ca me tathāgatasya sahadarśanena tathāgataguṇasamudrāvabhāso nāma samādhiḥ pratilabdhaḥ /",
    "K09bsu016_u:8314": " tasyānantaraṃ tasminneva lokadhātau samantasaṃpūrṇaśrīgarbhāyāṃ rājadhānyāṃ tatraiva bodhimaṇḍe dharmadrumaparvatatejo nāma tathāgato 'bhisaṃbuddhaḥ",
    "K09bsu016_u:8315": " ahaṃ ca tataścyutvā tatraiva bodhimaṇḍe jñānaśrīpuṇyaprabhā nāma rātridevatā abhūvam /",
    "K09bsu016_u:8316": " tayā me tasya bhagavato dharmadrumaparvatatejastathāgatasya dharmacakrapravartanavikurvitaṃ dṛṣṭvā sarvajagatsaṃdarśanasamatāvabhāsaviṣayo nāma samādhiḥ pratilabdhaḥ /",
    "K09bsu016_u:8317": " tasyānantaraṃ tatraiva bodhimaṇḍe sarvadharmasāgaranirghoṣarājo nāma tathāgata ārāgitaḥ /",
    "K09bsu016_u:8318": " tasya me sahadarśanena sarvadharmabhūmisaṃvardhanasthāno nāma samādhiḥ pratilabdhaḥ /",
    "K09bsu016_u:8319": " tasyānantaraṃ tatraiva bodhimaṇḍe ratnaraśmipradīpadhvajarājo nāma tathāgata ārāgitaḥ,",
    "K09bsu016_u:8320": " tasya me sahadarśanena samantavṛkṣaprabhamegho nāma samādhiḥ pratilabdhaḥ /",
    "K09bsu016_u:8321": " tasyānantaraṃ tatraiva bodhimaṇḍe guṇasumeruprabhatejo nāma tathāgata ārāgitaḥ /",
    "K09bsu016_u:8322": " tasya me sahadarśanena buddhasamudrāvabhāso nāma samādhiḥ pratilabdhaḥ /",
    "K09bsu016_u:8323": " tasyānantaraṃ tatraiva bodhimaṇḍe dharmameghanirghoṣarājo nāma tathāgata ārāgitaḥ /",
    "K09bsu016_u:8324": " tasya me sahadarśanena dharmasāgarapradīpo nāma samādhiḥ pratilabdhaḥ /",
    "K09bsu016_u:8325": " tasyānantaraṃ tatraiva bodhimaṇḍe jñānolkāvabhāsarājo nāma tathāgata ārāgito devakanyābhūtayā /",
    "K09bsu016_u:8326": " tasya me sahadarśanena sarvasattvaduḥkhapraśamanapratibhāsapradīpo nāma samādhiḥ pratilabdhaḥ /",
    "K09bsu016_u:8327": " tasyānantaraṃ tatraiva bodhimaṇḍe (Gv 227)",
    "K09bsu016_u:8328": " dharmavikurvitavegadhvajaśrīrnāma tathāgata ārāgitaḥ /",
    "K09bsu016_u:8329": " tasya me sahadarśanena tryadhvatathāgatasaṃprasthānāvabhāsagarbho nāma samādhiḥ pratilabdhaḥ /",
    "K09bsu016_u:8330": " tasyānantaraṃ tatraiva bodhimaṇḍe dharmapradīpavikramajñānasiṃho nāma tathāgata ārāgitaḥ /",
    "K09bsu016_u:8331": " tasya me sahadarśanena sarvalokāpratihatajñānacakraprabhatejo",
    "K09bsu016_u:8332": " nāma samādhiḥ pratilabdhaḥ /",
    "K09bsu016_u:8333": " tasyānantaraṃ tatraiva bodhimaṇḍe jñānabalaparvatatejo nāma tathāgata ārāgitaḥ /",
    "K09bsu016_u:8334": " tasya me sahadarśanena tryadhvasarvasattvacaryendriyaprabhāso nāma samādhiḥ pratilabdhaḥ /",
    "K09bsu016_u:8335": " iti hi kulaputra tasmin samaye mayā kanakavimalaprabhe lokadhātau tasmin samantāvabhāsadhvajakalpe daśabuddhakṣetraparamāṇurajaḥsamāḥ tathāgatā ārāgitāḥ /",
    "K09bsu016_u:8336": " keciddevendrabhūtayā kecinnāgendrabhūtayā kecidyakṣendrabhūtayā kecidgandharvendrabhūtayā",
    "K09bsu016_u:8337": " kecidasurendrabhūtayā kecidgaruḍendrabhūtayā kecitkinnarendrabhūtayā kecinmahoragendrabhūtayā",
    "K09bsu016_u:8338": " kecinmanuṣyendrabhūtayā kecidbrahmendrabhūyatā keciddevabhūtayā kecinmanuṣyabhūtayā",
    "K09bsu016_u:8339": " kecitstrībhūtayā kecitpuruṣabhūtayā keciddārakabhūtayā keciddārikābhūtayā ārāgitāḥ /",
    "K09bsu016_u:8340": " sarve ca me tathāgatāḥ pūjitā yathāsaṃprāptaiḥ pūjāpariṣkāraiḥ /",
    "K09bsu016_u:8341": " sarve ca te tathāgatā upasthitāḥ /",
    "K09bsu016_u:8342": " sarveṣāṃ ca me teṣāṃ tathāgatānāṃ dharmadeśanā śrutā //",
    "K09bsu016_u:8343": " sā ahaṃ tataścyutvā tasminneva lokadhātau buddhakṣetraparamāṇurajaḥsamān kalpān bodhisattvacaryāṃ",
    "K09bsu016_u:8344": " caritvā tataścyutvā iha kusumatalagarbhavyūhālaṃkāre lokadhātusamudre asmin sahālokadhātāvupapannā /",
    "K09bsu016_u:8345": " tayā me bhagavān krukucchandastathāgata ārāgitaḥ /",
    "K09bsu016_u:8346": " tasya ca me sahadarśanena sarvāndhakāravirajapratibhāso nāma samādhiḥ pratilabdhaḥ /",
    "K09bsu016_u:8347": " tasyānantaraṃ kanakamunistathāgata ārāgitaḥ /",
    "K09bsu016_u:8348": " tasya ca me sahadarśanena sarvakṣetrasāgarāvabhāsānugataspharaṇo nāma samādhiḥ pratilabdhaḥ /",
    "K09bsu016_u:8349": " tasyānantaraṃ kāśyapastathāgataḥ ārāgitaḥ /",
    "K09bsu016_u:8350": " tasya ca me sahadarśanena sarvasattvamantrasamudranigarjanasvaranirghoṣo nāma samādhiḥ pratilabdhaḥ /",
    "K09bsu016_u:8351": " tasyānantaramayaṃ bhagavān vairocanastathāgata ārāgitaḥ /",
    "K09bsu016_u:8352": " tadbodhimaṇḍe tathāgatābhisaṃbodhivikurvitamukhasamudrān praticittakṣaṇe saṃdarśayamānān dṛṣṭvā mayā eṣa vipulaprītivegasaṃbhavacittakṣaṇavyūho bodhisattvavimokṣaḥ pratilabdhaḥ,",
    "K09bsu016_u:8353": " yasya sahapratilambhāddaśabuddhakṣetrānabhilāpyānabhilāpyaparamāṇurajaḥsamān /",
    "K09bsu016_u:8354": " sarvadharmadhātunayasamudrānavatīrṇā /",
    "K09bsu016_u:8355": " teṣu ca sarvadharmadhātunayasamudrāntargateṣu sarvabuddhakṣetreṣu yāni sarvaparamāṇurajāṃsi,",
    "K09bsu016_u:8356": " teṣu ekaikasmin paramāṇurajasi daśānabhilāpyabuddhakṣetraparamāṇurajaḥsamāni buddhakṣetrāṇyavatīrya paśyāmi /",
    "K09bsu016_u:8357": " teṣu ca sarvakṣetreṣvekaikasmin buddhakṣetre bhagavantaṃ vairocanaṃ bodhimaṇḍavaragataṃ",
    "K09bsu016_u:8358": " praticittakṣaṇamabhisaṃbodhivikurvitaṃ saṃdarśayamānānekaikena ca abhisaṃbodhivikurvitena",
    "K09bsu016_u:8359": " sarvadharmadhātunayasāgarān spharantaṃ paśyāmi /",
    "K09bsu016_u:8360": " teṣāṃ ca sarvatathāgatānāmekaikasya ca tathāgatasya pādamūlagatamātmānaṃ saṃjāne /",
    "K09bsu016_u:8361": " ye ca teṣu lokadhātuṣu te tathāgatā bodhimaṇḍagatā dharmaṃ deśayanti,",
    "K09bsu016_u:8362": " taṃ sarvaṃ śṛṇomi /",
    "K09bsu016_u:8363": " ye ca teṣāṃ sarvatathāgatānāṃ nirmāṇasamudrāḥ sarvaromavivarebhyo niścarya dharmameghasamudrān nigarjamānān nānāvikurvitāni saṃdarśayamānān (Gv 228)",
    "K09bsu016_u:8364": " sarvadharmadhātudiksamudrāntargateṣu kṣetrasamudreṣu sarvalokadhātuvaṃśeṣu sarvalokadhātuprasareṣu",
    "K09bsu016_u:8365": " sarvasattvaprasareṣu nānāgatyupapanneṣu sattvāśayavaśena nānāsaṃjñāgatairdharmacakraṃ pravartayanti,",
    "K09bsu016_u:8366": " taṃ sarvaṃ saṃdhārayāmi,",
    "K09bsu016_u:8367": " pratipadye,",
    "K09bsu016_u:8368": " nidhyāyāmi /",
    "K09bsu016_u:8369": " sarvārthapadavyañjanodgrahavegavikramayā dhāraṇyā udgṛhṇāmi sarvadharmamaṇḍalaviśuddhigarbhānugamayā prajñayā pariśodhayāmi /",
    "K09bsu016_u:8370": " sarvadharmasāgarapravicayābhijñayā gatyānugacchāmi /",
    "K09bsu016_u:8371": " tryadhvavipulayā buddhyā spharāmi /",
    "K09bsu016_u:8372": " tathāgatasamatānugāminyā prajñayā sāmīkaromi /",
    "K09bsu016_u:8373": " sarvadharmanayānabhinirharāmi /",
    "K09bsu016_u:8374": " sarvadharmamegheṣu sūtrāntameghānabhinirharāmi /",
    "K09bsu016_u:8375": " sarvasūtrāntamegheṣu dharmasamudrān parisaṃsthāpayāmi /",
    "K09bsu016_u:8376": " sarvadharmasamudreṣu dharmaparivartān samavasarāmi /",
    "K09bsu016_u:8377": " sarvadharmaparivarteṣu dharmameghān saṃjāne /",
    "K09bsu016_u:8378": " sarvadharmamegheṣu dharmormīn saṃjanayāmi /",
    "K09bsu016_u:8379": " sarvadharmormiṣu",
    "K09bsu016_u:8380": " dharmaprītivegasāgarān pratilabhe /",
    "K09bsu016_u:8381": " sarvadharmaprītivegasāgareṣu bhūmipratilambhavegānabhinirharāmi /",
    "K09bsu016_u:8382": " sarvabhūmivegeṣu samādhisamudravegānabhinirharāmi /",
    "K09bsu016_u:8383": " sarvasamādhisamudramegheṣu buddhadarśanasamudrān pratilabhe /",
    "K09bsu016_u:8384": " sarvabuddhadarśanasamudreṣvavabhāsasamudrān pratilabhe /",
    "K09bsu016_u:8385": " sarvāvabhāsasamudreṣu tryadhvajñānamaṇḍalabhūmīḥ parisaṃsthāpayāmi anantamadhyadiksāgaraspharaṇayogena,",
    "K09bsu016_u:8386": " aprameyatathāgatapūrvāntacaryāsamudrāvataraṇayogena,",
    "K09bsu016_u:8387": " aprameyatathāgatapūrvayogasamudrajñānāvabhāsayogena,",
    "K09bsu016_u:8388": " aprameyatathāgatajñānālokapratilambhayogena,",
    "K09bsu016_u:8389": " aprameyatathāgataśīlamaṇḍalapariśuddhyavabhāsayogena,",
    "K09bsu016_u:8390": " aprameyatathāgatakṣāntibhūmipariśodhanayogena,",
    "K09bsu016_u:8391": " aprameyatathāgatamahāvīryavegavivardhanavikramajñānāvabhāsapratilambhayogena,",
    "K09bsu016_u:8392": " aprameyatathāgatadhyānamaṇḍaladhyānāgamasamudrapariśuddhiprayogāvabhāsapratilambhayogena,",
    "K09bsu016_u:8393": " aprameyatathāgataprajñāpāramitānayasāgarapariśuddhivijñaptyavabhāsayogena,",
    "K09bsu016_u:8394": " aprameyatathāgatopāyakauśalyapāramitānayasamudrāvataraṇayogena,",
    "K09bsu016_u:8395": " aprameyatathāgatapraṇidhānapāramitānayasamudrāvataraṇayogena,",
    "K09bsu016_u:8396": " aprameyatathāgatapuṇyajñānabalapāramitāsaṃvardhanasaṃvasanajñānapratilambhayogena,",
    "K09bsu016_u:8397": " aprameyatathāgatajñānapāramitānayasāgaravicārapralambhayogena,",
    "K09bsu016_u:8398": " aprameyatathāgatapūrvabodhisattvabhūmyākramaṇajñānāvabhāsapratilambhayogena,",
    "K09bsu016_u:8399": " aprameyatathāgatabhūmyākramaṇasaṃdhivikurvitakalpasāgarasaṃvasanayogena,",
    "K09bsu016_u:8400": " aprameyatathāgatapūrvabodhisattvabhūmimaṇḍalākramaṇayogena,",
    "K09bsu016_u:8401": " aprameyatathāgatabodhisattvabhūmisaṃvasanayogena,",
    "K09bsu016_u:8402": " aprameyatathāgatabodhisattvabhūmipariśodhanayogena,",
    "K09bsu016_u:8403": " aprameyatathāgatajñānasāgaravicāraṇayogena,",
    "K09bsu016_u:8404": " aprameyatathāgatajñānāvabhāsapratilābhayogena,",
    "K09bsu016_u:8405": " aprameyatathāgatabodhisattvabhūtāśeṣapūrvabuddhadarśanānubandhavijñaptiyogena,",
    "K09bsu016_u:8406": " aprameyatathāgatabodhisattvabhūtāśeṣapūrvabuddhasamudradarśanakalpasamudrasaṃvāsayogena,",
    "K09bsu016_u:8407": " aprameyatathāgatapūrvabodhisattvabhūtāśeṣakṣetrasamudraspharaṇakāyābhinirhārajñānāvabhāsapratilābhayogena,",
    "K09bsu016_u:8408": " aprameyatathāgatavipulapūrvabodhisattvacaryānavaśeṣadharmadhātuspharaṇayogena,",
    "K09bsu016_u:8409": " aprameyatathāgatapūrvabodhisattvacaryānānopāyasukhasarvasattvaparipācanavinayasaṃdarśanayogena,",
    "K09bsu016_u:8410": " aprameyatathāgatasarvadiksamudrānavaśeṣaprabhāprasaraspharaṇayogena,",
    "K09bsu016_u:8411": " aprameyatathāgatasattvābhimukhavikurvitasaṃdarśanayogena,",
    "K09bsu016_u:8412": " aprameyatathāgatabhūmyākramaṇajñānāvabhāsayogena,",
    "K09bsu016_u:8413": " aprameyatathāgatābhisaṃbodhivikurvaṇajñānāvabhāsapratilābhayogena,",
    "K09bsu016_u:8414": " aprameyatathāgatadharmacakrapravartanasarvadharmameghānavaśeṣasaṃpratīcchanasaṃdhāraṇayogena,",
    "K09bsu016_u:8415": " aprameyatathāgatalakṣaṇasamudravijñaptijñānāvabhāsapratilābhayogena,",
    "K09bsu016_u:8416": " aprameyatathāgatakāyasamudrasamudācāravijñaptyavabhāsapratilābhayogena,",
    "K09bsu016_u:8417": " aprameyatathāgatavipulaviṣayajñānāvabhāsapratilābhayogena /",
    "K09bsu016_u:8418": " (Gv 229) teṣāṃ ca tathāgatānāṃ praticittakṣaṇaṃ prathamacittotpādamādāya yāvatsaddharmāntardhānaṃ sarvamavatarāmi //",
    "K09bsu016_u:8419": " yatpunarevaṃ vadasi - kiyaccirapratilabdhastvayāyaṃ vipulaprītivegasaṃbhavacittakṣaṇavyūho bodhisattvavimokṣa iti /",
    "K09bsu016_u:8420": " yanmayā vibuddhakṣetraparamāṇurajaḥsamānāṃ buddhakalpānāṃ pareṇa kanakavimalaprabhāyāṃ lokadhātau puṇyapradīpasaṃpatsamantaketuprabhā bodhivṛkṣadevatā",
    "K09bsu016_u:8421": " tayā avaivartyadharmadhātunirghoṣasya tathāgatasya dharmadeśanāṃ śrutvā anuttarāyāṃ",
    "K09bsu016_u:8422": " samyaksaṃbodhau cittamutpādya tān vibuddhakṣetraparamāṇurajaḥsamān kalpān bodhisattvacaryāṃ",
    "K09bsu016_u:8423": " caritvā iha sahāyāṃ lokadhātāvupapadya krakucchandapramukhāḥ śākyamuniparyavasānā",
    "K09bsu016_u:8424": " bhadrakalpikāstathāgatā ārāgitāḥ /",
    "K09bsu016_u:8425": " anāgatāṃśca sarvānārāgayiṣyāmi /",
    "K09bsu016_u:8426": " yatheha lokadhātau,",
    "K09bsu016_u:8427": " tathā sarvalokadhātuṣvanāgatān buddhavaṃśānārāgayiṣyāmi,",
    "K09bsu016_u:8428": " pūjayiṣyāmi /",
    "K09bsu016_u:8429": " adyāpi hi kulaputra sā kanakavimalaprabhā lokadhātustiṣṭhati acchinnabuddhavaṃśaḥ /",
    "K09bsu016_u:8430": " tasmāttarhi kulaputra iha naye mahatā bodhisattvavikrameṇa prayoktavyam //",
    "K09bsu016_u:8431": " atha khalu praśāntarutasāgaravatī rātridevatā tasyāṃ velāyāmetameva vipulaprītivegasaṃbhavacittakṣaṇavyūhaṃ",
    "K09bsu016_u:8432": " bodhisattvavimokṣaṃ bhūyasyā mātrayā pradarśayamānā sudhanaṃ śreṣṭhidārakaṃ gāthābhiradhyabhāṣata -",
    "K09bsu016_u:8433": " śṛṇu sūdhanā vacanametu mamā yathayaṃ vimokṣa pratilabdhu śubham /",
    "K09bsu016_u:8434": " śrutvā ca prītibalu saṃjaniyā etaṃ vimokṣanayamotarahi // 1 //",
    "K09bsu016_u:8435": " bahu kalpasāgara purā caritā cittāśayaṃ svaku viśodhayati /",
    "K09bsu016_u:8436": " adhimuktivega vipulāṃ janiyā sarvajñajñānanagarābhimukham // 2 //",
    "K09bsu016_u:8437": " śrutvā triyadhvaparamā sugatānadhimukti teṣu vipulāṃ janiya /",
    "K09bsu016_u:8438": " sarvaiḥ sukhaiḥ saparivāra mayā te upasthitāḥ sabahukalpaśatān // 3 //",
    "K09bsu016_u:8439": " dṛṣṭvā mayā purimakāḥ sugatāḥ saṃpūjitā janahitāya caran /",
    "K09bsu016_u:8440": " dharmaśca me nirupamo 'yu śrutaḥ prītibalaṃ vipulaṃ saṃjaniyā // 4 //",
    "K09bsu016_u:8441": " (Gv 230)",
    "K09bsu016_u:8442": " mātā pitā gurujanaḥ satataṃ maya satkṛtā hitasukhena tadā /",
    "K09bsu016_u:8443": " upasthānu gauravasthitāya kṛtaṃ etaṃ vimokṣanayamotaramāṇā // 5 //",
    "K09bsu016_u:8444": " jīrṇāturā dhanavihīna narā vikalendriyā dukhi anātha bahū /",
    "K09bsu016_u:8445": " te me sukhe sthapiya maitramanā sudhanā sanātha kṛta jātiśatān // 6 //",
    "K09bsu016_u:8446": " rājāgnitaskarajalaprabhavā siṃhadvipā hi paraśatrubhayāt /",
    "K09bsu016_u:8447": " vividhairbhayairbhavasamudragatā maya trāyitā vicaratīya purā // 7 //",
    "K09bsu016_u:8448": " kleśapratāpita sadā tribhave karmaiḥ prabhāvita tathā aśubhaiḥ /",
    "K09bsu016_u:8449": " saṃsāraparvataprapātagatā maya trāyitā bhavagatīṣu prajā // 8 //",
    "K09bsu016_u:8450": " ye duḥkhadurgatiprapātabhayāḥ tīvrā nirantarakharā subahū /",
    "K09bsu016_u:8451": " jātījarāmaraṇarogabhayā loke mayā śamita te nikhilā // 9 //",
    "K09bsu016_u:8452": " saṃsāratīvradukhasaṃśamanaṃ sattvān sarvasukhasaṃjananam /",
    "K09bsu016_u:8453": " atyantabuddhasukhasaṃjananaṃ aparāntakalpa praṇidhānu mama // 10 //",
    "K09bsu016_u:8454": " etamahaṃ kulaputra vipulaprītivegasaṃbhavacittakṣaṇavyūhaṃ bodhisattvavimokṣaṃ jānāmi /",
    "K09bsu016_u:8455": " kiṃ mayā śakyaṃ sarvadharmadhātunayasāgarāvatīrṇānāṃ bodhisattvānāmādhyātmikabāhyaniravaśeṣaduḥkhavipramuktānāṃ",
    "K09bsu016_u:8456": " sarvakalpasaṃjñāgatajñānapratilabdhānāṃ sarvalokadhātusamudrasaṃbhavavibhavajñānavakuśalānāṃ",
    "K09bsu016_u:8457": " caryāṃ jñātuṃ guṇān vā vaktum //",
    "K09bsu016_u:8458": " gaccha kulaputra,",
    "K09bsu016_u:8459": " iyamihaiva bodhimaṇḍe bhagavato vairocanasya parṣanmaṇḍale sarvanagararakṣāsaṃbhavatejaḥśrīrnāma rātridevatā /",
    "K09bsu016_u:8460": " tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:8461": " kathaṃ pratipattavyam //",
    "K09bsu016_u:8462": " (Gv 231)",
    "K09bsu016_u:8463": " atha khalu sudhanaḥ śreṣṭhidārakaḥ praśāntarutasāgaravatīṃ rātridevatāmābhiḥ sārūpyābhirgāthābhiradhyabhāṣata -",
    "K09bsu016_u:8464": " kalyāṇamitreṇa samānuśiṣṭe upāgatastubhya sakāśu devi /",
    "K09bsu016_u:8465": " paśyāmi te āsanu saṃniṣaṇṇā anantamadhyena samucchrayeṇa // 11 //",
    "K09bsu016_u:8466": " na varṇasaṃsthānanimittagocarairbhavāśritairnāpi ca bhāvasaṃjñibhiḥ /",
    "K09bsu016_u:8467": " na hīnasattvairviparītadarśibhiḥ śakyastava jñātumayaṃ hi gocaraḥ // 12 //",
    "K09bsu016_u:8468": " jñātuṃ na lokena sahadevakena tvadvarṇarūpasya nimitta śakyam /",
    "K09bsu016_u:8469": " kalpānanantān samudīkṣatāpi tathā hi te rūpamanantadarśanam // 13 //",
    "K09bsu016_u:8470": " skandhālayāduccalitāsi devi pratiṣṭhitā nāyataneṣu ca tvam /",
    "K09bsu016_u:8471": " lokavyatītā ca vitīrṇakāṅkṣā saṃdṛśyase loki vikurvamāṇā // 14 //",
    "K09bsu016_u:8472": " aniñjaprāptāsyanaghā asaṅgā viśodhitaṃ te varajñānacakṣuḥ /",
    "K09bsu016_u:8473": " rajaḥpathe sarvarajaḥpramāṇān yenekṣase buddha vikurvamāṇān // 15 //",
    "K09bsu016_u:8474": " kāyo hi te dharmaśarīragarbhaḥ cittaṃ ca te jñānamayaṃ asaṅgam /",
    "K09bsu016_u:8475": " samantaobhāsaprabhāsitā tvamāloku loke janayasyanantam // 16 //",
    "K09bsu016_u:8476": " cittādanantaṃ samudeti karma vicitritaḥ karmaṇa sarvalokaḥ /",
    "K09bsu016_u:8477": " cittasvabhāvaṃ ca jagadviditvā jagatsamān darśayasi svakāyān // 17 //",
    "K09bsu016_u:8478": " (Gv 232)",
    "K09bsu016_u:8479": " svapnopamaṃ lokamimaṃ viditvā buddhāṃśca sarvān pratibhāsakalpān /",
    "K09bsu016_u:8480": " dharmān pratiśrutkasamānaśeṣānasajjamānā jagati pravartase // 18 //",
    "K09bsu016_u:8481": " tryadhvasthitasyāpi janasya devi pratikṣaṇaṃ darśayasi svakāyam /",
    "K09bsu016_u:8482": " dvayapravṛttirna ca te 'sti citte dharmaṃ vadasyeva ca sarvadikṣu // 19 //",
    "K09bsu016_u:8483": " rajasyanantā hi mahāsamudrā tathāmitāḥ sattvamahāsamudrāḥ /",
    "K09bsu016_u:8484": " anantamadhyā sugatārṇavāśca vimokṣacaryasya hi gocaraste // 20 //",
    "K09bsu016_u:8485": " atha khalu sudhanaḥ śreṣṭhidārakaḥ praśāntarutasāgaravatīṃ rātridevatāmābhirgāthābhirabhiṣṭutya",
    "K09bsu016_u:8486": " anekaśatasahasrakṛtvaḥ pradakṣiṇīkṛtya punaḥ punaravalokya praśāntarutasāgaravatyā",
    "K09bsu016_u:8487": " rātridevatāyā antikātprakrāntaḥ // 36 //",
    "K09bsu016_u:8488": " (Gv 233)",
    "K09bsu016_u:8489": " 39 Sarvanagararakṣāsaṃbhavatejaḥśrīḥ /",
    "K09bsu016_u:8490": " atha khalu sudhanaḥ śreṣṭhidārakastaṃ vipulaprītivegasaṃbhavacittakṣaṇavyūhaṃ bodhisattvavimokṣaṃ",
    "K09bsu016_u:8491": " bhāvayan saṃbhāvayan praśāntarutasāgaravatyā rātridevatāyā avavādānuśāsanīmanusmaran,",
    "K09bsu016_u:8492": " nigamayan,",
    "K09bsu016_u:8493": " ekaikapadavyañjanānekanayāpramāṇāśayaṃ dharmatānayajñānamanusmaran,",
    "K09bsu016_u:8494": " smṛtāvupanibadhnan,",
    "K09bsu016_u:8495": " matyā pravicinvan,",
    "K09bsu016_u:8496": " gatyā anugacchan,",
    "K09bsu016_u:8497": " buddhyā vipulīkurvan,",
    "K09bsu016_u:8498": " kāyena spṛṣṭvā viharan,",
    "K09bsu016_u:8499": " avataran,",
    "K09bsu016_u:8500": " anupraviśan,",
    "K09bsu016_u:8501": " anupūrveṇa yena sarvanagararakṣāsaṃbhavatejaḥśrī rātridevatā tenopasaṃkrāntaḥ /",
    "K09bsu016_u:8502": " so 'paśyat sarvanagararakṣāsaṃbhavatejaḥśriyaṃ rātridevatāṃ sarvanagarabhavanaprabhāsamaṇirājagarbhamahāpadmāsane",
    "K09bsu016_u:8503": " niṣaṇṇāmanabhilāpyarātridevatāparivārāṃ sarvadiksattvajagadabhimukhenakāyena sarvajagadrūpasamena",
    "K09bsu016_u:8504": " kāyena sarvasattvābhimukhena kāyena sarvajagadanuliptena kāyena sarvajagatsamaśarīreṇa",
    "K09bsu016_u:8505": " kāyena sarvajagadabhyudgatena kāyena sarvajagatparipākavinayākūlena kāyena samantadiṅnigarjanena",
    "K09bsu016_u:8506": " kāyena sarvajagadasaṃkrāntena kāyena sarvāvaraṇātyantasamuddhāṭitena kāyena tathāgatasvabhāvena",
    "K09bsu016_u:8507": " kāyena sarvajagadvinayaniṣṭhāparyavasānena kāyena //",
    "K09bsu016_u:8508": " dṛṣṭvā ca tuṣṭa udagra āttamanāḥ pramuditaḥ prītisaumanasyajātaḥ sarvanagararakṣāsaṃbhavatejaḥśriyo",
    "K09bsu016_u:8509": " rātridevatāyāḥ pādau śirasābhivandya sarvanagararakṣāsaṃbhavatejaḥśriyaṃ rātridevatāmanekaśatasahasrakṛtvaḥ",
    "K09bsu016_u:8510": " pradakṣiṇīkṛtya sarvanagararakṣāsaṃbhavatejaḥśriyo rātridevatāyāḥ purataḥ prāñjaliḥ",
    "K09bsu016_u:8511": " sthitvā evamāha - ahaṃ khalu devate anuttarāyāṃ samyaksaṃbodhau saṃprasthitaḥ /",
    "K09bsu016_u:8512": " tadvadasva me devate kathaṃ bodhisattvo bodhisattvacaryāyāṃ carannupakārībhūto bhavati sattvānām /",
    "K09bsu016_u:8513": " kathaṃ ca sattvānanuttareṇa saṃgraheṇa saṃgṛhṇāti /",
    "K09bsu016_u:8514": " kathaṃ bodhisattvastathāgatānujñāto bodhisattvakarmaṇi prayukto bhavati,",
    "K09bsu016_u:8515": " yathāprayuktasya bodhisattvasya āsanno bhavati dharmarājaḥ /",
    "K09bsu016_u:8516": " evamukte sarvanagararakṣāsaṃbhavatejaḥśrī rātridevatā sudhanaṃ śreṣṭhidārakametadavocat - sādhu sādhu kulaputra,",
    "K09bsu016_u:8517": " yastvaṃ sarvajagatparipākavinayaniṣṭhāgamanatāyai sarvatathāgatavaṃśasaṃdhāraṇaprayoganiṣṭhāgamanatāyai",
    "K09bsu016_u:8518": " sarvadikprasaraspharaṇajñānaprayogatāyai sarvadharmadhātunayasāgarāvataraṇābhimukhatāyai",
    "K09bsu016_u:8519": " ākāśasamatalānantajñānajñeyaspharaṇatāyai sarvatathāgatadharmacakrapratīcchanasaṃdhāraṇatāyai",
    "K09bsu016_u:8520": " yathāśayasarvajagatsamudradharmameghābhipravarṣaṇacaryānayaṃ paripṛcchasi /",
    "K09bsu016_u:8521": " ahaṃ kulaputra manojñarutagambhīravikurvitapraveśasya bodhisattvavimokṣasya lābhinī /",
    "K09bsu016_u:8522": " sā khalu punarahaṃ kulaputra anena vimokṣeṇa samanvāgatā asaṅgamahādharmabhāṇakapaṭṭabaddhādhyālambanaprayogā",
    "K09bsu016_u:8523": " sarvatathāgatadharmakośaviśrāṇanapraṇidhānā mahākaruṇāmaitrībalapratilabdhā sarvasattvabodhicittapratiṣṭhāpanatāyai",
    "K09bsu016_u:8524": " sarvasattvārthakriyāsaṃprasthitā apratiprasrabdhabodhicittakuśalamūlasaṃbhāropacayāya",
    "K09bsu016_u:8525": " sarvajagatsārathibhūmisaṃprasthitā sarvasattvānāṃ sarvajñatāmārgapratiṣṭhāpanatāyai,",
    "K09bsu016_u:8526": " sarvaloke dharmameghadharmasūryasaṃbhavaprayogā aprameyakuśalamūlaprabhavasarvalokāvabhāsanatāyai,",
    "K09bsu016_u:8527": " sarvajagatsamacittaprasṛtāpratipraśrabdhā sarvajagatkuśalamūlābhisaṃskārasaṃmārjanaprayogavijñānatāyai,",
    "K09bsu016_u:8528": " viśuddhacittaprayogā sarvakuśalakarmapathapradakṣiṇakarmāntatayā sarvasattvasārthavāhatvāya saṃprasthitā sarvākuśalakarmapathaprahīṇā (Gv 234)",
    "K09bsu016_u:8529": " sarvasattvakuśaladharmapratiṣṭhāpanakarmaprayogā sarvasattvakṣemagatisaṃpradarśanaprayogā",
    "K09bsu016_u:8530": " sarvasattvayānavyūhapūrvaṃgamasaṃprasthitā sarvakuśaladharmacakracaraṇasarvasattvapratiṣṭhāpanaprayogā",
    "K09bsu016_u:8531": " sarvakalyāṇamitrābhedyopacaraṇābhirādhanasaṃprasthitā sarvasattvatathāgataśāsanapratiṣṭhāpanaprayogā",
    "K09bsu016_u:8532": " dharmadānapūrvaṃgamasarvaśukladharmasamārambhaprayogā sarvajñatācittotpādābhijātadṛḍhābhedyāśayā",
    "K09bsu016_u:8533": " vajranārāyaṇagarbhadṛḍhabuddhabalārambaṇavipulacittamaṇḍalā kalyāṇamitramupaniśritya viharāmi /",
    "K09bsu016_u:8534": " sarvakleśakarmāvaraṇaparvatavikiraṇacittā sarvajñatāsaṃbhārasamārambhā sarvaśukladharmasamarjanaprayogā anantamadhyasarvajñatābhimukhārambaṇacetanāprayogaprayuktā",
    "K09bsu016_u:8535": " sā khalu punarahaṃ kulaputra evaṃrūpaṃ sarvasattvavijñāpanaṃ dharmālokamukhaṃ pariśodhayamānā",
    "K09bsu016_u:8536": " kuśalamūlopacayasaṃbhārapratyupasthitāṃ daśabhirākārairdharmadhātuṃ vyavalokayāmi",
    "K09bsu016_u:8537": " anugacchāmi prasarāmi /",
    "K09bsu016_u:8538": " katamairdaśabhiḥ?",
    "K09bsu016_u:8539": " yaduta aprameyaṃ dharmadhātumanugacchāmi vipulajñānālokapratilābhena /",
    "K09bsu016_u:8540": " anantamadhyadharmadhātumanugacchāmi sarvatathāgatavikurvitavijñaptaye /",
    "K09bsu016_u:8541": " aparyantadharmadhātumanugacchāmi sarvabuddhakṣetrākramaṇatathāgatapūjopasthānaparipūraye /",
    "K09bsu016_u:8542": " asīmāprāptaṃ dharmadhātumavatarāmi sarvalokadhātusamudreṣu bodhisattvacaryāsaṃdarśanatāyai /",
    "K09bsu016_u:8543": " avyavacchinnaṃ dharmadhātumavatarāmi asaṃbhinnatathāgatajñānamaṇḍalāvataraṇatāyai /",
    "K09bsu016_u:8544": " ekotībhāvagataṃ dharmadhātumavatarāmi yathāśayasarvasattvavijñapanatathāgatasvaramaṇḍalāvataraṇatāyai /",
    "K09bsu016_u:8545": " svabhāvavimalaṃ dharmadhātumavatarāmi sarvajagadvinayaniṣṭhāgatapūrvapraṇidhānaniṣṭhāvataraṇatāyai /",
    "K09bsu016_u:8546": " sarvajagatsamatānugataṃ dharmadhātumavatarāmi samantabhadrabodhisattvacaryāprasarapraveśāya /",
    "K09bsu016_u:8547": " ekālaṃkāraṃ sarvadharmadhātumavatarāmi samantabhadrabodhisattvacaryāvikurvitālaṃkārāvataraṇatāyai /",
    "K09bsu016_u:8548": " avināśanaṃ dharmadhātumavatarāmi sarvakuśaladharmadhātuspharaṇaviśuddhyavināśadharmatāyai /",
    "K09bsu016_u:8549": " ebhirahaṃ kulaputra daśabhirākāraiḥ sarvadharmadhātuṃ vyavalokayāmi anugacchāmi prasarāmi sarvakuśalamūlasaṃbhāropacayāya buddhamāhātmyāvataraṇatāyai acintyabuddhaviṣayānugamāya //",
    "K09bsu016_u:8550": " punaraparaṃ kulaputra ahamevaṃ tathāgatamāhātmyānugatairmanasikārairdaśabhirdhāraṇīmaṇḍalaparivartasahasraiḥ sattvānāṃ dharmaṃ deśayāmi /",
    "K09bsu016_u:8551": " katamairdaśabhiḥ?",
    "K09bsu016_u:8552": " yaduta sarvadharmasamudrasamavasaraṇena ca nāmnā dhāraṇīmaṇḍalena /",
    "K09bsu016_u:8553": " sarvadharmādhiṣṭhānena ca dhāraṇīmaṇḍalena /",
    "K09bsu016_u:8554": " sarvadharmameghasaṃpratīcchanena ca dhāraṇīmaṇḍalena /",
    "K09bsu016_u:8555": " sarvatathāgatasmṛtipradīpena ca dhāraṇīmaṇḍalena /",
    "K09bsu016_u:8556": " sarvasattvakarmasamudrapradīpagarbheṇa ca dhāraṇīmaṇḍalena /",
    "K09bsu016_u:8557": " sarvayānanayasamudravimalasamavasaraṇena ca dhāraṇīmaṇḍalena /",
    "K09bsu016_u:8558": " sarvatathāgatanāmacakrāvartanirghoṣeṇa ca dhāraṇīmaṇḍalena /",
    "K09bsu016_u:8559": " tryadhvabuddhapūrvanirvāṇapraṇidhānasāgaranirdeśasamavasaraṇena ca dhāraṇīmaṇḍalena /",
    "K09bsu016_u:8560": " sarvadharmābhimukhāvartavegena ca dhāraṇīmaṇḍalena /",
    "K09bsu016_u:8561": " sarvajñatāveśaprabheṇa ca nāmnā dhāraṇīmaṇḍalena /",
    "K09bsu016_u:8562": " etāni ca kulaputra daśa dhāraṇīmaṇḍalāni pramukhaṃ kṛtvā daśabhirdhāraṇīmaṇḍalaparivartasahasraiḥ sattvānāṃ dharmaṃ deśayāmi //",
    "K09bsu016_u:8563": " punaraparaṃ kulaputra śrutamayyā prajñayā sattvānāṃ dharmaṃ deśayāmi,",
    "K09bsu016_u:8564": " cintāmayyā bhāvanāmayyā prajñayā sattvānāṃ dharmaṃ deśayāmi /",
    "K09bsu016_u:8565": " ekamapi bhavaparivartamārabhya sattvānāṃ dharmaṃ deśayāmi /",
    "K09bsu016_u:8566": " (Gv 235) sarvabhavasamudraparivartānapyārabhya sattvānāṃ dharmaṃ deśayāmi /",
    "K09bsu016_u:8567": " ekasyāpi tathāgatasya nāmacakrasamudramārabhya dharmaṃ deśayāmi /",
    "K09bsu016_u:8568": " ekamapi lokadhātusamudramārabhya dharmaṃ deśayāmi /",
    "K09bsu016_u:8569": " sarvalokadhātusamudrānapyārabhya dharmaṃ deśayāmi /",
    "K09bsu016_u:8570": " ekamapi buddhavyākaraṇasamudrāmārabhya dharmaṃ deśayāmi /",
    "K09bsu016_u:8571": " sarvatathāgatavyākaraṇasamudrānapyārabhya dharmaṃ deśayāmi /",
    "K09bsu016_u:8572": " ekamapi tathāgataparṣanmaṇḍalasamudramārabhya dharmaṃ deśayāmi /",
    "K09bsu016_u:8573": " sarvatathāgataparṣanmaṇḍalasamudrānapyārabhya dharmaṃ deśayāmi /",
    "K09bsu016_u:8574": " ekamapi tathāgatadharmacakramārabhya dharmaṃ deśayāmi /",
    "K09bsu016_u:8575": " sarvatathāgatadharmacakrasamudrānapyārabhya dharmaṃ deśayāmi /",
    "K09bsu016_u:8576": " ekamapi sūtrāntamārabhya dharmaṃ deśayāmi /",
    "K09bsu016_u:8577": " sarvatathāgatadharmacakrasamavasaraṇānapi sūtrāntamārabhya dharmaṃ deśayāmi /",
    "K09bsu016_u:8578": " ekamapi tathāgataparṣanmaṇḍalasaṃnipātamārabhya dharmaṃ deśayāmi /",
    "K09bsu016_u:8579": " sarvatathāgataparṣanmaṇḍalasamudrānapyārabhya dharmaṃ deśayāmi /",
    "K09bsu016_u:8580": " ekamapi sarvajñatācittamārabhya dharmaṃ deśayāmi /",
    "K09bsu016_u:8581": " sarvabodhicittāṅgasamudrānapyārabhya dharmaṃ deśayāmi /",
    "K09bsu016_u:8582": " ekamapi yānamārabhya dharmaṃ deśayāmi /",
    "K09bsu016_u:8583": " sarvayānaniryāṇasamudrānapyārabhya dharmaṃ deśayāmi /",
    "K09bsu016_u:8584": " etatpramukhairahaṃ kulaputra anabhilāpyairdeśanānayābhinirhāraiḥ sattvānāṃ dharmaṃ deśayāmi /",
    "K09bsu016_u:8585": " evamahaṃ kulaputraṃ dharmadhātunayāsaṃbhinnāṃstathāgatasamudrānavataramāṇā sarvasattvānāṃ",
    "K09bsu016_u:8586": " dharmadeśanayā anuttaradharmasaṃgrahaṃ kurvāṇā samantabhadrabodhisattvacaryāparāntakoṭīgatān",
    "K09bsu016_u:8587": " kalpasamudrān saṃvasamānā etanmanojñarūtagambhīravikurvitapraveśaṃ bodhisattvavimokṣaṃ",
    "K09bsu016_u:8588": " bhāvayāmi ekaikacittakṣaṇavivardhanena vimokṣaviṣayabhāvanānayena /",
    "K09bsu016_u:8589": " ekaikena ca vimokṣaviṣayabhāvanānayena praticittakṣaṇaṃ sarvadharmadhātuṃ spharāmi //",
    "K09bsu016_u:8590": " sudhana āha - āścaryaṃ devate yāvadgambhīra eṣa bodhisattvavimokṣaḥ /",
    "K09bsu016_u:8591": " kiyaccirapratilabdhaḥ tvayāyamārye bodhisattvavimokṣaḥ?",
    "K09bsu016_u:8592": " āha - bhūtapūrvaṃ kulaputra atīte 'dhvani lokadhātuparivartaparamāṇurajaḥsamānāṃ",
    "K09bsu016_u:8593": " kalpāṇāṃ pareṇa dharmārcinagarameghā nāma lokadhāturabhūt cāturdvīpalokadhātuparamāṇurajaḥsamagandhamaṇisumerujālapratiṣṭhitā",
    "K09bsu016_u:8594": " sarvatathāgatapūrvapraṇidhāṇanirghoṣapadmasaṃdhivyūhā sarvasattvakarmasamudrasaṃbhūtamaṇirājasāgaraśarīrā",
    "K09bsu016_u:8595": " mahāpadmasaṃsthānā viśuddhasaṃkliṣṭā sumeruparamāṇurajaḥsamapuṣpacakravālaparivṛtā",
    "K09bsu016_u:8596": " sumeruparamāṇurajaḥsamagandhamaṇisumervabhyudgatālaṃkārā sumeruparamāṇurajaḥsamamahācāturdvīpikālaṃkārā /",
    "K09bsu016_u:8597": " ekaikasyāṃ cāturdvīpikāyāmanabhilāpyānabhilāpyanagarakoṭīniyutaśatasahasrāṇyabhūvan //",
    "K09bsu016_u:8598": " tasyāṃ khalu kulaputra lokadhātau vimalaprabho nāma kalpo 'bhūt sumeruparamāṇurajaḥsamatathāgataprabhavaḥ /",
    "K09bsu016_u:8599": " tasyāṃ ca dharmārcinagarameghāyāṃ lokadhātau madhyamā vicitradhvajā nāma cāturdvīpikābhūt /",
    "K09bsu016_u:8600": " tasyā madhye samantaratnakusumaprabhā nāma rājadhānyabhūt /",
    "K09bsu016_u:8601": " tasyā rājadhānyā nātidūre dharmarājabhavanapratibhāso nāma bodhimaṇḍo 'bhūt /",
    "K09bsu016_u:8602": " tatra bodhimaṇḍe sarvadharmasāgaranirghoṣaprabharājo nāma tathāgata udapādi teṣāṃ sumeruparamāṇurajaḥsamānāṃ tathāgatānāṃ prathamakalpikaḥ /",
    "K09bsu016_u:8603": " tena ca samayena vimalavakrabhānuprabho nāma rājā abhūt cakravartī /",
    "K09bsu016_u:8604": " tena tasya bhagavataḥ sarvadharmasāgaranirghoṣaprabharājñastathāgatasyāntikāt sarvadharmasāgaro nāma sūtrānta udgṛhītaḥ /",
    "K09bsu016_u:8605": " udgṛhya ca dharmacakramanupravartitam /",
    "K09bsu016_u:8606": " parinirvṛtasya ca pravrajitvāśāsanaṃ saṃdhāritam /",
    "K09bsu016_u:8607": " (Gv 236) śāsanāntardhānakāle ca sahasradhā bhinne śāsane daśanayaśatabhinnāyāṃ dharmadeśanāyāmanantarakalpakaṣāye",
    "K09bsu016_u:8608": " pratyupasthite sarvakarmakleśāvaraṇāvṛtānāṃ sattvānāṃ kalahavigrahavivādamāpannānāṃ",
    "K09bsu016_u:8609": " bhikṣūṇāṃ ca buddhaśāsanaguṇānarthikānāṃ viṣayaratiparāyaṇānāṃ rājacaurakathābhiratānāṃ",
    "K09bsu016_u:8610": " strījanapadasamudrakathābhiratānāṃ lokāyatamantrābhiratānāmudvegasaṃjananārthaṃ dhārmika",
    "K09bsu016_u:8611": " utkāsaḥ kṛto 'bhūt - aho bateyamanekakalpasamudānītā mahādharmolkā antardhāsyatīti",
    "K09bsu016_u:8612": " saṃvegajananīyā kathā kṛtā /",
    "K09bsu016_u:8613": " sa ūrdhvaṃ gaganatale saptatālamātramabhyudgamya anantavarṇānarcimeghānniścārya nānāvarṇān",
    "K09bsu016_u:8614": " mahāraśmijālavyūhān kāyādutsṛjya anekavarṇayā prabhayā loke kleśatāpaṃ śamayitvā",
    "K09bsu016_u:8615": " anantamadhyān sattvān bodhau pratiṣṭhāpayāmāsa /",
    "K09bsu016_u:8616": " tacca tathāgataśāsanaṃ punarjvālayitvā ṣaṣṭivarṣasahasrāṇyasthāt //",
    "K09bsu016_u:8617": " tena ca samayena dharmacakranirmāṇaprabhā nāma bhikṣuṇyabhūt tasyaiva vimalacakrabhānuprabhasya cakravartino duhitā bhikṣuṇīśatasahasraparivārā",
    "K09bsu016_u:8618": " sā taṃ saṃvegaśabdaṃ śrutvā tacca mahāprātihāryaṃ dṛṣṭvā saparivārā bodhāya cittamutpādayāmāsa /",
    "K09bsu016_u:8619": " tacca bhikṣuṇīśatasahasramanuttarāyāṃ samyaksaṃbodhāvavaivartikamabhūt /",
    "K09bsu016_u:8620": " tathāgatasaṃmukhībhāvasamavasaraṇaṃ ca nāma samādhiṃ pratyalabhata /",
    "K09bsu016_u:8621": " sarvatathāgatadharmacakranirmāṇaprabhaṃ ca nāma dhāraṇī sarvadharmasāgaranayapraveśāṃ ca nāma prajñāpāramitāṃ pratyalabhata /",
    "K09bsu016_u:8622": " dharmacakranirmāṇaprabhā ca bhikṣuṇī sarvatathāgataśāsanasaṃbhavāvabhāsapradīpaṃ ca nāma samādhim,",
    "K09bsu016_u:8623": " etaṃ ca manojñarutagambhīravikurvitapraveśaṃ ca bodhisattvavimokṣaṃ sūkṣmamṛdukaṃ pratyalabhata,",
    "K09bsu016_u:8624": " yatpratilābhādasya sarvadharmasāgaranirghoṣaprabharājasya tathāgatasya tatsarvaṃ vikurvitamāmukhībhūtam //",
    "K09bsu016_u:8625": " tatkiṃ manyase kulaputra anyaḥ sa tena kālena tena samayena vimalavaktrabhānuprabho",
    "K09bsu016_u:8626": " nāma rājābhūccakravartī yena tatsarvadharmasāgaranirghoṣaprabharājñastathāgatasya",
    "K09bsu016_u:8627": " śāsane pravrajitvā dharmacakramanupravartitam,",
    "K09bsu016_u:8628": " parinirvṛttasya ca śāsanāntardhānakālasamaye śāsanaṃ saṃdhāritam,",
    "K09bsu016_u:8629": " mahādharmolkā ca jvalitā?",
    "K09bsu016_u:8630": " na khalu punaste kulaputra evaṃ draṣṭavyam /",
    "K09bsu016_u:8631": " samantabhadro bodhisattvaḥ sa tena kālena tena samayena vimalavaktrabhānuprabho nāma rājā abhūccakravartī /",
    "K09bsu016_u:8632": " tatkiṃ manyase kulaputra anyā sā tena kālena tena samayena vimalavaktrabhānuprabhasya",
    "K09bsu016_u:8633": " rājñaścakravartino dharmacakranirmāṇaprabhā nāma duhitā bhikṣuṇyabhūdbhikṣuṇīśatasahasraparivārā?",
    "K09bsu016_u:8634": " na khalvevaṃ draṣṭavyam /",
    "K09bsu016_u:8635": " ahaṃ sā tena kālena tena samayena dharmacakranirmāṇaprabhā nāma bhikṣuṇyabhūvam?",
    "K09bsu016_u:8636": " mayā tattasya sarvadharmasāgaranirghoṣaprabharājñastathāgatasya śāsanaṃ saṃdhāritam /",
    "K09bsu016_u:8637": " tacca bhikṣuṇīśatasahasraṃ sarvamavaivartikaṃ kṛtamanuttarāyāṃ samyaksaṃbodhau /",
    "K09bsu016_u:8638": " tathāgatasaṃmukhībhāvasamavasaraṇe ca samādhau pratiṣṭhāpitam /",
    "K09bsu016_u:8639": " sarvatathāgatadharmacakravajraprabhāyāṃ dhāraṇyāṃ sarvadharmasāgaranayapraveśāyāṃ ca prajñāpāramitāyāṃ pratiṣṭhāpitam //",
    "K09bsu016_u:8640": " tasya ca mayā tathāgatasyānantaraṃ vimaladharmaparvatajñānaśikharābho nāma tathāgata ārāgitaḥ /",
    "K09bsu016_u:8641": " tasyānantaraṃ maṇḍalāvabhāsaprabhacūḍo nāma tathāgata ārāgitaḥ /",
    "K09bsu016_u:8642": " tasyānantaraṃ dharmabhāskaraśrīmegho nāma tathāgata ārāgitaḥ /",
    "K09bsu016_u:8643": " tasyānantaraṃ dharmasāgaranirdeśaghoṣo nāma tathāgata (Gv 237) ārāgitaḥ /",
    "K09bsu016_u:8644": " tasyānantaraṃ dharmādityajñānamaṇḍalapradīpo nāma tathāgata ārāgitaḥ /",
    "K09bsu016_u:8645": " tasyānantaraṃ dharmakusumaketudhvajamegho nāma tathāgata ārāgitaḥ /",
    "K09bsu016_u:8646": " tasyānantaraṃ dharmārciḥparvataketurājo nāma tathāgata ārāgitaḥ /",
    "K09bsu016_u:8647": " tasyānantaraṃ dharmanayagambhīraśrīcandro nāma tathāgata ārāgitaḥ /",
    "K09bsu016_u:8648": " tasyānantaraṃ dharmajñānasaṃbhavasamantapratibhāsagarbho nāma tathāgata ārāgitaḥ /",
    "K09bsu016_u:8649": " tasyānantaraṃ jñānākaracūḍo nāma tathāgata ārāgitaḥ /",
    "K09bsu016_u:8650": " tasyānantaraṃ śailendraśrīgarbharājo nāma tathāgata ārāgitaḥ /",
    "K09bsu016_u:8651": " tasyānantaraṃ samantamukhajñānabhadramerurnāma tathāgata ārāgitaḥ /",
    "K09bsu016_u:8652": " tasyānantaraṃ sarvadharmavīryavegadhvajo nāma tathāgata ārāgitaḥ /",
    "K09bsu016_u:8653": " tasyānantaraṃ dharmaratnakusumaśrīmegho nāma tathāgata ārāgitaḥ /",
    "K09bsu016_u:8654": " tasyānantaraṃ śāntiprabhagambhīrakūṭo nāma tathāgata ārāgitaḥ /",
    "K09bsu016_u:8655": " tasyānantaraṃ raśminetrapratibhāsaprabhacandro nāma tathāgata ārāgitaḥ /",
    "K09bsu016_u:8656": " tasyānantaraṃ jñānārciśrīsāgaro nāma tathāgata ārāgitaḥ /",
    "K09bsu016_u:8657": " tasyānantaraṃ samantajñānabhadramaṇḍalo nāma tathāgata ārāgitaḥ /",
    "K09bsu016_u:8658": " tasyānantaraṃ adhaūrdhvadigjñānāvabhāso nāma tathāgata ārāgitaḥ /",
    "K09bsu016_u:8659": " tasyānantaraṃ raśmisaṃkusumitapradīpo nāma tathāgata ārāgitaḥ /",
    "K09bsu016_u:8660": " tasyānantaraṃ jñānasiṃhaketudhvajarājo nāma tathāgata ārāgitaḥ /",
    "K09bsu016_u:8661": " tasyānantaraṃ samantasūryāvabhāsaprabharājo nāma tathāgata ārāgitaḥ /",
    "K09bsu016_u:8662": " tasyānantaraṃ ratnalakṣaṇavibhūṣitamerurnāma tathāgata ārāgitaḥ /",
    "K09bsu016_u:8663": " tasyānantaraṃ sūryavikramasamantapratibhāso nāma tathāgata ārāgitaḥ /",
    "K09bsu016_u:8664": " tasyānantaraṃ dharmajālavibuddhaśrīcandro nāma tathāgata ārāgitaḥ /",
    "K09bsu016_u:8665": " tasyānantaraṃ dharmapadmapraphullitaśrīmegho nāma tathāgata ārāgitaḥ /",
    "K09bsu016_u:8666": " tasyānantaraṃ lakṣaṇasūryacakrasamantaprabho nāma tathāgata ārāgitaḥ /",
    "K09bsu016_u:8667": " tasyānantaraṃ samantāvabhāsadharmaśrīghoṣo nāma tathāgata ārāgitaḥ /",
    "K09bsu016_u:8668": " tasyānantaraṃ vaiśāradyavajranārāyaṇasiṃho nāma tathāgata ārāgitaḥ /",
    "K09bsu016_u:8669": " tasyānantaraṃ samantajñānadhvajaśūro nāma tathāgata ārāgitaḥ /",
    "K09bsu016_u:8670": " tasyānantaraṃ dharmapadmaphullagātro nāma tathāgata ārāgitaḥ /",
    "K09bsu016_u:8671": " tasyānantaraṃ guṇakusumaśrīsāgaro nāma tathāgata ārāgitaḥ /",
    "K09bsu016_u:8672": " tasyānantaraṃ dharmadhanaśikharābhaskandho nāma tathāgata ārāgitaḥ /",
    "K09bsu016_u:8673": " tasyānantaraṃ jñānaśikharārcimegho nāma tathāgata ārāgitaḥ /",
    "K09bsu016_u:8674": " tasyānantaraṃ samantadharmadvāravahanaśikharābho nāma tathāgata ārāgitaḥ /",
    "K09bsu016_u:8675": " tasyānantaraṃ bodhimaṇḍavibuddhaśrīcandro nāma tathāgata ārāgitaḥ /",
    "K09bsu016_u:8676": " tasyānantaraṃ dharmolkājvalanaśrīcandro nāma tathāgata ārāgitaḥ /",
    "K09bsu016_u:8677": " tasyānantaraṃ samantapratibhāsacūḍo nāma tathāgata ārāgitaḥ /",
    "K09bsu016_u:8678": " tasyānantaraṃ dharmameghadhvajapradīpo nāma tathāgata ārāgitaḥ /",
    "K09bsu016_u:8679": " tasyānantaraṃ vajrasāgaradhvajamegho nāma tathāgata ārāgitaḥ /",
    "K09bsu016_u:8680": " tasyānantaraṃ yaśaḥparvataśrīmegho nāma tathāgata ārāgitaḥ,",
    "K09bsu016_u:8681": " tasyānantaraṃ candanaśrīcandro nāma tathāgata ārāgitaḥ /",
    "K09bsu016_u:8682": " tasyānantaraṃ samantaśrīkusumatejābhonāma tathāgata ārāgitaḥ /",
    "K09bsu016_u:8683": " tasyānantaraṃ sarvasattvāvabhāsatejo nāma tathāgata ārāgitaḥ /",
    "K09bsu016_u:8684": " tasyānantaraṃ guṇapadmaśrīgarbho nāma tathāgata ārāgitaḥ /",
    "K09bsu016_u:8685": " tasyānantaraṃ gandhārciravabhāsarājo nāma tathāgata ārāgitaḥ /",
    "K09bsu016_u:8686": " tasyānantaraṃ hetupadmo nāma tathāgata ārāgitaḥ /",
    "K09bsu016_u:8687": " tasyānantaraṃ lakṣaṇaparvatavairocano nāma tathāgata ārāgitaḥ /",
    "K09bsu016_u:8688": " tasyānantaraṃ samantavighuṣṭakīrtidhvajo nāma tathāgata (Gv 238) ārāgitaḥ /",
    "K09bsu016_u:8689": " tasyānantaraṃ samajñānaprabhāmerurnāma tathāgata ārāgitaḥ /",
    "K09bsu016_u:8690": " tasyānantaraṃ dharmanagaraprabhaśrīrnāma tathāgata ārāgitaḥ /",
    "K09bsu016_u:8691": " tasyānantaraṃ drumaparvatatejo nāma tathāgata ārāgitaḥ /",
    "K09bsu016_u:8692": " tasyānantaraṃ samantaśrīvairocanaketurnāma tathāgata ārāgitaḥ /",
    "K09bsu016_u:8693": " tasyānantaraṃ dharmasāgaranirnādanirghoṣo nāma tathāgata ārāgitaḥ /",
    "K09bsu016_u:8694": " tasyānantaraṃ sarvadharmabhāvanārambhasaṃbhavatejo nāma tathāgata ārāgitaḥ /",
    "K09bsu016_u:8695": " tasyānantaraṃ samantajñānābhapravaro nāma tathāgata ārāgitaḥ /",
    "K09bsu016_u:8696": " tasyānantaraṃ varalakṣaṇaśrīrnāma tathāgata ārāgitaḥ /",
    "K09bsu016_u:8697": " tasyānantaraṃ dharmabalaśūladhvajo nāma tathāgata ārāgitaḥ /",
    "K09bsu016_u:8698": " tasyānantaraṃ dharmacakraprabhanirghoṣo",
    "K09bsu016_u:8699": " nāma tathāgata ārāgitaḥ /",
    "K09bsu016_u:8700": " tasyānantaraṃ raśmiguṇamakuṭajñānaprajñāprabho nāma tathāgata ārāgitaḥ /",
    "K09bsu016_u:8701": " tasyānantaraṃ dharmacakracandrodgataśrīrnāma tathāgata ārāgitaḥ /",
    "K09bsu016_u:8702": " tasyānantaraṃ dharmapadmavairocanavibuddhaketurnāma tathāgata ārāgitaḥ /",
    "K09bsu016_u:8703": " tasyānantaraṃ ratnapadmāvabhāsagarbho nāma tathāgataḥ ārāgitaḥ /",
    "K09bsu016_u:8704": " tasyānantaraṃ ratnaśrīśikharamedhapradīpo nāma tathāgata ārāgitaḥ /",
    "K09bsu016_u:8705": " tasyānantaraṃ samantasūcisuviśuddhajñānakusumo nāma tathāgata ārāgitaḥ /",
    "K09bsu016_u:8706": " tasyānantaraṃ nānāraśmiśrīmerugarbho nāma tathāgata ārāgitaḥ /",
    "K09bsu016_u:8707": " tasyānantaraṃ raśmimaṇḍalaśikhararājo nāma tathāgata ārāgitaḥ /",
    "K09bsu016_u:8708": " tasyānantaraṃ puṇyameghacūḍo nāma tathāgata ārāgitaḥ /",
    "K09bsu016_u:8709": " tasyānantaraṃ dharmaśikharadhvajamegho nāma tathāgata ārāgitaḥ /",
    "K09bsu016_u:8710": " tasyānantaraṃ guṇaparvatatejo nāma tathāgata ārāgitaḥ /",
    "K09bsu016_u:8711": " tasyānantaraṃ dharmasūryameghapradīpo nāma tathāgata ārāgitaḥ /",
    "K09bsu016_u:8712": " tasyānantaraṃ dharmameghavighuṣṭakīrtirājo nāma tathāgata ārāgitaḥ /",
    "K09bsu016_u:8713": " tasyānantaraṃ dharmamaṇḍalapaṭalamegho nāma tathāgata ārāgitaḥ /",
    "K09bsu016_u:8714": " tasyānantaraṃ vibuddhajñānabodhidhvajatejo nāma tathāgata ārāgitaḥ /",
    "K09bsu016_u:8715": " tasyānantaraṃ dharmamaṇḍalavibuddhaśrīcandro nāma tathāgata ārāgitaḥ /",
    "K09bsu016_u:8716": " tasyānantaraṃ kanakamaṇiparvatatejobhadro nāma tathāgata ārāgitaḥ /",
    "K09bsu016_u:8717": " tasyānantaraṃ bhadraśrīmerutejo nāma tathāgata ārāgitaḥ /",
    "K09bsu016_u:8718": " tasyānantaraṃ samantaprajñaptinirghoṣamegho nāma tathāgata ārāgitaḥ /",
    "K09bsu016_u:8719": " tasyānantaraṃ dharmamalaśrīkūṭo nāma tathāgata ārāgitaḥ /",
    "K09bsu016_u:8720": " tasyānantaraṃ gandhārcimeghaśrīrājo nāma tathāgata ārāgitaḥ /",
    "K09bsu016_u:8721": " tasyānantaraṃ kanakamaṇiparvataghoṣo nāma tathāgata ārāgitaḥ /",
    "K09bsu016_u:8722": " tasyānantaraṃ uṣṇīṣakośasarvadharmaprabhāmaṇḍalamegho nāma tathāgata ārāgitaḥ /",
    "K09bsu016_u:8723": " tasyānantaraṃ dharmacakrajvalanatejo nāma tathāgata ārāgitaḥ /",
    "K09bsu016_u:8724": " tasyānantaraṃ śailaśikharābhyudgatatejo nāma tathāgata ārāgitaḥ /",
    "K09bsu016_u:8725": " tasyānantaraṃ samantavīryolkāvabhāsamegho nāma tathāgata ārāgitaḥ /",
    "K09bsu016_u:8726": " tasyānantaraṃ samādhimudrāvipulamakuṭaprajñāprabho nāma tathāgata ārāgitaḥ /",
    "K09bsu016_u:8727": " tasyānantaraṃ ratnaruciraśrīrājo nāma tathāgata ārāgitaḥ /",
    "K09bsu016_u:8728": " tasyānantaraṃ dharmolkāratnavitānaghoṣo nāma tathāgata ārāgitaḥ /",
    "K09bsu016_u:8729": " tasyānantaraṃ dharmagaganakāntasiṃhaprabho nāma tathāgata ārāgitaḥ /",
    "K09bsu016_u:8730": " tasyānantaraṃ lakṣaṇavibhūṣitadhvajacandro nāma tathāgata ārāgitaḥ /",
    "K09bsu016_u:8731": " tasyānantaraṃ raśmiparvatavidyotitamegho nāma tathāgata ārāgitaḥ /",
    "K09bsu016_u:8732": " tasyānantaraṃ anāvaraṇadharmagaganaprabho nāma tathāgata ārāgitaḥ /",
    "K09bsu016_u:8733": " (Gv 239) tasyānantaraṃ lakṣaṇarucirasupuṣpitāṅgo nāma tathāgata ārāgitaḥ /",
    "K09bsu016_u:8734": " tasyānantaraṃ lokendrapravaraprabhaghoṣo nāma tathāgata ārāgitaḥ /",
    "K09bsu016_u:8735": " tasyānantaraṃ sarvadharmasamādhiprabhaghoṣo nāma tathāgata ārāgitaḥ /",
    "K09bsu016_u:8736": " tasyānantaraṃ dvārasvaraprabhūtakośo nāma tathāgata ārāgitaḥ /",
    "K09bsu016_u:8737": " tasyānantaraṃ dharmajvalanārciḥsāgaraghoṣo nāma tathāgata ārāgitaḥ /",
    "K09bsu016_u:8738": " tasyānantaraṃ tryadhvalakṣaṇapratibhāsatejo nāma tathāgata ārāgitaḥ /",
    "K09bsu016_u:8739": " tasyānantaraṃ dharmamaṇḍalaśrīśikharābhaprabho nāma tathāgata ārāgitaḥ /",
    "K09bsu016_u:8740": " tasyānantaraṃ dharmadhātusiṃhaprabho nāma tathāgata ārāgitaḥ /",
    "K09bsu016_u:8741": " tasyānantaraṃ sarvasamādhisāgarāvabhāsasiṃho nāma tathāgata ārāgitaḥ /",
    "K09bsu016_u:8742": " tasyānantaraṃ samantajñānaprabhāso nāma tathāgata ārāgitaḥ /",
    "K09bsu016_u:8743": " tasyānantaraṃ samantaprajñābhadhamarnagarapradīpo nāma tathāgata ārāgitaḥ //",
    "K09bsu016_u:8744": " iti hi kulaputra etadbuddhaśataṃ pramukhaṃ kṛtvā tasmin vimalābhe kalpe sumeruparamāṇurajaḥsamāstathāgatā utpannā abhūvan /",
    "K09bsu016_u:8745": " teṣāṃ punaḥ kulaputra sumeruparamāṇurajaḥsamānāṃ tathāgatānāṃ sarvapaścimo dharmadhātunagarābhajñānapradīparājo nāma tathāgato 'bhūt /",
    "K09bsu016_u:8746": " te khalu mayā kulaputra sumeruparamāṇurajaḥsamāstathāgatāḥ sarvadharmasāgaranirghoṣaprabharājapūrvaṃgamā dharmadhātunagarābhajñānapradīparājapaścimāḥ sarve pūjitāḥ /",
    "K09bsu016_u:8747": " sarveṣāṃ ca me tathāgatānāmupasthānaṃ kṛtam /",
    "K09bsu016_u:8748": " sarveṣāṃ ca dharmadeśanā śrutā /",
    "K09bsu016_u:8749": " sarveṣāṃ ca teṣāmahaṃ tathāgatānāṃ śāsane pravrajitā /",
    "K09bsu016_u:8750": " sarveṣāṃ ca me teṣāṃ tathāgatānāṃ śāsanaṃ saṃdhāritam /",
    "K09bsu016_u:8751": " sarveṣāṃ ca mayā teṣāṃ tathāgatānāmantikādeṣa manojñarutagambhīravikurvitapraveśo bodhisattvavimokṣo vividhaiḥ pratilābhanayaiḥ pratilabdhaḥ",
    "K09bsu016_u:8752": " sarveṣāṃ ca mayā teṣāṃ tathāgatānāmantikādanantamadhyāḥ sattvasāgarāḥ paripācitāḥ /",
    "K09bsu016_u:8753": " tato 'rvāgbuddhakṣetraparamāṇurajaḥsameṣu yāvantastathāgatā utpannāḥ,",
    "K09bsu016_u:8754": " sarve te mayā tathāgatāḥ dharmapratipattyā pūjitāḥ /",
    "K09bsu016_u:8755": " sā khalu punarahaṃ kulaputra tata upādāya saṃsārarātrigateṣu sattveṣu ajñānanidrāprasupteṣu jāgarmi,",
    "K09bsu016_u:8756": " cittanagaraṃ caiṣāṃ paripālayāmi,",
    "K09bsu016_u:8757": " traidhātukanagarāccainānuccālya sarvajñatādharmanagare pratiṣṭhāpayāmi //",
    "K09bsu016_u:8758": " etamahaṃ kulaputra manojñarutagambhīravikurvitapraveśaṃ bodhisattvavimokṣaṃ lokasaṃbhinnapralāpavinivartanamadvayabhaṇitāviniyojanaṃ satyapratiṣṭhāpanaparyavasānaṃ jānāmi /",
    "K09bsu016_u:8759": " kiṃ mayā śakyaṃ bodhisattvānāmavipratibaddhasarvavākpathasvabhāvajñānānāṃ praticittakṣaṇaṃ",
    "K09bsu016_u:8760": " sarvadharmābhisaṃbodhivaśavartināṃ sarvasattvavacanarutaghoṣasāgarāvatīrṇānāṃ sarvamantrasamudrasaṃskārakuśalānāṃ",
    "K09bsu016_u:8761": " sarvadharmasaṃkhyānāmasamudranayavidhijñānāṃ sarvadharmasamavasaraṇadhāraṇīsamudravaśavartināṃ",
    "K09bsu016_u:8762": " sarvasattvayathāśayadharmameghābhinirhārakuśalānāṃ sarvasattvaparipākavinayacaryāparyavasānānāṃ",
    "K09bsu016_u:8763": " caryāṃ jñātuṃ guṇān vā vaktum,",
    "K09bsu016_u:8764": " sarvasattvasaṃgrahapratipattirvā jñātum,",
    "K09bsu016_u:8765": " anuttaro bodhisattvakarmasamārambhaprayogo vā bodhisattvasūkṣmajñānānugamo vā bodhisattvadharmanidhānakośavibhaktavṛṣabhitā bodhisattvakarmasāṃkathyasiṃhāsanākramaṇaṃ vā jñātum /",
    "K09bsu016_u:8766": " tatkasya hetoḥ?",
    "K09bsu016_u:8767": " tathā hi te satpuruṣāḥ sarvadharmabhūmimaṇḍaladhāraṇyavakrāntāḥ //",
    "K09bsu016_u:8768": " gaccha kulaputra,",
    "K09bsu016_u:8769": " iyamihaiva bhagavato vairocanasya pādamūle sarvavṛkṣapraphullanasukhasaṃvāsā nāma rātridevatā saṃnipatitā,",
    "K09bsu016_u:8770": " yā mamānantaraṃ saṃniṣaṇṇā /",
    "K09bsu016_u:8771": " tāmupasaṃkramya paripṛccha - kathaṃ bodhisattvāḥ sarvajñatāyāṃ śikṣante,",
    "K09bsu016_u:8772": " kathaṃ ca pratipadyamānāḥ sarvasattvān sarvajñatāyāṃ pratiṣṭhāpayanti //",
    "K09bsu016_u:8773": " (Gv 240)",
    "K09bsu016_u:8774": " atha khalu sarvanagararakṣāsaṃbhavatejaḥśrī rātridevatā tasyāṃ velāyāmetameva manojñarutagambhīravikurvitapraveśaṃ",
    "K09bsu016_u:8775": " bodhisattvavimokṣaṃ bhūyasyā mātrayā saṃdarśayamānā sudhanaṃ śreṣṭhidārakaṃ gāthābhiradhyabhāṣata -",
    "K09bsu016_u:8776": " gambhīra durdṛśu vimokṣa jinātmajānāṃ ākāśalakṣaṇasamantatalapraveśaḥ /",
    "K09bsu016_u:8777": " tryadhvasthitānavataranti jinānaśeṣān yairdharmadhātuprasarāṃ ca anantamadhyān // 1 //",
    "K09bsu016_u:8778": " saṃbhārasaṃbhavavimokṣanayānanantān pratilābha dharmata acintiya aprameyān /",
    "K09bsu016_u:8779": " saṃvardhanāmapi samanta asaṅgavegam avagāha maitriṣu triyadhvanayaṣpatheṣu // 2 //",
    "K09bsu016_u:8780": " iti buddhakṣetraparivartarajaḥsamānāṃ kalpānamādigatamāsa purā hi kṣetram /",
    "K09bsu016_u:8781": " dharmārcimeghanagaraḥ śirilokadhātu kalpo babhūva vimalābha mahāprabhaśca // 3 //",
    "K09bsu016_u:8782": " tatraiva kalpi jinavaṃśi anūpachinne buddhāḥ sumeruparamāṇusamā upannāḥ /",
    "K09bsu016_u:8783": " dharmasamudraprabhagarjitarāja buddhaḥ purvaṃgamaḥ prathamakalpika āsi teṣām // 4 //",
    "K09bsu016_u:8784": " jinu dharmameghanagarābhapradīparājo yaḥ sarvapaścimu abhūtsugatāna teṣām /",
    "K09bsu016_u:8785": " te sarvi pūjita mayā upasaṃkramitvā dharmaśca teṣa mi śruto janayitva prītim // 5 //",
    "K09bsu016_u:8786": " dṛṣṭo mayā prathamu kāñcanavarṇaraśmiḥ dharmaḥ samudraprabhagarjitaghoṣarājaḥ /",
    "K09bsu016_u:8787": " dvātriṃśallakṣaṇavicitritu merukalpo dṛṣṭvā ca me matirabhūtsugato bhaveyam // 6 //",
    "K09bsu016_u:8788": " sahadarśanena mama tasya tathāgatasya prādurbabhūva balavajjinacittamādyam /",
    "K09bsu016_u:8789": " sarvajñatāprasarasaṃbhavapratyayebhiḥ ākāśadhātuvimalaṃ tathatāsvabhāvam // 7 //",
    "K09bsu016_u:8790": " yena triyadhvagata sarvi sphuṭāḥ samantāt buddhāśca tatsutasamudravṛtā aśeṣāḥ /",
    "K09bsu016_u:8791": " (Gv 241)",
    "K09bsu016_u:8792": " kṣetrārṇavā api samudra sarve āsan kṛpāmṛtamahodadhi saṃbhaveta // 8 //",
    "K09bsu016_u:8793": " kāyena sarvi spharaṇārthamaśeṣa kṣetrā kāyaṃ yathāśayajagadvinidarśanāya /",
    "K09bsu016_u:8794": " kṣetrāṇyaśeṣamavabhāsanakampanāya pākāya caiva jagatāṃ janitaṃ mano me // 9 //",
    "K09bsu016_u:8795": " dvitīye yajjinasya upasaṃkramaṇe 'pi dṛṣṭāḥ kṣetrārṇaveṣu daśasu sthita ye jinendrāḥ /",
    "K09bsu016_u:8796": " kṣetrāḥ samudraparamāṇurajaḥsameṣu kṣetrārṇaveṣu jina paścimake mi dṛṣṭāḥ // 10 //",
    "K09bsu016_u:8797": " sarvāntakṣetraparivartarajaḥsameṣu kalpeṣu ye jina upanna jagatpradīpāḥ /",
    "K09bsu016_u:8798": " te sarvi pūjita mayā upasaṃkramitvā evaṃ vimokṣanayasāgaru śodhayeyam // 11 //",
    "K09bsu016_u:8799": " atha khalu sudhanaḥ śreṣṭhidārako manojñarutagambhīravikurvitapraveśaṃ bodhisattvavimokṣaṃ",
    "K09bsu016_u:8800": " pratilabdhaḥ anantamadhyasamādhimukhasamudrāvatīrṇo vipuladhāraṇīmukhasamudrasaṃbhūtacetā",
    "K09bsu016_u:8801": " bodhisattvamahābhijñāvabhāsapratilabdho mahāprītisaṃvitsāgarāvatīrṇo vipulaprītivegasāgaravivardhitacetāḥ",
    "K09bsu016_u:8802": " sarvanagararakṣāsaṃbhavatejaḥśriyaṃ rātridevatāmābhiḥ sārūpyābhirgāthābhirabhyaṣṭāvīt -",
    "K09bsu016_u:8803": " prajñā hi te vipula dharmasamudracārī cīrṇā ca me bhavasamudra anantamadhyān /",
    "K09bsu016_u:8804": " dīrghāyu nirjvara sujñānaśarīragarbhe tvaṃ devi rocasi imāṃ pariṣāmupetya // 12 //",
    "K09bsu016_u:8805": " budhyitva dharmaprakṛtiṃ gaganaprakāśāṃ sarvatriyadhvanayamotarase asaṅgam /",
    "K09bsu016_u:8806": " ārambaṇāni tulayasyapi cāvikalpā cittakṣaṇena api tāni acintiyāni // 13 //",
    "K09bsu016_u:8807": " niḥsattvadharmata nirīkṣasi jñānacakṣuḥ sattvodadhīn karuṇayāvatarasyanantān /",
    "K09bsu016_u:8808": " buddhyā vimokṣa sugabhīra vigāhamānā sarvān vinesi paripācayase 'prameyān // 14 //",
    "K09bsu016_u:8809": " tvaṃ dharmamaṇḍalavicāranaye vidhijñā dharmasvabhāvaprativedhanaye vibuddhā /",
    "K09bsu016_u:8810": " (Gv 242)",
    "K09bsu016_u:8811": " sarvāryamārgamamalaṃ paribhāvayantī niryātyase jagadaśeṣa viśodhayantī // 15 //",
    "K09bsu016_u:8812": " tvaṃ sattvasārathivarānabhibhūta devi sarvajñajñānamamalaṃ pratigrāhamānā /",
    "K09bsu016_u:8813": " tvaṃ dharmadhātugata sarvi spharitva sattvān dharmaṃ prakāśya bhaya sarvi śamesi loke // 16 //",
    "K09bsu016_u:8814": " vairocanapraṇidhimārganayena devi yāsyasyasaṅgavipulāmalabuddhiyuktā /",
    "K09bsu016_u:8815": " sarvatra jinabalaṃ pratipadyamānā saṃpaśyase jinavikurvita sarvakṣetraiḥ // 17 //",
    "K09bsu016_u:8816": " cittaṃ durāsadu tavā gaganaprakāśaṃ sarve kileśamali nirmalamādiśuddham /",
    "K09bsu016_u:8817": " yasmin samosari triyadhvaga sarvakṣetrā buddhāśca sātmajagaṇāḥ saha sarvasattvaiḥ // 18 //",
    "K09bsu016_u:8818": " rātriṃdivaṃ kṣaṇalavānṛtupakṣamāsān saṃvatsarāṃśca savināśavitarkakalpān /",
    "K09bsu016_u:8819": " kalpārṇavānapi sanāmasamudrasaṃkhyān saṃjñodadhīn jagatāṃ vidarśayasi kṣaṇena // 19 //",
    "K09bsu016_u:8820": " diśatāsu yāvata tu sattvacyutopapādā ye rūpiṇāmapi ca saṃjñiasaṃjñināṃ ca /",
    "K09bsu016_u:8821": " vyavahārasatyanaya otaramāṇā teṣāṃ mārgaṃ vidarśya varabodhipathe praṇesi // 20 //",
    "K09bsu016_u:8822": " vairocanapraṇidhijālakulāt prasṛtā prabhūtasarvasugataikasamucchrayācca /",
    "K09bsu016_u:8823": " tvaṃ dharmakāyapariśuddha asaṅgacittā rūpaṃ vidarśayami loki yathāśayānām // 21 //",
    "K09bsu016_u:8824": " atha khalu sudhanaḥ śreṣṭhidārakaḥ sarvanagararakṣāsaṃbhavatejaḥśriyaṃ rātridevatāmābhiḥ",
    "K09bsu016_u:8825": " sārūpyābhirgāthābhirabhiṣṭutya sarvanagararakṣāsaṃbhavatejaḥśriyo rātridevatāyāḥ",
    "K09bsu016_u:8826": " pādau śirasābhivandya sarvanagararakṣāsaṃbhavatejaḥśriyaṃ rātridevatāmanekaśatasahasrakṛtvaḥ",
    "K09bsu016_u:8827": " pradakṣiṇīkṛtya punaḥ punaravalokya sarvanagararakṣāsaṃbhavatejaḥśriyo rātridevatāyā",
    "K09bsu016_u:8828": " antikātprakrāntaḥ // 37 //",
    "K09bsu016_u:8829": " (Gv 243)",
    "K09bsu016_u:8830": " 40 Sarvavṛkṣapraphullanasukhasaṃvāsā /",
    "K09bsu016_u:8831": " atha khalu sudhanaḥ śreṣṭhidārako manojñarutagambhīravikurvitapraveśaṃ bodhisattvavimokṣaṃ",
    "K09bsu016_u:8832": " bhūyasyā mātrayā prabhāvayamānaḥ saṃbhāvayamāno vipulīkurvan yena sarvavṛkṣapraphullanasukhasaṃvāsā",
    "K09bsu016_u:8833": " rātridevatā tenopasaṃkrāntaḥ /",
    "K09bsu016_u:8834": " so 'paśyat sarvavṛkṣapraphullanasukhasaṃvāsāṃ rātridevatāṃ ratnadrumāṅkuragarbhe siṃhāsane sarvagandharatnadrumaśākhe kūṭāgāre saṃniṣaṇṇāṃ daśarātridevatāsahasraparivārām",
    "K09bsu016_u:8835": " atha khalu sudhanaḥ śreṣṭhidārakaḥ sarvavṛkṣapraphullanasukhasaṃvāsāyā rātridevatāyāḥ",
    "K09bsu016_u:8836": " pādau śirasābhivandya purataḥ prāñjaliḥ sthitvā evamāha - mayā ārye devate anuttarāyāṃ",
    "K09bsu016_u:8837": " samyaksaṃbodhau cittamutpāditam /",
    "K09bsu016_u:8838": " na ca jānāmi - kathaṃ bodhisattvena bodhisattvacaryāyāṃ caritavyam,",
    "K09bsu016_u:8839": " kathaṃ śikṣitavyam /",
    "K09bsu016_u:8840": " tadvadasva me devate,",
    "K09bsu016_u:8841": " kathaṃ bodhisattvā bodhisattvacaryāyāṃ caranti,",
    "K09bsu016_u:8842": " kathaṃ śikṣante,",
    "K09bsu016_u:8843": " kathaṃ caritvā kathaṃ śikṣitvā niryānti sarvajñatāyām //",
    "K09bsu016_u:8844": " evamukte sarvavṛkṣapraphullanasukhasaṃvāsā rātridevatā sudhanaṃ śreṣṭhidārakametadavocat",
    "K09bsu016_u:8845": " - mama kulaputra anubhāvena sahe lokadhātau ādityāstaṃgamanakāle padmāni praphullāni sugandhībhavanti /",
    "K09bsu016_u:8846": " sarve nagaranārīgaṇāścodyānagatā ratikrīḍāprayuktā gṛhagamanāya matimutpādayanti /",
    "K09bsu016_u:8847": " pathotpathagatāḥ sattvā rātristhāne cetanābahulāḥ sarvajagatpālanābhimukhā bhavanti /",
    "K09bsu016_u:8848": " darīgahanaguhāśrayāḥ sattvā darīgahanaguhāsu praviśanti /",
    "K09bsu016_u:8849": " vṛkṣālayāśrayāḥ sattvā vṛkṣālayāśrayābhimukhā bhavanti /",
    "K09bsu016_u:8850": " vilāśrayāḥ sattvā bilānyanupraviśanti /",
    "K09bsu016_u:8851": " grāmanagaranigamajanapadāśrayāḥ sattvā grāmanagaranigamajanapadānanupraviśanti /",
    "K09bsu016_u:8852": " udakāśrayāḥ sattvā jalamavataranti /",
    "K09bsu016_u:8853": " anyadigjanapadagatāḥ sattvāḥ svajanapadadikcetanāmutpādayanti rātrau sukhasparśavihārāya //",
    "K09bsu016_u:8854": " api tu khalu punarahaṃ kulaputra naranārīgaṇānāṃ daharāṇāṃ taruṇānāṃ yauvanamadamattānāṃ",
    "K09bsu016_u:8855": " nṛtyagītavādyaratipramattānāṃ sattvānāṃ kāmaguṇapramuktānāṃ jātijarāmaraṇamahāndhakārabhayapratipakṣāya",
    "K09bsu016_u:8856": " kuśalamūlasaṃjānābhiyogaṃ saṃvarṇayāmi /",
    "K09bsu016_u:8857": " matsariṇaḥ sattvān dāne saṃniyojayāmi /",
    "K09bsu016_u:8858": " duḥśīlān sattvān śīle pratiṣṭhāpayāmi /",
    "K09bsu016_u:8859": " vyāpannacittānāṃ sattvānāṃ maitrīṃ saṃvarṇayāmi /",
    "K09bsu016_u:8860": " kṣubhitacittān sattvān kṣāntau pratiṣṭhāpayāmi /",
    "K09bsu016_u:8861": " kusīdān sattvān bodhisattvavīryārambhe pratiṣṭhāpayāmi /",
    "K09bsu016_u:8862": " vibhrāntacittān sattvān dhyāneṣu pratiṣṭhāpayāmi /",
    "K09bsu016_u:8863": " duḥprajñān sattvān prajñāpāramitāyāṃ niyojayāmi /",
    "K09bsu016_u:8864": " hīnayānādhimuktān sattvān mahāyān pratiṣṭhāpayāmi /",
    "K09bsu016_u:8865": " traidhātukābhiniviṣṭān sattvān bhavagatiniṣṭhāmaṇḍalacāriṇo bodhisattvapraṇidhānapāramitāyāṃ pratiṣṭhāpayāmi /",
    "K09bsu016_u:8866": " āvaraṇavaśagatān sattvān karmakleśaprapīḍitān puṇyajñānabalaparihīṇān bodhisattvabalapāramitāyāṃ pratiṣṭhāpayāmi /",
    "K09bsu016_u:8867": " ajñānatamovanaddhān sattvān ahaṃkāramamakāravidyāndhakāraprāptān bodhisattvajñānapāramitāyāṃ pratiṣṭhāpayāmi //",
    "K09bsu016_u:8868": " api tu khalu punarahaṃ kulaputra vipulaprītisaṃbhavasaṃtuṣṭyavabhāsasya bodhisattvavimokṣasya lābhinī /",
    "K09bsu016_u:8869": " sudhana āha - ka etasya devate vipulaprītisaṃbhavatuṣṭyavabhāsasya bodhisattvavimokṣasya (Gv 244)",
    "K09bsu016_u:8870": " viṣayaḥ? āha - tathāgatapuṇyasattvaṃsaṃgrahajñānopāyāvabhāsa eṣa kulaputra vimokṣaḥ /",
    "K09bsu016_u:8871": " tatkasya hetoḥ?",
    "K09bsu016_u:8872": " yatkiṃcit kulaputra sattvāḥ sukhamanubhavanti,",
    "K09bsu016_u:8873": " sarvaṃ tattathāgatapuṇyaprabhāvena tathāgatānuśāsanīpathena tathāgatavacanapratipattyā",
    "K09bsu016_u:8874": " tathāgatānuśikṣaṇena tathāgatādhiṣṭhānena tathāgatajñānamārgapratipattyā tathāgatabhāgakuśalamūlāvaropaṇena",
    "K09bsu016_u:8875": " tathāgatadharmadeśanāniṣyandena tathāgatajñānasūryāvabhāsena /",
    "K09bsu016_u:8876": " tathāgatagotraśuklakarmamaṇḍalaprabhayā hi kulaputra sattvānāṃ sukhāni saṃbhavanti /",
    "K09bsu016_u:8877": " tatkasya hetoḥ?",
    "K09bsu016_u:8878": " tathā hi kulaputra ahametaṃ vipulaprītisaṃbhavasaṃtuṣṭyavabhāsaṃ bodhisattvavimokṣamavatarantī",
    "K09bsu016_u:8879": " bhagavato vairocanasya tathāgatasyārhataḥ samyaksaṃbuddhasya pūrvabodhisattvacaryāsamudraṃ",
    "K09bsu016_u:8880": " samanusmarantī avatarantī avagāhayamānā evaṃ jānāmi,",
    "K09bsu016_u:8881": " evamanugacchāmi - yathā bhagavataḥ pūrvabodhisattvabhūmimadhyālambamānasya sattvānahaṃkāramamakārābhiniviṣṭānavidyāndhakāraprāptān",
    "K09bsu016_u:8882": " dṛṣṭigahanakāntārapraviṣṭāṃstṛṣṇāvaśaṃgatān rāgabandhanabaddhān doṣapratighacetaso",
    "K09bsu016_u:8883": " mohākulasaṃtānānīrṣyāmātsaryaparyavanaddhān kleśasamākulacittān mahatsaṃsāraduḥkhaṃ",
    "K09bsu016_u:8884": " pratyanubhavataḥ saṃsāradāridryaduḥkhaprapīḍitān buddhadarśanavimukhān sattvān dṛṣṭvā",
    "K09bsu016_u:8885": " mahākaruṇācittaṃ prādurabhavat /",
    "K09bsu016_u:8886": " sarvasattvānāmarthaṃ sarvajagadupakaraṇaratnasaṃgrahaparigrahacittaṃ sarvasattvasaṃsāropakaraṇasaṃbhavacittaṃ",
    "K09bsu016_u:8887": " sarvavastvāgrahavigatacittaṃ sarvaviṣayālubdhacittaṃ sarvaratiṣvanadhyavasitacittaṃ",
    "K09bsu016_u:8888": " sarvaparibhogeṣvagṛddhacittaṃ sarvadāneṣu vipākāpratikāṅkṣaṇacittaṃ sarvalokasaṃpattiṣvaspṛhaṇācittaṃ",
    "K09bsu016_u:8889": " hetupratyayasaṃmūḍhacittaṃ suparyeṣitayathāvaddharmanidhyapticittaṃ sarvasattvārthapratiśaraṇatābhinirharaṇacittaṃ prādurabhavat //",
    "K09bsu016_u:8890": " sa evaṃ yathābhūtasarvadharmasvabhāvāvatīrṇacetāḥ sarvasattvadhātau mahāmaitrīsamatāpratipannaḥ",
    "K09bsu016_u:8891": " sarvajaganmahākaruṇāmeghaspharaṇaprayogaḥ sarvasattvalokasaṃchādanamahādharmacchatramaṇḍalaḥ",
    "K09bsu016_u:8892": " sarvasattvakleśaparvatavinirbhedanamahājñānavajrapraharaṇaḥ sarvajagatsukhasaṃbhavatuṣṭivegasaṃvardhitacetāḥ",
    "K09bsu016_u:8893": " sarvasattvātyantasukhābhinirhārapraṇidhānacetā yathāśayābhiprāyasarvasattvavastvabhipravarṣaṇacetāḥ",
    "K09bsu016_u:8894": " sarvasattvāparityāgasamaprayogacetā āryadhanasarvasattvasaṃtarpaṇacetāḥ paramadaśabalajñānaratnapratilambhacetā",
    "K09bsu016_u:8895": " bodhisattvamahābhijñābalādhānaprāpto vividhabodhisattvamahāvikurvitameghena dharmadhātuparamākāśadhātuparyavasānaṃ",
    "K09bsu016_u:8896": " sarvasattvadhātuṃ spharitvā sarvasattvābhimukhasthitaḥ sarvākārasarvārambaṇamahāmeghaṃ",
    "K09bsu016_u:8897": " pravartayan sarvaratnābharaṇamahāmeghavarṣaṃ cābhipravarṣan,",
    "K09bsu016_u:8898": " yaduta sarvasattvānāṃ yathānukūlaparibhogāya anantavastuvimātratāparityāgamaprameyopakaraṇavaimātracāritraṃ",
    "K09bsu016_u:8899": " nānāvidhasarvadānasaṃgrahaprayogamanekavidhavastu parityāgasamudācāramanabhilāpyopakaraṇajātavyūhābhisaṃskāraṃ",
    "K09bsu016_u:8900": " nānālakṣaṇadānasaṃbhāravicitraṃ yathāśayasattvasaṃtoṣaṇamanantatyāgavidhimanugacchan",
    "K09bsu016_u:8901": " yathāśayasattvasaṃtarpaṇābhinirhāraṃ sarvavastutyāgavisarjanamavicchinnasarvajagatsaṃskāraduḥkhaparitrāṇaprayogaṃ",
    "K09bsu016_u:8902": " sarvasattvapratikārāpratikāṅkṣī sarvajagatsamatāsamudāgatacetāḥ sarvajagaccittaratnaṃ",
    "K09bsu016_u:8903": " pariśodhayamānaḥ sarvabuddhaikaghanakuśalamūlasamudrasaṃbhūtaṃ sarvajagadyathāśayopakaraṇavarṣaṃsaṃgrahaprayogaṃ",
    "K09bsu016_u:8904": " sarvajagatsarvajñatāpuṇyasamudrevagaṃ vivardhayan praticittakṣaṇamanavaśeṣasarvasattvaparipākavinayaparaṃparāviśuddhaye (Gv 245)",
    "K09bsu016_u:8905": " 'bhinirharati sma /",
    "K09bsu016_u:8906": " praticittakṣaṇamanavaśeṣasarvakṣetraparaṃparānupakliṣṭānuttarabuddhakṣetrālaṃkāraviśuddhavyūhapratimaṇḍalaparipūraye",
    "K09bsu016_u:8907": " praticittakṣaṇamanavaśeṣasarvadharmanayasāgarakaraṇaviśuddhaye praticittakṣaṇamanavaśeṣākāśadhātutalaspharaṇajñānanayaparipūraye",
    "K09bsu016_u:8908": " praticittakṣaṇamanavaśeṣasattvādhyavataraṇajñānanayaviśuddhaye praticittakṣaṇamanavaśeṣasarvajagadvinayajñānanayāvabhāsapratilambhāya",
    "K09bsu016_u:8909": " praticittakṣaṇamanavaśeṣasarvakāladharmacakrapravartanābhivartyatāyai praticittakṣaṇamanavaśeṣasarvajñajñānādhiṣṭhānakauśalasaṃdarśanasarvajagadupakārībhūtatvāya",
    "K09bsu016_u:8910": " praticittakṣaṇamanavaśeṣasarvalokadhātusaṃkhyāpracāreṣu sarvalokadhātusamudrābhyudgateṣu",
    "K09bsu016_u:8911": " sarvalokadhātusamudrasamavasaraṇeṣu nānālokadhātuprasaranirdeśeṣu nānālokadhātuvaṃśavyavasthānasaṃdhivyūheṣu",
    "K09bsu016_u:8912": " nānāpratiṣṭhānānekaśarīranirdeśeṣu nānāvyūhakalpavimātratānirdeśeṣu",
    "K09bsu016_u:8913": " saṃkliṣṭaviśuddhasaṃkliṣṭaikāntapariśuddhavipulamahadgatāpramāṇasaṃkṣiptasūkṣmodārasamatalavyatyastordhvamūrdhadigvidigmukhanānādiksamudrasamavasaraṇeṣu",
    "K09bsu016_u:8914": " nānāmukhanirdeśāntadvārasaṃsthānavimātratāvyūheṣu",
    "K09bsu016_u:8915": " sarvalokadhātuprasareṣu bodhisattvacaryāṃ caran bodhisattvanyāmamavakramya nānābodhisattvacaryāvikurvitaspharaṇatāyai",
    "K09bsu016_u:8916": " praticittakṣaṇamanavaśeṣasarvatryadhvabuddhakāyaparasattvacittāśayavijñaptaye sarvajagatsarvajñatāpuṇyasamudravegaṃ",
    "K09bsu016_u:8917": " vivardhayannaminirharanti sma //",
    "K09bsu016_u:8918": " evaṃ hi kulaputra bhagavān vairocanastathāgataḥ pūrvabodhisattvacaryāṃ caran puṇyajñānasaṃbhāravirahite",
    "K09bsu016_u:8919": " lokasaṃniveśe akṛtajñasattvaparipūrṇe ajñānatamovanaddhe ahaṃkāramamakārābhiniviṣṭe",
    "K09bsu016_u:8920": " avidyāndhakāratimirāvṛte ayoniśovitarkaprasṛte dṛṣṭigahanakāntārapraskandhe hetuphalasaṃmūḍhe",
    "K09bsu016_u:8921": " karmakleśavaśagate mahāsaṃsārakāntāraduḥkhapātālamadhyaprapatite vividhadāridryaduḥkhaṃ",
    "K09bsu016_u:8922": " pratyanubhavati mahākaruṇāṃ saṃjanayya vipulān pāramitācaryāmeghānabhinirhṛtya kuśalamūladṛḍhapratiṣṭhānaṃ",
    "K09bsu016_u:8923": " saṃvarṇayan sarvasattvānāṃ saṃsāradāridryaduḥkhaṃ vinivartayan mahāpuṇyajñānasaṃbhāramabhirocayan",
    "K09bsu016_u:8924": " hetumaṇḍaladiśamabhidyotayan karmadharmāvirodhadiśaṃ prabhāvayan buddhadharmamaṇḍalasamudāgamadiśamavabhāsayan",
    "K09bsu016_u:8925": " sarvasattvādhimuktidiśaṃ prabhāsayan sarvasattvakṣetrasaṃbhavadiśaṃ saṃdarśayan sarvatathāgatavaṃśānupacchedadiśamanubadhnan",
    "K09bsu016_u:8926": " sarvabuddhaśāsanadiśaṃ saṃdhārayan sarvākuśaladharmadiśaṃ vinivartayan sarvajñatāsaṃbhāradiśaṃ",
    "K09bsu016_u:8927": " saṃvarṇayan sarvasattvadhātuṃ spharitvā mahāntaṃ pāramitāmeghamabhinirhṛtya yathāśayasattvasaṃtoṣaṇamatyantadharmasaṃgrahe",
    "K09bsu016_u:8928": " sattvān pratiṣṭhāpayāmāsa /",
    "K09bsu016_u:8929": " sarvajñatāsaṃbhāre samādāpayati sma /",
    "K09bsu016_u:8930": " mahābodhisattvapāramitāsvavatārayāmāsa /",
    "K09bsu016_u:8931": " sarvāryadhanapratilambhairupastambhayāmāsa /",
    "K09bsu016_u:8932": " sarvajñatāprītivegaiḥ kuśalamūlasamudrān sattvānāṃ vivardhayāmāsa /",
    "K09bsu016_u:8933": " sarvatathāgatavikurvitamukheṣu cainānavatārya atyantamupadhiśeṣasukhasaṃgraheṇa saṃgṛhya tathāgatamāhātmyābhimukhān kṛtvā bodhisattvasaṃgrahajñāne pratiṣṭhāpayāmāsa //",
    "K09bsu016_u:8934": " sudhana āha - kiyacciraṃ saṃprasthitāsi devate anuttarāyāṃ samyaksaṃbodhau?",
    "K09bsu016_u:8935": " āha - durabhisaṃbhavaṃ kulaputra etatsthānaṃ durvijñeya duradhimocaṃ duravataraṃ duḥpravyāhāraṃ duradhigamam /",
    "K09bsu016_u:8936": " na śakyaṃ sadevakena lokenāvatarituṃ sarvaśrāvakapratyekabuddhaiśca,",
    "K09bsu016_u:8937": " anyatra tathāgatādhiṣṭhānena (Gv 246)",
    "K09bsu016_u:8938": " kalyāṇamitraparigraheṇa vipulapuṇyajñānasaṃbhāropastabdhacittatayā āśayaviśuddhyā",
    "K09bsu016_u:8939": " adīnākliṣṭāvakrānupahatāsaṃkucitānandhakāracittatayā samantāvabhāsajñānālokāvabhāsacittatayā",
    "K09bsu016_u:8940": " sarvasattvahitasukhādhānapariṇatacittatayā sarvamāramaṇḍalakleśadurdharṣacittatayā",
    "K09bsu016_u:8941": " sarvajñatājñānapratilambhāvakāśacittatayā sarvasaṃsārasukhānabhilāṣibhistathāgatasukhādhyālambanaiḥ",
    "K09bsu016_u:8942": " sarvasattvaduḥkhadaurmanasyapraśamanapratipannaistathāgataguṇasamudrāvatārapratipattyabhimukhaiḥ",
    "K09bsu016_u:8943": " sarvadharmasvabhāvanidhyaptigaganagocaraiḥ udārādhimuktipathaviśuddhaiḥ saṃsārasrotovimukhaiḥ",
    "K09bsu016_u:8944": " sarvatathāgatajñānasamudrābhimukhaiḥ sarvanagaragamananiścitaiḥ tathāgataviṣayākramaṇavīryaiḥ",
    "K09bsu016_u:8945": " buddhabhūmigativikrāntaiḥ sarvajñatābalapariniṣpattyabhimukhaiḥ daśabalapratilambhaparyavasānaiḥ",
    "K09bsu016_u:8946": " sattvaiḥ śakyametatsthānamavataritumadhimoktumudgahītumanusartuṃ vijñātum /",
    "K09bsu016_u:8947": " tatkasya hetoḥ?",
    "K09bsu016_u:8948": " tattathāgatajñānaviṣayaṃ hi kulaputra etatsthānamanākrāntaṃ sarvabodhisattvaiḥ /",
    "K09bsu016_u:8949": " prāgeva anyaiḥ sarvasattvaiḥ /",
    "K09bsu016_u:8950": " atha ca punastathāgatādhiṣṭhānena nirdekṣyāmi ājāneyānāṃ sattvānāmāśayasamyagviśuddhaye,",
    "K09bsu016_u:8951": " kuśalamūlacaritānāṃ sattvānāmadhyāśayavaśitāyai,",
    "K09bsu016_u:8952": " tava ca adhyāśayaparipṛcchāvyākaraṇadharmatāpravartanāpratilambhāya //",
    "K09bsu016_u:8953": " atha khalu sarvavṛkṣapraphullanasukhasaṃvāsā rātridevatā tasyāṃ velāyāmetamevārthaṃ bhūyasyā mātrayā saṃdarśayamānā tryadhvaprāptatathāgataviṣayaṃ vyavalokya imā gāthā abhāṣata -",
    "K09bsu016_u:8954": " gambhīru bauddho viṣayo anantā yaṃ pṛcchasi tvaṃ khalu buddhaputra /",
    "K09bsu016_u:8955": " acintiyakṣetrarajopamānaiḥ kalpairna śakyaṃ sa hi sarva vaktum // 1 //",
    "K09bsu016_u:8956": " na lubdhasattvairna ca duṣṭacittaiḥ śakyaṃ na mohāndhatamovṛtaiśca /",
    "K09bsu016_u:8957": " na mrakṣamānopahatāśayaiśca vijānituṃ śānta jināna dharmatā // 2 //",
    "K09bsu016_u:8958": " nairṣyāṇa mātsaryavaśānugāmibhiḥ na śāṭhyamāyākaluṣāśayebhiḥ /",
    "K09bsu016_u:8959": " na kleśakarmāvaraṇāvṛtaiśca śakyo hyayaṃ jānitu buddhagocara // 3 //",
    "K09bsu016_u:8960": " na skandhadhātvāyatanapratiṣṭhitaiḥ na cāpi satkāyasamāśritebhiḥ /",
    "K09bsu016_u:8961": " na dṛṣṭisaṃjñāviparītacittaiḥ śakyā iyaṃ jānitu buddhabhūmiḥ // 4 //",
    "K09bsu016_u:8962": " durjñeya śānto viṣayo jinānāṃ svabhāvato nirmalanirvikalpaḥ /",
    "K09bsu016_u:8963": " (Gv 247)",
    "K09bsu016_u:8964": " saṃsārasaktaina bhavāśritaiśca śakyaṃ samājñātumayaṃ hi dharmaḥ // 5 //",
    "K09bsu016_u:8965": " ye buddhagotrairhi kule 'bhijātā svadhiṣṭhitāḥ sarvatathāgataiśca /",
    "K09bsu016_u:8966": " ye dharmarājñāṃ kulavaṃśadhāriṇasteṣāmṛṣīṇāṃ khalu gocaro 'yam // 6 //",
    "K09bsu016_u:8967": " ye śukladharmārṇavatṛptacittāḥ kalyāṇamitraiḥ suparigṛhītāḥ /",
    "K09bsu016_u:8968": " munerbalārambaṇacittameghāḥ kṣāntiṃ labhante ta idaṃ niśāmya // 7 //",
    "K09bsu016_u:8969": " ye nirmalādhyāśayanirvikalpā yathāntarikṣe khalu digvidikṣu /",
    "K09bsu016_u:8970": " hatāndhakārā matidīpameghaḥ teṣāmayaṃ gocaru nirmalānām // 8 //",
    "K09bsu016_u:8971": " kṛpāśayeneha jagatsamudrān ye sarvatryadhvagatān spharanti /",
    "K09bsu016_u:8972": " aśeṣasattvānugatā ca maitrī naye jinānāṃ ta ihāvatīrṇāḥ // 9 //",
    "K09bsu016_u:8973": " anāgrahā ye khalu hṛṣṭacittāḥ sarvāstidānābhiratāḥ sadaiva /",
    "K09bsu016_u:8974": " sarveṣu sattveṣu samapravṛttāsteṣāmiyaṃ bhūmiranāgrahāṇām // 10 //",
    "K09bsu016_u:8975": " ye 'kliṣṭacittā niravadyacaryā ye 'tyantakaukṛtyavinītacittāḥ /",
    "K09bsu016_u:8976": " buddhānuśāstipratipattiyuktāsteṣāmayaṃ gocaru nirmalānām // 11 //",
    "K09bsu016_u:8977": " ye 'kṣobhyacittā hyavikampyacittā dharmasvabhāvapratibaddhacittāḥ /",
    "K09bsu016_u:8978": " karmodadhiṣvapyaviruddhacittāḥ teṣāṃ vimokṣo 'yamihākṣayāṇām // 12 //",
    "K09bsu016_u:8979": " ye 'khinnacittā 'vinivartacittā pauruṣyavīryādhipateyayuktāḥ //",
    "K09bsu016_u:8980": " (Gv 248)",
    "K09bsu016_u:8981": " sarvajñasaṃbhāri anantavīryāsteṣāmayaṃ gocaru suvratānām // 13 //",
    "K09bsu016_u:8982": " praśāntacittāśca samāhitāśca ye 'tyantaśāntiṃ gata nirjvarāśca /",
    "K09bsu016_u:8983": " sarvajñadhyānāṅgasamudracāriṇasteṣāṃ nayo 'yaṃ praśamaṃ gatānām // 14 //",
    "K09bsu016_u:8984": " ye sarvasaṅgaiḥ parimuktacittā dharmasvabhāvapratividdhacittāḥ /",
    "K09bsu016_u:8985": " gatiṃ gatā ye jinadharmadhātau prajñāpradīpāna nayeṣa teṣām // 15 //",
    "K09bsu016_u:8986": " sattvasvabhāvapratividdhacittā bhavārṇave ye 'parigṛddhacetasaḥ /",
    "K09bsu016_u:8987": " ye sattvacittapratibhāsacandrāsteṣāmayaṃ mārgavidāṃ vimokṣaḥ // 16 //",
    "K09bsu016_u:8988": " tryadhvasthitānāṃ jinasāgarāṇāṃ praṇidhānagotrārṇavasaṃbhavānām /",
    "K09bsu016_u:8989": " ye sarvakṣetreṣvaparāntacaryāḥ samantabhadrān nayeṣa teṣām // 17 //",
    "K09bsu016_u:8990": " ye dharmadhātornayasāgaraiśca jagatsamudrānavatīrṇa sarvān /",
    "K09bsu016_u:8991": " sarvān sasaṃvartavivartakalpāṃsteṣāṃ vimokṣo 'yamakalpakānām // 18 //",
    "K09bsu016_u:8992": " ye sarvadikkṣetrarajaḥsvasaṃkhyān paśyanti buddhān drumarājamūle /",
    "K09bsu016_u:8993": " vibuddhya bodhiṃ vinayanta sarvān asaṅganetrāna nayeṣa teṣām // 19 //",
    "K09bsu016_u:8994": " tvamāgataḥ kalpamahāsamudrāt kalyāṇamitrāṇyupasevamānaḥ /",
    "K09bsu016_u:8995": " dharmārthiko dharmagaveṣyakhinnaḥ śrutvā ca taṃ dhārayituṃ samarthaḥ // 20 //",
    "K09bsu016_u:8996": " (Gv 249)",
    "K09bsu016_u:8997": " tvadāśayasya praviśodhanāya muneradhiṣṭhānabalādacintyān /",
    "K09bsu016_u:8998": " vairocanīyo viṣayo 'prameyaḥ pravartate madvacanādasaṅgaḥ // 21 //",
    "K09bsu016_u:8999": " bhūtapūrvaṃ kulaputra atīte 'dhvani lokadhātusamudraparamāṇurajaḥsamānāṃ kalpānāṃ pareṇa parataraṃ maṇikanakaparvataśikharavairocano nāma lokadhātusamudro 'bhūt /",
    "K09bsu016_u:9000": " tasmin khalu punaḥ kulaputra maṇikanakaparvataśikharavairocanalokadhātusamudre jñānaparvatadharmadhātudikpratapanatejorājo nāma tathāgato 'bhūt",
    "K09bsu016_u:9001": " tena khalu punaḥ kulaputra jñānaparvatadharmadhātudikpratapanatejorājonāmnā tathāgatena",
    "K09bsu016_u:9002": " pūrvaṃ bodhisattvacaryāṃ caratā sa maṇikanakaparvataśikharavairocano lokadhātusamudraḥ pariśodhitaḥ /",
    "K09bsu016_u:9003": " tasmin lokadhātusamudre pṛthivīparvataparamāṇurajaḥsamalokadhātuprasaranirdeśaḥ /",
    "K09bsu016_u:9004": " ekaikasmiṃśca lokadhātuprasare lokadhātuvaṃśaparamāṇurajaḥsamā lokadhātunirdeśāḥ /",
    "K09bsu016_u:9005": " ekaikasmiṃśca lokavaṃśe lokadhātuparamāṇurajaḥsamāḥ kalpasaṃkhyānirdeśāḥ /",
    "K09bsu016_u:9006": " ekaikasmiṃśca kalpe 'neke 'nantarakalpanirdeśāḥ /",
    "K09bsu016_u:9007": " ekaikasmiṃścānantarakalpe 'nekalokadhātunānākaraṇanirdeśāḥ /",
    "K09bsu016_u:9008": " tathāgatotpādā vividhavikurvitanirdeśāḥ /",
    "K09bsu016_u:9009": " ekaikasmiṃśca tathāgatotpāde lokadhātuparamāṇurajaḥsamāḥ sūtrāntasaṃprakāśanirdeśāḥ /",
    "K09bsu016_u:9010": " ekaikasmiṃśca sūtrānte lokadhātuparamāṇurajaḥsamā bodhisattvavyākaraṇanirdeśāḥ anantamadhyasattvavinayanirdeśā nānāyānanayaiḥ pravartitā nānāvikurvitaprātihāryavinayatāḥ",
    "K09bsu016_u:9011": " tasmin khalu punarmaṇikanakaparvataśikharavairocane lokadhātusamudre samantadigabhimukhadvāradhvajavyūho nāma madhyamo lokadhātuvaṃśo 'bhūt",
    "K09bsu016_u:9012": " tasmin khalu punaḥ kulaputra samantadigabhimukhadvāradhvajavyūhe madhyame lokadhātuvaṃśe sarvaratnavarṇasamantaprabhāsaśrīrnāma lokadhāturabhūt",
    "K09bsu016_u:9013": " sarvatathāgatabodhimaṇḍapratibhāsamaṇirājo lokadhātusaṃdhivyūhaḥ sarvaratnakusumasāgarapratiṣṭhitaḥ",
    "K09bsu016_u:9014": " sarvatathāgatanirmāṇanirbhāsanidarśanamaṇirājaśarīro devanagarasaṃsthāno viśuddhasaṃkliṣṭaḥ /",
    "K09bsu016_u:9015": " tasmin punarlokadhātau sumeruparamāṇurajaḥsamāścāturdvīpakā lokadhātavo 'bhūvan /",
    "K09bsu016_u:9016": " teṣāṃ ca sumeruparamāṇurajaḥsamānāṃ cāturdvīpakānāṃ sarvaratnaśikharadhvajo nāma madhyamaścāturdvīpako 'bhūt /",
    "K09bsu016_u:9017": " tasmin khalu punaḥ sarvaratnaśikharadhvaje cāturdvīpake lokadhātau aprameyayojanaśatasahasrāyāmavistārāścatvāro dvīpā abhūvan /",
    "K09bsu016_u:9018": " ekaikasmiṃśca dvīpake daśa mahānagarasahasrāṇyabhūvan /",
    "K09bsu016_u:9019": " tasmiṃśca khalu punaḥ cāturdvīpake jambudvīpakasya madhye ratnasālavyūhameghapradīpā nāma rājadhānyabhūddaśanagarasahasraparivārā /",
    "K09bsu016_u:9020": " tasmin khalu punarjambudvīpe daśa varṣasahasrāṇi manuṣyāṇāmāyuṣpramāṇamabhūt /",
    "K09bsu016_u:9021": " tasyāṃ khalu punā ratnasālavyūhameghapradīpāyāṃ rājadhānyāṃ sarvadharmanirnādacchatramaṇḍalanirghoṣo nāma rājābhūccakravartī /",
    "K09bsu016_u:9022": " rājñaḥ khalu punaḥ sarvadharmanirnādacchatramaṇḍalanirghoṣasya pañcāmātyaśatānyabhūvan /",
    "K09bsu016_u:9023": " ṣaṣṭiḥ strīsahasrāṇyantaḥpuramabhūt /",
    "K09bsu016_u:9024": " sapta putraśatānyabhūvan sarveṣāṃ śūrāṇāṃ vīrāṇāṃ varāṅgarūpiṇāṃ sudarśanānāṃ mahātejasāṃ mahābalānām /",
    "K09bsu016_u:9025": " tasya khalu punaḥ sarvadharmanirnādacchatramaṇḍalanirghoṣasya rājñaḥ sarvo jambudvīpa ekacchatro 'bhūnnihataparacakrapratyarthikaḥ //",
    "K09bsu016_u:9026": " (Gv 250)",
    "K09bsu016_u:9027": " tena ca samayena lokadhātāvantarakalpakṣaye pratyupasthite pañcasu kaṣāyeṣu loke",
    "K09bsu016_u:9028": " prādurbhūteṣu daśasu kuśaleṣu karmapatheṣvantarhiteṣu daśākuśalakarmapathavartinaḥ",
    "K09bsu016_u:9029": " sattvā yadbhūyasā durgatigāmino 'bhūvan /",
    "K09bsu016_u:9030": " te daśākuśalakarmapathasamādānahetoḥ parīttāyuṣo 'bhūvan alpabhogā virūpā vivarṇā",
    "K09bsu016_u:9031": " duḥsaṃsthitaśarīrā alpasukhasamudācārā duḥkhavedanāsamudācārabahulā anyonyavisaṃvādavacanaśīlā",
    "K09bsu016_u:9032": " anyonyabhedapratipannāḥ paruṣavacanasamudācārāḥ prakīrṇavacaso viṣayalobhābhibhūtāḥ",
    "K09bsu016_u:9033": " praduṣṭamanaḥsaṃkalpā vividhadṛṣṭigahanakāntārapraviṣṭāḥ /",
    "K09bsu016_u:9034": " teṣāmadharmarāgaraktānāṃ viṣamalobhābhibhūtānāṃ mithyādharmaparigatānāṃ na devaḥ kāle vāridhārā udasṛjat yena pṛthivyāṃ bījagrāmāḥ sasyagrāmā viroheyuḥ //",
    "K09bsu016_u:9035": " tena khalu punaḥ sattvāḥ śuṣkeṣu tṛṇagulmauṣadhivanodyānadrumeṣu nānāvyādhispṛṣṭā digvidiśo vidhāvanti sma aparāyaṇāḥ /",
    "K09bsu016_u:9036": " te samāgamya sarva eva yena ratnasālavyūhameghapradīparājadhānī tenopasaṃkramya tāṃ samantādanuparivārya kecidūrdhvabāhavaḥ,",
    "K09bsu016_u:9037": " kecitkṛtāñjalipuṭāḥ,",
    "K09bsu016_u:9038": " kecit saṃkampitaśarīrāḥ,",
    "K09bsu016_u:9039": " kecidabhyudgatāṅgāḥ,",
    "K09bsu016_u:9040": " kecidadhomukhaṃ prapatitāḥ,",
    "K09bsu016_u:9041": " kecitsarvaśarīreṇa praṇipatitāḥ,",
    "K09bsu016_u:9042": " keciddharaṇitalajānupratiṣṭhitāḥ,",
    "K09bsu016_u:9043": " kecidgaganatalābhinatabāhavaḥ,",
    "K09bsu016_u:9044": " kecinnagnā nirvasanāḥ,",
    "K09bsu016_u:9045": " kecidvikṛtavadananayanāḥ sarvadharmanirnādacchatramaṇḍalanirghoṣasya rājño 'bhimukhaṃ mahāntamārtasvaramutkrośamakārṣuḥ - upadrutāḥ sma /",
    "K09bsu016_u:9046": " devāpasṛṣṭāḥ sma /",
    "K09bsu016_u:9047": " kṣutpipāsāduḥkhaprapīḍitāḥ sma /",
    "K09bsu016_u:9048": " vividhabhayopataptāḥ sma /",
    "K09bsu016_u:9049": " trāṇavirahitāḥ sma /",
    "K09bsu016_u:9050": " deva aśaraṇā aparāyaṇāḥ sma /",
    "K09bsu016_u:9051": " duḥkhapañjaragatāḥ sma jīvitoparodhaprāptā maraṇābhimukhāḥ /",
    "K09bsu016_u:9052": " iti nānāvidhān pralāpān pralapanto nānāsvarāṅgairnānāvacanairnānāvikṛtavaktranayanā vividhasaṃjñāvacanavyāhāranimantrapadairnānārthasūcakavacanapadairutkrośamakārṣuḥ",
    "K09bsu016_u:9053": " ye ca tasyāṃ rājadhānyāṃ strīpuruṣadārakadārikāḥ kṣutpipāsāprapīḍitā nirābharaṇagātrā nagnanirvasanā duṣṭavivarṇā rūkṣaparuṣagātrā duḥkhitā durmanaso 'nāttamanaskāḥ,",
    "K09bsu016_u:9054": " te cāpi sattvā duḥkhānabhilāṣiṇo duḥkhabhayanirviṇṇāḥ /",
    "K09bsu016_u:9055": " te sarvadharmanirnādacchatramaṇḍalanirghoṣaṃ rājānaṃ mahājñānapuruṣaṃ pratiśaraṇabhūtaṃ",
    "K09bsu016_u:9056": " śaraṇamupāgatāḥ sarvasukhapratilambhasaṃjñayā sarvapriyasamavadhānapratilambhasaṃjñayā",
    "K09bsu016_u:9057": " jīvitāśāparigatanidhānapratilambhasaṃjñayā tīrthasaṃdarśanasaṃjñayā mahāpathapratipattisaṃjñayā",
    "K09bsu016_u:9058": " mahāyānapātrasaṃjñayā mahājñānaratnadvīpasaṃjñayā mahārthapratilambhasaṃjñayā svargasarvaratisukhapratilambhasaṃjñayā //",
    "K09bsu016_u:9059": " aśrauṣīdrājā sarvadharmanirnādacchatramaṇḍalanirghoṣaḥ tasya mahataḥ samantādyācanakasamūhasya taṃ mahāntamārtasvaramutkrośanaśabdam /",
    "K09bsu016_u:9060": " śrutvā ca asya daśa mahākaruṇāmukhāsaṃkhyeyaśatasahasrāṇyavakrāman /",
    "K09bsu016_u:9061": " sa mahākaruṇānayacetanānidhyapticitto muhūrtamekāgratāmanubhūya daśa mahākaruṇopasaṃhitāni vacanapadānyudīrayāmāsa /",
    "K09bsu016_u:9062": " katamāni daśa?",
    "K09bsu016_u:9063": " aho bata anālambanāḥ sattvā mahāsaṃsāraprapātaprapatitāḥ /",
    "K09bsu016_u:9064": " kadā tadbhaviṣyati yadvayaṃ saṃsāramahāprapātaprapatitānāṃ sattvānāṃ layanabhūtā bhaviṣyāmaḥ tathāgatalayanabhūmipratiṣṭhāpanatayā /",
    "K09bsu016_u:9065": " aho bata atrāṇāḥ sattvā nānākleśopadravopadrutāḥ /",
    "K09bsu016_u:9066": " kadā tadbhaviṣyati yadvayaṃ vividhakleśabhayopadrutānāṃ sattvānāmatrāṇānāṃ (Gv 251)",
    "K09bsu016_u:9067": " trāṇabhūtā bhaviṣyāmo 'navadyakarmāntapratiṣṭhāpanatayā /",
    "K09bsu016_u:9068": " aho bata aśaraṇāḥ sattvā loke jarāmaraṇabhayāviṣṭāḥ /",
    "K09bsu016_u:9069": " katā tadbhaviṣyati yadvayamaśaraṇānāṃ sattvānāṃ śaraṇabhūtā bhaviṣyāmaḥ sarvasaṃsārabhayavinivartanatayā /",
    "K09bsu016_u:9070": " aho bata aparāyaṇāḥ sattvā vividhalokabhayopadrutāḥ /",
    "K09bsu016_u:9071": " katā tadbhaviṣyati yadvayaṃ vividhalokabhayopadrutānāmaparāyaṇānāṃ sattvānāṃ parāyaṇaṃ bhaviṣyāmo 'tyantayogakṣeme sarvajñatāmārge pratiṣṭhāpanatayā",
    "K09bsu016_u:9072": " aho bata avidyāndhakāraprāptaḥ sarvalokovimatisaṃśayatimirāvṛtaḥ /",
    "K09bsu016_u:9073": " kadā tadbhaviṣyati yadvayamulkābhūtā bhaviṣyāmaḥ sarvasattvānāmavidyāndhakāravidhamanatayā /",
    "K09bsu016_u:9074": " aho bata ālokavirahitāḥ sattvāḥ /",
    "K09bsu016_u:9075": " kadā tadbhaviṣyati yadvayaṃ mahājñānālokakarā bhaviṣyāmaḥ sarvasattvānāṃ vitimirajñānamukhasaṃdarśanatayā /",
    "K09bsu016_u:9076": " aho bata jñānajyotirvirahitaḥ sarvasattvadhāturīrṣyāmātsaryamāyāśāṭhyakāluṣāśayaḥ /",
    "K09bsu016_u:9077": " kadā tadbhaviṣyati yadvayamanuttarajñānapradyotakarā bhaviṣyāmaḥ sarvasattvānāmatyantapariśuddhipratipratiṣṭhāpanatayā /",
    "K09bsu016_u:9078": " aho bata nāyakavirahitaḥ sarvaloko mahāsaṃsārasāgaraviṣamasrotaḥprapannaḥ /",
    "K09bsu016_u:9079": " kadā tadbhaviṣyati yadvayaṃ nāyakabhūtā bhaviṣyāmaḥ sarvasattvānāṃ karmasamudranayāvataraṇatayā /",
    "K09bsu016_u:9080": " aho bata vināyakavirahitaḥ sarvaloko durvinītaḥ /",
    "K09bsu016_u:9081": " kadā tadbhaviṣyati yadvayaṃ vināyakabhūtā bhaviṣyāmaḥ sarvasattvānāṃ sarvākāraparipākavinayatathāgatādhiṣṭhānakālānatikramaṇena /",
    "K09bsu016_u:9082": " aho bata apariṇāyakaḥ sarvaloko jātyandhabhūtaḥ /",
    "K09bsu016_u:9083": " kadā tadbhaviṣyati yadvayaṃ pariṇāyakabhūtā bhaviṣyāmaḥ sarvaṃsattvānāmanāvaraṇasarvajñajñānanayāvataraṇatayā //",
    "K09bsu016_u:9084": " sa imāni daśa mahākaruṇopasaṃhitāni vacanapadānyudīrya tasyāṃ rājadhānyāṃ ghaṇṭāvaghoṣaṇamakārṣīt /",
    "K09bsu016_u:9085": " mahātyāgadundubhinirghoṣaṃ ca akārayat - sarvajagat saṃtarpayiṣyāmaḥ,",
    "K09bsu016_u:9086": " yasya yenārthastasmai tadanupradāsyāma iti /",
    "K09bsu016_u:9087": " tena sarvajambudvīpe sarvarājadhānīṣu sarvagrāmanagaranigamajanapadapattaneṣu sarvopakaraṇakośā vivṛtāḥ /",
    "K09bsu016_u:9088": " sarvaśṛṅgāṭakarathyācatvareṣu vividhopakaraṇavidhayaḥ sthāpitāḥ /",
    "K09bsu016_u:9089": " sarvajagadupajīvyāḥ suprativihitāḥ /",
    "K09bsu016_u:9090": " sarvakośakoṣṭhāgārāṇi vivṛtāni /",
    "K09bsu016_u:9091": " mahāratnanidhānanicayā nidarśitāḥ /",
    "K09bsu016_u:9092": " anekanānāvidharatnarāśayaḥ sthāpitāḥ /",
    "K09bsu016_u:9093": " annapānavastrayānapuṣpamālyagandhavilepanacūrṇanānāgandhavarṇacīvararatnakośā vivṛtāḥ /",
    "K09bsu016_u:9094": " śayanāsanavasanabhavanavimānagṛhāṇyalaṃkṛtāni sarvadhanakanakasamṛddhāni jyotirdhvajamāṇirājavinyāsavidhūtāndhakārāṇi /",
    "K09bsu016_u:9095": " sa teṣāṃ sattvānāṃ yathābhilaṣitasarvābhiprāyaparipūraṇārthaṃ teṣu gṛheṣu pratyekamātmabhāvasadṛśamupādāya kāyamabhinirmāya sthāpayāmāsa /",
    "K09bsu016_u:9096": " sarvasattvasarvavyādhipraśamanāya ca vaidyabhaiṣajyopasthāyakavividhajīvitopakaraṇapratyayasaṃpadamupasthāpayāmāsa /",
    "K09bsu016_u:9097": " yathārhavividhopakaraṇapūrṇāni ca nānāratnavicitrabhājanānyupasthāpayāmāsa - yaduta vajramaṇibhājanāni nānāgandhamaṇiratnaparipūrṇāni,",
    "K09bsu016_u:9098": " nānāgandharatnabhājanāni vividhodāravicitravarṇaraṅgavastraparipūrṇāni,",
    "K09bsu016_u:9099": " yānayugyāni subahūni nānākārasaṃsthānāni vicitraratnapratimaṇḍitāni ājāneyāśvagajagoyuktāni /",
    "K09bsu016_u:9100": " vividhāṃśca rathān rājārhān sarvaratnābharaṇaparibhogāṃśca sarvāsanavidhīṃśca nānāratnavicitrān vividhavitānavitatān (Gv 252)",
    "K09bsu016_u:9101": " ratnakiṅkiṇījālāvanaddhān ucchritacchatradhvajapatākopaśobhitān sarvajanapadapradeśeṣu sthāpayāpāsa /",
    "K09bsu016_u:9102": " grāmanagaranigamajanapadapradānāni coddhoṣayāmāsa /",
    "K09bsu016_u:9103": " nānāvidhodyānaramyārāmatapovanaparibhogānapi sarvagṛhakalatraputradārakaparityāgānapi",
    "K09bsu016_u:9104": " anardhyasarvaratnaparityāgānapi svahṛdayamajjāntraguṇavṛkkamedamāṃsarudhiracchavicarmakaracaraṇabāhukarṇanāsānayanajihvādantoṣṭhaśīrṣaparityāgānapi",
    "K09bsu016_u:9105": " yāvatsarvabāhyādhyātmikasarvākāraparityāgānapyuddhoṣayāmāsa //",
    "K09bsu016_u:9106": " sa tamevaṃrūpamupakaraṇaparityāgavidhiṃ pratyupasthāpya mahāyajñavāṭaṃ kārayāmāsa,",
    "K09bsu016_u:9107": " yastasyā ratnasālavyūhameghapradīpāyā rājadhānyāḥ pūrveṇa maṇiśikharatejonāmno nagaradvārasya",
    "K09bsu016_u:9108": " purataḥ samavipulāyāmaḥ paramavistīrṇadharaṇītalapraveśo nimnonnataviśuddhasamatalo",
    "K09bsu016_u:9109": " 'pagataśvabhraprapātaḥ sarvasthāṇukaṇṭakāpagataḥ utsannaśarkarākaṭhallaḥ sarvaratnadhātusaṃcayaḥ",
    "K09bsu016_u:9110": " sarvaratnamayamaṇiratnarājasaṃstīrṇatalaḥ anekamaṇiratnavyuhopaśobhito nānāratnakusumābhikīrṇaḥ",
    "K09bsu016_u:9111": " sarvacūrṇasugandharājasamākulaḥ sarvagandhadhūpaparidhūpito ratnārciḥpradīpaḥ tejaḥśrīsarvagandhadhūpapaṭalameghagaganasaṃchāditālaṃkāraḥ",
    "K09bsu016_u:9112": " sarvaratnadrumapaṅktisuvibhaktopaśobhito nānābhavanavimānakūṭāgārasamalaṃkṛtaḥ ucchritacchatradhvajapatāko",
    "K09bsu016_u:9113": " nānāratnapaṭṭapralambavidyotito vividharatnakusumajālasaṃchannaḥ sarvagandharājaratnajālacchatramaṇḍalaḥ",
    "K09bsu016_u:9114": " suvarṇajālaratnaghaṇṭānirghoṣo nānāratnavirājitavitānavitataḥ sarvagandharājacūrṇavikīrṇaḥ",
    "K09bsu016_u:9115": " sarvaratnakusumaprakīrṇābhirāmaḥ tūryakoṭīniyutaśatasahasramanojñarutaghoṣanirnāditaḥ",
    "K09bsu016_u:9116": " sarvaratnavicitrālaṃkāravyūhasupariśuddho bodhisattvakarmavipākābhinirvṛttaḥ /",
    "K09bsu016_u:9117": " tasya madhye mahāsiṃhāsanamabhinirvṛttaṃ daśaratnanicitavicitrabhūmitalasaṃsthānaṃ",
    "K09bsu016_u:9118": " daśaratnanānāvedikāparivāravirājitaṃ daśamaṇidrumaśākhāvedikāntarasuvibhaktopaśobhitavyūham",
    "K09bsu016_u:9119": " abhedyavajracakradharaṇītalasupratiṣṭhitapādaṃ sarvaratnabimbavigrahasaṃdhāritāsanacakram,",
    "K09bsu016_u:9120": " anekaratnamayaniryūhaśatālaṃkṛtaṃ nānāratnabhaktivicitravyūhapratimaṇḍitaṃ samantasuvibhaktaratnadhvajasamucchritaṃ",
    "K09bsu016_u:9121": " nānāratnapatākāpralambitavicitravyūhaṃ ratnakiṅkiṇījālapariṣkṛtaṃ nānādivyamaṇivicitrahemajālavitataṃ",
    "K09bsu016_u:9122": " vividharatnakusumajālamahāmaṇirājajālavicitravastraratnajālayathārhasaṃchāditopaśobhitavyūhaṃ",
    "K09bsu016_u:9123": " anekagandhamaṇivigrahapāṇimaṇḍalagandhameghapramuktamacintyavarṇagandhamaṇirājavistṛtamanojñanānāsaṃsthānasarvagandhapaṭalameghapramuktaṃ",
    "K09bsu016_u:9124": " sarvadivyagandhadhūpapradhūpitopacāraṃ divyātirekasukhasaṃsparśānekavarṇamaṇiratnavastraprajñaptamanekadivyatūryasaṃgītiśatasahasraṃ",
    "K09bsu016_u:9125": " samantāt saṃpravāditamanojñamadhuranirghoṣaṃ",
    "K09bsu016_u:9126": " nānāratnasopānapaṅktipatākāsuvibhaktavedikāpratimaṇḍitavyūhamanekamaṇiratnapratyarpitavividhavikurvitamaṇibimbavigrahavidyotitaprabhāsam",
    "K09bsu016_u:9127": " yatra sa rājā sarvadharmanirnādacchatramaṇḍalanirghoṣaḥ saṃniṣaṇṇo 'bhūt abhirūpaḥ",
    "K09bsu016_u:9128": " prāsādiko darśanīyaḥ paramaśubhavarṇapuṣkalatayā samanvāgato viśuddhamahāpuruṣalakṣaṇapratilabdho",
    "K09bsu016_u:9129": " vairocanamaṇiratnanirbhāsakeśamakuṭaḥ abhedyanārāyaṇavajrasaṃhananakāyo gūḍhadṛḍhapārśvanibaddhasaṃdhiḥ",
    "K09bsu016_u:9130": " sarvāṅgaparipūrṇaḥ samantabhadraḥ samantaprāsādikaḥ samantaśobhanaḥ sarvākāravaropeto",
    "K09bsu016_u:9131": " mahādharmarājakaroditaḥ sarvapariṣkāravaśitāpratilabdho dharmavaśitāsuviśuddhaḥ svacittavaśavartī",
    "K09bsu016_u:9132": " apratihatavacanamaṇḍalaḥ akopyajñānasamanvitaḥ (Gv 253)",
    "K09bsu016_u:9133": " supratiṣṭhāpitadharmaṃsamyakprayogo 'nantaguṇavarṇanirdeśaḥ /",
    "K09bsu016_u:9134": " tasya khalu punaḥ sarvadharmanirnādacchatramaṇḍalanirghoṣasya rājño mahāsiṃhāsananiṣaṇṇasyopari",
    "K09bsu016_u:9135": " mūrdhasaṃdhāvantarikṣe mahācchatramaṇḍalaṃ prādurbabhūva vicitrodviddhamaṇiratnadaṇḍaṃ",
    "K09bsu016_u:9136": " mahāmahāmaṇikośagarbhaṃsarvaratnaśalākāśatasahasrasamyagvitatamanekārciḥśrītejojjvalitavyūhaṃ",
    "K09bsu016_u:9137": " jāmbūnadakanakaprabhāsvaraviśuddhacchadanaṃ nānāratnabhakticitrahemajālātyantavyūhacchadanopetaṃ",
    "K09bsu016_u:9138": " vividhamuktāhārābhipralambitaṃ samantānnānāratnajālasaṃchāditaṃ ratnakiṅkiṇījālasuvarṇamaṇighaṇṭāratnasūtradāmopanibaddhābhipralambitaṃ",
    "K09bsu016_u:9139": " mahāmaṇiratnahārasamantābhipralambitavyūhaṃ divyamadhuramanojñapramuktaśabdopacāraṃ",
    "K09bsu016_u:9140": " sarvasattvakuśalakarmapathasaṃcodanaghaṇṭāvisṛtanirghoṣam /",
    "K09bsu016_u:9141": " sa khalu rājā sarvadharmanirnādacchatramaṇḍalanirghoṣo ratnavālavyajanaiḥ saṃvījyamānaḥ śakradevendrātirekeṇa tejasā jvālayannupaśobhate sma",
    "K09bsu016_u:9142": " tasya samanantaraniṣaṇṇasya tasmin siṃhāsane sarvo janakāyo 'bhimukhaḥ prāñjaliḥ sthito 'bhūttameva rājānaṃ namasyan //",
    "K09bsu016_u:9143": " atha khalu sarvadharmanirnādacchatramaṇḍalanirghoṣasya rājño 'saṃkhyeyeṣu prāṇikoṭīniyutaśatasahasreṣu",
    "K09bsu016_u:9144": " saṃnipatiteṣu nānāyācanakeṣu nānāvastuparigrāhakeṣu nānopakaraṇādhimukteṣu nānājātiṣu",
    "K09bsu016_u:9145": " nānāgatiparyāpanneṣu nānābhilāṣacitteṣu nānāśayābhiprāyeṣu nānādiksaṃnipatiteṣu nānāviṣayaparibhogopacāreṣu",
    "K09bsu016_u:9146": " nānāparibhogābhilāṣitacetaneṣu nānābhiprāyakalpeṣu nānāmanuṣyanikāyeṣu nānākulopapatyupapanneṣu",
    "K09bsu016_u:9147": " nānājanapadasamāgateṣu nānaniruktivacanamantrasaṃskāreṣu nānāsvaramaṇḍalapramocakeṣu",
    "K09bsu016_u:9148": " nānavastuvyañjaneṣu nānāvacanapadānyudīrayatsu,",
    "K09bsu016_u:9149": " tamekaṃ mahāpuṇyasumerumullokayamāneṣu ayamevaiko mahājñānapuruṣa iti niścitacetaneṣu,",
    "K09bsu016_u:9150": " mahāpuṇyopastabdho mahāpuruṣacandro mahātyāgāśayapratilabdha ityunmukheṣu,",
    "K09bsu016_u:9151": " bodhisattvapraṇidhicetanānipatiteṣu bodhisattvapraṇidhicetanānirmiteṣu taṃ mahāntaṃ yācanakasaṃnipātaṃ dṛṣṭvā teṣāṃ yācanakānāmantike 'bhūccittaprema cittaprītiḥ cittaprasādaḥ /",
    "K09bsu016_u:9152": " kalyāṇamitradarśanasaṃjñā suvipulā mahākaruṇavegāḥ saṃbabhūvuḥ /",
    "K09bsu016_u:9153": " aparāntakalpasarvayācanakasaṃtarpaṇāvivartyavīryavegāḥ prādurabhavan /",
    "K09bsu016_u:9154": " sarvajagatsamaprayogaparityāgacittaspharaṇameghāḥ samabhavan //",
    "K09bsu016_u:9155": " sa khalu punaḥ sarvadharmanirnādacchatramaṇḍalanirghoṣo rājā teṣāṃ yācanakānāṃ sahadarśanena",
    "K09bsu016_u:9156": " āttamanaskataro 'bhūt na trisāhasracakravartirājyapratilambhena asīmāprāptakalpaparyavasānena,",
    "K09bsu016_u:9157": " na śakratvādhipatyāsanapratilambhena bahukalpakoṭīniyutaśatasahasraparyavasānena,",
    "K09bsu016_u:9158": " na suyāmadevarājādhipatyāsanapratilambhena bahukalpakoṭīniyutaśatasahasraparyavasānena,",
    "K09bsu016_u:9159": " na saṃtuṣitadevarājādhipatyāsanapratilambhena bahukalpakoṭīniyutaśatasahasraparyavasānena,",
    "K09bsu016_u:9160": " na sunirmitadevarājaiśvaryādhipatyāsanapratilambhena aprameyakalpāvasānena,",
    "K09bsu016_u:9161": " na vaśavartidevarājādhipatyāsanapratilambhena,",
    "K09bsu016_u:9162": " sumukhāpsaramanoharadevakanyopasthānena acintyakalpaparyavasānena,",
    "K09bsu016_u:9163": " na brahmāsanenānabhilāpyakalpabrahmavihārasukhāvasānena,",
    "K09bsu016_u:9164": " na ābhāsvaradevasukhena anantakalpāvasānena,",
    "K09bsu016_u:9165": " na śubhakṛtsnadevasukhena atulyakalpākṣīṇena,",
    "K09bsu016_u:9166": " na śuddhāvāsadevaśāntavimokṣasukhavihāreṇa aparyantakalpāvasānena /",
    "K09bsu016_u:9167": " tadyathā kulaputra puruṣasyaikāntatṛṣṇācaritasya matāpitṛbhrātṛbhaginīmitramātyajñātisālohitaputraduhitṛbhāryācirakālaviprayuktasya (Gv 254)",
    "K09bsu016_u:9168": " aṭavīkāntāravipranaṣṭasya taddarśanakāmasya teṣāṃ samavadhānena mahatī prītiradhyavasānamutpadyate taddarśanāvitṛptatayā,",
    "K09bsu016_u:9169": " evameva kulaputra rājñaḥ sarvadharmanirnādacchatramaṇḍalanirghoṣasya teṣāṃ yācanakānāṃ sahadarśanena mahāprītivegāḥ saṃjātāḥ /",
    "K09bsu016_u:9170": " cittatuṣṭisukhamavakrāntam /",
    "K09bsu016_u:9171": " mahāṃścittodagratāvegaḥ prādurbhūtaḥ /",
    "K09bsu016_u:9172": " mahāprābhodyaharṣavegaḥ saṃbhūtaḥ /",
    "K09bsu016_u:9173": " buddhabodhādudāraśraddhādhimuktivegabalaṃ saṃvardhitam /",
    "K09bsu016_u:9174": " mūlajātā śraddhā sarvajñatāyāṃ vivardhitā /",
    "K09bsu016_u:9175": " sarvabuddhadharmādhyāśayaviśuddhibalamabhivivardhitam /",
    "K09bsu016_u:9176": " bodhisattvendriyakarmaṇyatā saṃbhūtā /",
    "K09bsu016_u:9177": " cittaharṣaparipūrṇamahāprasādavega udapadyata /",
    "K09bsu016_u:9178": " vipulacittaudbilyavegena kalyāṇamitrendriyāśayatā mṛdubhūtā /",
    "K09bsu016_u:9179": " tatkasya hetoḥ?",
    "K09bsu016_u:9180": " tathā hi tasya sarvadharmanirnādacchatramaṇḍalanirghoṣasya rājñaḥ sarvajñatārambaṇaprayuktakasya",
    "K09bsu016_u:9181": " sarvajñatādharmatāpratiśaraṇasya sarvajñatāmārgadvārābhimukhasya sarvajagatsaṃtarpaṇamanasikāraprayuktasya",
    "K09bsu016_u:9182": " sarvabuddhaguṇasamudrānavatārapratipattyabhimukhasya sarvamārakarmakleśāvaraṇaparvatavikiraṇaprayuktasya",
    "K09bsu016_u:9183": " sarvatathāgatānuśāsanīpradakṣiṇagrāhitāvasthitasya sarvakuśalamūlasamudrasamantamukhasamārjanābhiyogagarbhasya",
    "K09bsu016_u:9184": " sarvābhiniveśoccalitasaṃtānasya sarvalokaviṣayānabhiniviṣṭasya sarvadharmasvabhāvagaganagocarasya",
    "K09bsu016_u:9185": " teṣu sarvayācanakeṣvekaputrakasaṃjñā udapadyata,",
    "K09bsu016_u:9186": " mātāpitṛsaṃjñā dakṣiṇīyasaṃjñā kalyāṇamitrasaṃjñā durlabhasaṃjñā duṣkarakārakasaṃjñā",
    "K09bsu016_u:9187": " bahukarasaṃjñāparamopakārakasaṃjñā bodhimārgopastambhasaṃjñā ācāryasaṃjñā śāstṛsaṃjñā udapadyata /",
    "K09bsu016_u:9188": " sa tān sarvayācanakān yathāgatān yathāsaṃprāptān yathākālasaṃnipatitān yathādigdeśasthitān",
    "K09bsu016_u:9189": " yathāvastuyācanakān yathārucīn yathābhiprāyān yathābhikāṅkṣiṇo yathābhilāṣiṇo yathāvastuparyeṣakān",
    "K09bsu016_u:9190": " saṃtarpayāmāsa apratihatena mahāmaitrīmaṇḍalena yācanakajanāparāṅbhukhatayā mahātyāgaraśminā",
    "K09bsu016_u:9191": " sarvasattvasamaprayogena tyāgamukhena /",
    "K09bsu016_u:9192": " so 'nnamannārthikebhyaḥ prādāt /",
    "K09bsu016_u:9193": " pānaṃ pānārthikebhyo vastraṃ vastrārthikebhyaḥ puṣpāṇi puṣpārthikebhyaḥ prādāt /",
    "K09bsu016_u:9194": " evaṃ gandhadhūpamālyavilepanacūrṇa cīvaracchatradhvajapatākāratnābharaṇāsanaśayanabhavanavimānavihārārāmodyānatapovanāni",
    "K09bsu016_u:9195": " hayagajarathapattivāhanayugyayānānyapi hiraṇyasuvarṇamaṇimuktāvaiḍūryaśaṅkhaśilāpravālajātarūparajatānyapi prādāt /",
    "K09bsu016_u:9196": " svagṛhavimānāntaḥpuraparivārānapi,",
    "K09bsu016_u:9197": " sarvakośānapi vivṛtya vibhajya arthikebhyaḥ prādāt yasya yenārthaḥ sa taṃ gṛhṇātu iti /",
    "K09bsu016_u:9198": " janapadānapi janapadārthikebhyaḥ prādāt /",
    "K09bsu016_u:9199": " grāmānapi grāmārthibhyo nagarāṇyapi nagarārthibhyaḥ prādāt /",
    "K09bsu016_u:9200": " sa tān sarvayācanakān sarvāstiparityāgatayā sarvasattveṣu samapratipannaḥ sarvavastuparityāgairabhicchādayāmāsa //",
    "K09bsu016_u:9201": " tena khalu punaḥ samayena ratnaprabhā nāma śreṣṭhidārikā ṣaṣṭikanyāparivārā tasminneva mahāyajñavāṭe saṃnipatitābhūt,",
    "K09bsu016_u:9202": " abhirūpā prāsādikā darśanīyā paramaśubhavarṇapuṣkalatayā samanvāgatā,",
    "K09bsu016_u:9203": " suvarṇavarṇacchavirabhinīlakeśyabhinīlanetrā manojñagandhā brahmasvarā suvastrā svalaṃkṛtā smṛtimatigatihrīdhṛtyapatrāpyeryācaryāsaṃpannā,",
    "K09bsu016_u:9204": " guruṣu sagauravā,",
    "K09bsu016_u:9205": " paramasaṃprajanyacāriṇī gambhīraceṣṭā meghāsaṃpannā dharmāṇāṃ grahaṇacāraṇapratibodhiṣu pūrvasukṛtakuśalamūlā dharmābhiṣyanditaprasannasaṃtānā (Gv 255)",
    "K09bsu016_u:9206": " viśuddhakalyāṇāśayā udārādhimuktigaganagocaparahitapariṇatacittā buddhadarśanadigabhimukhā sarvajñajñānābhilāṣiṇī /",
    "K09bsu016_u:9207": " sā khalu ratnaprabhā śreṣṭhidārikā sarvadharmanirnādacchatramaṇḍalanirghoṣasya rājño mahāsiṃhāsanasya pradakṣiṇena nātidūre sthitābhūt prāñjalistaṃ rājānaṃ namasyantī,",
    "K09bsu016_u:9208": " na ca kiṃcidgṛhṇāti /",
    "K09bsu016_u:9209": " ekāntasthitā caivaṃ cittamutpādayāmāsa - sulabdhā me lābhā,",
    "K09bsu016_u:9210": " yadahamevaṃrūpasya kalyāṇamitrasya darśanasamavadhānapratilābhinīti /",
    "K09bsu016_u:9211": " sā tasya sarvadharmanirnādacchatramaṇḍalanirghoṣasya rājño 'ntikekalyāṇamitrasaṃjñāmanukampakasaṃjñāmanugrāhakasaṃjñāṃ",
    "K09bsu016_u:9212": " buddhasaṃjñāmutpādya māyāśāṭhyāpagatena cittena paramodāraprītiprasādaprāmodyavegapratilabdhā",
    "K09bsu016_u:9213": " svānyābharaṇāni kāyādavamucya yena rājā sarvadharmanirnādacchatramaṇḍalanirghoṣaḥ,",
    "K09bsu016_u:9214": " tenābhimukhamakṣaipsīt /",
    "K09bsu016_u:9215": " tāni tasya siṃhāsanavedikāmadhye adhaḥ pṛthivīmaṇḍale pratiṣṭhitānyabhūvan /",
    "K09bsu016_u:9216": " sā tānyābharaṇāni pravikīrya evaṃ praṇidhimutpādayāmāsa - yathaiṣa rājā sarvadharmanirnādacchatramaṇḍalanirghoṣo 'nāthānāṃ sattvānāmandhakāraprāptānāṃ",
    "K09bsu016_u:9217": " tathāhamapyanāgate 'dhvani bhaveyam /",
    "K09bsu016_u:9218": " yāmeṣa dharmatāṃ jānāti,",
    "K09bsu016_u:9219": " tāmahamati jānīyām /",
    "K09bsu016_u:9220": " yena yānenaiṣa niryāsyati,",
    "K09bsu016_u:9221": " tenāhamapi niryāyām /",
    "K09bsu016_u:9222": " yasminneva mārgapratipannaḥ,",
    "K09bsu016_u:9223": " tatrāhamapi pratipadyeyam /",
    "K09bsu016_u:9224": " yathāyamasecanako rūpeṇākṣayabhogo 'nantaparicāro durgharṣo 'parājito 'navamṛdyaḥ,",
    "K09bsu016_u:9225": " tathāhamapi bhaveyam /",
    "K09bsu016_u:9226": " yatra yatra cāsyopapattirbhavet,",
    "K09bsu016_u:9227": " ahamapi tatra tatropapadyeyamiti //",
    "K09bsu016_u:9228": " tāmevaṃcittamanasikāraprayuktāmājñāya rājā sarvadharmanirnādacchatramaṇḍalanirghoṣo 'valokya evamāha - gṛhāṇa dārike,",
    "K09bsu016_u:9229": " yena te 'rthaḥ /",
    "K09bsu016_u:9230": " ahaṃ khalu dārike sarvāstiparityāgī sarvasattvasaṃtarpaṇāya pratipannaḥ /",
    "K09bsu016_u:9231": " sā khalu samanvāhṛtā tena rājñā sarvadharmanirnādacchatramaṇḍalanirghoṣeṇeti bhūyasyā mātrayā prasādaṃ pratyalabhata /",
    "K09bsu016_u:9232": " sā prasannacittā udāravipulakuśalamūlavegasaṃjātā rājānaṃ sarvadharmanirnādacchatramaṇḍalanirghoṣaṃ tasyāṃ velāyāmābhirgāthābhiradhyabhāṣata",
    "K09bsu016_u:9233": " pūrve iyaṃ sālaviyūhameghā anopapanne tvayi rājasiṃha /",
    "K09bsu016_u:9234": " nirābhiramyā hatateja āsīt pretālayo vā yatha bhīṣaṇīyā // 22 //",
    "K09bsu016_u:9235": " prāṇātipātī manujā abhūvan adattaādāyi asaṃyatāśca /",
    "K09bsu016_u:9236": " mṛṣāmabhāṣan paruṣāṃ ca vācaṃ piśunāmabaddhāṃ giramapyavocan // 23 //",
    "K09bsu016_u:9237": " paravākyacitteṣu abhidhyacetaso vyāpannacittāḥ parapudgaleṣu /",
    "K09bsu016_u:9238": " dṛṣṭigatairniśritapāpagocarā mithyāprayogena patanti durgatim // 24 //",
    "K09bsu016_u:9239": " (Gv 256)",
    "K09bsu016_u:9240": " adharmacārīṇa narāṇa caiva avidyamohāndhatamovṛtānām /",
    "K09bsu016_u:9241": " dṛṣṭīvipattyā viparītadarśināṃ bahubhirvarṣebhirna devu varṣati // 25 //",
    "K09bsu016_u:9242": " avarṣi deve ca vinaṣṭabījāḥ sasyā na rohanti na caiva vṛkṣāḥ /",
    "K09bsu016_u:9243": " sarastaḍāgā nadisrota śuṣkāstṛṣṇoṣadhīḥ sarvavanaspatīśca // 26 //",
    "K09bsu016_u:9244": " nadyo viśuṣkā abhavannaśeṣā udyāna sarve aṭavīprakāśāḥ /",
    "K09bsu016_u:9245": " śvetāsthipūrṇā pṛthivī babhūva tavānutpāde suviśuddhanetrā // 27 //",
    "K09bsu016_u:9246": " yadā hi te yācakasaṃdhisaṃbhute saṃtarpitā yācanakāstu sarve /",
    "K09bsu016_u:9247": " utpadya meghena tadā caturdiśaṃ saṃtarpitā nimnasthalā ca sarve // 28 //",
    "K09bsu016_u:9248": " bhūyo na corā na bhaṭā na dhūrtā na hanyate kaścana cāpi vadhyate /",
    "K09bsu016_u:9249": " na cāpyanāthā maraṇaṃ vrajanti nātho bhavān sarvajagatyanāthe // 29 //",
    "K09bsu016_u:9250": " prāṇātipātābhiratā manuṣyā hatvā parāṃstadrudhiraṃ pibanti /",
    "K09bsu016_u:9251": " khādanti māṃsāni parasparaṃ ye te tvatpradānairbhuta maitracittāḥ // 30 //",
    "K09bsu016_u:9252": " ekaḥ śatānto hi sahasrasaṃkhyāṅganā tadā cīvarasaṃvṛtābhūt /",
    "K09bsu016_u:9253": " saṃchādya kāyaṃ tṛṇaparṇacīvaraiḥ pretāḥ kṣudhārtā iva te 'viśaṃstadā // 31 //",
    "K09bsu016_u:9254": " prādurbabhau śāliranuptakṛṣṭaḥ kalpadrumāścaiva vimuktakośāḥ /",
    "K09bsu016_u:9255": " dṛśyanti nāryastu narāśca paṇḍitā jāto yadā tvaṃ jagato 'sya nāthaḥ // 32 //",
    "K09bsu016_u:9256": " (Gv 257)",
    "K09bsu016_u:9257": " māsārdhamāsasya kṛtena pūrvamakāriṣuḥ saṃnidhimutpathasthāḥ /",
    "K09bsu016_u:9258": " svalaṃkṛtāstvadya mahārhavastrāḥ krīḍanti devā iva nandanasthāḥ // 33 //",
    "K09bsu016_u:9259": " kāmeṣu mithyāviṣamapravṛttā adharmarāgeṇa narā hi raktāḥ /",
    "K09bsu016_u:9260": " nāryaḥ kumāryaḥ svaparābhiguptā viṣaṃ śayanti sma purā prasajya // 34 //",
    "K09bsu016_u:9261": " varāpsarovarṇasamānarūpā dṛṣṭvā suvastrāḥ samalaṃkṛtāśca /",
    "K09bsu016_u:9262": " parastriyaścandanaliptagātryaḥ tuṣṭāḥ svadāraistuṣitā ivādya // 35 //",
    "K09bsu016_u:9263": " mṛṣāṃ ca rūkṣāṃ piśunāmabaddhāṃ purā giraṃ śāṭhyavaśādavocan /",
    "K09bsu016_u:9264": " caturvidhāṃ vācamimāṃ prahāya dharmaṃ carantyadya kudṛṣṭimuktāḥ // 36 //",
    "K09bsu016_u:9265": " na tūryanirnādarutaṃ manojñaṃ na divyasaṃgītirutānyamūni /",
    "K09bsu016_u:9266": " sabrahmaghoṣāḥ kalaviṅkaghoṣā rutasya tubhyaṃ padavīṃ spṛśanti // 37 //",
    "K09bsu016_u:9267": " chatraṃ hi te tiṣṭhati mūrdhasaṃdhau ratnaiścitaṃ kāñcanajālachatram /",
    "K09bsu016_u:9268": " vaiḍūryadaṇḍaṃ śirigarbhakośaṃ samantataḥ sanmaṇikaṇṭhajālam // 38 //",
    "K09bsu016_u:9269": " ghaṇṭāsamutthābhirutānyaśeṣān sarvasvarāṅgānyabhibhūya loke /",
    "K09bsu016_u:9270": " buddhasvarāṅgaiḥ sadṛśaṃ caranto saddharmanirnādarutaṃ praśāntam // 39 //",
    "K09bsu016_u:9271": " ye śrutva sattvāḥ śamayanti kleśān aśeṣadikkṣetraparaṃparāsu /",
    "K09bsu016_u:9272": " kalpārṇavānāṃ sugatodadhīnāṃ dhīmatsamudrasya ca nāmacakram // 40 //",
    "K09bsu016_u:9273": " (Gv 258)",
    "K09bsu016_u:9274": " pūrvāntataḥ kṣetraparaṃparābhiranantaraṃ yasya ca nāmadheyam /",
    "K09bsu016_u:9275": " tavānubhāvena ca dikṣvaśeṣaṃ saddharmacakrāṇi ravanti ghaṇṭāḥ // 41 //",
    "K09bsu016_u:9276": " ghaṇṭāsvaraṃ stemamasajjamānā jambudhvajaṃ vyāpya raṇatyaśeṣam /",
    "K09bsu016_u:9277": " brahmendradevendrajagatpatīnāṃ svakasvakaṃ karmavidhīn bruvāṇaḥ // 42 //",
    "K09bsu016_u:9278": " śrutvā ca te ghaṇṭarutāṃ nṛdevāḥ svakasvakāṃ karmanidhānakośān /",
    "K09bsu016_u:9279": " vivarjya pāpaṃ śubhamācaranti sarve pratiṣṭhanti ca buddhabodhau // 43 //",
    "K09bsu016_u:9280": " jyotiḥprabhaste nṛpatiḥ pitābhūt padmaprabhā tanmahiṣī ca mātā /",
    "K09bsu016_u:9281": " abhyutsade pañcakaṣāyakāle ka dharmarājyaṃ pratilabdhavān saḥ // 44 //",
    "K09bsu016_u:9282": " udyānamasmai vipulaṃ babhūva supuṣpitavyūhamaṇipradīpam /",
    "K09bsu016_u:9283": " tatpañcabhiḥ puṣkiriṇīśataiśca saṃśobhitaṃ vṛkṣaśatairvṛtānām // 45 //",
    "K09bsu016_u:9284": " pratyekamāsāmabhavadvimānaṃ sthūṇāsahasrocchrita cārutīre /",
    "K09bsu016_u:9285": " savedikāvyūhasahasracitraṃ jālārdhacandrojjvalitaṃ samantāt // 46 //",
    "K09bsu016_u:9286": " vavarṣa devo na yadā bahūni varṣāṇyadharme balavatyapūrṇe /",
    "K09bsu016_u:9287": " jalaṃ tadā puṣkiriṇīṣvaśeṣā drumāḥ sapatracchavayaśca śuṣkāḥ // 47 //",
    "K09bsu016_u:9288": " janiṣyamāṇe tvayi saptarātrādāsannimittāni tadādbhutāni /",
    "K09bsu016_u:9289": " niḥsaṃśayā yāni nirīkṣya sattvāstrātā hi naḥ saṃbhavitetyavocan // 48 //",
    "K09bsu016_u:9290": " (Gv 259)",
    "K09bsu016_u:9291": " sumadhyarātreṣvatha ṣaḍvikāraṃ saṃkampitābhūnnṛpa bhūtadhātrī /",
    "K09bsu016_u:9292": " aninditāyāmapi puṣkiriṇyāṃ madhye 'vabhāso 'rkasamo babhūva // 49 //",
    "K09bsu016_u:9293": " aṣṭāṅgasadvāribhṛtānyabhūvan pañcāpyatho puṣkiriṇīśatāni /",
    "K09bsu016_u:9294": " sujātaśākhāstaravo babhūvuḥ sutejasaḥ puṣpaphalairupetāḥ // 50 //",
    "K09bsu016_u:9295": " tāḥ puṣkiriṇyaḥ salilābhipūrṇā atarpayaṃstadvanamapyaśeṣam /",
    "K09bsu016_u:9296": " srotobhirasmātsaritaḥ pravṛttaiḥ jambudhvajo 'bhūtsalilaprapūrṇaḥ // 51 //",
    "K09bsu016_u:9297": " drumauṣadhīsasyatṛṇānyarohan vṛkṣā babhūvuḥ phalapuṣpanaddhāḥ /",
    "K09bsu016_u:9298": " bījāni yāvanti ca bhūtadhātryāṃ sarvāṇyarohanta jalāplutāni // 52 //",
    "K09bsu016_u:9299": " jalāpluto yaḥ pṛthivīpradeśaḥ sarvaḥ samo 'sāvabhavattadānīm /",
    "K09bsu016_u:9300": " nimnonnatāścaiva mahīpradeśāḥ sarve samā eva tadā babhūvuḥ // 53 //",
    "K09bsu016_u:9301": " śvabhraprapātā viṣamāśca deśāḥ samāstadānīmabhavan kṣaṇena /",
    "K09bsu016_u:9302": " antardadhuḥ kaṇṭakaśarkarādyāḥ suratnagotrāṇi samudbabhūvuḥ // 54 //",
    "K09bsu016_u:9303": " āsannudagrā naranārisaṃghāḥ tṛṣārditāścaiva papurjalāni /",
    "K09bsu016_u:9304": " udānayāmāsurudānamevaṃ sukhānubhāvo 'yamaho 'dya kasya // 55 //",
    "K09bsu016_u:9305": " jyotiḥprabho bhūmipatiḥ saputro dāraiḥ sahāmātyagaṇaistadānīm /",
    "K09bsu016_u:9306": " koṭīsahasraiśca vṛto janānāṃ udyānayātrāṃ prayayāvudagrām // 56 //",
    "K09bsu016_u:9307": " (Gv 260)",
    "K09bsu016_u:9308": " aninditā puṣkiriṇī surabhyā yā madhyamā gandhajalābhipūrṇā /",
    "K09bsu016_u:9309": " tasyāṃ sthito 'bhūnnṛpatiḥ sadāraḥ prāsādamāruhya sudharmatīrtham // 57 //",
    "K09bsu016_u:9310": " saptabhyabhūdyā rajanī jalasya samudbhavāṃ tatra sameva rātre /",
    "K09bsu016_u:9311": " punaḥ saśailā savimānamālā cacāla sarvā dharaṇī tathaiva // 58 //",
    "K09bsu016_u:9312": " aninditāyāśca sahasrapatraṃ madhyānmahāmbhoruhamudbabhūva /",
    "K09bsu016_u:9313": " sahasrasūryadyutimeghajāla saumerumūrdhaprabhayā spharitvā // 59 //",
    "K09bsu016_u:9314": " tadvajradaṇḍaṃ śubhasattvagarbhaṃ maṇīndrapatraṃ vipulaṃ viśuddham /",
    "K09bsu016_u:9315": " mahārhajāmbūnadakarṇikaṃ ca sugandharājojjvalakesarāḍhyam // 60 //",
    "K09bsu016_u:9316": " tatkarṇikāyāmasi nātha jātaḥ paryaṅkabaddhena samucchrayeṇa /",
    "K09bsu016_u:9317": " virocase lakṣaṇacitritāṅgaḥ śataiḥ surāṇāmabhipūjyamānaḥ // 61 //",
    "K09bsu016_u:9318": " prāsādapṛṣṭhādavatīrya rājā tvāṃ saṃpragṛhyāttamanāḥ karābhyām /",
    "K09bsu016_u:9319": " devyai dadau vācamuvāca caivaṃ sutastavāyaṃ bhava tuṣṭacittā // 62 //",
    "K09bsu016_u:9320": " prādurbabhūvaiva nidhānakoṭyaḥ pramuktakośāstaravo babhūvuḥ /",
    "K09bsu016_u:9321": " tūryaiśca nirnāditamantarikṣamabhūtprasūte tvayi lokanāthe // 63 //",
    "K09bsu016_u:9322": " jambudhvaje ye khalu sarvasattvāstvadunmukhāste 'pyabhavan pratītāḥ /",
    "K09bsu016_u:9323": " aho 'syanāthasyajanasya nātha ityabruvan prāñjalayaśca bhūtvā // 64 //",
    "K09bsu016_u:9324": " (Gv 261)",
    "K09bsu016_u:9325": " prabhā śarīrāttava niścaritvā prabhāsayāmāsa mahīṃ samantāt /",
    "K09bsu016_u:9326": " tamondhakāraṃ jagatāṃ ca hatvā vyādhīnaśeṣān śamayāṃbabhūva // 65 //",
    "K09bsu016_u:9327": " ye yakṣakumbhāṇḍapiśācasaṃghā viheṭhakāste ca sadāpajagmuḥ /",
    "K09bsu016_u:9328": " āśīviṣā nāpyacaraṃstadānī mahāviṣāḥ sattvavadhapravṛttāḥ // 66 //",
    "K09bsu016_u:9329": " alābhaninde ayaśo 'tha duḥkhaṃ yā ītayo vyādhirupadravāśca /",
    "K09bsu016_u:9330": " śamaṃ samāsādya hitaṃ jagāma loke pramodastu samudbabhūva // 67 //",
    "K09bsu016_u:9331": " parasparaṃ mātṛsamānasaṃjñī maitrātmakaṃ sarvajagattadāsīt /",
    "K09bsu016_u:9332": " avairacittaṃ vinihiṃsakaśca sarvajñamārgapratipattimacca // 68 //",
    "K09bsu016_u:9333": " vivartitā durgati dharmarājñā apāvṛtaḥ svargamahāpathaśca /",
    "K09bsu016_u:9334": " sarvajñatāvartmanidarśanaṃ ca kṛtastvayārtho jagato viśālaḥ // 69 //",
    "K09bsu016_u:9335": " lābhaḥ paro nastava darśanena dāturmahāmbhonidhisaṃnibhasya /",
    "K09bsu016_u:9336": " anāthanātho jagati prasūtaḥ cirapranaṣṭe 'dbhutanāyakastvam // 70 //",
    "K09bsu016_u:9337": " atha khalu ratnaprabhā śreṣṭhidārikā sarvadharmanirnādacchatramaṇḍalanirghoṣaṃ rājānamābhirgāthābhirabhiṣṭutya",
    "K09bsu016_u:9338": " saṃvarṇya saṃpraśasya anekaśatasahasrakṛtvaḥ pradakṣiṇīkṛtya praṇipatya ekānte prāñjaliḥ",
    "K09bsu016_u:9339": " sthitābhūnnamasyantī /",
    "K09bsu016_u:9340": " atha khalu rājā sarvadharmanirnādacchatramaṇḍalanirghoṣo ratnaprabhāṃ śreṣṭhidārikāmavalokya evamāha - sādhu sādhu dārike,",
    "K09bsu016_u:9341": " yā tvaṃ parasattvaguṇaviśeṣajñānābhijñāmavatīrṇā /",
    "K09bsu016_u:9342": " durlabhāste dārike sattvāḥ sarvaloke,",
    "K09bsu016_u:9343": " ye parasattvaguṇānadhimucyante /",
    "K09bsu016_u:9344": " na śakyaṃ dārike tamovṛtairakṛtajñasattvaiḥ buddhivipannaiḥ kṣubhitacittairlulitasaṃtānaistamaścetobhiḥ",
    "K09bsu016_u:9345": " prakṛtivinaṣṭāśayaiḥ pratipatticyutaiḥ parasattvaguṇaviśeṣānabhijñairbodhisattvaguṇā",
    "K09bsu016_u:9346": " avatārituṃ tathāgataguṇā vā kalpayituṃ sarvaguṇajñānaviśeṣābhijñā vā anuprāptum /",
    "K09bsu016_u:9347": " asaṃśayaṃ tvaṃ dārike bodhau (Gv 262)",
    "K09bsu016_u:9348": " saṃprasthitā,",
    "K09bsu016_u:9349": " yā tvamevaṃrūpān bodhisattvaguṇānavatarasi /",
    "K09bsu016_u:9350": " udārasattvābhijñatayā jambudvīpe 'mogho 'smākaṃ sattvasaṃgrahavikramo yeṣāṃ no vijite tvamevaṃrūpajñānasamanvāgatā utpannā /",
    "K09bsu016_u:9351": " atha khalu rājā sarvadharmanirnādacchatramaṇḍalanirghoṣo 'nardhaṃ mahāmaṇiratnaṃ",
    "K09bsu016_u:9352": " jyotiḥprabhamaṇiratnavicitraṃ ca anarghaṃ vastraratnaṃ svena pāṇinā ādāya ratnaprabhāyāḥ",
    "K09bsu016_u:9353": " śreṣṭhidārikāyāḥ prādāt /",
    "K09bsu016_u:9354": " tatparivārasya ca sarvāsāṃ dārikāṇāṃ pratyekaṃ nānāvastraratnāni prādāt,",
    "K09bsu016_u:9355": " evaṃ cāvocat - pratigṛhāṇa dārike tvamida vastraratnam,",
    "K09bsu016_u:9356": " parigṛhyātmanā paribhuṅkṣva /",
    "K09bsu016_u:9357": " atha khalu ratnaprabhā śreṣṭhidārikā saparivārā ubhābhyāṃ jānubhyāṃ dharaṇitale praṇipatya",
    "K09bsu016_u:9358": " tadvastraratnaṃ pāṇibhyāṃ parigṛhya mūrdhni kṛtvā pratyavasṛtya tadvastraratnaṃ prāvṛtavatī /",
    "K09bsu016_u:9359": " tatparivārāśca sarvā dārikāḥ pratyekaṃ svāni vastraratnāni prāvṛtavatyaḥ /",
    "K09bsu016_u:9360": " sā tadvastraratnaṃ prāvṛtya rājānaṃ sarvadharmanirnādacchatramaṇḍalanirghoṣaṃ pradakṣiṇamakarot sārdhaṃ svena dārikāparivāreṇa /",
    "K09bsu016_u:9361": " tāsāṃ sarvāsāṃ teṣu vastraratneṣu sarvanakṣatrajyotirbimbāni vidyotamānānyadarśan /",
    "K09bsu016_u:9362": " tāṃ janakāyo dṛṣṭvā evamāha - śobhanastavāyaṃ dārike kanyāparivāraḥ /",
    "K09bsu016_u:9363": " rātridevateva jyotirgaṇapratimaṇḍitā tvamābhiḥ parivṛtā atīva bhrājase //",
    "K09bsu016_u:9364": " atha khalu sarvavṛkṣapraphullanasukhasaṃvāsā rātridevatā sudhanaṃ śreṣṭhidārakametadavocat",
    "K09bsu016_u:9365": " - tatkiṃ manyase kulaputra - anyaḥ sa tena kālena tena samayena rājābhūt sarvadharmanirnādacchatramaṇḍalanirghoṣo nāma?",
    "K09bsu016_u:9366": " na khalvevaṃ draṣṭavyam /",
    "K09bsu016_u:9367": " ayaṃ sa bhagavān vairocanastathāgato 'rhan samyaksaṃbuddhastena kālena tena samayena rājā abhūt sarvadharmanirnādacchatramaṇḍalanirghoṣo nāma",
    "K09bsu016_u:9368": " syātkhalu punaste kulaputra - anyā sā tena kālena tena samayena padmaprabhā nāma devyabhūdrājño jyotiṣprabhasya bhāryā sarvadharmanirnādacchatramaṇḍalanirghoṣasya rājño mātā?",
    "K09bsu016_u:9369": " na khalvevaṃ draṣṭavyam /",
    "K09bsu016_u:9370": " iyaṃ sā māyādevī tena kālena padmaprabhā nāma rājabhāryā abhūt,",
    "K09bsu016_u:9371": " yayā sa upapādukaḥ kumāraḥ utsaṅge pratigṛhītaḥ /",
    "K09bsu016_u:9372": " syātkhalu punaste kulaputra evaṃ - anyaḥ sa tena kālena tena samayena jyotiṣprabho nāma rājā abhūtsarvadharmanirnādacchatramaṇḍalanirghoṣasya rājñaḥ pitā?",
    "K09bsu016_u:9373": " na khalvevaṃ draṣṭavyam /",
    "K09bsu016_u:9374": " śuddhodanaḥ sa rājā tena kālena jyotiṣprabho nāma rājā abhūt /",
    "K09bsu016_u:9375": " syātkhalu punaste kulaputra evam - anyā sā tena kālena tena samayena ratnaprabhā nāma śreṣṭhidārikā abhūt /",
    "K09bsu016_u:9376": " na khalvevaṃ draṣṭavyam /",
    "K09bsu016_u:9377": " ahaṃ sā tena kālena tena samayena ratnaprabhā nāma śreṣṭhidārikā abhūvam /",
    "K09bsu016_u:9378": " syātkhalu punaste kulaputra evam - anye tena kālena tena samayena sattvā abhūvan,",
    "K09bsu016_u:9379": " ye tatra jambudvīpe upapannāḥ rājñā sarvadharmanirnādacchatramaṇḍalanirghoṣeṇa caturbhiḥ saṃgrahavastubhiḥ saṃgṛhītāḥ?",
    "K09bsu016_u:9380": " na khalvevaṃ draṣṭavyam /",
    "K09bsu016_u:9381": " ime te bodhisattvāḥ sarve ihaiva bhagavataḥ parṣanmaṇḍalasamavasṛtā ye 'nuttarāyāṃ samyaksaṃbodhau avaivartyāyāṃ bodhisattvabhūmau pratiṣṭhāpitāḥ",
    "K09bsu016_u:9382": " kecitprathamāyāṃ bhūmau,",
    "K09bsu016_u:9383": " kecid dvitīyāyāṃ kecitṛtīyāyāṃ keciccaturthyāṃ bhūmau kecitpañcamyāṃ kecitṣaṭhyāṃ kecitsaptamyāṃ kecidaṣṭabhyāṃ kecinnavamyāṃ keciddaśamyāṃ bodhisattvabhūmau pratiṣṭhāpitāḥ /",
    "K09bsu016_u:9384": " ye nānāpraṇidhānavimātratābhirnānāsarvajñatāprasthānairnānāsaṃbhārairnānāsamudrāgamairnānāniryāṇairnānāmārgavyūhaśuddhibhirnānāvikurvitavṛṣabhitābhirvividhamārgavyūhaiḥ (Gv 263)",
    "K09bsu016_u:9385": " samudāgatā nānāvimokṣavihārairiha parṣanmaṇḍale nānādharmavimānavihārānāvasanto viharanti //",
    "K09bsu016_u:9386": " atha khalu sarvavṛkṣapraphullanasukhasaṃvāsā rātridevatā tasyāṃ velāyāmetameva vipulaprītisaṃbhavanidhānasaṃtuṣṭyavabhāsaṃ",
    "K09bsu016_u:9387": " bodhisattvavimokṣaṃ bhūyasyā mātrayā saṃdarśayamānā sudhanaṃ śreṣṭhidārakaṃ gāthābhiradhyabhāṣata -",
    "K09bsu016_u:9388": " cakṣurmamā jinasutā vipulaṃ yeno vilokayami sarvadiśaḥ /",
    "K09bsu016_u:9389": " kṣetrodadhīn bahuvidhān vipulān sattvārṇavānapi ca saṃsarataḥ // 71 //",
    "K09bsu016_u:9390": " sarveṣu kṣetraprasareṣu jinān bodhidrumāsanagatān virajān /",
    "K09bsu016_u:9391": " vyāpyarddhibhirdaśa diśaḥ satataṃ dharmoktibhirvinayato janatām // 72 //",
    "K09bsu016_u:9392": " śrotrārṇavaḥ supariśuddhu mamā yena śṛṇomyapariśeṣarutam /",
    "K09bsu016_u:9393": " dharmānaśeṣasugatābhihitān sarvān śṛṇomi bhṛśamāttamanāḥ // 73 //",
    "K09bsu016_u:9394": " jñānaṃ mamādvayamasaṅgataṃ parasattvacittaviṣayaprasṛtam /",
    "K09bsu016_u:9395": " cittodadhiḥ suvipulā jagataścittakṣaṇādavatarāmyakhilām // 74 //",
    "K09bsu016_u:9396": " pūrvānta me smṛtisamādhibalāt kalpodadhīnahamavaiṣyami tān /",
    "K09bsu016_u:9397": " jātyantarārṇavaśatāni bahūnyahamātmanaśca jagatāmapi ca // 75 //",
    "K09bsu016_u:9398": " kṣetārṇavaikaparamāṇusamān kalpān kṣaṇena ca vidāmyakhilān /",
    "K09bsu016_u:9399": " sattvān gatiṣvapi ca saṃsarato buddhān vikurvitagaṇaiśca saha // 76 //",
    "K09bsu016_u:9400": " tacca smarāmi khalu lokavidāṃ teṣāṃ yathā prathamakaḥ praṇidhiḥ /",
    "K09bsu016_u:9401": " (Gv 264)",
    "K09bsu016_u:9402": " prasthānasaṃbhavanayairvipulaiḥ samudāgatāścarimupetya ca yāḥ // 77 //",
    "K09bsu016_u:9403": " abhiṣekabhūmigamanāni ca yānyasamādhitottamaguṇaughavatām /",
    "K09bsu016_u:9404": " bodhaiśca budhyananayān vipulāṃścittakṣaṇādavatarāmyakhilān // 78 //",
    "K09bsu016_u:9405": " yairyairupāyaviṣayaiḥ sugatāḥ prāvartayan jagati cakravaram /",
    "K09bsu016_u:9406": " yā nirvṛtīparimāṇaguṇā dharmasthiterapi ca yo niyamaḥ // 79 //",
    "K09bsu016_u:9407": " ye yānasāgaranayā vimalā ye caiva sattvavinayā vipulāḥ /",
    "K09bsu016_u:9408": " saṃdarśitā jagati tānamitairnānānayairavatarāmi pṛthak // 80 //",
    "K09bsu016_u:9409": " prīternidhānaprabhutuṣṭidhanādhyāloka eṣa hi vimokṣanayaḥ /",
    "K09bsu016_u:9410": " mama bhāvito vipula kalpaśatānyetaṃ tvamapyavatarāśu nayam // 81 //",
    "K09bsu016_u:9411": " etamahaṃ kulaputra vipulaprītisaṃbhavanidhānasaṃtuṣṭyavabhāsaṃ bodhisattvavimokṣaṃ jānāmi /",
    "K09bsu016_u:9412": " kiṃ mayā śakyaṃ sarvatathāgatapādamūleṣu sarvajñatāprasthānapraṇidhisamudrāvatīrṇānāṃ",
    "K09bsu016_u:9413": " sarvatathāgatapūrvapraṇidhānasāgarābhinirhārapraṇidhiparipūrṇānāmekabodhisattvabhūmyākramaṇasarvabodhisattvabhūmisāgarākramaṇavikrāntajñānānāṃ",
    "K09bsu016_u:9414": " sarvabodhisattvacaryāsamudraikaikacaryāsamavasaraṇapraṇidhānacaryāpariśuddhānāmekaikasmin",
    "K09bsu016_u:9415": " bodhisattvavimokṣe sarvabodhisattvavimokṣasāgarasamavasaraṇavihāravaśavartināṃ bodhisattvānāṃ",
    "K09bsu016_u:9416": " caryāṃ jñātuṃ guṇān vā vaktum //",
    "K09bsu016_u:9417": " gaccha kulaputra,",
    "K09bsu016_u:9418": " iyamihaiva bodhimaṇḍe sarvajagadrakṣāpraṇidhānavīryaprabhā nāma rātridevatā bhagavataḥ sakāśamupasaṃkrāntā /",
    "K09bsu016_u:9419": " tāmupasaṃkramya paripṛccha - kathaṃ bodhisattvena anuttarāyāṃ samyaksaṃbodhau sattvāḥ paripācayitavyāḥ,",
    "K09bsu016_u:9420": " kathaṃ sarvabuddhakṣetrāṇi pariśodhitavyāni,",
    "K09bsu016_u:9421": " kathaṃ sarvatathāgatā ārādhayitavyā atyantatārādhanatayā,",
    "K09bsu016_u:9422": " kathaṃ bodhisattvena sarvabuddhadharmeṣu prayoktavyāḥ //",
    "K09bsu016_u:9423": " atha khalu sudhanaḥ śreṣṭhidārakaḥ sarvavṛkṣapraphullanasukhasaṃvāsāyā rātridevatāyāḥ",
    "K09bsu016_u:9424": " pādau śirasābhivandya sarvavṛkṣapraphullanasukhasaṃvāsāṃ rātridevatāmanekaśatasahasrakṛtvaḥ",
    "K09bsu016_u:9425": " pradakṣiṇīkṛtya punaḥ punaravalokya sarvavṛkṣapraphullanasukhasaṃvāsāyā rātridevatāyā",
    "K09bsu016_u:9426": " antikātprakrāntaḥ // 38 //",
    "K09bsu016_u:9427": " (Gv 265)",
    "K09bsu016_u:9428": " 41 Sarvajagadrakṣāpraṇidhānavīryaprabhā /",
    "K09bsu016_u:9429": " atha khalu sudhanaḥ śreṣṭhidārako yena sarvajagadrakṣāpraṇidhānavīryaprabhā rātridevatā tenopasaṃkrāntaḥ /",
    "K09bsu016_u:9430": " so 'drākṣītsarvajagadrakṣāpraṇidhānavīryaprabhāṃ rātridevatāṃ tasminnevaṃ parṣanmaṇḍale",
    "K09bsu016_u:9431": " sarvajagadbhavanapratibhāsamaṇirājagarbhāsananiṣaṇṇāṃ dharmadhātunayapratibhāsamaṇijālasaṃchāditaśarīrāṃ",
    "K09bsu016_u:9432": " sarvacandrasūryajyotirgrahatārānakṣatrapratibhāsasaṃdarśanakāyāṃ yathāśayasattvacakṣurvijñaptisaṃdarśanakāyāṃ",
    "K09bsu016_u:9433": " sarvasattvakāyasaṃsthānasadṛśasvaśarīravijñapanakāyām anantamadhyavarṇasamudrodāravijñaptisaṃdarśanakāyāṃ",
    "K09bsu016_u:9434": " sarveryāpathavihāranayasaṃdarśanakāyāṃ samantamukhābhimukhavijñapanakāyāṃ sarvadigabhimukhasattvaparipācanābhimukhakāyāṃ",
    "K09bsu016_u:9435": " samantadharmameghanigarjitavividhavikurvitasarvadikspharaṇasarvajagadabhimukhakāyāṃ",
    "K09bsu016_u:9436": " sarvakālajagadarthābhimukhagaganapralambakāyāṃ sarvatathāgatakramatalapraṇipatitakāyāṃ",
    "K09bsu016_u:9437": " sarvasattvakuśalamūlopacayasukhapūrvaṃgamakāyāṃ sarvatathāgatābhimukhadharmameghasaṃpratīcchanasaṃdhāraṇapraṇidhisiddhiparipūrṇacetoparāṅmukhasmṛtisaṃdhāraṇakāyām",
    "K09bsu016_u:9438": " anantamadhyāvabhāsasarvadikspharaṇaśarīrāṃ sarvajagattamovikiraṇadharmapradīpālokasamantapramuktāvabhāsasaṃdarśanakāyāṃ",
    "K09bsu016_u:9439": " māyāgatadharmanirmalajñānaśarīranidarśanakāyāṃ vigatatamorajodharmaśarīranidarśanakāyāṃ",
    "K09bsu016_u:9440": " māyāgatadharmatānirjātakāyāṃ dharmatāprativibuddhāndhakāracittāṃ samamukhajñānālokāvabhāsapratilabdhān",
    "K09bsu016_u:9441": " atyantanirjvaraniḥsaṃtāpamanaḥśarīrāṃ dharmakāyābhedyasāravatīdhātuniryātām apratiṣṭhitatathāgatādhiṣṭhānaprakṛtyasaṃkliṣṭasvabhāvanirmaladharmatāśarīraviśuddhakāyām",
    "K09bsu016_u:9442": " sa tāṃ dṛṣṭvā mūrdhnā praṇamya buddhakṣetraparamāṇurajaḥsamān darśananayānanusmaramāṇo 'ntaradharaṇitale praṇipatya suciramatināmayāmāsa //",
    "K09bsu016_u:9443": " atha khalu sudhanaḥ śreṣṭhidārakaḥ tasmāddharaṇitalādutthāya prāñjalībhūtaḥ sarvajagadrakṣāpraṇidhānavīryaprabhāyā",
    "K09bsu016_u:9444": " rātridevatāyāḥ kāyaṃ nirīkṣamāṇo daśa saṃjñāviśuddhīḥ pratilabhate sma,",
    "K09bsu016_u:9445": " yāsāṃ pratilābhāt sarvakalyāṇamitrasabhāgatāṃ pratyalabhata /",
    "K09bsu016_u:9446": " katamā daśa?",
    "K09bsu016_u:9447": " yaduta - kalyāṇamitreṣu svacittasaṃjñāṃ pratyalabhata sarvajñatāsamārambhavīryasarvālambanasaṃvāsāya /",
    "K09bsu016_u:9448": " svakarmavipākaviśuddhisvabhāvasaṃjñāṃ pratyalabhata kalyāṇamitrārāgaṇavipulakuśalamūlasamudāgamārāgaṇatāyai /",
    "K09bsu016_u:9449": " bodhisattvacaryālaṃkārasaṃjñāṃ pratyalabhata sarvapraṇidhānālaṃkāracaryāsaṃvasanatāyai /",
    "K09bsu016_u:9450": " sarvabuddhadharmābhiniṣpādanasaṃjñāṃ pratyalabhata sarvakalyāṇamitrānuśāsanīpathapratipattaye /",
    "K09bsu016_u:9451": " sparśopapattisaṃjñāṃ pratyalabhata sarvabuddhaviṣayānuttaradharmavihārāvabhāsasaṃdarśanatāyai /",
    "K09bsu016_u:9452": " ekaniryāṇasaṃjñāṃ pratyalabhata samantabhadrayānaniryāṇapraṇidhānacaryāviśuddhaye /",
    "K09bsu016_u:9453": " sarvajñapuṇyasāgarākarasaṃjñāṃ pratyalabhata sarvaśukladharmasamārjanavivardhanatāyai /",
    "K09bsu016_u:9454": " suparipūrṇakuśaladharmaparipūraṇasaṃvardhanaparipālanasaṃjñāṃ pratyalabhata buddhabodhau sarvajñajñānavīryavegasaṃvardhanatāyai /",
    "K09bsu016_u:9455": " sarvakuśalamūlaparipūrisaṃjñāṃ pratyalabhata sarvasattvasarvābhiprāyaparipūraṇatāyai /",
    "K09bsu016_u:9456": " sarvārthasaṃsādhakasaṃjñāṃ pratyalabhata kalyāṇamitreṣu sarvabodhisattvakarmavaśavartitāpratiṣṭhāpanāya /",
    "K09bsu016_u:9457": " imā daśa saṃjñāviśuddhīḥ pratilabhate sma,",
    "K09bsu016_u:9458": " yāsāṃ pratilābhāt sarvajagadrakṣāpraṇidhānavīryaprabhāyā rātridevatāyā buddhakṣetraparamāṇurajaḥsamā bodhisattvasabhāgatāḥ pratyalabhata /",
    "K09bsu016_u:9459": " (Gv 266) yaduta smṛtisabhāgatāṃ daśadiksarvatathāgatatryadhvānusmṛtinayeṣu,",
    "K09bsu016_u:9460": " matisabhāgatāṃ sarvadharmasāgaranayāsaṃbhedaviniściteṣu,",
    "K09bsu016_u:9461": " gatisabhāgatāṃ sarvatathāgatadharmacakramaṇḍalagatyanugatāsaṃbhedavibhāganayakauśalyeṣu,",
    "K09bsu016_u:9462": " bodhisabhāgatāmākāśasamabuddhyā sarvatryadhvanayasāgarāvabhāsapratilābhāya,",
    "K09bsu016_u:9463": " indriyaviśuddhisabhāgatāṃ sarvabodhisattvendriyasāgarajñānāvabhāsapratilābhāya,",
    "K09bsu016_u:9464": " cittaviśuddhisabhāgatāṃ sarvākārasattvasaṃgrahavyūhabodhisattvamārgaguṇapratipatyalaṃkāramārgapratipattaye,",
    "K09bsu016_u:9465": " gocarasabhāgatāṃ tathāgatajñānagocarāvabhāsapratilābhāya,",
    "K09bsu016_u:9466": " nayānugamasabhāgatāṃ sarvākārasarvajñatānayasamudrāvatārapathāvabhāsapratilābhāya,",
    "K09bsu016_u:9467": " arthaprativedhasabhāgatāṃ sarvadharmasvabhāvajñānaprativedhapratilābhāya,",
    "K09bsu016_u:9468": " dharmavihārasabhāgatāṃ",
    "K09bsu016_u:9469": " sarvāvaraṇaparvatavikiraṇatāyai,",
    "K09bsu016_u:9470": " rūpakāyaviśuddhisabhāgatāṃ yathāśayajagadvimātratāsaṃdarśanalakṣaṇānuvyañjanavicitraśarīraviśuddhipratilābhāya,",
    "K09bsu016_u:9471": " balasabhāgatāṃ bodhisattvabalapariniṣpattisarvajñatārambaṇavivardhanatāyai,",
    "K09bsu016_u:9472": " sarvadharmanayasamudreṣu vaiśāradyasabhāgatāṃ cittāśayagaganapariśuddhaye,",
    "K09bsu016_u:9473": " vīryasabhāgatāṃ sarvakalpabodhisattvacaryāsaṃvāsāparikhedapratilābhāya,",
    "K09bsu016_u:9474": " pratibhānasabhāgatāṃ sarvadharmānāvaraṇajñānālokapratilābhāya,",
    "K09bsu016_u:9475": " anabhibhūtasabhāgatāṃ sarvajagadabhyudgatātmabhāvapariśuddhaye,",
    "K09bsu016_u:9476": " adīnālīnavacanasabhāgatāṃ sarvaparṣanmaṇḍalābhirādhanapariśuddhaye,",
    "K09bsu016_u:9477": " ghoṣasabhāgatāṃ sarvadharmanayasamudrarutagarjanatāyai,",
    "K09bsu016_u:9478": " svarāṅgaviśuddhisabhāgatāṃ sarvajagadvacanavijñaptivyavahāranayasamudreṣu,",
    "K09bsu016_u:9479": " guṇaviśuddhisabhāgatāṃ tathāgatānuśāsanīguṇapratipattiviśuddhiṣu,",
    "K09bsu016_u:9480": " buddhadharmakarmavaṃśāvirodhanasabhāgatāmanavadyakarmavipākaviśuddhaye,",
    "K09bsu016_u:9481": " dharmayajñabhūmipratiṣṭhāpanasabhāgatāṃ sarvabuddhotpādadharmacakrapravartanatāyai,",
    "K09bsu016_u:9482": " brahmacaryaviśuddhisabhāgatāṃ sarvatathāgataviṣayajñānasaṃvasanatāyai,",
    "K09bsu016_u:9483": " mahāmaitrīsabhāgatāṃ nānāmaitrīnayapratikṣaṇasarvasattvasāgaraspharaṇatāyai,",
    "K09bsu016_u:9484": " mahākaruṇānayasamudrāvatārasabhāgatāṃ sarvasattvadhātuparitrāṇadharmameghābhipravarṣaṇatāyai,",
    "K09bsu016_u:9485": " kāyakarmasabhāgatāṃ sarvasattvaparipācanopāyopacārasabhāgatāyai,",
    "K09bsu016_u:9486": " vākkarmaviśuddhisabhāgatāṃ sarvadharmavyavahārābhilāṣeṣu,",
    "K09bsu016_u:9487": " manaskarmasabhāgatāṃ sarvasattvacitteṣu sarvajñatārambaṇopasaṃharaṇatāyai,",
    "K09bsu016_u:9488": " vividhasarvavyūhapratimaṇḍanasabhāgatāṃ sarvabuddhakṣetreṣu sarvatathāgatopasaṃkramaṇatāyai,",
    "K09bsu016_u:9489": " upasaṃkramaṇasabhāgatāṃ sarvabuddhotpādasamudreṣu,",
    "K09bsu016_u:9490": " dharmacakrādhyeṣaṇasabhāgatāṃ sarvatathāgateṣu,",
    "K09bsu016_u:9491": " pūjopasthānasabhāgatāṃ sarvatathāgatāśeṣakālasarvapūjopasthānatāyai,",
    "K09bsu016_u:9492": " sarvasattvaparipākavinayasabhāgatāṃ sarvasattvadhātau,",
    "K09bsu016_u:9493": " ālokapratilābhasabhāgatāṃ sarvasattvadharmanayeṣu,",
    "K09bsu016_u:9494": " samādhipratilābhasabhāgatāṃ sarvasamādhinayasamudreṣu,",
    "K09bsu016_u:9495": " samantaspharaṇasabhāgatāṃ sarvabuddhakṣetrasamudrabodhisattvacaryāvikurvitaspharaṇatāyai,",
    "K09bsu016_u:9496": " bodhisattvavihārasabhāgatāṃ sarvabodhisattvavikurvitanayasamudreṣu,",
    "K09bsu016_u:9497": " parivārasabhāgatāṃ sarvabodhisattvacaryāsaṃvāseṣu,",
    "K09bsu016_u:9498": " praveśasabhāgatāṃ sarvalokadhātususūkṣmapraveśeṣu,",
    "K09bsu016_u:9499": " cittavibhaktisabhāgatāṃ sarvabuddhakṣetravaipulyeṣu,",
    "K09bsu016_u:9500": " anugamavaimātratāsabhāgatāṃ sarvabuddhakṣetrasamudrāvatāravimātratānugameṣu,",
    "K09bsu016_u:9501": " samantanayaprasaraspharaṇasabhāgatāṃ sarvabuddhakṣetravibhaktyanantajñānavijñaptiṣu,",
    "K09bsu016_u:9502": " abhyudgatasabhāgatāṃ sarvabuddhakṣetreṣu,",
    "K09bsu016_u:9503": " avaivartyasabhāgatāṃ sarvadikspharaṇasamavasaraṇādhiṣṭhānāvivartyatāyai,",
    "K09bsu016_u:9504": " andhakāravidhamanasabhāgatāṃ sarvabuddhabodhimaṇḍavibudhyanajñānamaṇḍalāvabhāsapratilābhāya, (Gv 267)",
    "K09bsu016_u:9505": " anuprāptisabhāgatāṃ sarvabuddhaparṣanmaṇḍalasamudreṣu,",
    "K09bsu016_u:9506": " sarvabuddhakṣetrakāyajālaspharaṇasabhāgatāmanabhilāpyabuddhakṣetratathāgatapūjopasthānaprayogeṣu,",
    "K09bsu016_u:9507": " jñānapratyakṣasabhāgatāṃ tatra dharmanayasamudrānuprabandheṣu,",
    "K09bsu016_u:9508": " pratipattisabhāgatāmanulomasarvadharmanayanasaṃmukhaprayogeṣu,",
    "K09bsu016_u:9509": " eṣaṇasabhāgatāṃ tīvradharmacchandārambhaviśuddhaye,",
    "K09bsu016_u:9510": " viśuddhisabhāgatāṃ kāyavāṅbhanaskarmabuddhaguṇālaṃkārasamādāneṣu,",
    "K09bsu016_u:9511": " sumanaḥsabhāgatāmaviṣamakalpacittamaṇḍalasarvadharmajñānamaṇḍalapariśuddhaye,",
    "K09bsu016_u:9512": " vīryārambhasabhāgatāṃ sarvakuśalamūlasaṃbhārasamārambhanistīraṇaprayogeṣu,",
    "K09bsu016_u:9513": " caryāvyūhasabhāgatāṃ sarvabodhisattvacaryāpariniṣpattiṣu,",
    "K09bsu016_u:9514": " asaṅgavihārasabhāgatāṃ sarvadharmanimittaprativedheṣu,",
    "K09bsu016_u:9515": " upāyakauśalyanayasabhāgatāṃ tatra tatra dharmavihārajñānavikurvaṇatāsu,",
    "K09bsu016_u:9516": " āyatanaviśuddhisabhāgatāṃ yathāśayasattvāviṣamadarśanasamādāneṣu,",
    "K09bsu016_u:9517": " bodhisattvasamādhimukhapratilābhasabhāgatāṃ sarvadharmavibhāvanāpratilābheṣu,",
    "K09bsu016_u:9518": " adhiṣṭhānasabhāgatāṃ sarvatathāgataveśeṣu,",
    "K09bsu016_u:9519": " bhūmyākramaṇasabhāgatāṃ sarvabuddhabodhisattvabhūmipratilābheṣu,",
    "K09bsu016_u:9520": " pratiṣṭhānasabhāgatāṃ sarvabodhisattvavyavasthāneṣu,",
    "K09bsu016_u:9521": " ādeśanasabhāgatāṃ sarvabuddhavyākaraṇeṣu,",
    "K09bsu016_u:9522": " samādhisabhāgatāṃ ekakṣaṇe sarvasamādhisāgaranayeṣu,",
    "K09bsu016_u:9523": " samādhivyavasthānasabhāgatāṃ nānālakṣaṇabuddhakāryeṣu,",
    "K09bsu016_u:9524": " anusmṛtisabhāgatāṃ sarvānusmṛtyārambaṇanayasamudreṣu,",
    "K09bsu016_u:9525": " bodhisattvacaraṇasabhāgatāṃ bodhisattvakāryāparāntakoṭīgatakalpavyavasāyeṣu,",
    "K09bsu016_u:9526": " prasādasabhāgatāmaprameyabuddhajñānādhimuktiprītivegasamudravivardhanatāyai,",
    "K09bsu016_u:9527": " vivardhanasabhāgatāṃ sarvāvaraṇaparvatānāmavivartyajñānasabhāgatāṃ buddhajñānānantasaṃbhārasaṃbhavāya,",
    "K09bsu016_u:9528": " upapattisabhāgatāṃ sarvasattvaparipākavinayakāleṣu,",
    "K09bsu016_u:9529": " vihārasabhāgatāṃ sarvajñatānayamukheṣu,",
    "K09bsu016_u:9530": " viṣayasabhāgatāṃ dharmadhātunayavṛṣabhitāviṣayapraveśeṣu,",
    "K09bsu016_u:9531": " anālayasabhāgatāṃ sarvālayasamuddhātitacittatāyai,",
    "K09bsu016_u:9532": " sarvadharmanirdeśasabhāgatāṃ dharmasamatājñānāvatāreṣu,",
    "K09bsu016_u:9533": " abhiyogasabhāgatāṃ sarvabuddhādhiṣṭhānasvaśarīrasaṃpratīcchanatāyai,",
    "K09bsu016_u:9534": " abhijñāsabhāgatāṃ sarvalokajñāpanapratipattinayeṣu,",
    "K09bsu016_u:9535": " anabhisaṃskārarddhipratilābhasabhāgatāṃ sarvadikkṣetrasāgarāvatāreṣu,",
    "K09bsu016_u:9536": " dhāraṇibhūmisabhāgatāṃ sarvadhāraṇīsamudrāvabhāsapratilābhāya,",
    "K09bsu016_u:9537": " sarvabuddhadharmacakrasaṃdhyavatārasabhāgatāṃ sarvasūtrāntadharmaparyāyeṣu,",
    "K09bsu016_u:9538": " gambhīradharmapraveśasabhāgatāṃ gaganatalopamasarvadharmanayāvatāreṣu,",
    "K09bsu016_u:9539": " avabhāsasabhāgatāṃ sarvalokadhātuprasareṣu,",
    "K09bsu016_u:9540": " abhirocanasabhāgatāṃ yathāśayajagadvijñaptiṃsaṃdarśaneṣu,",
    "K09bsu016_u:9541": " prakampanasabhāgatāṃ kṣetrādhiṣṭhānavikurvitasattvadarśaneṣu,",
    "K09bsu016_u:9542": " amoghacaraṇasabhāgatāṃ darśanaśravaṇānusmṛtisattvavinayeṣu,",
    "K09bsu016_u:9543": " niryāṇasabhāgatāṃ pratyalabhata sarvapraṇidhānasamudranayapariniṣpattidaśabalajñānānubodhāya /",
    "K09bsu016_u:9544": " iti hi sudhanaḥ śreṣṭhidārakaḥ prasannacittaḥ sarvajagadrakṣāpraṇidhānavīryaprabhāṃ",
    "K09bsu016_u:9545": " rātridevatāmavalokayan āsāṃ daśānāṃ saṃjñāviśuddhīnāṃ pratilābhādetatpramukhān buddhakṣetraparamāṇurajaḥsamān",
    "K09bsu016_u:9546": " sarvajagadrakṣāpraṇidhānavīryaprabhāyā rātridevatāyāḥ sabhāgatanayān pratilabhate sma //",
    "K09bsu016_u:9547": " atha khalu sudhanaḥ śreṣṭhidārakaḥ sarvajagadrakṣāpraṇidhānavīryaprabhāyā rātridevatāyā",
    "K09bsu016_u:9548": " buddhakṣetraparamāṇurajaḥsamadarśanatayā avatīrṇo 'nantamadhyakalyāṇamitrasaṃjñāviśuddhipratilabdho",
    "K09bsu016_u:9549": " buddhakṣetraparamāṇurajaḥsamasabhāgatānayāvatīrṇaḥ (Gv 268)",
    "K09bsu016_u:9550": " ekāṃsaṃ cīvaraṃ prāvṛtya yena sarvajagadrakṣāpraṇidhānavīryaprabhā rātridevatā,",
    "K09bsu016_u:9551": " tenāñjaliṃ praṇamya tasyāṃ velāyāmimā gāthā abhāṣata -",
    "K09bsu016_u:9552": " yathā svacitte vaśitā mamāsti chandaśca bodhau sudṛḍho 'nivartyaḥ /",
    "K09bsu016_u:9553": " tvadīyacitte 'pi hi me tathaiva svataiva devyadya dṛḍhopajātā // 1 //",
    "K09bsu016_u:9554": " pāpānyaśeṣāṇi viśodhitāni śubho vipāko dyutimānavāptaḥ /",
    "K09bsu016_u:9555": " sudarśanāyāstava darśanānme samārjitāścākṣayaśukladharmāḥ // 2 //",
    "K09bsu016_u:9556": " cittaṃ guṇaughaiḥ samalaṃkṛtaṃ me pṛthagvidhaiḥ sattvahitapravṛttaiḥ /",
    "K09bsu016_u:9557": " samalaṃkṛto yaiścaritāsmi caryāṃ kṣetreṣu sarveṣvaparāntakalpān // 3 //",
    "K09bsu016_u:9558": " nidarśitā te khalu sarvadharmān niṣpattirārye madanugrahāya /",
    "K09bsu016_u:9559": " hitāya me 'nugrahasaṃjñayaiva dharmānuśāstiṃ paramāṃ prayaccha // 4 //",
    "K09bsu016_u:9560": " vivartito durgatipātamārgo saṃdarśitaḥ svargapatho viśuddhaḥ /",
    "K09bsu016_u:9561": " sarvajñamārgaśca nidarśitaste yānānuyānaḥ sugatairaśeṣaiḥ // 5 //",
    "K09bsu016_u:9562": " tvadantike me 'nupamādbhutādya niryāṇasaṃjñā paramopajātā /",
    "K09bsu016_u:9563": " ākāśavaccāmalamapramāṇaṃ sarvajñatādharmamukhaṃ viśuddham // 6 //",
    "K09bsu016_u:9564": " sarvajñatāśeṣaśubhākaratvasaṃjñādya me tvayyuditāprameyā /",
    "K09bsu016_u:9565": " puṇyārṇavā me gaganapramāṇāḥ pratikṣaṇaṃ cetasi codbhavanti // 7 //",
    "K09bsu016_u:9566": " unnehi me pāramitābhirārye puṇyairacintyaiśca vivardhayasva /",
    "K09bsu016_u:9567": " (Gv 269)",
    "K09bsu016_u:9568": " saṃvardhitaḥ sarvaguṇaiḥ śubhaiśca sarvajñapaṭṭaṃ nacireṇa lapsye // 8 //",
    "K09bsu016_u:9569": " kalyāṇamitreṣu hi me sadaiva sarvajñatāmārgapratipūrisaṃjñā /",
    "K09bsu016_u:9570": " atonimittā mama sarvaśuklaṃ saṃpūjitāśu prabhaviṣyatīti // 9 //",
    "K09bsu016_u:9571": " sarve yato 'rthāḥ prabhavanti cāsmāt siddhaśca kalyāṇaguṇairupetaḥ /",
    "K09bsu016_u:9572": " ārādhya caivenamanantavarṇaṃ sarvajñamārgaṃ jagatāṃ pravakṣye // 10 //",
    "K09bsu016_u:9573": " ācāryabhūtā mi guṇāprameye sarvajñadharmeṣu mama praṇetrī /",
    "K09bsu016_u:9574": " na kalpakoṭīnayutairasaṃkhyaiḥ śakyaṃ mayā te pratikartumārye // 11 //",
    "K09bsu016_u:9575": " atha khalu sudhanaḥ śreṣṭhidārakaḥ imā gāthā bhāṣitvā sarvajagadrakṣāpraṇidhānavīryaprabhāṃ",
    "K09bsu016_u:9576": " rātridevatāmetadavocat - saṃdarśitastvayā devate mamāyamacintyo bodhisattvavimokṣaviṣayaḥ /",
    "K09bsu016_u:9577": " vadasva me devate - ko nāmāyaṃ vimokṣaḥ?",
    "K09bsu016_u:9578": " kiyacciraṃ saṃprasthitāsi devate anuttarāyāṃ samyaksaṃbodhau?",
    "K09bsu016_u:9579": " kiyaccireṇa vā tvamanuttarāṃ samyaksaṃbodhimabhisaṃbhotsyase?",
    "K09bsu016_u:9580": " evamukte sarvajagadrakṣāpraṇidhānavīryaprabhā rātridevatā sudhanaṃ śreṣṭhidārakametadavocat - sarvasattvaparipākasaṃcodanakuśalasaṃbhavo nāma kulaputra ayaṃ vimokṣaḥ /",
    "K09bsu016_u:9581": " ahaṃ kulaputra anena vimokṣeṇa samanvāgatā sarvadharmasvabhāvavasamatāmanubuddhya",
    "K09bsu016_u:9582": " sarvadharmaprakṛtimavatīrya anālayaṃ dharmaṃ niśritya sarvalokoccālitā suvibhaktarūpatāṃ",
    "K09bsu016_u:9583": " dharmāṇāmavatīrya avisabhāgavarṇā avaivartavarṇā avikalpavarṇā anīlavarṇā apītavarṇā",
    "K09bsu016_u:9584": " alohitavarṇā anavadātavarṇā dharmatāmavatīrya anekavarṇavibhaktirūpātmabhāvā nānātvavarṇā",
    "K09bsu016_u:9585": " avisabhāgā anānātvā avaimātryā avikalpā anīlā apītā alohitā anavadātavarṇā,",
    "K09bsu016_u:9586": " anekavarṇā aprameyavarṇā viśuddhavarṇā sarvavyūhapramuñcanavarṇā samantadarśanavarṇā",
    "K09bsu016_u:9587": " sarvajagatsadṛśavarṇā sarvalokābhimukhātirekavarṇā samantāvabhāsapratibhāsavarṇā",
    "K09bsu016_u:9588": " apratikūladarśanavarṇā lakṣaṇānuvyañjanasuviśodhitavarṇā anavadyacaraṇaprabhāsavarṇā",
    "K09bsu016_u:9589": " mahābalavikramasaṃdarśanavarṇā durāsadagambhīravarṇā sarvalokāparyādattavarṇā kṣaṇakṣaṇavicitravarṇā",
    "K09bsu016_u:9590": " nānāvarṇameghasaṃdarśanavarṇā nānārūpasaṃsthānavarṇā aprameyavikurvitasaṃdarśanavarṇā",
    "K09bsu016_u:9591": " suruciravacanavarṇā sarvasurūpacittavarṇā sarvasattvaparipākānukūlavarṇā yathāśayavaineyābhimukhopanītakuśalavarṇā",
    "K09bsu016_u:9592": " apratihatasamantaprabhāsavarṇā acchānāvilaviprasannaprabhāsvaravarṇā abhedyakāyopacayopaśobhitavarṇā (Gv 270)",
    "K09bsu016_u:9593": " acintyadharmanayaprabhāvanavarṇā abhibhūranabhibhūtasarvābhibhavanavarṇā atamastimiravarṇā",
    "K09bsu016_u:9594": " sarvāndhakāravidhamanavarṇā sarvaśuklasusamārjitavarṇā mahātmagunasamudravarṇā pūrvagurugauravasusamārjitavarṇā",
    "K09bsu016_u:9595": " adhyāśayagaganapariśuddhivarapravarottamaviśālavarṇā anācchedyākṣayaguṇasamudraprabhāvanavarṇā",
    "K09bsu016_u:9596": " sarvalokābhiniśritāsaṃbhedavarṇā asaṅgasarvadikspharaṇavarṇā anabhilāpyakṣetrasamudracittakṣaṇaprasarānekavividhavarṇasamudrasaṃdarśanavarṇā",
    "K09bsu016_u:9597": " sarvasattvamahāprītivegavivardhanavarṇā sarvasattvasāgarasaṃgrahavarṇā sarvaromavivarāśeṣabuddhaguṇasamudrameghanigarjanavarṇā",
    "K09bsu016_u:9598": " sarvasattvāśayādhimuktisāgaraviśodhitavarṇā sarvadharmārthaviniścayasaṃdarśanavarṇā",
    "K09bsu016_u:9599": " nānāvarṇaraśmijālavabhāsavarṇā gaganapramāṇavimalaprabhāvarṇā viśuddhamaṇirājavimalarajaḥprabhāniśritavarṇā",
    "K09bsu016_u:9600": " nirmaladharmatāpratibhāsavarṇā atulavarṇanayasamudravicitrapratibhāsavarṇā samantadigavabhāsavarṇā",
    "K09bsu016_u:9601": " yathākālajagatsaṃdarśanābhinnavarṇā praśamadamadiksaṃbhavavarṇā sarvakleśapraśamanavarṇā",
    "K09bsu016_u:9602": " sarvajagatpuṇyakṣetraprabhāvanavarṇā sarvanayapraśamanavarṇā amoghajagatspharaṇavarṇā",
    "K09bsu016_u:9603": " mahājñānavikramaprabhāvanavarṇā asaṅgakāyasamantaspharaṇavarṇā samantādvarakāyāmoghajagatsaṃdarśanavarṇā",
    "K09bsu016_u:9604": " mahāmaitrīsamudrasamudāgamavarṇā mahāpuṇyasumerusamudāgamavarṇā sarvajagadaniśritasarvalokagatipratibhāsaprāptavarṇā",
    "K09bsu016_u:9605": " mahājñānabalaviśodhanavarṇā sarvalokānusmṛtisaṃvasanavarṇā sarvaratnābhavarṇā vairocanagarbhanidarśanavarṇā",
    "K09bsu016_u:9606": " sarvajagatprasādānurūpavarṇā sarvajñatākārābhimukhavarṇā prahasitanayanajagatprasādavarṇā",
    "K09bsu016_u:9607": " sarvaratnavyūhāgrāvabhāsavarṇā anāgṛhābhāsasarvajagatparāṅmukhavarṇā aniyatābhiniviṣṭavarṇā",
    "K09bsu016_u:9608": " adhiṣṭhānavikurvitavṛṣabhitāsaṃdarśanavarṇā sarvavividhavikurvitavṛṣabhitāsaṃdarśanavarṇā",
    "K09bsu016_u:9609": " tathāgatakuśalamūlāvabhāsanavarṇā anavadyasarvadharmadhātunayasāgaraprasṛtavarṇā",
    "K09bsu016_u:9610": " sarvabuddhaparṣanmaṇḍalopasaṃkramaṇapratibhāsaprāptavarṇā vividhavarṇasamudraniṣpādanavarṇā",
    "K09bsu016_u:9611": " sucaritaniṣyandasaṃbhūtavarṇā yathāvaināyikopanāyikavarṇā sarvalokātṛptadarśanavarṇā",
    "K09bsu016_u:9612": " vicitraprabhāsvarāvabhāsanavarṇā sarvatryadhvavarṇā samudrasaṃdarśanavarṇā sarvavarṇaraśmisamudrapramuñcanavarṇā",
    "K09bsu016_u:9613": " anabhilāpyavarṇā prabhāmaṇḍalasamudranānārthavimātratāsaṃdarśanavarṇā sarvagandhāvasasarvajagatsamatikrāntavarṇā",
    "K09bsu016_u:9614": " ekaikaromavivarānabhilāpyabuddhakṣetraparamāṇurajaḥ samasūryamaṇḍalameghasaṃdarśanavarṇā",
    "K09bsu016_u:9615": " vimalacandramaṇḍalavigrahameghādhiṣṭhānavarṇā anantarucirapuṣpasumerumeghasaṃpramuñcanavarṇā",
    "K09bsu016_u:9616": " nānābhinirhāramālyadrumameghasarvālaṃkāramālyavarṣapramuñcanavarṇā sarvaratnapadmameghasaṃdarśanavarṇā",
    "K09bsu016_u:9617": " sarvagandhadhūpapaṭalavigrahameghasarvadharmadhātuspharaṇavarṇā praticittakṣaṇaṃ",
    "K09bsu016_u:9618": " sarvacūrṇakośameghānadhiṣṭhāya daśasu dikṣu sarvadharmadhātunayasāgarān spharitvā",
    "K09bsu016_u:9619": " darśanavaineyānāṃ sattvānāṃ śravaṇavaineyānāmanusmṛtivaineyānāṃ dharmacakranirmāṇābhinirhāravaineyānāṃ",
    "K09bsu016_u:9620": " pratyupasthitaparipākakālavaineyānāṃ rūpakāyasaṃdarśanavaineyānāṃ pratyupāsanavaineyānāmanubodhanavaineyānāṃ",
    "K09bsu016_u:9621": " vividhavikurvitaprātihāryasaṃdarśanavaineyānāmacintyavikurvitaprātihāryavijñaptisaṃdarśanavaineyānāṃ",
    "K09bsu016_u:9622": " sattvānāmāśayavaśena kālavaśena akuśalakarmavivartanavaśena kuśalakarmasaṃbhavapratiṣṭhāpanavaśena",
    "K09bsu016_u:9623": " pūrvamahāpraṇidhānābhinirhāravaśena sarvajñatāvegavaśena bodhisattvavimokṣavipulavikurvitapratilābhadharmavaśena",
    "K09bsu016_u:9624": " sarvajagatparitrāṇasvabhinirhṛtamahākaruṇābalasaṃbhavavaśena mahāmaitrīsāgaraviśuddhisaṃjananāśayavaśena",
    "K09bsu016_u:9625": " pravartayāmi tathāgatādhiṣṭhānasupratīcchitatvāt //",
    "K09bsu016_u:9626": " (Gv 271)",
    "K09bsu016_u:9627": " evamahaṃ kulaputra asmin sarvasattvaparipākayathāśayakuśalamūlasaṃcodanabodhisattvavimokṣe",
    "K09bsu016_u:9628": " pratiṣṭhāya avibhaktarūpadharmatāmavatīrya anantamadhyakāyavarṇasaṃsthānatāṃ saṃdarśayitvā",
    "K09bsu016_u:9629": " ekaikasmāccaryākāyādanantamadhyān varṇasamudrālokavijñaptyā ekaikasmāccaryāvarṇādanantamadhyān",
    "K09bsu016_u:9630": " raśmimeghānavasṛjya buddhakṣetrapratibhāsān darśayitvā ekaikasmiṃśca buddhakṣetre",
    "K09bsu016_u:9631": " anantamadhyāmekaikasmādreśmaranantamadhyān tathāgatotpādān saṃdarśayitvā ekaikasya",
    "K09bsu016_u:9632": " ca tathāgatasya anantamadhyāni vikurvitāni saṃdarśayamānā pūrvakāṇi kuśalamūlāni saṃcodayāmi /",
    "K09bsu016_u:9633": " anavaropitāni ca kuśalamūlanyavaropayāmi /",
    "K09bsu016_u:9634": " avaropitāni ca vipulīkaromi /",
    "K09bsu016_u:9635": " vipulīkṛtāni ca kuśalamūlāni vivardhayāmi /",
    "K09bsu016_u:9636": " praticittakṣaṇaṃ ca anantamadhyaṃ sattvadhātumanuttarāyāṃ samyaksaṃbodhau avivartyabhūmau pratiṣṭhāpayāmi //",
    "K09bsu016_u:9637": " yatpunaḥ kulaputra evaṃ vadasi - kiyaccirasaṃprasthitāsi devate anuttarāyāṃ samyaksaṃbodhau?",
    "K09bsu016_u:9638": " kiyanti kalpaśatānyupādāya bodhisattvacārikāṃ carasi?",
    "K09bsu016_u:9639": " ityetadapi te 'rthaṃ nirdekṣyāmi buddhānubhāvena /",
    "K09bsu016_u:9640": " akalpāvikalpaparikalpaviṣayaṃ kulaputra bodhisattvānāṃ jñānamaṇḍalam /",
    "K09bsu016_u:9641": " na tatra saṃsāradīrghatā vā saṃsārahrasvatā vā prabhāvyate prajñāyate /",
    "K09bsu016_u:9642": " kalpasaṃkliṣṭatā vā kalpaviśuddhatā vā kalpaparīttatā vā kalpamahadgatatā vā kalpabahutvaṃ vā kalpanānātvaṃ vā kalpanānākaraṇaṃ vā kalpavimātratā vā prabhāvyate prajñāyate vā /",
    "K09bsu016_u:9643": " tatkasya hetoḥ?",
    "K09bsu016_u:9644": " prakṛtisvabhāvapariśuddhaṃ kulaputra bodhisattvānāṃ jñānamaṇḍalaṃ sarvasaṃjñājālanirmuktaṃ sarvāvaraṇaparvatasamatikrāntamāśaye udeti /",
    "K09bsu016_u:9645": " tacca sarvasattvānāṃ yathāśayaparipākakālavaineyānāmavabhāsaṃ karoti /",
    "K09bsu016_u:9646": " tadyathā kulaputra sūryamaṇḍale rātriṃdivaṃ saṃkhyā na vidyate,",
    "K09bsu016_u:9647": " na saṃvasati /",
    "K09bsu016_u:9648": " astaṃgamite sūryamaṇḍale rātriḥ prajñāyate prabhāvyate /",
    "K09bsu016_u:9649": " udāgate ca sūryamaṇḍale divasaḥ prajñāyate prabhāvyate /",
    "K09bsu016_u:9650": " evameva kulaputra avikalpe bodhisattvajñānamaṇḍale sarvakalpavikalpaparikalpā na saṃvidyante /",
    "K09bsu016_u:9651": " sarvasaṃsārasaṃvasanasaṃjñāgatāni sarvādhvānaśca saṃvidyante /",
    "K09bsu016_u:9652": " atha ca punarbodhisattvāśayoditā vikalpajñānamaṇḍalaprabhena sarvasattvaparipākakālavaśena kalpasaṃvāsasaṃsārasaṃjñāgatagaṇanāsaṃkhyā prabhāvyate",
    "K09bsu016_u:9653": " avikalpajñānamaṇḍale pūrvāntāparāntakalpasaṃvāsasaṃjñāgatasaṃkhyā prabhāvyate /",
    "K09bsu016_u:9654": " tadyathā kulaputra sūryamaṇḍalaṃ gaganatalagataṃ sarvaratnaparvateṣu sarvaratnadrumeṣu",
    "K09bsu016_u:9655": " sarvaratnarājeṣu sarvaratnākareṣu sarvasāgareṣu sarvotsasaraḥsu sarvasvacchajalabhājaneṣu",
    "K09bsu016_u:9656": " sarvajagaccitteṣu ca pratibhāsaprāptaṃ vijñāyate /",
    "K09bsu016_u:9657": " sattvānāṃ cābhimukhaṃ samudāgacchati /",
    "K09bsu016_u:9658": " sarvaratnaparamāṇurajaḥsu ca sūryamaṇḍalaṃ pratibhāsaprāptaṃ dṛśyate /",
    "K09bsu016_u:9659": " na ca punastatsūryamaṇḍalaṃ ratnaparvateṣu saṃbhavati,",
    "K09bsu016_u:9660": " na ratnadrumeṣu yāvanna paramāṇurajaḥsvanupraviśati /",
    "K09bsu016_u:9661": " na maṇisphareṣvantargataṃ bhavati /",
    "K09bsu016_u:9662": " na ratnākareṣvanugacchati /",
    "K09bsu016_u:9663": " na sāgareṣvavatarati /",
    "K09bsu016_u:9664": " na sarvodakabhājaneṣvanupraviśati /",
    "K09bsu016_u:9665": " sarvatra cāntargataṃ dṛśyate /",
    "K09bsu016_u:9666": " evameva kulaputra bodhisattvo mahāsattva uccalito bhavasamudrādudgatastathāgatadharmadhātugagane",
    "K09bsu016_u:9667": " dharmasvabhāvagaganagocaravihārī śāntagagananilayaḥ sarvabhavagatyupapattiṣu saṃdṛśyate",
    "K09bsu016_u:9668": " sarvasattvasadṛśaiḥ kāyaiḥ sattvānāṃ paripākavinayamupādāya /",
    "K09bsu016_u:9669": " na ca saṃsāradoṣairlipyate,",
    "K09bsu016_u:9670": " na cyutyupapattiduḥkhairupatapyate,",
    "K09bsu016_u:9671": " na ca kalpavikalpaiḥ saṃvasati,",
    "K09bsu016_u:9672": " na cāsya kalpe dīrghasaṃjñā bhavati na hrasvasaṃjñā /",
    "K09bsu016_u:9673": " tatkasya hetoḥ? (Gv 272)",
    "K09bsu016_u:9674": " tathā hi bodhisattvo 'tyantamaviparyastasaṃjñācittadṛṣṭiviparyāsamatikrāntaḥ,",
    "K09bsu016_u:9675": " svapnopamasarvalokayathābhūtajñānadarśī māyopamasarvalokāvatīrṇo niḥsattvavatīdhātujñānapratilabdho",
    "K09bsu016_u:9676": " yathābhūtadharmadarśī suvipulakaruṇāmaṇḍalamahāpraṇidhānavaśena sarvasattvābhimukhaḥ",
    "K09bsu016_u:9677": " saṃdṛśyate paripākavinayamupādāya //",
    "K09bsu016_u:9678": " tadyathā kulaputra mahānadyādiṣu yānapātraṃ satatasamitaṃ sattvasaṃtāraṇāya prayuktamapratiprasrabdhaṃ bhavati,",
    "K09bsu016_u:9679": " yāvajjīvaṃ na cāsya apārime tīre 'bhiniveśo bhavati na pārime,",
    "K09bsu016_u:9680": " na codakamadhye saṃtiṣṭhate,",
    "K09bsu016_u:9681": " evameva kulaputra bodhisattvo mahāpāramitāyānapātrabalena saṃsāranadīsrotasaḥ sarvasattvasaṃtāraṇāya pratipanno bhavati /",
    "K09bsu016_u:9682": " na cāsya apārime tīre utrtrāso bhavati,",
    "K09bsu016_u:9683": " na pārime tīre kṣemasaṃjñā /",
    "K09bsu016_u:9684": " atha ca punaḥ satatasamitaṃ sattvasaṃtāraṇāya pratipanno bhavati /",
    "K09bsu016_u:9685": " aparimitasarvakalpavyavasitena bodhisattvacaryāsaṃvāsena ca kalpavimātratāmabhiniviśate /",
    "K09bsu016_u:9686": " na kalpātikramaṇadīrghasaṃjñāyāmabhiniviṣṭo bodhisattvacaryāyāṃ carati //",
    "K09bsu016_u:9687": " tadyathā kulaputra dharmadhātuvipulamākāśadhātugaganamaṇḍalaṃ sarvalokadhātuṣu saṃvartamāneṣu",
    "K09bsu016_u:9688": " vivartamāneṣu vyativṛtteṣu vā avikalpaṃ prakṛtiviśuddhamasaṃkliṣṭamanāvṛtamakhinnamadīrghamanavatīrṇamaparāntakālaṃ",
    "K09bsu016_u:9689": " sarvakṣetrāṇi dhārayamāṇam,",
    "K09bsu016_u:9690": " evameva kulaputra bodhisattva āśayajñānagaganatalamaṇḍalaṃ mahāpraṇidhānavātamaṇḍalīparivṛtaṃ sarvadurgatiprapātebhyaḥ sattvān saṃdhārayamāṇaḥ na parikhidyate,",
    "K09bsu016_u:9691": " sugatipathamupanayamāno na paritrasyati,",
    "K09bsu016_u:9692": " sarvajñatāpatheṣu pratiṣṭhāpayamāno nāvasīdati,",
    "K09bsu016_u:9693": " sarvakleśairnākulībhavati,",
    "K09bsu016_u:9694": " saṃsāradoṣairnopalipyate //",
    "K09bsu016_u:9695": " tadyathā kulaputra māyāgatanivṛttasya puruṣasya sarvāṅgapratyaṅgaparipūrṇasya daśa śarīrasthā dharmā na saṃvidyante /",
    "K09bsu016_u:9696": " katame daśa?",
    "K09bsu016_u:9697": " yaduta āsaritaṃ vā niḥsaritaṃ vā,",
    "K09bsu016_u:9698": " śītaṃ voṣṇaṃ vā,",
    "K09bsu016_u:9699": " kṣudhā vā pipāsā vā,",
    "K09bsu016_u:9700": " harṣo vā manyuvṛtabhāvo vā,",
    "K09bsu016_u:9701": " jātijarāvyādhimaraṇaṃ vā pīḍā vā na saṃvidyate /",
    "K09bsu016_u:9702": " evameva kulaputra bodhisattvasya jñānamāyāgataniryātarūpasyāsaṃbhinnadharmadhātukāyasya",
    "K09bsu016_u:9703": " sarvabhavagatiṣūpapannasya sarvasattvaparipākāya sarvakalpān saṃvasamānasya daśa",
    "K09bsu016_u:9704": " dharmā na saṃvidyante /",
    "K09bsu016_u:9705": " katame daśa?",
    "K09bsu016_u:9706": " yaduta saṃsārābhilāṣo vā saṃsārabhavagatyupapattinirvedo vā viṣayaratyanunayo vā",
    "K09bsu016_u:9707": " pratighātacittatā vā upabhoktukāmatā vā sarvakleśaparitāpo vā duḥkhavedanānubhāvo",
    "K09bsu016_u:9708": " vā viṣayagatyupapattibhayaṃ vā bhavābhilāṣo vā abhiniveśo vā /",
    "K09bsu016_u:9709": " api tu khalu kulaputra nirdekṣyāmi buddhānubhāvena anāgatānāṃ ca bodhisattvānāṃ vipulabodhisattvapraṇidhānabalavivardhanatāyai //",
    "K09bsu016_u:9710": " bhūtapūrvaṃ kulaputra atīte 'dhvani lokadhātusamudraparamāṇurajaḥsamānāṃ pareṇa paratareṇa yadāsīt - tena kālena tena samayena ratnaprabhā nāma lokadhātuḥ /",
    "K09bsu016_u:9711": " tasyāṃ khalu punaḥ kulaputra ratnaprabhāyāṃ lokadhātau suprabho nāma kalpo 'bhūt /",
    "K09bsu016_u:9712": " tasmin khalu punaḥ suprabhe kalpe daśa buddhasahasrāṇyupapadyante sma /",
    "K09bsu016_u:9713": " teṣāṃ khalu kulaputra daśānāṃ buddhasahasrāṇāṃ prāthamakalpiko dharmacakranirghoṣagaganapradīparājo",
    "K09bsu016_u:9714": " nāma tathāgato 'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ",
    "K09bsu016_u:9715": " puruṣadamyasārathiḥ śāstā devamanuṣyāṇāṃ buddho bhagavān,",
    "K09bsu016_u:9716": " yena sarvaprathamamanuttarā samyaksaṃbodhirabhisaṃbuddhā /",
    "K09bsu016_u:9717": " sa khalu punaḥ kulaputra tathāgato madhye (Gv 273)",
    "K09bsu016_u:9718": " cāturdvīpakasya rativyūhāyā rājadhānyā nātidūre upapannaḥ /",
    "K09bsu016_u:9719": " tasyāḥ khalu punā rativyūhāyā rājadhānyāḥ pūrveṇa suprabhaṃ nāma vanaṣaṇḍamabhūt /",
    "K09bsu016_u:9720": " tasmin khalu punaḥ suprabhe vanaṣaṇḍe ratnakusumamegho nāma bodhimaṇḍo 'bhūt /",
    "K09bsu016_u:9721": " tasmin khalu ratnakusumameghe bodhimaṇḍe vairocanamaṇipadmagarbhasiṃhāsanaṃ prādurabhūt,",
    "K09bsu016_u:9722": " yatra sa bhagavān dharmacakranirghoṣagaganameghapradīrājastathāgato niṣadya anuttarāṃ samyaksaṃbodhimabhisaṃbuddhaḥ /",
    "K09bsu016_u:9723": " tena ca samayena manuṣyāṇāṃ daśa varṣasahasrāṇi āyuḥ pramāṇamabhūt /",
    "K09bsu016_u:9724": " atha prāṇātipātiṣu sarveṣu loke prādurbhūteṣu adattādāyiṣu kāmamithyācāriṣu mṛṣāvādiṣu paiśunikeṣu pāruṣikeṣu saṃbhinnapralāpiṣu abhidhyāluṣu vyāpannacitteṣu mithyādṛṣṭiṣu,",
    "K09bsu016_u:9725": " evaṃ daśasvakuśaleṣu karmapatheṣu vipulībhūteṣu supratiṣṭhiteṣu sa bhagavān dharmacakranirghoṣagaganameghapradīparājastathāgataḥ",
    "K09bsu016_u:9726": " paripūrṇaṃ varṣasahasraṃ bodhimaṇḍagato bodhisattvānāṃ dharmaṃ deśayāmāsa lokendrāṇāṃ",
    "K09bsu016_u:9727": " ca pūrvajinakṛtādhikārāṇāṃ jambudvīpakānāṃ ca manuṣyāṇāṃ kuśalamūlaparipācanāya //",
    "K09bsu016_u:9728": " tena ca samayena tasyāṃ rativyūhāyāṃ rājadhānyāṃ jayaprabho nāma rājā abhūt /",
    "K09bsu016_u:9729": " tena adattādāyināṃ puruṣāṇāṃ caurāṇāṃ kilbiṣakāriṇāṃ prāṇātipātināṃ kāmamithyācāriṇāṃ",
    "K09bsu016_u:9730": " mṛṣāvādināṃ paiśunikānāṃ pāruṣikāṇāṃ saṃbhinnapralāpināṃ abhidhyālūnāṃ vyāpannacittānāṃ",
    "K09bsu016_u:9731": " mithyādṛṣṭikānāmadharmarāgaraktānāṃ viṣamalobhābhibhūtānāṃ mithyādharmaparigatānāṃ",
    "K09bsu016_u:9732": " kṛtapāpānāṃ kṛtaraudrāṇāmakṛtapuṇyānāmakṛtabhayabhīrutrāṇānāmamātṛjñānāmapitṛjñānāmaśrāmaṇyānāmabrāhmaṇyānāmamanāryajñānāmaparādhināmanekāni",
    "K09bsu016_u:9733": " śatasahasrāṇi cārake prakṣiptānyabhūvan damanārthāya /",
    "K09bsu016_u:9734": " rājñaḥ khalu punaḥ jayaprabhasya vijitāvī nāma putro 'bhūdabhirūpaḥ prāsādiko darśanīyaḥ paramaśubhavarṇapuṣkalatayā samanvāgato 'ṣṭaviṃśatibhirmahāpuruṣalakṣaṇairupetaḥ",
    "K09bsu016_u:9735": " atha sa sarasvatisaṃgītiprāsādābhirūḍho mahāstrīgaṇaparivāraparivṛtaḥ teṣāṃ cārakāvaruddhānāṃ sattvānāṃ vividhagāḍhabandhanabaddhānāṃ bhairavamutkrośaśabdamaśrauṣīt",
    "K09bsu016_u:9736": " śrutvā ca punarudvignaḥ saṃvignacitto mahākaruṇāsaṃjātaḥ tasmātprāsādādavatīrya taccārake",
    "K09bsu016_u:9737": " praviśya adrākṣīttāṃścārakagahanaprakṣiptān sattvān nānāhaḍinigaḍakaṭakakuṇḍalaśṛṅkhalākhalīnabandhanabaddhān",
    "K09bsu016_u:9738": " parasparaśarīravinibaddhān mahāndhakāraprakṣiptān dhūmatimirāvṛtān viṣamavātopahataśarīrān",
    "K09bsu016_u:9739": " dhamanīsaṃtatagātrān kṣutpipāsāparipīḍitān nagnān nirvasanān pāṃśurajaḥsaṃmrakṣitaśarīrāṃśca",
    "K09bsu016_u:9740": " keśābhicchāditakāyān urunigaḍabandhanabaddhān vividhāḥ kāraṇāḥ kāryamāṇān duḥkhavedanāmanubhavamānānanekavidhān",
    "K09bsu016_u:9741": " kāraṇān paridevavipralāpān pramuñcamānān /",
    "K09bsu016_u:9742": " sa tān dṛṣṭvā mahatkāruṇyamutpādya udārakaruṇāśayasaṃjātaḥ parahitādhāno 'dbhutacetāścārakagahanagatān sattvān samāśvāsayāmāsa bandhanavipramokṣāya",
    "K09bsu016_u:9743": " sa teṣāṃ sattvānāmabhayaṃ datvā yena rājā jayaprabhastenopasaṃkramya evamāhayatkhalu devo jānīyāt - mayā bandhanāgārabandhanagatānāṃ sattvānāṃ kāruṇyādabhayaṃ dattam /",
    "K09bsu016_u:9744": " te mucyeran /",
    "K09bsu016_u:9745": " atha jayaprabheṇa rājñā sarvāṇi pañcāmātyaśatāni saṃnipātya paripṛṣṭāniyuṣmākaṃ kathaṃ bhavati?",
    "K09bsu016_u:9746": " ta āhuḥ - ete rājakośavilopino rājño vadhāya parākrāntāḥ /",
    "K09bsu016_u:9747": " rājño 'ntaḥpure parākramanto gṛhītāḥ /",
    "K09bsu016_u:9748": " vadhārhā hyete /",
    "K09bsu016_u:9749": " vadha evaiṣāṃ daṇḍo bandhanagatānāṃ vā maraṇam /",
    "K09bsu016_u:9750": " yo 'pyeṣāmanugrahāya pratipadyate,",
    "K09bsu016_u:9751": " so 'pi rājño 'parādhī //",
    "K09bsu016_u:9752": " (Gv 274)",
    "K09bsu016_u:9753": " atha khalu sa vijitāvī rājaputro mahākaruṇāparipīḍitastānamātyān provācatathāstu yathā yūyaṃ vadatha /",
    "K09bsu016_u:9754": " tadathotsṛjatainānaparādhinaḥ puruṣān /",
    "K09bsu016_u:9755": " ahameṣāmathārya sarvaduḥkhavedanāḥ saṃsoḍhumutsahe /",
    "K09bsu016_u:9756": " yad yuṣmābhireṣāṃ karaṇīyaṃ tanmama kuruta /",
    "K09bsu016_u:9757": " ahameṣāṃ bandhanavipramokṣāya vividhakāraṇāparigataḥ kāyajīvitaṃ parityajāmi /",
    "K09bsu016_u:9758": " tatkasya hetoḥ?",
    "K09bsu016_u:9759": " yadyahametān sattvānasmādbandhanānna śaknomi mocayitum,",
    "K09bsu016_u:9760": " tatkathaṃ śakyaṃ traidhātukabandhanāgāragatān sattvāṃstṛṣṇāpāśavinibaddhān avidyāgahanagatān",
    "K09bsu016_u:9761": " mohāndhakāraprakṣiptān dāridryaduḥkhaprapīḍitān gambhīragahanadurgatipratipannān",
    "K09bsu016_u:9762": " visaṃsthitavivarṇaśarīrān nirastasarvendriyaprayogān vibhrāntamānasān aniḥsaraṇadarśinaḥ",
    "K09bsu016_u:9763": " ālokavirahitāṃstāṃstraidhātukābhiniviṣṭān puṇyajñānasaṃbhāravikalān jñānāyatanaparibhraṣṭān",
    "K09bsu016_u:9764": " nānākleśamalinacittān duḥkhapañjaraprakṣiptān māravaśagatān jātijarāramaṇaśokaparidevaduḥkhadaurmanasyopāyāsaprapīḍitān parimocayitum //",
    "K09bsu016_u:9765": " atha khalu vijitāvī rājakumārastān sarvān bandhanagatān sattvāṃstasmādbandhanāgārātparimocayati sma ātmaparityāgena sarvaparivāreṇa sarvadhanaskandhena",
    "K09bsu016_u:9766": " sa tān parimocya yatteṣāṃ sattvānāṃ duḥkhopadhānaṃ tadutsṛjya na vinivartayate sma /",
    "K09bsu016_u:9767": " atha tāni pañcāmātyaśatānyūrdhvabāhūni utkrośamānāni jayaprabhaṃ rājānamupasaṃkramya evamāhuḥ - yatkhalu devo jānīyāt - vijitāvinaḥ kumārasya cchandenāyaṃ rājakośo vilupyate /",
    "K09bsu016_u:9768": " asmākamapi sarveṣāṃ jīvite saṃśayaḥ /",
    "K09bsu016_u:9769": " yadi devo vijitāvino rājakumārasya nigrahaṇaṃ ca kariṣyati,",
    "K09bsu016_u:9770": " devasya nacireṇa jīvitaṃ na bhaviṣyati //",
    "K09bsu016_u:9771": " atha khalu jayaprabho rājā kupito vijitāvinaṃ rājakumāraṃ saha tairaparādhibhiḥ puruṣairvadhāyotsṛṣṭavān /",
    "K09bsu016_u:9772": " tasya mātā janetrī tacchrutvā udvignā strīsahasraparivṛtā pramuktakeśī nirābharaṇagātrī",
    "K09bsu016_u:9773": " svamukhaṃ vyālupya urastāḍayantī pāṃśvavakīrṇaśiraskā krandamānā ārtasvaraṃ rudantī",
    "K09bsu016_u:9774": " rājānamupasaṃkramya saparivārā caraṇayornipatya evaṃ vijñāpayāmāsa - pramuñca deva",
    "K09bsu016_u:9775": " vijitāvinaṃ rājakumāram /",
    "K09bsu016_u:9776": " dehi deva kumārasya jīvitam /",
    "K09bsu016_u:9777": " atha rājā vijitāvinaṃ kumāraṃ saṃmukhaṃ sthāpayitvā evamāhaṃ - utsṛja kumāra etānaparādhino manuṣyān /",
    "K09bsu016_u:9778": " yadi notsrakṣyasi,",
    "K09bsu016_u:9779": " tadeṣāmarthāya vadhamupagamiṣyasīti /",
    "K09bsu016_u:9780": " sa vadhamabhyupagatavānasaṃlīnena cittena asaṃkucitena sarvajñatārambaṇaprayuktena parahitapariṇatena mahākaruṇāpūrvaṃgamena /",
    "K09bsu016_u:9781": " tasya janetryā rājā jayaprabho 'rdhamāsaṃ yācito darśanāya-ardhamāsaṃ kumāro dānaṃ dadātu yasya yenārthaḥ /",
    "K09bsu016_u:9782": " tato yathākāmaṃ karaṇīyaḥ /",
    "K09bsu016_u:9783": " bhavatu tattatheti rājñānujñatām /",
    "K09bsu016_u:9784": " atha tasyā rativyūhāyā rājadhānyā uttareṇa pūrvayajñavāṭaprakṛtaṃ sūryaprabhaṃ nāma mahodyānam /",
    "K09bsu016_u:9785": " tatra kumāro 'bhiniṣkramya yasya yenārthaḥ tasya tatprādāt /",
    "K09bsu016_u:9786": " tena nirargalaṃ yajñaṃ yajatā ardhamāsaṃ vividhā dānavidhayo dattāḥ /",
    "K09bsu016_u:9787": " annamannārthibhyaḥ pānavastrapuṣpamālyavilepanacūrṇacīvaracchatradhvajapatākāratnābharaṇavividhavibhūṣaṇasarvopakaraṇaviṣayastadarthibhyo nisṛṣṭaḥ",
    "K09bsu016_u:9788": " tataḥ paścime divase sarvajanakāyaḥ saṃnipatitaḥ /",
    "K09bsu016_u:9789": " rājāmātyastrīgaṇaśreṣṭhigṛhapatinaigamajanapadāḥ (Gv 275)",
    "K09bsu016_u:9790": " sarvapāṣaṇḍāśca saṃnipatitāḥ /",
    "K09bsu016_u:9791": " sa ca bhagavān dharmacakranirghoṣagaganameghapradīparājastathāgataḥ sattvaparipākavinayakālamāgamayya",
    "K09bsu016_u:9792": " taṃ yajñavāṭamupasaṃkrānto devendragaṇaparivṛto nāgendragaṇaparivṛto nāgendrasaṃpūjito",
    "K09bsu016_u:9793": " yakṣendrakāyābhinato gandharvendrābhiṣṭuto 'surendrapraṇataśarīraścūḍāmaṇivibhūṣitaprasannacitto",
    "K09bsu016_u:9794": " garuḍendrapūjāvidhibhirabhiprakīrṇaḥ prītimanobhiḥ kinnarendaiḥ paripūjitaḥ stutisaṃgītisaṃcodito",
    "K09bsu016_u:9795": " mahoragendrasaṃprekṣitāvalokitavadanaḥ /",
    "K09bsu016_u:9796": " adrākṣīt sa mahājanakāyo vijitāvī ca rājakumārastaṃ bhagavantaṃ dharmacakranirghoṣagaganameghapradīparājaṃ",
    "K09bsu016_u:9797": " tathāgatamarhantaṃ samyaksaṃbuddhaṃ dūrata evāgacchantaṃ prāsādikaṃ darśanīyaṃ śāntendriyaṃ",
    "K09bsu016_u:9798": " śāntamānasaṃ guptaṃ jitendriyaṃ nāgamiva sudāntaṃ hradamivācchaṃ viprasannamanāvilaṃ",
    "K09bsu016_u:9799": " mahatā buddhavikurvitaprātihāryeṇa mahatyā buddhavṛṣabhitayā virocayamānaṃ buddhādhipateyenābhibhavantaṃ",
    "K09bsu016_u:9800": " buddhamāhātmyatayā prabhāsayamānaṃ mahābuddhalakṣaṇānuvyañjanavibhūṣaṇopaśobhitakāyaṃ",
    "K09bsu016_u:9801": " sarvalokaṃ buddhaprabhāmaṇḍalāvabhāsena spharamāṇaṃ buddharaśmibhiravabhāsayamānaṃ",
    "K09bsu016_u:9802": " sarvaromavivarebhyo gandharatnārciścakrāṇi pramuñcamānaṃ buddhakṣetraprakampanena",
    "K09bsu016_u:9803": " sarvalokaṃ saṃkampayamānaṃ sarvavyūhameghapravarṣaṇena buddhavikrameṇa sarvasattvakleśaprajahanena",
    "K09bsu016_u:9804": " buddheryāpathena sarvasattvaprītivegavivardhanena buddhadarśanaprabhāvenopasaṃkramamāṇam /",
    "K09bsu016_u:9805": " dṛṣṭvā ca bhagavato 'ntike cittamabhiprasādayāmāsuḥ //",
    "K09bsu016_u:9806": " atha khalu vijitāvī rājakumāraḥ sa ca mahān janakāyastaṃ bhagavantaṃ dharmacakranirghoṣagaganameghapradīparājaṃ",
    "K09bsu016_u:9807": " tathāgataṃ dūrādeva pratyudgamya prasannacittaḥ sarvaśarīreṇa praṇipatya pādau śirasābhivandya",
    "K09bsu016_u:9808": " anekavidhayā pūjayā saṃpūjya evaṃ vācamabhāṣata - ehi bhagavan, ehi sugata /",
    "K09bsu016_u:9809": " samanvāhṛtāḥ smaḥ tathāgatena,",
    "K09bsu016_u:9810": " anuparigṛhītāḥ smaḥ sugatena /",
    "K09bsu016_u:9811": " atha khalu vijitāvī rājakumārastasya bhagavato 'grāsanamupadarśayan evamāha - niṣīdatu bhagavān /",
    "K09bsu016_u:9812": " idamāsanaṃ prajñaptam /",
    "K09bsu016_u:9813": " tato bhagavata upasaṃkrāmatastadāsanaṃ śucigarbhaśarīrakāyikābhirdevatābhirbuddhānubhāvena gandhamaṇirājapadmagarbhamadhiṣṭhitam /",
    "K09bsu016_u:9814": " nyaṣīdadbhagavān dharmacakranirghoṣagaganameghapradīparājastathāgatastatrāsane,",
    "K09bsu016_u:9815": " āsanaparivāreṣu ca bodhisattvāḥ /",
    "K09bsu016_u:9816": " tasya sahadarśanena tasyāṃ parṣadi sarveṣāṃ sattvānāṃ sarvavyādhayaḥ praśāntāḥ,",
    "K09bsu016_u:9817": " sarvāvaraṇanivaraṇavigatāścāryadharmāṇāṃ bhājanībhūtāḥ saṃsthitāḥ //",
    "K09bsu016_u:9818": " atha khalu bhagavān dharmacakranirghoṣagaganameghapradīparājastathāgatastān sattvān bhājanabhūtān viditvā anupūrveṇa kathāmakārṣīt /",
    "K09bsu016_u:9819": " yaduta hetumaṇḍalaprabhāsaṃ nāma sūtrāntaṃ saṃprakāśayāmāsa /",
    "K09bsu016_u:9820": " svarāṅgasahasrasaṃprayuktaṃ ca vadanāntarāt sarvadharmāṅgasaṃprayuktaṃ sarvajaganmantrasāgaraniruktinirnādanirghoṣaṃ niścārayāmāsa /",
    "K09bsu016_u:9821": " atha tāvadeva tataḥ parṣado 'śītīnāṃ prāṇiniyutānāṃ virajo vigatamalaṃ dharmeṣu dharmacakṣurutpannam /",
    "K09bsu016_u:9822": " bahubhiśca prāṇiniyutairaśaikṣabhūmiranuprāptā /",
    "K09bsu016_u:9823": " daśa ca prāṇisahasrāṇi mahāyāne vinītāni,",
    "K09bsu016_u:9824": " yaduta samantabhadrabodhisattvacaryāmahāpraṇidhānaparipūrinaye 'vatāritāni /",
    "K09bsu016_u:9825": " evaṃ tasya bhagavato mahābuddhavikurvitena dharmacakraṃ pravartayamānasya daśasu dikṣu buddhakṣetraśatasahasraparamāṇurajaḥsamāḥ sattvā mahāyāne vinayamagaman /",
    "K09bsu016_u:9826": " anantamadhyāśca sattvā daśadiśi loke nānābuddhakṣetraprasarasamavasaraṇeṣvapāyabhūmiṃ vinivartayāmāsuḥ /",
    "K09bsu016_u:9827": " (Gv 276) gaṇanāsamatikrāntāśca sattvāḥ svargopapattipathe pratiṣṭhāpitā abhūvan /",
    "K09bsu016_u:9828": " vijitāvī ca rājakumāra imaṃ sarvasattvaparipākayathāśayasaṃcodanakuśalamūlasaṃbhavaṃ bodhisattvavimokṣaṃ pratyalabhata //",
    "K09bsu016_u:9829": " syātkhalu punaste kulaputra - anyaḥ sa tena kālena tena samayena vijitāvī rājakumāro 'bhūt,",
    "K09bsu016_u:9830": " yena tatsvakāyajīvitaṃ parityajya sarvadhanaskandhaparivāraṃ parityajya sarvamānuṣyakaṃ ca jīvalokasukhaṃ parityajya te bandhanagatāḥ sattvāḥ tasmādbandhanāt parimokṣitāḥ?",
    "K09bsu016_u:9831": " sa ca nirargalo mahāyajño yaṣṭaḥ?",
    "K09bsu016_u:9832": " sa ca bhagavān dharmacakranirghoṣagaganameghapradīparājastathāgato 'rhan samyaksaṃbuddhaḥ ārāgitaḥ?",
    "K09bsu016_u:9833": " tasya ca tathāgatasya sahadarśanenānuttarāyāṃ samyaksaṃbodhau cittamutpāditam?",
    "K09bsu016_u:9834": " eṣa ca sarvasattvaparipākayathāśayasaṃcodanakuśalamūlasaṃbhavo bodhisattvavimokṣaḥ pratilabdhaḥ?",
    "K09bsu016_u:9835": " na khalu punaste kulaputra evaṃ draṣṭavyam /",
    "K09bsu016_u:9836": " ahaṃ sa tena kālena tena samayena vijitāvī nāma rājakumāro 'bhūvam /",
    "K09bsu016_u:9837": " mayā tadvijitāvīrājakumārabhūtena mahākaruṇāprapīḍitena sarvajagaddhitapratipannena",
    "K09bsu016_u:9838": " traidhātukāniśritena vipākāpratikāṅkṣiṇā yaśaskīrtināmānabhinandinā ātmānamanutkarṣayatā",
    "K09bsu016_u:9839": " paramapaṃsayatā sarvavastvanabhiniviṣṭena bhavasaṃjñoccalitena traidhātukānabhinandinā",
    "K09bsu016_u:9840": " lokaviṣayasukhavimukhena tathāgataviṣayāvimukhena bodhyāśayaviśuddhena adhyāśayavajrapariniṣpannena",
    "K09bsu016_u:9841": " sarvajaganmahāmaitrīprayogena sarvajaganmahākaruṇāduḥkhavyupaśamasaṃprayuktena tathāgatabalādhyāśayamadhyālambatā",
    "K09bsu016_u:9842": " bodhisattvamārgaṃ pariśodhayatā mahāyānavyūhaniryāṇapathamalaṃkurvatā sarvajñatāmārgamabhivilokayatā",
    "K09bsu016_u:9843": " imānyevaṃ duṣkarāṇi kṛtāni /",
    "K09bsu016_u:9844": " evaṃ cirapratilabdhaḥ kulaputra mayaiṣa sarvasattvaparipākayathāśayasaṃcodanakuśalamūlasaṃbhavo bodhisattvavimokṣaḥ //",
    "K09bsu016_u:9845": " tatkiṃ manyase kulaputra - anyāni tāni tena samayena pañcāmātyaśatānyabhūvan,",
    "K09bsu016_u:9846": " yaiḥ sa rājā jayaprabho vitathaṃ vijñāpya mama vadhāyodyojitaḥ?",
    "K09bsu016_u:9847": " na khalvevaṃ draṣṭavyam /",
    "K09bsu016_u:9848": " imāni tāni pañca puruṣaśatāni yāni devadattena bhagavato vadhāyodyojitāni /",
    "K09bsu016_u:9849": " tāni ca bhagavatā vinīya anuttarāyāṃ samyaksaṃbodhau vyākṛtāni - bhaviṣyatyanāgate",
    "K09bsu016_u:9850": " 'dhvani sumeruparamāṇurajaḥsamaiḥ kalpaiḥ ekasmin suprabhanāmadheye kalpe pañca buddhaśatāni",
    "K09bsu016_u:9851": " nānābuddhakṣetraguṇavyūhāni nānājanmakulagotrasaṃbhavāni nānāmātāpitṛvyapadeśāni",
    "K09bsu016_u:9852": " nānājanmavikurvitasaṃdarśanāni nānābhiniṣkramaṇavikurvitāni nānābodhivṛkṣaprabhāsaṃdarśanāni",
    "K09bsu016_u:9853": " nānābodhimaṇḍopasaṃkramaṇamukhāni nānāmārabhaṅgasaṃdarśanāni nānābhisaṃbodhivikurvitasaṃdarśanāni",
    "K09bsu016_u:9854": " nānādharmacakrapravartananayanāmaniruktīni nānāsūtrāntanayanirdeśāni nānāvākpatharutodāhārāṇi",
    "K09bsu016_u:9855": " nānāparṣanmaṇḍalavyūhāni nānāprabhāmaṇḍalaprabhāvyūhapramuñcanāni nānāyuḥpramāṇāni",
    "K09bsu016_u:9856": " nānāśāsanādhiṣṭhānāni nānāśāsanavijñaptīni nānānāmadheyāni mahākaruṇāśarīrāṇi,",
    "K09bsu016_u:9857": " yeṣāṃ prāthamakalpiko mahākāruṇiko nāma tathāgato ratnaprabhāyāṃ lokadhātāvanuttarāṃ samyaksaṃbodhimabhisaṃbhotsyate /",
    "K09bsu016_u:9858": " tasyāmeva lokadhātau dvitīyaḥ sarvajagaddhitapraṇidhānacandro nāma tathāgata utpatsyate /",
    "K09bsu016_u:9859": " tṛtīyo mahākaruṇāsiṃho (Gv 277)",
    "K09bsu016_u:9860": " nāma tathāgata utpatsyate /",
    "K09bsu016_u:9861": " caturthaḥ sarvalokahitaiṣī nāma tathāgata utpatsyate /",
    "K09bsu016_u:9862": " yāvatsarvapaścimo vaidyarājo nāma tathāgata utpatsyate //",
    "K09bsu016_u:9863": " tatkiṃ manyase kulaputra - anye te tena kālena tena samayena aparādhinaḥ puruṣā rājakilbiṣakāriṇo",
    "K09bsu016_u:9864": " 'bhūvan ye te mayā vadhyaghātavaśagatāḥ svakāyajīvitaṃ parityajya tato bandhanāt parimokṣitāḥ?",
    "K09bsu016_u:9865": " na khalvevaṃ draṣṭavyam /",
    "K09bsu016_u:9866": " ime te krakucchandapūrvagamā bhadrakalpikāstathāgatāḥ /",
    "K09bsu016_u:9867": " tadanyāni ca daśaḥ bodhisattvāsaṃkhyeyaśatasahasrāṇi yairbhagavato 'nantabalavighuṣṭanirnāditaśrīsaṃbhavamatestathāgatasya darśanena anuttarāyāṃ samyaksaṃbodhau cittamutpāditam,",
    "K09bsu016_u:9868": " yānyetarhi daśasu dikṣu bodhicaryāṃ caranti /",
    "K09bsu016_u:9869": " ime ca sarvasattvaparipākayathāśayasaṃcodanakuśalamūlasaṃbhavaṃ bodhisattvavimokṣaṃ bhāvayanti vipulīkurvanti //",
    "K09bsu016_u:9870": " tatkiṃ manyase kulaputra - anyaḥ sa tena kālena tena samayena jayaprabho nāma rājā abhūt?",
    "K09bsu016_u:9871": " na khalvevaṃ draṣṭavyam /",
    "K09bsu016_u:9872": " satyakaḥ sa mahāvādī tena kālena tena samayena jayaprabho nāma rājā abhūt /",
    "K09bsu016_u:9873": " tatkiṃ manyase kulaputra - anyaḥ sa tena kālena tena samayena rājaparivāro 'bhūdantaḥpurastryāgāradauvārikapārṣadyā vā anuyātrikā vā?",
    "K09bsu016_u:9874": " na khalvevaṃ draṣṭavyam /",
    "K09bsu016_u:9875": " imāni tāni ṣaṣṭirnigranthasahasrāṇi,",
    "K09bsu016_u:9876": " yāni satyakena mahāvādinā bhagavataḥ sakāśamupanītāni,",
    "K09bsu016_u:9877": " vādidhvajadhāraṇatayā bhagavato vādāyopasaṃkrāntāni /",
    "K09bsu016_u:9878": " tāni ca sarvāṇi bhagavatā vyākṛtānyanuttarāyāṃ samyaksaṃbodhau /",
    "K09bsu016_u:9879": " nānābuddhakṣetravyūhairnānākalpairnānānāmadheyaistathāgatāṃ loke utpatsyante //",
    "K09bsu016_u:9880": " sa khalu punaḥ kulaputra vijitāvī rājakumāro mātāpitṛbhyāmanujñātastān bandhanagatān",
    "K09bsu016_u:9881": " sattvān parimocya sphītāṃ vasumatīṃ dhanakanakaratnasamṛddhāmapahāya putradāraṃ cotsṛjya",
    "K09bsu016_u:9882": " tasya bhagavato dharmacakranirghoṣagaganameghapradīparājasya tathāgatasyāntike prāvrajat /",
    "K09bsu016_u:9883": " pravrajitvā pañca varṣasahasrāṇi brahmacaryamacarat /",
    "K09bsu016_u:9884": " etasminnantare daśa samādhimukhasahasrāṇi saṃniṣpādayāmāsa /",
    "K09bsu016_u:9885": " daśa ca dhāraṇīmukhasahasrāṇi pratyalabhata /",
    "K09bsu016_u:9886": " daśa ca abhijñānayasahasrāṇyavakrāntāni /",
    "K09bsu016_u:9887": " daśa bodhisattvamahānidhānasahasrāṇi pratilabhate sma /",
    "K09bsu016_u:9888": " daśa cāsya sarvajñatāvegasahasrāṇyājātāni /",
    "K09bsu016_u:9889": " daśa cānena kṣāntimukhasahasrāṇi pariśodhitāni /",
    "K09bsu016_u:9890": " daśa cittanidhyaptisahasrāṇyabhinirhṛtāni /",
    "K09bsu016_u:9891": " daśa ca bodhisattvabalaśarīrāṇi saṃvardhitāni /",
    "K09bsu016_u:9892": " daśa ca bodhisattvajñānamukhasahasrāṇyavakrāntāni /",
    "K09bsu016_u:9893": " daśa cāsya prajñāpāramitānayasahasrāṇyājātāni /",
    "K09bsu016_u:9894": " daśa ca buddhasahasradarśanadiṅbhukhasahasrāṇyāmukhībhūtāni /",
    "K09bsu016_u:9895": " daśa ca anena bodhisattvapraṇidhānasahasrāṇyabhinirhṛtāni /",
    "K09bsu016_u:9896": " sa evaṃ dharmasamanvāgataḥ praticittakṣaṇe daśasu dikṣu daśabuddhakṣetrasahasrāṇyākrāmati sma /",
    "K09bsu016_u:9897": " ekaikasyāṃ ca lokadhātau cittakṣaṇe cittakṣaṇe daśa buddhasahasrāṇi pūrvāntāparāntato 'nusmarati sma /",
    "K09bsu016_u:9898": " teṣāṃ ca tathāgatānāṃ daśa buddhanirmāṇasamudrasahasrāṇi daśadikprasṛtānyavataranti sma /",
    "K09bsu016_u:9899": " cittakṣaṇe cittakṣaṇe daśa buddhakṣetrasahasraparyāpannān sarvasattvānadrākṣīt /",
    "K09bsu016_u:9900": " nānāgatyupapannāṃścyavata (Gv 278)",
    "K09bsu016_u:9901": " upapadyamānān hīnān praṇītān sugatān durgatān suvarṇān durvarṇān yathākāmopagatān /",
    "K09bsu016_u:9902": " teṣāṃ ca sattvānāṃ cyutyupapattīravatarati sma /",
    "K09bsu016_u:9903": " cittaparivartān cittacaritāni cintānantaryatāmāśayanānātvamindriyasāgarānapi prayogaprasarānapi karmāvasānamapi paripākavinayakālamapi avatarati sma //",
    "K09bsu016_u:9904": " sa khalu punaḥ kulaputra vijitāvī rājakumārastataścyutvā tatraiva jambudvīpe rativyūhāyāṃ rājadhānyāṃ tasminneva rājakule upapadya cakravartirājyaiścaryaṃ pratyalabhata /",
    "K09bsu016_u:9905": " tena cakravartirājabhūtena tasya bhagavato dharmacakranirghoṣagaganameghapradīparājasya tathāgatasya parinirvṛtasyānantaraṃ dharmagaganābhyudgataśrīrājo nāma tathāgata ārāgitaḥ /",
    "K09bsu016_u:9906": " tasyānantaraṃ tatraiva bodhimaṇḍe śakrabhūtena devendragarbho nāma tathāgata ārāgitaḥ /",
    "K09bsu016_u:9907": " tasyānantaraṃ tatraiva lokadhātau suyāmadevarājabhūtena dharaṇīśrīparvatatejo nāma tathāgata ārāgitaḥ /",
    "K09bsu016_u:9908": " tasyānantaraṃ tasminneva lokadhātau saṃtuṣitadevarājabhūtena dharmacakraprabhanirghoṣarājo nāma tathāgata ārāgitaḥ /",
    "K09bsu016_u:9909": " tasyānantaraṃ tasminneva lokadhātau sunirmitadevarājabhūtena gaganakāntarājo nāma tathāgata ārāgitaḥ /",
    "K09bsu016_u:9910": " tasyānantaraṃ tasminneva lokadhātau vaśavartidevarājabhūtenānavamardabalaketurnāma tathāgata ārāgitaḥ /",
    "K09bsu016_u:9911": " tasyānantaraṃ tasminneva lokadhātāvasurendrabhūtena sarvadharmanigarjitarājo nāma tathāgata ārāgitaḥ /",
    "K09bsu016_u:9912": " tasyānantaraṃ tasminneva lokadhātau brahmendrabhūtena dharmacakranirmāṇasamantapratibhāsanirghoṣo nāma tathāgata ārāgitaḥ /",
    "K09bsu016_u:9913": " iti hi kulaputra etāṃstathāgatān pramukhān kṛtvā tasyāmeva ratnaprabhāyāṃ lokadhātau tasminneva suprabhe kalpe daśa buddhasahasrāṇyudapadyanta",
    "K09bsu016_u:9914": " sarve ca te tathāgatā vijitāvinā rājakumāreṇārāgitāḥ /",
    "K09bsu016_u:9915": " tasya khalu punaḥ kulaputra suprabhasya mahākalpasyānantaraṃ suraśmirnāma kalpo 'bhūt /",
    "K09bsu016_u:9916": " tasmiṃśca suraśmikalpe daśa buddhasahasrāṇyupapadyanta /",
    "K09bsu016_u:9917": " ahaṃ ca tasmin kalpe mahāmatirnāma rājā abhūvam /",
    "K09bsu016_u:9918": " tena me rājabhūtena lakṣaṇaśrīparvato nāma tathāgata ārāgitaḥ /",
    "K09bsu016_u:9919": " tasyānantaraṃ tasminneva kalpe gṛhapatibhūtena saṃvṛtaskandho nāma tathāgata ārāgitaḥ /",
    "K09bsu016_u:9920": " tasyānantaraṃ tasminneva kalpe amātyabhūtena vimalavatso nāma tathāgata ārāgitaḥ /",
    "K09bsu016_u:9921": " tasyānantaraṃ tasminneva kalpe 'surendrabhūtena veśadhārī nāma tathāgata ārāgitaḥ /",
    "K09bsu016_u:9922": " tasyānantaraṃ tasminneva kalpe vṛkṣadevatābhūtena lakṣaṇasumerurnāma tathāgata ārāgitaḥ /",
    "K09bsu016_u:9923": " tasyānantaraṃ tasminneva kalpe sārthavāhabhūtena vimalabāhurnāma tathāgata ārāgitaḥ /",
    "K09bsu016_u:9924": " tasyānantaraṃ tasminneva kalpe nagaradevatābhūten siṃhavikrāntagāmī nāma tathāgata ārāgitaḥ /",
    "K09bsu016_u:9925": " tasyānantaraṃ tasminneva kalpe vaiśravaṇabhūtena devendracūḍo nāma tathāgata ārāgitaḥ /",
    "K09bsu016_u:9926": " tasyānantaraṃ tasminneva kalpe gandharvarājabhūtena dharmodgatakīrtināma tathāgata ārāgitaḥ /",
    "K09bsu016_u:9927": " tasyānantaraṃ tasminneva kalpe kumbhāṇḍendrabhūtena avabhāsamakuṭī nāma tathāgata ārāgitaḥ //",
    "K09bsu016_u:9928": " iti hi kulaputra mayaitān daśa tathāgatān pramukhān kṛtvā tatra suraśmikalpe ṣaṣṭirbuddhakoṭya ārāgitāḥ /",
    "K09bsu016_u:9929": " nānopapattikāyikayā sarve ca me tathāgatāḥ pūjitāḥ /",
    "K09bsu016_u:9930": " ekaikaṃ (Gv 279) ca tathāgatamupasaṃkrāmantyā anantamadhyaḥ sattvadhāturanuttarāyāṃ samyaksaṃbodhau paripācitaḥ /",
    "K09bsu016_u:9931": " ekaikaṃ ca tathāgatamupasaṃkrāmantyā nānāsamādhimukhāni pratilabdhāni /",
    "K09bsu016_u:9932": " nānādhāraṇīmukhāni nānābhinirhāranayā nānāpratisaṃvinnayābhinirhārā nānāsarvajñatānayānugamā",
    "K09bsu016_u:9933": " nānādharmālokamukhapratilābhanayā nānājñānanayānugamavicārā nānādiksamudrapraveśāvabhāsā",
    "K09bsu016_u:9934": " nānākṣetrasamudrāvatārapraveśāvabhāsā nānātathāgatadarśanasamudravijñaptyavabhāsāḥ pratilabdhāḥ,",
    "K09bsu016_u:9935": " avakrāntā viśuddhāḥ saṃvardhitāḥ prasṛtāḥ pratisṛtāḥ /",
    "K09bsu016_u:9936": " yathā ca tatra suraśmikalpe tathāgatā ārāgitāḥ,",
    "K09bsu016_u:9937": " tathā sarvatralokadhātusamudraparamāṇurajaḥsameṣu kalpeṣu ye kecittathāgatā upapadyante,",
    "K09bsu016_u:9938": " ye 'pi tadanyebhyo lokadhātubhya āgatya tathāgatā dharmaṃ deśayamāsuḥ,",
    "K09bsu016_u:9939": " teṣāṃ mayā sarveṣāṃ tathāgatānāmantikāddharmadeśanā śrutā,",
    "K09bsu016_u:9940": " śrutvā ca saṃdhāritā /",
    "K09bsu016_u:9941": " sarve ca mayā te tathāgatā ārāgitā abhirādhitāḥ /",
    "K09bsu016_u:9942": " teṣāṃ ca me buddhānāṃ bhagavatāṃ śāsanaṃ saṃdhāritam /",
    "K09bsu016_u:9943": " sarveṣāṃ ca me teṣāṃ tathāgatānāmantikādeṣa sarvasattvaparipākayathāśayasaṃcodanakuśalamūlasaṃbhavo bodhisattvavimokṣaḥ pratilabdho nānāpratilābhanayanānāvimokṣanayamukhaiḥ",
    "K09bsu016_u:9944": " atha khalu sarvajagadrakṣāpraṇidhānavīryaprabhā rātridevatā tasyāṃ velāyāmetaṃ vimokṣanayaṃ paridīpayantī saṃdarśayamānā sudhanaṃ śreṣṭhidārakaṃ gāthābhiradhyabhāṣata -",
    "K09bsu016_u:9945": " acintyametaṃ paramaṃ vimokṣaṃ māṃ pṛcchasi tvaṃ khalu yatprapītaḥ /",
    "K09bsu016_u:9946": " vinirdiśatyāḥ sugatānubhavācchṛṇuṣva tanme nikhilaṃ yathāvat // 12 //",
    "K09bsu016_u:9947": " kalpānanantān vipulānacintyān kṣetrārṇavāṃścāpratimānasaṃkhyān /",
    "K09bsu016_u:9948": " sarvānatikramya babhūva ramyā ratnaprabhā yā khalu lokadhātuḥ // 13 //",
    "K09bsu016_u:9949": " tasyāmabhūtsuprabhanāmadheyaḥ kalpo 'mitānāṃ prabhavo jinānām /",
    "K09bsu016_u:9950": " ārāgitāste khalu me munīndrā vimokṣametaṃ paribhāvayantyā // 14 //",
    "K09bsu016_u:9951": " yasyāṃ rativyūhasanāmikābhūdvistīrṇacitrā vararājadhānī /",
    "K09bsu016_u:9952": " suviśuddhacittā viṣamaprayogāḥ sattvā hi yasyāmabhavaṃstadānīm // 15 //",
    "K09bsu016_u:9953": " jayaprabho 'syāṃ nṛpatirbabhūva dharmeṇa yastānanuśāsti sattvān /",
    "K09bsu016_u:9954": " (Gv 280)",
    "K09bsu016_u:9955": " putro 'sya nāmnā vijitāvirāsīt prāsādiko lakṣaṇacitritāṅgaḥ // 16 //",
    "K09bsu016_u:9956": " vadhāya sṛṣṭāni nṛpeṇa tena tadā sahasrāṇyaparādhināṃ hi /",
    "K09bsu016_u:9957": " dṛṣṭvā kumāraḥ kṛpayā parītastān vipramokṣāya nṛpaṃ yayāce // 17 //",
    "K09bsu016_u:9958": " śrutvā nṛpo 'mātyagaṇaṃ tadānīmāhūya teṣāṃ nikhilaṃ tadāha /",
    "K09bsu016_u:9959": " te procurenaṃ praṇipatya sarve tvaddhātanāyaiṣa nṛpa prayogaḥ // 18 //",
    "K09bsu016_u:9960": " vigrāhitastairnṛpatistadaivaṃ vadhāya taṃ putramathotsasarja /",
    "K09bsu016_u:9961": " adīnavaktraḥ svavadhānapekṣo vadhyānatyajanna sa rājasūnuḥ // 19 //",
    "K09bsu016_u:9962": " śrutvā vadhotsṛṣṭamathāsya mātā sāntaḥpurārtā nṛpatiṃ yayāce /",
    "K09bsu016_u:9963": " muñcārdhamāsaṃ nṛpate kumāraṃ dātuṃ pradānānyakhilāni loke // 20 //",
    "K09bsu016_u:9964": " dattābhyanujñaśca nṛpeṇa tena prādātsa dānāni yathocitāni /",
    "K09bsu016_u:9965": " rātriṃdivaṃ dānamathārdhamāsaṃ datvā diśābhyaḥ samupāgatānām // 21 //",
    "K09bsu016_u:9966": " pāṣaṇḍināṃ yasya yadīpsitaṃ tat tasmai dadāti sma vadhāya sajjaḥ /",
    "K09bsu016_u:9967": " muktārtanādātha vinirjagāma sā rājadhānyā janatā samagrā // 22 //",
    "K09bsu016_u:9968": " saddharmaghoṣāmbaradīparājo bodhidrumasthaḥ sugatastadānīm /",
    "K09bsu016_u:9969": " pakvāni jñātvā jagadindriyāṇi taṃ yajñavāṭaṃ kṛpayā jagāma // 23 //",
    "K09bsu016_u:9970": " (Gv 281)",
    "K09bsu016_u:9971": " upetya tasyāṃ pariṣadyathāsau tathāgatavyūhavikurvitena",
    "K09bsu016_u:9972": " dharmapradīpāmbudadharmaghoṣasūtrāntarājaṃ sugato babhāṣe // 24 //",
    "K09bsu016_u:9973": " anantamadhyāṃ janatāṃ vinīya sa vyākaroti sma tadāgrabodhau /",
    "K09bsu016_u:9974": " saṃprasthito 'sau vijitāvyudagro rājātmajaścaiva varāgrabodhau // 25 //",
    "K09bsu016_u:9975": " ārāgya buddhaṃ vipulaṃ ca tasmai vidhāya pūjāṃ mudito babhāṣe /",
    "K09bsu016_u:9976": " dvīpo bhaveyaṃ jagatāṃ vinetā trāṇaṃ śaraṇyaśca parāyaṇaṃ ca // 26 //",
    "K09bsu016_u:9977": " sa prāvrajattasya muneḥ samīpe saṃbodhimārgaṃ parimārgamāṇaḥ /",
    "K09bsu016_u:9978": " dharmasvabhāvaṃ suparīkṣamāṇo yatra sthitaḥ kalpaśatāni cīrṇaḥ // 27 //",
    "K09bsu016_u:9979": " duḥkhārṇavatve patitāmanāthāṃ kṛpāyamāṇo janatāmaśeṣām /",
    "K09bsu016_u:9980": " saṃbodhimārgaṃ paribhāvayitvā labhate tadānīṃ sa vimokṣametam // 28 //",
    "K09bsu016_u:9981": " ye tatra kalpe sugatā babhūvurārāgya tānapyakhilān prasannaḥ /",
    "K09bsu016_u:9982": " pūjāṃ ca teṣāmakarodudārāṃ saṃdhārayāmāsa ca dharmacakram // 29 //",
    "K09bsu016_u:9983": " taduttare kalpamahārṇaveṣu kṣetrārṇavāṇupratimeṣvaśeṣāḥ /",
    "K09bsu016_u:9984": " ye codayātyantajināstadānīmārāgayāmāsa sa tān prapūjya // 30 //",
    "K09bsu016_u:9985": " ahaṃ sa āsaṃ vijitāvināmā dṛṣṭvā narāṃścārakabandhanasthān /",
    "K09bsu016_u:9986": " tadvipramokṣāya visṛjya dehaṃ labdho mamāyaṃ hi tadā vimokṣaḥ // 31 //",
    "K09bsu016_u:9987": " (Gv 282)",
    "K09bsu016_u:9988": " yo bhāvitaḥ kalpamahāsamudrān kṣetrodadhīnāṃ paramāṇusaṃkhyān /",
    "K09bsu016_u:9989": " pratikṣaṇaṃ caiva vivardhito 'bhūdanantamadhyairasamairnayebhiḥ // 32 //",
    "K09bsu016_u:9990": " dṛṣṭāśca me kecana ye munīndrāḥ prāptaśca yaṃ me nikhileṣvavāptaḥ /",
    "K09bsu016_u:9991": " mukhairnayānāmaparāparaṃ ca saṃdarśito 'yaṃ mama tadvimokṣaḥ // 33 //",
    "K09bsu016_u:9992": " teṣāmacintye hi vimokṣatattve saṃśikṣitāhaṃ bahukalpakoṭīḥ /",
    "K09bsu016_u:9993": " pratiṣṭhitā yatra jinairvimuktān saddharmameghān yugapatpibantī // 34 //",
    "K09bsu016_u:9994": " kṣetrāṇi sarvāṇyapi sarvadikṣu spharanti kāyena asajjamānāḥ /",
    "K09bsu016_u:9995": " pratikṣaṇaṃ kṣetrapatheṣvacintyāṃstryadhvābhidhānān praviśanti vaṃśān // 35 //",
    "K09bsu016_u:9996": " aśeṣatastrayadhvajinārṇavānāmekaikaśaścābhimukhā bhavanti /",
    "K09bsu016_u:9997": " vidarśayantyeva ca te jineṣu svakāyameghān pratibimbabhūtāḥ // 36 //",
    "K09bsu016_u:9998": " sarvāsu dikṣvapyupasaṃkramanto vibhānti te sarvatathāgatānām /",
    "K09bsu016_u:9999": " vyūhānaśeṣānabhivarṣamāṇāḥ pūjāṃ prakurvanti ca te jinānām // 37 //",
    "K09bsu016_u:10000": " pṛcchantyatho buddhasamudrasaṃkhyān praśnodadhīṃste vipulānanantān /",
    "K09bsu016_u:10001": " saṃdhārayantyapyamitān jinānāṃ te dharmameghānabhivarṣamāṇān // 38 //",
    "K09bsu016_u:10002": " sarvāsvaśeṣāsu ca dikṣu yānti cakṣuṣpathe te jinamaṇḍaleṣu /",
    "K09bsu016_u:10003": " (Gv 283)",
    "K09bsu016_u:10004": " anekarūpāsanasaṃniṣaṇṇā nānāvikurvāmupadarśayantaḥ // 39 //",
    "K09bsu016_u:10005": " anantavarṇairapi cātmabhāvaiḥ sahasraśaḥ sarvadiśaḥ spharanti /",
    "K09bsu016_u:10006": " anantamadhyāni vidarśayanti rūpāṇi cāpyekasamucchrayaṃ te // 40 //",
    "K09bsu016_u:10007": " ekaikato romamukhādasaṃkhyān muñcanti te raśmimahāsamudrān /",
    "K09bsu016_u:10008": " kleśāgnidāhaṃ śamayanti caiva sarvaprajānāṃ vividhairupāyaiḥ // 41 //",
    "K09bsu016_u:10009": " yatra sthitā nirmitakāyameghānekaikaromṇaḥ pravimuñcamānāḥ /",
    "K09bsu016_u:10010": " tairadbhutaiḥ sarvadiśaḥ spharitvā dharmāmbuvarṣairvinayanti sattvān // 42 //",
    "K09bsu016_u:10011": " nayapraveśo 'yamacintyarūpaḥ samāśrayaḥ sarvajinātmajānām /",
    "K09bsu016_u:10012": " yatra pratiṣṭhāya caranti caryāṃ kṣetreṣu sarveṣvaparāntakalpān // 43 //",
    "K09bsu016_u:10013": " yathāśayaṃ dharmamudīrayantaḥ te dṛṣṭijālādvinivartayanti /",
    "K09bsu016_u:10014": " svargāpavargairviniveśya sattvān sarvajñabhūmiṃ pravidarśayanti // 44 //",
    "K09bsu016_u:10015": " lokopapattiṣvakhilāsvacintyairanantavarṇairapi cātmabhāvaiḥ /",
    "K09bsu016_u:10016": " yathāśayaṃ dharmamudāharanti te sarvasattvapratibhāsarūpāḥ // 45 //",
    "K09bsu016_u:10017": " etāṃstathānyānapi cāprameyān kṣetrārṇavāṇupratimānacintyān /",
    "K09bsu016_u:10018": " acchambhi te varṇamahāsamudrān vimokṣametaṃ pratilabhya śāntam // 46 //",
    "K09bsu016_u:10019": " etamahaṃ kulaputra sarvasattvaparipākayathāśayasaṃcodanakuśalamūlasaṃbhavaṃ bodhisattvavimokṣaṃ jānāmi /",
    "K09bsu016_u:10020": " kiṃ mayā śakyaṃ sarvalokagatisamatikrāntānāṃ bodhisattvānāṃ sarvalokopapattipratibhāsaprāptānāṃ (Gv 284)",
    "K09bsu016_u:10021": " sarvajñajñānāvaraṇaparvatavikiraṇaprayuktānāṃ sarvadharmasvabhāvalakṣaṇapratividdhānāṃ",
    "K09bsu016_u:10022": " sarvakleśāvaraṇāndhakāravidhamanaprayuktānāṃ sarvadharmapravicāraṇābhinirhārakuśalamūlānāṃ",
    "K09bsu016_u:10023": " nirātmadharmajñānapratyakṣāṇāṃ sarvasattvaparipākavinayāpratiprasrabdhānāmadvayadharmadhātunayasupratibiddhānāṃ",
    "K09bsu016_u:10024": " sarvavākpathanayasāgarānuprasṛtabuddhīnāṃ caryāṃ jñātuṃ guṇasamudrān vā avatartuṃ",
    "K09bsu016_u:10025": " jñānavikramo parijñātuṃ cintāvasthānaṃ vā prajñātuṃ samādhivaśitā vādhigantuṃ vimokṣavikurvitaṃ vā samājñātum //",
    "K09bsu016_u:10026": " gaccha kulaputra,",
    "K09bsu016_u:10027": " iyamihaiva jambudvīpe lumbinīvane sutejomaṇḍalaratiśrīrnāma lumbinīvanadevatā prativasati /",
    "K09bsu016_u:10028": " tāmupasaṃkramya paripṛccha - kathaṃ bodhisattvā jātā bhavanti tathāgatakule?",
    "K09bsu016_u:10029": " kathamālokakarā bhavanti lokānām?",
    "K09bsu016_u:10030": " kathamaparāntakoṭīgatān kalpān bodhisattvasaṃcārikāṃ caranto na parikhidyante?",
    "K09bsu016_u:10031": " atha khalu sudhanaḥ śreṣṭhidārakaḥ sarvajagadrakṣāpraṇidhānavīryaprabhāyā rātridevatāyāḥ",
    "K09bsu016_u:10032": " pādau śirasābhivandya sarvajagadrakṣāpraṇidhānavīryaprabhāṃ rātridevatāmanekaśatasahasrakṛtvaḥ",
    "K09bsu016_u:10033": " pradakṣiṇīkṛtvya vanditvā namaskṛtya prāñjalīkṛto 'valokayamānaḥ sarvajagadrakṣāpraṇidhānavīryaprabhāyā",
    "K09bsu016_u:10034": " rātridevatāyā antikātprakrāntaḥ // 39 //",
    "K09bsu016_u:10035": " (Gv 285)",
    "K09bsu016_u:10036": " 42 Sutejomaṇḍalaratiśrīḥ /",
    "K09bsu016_u:10037": " atha khalu sudhanaḥ śreṣṭhidārakaḥ sarvajagadrakṣāpraṇidhānavīryaprabhāyā rātridevatāyāstāmanuśāsanīmanusmaran",
    "K09bsu016_u:10038": " taṃ sarvasattvaparipākayathāśayasaṃcodanakuśalamūlasaṃbhavabodhisattvavimokṣaṃ paribhāvayan",
    "K09bsu016_u:10039": " vipulīkurvan anupūrveṇa yena lumbinīvanaṃ tenopajagāma /",
    "K09bsu016_u:10040": " upetya lumbinīvanaṃ pradakṣiṇīkṛtya sutejomaṇḍalaratiśriyaṃ lumbinīvanadevatāṃ parigaveṣamāṇo",
    "K09bsu016_u:10041": " 'paśyatsutejomaṇḍalaratiśriyaṃ lumbinīdevatāṃ lumbinīvaneṣu sarvaratnadrumaśākhāmaṇḍalakūṭāgāre",
    "K09bsu016_u:10042": " maṇipadmagarbhasiṃhāsane niṣaṇṇāṃ viṃśatyā vanadevatāniyutaśatasahasraiḥ parivṛtāṃ",
    "K09bsu016_u:10043": " puraskṛtāṃ dharmaṃ deśayamānāṃ sarvabodhisattvajanmasamudranirdeśaṃ nāma sūtrāntaṃ",
    "K09bsu016_u:10044": " saṃprakāśayamānāṃ tathāgatagotrābhijātānāṃ bodhisattvānāṃ guṇasamudravegavivardhanām /",
    "K09bsu016_u:10045": " dṛṣṭvā ca yena sutejomaṇḍalaratiśrīrlumbinīvanadevatā tenopajagāma /",
    "K09bsu016_u:10046": " upetya sutejomaṇḍalaratiśrīlumbinīvanadevatāyāḥ pādau śirasābhivandya purataḥ prāñjaliḥ sthitvā evamāha - mayā devate anuttarāyāṃ samyaksaṃbodhau cittamutpāditam /",
    "K09bsu016_u:10047": " na ca jānāmi kathaṃ bodhisattvā jātā bhavanti tathāgatakule,",
    "K09bsu016_u:10048": " kathaṃ bodhisattvacārikāṃ carantaḥ sattvānāmālokakarā bhavantīti //",
    "K09bsu016_u:10049": " evamukte sutejomaṇḍalaratiśrīrlumbinīvanadevatā sudhanaṃ śreṣṭhidārakametadavocat",
    "K09bsu016_u:10050": " - daśemāni kulaputra bodhisattvajanmāni yaiḥ samanvāgatā bodhisattvā jātā bhavanti tathāgatakuleṣu /",
    "K09bsu016_u:10051": " niryātā bodhisattvāḥ pradakṣiṇaṃ bodhisattvakuśalairvivardhante,",
    "K09bsu016_u:10052": " na vitiṣṭhante na viṣīdanti na vivartante na pratiprasrabhyante na parikhidyante na saṃsīdanti na muhyanti nāvalīyante na paritrasyanti na praṇaśyanti",
    "K09bsu016_u:10053": " anugacchanti sarvajñatādiganugamam /",
    "K09bsu016_u:10054": " anusmaranti dharmadhātunayam /",
    "K09bsu016_u:10055": " paripākaprāptā bhavanti buddhabodhau /",
    "K09bsu016_u:10056": " vipulīkurvanti bodhicittotpādam /",
    "K09bsu016_u:10057": " vivardhante sarvapāramitābhiḥ /",
    "K09bsu016_u:10058": " vivartante sarvalokagatibhyaḥ /",
    "K09bsu016_u:10059": " saṃvartante tathāgatabhūmau /",
    "K09bsu016_u:10060": " uttāpayanti jñānābhijñatāḥ /",
    "K09bsu016_u:10061": " āmukhībhavanti buddhadharmeṣu /",
    "K09bsu016_u:10062": " anugatārthā bhavanti sarvajñatāviṣaye /",
    "K09bsu016_u:10063": " katamāni daśa?",
    "K09bsu016_u:10064": " yaduta - sarvabuddhopasthānapraṇidhiprayogagarbhaṃ nāma prathamaṃ bodhisattvajanma /",
    "K09bsu016_u:10065": " bodhicittāṅgapariniṣpattisaṃbhavagarbhaṃ nāma dvitīyaṃ bodhisattvajanma /",
    "K09bsu016_u:10066": " dharmanayanidhyaptiprayogābhimukhasaṃbhavagarbhaṃ nāma tṛtīyaṃ bodhisattvajanma /",
    "K09bsu016_u:10067": " tryadhvalokādhyāśayaviśuddhigarbhaṃ nāma caturthaṃ bodhisattvajanma /",
    "K09bsu016_u:10068": " samantāvabhāsaprabhāgarbhaṃ nāma pañcamaṃ bodhisattvajanma /",
    "K09bsu016_u:10069": " sarvatathāgatakulagotrasaṃbhavagarbhaṃ nāma ṣaṣṭhaṃ bodhisattvajanma /",
    "K09bsu016_u:10070": " buddhabalāvabhāsālokālaṃkāragarbhaṃ nāma saptamaṃ bodhisattvajanma /",
    "K09bsu016_u:10071": " samantajñānamukhavyavacāraṇapariniṣpattisaṃbhavagarbhaṃ nāmāṣṭamaṃ bodhisattvajanma /",
    "K09bsu016_u:10072": " dharmadhātunirmāṇavyūhagarbhaṃ nāma navamaṃ bodhisattvajanma /",
    "K09bsu016_u:10073": " tathāgatabhūmyākramaṇavegagarbhaṃ nāma daśamaṃ bodhisattvajanma //",
    "K09bsu016_u:10074": " tatra kulaputra katamatsarvabuddhopasthānapraṇidhiprayogagarbhaṃ nāma prathamaṃ bodhisattvajanma?",
    "K09bsu016_u:10075": " iha kulaputra bodhisattvaḥ ādita eva buddhopasthānāya prapūjyate sarvabuddhān bhagavataḥ",
    "K09bsu016_u:10076": " satkurvan gurukurvan mānayan pūjayan upatiṣṭhan ārāgayan avirāgayan tathāgatadarśanāvitṛpto",
    "K09bsu016_u:10077": " buddhasatkāraprayuktabuddhaprītivegavivardhitacetāstathāgatadarśanaprasādavegasaṃjātaḥ /",
    "K09bsu016_u:10078": " anivartayā śraddhayā (Gv 286)",
    "K09bsu016_u:10079": " puṇyaṃ samārjayan atṛptaḥ sarvatathāgatapūjāsaṃbhārasamudānayanaprayukto 'pratiprasrabdhaprayogo bhavati /",
    "K09bsu016_u:10080": " idaṃ kulaputra bodhisattvānāṃ sarvabuddhapūjopasthānapraṇidhiprayogagarbhaṃ nāma prathamaṃ bodhisattvajanma sarvajñatāsaṃbhārakuśalamūlasaṃbhavasamārjanatāyai saṃvartate //",
    "K09bsu016_u:10081": " tatra kulaputra katamadbodhicittāṅgapariniṣpattisaṃbhavagarbhaṃ nāma dvitīyaṃ bodhisattvajanma?",
    "K09bsu016_u:10082": " iha kulaputra bodhisattvo 'nuttarāyāṃ samyaksaṃbodhau cittamutpādayati /",
    "K09bsu016_u:10083": " yaduta mahākaruṇācittaṃ sarvasattvaparitrāṇāya /",
    "K09bsu016_u:10084": " sarvabuddhārāgaṇacittamatyantābhirādhanatāyai /",
    "K09bsu016_u:10085": " sarvabuddhadharmaparyeṣṭicittaṃ sarvavastvanapekṣatāyai /",
    "K09bsu016_u:10086": " mahāprasthānacittaṃ sarvajñatābhimukhatāyai /",
    "K09bsu016_u:10087": " mahāmaitrīcittaṃ sarvajagatsaṃgrahaprayogaspharaṇatāyai /",
    "K09bsu016_u:10088": " sarvajagadaparityāgacittaṃ sarvajñatāsaṃnāhadṛḍhatāyai /",
    "K09bsu016_u:10089": " aśāṭhyāmāyācittaṃ yathābhūtajñānāvabhāsapratilābhatāyai /",
    "K09bsu016_u:10090": " yathāvādītathākāricittaṃ bodhisattvamārgapratipadyanatāyai /",
    "K09bsu016_u:10091": " sarvabuddhāvisaṃvādanacittaṃ sarvatathāgatapraṇidhyanupālanatāyai /",
    "K09bsu016_u:10092": " sarvajñatāmahāpraṇidhānacittamaparāntakoṭīgatasarvasattvaparipākavinayāpratiprasrabdhaye /",
    "K09bsu016_u:10093": " etatpramukhairbuddhakṣetraparamāṇurajaḥsamairbodhicittāṅgasaṃbhārairabhiniṣpannaḥ sa bodhisattvo jāto bhavati tathāgatakule /",
    "K09bsu016_u:10094": " idaṃ kulaputra bodhicittāṅgapariniṣpattisaṃbhavagarbhaṃ nāma dvitīyaṃ bodhisattvajanma //",
    "K09bsu016_u:10095": " tatra kulaputra katamadbodhisattvānāṃ dharmanayanidhyaptiprayoganetryabhimukhasaṃbhavagarbhaṃ nāma tṛtīyaṃ bodhisattvajanma?",
    "K09bsu016_u:10096": " iha kulaputra bodhisattvaḥ sarvadharmanayasaṃbhavantighyaptimukhacetāḥ sarvajñatāmārgākārapratipūryabhimukhapariṇatacetāḥ",
    "K09bsu016_u:10097": " anavadyakarmasamudācārasaṃkalpacetāḥ sarvabodhisattvasamādhinayasāgarapariśuddhyabhimukhacetāḥ",
    "K09bsu016_u:10098": " sarvabodhisattvaguṇapratipattipariniṣpannacetāḥ sarvabodhisattvamārgāṅgavyūhābhinirhāracetā",
    "K09bsu016_u:10099": " vipulasarvajñatārambaṇasaṃbhavakalpoddāhajvalanakalpāpratiprasrabdhavīryacetāḥ sarvajagatparipākavinayaprasthānānantamadhyabodhisattvacaryābhinirhāracetāḥ",
    "K09bsu016_u:10100": " sarvācāraśikṣāsupratipannabodhisattvaguṇapariniṣpattiṣu sarvabhāvavibhāvanayānubhāvanayapraviṣṭacetā bhavati /",
    "K09bsu016_u:10101": " idaṃ kulaputra dharmanayanidhyaptiyoganetryabhimukhasaṃbhavagarbhaṃ nāma tṛtīyaṃ bodhisattvajanma //",
    "K09bsu016_u:10102": " tatra kulaputra katamadbodhisattvānāṃ tryadhvalokādhyāśayaviśuddhigarbhaṃ nāma caturthaṃ bodhisattvajanma?",
    "K09bsu016_u:10103": " iha kulaputra bodhisattvaḥ pariśuddho bhavatyadhyāśayadhātau /",
    "K09bsu016_u:10104": " avabhāsaprāpto bhavati buddhabodhau /",
    "K09bsu016_u:10105": " avatīrṇo bhavati bodhisattvanayasamudreṣu /",
    "K09bsu016_u:10106": " sāro bhavati dṛḍhādhyāśayavajradhātusaṃgṛhītacetāḥ /",
    "K09bsu016_u:10107": " vimukhībhavati sarvabhavagatyupapattiṣu /",
    "K09bsu016_u:10108": " abhimukhībhavati sarvatathāgatavikurvitapariniṣpattiṣu /",
    "K09bsu016_u:10109": " viśeṣagāminīprāpto bhavati bodhisattvatīkṣṇendriyatāvivardhanatāyai /",
    "K09bsu016_u:10110": " kalyāṇacitto bhavatyadhyāśayaprabhāsvaratāyai /",
    "K09bsu016_u:10111": " acalo bhavati dṛḍhamahāpraṇidhānavivardhanatāyai /",
    "K09bsu016_u:10112": " sarvatathāgatasamanvāhṛto bhavati sarvāvaraṇaparvatavikiraṇatāyai /",
    "K09bsu016_u:10113": " pratiśaraṇabhūto bhavati sarvajagadupajīvyaḥ /",
    "K09bsu016_u:10114": " idaṃ kulaputra bodhisattvānāṃ tryadhvalokādhyāśayaviśuddhigarbhaṃ nāma caturthaṃ bodhisattvajanma //",
    "K09bsu016_u:10115": " (Gv 287)",
    "K09bsu016_u:10116": " tatra kulaputra katamadbodhisattvānāṃ samantāvabhāsaprabhāgarbhaṃ nāma pañcamaṃ bodhisattvajanma?",
    "K09bsu016_u:10117": " iha kulaputra bodhisattvaḥ prayogasaṃpanno bhavati sarvajagatparipākavinayapratipannaḥ /",
    "K09bsu016_u:10118": " sarvavastusaṃjño ccalito bhavati pramuktatyāgaḥ /",
    "K09bsu016_u:10119": " atyantaviśuddho bhavati anantaśīlaḥ tathāgataviṣayasaṃvasanaḥ /",
    "K09bsu016_u:10120": " kṣāntisaṃpanno bhavati sarvabuddhadharmakṣāntyavabhāsapratilabdhaḥ /",
    "K09bsu016_u:10121": " mahāvīryo bhavati sarvata udāraniḥśaraṇapratipannaḥ /",
    "K09bsu016_u:10122": " dhyānapramukto bhavati samantamukhasamādhijñānamaṇḍalaviśuddhaḥ /",
    "K09bsu016_u:10123": " prajñāvīryaprabho bhavati sarvadharmāvabhāsapratilabdhaḥ /",
    "K09bsu016_u:10124": " asaṅgacakṣurbhavati buddhadarśanasamudravijñaptyavatīrṇaḥ /",
    "K09bsu016_u:10125": " sarvadharmatattvavibhutvaprabhāvito bhavati sarvalokaṃ paritoṣayitvā /",
    "K09bsu016_u:10126": " suprayukto bhavati yathāvaddharmanayapratilābheṣu /",
    "K09bsu016_u:10127": " idaṃ kulaputra bodhisattvānāṃ samantāvabhāsaprabhāgarbhaṃ nāma pañcamaṃ bodhisattvajanma //",
    "K09bsu016_u:10128": " tatra kulaputra katamadbodhisattvānāṃ sarvatathāgatakulagotrasaṃbhavagarbhaṃ nāma ṣaṣṭhaṃ bodhisattvajanma?",
    "K09bsu016_u:10129": " iha kulaputra bodhisattvo jāto bhavati tathāgatakule 'nujāto bhavati,",
    "K09bsu016_u:10130": " tathāgatavaṃśe niṣpanno bhavati sarvabuddhadharmanayamukheṣu,",
    "K09bsu016_u:10131": " viśuddho bhavatyatītānāgatapratyutpannatathāgatamahāpraṇidhāneṣu /",
    "K09bsu016_u:10132": " ekadhanakuśalamūlo bhavati sarvatathāgatakuśalamūleṣu /",
    "K09bsu016_u:10133": " ekaśarīro bhavati sarvabuddhaiḥ /",
    "K09bsu016_u:10134": " lokottaragāmī śukladharmaiḥ /",
    "K09bsu016_u:10135": " mahātmadharmavihārī bhavati buddhādhiṣṭhānadarśanasamādhau /",
    "K09bsu016_u:10136": " sattvaviśuddhidharmapratipanno bhavati yathākāle /",
    "K09bsu016_u:10137": " apratiprasrabdhapratibhāno bhavati buddhadharmaparipṛcchāsu /",
    "K09bsu016_u:10138": " idaṃ kulaputra bodhisattvānāṃ sarvatathāgatakulagotrasaṃbhavagarbhaṃ nāma ṣaṣṭhaṃ bodhisattvajanma //",
    "K09bsu016_u:10139": " tatra kulaputra katamadbodhisattvānāṃ tathāgatabalāvabhāsālokālaṃkāragarbhaṃ nāma saptamaṃ bodhisattvajanma?",
    "K09bsu016_u:10140": " iha kulaputra bodhisattvo buddhabalapraveśāvabhāse na nivartate buddhakṣetragamaneṣu /",
    "K09bsu016_u:10141": " na pratyudāvartate nānābodhisattvaguṇasamudropasthānāya /",
    "K09bsu016_u:10142": " na paritrasyati sarvadharmamāyāgatayathābhūtajñānena /",
    "K09bsu016_u:10143": " svapnopamaṃ sarvalokaṃ pratividhyati /",
    "K09bsu016_u:10144": " pratibhāsopamaṃ sarvarūpavijñaptyadhiṣṭhānamabhinirharati /",
    "K09bsu016_u:10145": " nirmitopamābhijñāvikurvitavaśitāprāpto bhavati /",
    "K09bsu016_u:10146": " chāyopamaṃ sarvabhavagatyupapattiṣu mukhaṃ saṃdarśayati /",
    "K09bsu016_u:10147": " pratiśrutkopamāni sarvatathāgatadharmacakrāṇi prajānāti /",
    "K09bsu016_u:10148": " dharmadhātunayanirdeśaparamapāramitāprāpto bhavati nānārthopāyanayanirdeśaprayuktaḥ /",
    "K09bsu016_u:10149": " idaṃ kulaputra bodhisattvānāṃ tathāgatabalāvabhāsālokālaṃkāragarbhaṃ nāma saptamaṃ bodhisattvajanma //",
    "K09bsu016_u:10150": " tatra kulaputra katamadbodhisattvānāṃ samantajñānamukhavyavacārapariniṣpattisaṃbhavagarbhaṃ nāmāṣṭamaṃ bodhisattvajanma?",
    "K09bsu016_u:10151": " iha kulaputra bodhisattvaḥ kumārabhūta eva bodhisattvavyavasthānavyavasthito bhavati,",
    "K09bsu016_u:10152": " yatra pratiṣṭhāya sarvajñajñānanayaṃ vyavacārayati /",
    "K09bsu016_u:10153": " ekaikatra jñānanayamukhe 'prameyāḥ kalpāḥ kṣayaṃ vrajeyuraprameyaṃ bodhisattvagocaraṃ nirdiśataḥ /",
    "K09bsu016_u:10154": " sarvabodhisattvasamādhiṣu ca vaśī bhavati paramapāramitāprāptaḥ /",
    "K09bsu016_u:10155": " praticittakṣaṇaṃ sarvacittakṣaṇeṣu daśadiganabhilāpyabuddhakṣetragatānāṃ tathāgatānāṃ pādamūleṣūpapadyate /",
    "K09bsu016_u:10156": " asaṃbhinnaiścārambaṇairasaṃbhinnān samādhīn samāpadyate /",
    "K09bsu016_u:10157": " asaṃbhinneṣu ca dharmeṣu asaṃbhinnajñānavaśitāṃ saṃdarśayati /",
    "K09bsu016_u:10158": " aparyantāni cārambaṇāni anārambaṇe dhātāvavakrāmati /",
    "K09bsu016_u:10159": " parīttaiścārambaṇairanantanirdeśabhūmimavatarati /",
    "K09bsu016_u:10160": " aprameyāṃ ca dharmatāṃ parīttāṃ mahadgatāṃ vā pratividhyati /",
    "K09bsu016_u:10161": " vijñaptisamaṃ ca sarvalokamavatarati /",
    "K09bsu016_u:10162": " sarvadharmārambaṇāni (Gv 288)",
    "K09bsu016_u:10163": " sarvavijñaptipathāṃśca bhāvanayā anugacchati /",
    "K09bsu016_u:10164": " idaṃ kulaputra bodhisattvānāṃ samantajñānamukhavyavacāraṇapariniṣpattisaṃbhavagarbhaṃ nāmāṣṭamaṃ bodhisattvajanma //",
    "K09bsu016_u:10165": " tatra kulaputra katamadbodhisattvānāṃ dharmadhātunirmāṇavyūhagarbhaṃ nāma bodhisattvajanma?",
    "K09bsu016_u:10166": " iha kulaputra bodhisattvaḥ sarvatra cittakṣaṇe nānāvyūhāni buddhakṣetrāṇi adhitiṣṭhati /",
    "K09bsu016_u:10167": " sattvanirmāṇe vaiśāradyaparamapāramitāprāptaśca bhavati /",
    "K09bsu016_u:10168": " buddhanirmāṇakauśalyaprāptaśca bhavati /",
    "K09bsu016_u:10169": " dharmanirmāṇavaiśāradyaviśuddhaśca bhavati /",
    "K09bsu016_u:10170": " asaṅgavaradharmadhātugocaraśca bhavati /",
    "K09bsu016_u:10171": " yathāśayasarvakāyavijñaptyadhiṣṭhānakuśalaśca bhavati /",
    "K09bsu016_u:10172": " acintyasattvavinayakauśalyagataśca bhavati /",
    "K09bsu016_u:10173": " nānācaryābhisaṃbodhisaṃdarśakaśca bhavati /",
    "K09bsu016_u:10174": " anāvaraṇasarvajñatāmārgābhinirhārakuśalaśca bhavati /",
    "K09bsu016_u:10175": " tadanantaraṃ dharmacakrapravartanakauśalyaṃ saṃdarśayati /",
    "K09bsu016_u:10176": " anantamadhyasattvavinayopāyābhinirhārakuśalaśca bhavati /",
    "K09bsu016_u:10177": " kālaprāpte sattvavinaye sadāsamāhitaśca bhavati vairocanajñānagarbhakośaḥ /",
    "K09bsu016_u:10178": " idaṃ kulaputra bodhisattvānāṃ dharmadhātunirmāṇavyūhagarbhaṃ nāma navamaṃ bodhisattvajanma //",
    "K09bsu016_u:10179": " tatra kulaputra katamadbodhisattvānāṃ tathāgatabhūmyākramaṇavegagarbhaṃ nāma daśamaṃ bodhisattvajanma?",
    "K09bsu016_u:10180": " iha kulaputra bodhisattvo vivikto bhavati sarvatryadhvatathāgataikībhāvaviṣaye /",
    "K09bsu016_u:10181": " sarvalokadhātvānantaryaviṣayaṃ cāvatarati /",
    "K09bsu016_u:10182": " sarvasattvānāṃ pūrvāntāparāntacyutyupapattiṣu cittānantaryotpādaṃ jānāti /",
    "K09bsu016_u:10183": " sarvabodhisattvānāṃ caryājñānānantaryaviṣayaṃ prajānāti /",
    "K09bsu016_u:10184": " atītānāgatapratyutpannānāṃ ca sarvabuddhānāmabhisaṃbodhānantaryaṃ prajānāti /",
    "K09bsu016_u:10185": " sarvadharmāṇāṃ copakārakauśalyānantaryaṃ prajānāti /",
    "K09bsu016_u:10186": " sarvakalpasaṃvartavivartakalpānāṃ ca pūrvāntāparāntapratyuatpannānāṃ sanāmnāṃ sopadeśānāmānantaryaṃ prajānāti /",
    "K09bsu016_u:10187": " yathāparipāciteṣu ca sattveṣu yathākālaprāpteṣu abhisaṃbodhivyūhavibuddhyanaviṣayasaṃdarśanādhiṣṭhānajñānamabhinirharati /",
    "K09bsu016_u:10188": " sarvabuddhotpādeṣu cābhisaṃbodhyupanayanadharmacakrapravartanakauśalyanayānantaryatāṃ saṃdarśayati anantasattvadhātuvinayopāyābhinirhārakauśalyena",
    "K09bsu016_u:10189": " idaṃ kulaputra bodhisattvānāṃ tathāgatabhūmyākramaṇavegagarbhaṃ nāma daśamaṃ bodhisattvajanma //",
    "K09bsu016_u:10190": " imāni kulaputra bodhisattvānāṃ daśa bodhisattvajanmāni yeṣu bodhisattvā jāyante upapadyante samarjayanti saṃvardhayanti pratipūrayanti saṃbhavanti parisaṃbhavanti pariniṣpadyante /",
    "K09bsu016_u:10191": " sarvakṣetraniravaśeṣānubodhāyaikavyūhālaṃkārasamudācārānadhitiṣṭhanti /",
    "K09bsu016_u:10192": " sattvadhātunayāpratiprasrambhaṇāya aparāntakoṭīgatakalpādhiṣṭhānānadhitiṣṭhante /",
    "K09bsu016_u:10193": " sarvadharmasamudranānārambaṇānekavicitranānāparaṃparānirdeśānantadharmaparaṃparāsroto 'bhisaṃbudhyante /",
    "K09bsu016_u:10194": " acintyāṃ buddhavṛṣabhitāṃ dharmadhātuparamākāśadhātuparyavasānāṃ saṃdarśayanti /",
    "K09bsu016_u:10195": " aprameyasattvacaryānānātvasamudreṣu paripākavinayasaṃgṛhīteṣu dharmacakrapravartanaṃ saṃdarśayanti /",
    "K09bsu016_u:10196": " sarvalokadhātūn buddhotpādāvirahitānadhitiṣṭhanti /",
    "K09bsu016_u:10197": " sarvadharmameghānanabhilāpyasvarāṅgasamudraviśuddhiṃ sarvārambaṇeṣu pravartamānāṃ vijñapayanti /",
    "K09bsu016_u:10198": " aprameyavihāritāyāmanāvaraṇagatiṃ gatāḥ sarvadharmaruciravyūhāni bodhisattvamaṇḍalāni prabhāvayanti /",
    "K09bsu016_u:10199": " yathāśayādhimuktiṣu (Gv 289)",
    "K09bsu016_u:10200": " sattveṣu aprameyabuddhabhūmyanugatasarvalokapariniṣpādanārthamanantamadhyaṃ dharmakoṣaṃ saṃprakāśayanti //",
    "K09bsu016_u:10201": " atha khalu sutejomaṇḍalaratiśrīrlumbinīvanadevatā tasyāṃ velāyāmetameva bodhisattvajanmārthamabhidyotayantī",
    "K09bsu016_u:10202": " buddhādhiṣṭhānena daśa diśo vyavalokya sudhanaṃ śreṣṭhidārakaṃ gāthābhiradhyabhāṣata -",
    "K09bsu016_u:10203": " adhyāśayena vimalena anāvilena paśyanti ye jina na jātu bhavanti tṛptāḥ /",
    "K09bsu016_u:10204": " sarvān jināna aparāntaviyūhameghān praṇidhyenti te prathamajanmasthitāḥ sumedhāḥ // 1 //",
    "K09bsu016_u:10205": " sarvatriyadhvagamaśeṣa spharitva lokaṃ kṣetrāṇi sarva tatha dharma tathaiva buddhān /",
    "K09bsu016_u:10206": " sattvapramokṣapraṇidhānaviyūhacittaṃ janmaṃ dvitīyamidamuktamacintiyānām // 2 //",
    "K09bsu016_u:10207": " ye dharmamegha pibamāna na jātu tṛptāḥ nidhyaptimānasa triyadhvaasaṅgakāyāḥ /",
    "K09bsu016_u:10208": " ākāśadhātuvimalā samacittakāyāḥ janmaṃ tṛtīyamidamapratimaṃ hi teṣām // 3 //",
    "K09bsu016_u:10209": " ye te mahākaruṇasāgaramotaranti adhyāśayairvajirasārasumerukalpaiḥ /",
    "K09bsu016_u:10210": " sarvajñatānayasamudra viśāhamānāḥ teṣāṃ caturthamiha janma nararṣabhāṇām // 4 //",
    "K09bsu016_u:10211": " ye maitrayā daśasu dikṣu jagatspharitvā abhinirharantyamalapāramitāsamudrān /",
    "K09bsu016_u:10212": " paripācayanti jagu dharmaprabhābhiranta imu janmu pañcamu mahāpuruṣāṇa teṣām // 5 //",
    "K09bsu016_u:10213": " dharmasvabhāvapratividdha asaṅgacittāḥ traiyadhvikāpratimabuddhakulābhijātāḥ /",
    "K09bsu016_u:10214": " ye dharmadhātunayasāgaramotaranti ṣaṣṭhaṃ idaṃ vipula janma vidūna teṣām // 6 //",
    "K09bsu016_u:10215": " ye dharmakāya pariśuddha asaṅgacittāḥ kṣetrāṇyaśeṣatu spharitva svakaiḥ śarīraiḥ /",
    "K09bsu016_u:10216": " (Gv 290)",
    "K09bsu016_u:10217": " niḥśeṣabuddhabalatānugamapraviṣṭā janmātha saptamamacintyamidaṃ budhānām // 7 //",
    "K09bsu016_u:10218": " ye jñānasāgaranaye vaśitānuyātāḥ sarvajñatānayamukhaṃ vyavacārayanti /",
    "K09bsu016_u:10219": " sarvaṃ samādhinayasāgara otaranti janmāṣṭamaṃ matamidaṃ tathatāśrayāṇām // 8 //",
    "K09bsu016_u:10220": " ye dharmakṣetraprasarān pariśodhayanti ye sarvasattvaparipākanaprayuktāḥ /",
    "K09bsu016_u:10221": " bauddhā vikurvitaviyūha vidarśayanti teṣāmidaṃ navamu janma mahāśayānām // 9 //",
    "K09bsu016_u:10222": " ye te yathābala jināna tathā praviṣṭāḥ sarvajñatāvipulavegavivardhamānāḥ /",
    "K09bsu016_u:10223": " ye dharmadhātutalabhedanayeṣvasaṅgāsteṣāmidaṃ daśamu janmu jinaurasānām // 10 //",
    "K09bsu016_u:10224": " ebhiḥ kulaputra bodhisattvo daśabhirjanmabhistathāgatakule jāta evamālokakaro bhavati sarvasattvānām /",
    "K09bsu016_u:10225": " api tu khalu punaḥ kulaputra ahamaprameyakalpasarvārambaṇabodhisattvajanmavikurvitasaṃdarśanasya bodhisattvavimokṣasya lābhinī /",
    "K09bsu016_u:10226": " āha - ka etasya devate aprameyakalpasarvārambaṇabodhisattvajanmavikurvitasaṃdarśanasya bodhisattvavimokṣasya viṣayaḥ?",
    "K09bsu016_u:10227": " āha - ahaṃ kulaputra sarvabodhisattvajanmasaṃdarśanopasaṃkramaṇapraṇidhānapariniṣpannā /",
    "K09bsu016_u:10228": " sā khalvahaṃ kulaputra bhagavato vairocanasya vipulaṃ janmasamudramavatarāmi /",
    "K09bsu016_u:10229": " yaduta asyāṃ trisāhasramahāsāhasrāyāṃ lokadhātau bodhisattvajanma avataramāṇā bhāgavatyāṃ",
    "K09bsu016_u:10230": " cāturdvīpikāyāmiha jambudvīpe lumbinīvane bodhisattvajanmasaṃdarśane pūrvapraṇidhānopapannā /",
    "K09bsu016_u:10231": " sā ahamiha bodhisattvajanmānusmṛtiṃ bhāvayamānā viharāmi /",
    "K09bsu016_u:10232": " tasyā mameha viharantyā varṣaśatena bhagavāṃstuṣitabhavanāccyaviṣyatīti //",
    "K09bsu016_u:10233": " athāsmin lumbinīvane daśa pūrvanimittāni prādurbabhūvuḥ /",
    "K09bsu016_u:10234": " katamāni daśa?",
    "K09bsu016_u:10235": " yaduta - sarvamidaṃ lumbinīvana samaṃ saṃsthitamapagatanimnonnataviṣamamapagataśvabhraprapātam /",
    "K09bsu016_u:10236": " idaṃ prathamaṃ pūrvanimittaṃ prādurabhūt /",
    "K09bsu016_u:10237": " punaḥ sarvamidaṃ lumbinīvanamutpasannaśarkarakaṭhallamapagatasthāṇukaṇṭakaṃ vajrapṛthivītalasaṃsthānamanekaratnābhikīrṇaṃ samavasthitam /",
    "K09bsu016_u:10238": " idaṃ dvitīyaṃ pūrvanimittaṃ prādurabhūt /",
    "K09bsu016_u:10239": " punaḥ sarvamidaṃ lumbinīvanaṃ sarvaratnadrumaśālatālapaṅktisuvibhaktālaṃkāraṃ samavāsthiṣata /",
    "K09bsu016_u:10240": " idaṃ tṛtīyaṃ pūrvanimittaṃ prādurabhūt /",
    "K09bsu016_u:10241": " punaḥ sarvamidaṃ lumbinīvanaṃ divyasamatikrāntagandhāṅkuraprarūḍhaṃ sarvacūrṇakośasaṃbhūtaṃ",
    "K09bsu016_u:10242": " sarvadhvajameghapaṭalamaṇḍalajātaṃ gandhamaṇivigrahavṛkṣamūlaparisaṃsthāpitālaṃkāraṃ samavāsthiṣata /",
    "K09bsu016_u:10243": " idaṃ caturthaṃ pūrvanimittaṃ prādurabhūt /",
    "K09bsu016_u:10244": " punaḥ sarvamidaṃ lumbinīvanaṃ vividhadivyapuṣpamālyābharaṇakośanirvṛttasarvālaṃkāraparipūrṇaṃ samavāsthiṣata /",
    "K09bsu016_u:10245": " idaṃ pañcamaṃ pūrvanimittaṃ prādurabhūt /",
    "K09bsu016_u:10246": " (Gv 291) punaḥ sarvasminniha lumbinīvane sarvavṛkṣeṣu mahāmaṇiratnakośā abhinirvṛttāḥ /",
    "K09bsu016_u:10247": " idaṃ ṣaṣṭhaṃ pūrvanimittaṃ prādurabhūt /",
    "K09bsu016_u:10248": " punaḥ sarvasminniha lumbinīvane sarvanalinīṣu sarvāṇi jalajaratnapuṣpāṇi śuṅgībhūtāni dharaṇitalādabhyudgamya vārisamudgatāni samavāsthiṣanta",
    "K09bsu016_u:10249": " idaṃ saptamaṃ pūrvanimittaṃ prādurabhūt /",
    "K09bsu016_u:10250": " punaryāvanta iha lokadhātau kāmāvacarā rūpāvacarāśca devaputrā nāgayakṣagandharvāsuragaruḍakinnaramahoragā lokendrajagadindrā vā,",
    "K09bsu016_u:10251": " te 'pyasmin lumbinīvane sarve kṛtāñjalipuṭāḥ sthitā abhūvan /",
    "K09bsu016_u:10252": " idamaṣṭamaṃ pūrvanimittaṃ prādurabhūt /",
    "K09bsu016_u:10253": " punaryāvanta iha cāturdvīpikāyāṃ lokadhātau devakanyā vā nāgakanyā vā yakṣagandharvāsuragaruḍakinnaramahoragakanyā vā,",
    "K09bsu016_u:10254": " tāḥ sarvāḥ pramuditamānasāḥ sarvapūjāvidhiparigṛhītahastāḥ plakṣaśākhābhimukhāḥ praṇatakāyāḥ sthitā abhūvan /",
    "K09bsu016_u:10255": " idaṃ navamaṃ pūrvanimittaṃ prādurabhūt /",
    "K09bsu016_u:10256": " punardaśabhyo digbhyaḥ sarvatathāgatānāṃ nābhimaṇḍalebhyo niścaramāṇā bodhisattvajanmavikurvitapradīpā",
    "K09bsu016_u:10257": " nāma raśmayo niścaritvā sarvamidaṃ lumbinīvanamavabhāsya tiṣṭhanti sma /",
    "K09bsu016_u:10258": " teṣu ca sarvaraśmimukhamaṇḍaleṣu teṣāṃ sarvatathāgatānāṃ janmavikurvitāni pratibhāsaprāptāni saṃdṛśyante sma /",
    "K09bsu016_u:10259": " saṃprasavavikurvitāḥ sarvabodhisattvaguṇāśca buddhasvarasaṃprayuktāstebhyo raśmimukhamaṇḍalebhyo niścaramāṇāḥ śrūyante sma /",
    "K09bsu016_u:10260": " idaṃ daśamaṃ pūrvanimittaṃ prādurabhūt /",
    "K09bsu016_u:10261": " imāni daśa pūrvanimittāni prādurbhūtāni bodhisattvajanmakālasamaye pratyupasthite,",
    "K09bsu016_u:10262": " yeṣāṃ prādurbhāvādvitarkamabhavat sarvalokendrāṇāṃ bodhisattvo janiṣyata iti /",
    "K09bsu016_u:10263": " sā khalu punarahaṃ kulaputra eṣāṃ daśānāṃ pūrvanimittānāṃ darśanādacintyaṃ prītivegaṃ pratilabhe //",
    "K09bsu016_u:10264": " punaraparaṃ kulaputra māyādevyāḥ kapilavastuno mahānagarānniṣkramantyā iha lumbinīvane daśa mahāvabhāsapūrvanimittāni prādurabhūvan,",
    "K09bsu016_u:10265": " yeṣāṃ prādurbhāvādaprameyāṇāṃ sattvānāṃ sarvajñatādharmālokaprītivegā vivardhitāḥ /",
    "K09bsu016_u:10266": " katame daśa?",
    "K09bsu016_u:10267": " yaduta - dharaṇītalagateṣu sarvaratnakūṭāgāragarbheṣvavabhāsaḥ prādurbhūtaḥ /",
    "K09bsu016_u:10268": " sarvagandhakusumamukuleṣvavabhāsaḥ prādurbhūtaḥ /",
    "K09bsu016_u:10269": " aśeṣaratnapadmamukuleṣu vikasamāneṣu sarvapatrebhyo 'vabhāsaḥ prādurbhūtaḥ,",
    "K09bsu016_u:10270": " madhuraśca sujātajātaśabda ebhyo niścarati sma /",
    "K09bsu016_u:10271": " yaśca daśasu dikṣu bodhisattvānāṃ prathamacittotpādāvabhāsaḥ,",
    "K09bsu016_u:10272": " sa idaṃ lumbinīvanamavabhāsya abhyuditaḥ /",
    "K09bsu016_u:10273": " yacca daśasu dikṣu bodhisattvānāṃ sarvabodhisattvabhūmyākramaṇāvabhāsavikurvitam,",
    "K09bsu016_u:10274": " tadiha lumbinīvane prādurabhūt /",
    "K09bsu016_u:10275": " yaśca daśasu dikṣu bodhisattvānāṃ sarvapāramitāpariniṣpattijñānādhigamālokāvabhāsaḥ,",
    "K09bsu016_u:10276": " sa iha lumbinīvane prādurbabhūva /",
    "K09bsu016_u:10277": " yaśca daśasu dikṣu bodhisattvānāṃ sarvapraṇidhānavaśitājñānālokāvabhāsaḥ,",
    "K09bsu016_u:10278": " sa iha lumbinīvane prādurbabhūva /",
    "K09bsu016_u:10279": " yaśca daśasu dikṣu sarvabodhisattvānāṃ paripākavinayajñānālokāvabhāsaḥ,",
    "K09bsu016_u:10280": " sa iha lumbinīvane prādurbabhūva /",
    "K09bsu016_u:10281": " yaśca daśasu dikṣu sarvabodhisattvānāṃ dharmadhātunayajñānādhigamālokāvabhāsaḥ,",
    "K09bsu016_u:10282": " sa iha lumbinīvane prādurbabhūva /",
    "K09bsu016_u:10283": " yaśca daśasu dikṣu sarvabodhisattvānāṃ buddhavikurvitajanmābhiniṣkramaṇabodhivibudhyanajñānādhigamālokāvabhāsaḥ,",
    "K09bsu016_u:10284": " sa iha lumbinīvane prādurbabhūva /",
    "K09bsu016_u:10285": " imāni daśa mahāvabhāsanimittāni prādurbabhūvuḥ,",
    "K09bsu016_u:10286": " yairanantamadhyānāṃ bodhisattvānāṃ cittāśayagahanāndhakārāṇyavabhāsitāni //",
    "K09bsu016_u:10287": " (Gv 292)",
    "K09bsu016_u:10288": " tatra kulaputra māyāyā devyāḥ plakṣadrumanilayagatāyāḥ saṃnipatitānāṃ sarvalokendrāṇāṃ",
    "K09bsu016_u:10289": " sarvakāmadhātukānāṃ ca devaputrāṇāṃ sāpsarogaṇadevakanyāparivārāṇāṃ saṃnipatitānāṃ",
    "K09bsu016_u:10290": " sarveṣāṃ ca rūpāvacarāṇāṃ devaputrāṇāṃ nirāmagandhānāṃ sarveṣāṃ ca devanāgayakṣagandharvāsuragaruḍakinnaramahoragāṇāṃ",
    "K09bsu016_u:10291": " saparivārāṇāṃ saṃnipatitānāṃ bodhisattvapūjāsaṃprayuktānāṃ māyādevyāstejasā śriyā",
    "K09bsu016_u:10292": " varṇena rūpeṇa sarvapūjāvyūhāḥ kāyāścāvabhāsitā babhūvuḥ,",
    "K09bsu016_u:10293": " asyāṃ ca trisāhasramahāsāhasrāyāṃ lokadhātau yāḥ prabhāḥ,",
    "K09bsu016_u:10294": " tā api sarvā grastāścābhibhūtāścābhūvan /",
    "K09bsu016_u:10295": " sarvaromavivaravisṛtāśca māyādevyāḥ prabhāvabhāsāstadanyābhiḥ prabhābhiranupahatā",
    "K09bsu016_u:10296": " anāvṛtā apravyāhṛtā asaṅgāḥ sarvadiśaḥ spharitvā sarvāṇi nairayikāṇi duḥkhāni sarvāṇi",
    "K09bsu016_u:10297": " tairyagyonikāni duḥkhāni sarvāṇi ca yāmalaukikāni duḥkhāni sarvabhavagatiparyāpannānāṃ",
    "K09bsu016_u:10298": " ca sattvānāṃ sarvaduḥkhāni saṃkleśāṃśca praśamayitvā tiṣṭhanti bhāsante tapanti virocante sma /",
    "K09bsu016_u:10299": " idaṃ kulaputra bodhisattvasya lumbinīvane prathamaṃ janmavikurvitam //",
    "K09bsu016_u:10300": " punaraparaṃ kulaputra yasmin samaye māyāyā devyāḥ kukṣau sarvāvatīyaṃ trisāhasramahāsāhasrā lokadhāturantargatā pratibhāsaprāptā saṃdṛśyate",
    "K09bsu016_u:10301": " tasyāṃ ca trisāhasramahāsāhasrāyāṃ lokadhātau koṭīśatacāturdvīpikānāṃ lokadhātūnāṃ",
    "K09bsu016_u:10302": " sarve jambudvīpeṣu nānānāmadheyāsu rājadhānīṣu nānānāmadheyeṣu vanaṣaṇḍeṣu nānāvṛkṣamūleṣu",
    "K09bsu016_u:10303": " māyādevī upagatā evameva saṃdṛśyate sma sarvalokendraparivṛtā bodhisattvajanmapratyupasthānā",
    "K09bsu016_u:10304": " acintyena bodhisattvajananījñānavikurvitena /",
    "K09bsu016_u:10305": " idaṃ kulaputra bodhisattvasya lumbinīvane dvitīyaṃ janmavikurvitam //",
    "K09bsu016_u:10306": " punaraparaṃ kulaputra māyāyā devyāḥ sarvaromavivarebhya ekaikasmādromamukhādyāvanto bhagavatā pūrvaṃ bodhisattvacaryāṃ caratā tathāgatā ārāgitāḥ satkṛtā gurukṛtā mānitā pūjitāḥ,",
    "K09bsu016_u:10307": " te sarve saṃdṛśyante sma /",
    "K09bsu016_u:10308": " yaśca taistathāgatairdharmo deśitaḥ,",
    "K09bsu016_u:10309": " sa sarvastebhyo romavivarebhyo buddhasvarāṅgasaṃprayukto nikhilena śrūyate sma /",
    "K09bsu016_u:10310": " tadyathāpi nāma vārirāśe rajasi kanakaparamāṇurajasi vā ādarśamaṇḍale vā svacche",
    "K09bsu016_u:10311": " suprasanne vā udake gaganamaṇḍalamādityacandrajyotigrahagaṇapratimaṇḍitaṃ gambhīrameghapaṭalanigarjitanirghoṣapratibhāsaprāptaṃ saṃdṛśyate sma,",
    "K09bsu016_u:10312": " evameva kulaputra māyāyā devyāḥ sarvaromamukhamaṇḍaleṣu pūrvatathāgatavikurvitāni saṃdṛśyante sma sarvadharmadeśanānirghoṣāṇi /",
    "K09bsu016_u:10313": " idaṃ kulaputra bodhisattvasya lumbinīvane tṛtīyaṃ janmavikurvitam //",
    "K09bsu016_u:10314": " punaraparaṃ kulaputra māyāyā devyāḥ sarvakāyātsarvaromamukhamaṇḍalebhya ekaikasmādromavivarādyāvatsu",
    "K09bsu016_u:10315": " sarvakṣetreṣu yāvatsu lokadhātusamudreṣu yāvatsu lokadhātuvaṃśeṣu yāvatsu lokadhātusaṃjñāgateṣu",
    "K09bsu016_u:10316": " bhagavān bodhisattvacārikāmakārṣīt /",
    "K09bsu016_u:10317": " yatpratiṣṭhāneṣu kṣetreṣu yatsaṃsthāneṣu yadvyūheṣu yaccharīreṣu yatparvatālaṃkāreṣu",
    "K09bsu016_u:10318": " yadgrāmanagaranigamajanapadapaṭṭanālaṃkāreṣu yadudyānanadīhṛdataḍāgasāgarālaṃkāreṣu",
    "K09bsu016_u:10319": " yadgaganameghālaṃkāreṣu yatsattvanilayeṣu yadyānanirdeśeṣu yatkalpanāmasaṃkhyāsu",
    "K09bsu016_u:10320": " yadbuddhotpādaprabhaveṣu yadviśuddhiparameṣu yathāyuḥpramāṇasattveṣu yathālokajanmopapattiṣu",
    "K09bsu016_u:10321": " yathāsattvasamavadhāneṣu yathākalyāṇamitrasaṃniśrayeṣu yathākuśaladharmaprayogeṣu",
    "K09bsu016_u:10322": " yathādharmapratipatyabhiyogeṣu (Gv 293)",
    "K09bsu016_u:10323": " buddhakṣetreṣu bodhisattvacārikāmacaran,",
    "K09bsu016_u:10324": " te sarve buddhakṣetraprasarā māyāyā devyāḥ sarvaromamukhebhyaḥ saṃdṛśyante sma /",
    "K09bsu016_u:10325": " yāvadbhiśca kāyairbhagavān pūrvaṃ bodhisattvacārikāmakārṣīdavivartyasthānaprāptaḥ,",
    "K09bsu016_u:10326": " yairākārairyairvihārairyaiḥ paribhogairyaiḥ sukhaduḥkhapratisaṃvedībhiryeṣu jātiparivarteṣu,",
    "K09bsu016_u:10327": " tatsarvamekaikasmin romavivare saṃdṛśyate sma /",
    "K09bsu016_u:10328": " sarveṣu ca teṣu tāsu tāsūpapattiṣu māyādevī bodhisattvasya jananī babhūva /",
    "K09bsu016_u:10329": " sarve ca te bodhisattvakāyā māyāyā devyā romavivareṣu vikurvitapratibhāsaprāptāḥ saṃdṛśyante sma /",
    "K09bsu016_u:10330": " idaṃ kulaputra bodhisattvasya lumbinīvane caturthaṃ janmavikurvitam //",
    "K09bsu016_u:10331": " punaraparaṃ kulaputra yāvadbhiḥ kāyairbhagavān pūrvaṃ bodhisattvacārikāmacarat yadvarṇairyatsaṃsthānairyadākārairyatparibhogairyatsukhaduḥkhapratisaṃvedībhiryajjātiparivartaiḥ,",
    "K09bsu016_u:10332": " te sarve māyāyā devyāḥ kāye sarvaromamukheṣu pratibhāsaprāptāḥ saṃdṛśyante sma /",
    "K09bsu016_u:10333": " idaṃ kulaputra lumbinīvane bodhisattvasya pañcamaṃ janmavikurvitam //",
    "K09bsu016_u:10334": " punaraparaṃ kulaputra yāvanto bhagavatā pūrvaṃ bodhisattvacārikāṃ caratā duṣkaraparityāgāḥ parityaktāḥ,",
    "K09bsu016_u:10335": " hastapādaparityāgā vā karṇanāsāparityāgā vā jihvādaṃṣṭrāparityāgā vā nayanottamāṅgaparityāgā",
    "K09bsu016_u:10336": " vā māṃsaśoṇitaparityāgā vā asthimajjāparityāgā vā vakṣohṛdayaparityāgā vā chavicarmaparityāgā",
    "K09bsu016_u:10337": " vā bāhyādhyātmikavastuparityāgā vā putraduhitṛbhāryāparityāgā vā ātmabhāvaparityāgā",
    "K09bsu016_u:10338": " vā bhogaratnaparityāgā vā grāmanagaranigamajanapadarāṣṭrarājadhānīparityāgā vā dhanadhānyakośakoṣṭhāgāraparityāgā",
    "K09bsu016_u:10339": " vā maṇimuktāvaiḍūryaśaṅkhaśilāpravālajātarūparajataparityāgā vā vividharatnābharaṇaparityāgā",
    "K09bsu016_u:10340": " vā śayyāsanaparityāgā vā gṛhavimānaparityāgā vā sarvopabhogaparityāgā vā,",
    "K09bsu016_u:10341": " te ca dāyakabodhisattvavigrahakāyai rūpaiḥ parityajanti sma /",
    "K09bsu016_u:10342": " te ca pratigrāhakāyai rūpaiḥ pratigṛhṇanti sma /",
    "K09bsu016_u:10343": " tāni ca deśavastūni yāni parityaktāni,",
    "K09bsu016_u:10344": " te ca deśapradeśāḥ,",
    "K09bsu016_u:10345": " te ca bodhisattvaparivārāḥ,",
    "K09bsu016_u:10346": " sarve te māyāyā devyāḥ sarvaromavivarebhyaḥ pratibhāsaprāptāḥ saṃdṛśyante sma /",
    "K09bsu016_u:10347": " idaṃ kulaputra lumbinīvane bodhisattvasya ṣaṣṭhaṃ janmavikurvitam //",
    "K09bsu016_u:10348": " punaraparaṃ kulaputra ....................... lumbinīvanaṣaṇḍe samavasṛtā abhijātajagadvijñānā prādurabhavat /",
    "K09bsu016_u:10349": " idaṃ kulaputra lumbinīvane bodhisattvasya saptamaṃ janmavikurvitam //",
    "K09bsu016_u:10350": " punaraparaṃ kulaputra yāvantaḥ sarvadevendrabhavanavyūhaparibhogasamatikrāntāḥ sarvanāgayakṣagandharvāsuragaruḍakinnaramahoragamanuṣyendrabhavanavyūhaparibhogasamatikrāntāḥ",
    "K09bsu016_u:10351": " sarvabodhisattvaparibhogāḥ,",
    "K09bsu016_u:10352": " yaduta sarvamaṇirājakūṭāgāraparibhogā vā maṇirājavimānaparibhogā vā maṇirājajālaparibhogā",
    "K09bsu016_u:10353": " vā maṇirājavigrahaparibhogā vā maṇirājabimbaparibhogā vā maṇirājavyūhā vā sarvābharaṇaparibhogā",
    "K09bsu016_u:10354": " vā sarvagandharājaparibhogā vā śubhāpratikūlasarvārambaṇaparibhogā vā,",
    "K09bsu016_u:10355": " te sarve māyāyā devyāḥ kukṣeranyonyāsaṃbhinnā niścaritvā iha lumbinīvane samantavyūhāḥ samavāsthiṣanta /",
    "K09bsu016_u:10356": " idaṃ kulaputra lumbinīvane bodhisattvasyāṣṭamaṃ janmavikurvitam //",
    "K09bsu016_u:10357": " (Gv 294)",
    "K09bsu016_u:10358": " punaraparaṃ kulaputra māyāyā devyāḥ kukṣeḥ prathamataraṃ daśabuddhakṣetrānabhilāpyakoṭīniyutaśatasahasraparamāṇurajaḥsamā",
    "K09bsu016_u:10359": " bodhisattvā bhagavato vairocanasya sadṛśarūpavarṇasaṃsthānāḥ sadṛśalakṣaṇānuvyañjanālaṃkārāḥ",
    "K09bsu016_u:10360": " sadṛśaprabhāḥ sadṛśaraśmipramuñcanāḥ sadṛśaliṅgalīlāḥ sadṛśavikramāḥ sadṛśavirocanavikurvitāḥ",
    "K09bsu016_u:10361": " sadṛśaparivārāḥ sadṛśavyūhā niścaranti sma bhagavato varṇasamudrānudīrayamāṇāḥ /",
    "K09bsu016_u:10362": " idaṃ kulaputra lumbinīvane bodhisattvasya navamaṃ janmavikurvitam //",
    "K09bsu016_u:10363": " punaraparaṃ kulaputra bodhisattvasya janmakālasamaye pravṛtte māyāyā devyāḥ purastādadho",
    "K09bsu016_u:10364": " vajratalānmahāpṛthivīmabhinirbhidya sarvaratnavyūhagarbhaṃ nāma mahāmaṇiratnapadmamabhyudgatamabhūdaparājitamahāvajramaṇirājagarbhasarvamaṇirājakesararaśmivyūhaṃ",
    "K09bsu016_u:10365": " daśabuddhakṣetraparamāṇurajaḥsamapatrapaṅktisuvibhaktaṃ vividhamaṇirājapatramaṇḍalaṃ",
    "K09bsu016_u:10366": " cintāmaṇirājaviśuddhakarṇikaṃ sarvaratnavarṇāprameyakesarapaṅktivyūham,",
    "K09bsu016_u:10367": " asaṃkhyeyamaṇirājaratnavyūhajālasaṃchannamabhedyanārāyaṇavajramaṇirājendrakūṭasaṃchāditaṃ",
    "K09bsu016_u:10368": " sarvadevendrakāyaparivṛtaṃ sarvanāgendragandhameghābhipravarṣitaṃ divyapuṣpapāṇipuṭaprayuktasarvayakṣendraparivṛtaṃ",
    "K09bsu016_u:10369": " sarvagandharvendrapūrvabuddhotpādasthānamadhurarutasaṃgītinirghoṣasaṃprayuktastutimeghāviṣkṛtaṃ",
    "K09bsu016_u:10370": " nihatamānamadadarpasarvāsurendrapraṇataśarīranamaskṛtaṃ sarvagaruḍendrābhipralambitaratnapaṭṭagaganameghālaṃkārabodhisattvagaṇasaṃcodanasaṃgītisaṃprayuktaiḥ",
    "K09bsu016_u:10371": " prītimanobhiḥ sarvakinnarendraiḥ saṃprekṣitaṃ sarvamahoragendraprītisaṃbhavaprayuktanayaruciranirghoṣavyūhameghābhipravarṣitam /",
    "K09bsu016_u:10372": " idaṃ kulaputra lumbinīvane bodhisattvasya daśamaṃ janmavikurvitam //",
    "K09bsu016_u:10373": " imāni kulaputra lumbinīvane bodhisattvasya daśa janmavikurvitāni prādurabhūvan /",
    "K09bsu016_u:10374": " tataḥ paścādbodhisattvo 'cintyāpramāṇaprabhāsecanakadarśano māyāyā devyāḥ kukṣerabhyudgataḥ sūryamaṇḍalamiva gaganatalāt,",
    "K09bsu016_u:10375": " vidyutkalāpa iva meghasaṃghātāt,",
    "K09bsu016_u:10376": " sāṃdhya iva mahāghanaḥ śailaśikharāntarāt,",
    "K09bsu016_u:10377": " mahāpradīpa iva tamo 'ndhakārāt /",
    "K09bsu016_u:10378": " ityevaṃ bodhisattvo māyāyā devyāḥ kukṣerabhiniṣkramaṇaṃ saṃdarśayāmāsa māyāgatarūpavijñaptisaṃdarśanadharmatayā anāgatadharmatayā anutpādānirodhalokavijñaptisaṃdarśanadharmatayā",
    "K09bsu016_u:10379": " ityevamahaṃ kulaputra bhagavato vairocanasya janmavikurvitasamudrānavatarāmi iha lumbinīvane viharamāṇā /",
    "K09bsu016_u:10380": " yathā cāhaṃ kulaputra syāṃ bhāgavatyāṃ cāturdvīpikāyāṃ bhagavato vairocanasya janmavikurvitasamudrānavatarāmi,",
    "K09bsu016_u:10381": " tathā sarvāvatyāṃ trisāhasramahāsāhasrāyāṃ lokadhātau sarvacāturdvīpikāsu koṭīśatajambudvīpānāṃ sarvatra bhagavato vairocanasya janmavikurvitānyavatarāmi",
    "K09bsu016_u:10382": " yathā cāhaṃ kulaputra asyāṃ trisāhasramahāsāhasrāyāṃ lokadhātau sarvacāturdvīpikāsu koṭīśatajambudvīpānāṃ bhagavato vairocanasya koṭīśataṃ janmavikurvitānāmavatarāmi,",
    "K09bsu016_u:10383": " evaṃ sarvatrisāhasramahāsāhasralokadhātuparyāpannaparamāṇurajontargateṣu sarvabuddhakṣetraparamāṇurajaḥpraveśajñānānugateṣu",
    "K09bsu016_u:10384": " praticittakṣaṇamekaikena cittapraveśena buddhakṣetraparamāṇurajaḥsamāni bhagavato",
    "K09bsu016_u:10385": " vairocanasya janmavikurvitānyavatarāmi /",
    "K09bsu016_u:10386": " tadanantareṇa cittena buddhakṣetrasahasraparamāṇurajontargateṣu buddhakṣetreṣu ekaikatra buddhatatsamānyeva bodhisattvajanmavikurvitānyavatarāmi",
    "K09bsu016_u:10387": " etena nayena buddhakṣetraparamāṇurajontargateṣu (Gv 295)",
    "K09bsu016_u:10388": " buddhakṣetreṣvekaikasmin buddhakṣetre sarvāṇi bodhisattvajanmavikurvitānyavatarāmi,",
    "K09bsu016_u:10389": " na ca paryantamupaimi /",
    "K09bsu016_u:10390": " sarvaparamāṇurajaḥsu ekaikasmin paramāṇurajasi buddhakṣetraparaṃparāṇāṃ na ca paryantamupaimi sarvakṣetreṣvekaikasmin buddhakṣetre buddhasattvajanmaparaṃparāṇām",
    "K09bsu016_u:10391": " yathā ceha lokadhātau sarvāṇi bodhisattvajanmavikurvitānyavatarāmi,",
    "K09bsu016_u:10392": " tathā daśasu dikṣu anantamadhyāsu lokadhātuṣu sarvaparamāṇurajaḥsu praticittakṣaṇamekaikena",
    "K09bsu016_u:10393": " cittapraveśena sarvākārāṇi sarvabodhisattvajanmavikurvitānyavatarāmyapratiprasrabdhyadhiṣṭhānayogena //",
    "K09bsu016_u:10394": " evamukte sudhanaḥ śreṣṭhidārakaḥ sutejomaṇḍalaratiśriyaṃ lumbinīvanadevatāmevamāha",
    "K09bsu016_u:10395": " kiyaccirapratilabdhastvayāyaṃ devate aprameyakalpasarvārambaṇabodhisattvajanmavikurvitaṃ",
    "K09bsu016_u:10396": " saṃdarśayamāno bodhisattvajanmavimokṣaḥ?",
    "K09bsu016_u:10397": " āha - bhūtapūrvaṃ kulaputra atīte 'dhvani buddhakṣetrakoṭīparamāṇurajaḥsamānāṃ kalpānāṃ",
    "K09bsu016_u:10398": " pareṇa parataramīśvaraguṇāparājitadhvajo nāma tathāgato 'rhan samyaksaṃbuddho loka",
    "K09bsu016_u:10399": " udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṃ",
    "K09bsu016_u:10400": " buddho bhagavān samantaratnāyāṃ lokadhātau samāpadyate kalpe 'śītibuddhakoṭīniyutaśatasahasraprabhave /",
    "K09bsu016_u:10401": " tasyāṃ khalu kulaputra samantaratnāyāṃ lokadhātau vicitravyūhaprabhā nāma madhyamā cāturdvīpikābhūt /",
    "K09bsu016_u:10402": " tasyāṃ khalu cāturdvīpikāyāṃ madhye jambudvīpasya meruviśuddhavyūhadhvajā nāma rājadhānyabhūt /",
    "K09bsu016_u:10403": " tasyāṃ khalu rājadhānyāṃ ratnārcinetraprabho nāma rājā abhūt /",
    "K09bsu016_u:10404": " rājñaḥ khalu kulaputra ratnārcinetraprabhasya rājñaḥ suharṣitaprabheśvarā nāma bhāryābhūt /",
    "K09bsu016_u:10405": " tadyathāpi nāma kulaputra asyāṃ bhāgavatyāṃ cāturdvīpikāyāmiha jambudvīpe māyādevī bhagavato vairocanasya janetrī,",
    "K09bsu016_u:10406": " evameva kulaputra tena kālena tena samayena tasyāṃ vicitravyūhaprabhāyāṃ cāturdvīpikāyāṃ",
    "K09bsu016_u:10407": " jambudvīpe suharṣitaprabheśvarā nāma tasya bhagavata īśvaraguṇāparājitadhvajasya",
    "K09bsu016_u:10408": " tathāgatasya mātā abhūt /",
    "K09bsu016_u:10409": " yathā teṣāmaśītibuddhakoṭīniyutānāṃ pūrvaṃgamasya prāthamakalpikasya bhagavata īśvaraguṇāparājitadhvajasya tathāgatasya mātā abhūt /",
    "K09bsu016_u:10410": " sā khalu kulaputra suharṣitaprabheśvarā devī bodhisattvasya janmakālasamaye viṃśatyā strīniyutaśatasahasraiḥ sārdhaṃ suvarṇapuṣpābhamaṇḍalaṃ nāma mahodyānaṃ niryayau,",
    "K09bsu016_u:10411": " yatra tamīśvaraguṇāparājitadhvajaṃ kumāraṃ janayāmāsa acintyena bodhisattvavikurvitena /",
    "K09bsu016_u:10412": " tena khalu punaḥ samayena suvarṇapuṣpābhamaṇḍalasya nāma mahodyānasya madhye śubharatnavicitrakūṭaṃ nāma kūṭāgāramabhūt /",
    "K09bsu016_u:10413": " tasmin kūṭāgāre sarvakāmaṃdadavṛkṣaśākhāmadhyālambatayā suharṣitaprabheśvarāyā devyāḥ sa bhagavānīśvaraguṇāparājitadhvajastathāgato janitaḥ",
    "K09bsu016_u:10414": " tena khalu samayena tasya bhagavato janmakāle vimalasaṃbhavaprabhā nāma dhātrī pratyupasthitābhūt /",
    "K09bsu016_u:10415": " jātamātraṃ ca bodhisattvaṃ lokendrā vicitrasurabhimanojñadivyapuṣpotkarodgāribhiḥ",
    "K09bsu016_u:10416": " paramasurabhigandhodakakalaśairvisnāpya tadarhābhiśca acintyāsaṃkhyeyābhiruttamābhiḥ",
    "K09bsu016_u:10417": " pūjābhirabhipūjya tasyā vimalasaṃbhavaprabhāyā dhātryā aṅke prāyacchan /",
    "K09bsu016_u:10418": " parigṛhītamātre ca tasmin bodhisattve tayā dhātryā ubhābhyāṃ pāṇibhyāmaṃse ca,",
    "K09bsu016_u:10419": " tatkṣaṇameva sā dhātrī mahāprītiprāmodyavegapratilabdhā samantacakṣurviṣayaṃ nāma bodhisattvasamādhiṃ pratyalabhata,",
    "K09bsu016_u:10420": " yasya samādheḥ (Gv 296)",
    "K09bsu016_u:10421": " sahapratilābhāttasmāddaśasu dikṣu nānālokadhātusthitā aprameyāstathāgatāścakṣuṣa ābhāsamagaman /",
    "K09bsu016_u:10422": " eṣa ca aprameyakalpasarvārambaṇabodhisattvajanmavikurvitasaṃdarśano",
    "K09bsu016_u:10423": " bodhisattvavimokṣo 'vakrāntaḥ susūkṣmaḥ tadyathāpi nāma taddivasāvakrānte mātuḥ kukṣau garbhavijñānam,",
    "K09bsu016_u:10424": " yasya vimokṣasya pratilambhādanayā sarvatathāgatajanmavikurvitasaṃdarśanamahāpraṇidhirabhinirhṛtaḥ //",
    "K09bsu016_u:10425": " tatkiṃ manyase kulaputra - anyā sā tena kālena tena samayena vimalasaṃbhavaprabhā nāma bodhisattvadhātryabhūt?",
    "K09bsu016_u:10426": " na khalu punastvayā evaṃ draṣṭavyam /",
    "K09bsu016_u:10427": " ahaṃ sā tena kālena tena samayena vimalasaṃbhavaprabhā nāma bodhisattvadhātryabhūvam /",
    "K09bsu016_u:10428": " tatkiṃ manyase kulaputra - anyāni tena kālena tena samayena viṃśatistrīniyutaśatasahasrāṇyabhūvan?",
    "K09bsu016_u:10429": " na khalvevaṃ draṣṭavyam /",
    "K09bsu016_u:10430": " imāni tāni viṃśatidevatāniyutaśatasahasrāṇi,",
    "K09bsu016_u:10431": " yānīha lumbinīvane prativasanti mama parivārāḥ /",
    "K09bsu016_u:10432": " tatkiṃ manyase kulaputra - anyā sā tena kālena tena samayena supraharṣitaprabheśvarā nāma devyabhūdīśvaraguṇāparājitadhvajasya kumārasya janetrī?",
    "K09bsu016_u:10433": " na khalvevaṃ draṣṭavyam /",
    "K09bsu016_u:10434": " iyaṃ sā māyādevī tena kālena tena samayena supraharṣitaprabheśvarā nāma devyabhūt /",
    "K09bsu016_u:10435": " tatkiṃ manyase kulaputra - anyaḥ sa tena kālena tena samayena ratnārcinetraprabho nāma rājā abhūt /",
    "K09bsu016_u:10436": " na khalvevaṃ draṣṭavyam /",
    "K09bsu016_u:10437": " ayaṃ sa rājā śuddhodanaḥ tena kālena tena samayen ratnārcinetraprabho nāma rājā abhūt /",
    "K09bsu016_u:10438": " sā khalvahaṃ kulaputra tata upādāya sarvacittakṣaṇeṣvavirahitā abhūvaṃ bhagavato",
    "K09bsu016_u:10439": " vairocanasya bodhisattvajanmavikurvitasāgarāvataraṇatayā sattvanayavṛṣabhitāvikurvitasāgarāvataraṇatayā //",
    "K09bsu016_u:10440": " yathā cāhaṃ kulaputra asyāṃ sahāyāṃ lokadhātau bhagavato vairocanasya mahāpraṇidhānasamudrasāgarasaṃbhavānāṃ",
    "K09bsu016_u:10441": " tathāgatānāṃ sarvacittakṣaṇeṣu sarvaparamāṇurajaḥpraveśasamavasṛtena jñānacakṣuṣā",
    "K09bsu016_u:10442": " sarvaparamāṇurajaḥsu kṣetrasamudrānavatarāmi,",
    "K09bsu016_u:10443": " teṣu ca kṣetreṣu tathāgatotpādasāgarānavatarāmi /",
    "K09bsu016_u:10444": " yathā teṣāṃ tathāgatānāṃ bodhisattvajanmavikurvitamahāsamudrānavatarāmi,",
    "K09bsu016_u:10445": " tathā daśasu dikṣu anantamadhyānāṃ tathāgatānāṃ sarvacittakṣaṇeṣu bodhisattvajanmavikurvitasāgarānavatarāmi /",
    "K09bsu016_u:10446": " yathā ca asyāṃ trisāhasramahāsāhasrāyāṃ lokadhātau sarvaparamāṇurajaḥprasaraparaṃparāvatāreṇa samyaksaṃbuddhabodhisattvajanmābhimukhībhāvagatān",
    "K09bsu016_u:10447": " evaṃ daśasu dikṣu buddhakṣetrānabhilāpyakoṭīniyutaśatasahasraparamāṇurajaḥprasarāntargatān kṣetrasāgarānavatarāmi /",
    "K09bsu016_u:10448": " teṣu ca vipulān buddhasamudrānavatarāmi /",
    "K09bsu016_u:10449": " tāṃśca buddhān bhagavato bodhisattvabhūtajanmavikurvitasaṃmukhībhāvagatān paśyāmi /",
    "K09bsu016_u:10450": " tathāgatabhūtānapi pūjayāmi /",
    "K09bsu016_u:10451": " teṣāṃ ca tathāgatānāṃ dharmadeśanāṃ śṛṇomi,",
    "K09bsu016_u:10452": " dharmasya ca anudharmaṃ pratipadye //",
    "K09bsu016_u:10453": " atha khalu sutejomaṇḍalaratiśrīrlumbinīvanadevatā evamevāprameyasarvakalpasarvāvaraṇabodhisattvajanmavikurvitasaṃdarśanabodhisattvavimokṣaṃ",
    "K09bsu016_u:10454": " paridīpayamānā buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
    "K09bsu016_u:10455": " buddhaputra śṛṇu mahya bhāṣitaṃ yasmi pṛcchasi janitva gauravam /",
    "K09bsu016_u:10456": " (Gv 297)",
    "K09bsu016_u:10457": " śānta durdṛśu jināna gocaro hetukāraṇanayairnidarśitaḥ // 1 //",
    "K09bsu016_u:10458": " kṣetrakoṭiparamāṇusādṛśān pūrvakalpa smaramī acintiyān /",
    "K09bsu016_u:10459": " kalpa ādiriva ananta nāyako yatrāśītinayutā jinānabhūt // 2 //",
    "K09bsu016_u:10460": " īśvarājitaguṇadhvajastadā teṣvabhūtprathamakastathāgataḥ /",
    "K09bsu016_u:10461": " jānamāna maya draṣṭu nāyakaḥ svarṇapuṣpaprabhave vanottame // 3 //",
    "K09bsu016_u:10462": " nāmato vimalasaṃbhavaprabhā tasya āsi ahu dhātri paṇḍitā /",
    "K09bsu016_u:10463": " lokapāla mama aṃsi taṃ sthapī jātamātra kanakottamaprabham // 4 //",
    "K09bsu016_u:10464": " aṃsi taṃ grahiya agrapudgalaṃ mūrdhnimasya na prabhomi prekṣitum /",
    "K09bsu016_u:10465": " * * * * taṃ acintiyaṃ prekṣamāṇa na ca antu paśyami // 5 //",
    "K09bsu016_u:10466": " lakṣaṇebhi pratimaṇḍitaṃ śubhaṃ kāyamasya vimalaṃ sudarśanam /",
    "K09bsu016_u:10467": " dṛṣṭa me ratanabimbasādṛśaṃ prītivega atulā vivardhitāḥ // 6 //",
    "K09bsu016_u:10468": " cintayitva guṇa tasya me 'mitān puṇyasāgara ameya vardhitāḥ /",
    "K09bsu016_u:10469": " dṛṣṭva tasya ca vikurvitodadhīn bodhicittavipulaṃ mi saṃbhutam // 7 //",
    "K09bsu016_u:10470": " prārthayitva jinavarṇasāgarān vardhitaḥ praṇidhisāgaro mama /",
    "K09bsu016_u:10471": " sarvakṣetraprasarā viśodhitā sarvadurgatipathā vivartitāḥ // 8 //",
    "K09bsu016_u:10472": " pūjanāya sugatānacintiyān sarvakṣetraprasareṣvanāgatān /",
    "K09bsu016_u:10473": " (Gv 298)",
    "K09bsu016_u:10474": " sattvaduḥkhitavimocanāya ca proditaḥ praṇidhisāgaro mama // 9 //",
    "K09bsu016_u:10475": " śrutva dharmamatha tasya tāyino labdhimaṃ varavimokṣamaṇḍalam /",
    "K09bsu016_u:10476": " bodhi śodhitu caritva cārikāṃ kalpakṣetrarajakoṭisādṛśān // 10 //",
    "K09bsu016_u:10477": " yeṣu yāntakupapanna nāyakā te aśeṣa mayi sarvi pūjitāḥ /",
    "K09bsu016_u:10478": " śāsanaṃ ca maya teṣu dhāritaṃ śodhanā imu vimokṣasāgaram // 11 //",
    "K09bsu016_u:10479": " kṣetrakoṭiparamāṇubhiḥ samā ye 'bhavan daśabalā atītakāḥ /",
    "K09bsu016_u:10480": " dharmacakru maya teṣa dhāritaṃ bhāvitaṃ [vara]vimokṣamaṇḍalam // 12 //",
    "K09bsu016_u:10481": " buddhakṣetri raja yāvato iho tān rajāgraprasarābdhi paśyatī /",
    "K09bsu016_u:10482": " ekameki raji kṣetrasāgarān pūrva śodhita jinena paśyatī // 13 //",
    "K09bsu016_u:10483": " teṣu kṣetraprasareṣu nāyakān jāyato vanavareṣu paśyami /",
    "K09bsu016_u:10484": " ekacittaprasare acintiyā darśayanta vipulā vikurvitā // 14 //",
    "K09bsu016_u:10485": " paśyami kvaci ca kṣetri nāyakān prārthayanta varabodhimuttamām /",
    "K09bsu016_u:10486": " tiṣṭhataṃ tuṣitalokaṃ * * * kṣetrakoṭinayutairacintiyaiḥ // 15 //",
    "K09bsu016_u:10487": " jāyamāna vipulairvikurvitaiḥ kṣetrasāgaraśateṣu paśyami /",
    "K09bsu016_u:10488": " nārisaṃghavara saṃpuraskṛtā bhāṣamāṇu dharma nāyakān // 16 //",
    "K09bsu016_u:10489": " (Gv 299)",
    "K09bsu016_u:10490": " kṣetrakoṭiparamāṇusadṛśānekacittakṣaṇe vīra paśyami /",
    "K09bsu016_u:10491": " darśayanta jagatāmanekadhā eki kṣaṇi śāntanirvṛtim // 17 //",
    "K09bsu016_u:10492": " janma yātuka jināna paśyami prekṣamāṇa raji kṣetrasāgarān /",
    "K09bsu016_u:10493": " janmi janmi bahukāyakoṭibhiḥ pūji teṣa karuṇāmupāgami // 18 //",
    "K09bsu016_u:10494": " kṣetrasāgaranayairacintanairakṣayā gatipracāra yātukāḥ /",
    "K09bsu016_u:10495": " teṣu sarvajagadāmukhā ahaṃ dharmamegha vipulān pravarṣami // 19 //",
    "K09bsu016_u:10496": " etamahaṃ jinasutā acintiyaṃ jānamī varavimokṣamaṇḍalam /",
    "K09bsu016_u:10497": " kalpakoṭinayutairacintiyairyaṃ na śakya ayu sarva darśitum // 20 //",
    "K09bsu016_u:10498": " etamahaṃ kulaputra aprameyakalpasarvārambaṇabodhisattvajanmavikurvitasaṃdarśanaṃ bodhisattvavimokṣaṃ jānāmi /",
    "K09bsu016_u:10499": " kiṃ mayā śakyaṃ bodhisattvānāṃ cittakṣaṇe cittakṣaṇe sarvakalpaprasthānagarbhasaṃbhūtacittānāṃ",
    "K09bsu016_u:10500": " sarvadharmanayanidhyaptijātinidarśakānāṃ sarvatathāgatapūjāpraṇidhisaṃbhūtāśayānāṃ",
    "K09bsu016_u:10501": " sarvabuddhadharmābhisaṃbodhipraṇidhiparamāṇāṃ sarvakulagotropapattigatisaṃdarśanapratibhāsakalpānāṃ",
    "K09bsu016_u:10502": " sarvatathāgatapādamūlapadmagarbhopapattīnāṃ sarvajagatparipākakālābhijñānāṃ sarvavinayābhimukhajanmopapattivikurvitasaṃdarśakānāṃ",
    "K09bsu016_u:10503": " sarvakṣetraprasaravikurvitameghasaṃdarśakānāṃ sarvajagadgatijātikulapratibhāsaprāptānāṃ",
    "K09bsu016_u:10504": " caryāṃ jñātuṃ guṇān vā vaktum //",
    "K09bsu016_u:10505": " gaccha kulaputra,",
    "K09bsu016_u:10506": " iyamihaiva kapilavastuni mahānagare gopā nāma śākyakanyā prativasati /",
    "K09bsu016_u:10507": " tāmupasaṃkramya paripṛccha - kathaṃ bodhisattvena bodhisattvaparipākāya saṃsāre saṃsaritavyam //",
    "K09bsu016_u:10508": " atha khalu sudhanaḥ śreṣṭhidārakaḥ sutejomaṇḍalaratiśriyo lumbinīvanadevatāyāḥ pādau",
    "K09bsu016_u:10509": " śirasābhivandya sutejomaṇḍalaratiśriyaṃ lumbinīvanadevatāmanekaśatasahasrakṛtvaḥ",
    "K09bsu016_u:10510": " pradakṣiṇīkṛtya punaḥ punaravalokya sutejomaṇḍalaratiśriyo lumbinīvanadevatāyā antikātprakrāntaḥ // 40 //",
    "K09bsu016_u:10511": " (Gv 300)",
    "K09bsu016_u:10512": " 43 gopā /",
    "K09bsu016_u:10513": " atha khalu sudhanaḥ śreṣṭhidārakaḥ sutejomaṇḍalaratiśriyo lumbinīvanadevatāyā antikādapakramya",
    "K09bsu016_u:10514": " yena kapilavastu mahānagaraṃ tenopasaṃkramya etamevāprameyakalpasarvārambaṇabodhisattvajanmavikurvitasaṃdarśanaṃ",
    "K09bsu016_u:10515": " bodhisattvavimokṣaṃ bhāvayan avataran vipulīkurvan anutiṣṭhan uttāpayan parijayan",
    "K09bsu016_u:10516": " paricintayan pravicinvan anupūrveṇa yena dharmadhātupratibhāsaprabho bodhisattvasaṃgītiprāsādastenopasaṃkrāmat /",
    "K09bsu016_u:10517": " tasyopasaṃkramaṇasya aśokaśrīrnāma bodhisattvasaṃgītiprāsādadevatā daśabhirgṛhadevatāsahasraiḥ",
    "K09bsu016_u:10518": " sārdhaṃ pratyudgamya sudhanaṃ śreṣṭhidārakamevamāha - svāgataṃ te mahāpuruṣa mahāprajñājñānavikrāmin",
    "K09bsu016_u:10519": " acintyabodhisattvavimokṣabhāvanādhyālambanapraṇidhicittavipuladharmavimānagocaracārin",
    "K09bsu016_u:10520": " dharmanagarābhimukha anantabodhisattvopāyanayāvatāraṇāpratiprasrabdhatathāgataguṇasāgarāvabhāsapratilabdha",
    "K09bsu016_u:10521": " sarvajagadvinayapratibhāsapratibhānajñānābhimukhasarvasattvacaryājñānakāyamantrānuvartana",
    "K09bsu016_u:10522": " caryābhimukhacitta sarvajagadvedanāprītisamudravegavivardhanapraṇidhāna sarvatathāgatadharmaprativedhamārgapratipanna /",
    "K09bsu016_u:10523": " yathā tvāṃ paśyāmi animiṣanetragambhīracaryeryāpathaviśuddhagocaram,",
    "K09bsu016_u:10524": " nacireṇa tvamanuttaratathāgatakāyavākcittālaṃkāraviśuddhiṃ pratilabdho lakṣaṇānuvyañjanapratimaṇḍitena kāyena daśabalajñānālokālaṃkṛtena cittena lokaṃ vicariṣyasi /",
    "K09bsu016_u:10525": " yādṛśīṃ ca te dṛḍhavīryaparākramatāṃ paśyāmi,",
    "K09bsu016_u:10526": " nacireṇa tvaṃ sarvatryadhvatathāgatasaṃmukhībhāvadarśanasamaṅgī sarvatathāgatadharmameghān",
    "K09bsu016_u:10527": " saṃpratīcchan sarvabodhisattvadhyānavimokṣasamādhisamāpattiśāntadharmavimānaratimanubhavan",
    "K09bsu016_u:10528": " gambhīraṃ buddhavimokṣamanupravekṣyasi /",
    "K09bsu016_u:10529": " tathā hi tvaṃ kalyāṇamitropasaṃkramaṇadarśanaparyupāsanānuśāsanīḥ saṃpratīcchaṃstadguṇapratinayeṣu prayujyamāno na parikhidyase,",
    "K09bsu016_u:10530": " na vinivartase,",
    "K09bsu016_u:10531": " na paritapasi /",
    "K09bsu016_u:10532": " na ca te kaścidantarāyo vā āvaraṇaṃ vā nivaraṇaṃ vā prasahate,",
    "K09bsu016_u:10533": " mārā vā mārakāyikā vā devatāḥ /",
    "K09bsu016_u:10534": " tena acirādeva tvaṃ sarvasattvānāṃ prītikaro bhaviṣyasi //",
    "K09bsu016_u:10535": " evamukte sudhanaḥ śreṣṭhidārako 'śokaśriyaṃ bodhisattvasaṃgītiprāsādadevatāmetadavocat - tathāstu devate yathā vadasi /",
    "K09bsu016_u:10536": " ahaṃ khalu devate sarvasattvakleśasaṃtāpavyupaśamena paramāṃ prītiṃ vindāmi /",
    "K09bsu016_u:10537": " sarvasattvaviṣayakarmavipākavinivartanena sarvasattvasukhasaṃbhavena sarvasattvānavadyakarmapratipattyā paramāṃ prītiṃ vindāmi /",
    "K09bsu016_u:10538": " yadā ca devate sattvā vividhaviṣayakarmakleśaprayogākṣiptacittā durgatiṣu prapatanti sugatiṣu vā,",
    "K09bsu016_u:10539": " vividhāni kāyikacaitasikāni duḥkhadaurmanasyāni pratyanubhavanti,",
    "K09bsu016_u:10540": " durmanasastasmin samaye bodhisattvā bhavanti paramadurmanasaḥ /",
    "K09bsu016_u:10541": " tadyathāpi nāma devate puruṣasyaikāntatṛṣṇācaritasya ekaputrako bhavet priyo manāpaḥ /",
    "K09bsu016_u:10542": " sa tasyāṅgapratyaṅgeṣu cchidyamāneṣu ekāntatṛṣṇācaritatvāt paramadurmanāḥ syādanāttamanaskaḥ,",
    "K09bsu016_u:10543": " evameva devate bodhisattvo bodhisattvacārikāṃ caran sattvān karmakleśavaśena tisṛṣu durgatiṣu patitān dṛṣṭvā durmanā bhavati paramadurmanāḥ",
    "K09bsu016_u:10544": " yasmin vā punaḥ samaye sattvāḥ kāyavāṅbhanaḥsucaritasamādanahetoḥ kāyasya bhedātsugatau svargaloke deveṣūpapadyante,",
    "K09bsu016_u:10545": " devamanuṣyagatiṣu ca kāyikacaitasikāni sukhāni pratyanubhavanti,",
    "K09bsu016_u:10546": " paramasukhī tasmin samaye bodhisattvo bhavati sumanā āttamanaskaḥ pramuditaḥ (Gv 301)",
    "K09bsu016_u:10547": " prītisaumanasyajātaḥ /",
    "K09bsu016_u:10548": " na khalu punardevate bodhisattvā ātmārthāya sarvajñatāmabhiprārthayante /",
    "K09bsu016_u:10549": " na vicitrasaṃsāraratisukhaprabhavanārthaṃ na kāmadhātuparyāpannaṃ vividharativyūhaprārthanayā saṃjñācittadṛṣṭiviparyāsavaśena na saṃyojanabandhanānuśayaparyavasthānavaśagatāḥ",
    "K09bsu016_u:10550": " na tṛṣṇādṛṣṭivaśagatāḥ,",
    "K09bsu016_u:10551": " na vividhasattvasaṃsargaratisaṃjñāvinibaddhacetasaḥ,",
    "K09bsu016_u:10552": " na dhyānaratisukhāsvādaparigṛddhāḥ,",
    "K09bsu016_u:10553": " na vividhāvaraṇāvṛtāḥ saṃsāragatiṣu parivartante /",
    "K09bsu016_u:10554": " api tu khalu punardevate bodhisattvā bhavasamudragatānāmaparimitaduḥkhaprapīḍitānāṃ sattvānāmantike mahākaruṇāṃ saṃjanayitvā sarvajagatsaṃgrahamahāpraṇidhimabhinirharanti",
    "K09bsu016_u:10555": " te mahākaruṇāpraṇidhyabhinirhārabalavegena sattvaparipākavinayaprayuktāḥ saṃsāre bodhisattvacaryāṃ carantaḥ saṃdṛśyante /",
    "K09bsu016_u:10556": " te sarvasattvanāṃ sarvāvaraṇasarvajñatājñānaṃ paryeṣamāṇāḥ sarvatathāgatapūjopasthānapraṇidhimabhinirharanti /",
    "K09bsu016_u:10557": " te tathāgatapūjopasthānapraṇidhivaśairna parikhidyante bodhisattvacaryāyām /",
    "K09bsu016_u:10558": " te bodhisattvacaryāṃ carantaḥ saṃkliṣṭāni kṣetrāṇi saṃpaśyantaḥ sarvabuddhakṣetrapariśodhanapraṇidhimabhinirharanti",
    "K09bsu016_u:10559": " saṃkliṣṭān kṣetrasāgarān pariśodhayamānāḥ sarvasattvānāmāyatananānātvaṃ saṃpaśyamānāḥ /",
    "K09bsu016_u:10560": " anānātvānuttaradharmakāyapariśuddhaye praṇidhimabhinirharanti saṃkliṣṭakāyavākcittatāṃ sattvānāṃ saṃpaśyamānāḥ /",
    "K09bsu016_u:10561": " sarvasattvakāyavākcittālaṃkārapariśuddhaye praṇidhimabhinirharanti /",
    "K09bsu016_u:10562": " vikalāyatanānapariśuddhacetasaḥ sarvān saṃpaśyamānāḥ sarvasattvacittacaritāni pariśodhayamānā bodhisattvacaryāṃ caranto na parikhidyante /",
    "K09bsu016_u:10563": " evaṃ hi devate bodhisattvā anantamadhyāṃ bodhisattvacaryāṃ caranto 'parikhinnacittāḥ /",
    "K09bsu016_u:10564": " evaṃ caranto 'laṃkārabhūtā bhavanti sadevakasya lokasya devamanuṣyasaṃpattisaṃjananatayā /",
    "K09bsu016_u:10565": " mātāpitṛbhūtā bhavanti bodhisattvotpādapratiṣṭhāpanatayā /",
    "K09bsu016_u:10566": " dhātrībhūtā bhavanti bodhisattvamārgāvataraṇatayā /",
    "K09bsu016_u:10567": " nityānubaddhasahajadevatā bhavanti durgatiprapātabhayārakṣaṇatayā /",
    "K09bsu016_u:10568": " mahādāśabhūtā bhavanti saṃsārasamudrottāraṇatayā /",
    "K09bsu016_u:10569": " śaraṇabhūtā bhavanti sarvamārakleśabhayavinivartanatayā /",
    "K09bsu016_u:10570": " parāyaṇabhūtā bhavanti antaparamaśītibhāvopanayanatayā /",
    "K09bsu016_u:10571": " tīrthabhūtā bhavanti sarvabuddhasamudrāvataraṇayā /",
    "K09bsu016_u:10572": " saṃgrāhakabhūtā bhavanti dharmaratnadvīpopanayanatayā /",
    "K09bsu016_u:10573": " puṣpabhūtā bhavanti sarvabuddhaguṇasaṃpuṣpitacittatayā /",
    "K09bsu016_u:10574": " alaṃkārabhūtā bhavanti vipulapuṇyajñānaprabhāpramuñcanatayā /",
    "K09bsu016_u:10575": " paramaprītikarā bhavanti samantaprāsādikatayā /",
    "K09bsu016_u:10576": " abhigamanīyā bhavanti anavadyakarmapratipattyā /",
    "K09bsu016_u:10577": " samantabhadrā bhavanti sarvākāravarāṅgasuparipūrṇakāyatayā /",
    "K09bsu016_u:10578": " asecanakarūpā bhavanti apratikūladarśanatayā /",
    "K09bsu016_u:10579": " avabhāsakarā bhavanti jñānaraśmipramuñcanatayā /",
    "K09bsu016_u:10580": " ālokakarā bhavanti dharmapradīpadhāraṇatayā /",
    "K09bsu016_u:10581": " pradyotakarā bhavanti bodhyāśayapariśodhanatayā /",
    "K09bsu016_u:10582": " senāpatibhūtā bhavanti mārakarmavinivartanatayā /",
    "K09bsu016_u:10583": " sūryabhūtā bhavanti prajñāraśmijālaprabhāpramuñcanatayā /",
    "K09bsu016_u:10584": " candrabhūtā bhavanti gaganabuddhicandrodāgamanatayā /",
    "K09bsu016_u:10585": " meghabhūtā bhavanti sarvajaganmahādharmameghābhipravarṣaṇatayā /",
    "K09bsu016_u:10586": " evaṃ khalu devate pratipadyamānā bodhisattvāḥ priyā bhavanti sarvasattvānām //",
    "K09bsu016_u:10587": " atha khalu aśokaśrīrbodhisattvasaṃgītiprāsādadevatā sārdhaṃ tairdaśabhiḥ gṛhadevatāsahasraiḥ",
    "K09bsu016_u:10588": " sudhanaṃ śreṣṭhidārakaṃ divyasamatikrāntaiḥ manomayaiḥ puṣpamālyagandhacūrṇavilepanaratnābharaṇavarṣaiḥ",
    "K09bsu016_u:10589": " pravṛṣya anuparivārya bodhisattvabhavanaṃ praviśantamābhirgāthābhirabhyaṣṭāvīt -",
    "K09bsu016_u:10590": " (Gv 302)",
    "K09bsu016_u:10591": " utpadyante jinā loke kadāci jñānabhāskarāḥ /",
    "K09bsu016_u:10592": " saṃbodhau cittamutpādya sarvasattvānukampayā // 1 //",
    "K09bsu016_u:10593": " bahubhiḥ kalpanayutaiḥ durlabhaṃ tacca darśanam /",
    "K09bsu016_u:10594": " avidyāndhasya lokasya jñānasūryo mahānasi // 2 //",
    "K09bsu016_u:10595": " dṛṣṭvā lokaṃ viparyastamajñānatimirāvṛtam /",
    "K09bsu016_u:10596": " mahākṛpāṃ saṃjanayya prasthito 'si svayaṃbhutām // 3 //",
    "K09bsu016_u:10597": " viśuddhenāśayena tvaṃ buddhabodhyarthamudyataḥ /",
    "K09bsu016_u:10598": " kalyāṇamitraṃ bhajase 'napekṣaḥ kāyajīvite // 4 //",
    "K09bsu016_u:10599": " na niśrayaste loke 'sminna niketo na saṃstavaḥ /",
    "K09bsu016_u:10600": " anālayo 'sya saṃkīrṇo niḥsaṅga gaganāśayaḥ // 5 //",
    "K09bsu016_u:10601": " bodhicaryāṃ carasyagrāṃ puṇyamaṇḍalasuprabhaḥ /",
    "K09bsu016_u:10602": " udayāstamite loke jñānaraśmipramuñcanaḥ // 6 //",
    "K09bsu016_u:10603": " lokānna caivoccalasi lokadharmairna lipyase /",
    "K09bsu016_u:10604": " asaṅgaścarase loke māruto gagane yathā // 7 //",
    "K09bsu016_u:10605": " kalpoddāhe yathā vahniḥ pradīptaḥ satatodyataḥ /",
    "K09bsu016_u:10606": " agnikalpena vīryeṇa carase bodhicārikām // 8 //",
    "K09bsu016_u:10607": " siṃhakalpa mahāvīra dṛḍhavīryaparākramaḥ /",
    "K09bsu016_u:10608": " jñānavikramasaṃpannastvaṃ carasyaparājitaḥ // 9 //",
    "K09bsu016_u:10609": " dharmadhātusamudre 'smin ye kecinnayasāgarāḥ /",
    "K09bsu016_u:10610": " sanmitrasevayā śūra tvaṃ tānavatariṣyase // 10 //",
    "K09bsu016_u:10611": " atha khalvaśokaśrīrbodhisattvasaṃgītiprāsādadevatā sudhanaṃ śreṣṭhidārakamābhirgāthābhirabhiṣṭutya gacchantaṃ pṛṣṭhataḥ samanubadhnāti sma dharmakāmatayā",
    "K09bsu016_u:10612": " atha khalu sudhanaḥ śreṣṭhidārako dharmadhātupratibhāsaprabhabodhisattvasaṃgītiprāsādamupasaṃkramya anupraviśya samantādanuvilokayāmāsa gopāyāḥ śākyakanyāyā darśanakāmaḥ /",
    "K09bsu016_u:10613": " so 'paśyadgopāṃ śākyakanyāṃ dharmadhātupratibhāsaprabhasya bodhisattvasaṃgītiprāsādasya",
    "K09bsu016_u:10614": " madhye sarvabodhisattvasya gṛhāvasanapratibhāsamaṇipadmagarbhāsananiṣaṇṇāṃ strīṇāṃ",
    "K09bsu016_u:10615": " caturaśītyā sahasraiḥ parivṛtāṃ sarvāsāṃ pārthivakulasaṃbhavānāṃ pūrvabodhisattvacaryāsabhāgakuśalamūlānāṃ",
    "K09bsu016_u:10616": " pūrvadānasaṃgrahasaṃgṛhītānāṃ ślakṣṇamadhuravacanasamudācārāṇāṃ sarvajñatārthābhimukhasukhasaṃgṛhītānāṃ",
    "K09bsu016_u:10617": " buddhabodhisattvasamudāgamasamānārthatayā susaṃgṛhītānāṃ mahākaruṇāpūrvaṃgamaputradāraparigrahasusaṃparigṛhītānāṃ",
    "K09bsu016_u:10618": " mahāmaitryupetasvadārānuvartanapariśodhitānāṃ pūrvabodhisattvācintyopāyakauśalyapariparipācitānām /",
    "K09bsu016_u:10619": " sarvāṇi ca tāni caturaśītistrīsahasrāṇyavaivartikānyanuttarāyāṃ samyaksaṃbodhau bodhisattvapāramitānayāvatīrṇāni",
    "K09bsu016_u:10620": " sarvabodhisattvaśikṣāsu aparapraṇeyāni sarvagrahavigatacitāni sarvasaṃsārarativiratamānasāni",
    "K09bsu016_u:10621": " asaṅgadharmadhātunayapariśuddhāni sarvajñatābhimukhacittavegāni (Gv 303)",
    "K09bsu016_u:10622": " sarvanivaraṇāvaraṇajālavigatāni sarvāṅgapathasamatikrāntāni dharmakāyasunirmitavicārāṇi",
    "K09bsu016_u:10623": " sarvalokaparipākavinayābhimukhāni vipulapuṇyasamudrasaṃbhūtacittāni samantabhadrabodhisattvacaryāpraṇidhānaniryātāni",
    "K09bsu016_u:10624": " vipulabodhisattvabalavegasaṃvardhitāni jñānasūryamaṇḍalacittapradīpāni //",
    "K09bsu016_u:10625": " atha khalu sudhanaḥ śreṣṭhidārako yena gopā śākyakanyā tenopasaṃkramya gopāyāḥ śākyakanyāyāḥ",
    "K09bsu016_u:10626": " kramatalayoḥ sarvaśarīreṇa praṇipatya utthāya purataḥ prāñjaliḥ sthitvā evamāha -",
    "K09bsu016_u:10627": " mayā ārye anuttarāyāṃ samyaksaṃbodhau cittamutpāditam /",
    "K09bsu016_u:10628": " na ca jānāmi kathaṃ bodhisattvāḥ saṃsāre saṃsaranti,",
    "K09bsu016_u:10629": " saṃsāradoṣaiśca na lipyante /",
    "K09bsu016_u:10630": " sarvadharmasamatāsvabhāvaṃ cāvabudhyante /",
    "K09bsu016_u:10631": " śrāvakapratyekabuddhabhūmau na ca pratiṣṭhante /",
    "K09bsu016_u:10632": " buddhadharmāvabhāsapratilabdhāśca bhavanti /",
    "K09bsu016_u:10633": " bodhisattvacaryāṃ na ca vyavacchindanti /",
    "K09bsu016_u:10634": " bodhisattvabhūmau ca pratiṣṭhitā bhavanti /",
    "K09bsu016_u:10635": " sarvatathāgataviṣayaṃ ca saṃdarśayanti /",
    "K09bsu016_u:10636": " sarvalokagatisamatikrāntāśca bhavanti /",
    "K09bsu016_u:10637": " sarvalokagatiṣu copavicaranti /",
    "K09bsu016_u:10638": " dharmakāyapariniṣpannāśca bhavanti /",
    "K09bsu016_u:10639": " anantavarṇāṃśca rūpakāyānabhinirharanti /",
    "K09bsu016_u:10640": " alakṣaṇadharmakāyaparāyaṇāśca bhavanti /",
    "K09bsu016_u:10641": " sarvajagadvarṇasaṃsthānāṃśca kāyānādarśayanti /",
    "K09bsu016_u:10642": " anabhilāpyāṃśca sarvadharmānavaranti /",
    "K09bsu016_u:10643": " sarvavākpathaniruktyudāhāraiśca sattvānāṃ dharmaṃ deśayanti /",
    "K09bsu016_u:10644": " niḥsattvāṃśca sarvadharmān prajānanti /",
    "K09bsu016_u:10645": " sattvadhātuvinayaprayogācca na vinivartante /",
    "K09bsu016_u:10646": " anutpādānirodhāṃśca sarvadharmānavataranti /",
    "K09bsu016_u:10647": " sarvatathāgatapūjopasthānaprayogācca na vinivartante /",
    "K09bsu016_u:10648": " akarmavipākāṃśca sarvadharmānavataranti kuśalakarmābhisaṃskāraprayogācca na vinivartante //",
    "K09bsu016_u:10649": " evamukte gopā śākyakanyā sudhanaṃ śreṣṭhidārakametadavocat - sādhu sādhu kulaputra,",
    "K09bsu016_u:10650": " yastvaṃ bodhisattvānāmimāmevaṃrūpāṃ caryāṃ dharmatāṃ paripraṣṭavyāṃ manyase,",
    "K09bsu016_u:10651": " yathāpi tatsamantabhadrapraṇidhānacaryābhimukhasya ayaṃ praśnodāhāraḥ /",
    "K09bsu016_u:10652": " tena hi kulaputra śṛṇu,",
    "K09bsu016_u:10653": " sādhu ca suṣṭhu ca manasi kuru,",
    "K09bsu016_u:10654": " bhāṣiṣye buddhānubhāvena /",
    "K09bsu016_u:10655": " daśabhiḥ kulaputra dharmaiḥ samanvāgatā bodhisattvā imāmevaṃrūpāmindrajālatalopamāṃ samantajñānaprabhāṃ bodhisattvacaryāṃ paripūrayanti /",
    "K09bsu016_u:10656": " katamairdaśabhiḥ?",
    "K09bsu016_u:10657": " yaduta udārakalyāṇamitrasaṃniśrayeṇa vipulādhimuktipratilābhena udārakalyāṇāśayaviśuddhyā",
    "K09bsu016_u:10658": " vipulapuṇyajñānasamudropastabdhacittatayā buddhotpattisaṃbhavamahādharmanirdeśaśravaṇapratilābhena",
    "K09bsu016_u:10659": " tryadhvatathāgatādhimukticetanāsaṃvāsena sarvabodhisattvacaryāmaṇḍalasamatānugamena",
    "K09bsu016_u:10660": " sarvatathāgatādhiṣṭhānapratilābhena prakṛtimahākaruṇādhyāśayaviśuddhyā sarvasaṃsāracakropacchedacittabalādhānapratilābhena /",
    "K09bsu016_u:10661": " ebhiḥ kulaputra daśabhirdharmaiḥ samanvāgatā imāmevaṃrūpāmindrajālatalopamāṃ samantajñānaprabhāṃ bodhisattvacaryāṃ paripūrayanti //",
    "K09bsu016_u:10662": " tatra kulaputra avivartyavīryā bodhisattvā etān dharmān pratilabhya akṣayākārābhinirhāreṇa bhāvayanto bahulīkurvantaḥ kalyāṇamitrāṇyārāgya daśabhirākārairabhirādhayanti",
    "K09bsu016_u:10663": " katamairdaśabhiḥ?",
    "K09bsu016_u:10664": " yaduta kāyajīvitānapekṣatayā saṃsāropakaraṇānarthikatayā sarvadharmasvabhāvasamatānugamena",
    "K09bsu016_u:10665": " sarvajñatāpraṇidhānāvivartyatayā sarvadharmadhātunayavyavalokanatayā sarvabhavasamudroccalitamānasatayā",
    "K09bsu016_u:10666": " anālayadharmagaganapraviṣṭānālayatayā sarvabodhisattvapraṇidhānānāvaraṇatayā sarvakṣetrasāgaraprasaraṇatayā (Gv 304)",
    "K09bsu016_u:10667": " anāvaraṇabodhisattvajñānamaṇḍalasuparyavadāpitatayā /",
    "K09bsu016_u:10668": " ebhiḥ kulaputra daśabhirākārairbodhisattvāḥ kalyāṇamitrāṇyārāgayitvā abhirādhayanti //",
    "K09bsu016_u:10669": " atha khalu gopā śākyakanyā etamevārthanayaṃ saṃdarśayamānā buddhādhiṣṭhānena daśa diśo vyavalokya tasyāṃ velāyāmimā gāthā abhāṣata -",
    "K09bsu016_u:10670": " ye prasthitāmalaviśāladhiyaḥ parārthāḥ sanmitrasevanaparā gataśāṭhyamāyāḥ /",
    "K09bsu016_u:10671": " śāstṛtvasaṃjñapratilabdha akhinnavīryāścaryendrajālasadṛśī carateṣa loke // 11 //",
    "K09bsu016_u:10672": " adhimukti yeṣa vipulā gaganaprakāśā yasyāṃ samosarati sarvatriyadhvalokaḥ /",
    "K09bsu016_u:10673": " kṣetrāśca sattva tatha dharma tathaiva buddhāsteṣāmiyaṃ cariya jñānaprabhaṃkarāṇām // 12 //",
    "K09bsu016_u:10674": " yeṣāśayo gaganakalpa anantamadhyaḥ saṃkleśanirmalatayā paramaṃ viśuddhaḥ /",
    "K09bsu016_u:10675": " ye 'trodbhavanti guṇa sarvatathāgatānāṃ caryendrajālatalabhedasamāhitānām // 13 //",
    "K09bsu016_u:10676": " sarvajñajñānavipulairamitairacintyairupastabdha ye guṇamahodadhibhiḥ sumedhāḥ /",
    "K09bsu016_u:10677": " te puṇyasāgaraśarīraviśuddhagarbhā loke caranti na ca lokamalena liptāḥ // 14 //",
    "K09bsu016_u:10678": " sarvasvarāṅgarutaghoṣanayairjinānāṃ ye dharmagarjita śṛṇonta na yāni tṛptim /",
    "K09bsu016_u:10679": " dharmaṃ nayānugataprajñaprabhapradīpāsteṣāmiyaṃ jagapradīpakarāṇa caryā // 15 //",
    "K09bsu016_u:10680": " ye te daśaddiśi tathāgata aprameyān sarvatra cittakṣaṇi otari anyamanyān /",
    "K09bsu016_u:10681": " sarvāṃstathāgatasamudra vicintayanti buddhāśayānanugatānamayaṃ praveśaḥ // 16 //",
    "K09bsu016_u:10682": " paśyanti ye pariṣado vipulā jinānāṃ teṣāṃ samādhinayasāgaramotaranti /",
    "K09bsu016_u:10683": " praṇidhānasāgaranayaṃ ca anantamadhyaṃ teṣāmidaṃ caritamindratalopamānām // 17 //",
    "K09bsu016_u:10684": " (Gv 305)",
    "K09bsu016_u:10685": " ye 'dhiṣṭhitā daśasu dikṣu jinairaśeṣaiḥ /",
    "K09bsu016_u:10686": " kalpāṃścarantyanaparāntasamantabhadrāḥ /",
    "K09bsu016_u:10687": " sarvatra kṣetraprasare pratibhāsaprāptāsteṣāmiyaṃ cariya dharmaprabhaṃkarāṇām // 18 //",
    "K09bsu016_u:10688": " ye te mahākaruṇamaṇḍalajñānasūryā dṛṣṭvā jagadvyasanaprāptamudenti dhīrāḥ /",
    "K09bsu016_u:10689": " dharmābhayā jagati moha vidhūya teṣāmiyaṃ cari divākarasādṛśānām // 19 //",
    "K09bsu016_u:10690": " dṛṣṭvā prajāṃ bhavagatau parivartamānāṃ saṃsārasrotapravilomasthitāḥ sumedhāḥ /",
    "K09bsu016_u:10691": " saddharmacakramamitaṃ samudānayantaścaryāsamantavarabhadramatiṃ caranti // 20 //",
    "K09bsu016_u:10692": " te 'tra śikṣita nayehi anantamadhyān kāyān yathāśaya jagatyupadarśayitvā /",
    "K09bsu016_u:10693": " pratibhāsabimbasadṛśairapi taiḥ svakāyaiḥ paripācayanti janatāṃ bhavasāgareṣu // 21 //",
    "K09bsu016_u:10694": " maitrīnayaiḥ suvipulairjanatāṃ spharitvā nānādhimuktiṣu janeṣu cariṃ vidarśya /",
    "K09bsu016_u:10695": " dharmaṃ yathāśaya jagatyabhivarṣamāṇā bodhāya sattvanayutān vinayanti dhīrāḥ // 22 //",
    "K09bsu016_u:10696": " atha khalu gopā śākyakanyā imā gāthā bhāṣitvā sudhanaṃ śreṣṭhidārakametadavocat -",
    "K09bsu016_u:10697": " ahaṃ khalu kulaputra sarvabodhisattvasamādhisāgaranayavyavalokanaviṣayasya bodhisattvavimokṣasya lābhinī /",
    "K09bsu016_u:10698": " sudhana āha - ka etasya ārye sarvabodhisattvasamādhisāgaranayavyavalokanaviṣayasya bodhisattvavimokṣasya viṣayaḥ?",
    "K09bsu016_u:10699": " āha - etamahaṃ kulaputra bodhisattvavimokṣaṃ samāpannā iha lokadhātāvanabhilāpyabuddhakṣetraparamāṇurajaḥsamān kalpānavatarāmi /",
    "K09bsu016_u:10700": " teṣu ye sattvāḥ sarvagatiparyāpannāḥ,",
    "K09bsu016_u:10701": " tān prajānāmi /",
    "K09bsu016_u:10702": " yāvanti ca teṣāṃ sattvānāṃ cyutyupapattimukhāni,",
    "K09bsu016_u:10703": " tāni prajānāmi /",
    "K09bsu016_u:10704": " yāvantyabhinirvṛttimukhāni,",
    "K09bsu016_u:10705": " yāvatyaḥ karmābhisaṃskārasamāpattayaḥ,",
    "K09bsu016_u:10706": " yāvatyaḥ karmavipākavicitratāḥ,",
    "K09bsu016_u:10707": " tā api prajānāmi /",
    "K09bsu016_u:10708": " kuśalamapyeṣāṃ karmasamādānaṃ prajānāmi /",
    "K09bsu016_u:10709": " akuśalamapi nairyāṇikamapi anairyāṇikamapi niyatamapi aniyatamapi mithyātvaniyatamapi",
    "K09bsu016_u:10710": " sānuśayamapi niranuśayamapi kuśalamūlasaṃpannamapi kuśalamūlavipannamapi kuśalamūlaparigṛhītamapi (Gv 306)",
    "K09bsu016_u:10711": " akuśalamūlaparigṛhītamapi kuśalākuśalaparigṛhītamapi samudānītakuśalamūlamapi asamudānītapāpadharmamapi eṣāṃ karmasamādānaṃ prajānāmi //",
    "K09bsu016_u:10712": " teṣu ca anabhilāpyabuddhakṣetraparamāṇurajaḥsameṣu kalpeṣu ye buddhā bhagavantaṃ utpannāḥ,",
    "K09bsu016_u:10713": " teṣāṃ nāmasamudrānavatarāmi /",
    "K09bsu016_u:10714": " teṣāṃ ca buddhānāṃ bhagavatāṃ prathamacittotpādasamudrānapi prajānāmi /",
    "K09bsu016_u:10715": " sarvajñatāprasthānanayasamudrānapi prajānāmi /",
    "K09bsu016_u:10716": " sarvapraṇidhisāgarābhinirhārānapi prajānāmi /",
    "K09bsu016_u:10717": " pūrvabuddhotpādaprasthānasamudrānapi prajānāmi /",
    "K09bsu016_u:10718": " pūrvabuddhapūjopasthānaprayogasamudrānapi prajānāmi /",
    "K09bsu016_u:10719": " pūrvabodhisattvacaryāparipūrisamudrānapi prajānāmi /",
    "K09bsu016_u:10720": " niryāṇavyūhasamudrānapi prajānāmi /",
    "K09bsu016_u:10721": " teṣāṃ ca buddhānāṃ bhagavatāṃ sattvaparipākavinayasamudrānapi prajānāmi /",
    "K09bsu016_u:10722": " abhisaṃbodhisamudrānapi prajānāmi /",
    "K09bsu016_u:10723": " dharmacakrapravartanavṛṣabhitāvikurvitānyapi prajānāmi /",
    "K09bsu016_u:10724": " sarvabuddhavikurvitasamudrānapi prajānāmi /",
    "K09bsu016_u:10725": " teṣāṃ ca buddhānāṃ bhagavatāṃ parṣanmaṇḍalavibhaktīrapi prajānāmi /",
    "K09bsu016_u:10726": " teṣu ca parṣanmaṇḍaleṣu ye śrāvakāsteṣāṃ niryāṇanayamapi prajānāmi /",
    "K09bsu016_u:10727": " pūrvakuśalamūlānyapi prajānāmi /",
    "K09bsu016_u:10728": " mārgabhāvanānānātvamapi prajānāmi /",
    "K09bsu016_u:10729": " jñānapratilābhasaṃpadviśuddhaprabhedamapi prajānāmi /",
    "K09bsu016_u:10730": " ye ca taistathāgataiḥ sattvāḥ pratyekabodhau pratiṣṭhāpitāstānapi prajānāmi /",
    "K09bsu016_u:10731": " yāni ca teṣāṃ pratyekabuddhānāṃ pūrvakuśalamūlāni tānyapi prajānāmi /",
    "K09bsu016_u:10732": " ye ca teṣāṃ pratyekabuddhānāṃ pratyekabodhyadhigamāstānapi prajānāmi /",
    "K09bsu016_u:10733": " yāni ca teṣāṃ pratyekabuddhānāṃ śāntavihāravikurvitavimokṣamukhāni tānyapi prajānāmi /",
    "K09bsu016_u:10734": " yāni ca teṣāṃ pratyekabuddhānāṃ vividhavikurvitāni tānyapi prajānāmi /",
    "K09bsu016_u:10735": " yaśca teṣāṃ pratyekabuddhānāṃ sattvaparipākastamapi prajānāmi /",
    "K09bsu016_u:10736": " yā ca teṣāṃ pratyekabuddhānāṃ dharmadeśanā,",
    "K09bsu016_u:10737": " tāmapi prajānāmi /",
    "K09bsu016_u:10738": " yāni ca teṣāṃ pratyekabuddhānāmanantasamādhivihāravividhavimokṣakrīḍitāni tānyapi prajānāmi /",
    "K09bsu016_u:10739": " yacca teṣāṃ buddhānāṃ bhagavatāṃ parinirvāṇaṃ tadapi prajānāmi /",
    "K09bsu016_u:10740": " ye ca buddhānāṃ bhagavatāṃ bodhisattvaparṣanmaṇḍalasamudrāstānapi prajānāmi /",
    "K09bsu016_u:10741": " teṣāṃ ca bodhisattvānāṃ prathamakuśalamūlāvaropaṇānyapi prajānāmi /",
    "K09bsu016_u:10742": " prathamacittotpādapraṇidhānānyapi prajānāmi /",
    "K09bsu016_u:10743": " praṇidhānavimātratāmapi sarvabodhisattvacaryāniryāṇavyūhābhinirhāravimātratāmapi prajānāmi",
    "K09bsu016_u:10744": " / pāramitāmārgāṅgasaṃbhāraviśuddhivimātratāmapi prajānāmi /",
    "K09bsu016_u:10745": " bodhisattvamārgapratipattivyūhavimātratāmapi prajānāmi /",
    "K09bsu016_u:10746": " bodhisattvabhūmyākramaṇasaṃbhāravimātratāmapi prajānāmi /",
    "K09bsu016_u:10747": " bodhisattvabhūmyākramaṇavegavimātratāmapi prajānāmi /",
    "K09bsu016_u:10748": " bodhisattvabhūmisaṃkramasamādhimaṇḍalavimātratāmapi prajānāmi /",
    "K09bsu016_u:10749": " bodhisattvabhūmyākramaṇavikurvitānyapi prajānāmi /",
    "K09bsu016_u:10750": " bodhisattvabhūmyākramaṇavihārānapi prajānāmi /",
    "K09bsu016_u:10751": " bodhisattvabhūmipratiṣṭhānānyapi prajānāmi /",
    "K09bsu016_u:10752": " bodhisattvabhūmibhāvanāvicārānapi prajānāmi /",
    "K09bsu016_u:10753": " bodhisattvabhūmipariśodhananayānapi prajānāmi /",
    "K09bsu016_u:10754": " bodhisattvabhūmisaṃvāsānapi prajānāmi /",
    "K09bsu016_u:10755": " bodhisattvabhūminimittānyapi prajānāmi /",
    "K09bsu016_u:10756": " bodhisattvabhūmivaśitāmapi prajānāmi /",
    "K09bsu016_u:10757": " bodhisattvabhūmyākramaṇajñānamapi prajānāmi /",
    "K09bsu016_u:10758": " bodhisattvasaṃgrahajñānamapi prajānāmi /",
    "K09bsu016_u:10759": " bodhisattvaparipākajñānamapi prajānāmi /",
    "K09bsu016_u:10760": " bodhisattvavyavasthānasaṃvāsamapi prajānāmi /",
    "K09bsu016_u:10761": " bodhisattvacaryāmaṇḍalavistārānapi prajānāmi /",
    "K09bsu016_u:10762": " bodhisattvacaryāvikurvitānyapi (Gv 307) prajānāmi /",
    "K09bsu016_u:10763": " bodhisattvasamādhisāgarānapi prajānāmi /",
    "K09bsu016_u:10764": " bodhisattvavimokṣanayasamudrānapi prajānāmi /",
    "K09bsu016_u:10765": " teṣāṃ ca bodhisattvānāṃ praticittakṣaṇaṃ nānāsamādhisamudrapratilābhānapi prajānāmi /",
    "K09bsu016_u:10766": " sarvajñatāvabhāsanapratilābhānapi prajānāmi /",
    "K09bsu016_u:10767": " sarvajñatāvidyudālokameghānapi prajānāmi /",
    "K09bsu016_u:10768": " bodhisattvakṣāntipratilābhanayānapi prajānāmi /",
    "K09bsu016_u:10769": " sarvajñatāvagāhanavikramānapi prajānāmi /",
    "K09bsu016_u:10770": " teṣāṃ bodhisattvānāṃ kṣetrasamudrānugamānapi prajānāmi /",
    "K09bsu016_u:10771": " dharmasamudranayāvatārānapi prajānāmi /",
    "K09bsu016_u:10772": " sarvasamudralakṣaṇanānātvamapi prajānāmi /",
    "K09bsu016_u:10773": " sarvabodhisattvavihāranayavikurvitānyapi prajānāmi /",
    "K09bsu016_u:10774": " nānāpraṇidhānanayasamudrānapi prajānāmi /",
    "K09bsu016_u:10775": " vividhavikurvitasamudravimātratāmapi",
    "K09bsu016_u:10776": " prajānāmi //",
    "K09bsu016_u:10777": " yathā ca ahaṃ kulaputra asyāṃ lokadhātau atītavartamānān kalpasamudrān nānāvidhānavatarāmi,",
    "K09bsu016_u:10778": " evamaparāntaparaṃparāvyavacchinnānanāgatān kalpasamudrān prajānāmi /",
    "K09bsu016_u:10779": " yathā ca sahāyāṃ lokadhātau prajānāmi,",
    "K09bsu016_u:10780": " tathā sahālokadhātusamavasaraṇāsu sarvalokadhātuparaṃparāsu prajānāmi /",
    "K09bsu016_u:10781": " yathā ca sahālokadhātusamavasaraṇāsu sarvalokadhātuparaṃparāsu prajānāmi,",
    "K09bsu016_u:10782": " evaṃ sahālokadhātuparamāṇurajontargatāsvapi sarvalokadhātuparaṃparāsu prajānāmi /",
    "K09bsu016_u:10783": " yathā ca sahālokadhātuparamāṇurajontargatāsu sarvalokadhātuparaṃparāsu prajānāmi,",
    "K09bsu016_u:10784": " evaṃ sahālokadhātudaśadigānantaryasthitāsvapi lokadhātuṣu prajānāmi /",
    "K09bsu016_u:10785": " yathā ca sahālokadhātudaśadigānantaryasthitāsu sarvalokadhātuṣu prajānāmi,",
    "K09bsu016_u:10786": " evaṃ sahālokadhātudaśadigānantaryaparaṃparāsthitāsvapi sarvalokadhātuṣu prajānāmi /",
    "K09bsu016_u:10787": " yathā ca sahālokadhātudaśadigānantaryaparaṃparāsthitāsu sarvalokadhātuṣu prajānāmi,",
    "K09bsu016_u:10788": " evaṃ samantadikprabhāsavairocanalokadhātuvaṃśaparyāpannāsvapi sarvalokadhātuṣu prajānāmi /",
    "K09bsu016_u:10789": " yathā samantadikprabhāsavairocanalokadhātuvaṃśaparyāpannāsvapi lokadhātuṣu prajānāmi,",
    "K09bsu016_u:10790": " evaṃ samantadikprabhāsavairocanalokadhātuvaṃśadigānantaryaparaṃparāsthitāsu sarvalokadhātuṣu prajānāmi /",
    "K09bsu016_u:10791": " yathā cāsya samantadikprabhāsavairocanasya lokadhātuvaṃśasya daśadigānantaryaparaṃparāvasthitāsu sarvalokadhātuṣu prajānāmi,",
    "K09bsu016_u:10792": " evamiha sarvāvati kusumatalagarbhavyūhālaṃkāreṣu lokadhātusumeruṣu lokadhātusamudrāntargateṣu lokadhātuprasareṣu prajānāmi /",
    "K09bsu016_u:10793": " evaṃ lokadhātunayeṣu lokadhātucakreṣu lokadhātumaṇḍaleṣu lokadhātuvibhāgeṣu lokadhātunadīṣu",
    "K09bsu016_u:10794": " lokadhātvāvarteṣu lokadhātuparivarteṣu lokadhātusumeruṣu lokadhātusamudgateṣu lokadhātupadmeṣu",
    "K09bsu016_u:10795": " lokadhātuvṛkṣeṣu lokadhātukhārakeṣu lokadhātusaṃjñāgateṣvapi prajānāmi //",
    "K09bsu016_u:10796": " yathā ca asmin kusumatalagarbhavyūhālaṃkāre lokadhātusamudre prajānāmi,",
    "K09bsu016_u:10797": " evaṃ daśasu dikṣu anantaparyanteṣu dharmadhātuparameṣu ākāśadhātuparyavasāneṣu sarvalokadhātusamudreṣu vairocanasya pūrvapraṇidhānasāgarān prajānāmi avatarāmi anusmarāmi /",
    "K09bsu016_u:10798": " pūrvayogasamudrānapyavatarāmi /",
    "K09bsu016_u:10799": " pūrvasamudrāgamanasāgarānapyavatarāmi /",
    "K09bsu016_u:10800": " anantamadhyakalpabodhisattvacaryāsaṃvāsamapyavatarāmi /",
    "K09bsu016_u:10801": " kṣetrapariśuddhinayānapyavatarāmi /",
    "K09bsu016_u:10802": " sattvaparipākopāyanayānapyavatarāmi /",
    "K09bsu016_u:10803": " pūrvatathāgatārāgaṇopasaṃkramaṇavikurvitānapyavatarāmi /",
    "K09bsu016_u:10804": " pūrvatathāgatapūjopasthānaprayoganayānapyavatarāmi /",
    "K09bsu016_u:10805": " pūrvatathāgatadharmadeśanāsaṃpratīcchananayānapyavatarāmi /",
    "K09bsu016_u:10806": " (Gv 308) pūrvabodhisattvasamādhipratilābhanayānapyavatarāmi /",
    "K09bsu016_u:10807": " pariṣkāravaśitāpratilābhanayānapyavatarāmi /",
    "K09bsu016_u:10808": " pūrvatathāgataguṇasamudrapratipattinayānapyavatarāmi /",
    "K09bsu016_u:10809": " dānapāramitānayasamudrānapyavatarāmi /",
    "K09bsu016_u:10810": " bodhisattvaśīlavratamaṇḍalapariśuddhyabhinirharaṇanayānapyavatarāmi /",
    "K09bsu016_u:10811": " bodhisattvakṣāntipratilābhanayānapyavatarāmi /",
    "K09bsu016_u:10812": " bodhisattvavīryavegasamudrānapyavatarāmi /",
    "K09bsu016_u:10813": " sarvadhyānāṅgapariniṣpattinayasāgarānapyavatarāmi /",
    "K09bsu016_u:10814": " prajñāmaṇḍalapariśuddhinayasamudrānapyavatarāmi /",
    "K09bsu016_u:10815": " sarvalokopapattikāyapratibhāsasaṃdarśanopāyanayānapyavatarāmi /",
    "K09bsu016_u:10816": " samantabhadracaryāpraṇidhānamaṇḍalapariśuddhinayānapyavatarāmi /",
    "K09bsu016_u:10817": " sarvakṣetrasāgaraspharaṇatāmapyavatarāmi /",
    "K09bsu016_u:10818": " sarvakṣetrapariśuddhinayasamudrānapyavatarāmi /",
    "K09bsu016_u:10819": " sarvatathāgatajñānāvabhāsasamudrānapyavatarāmi /",
    "K09bsu016_u:10820": " sarvabuddhabodhyākramaṇavikurvitasāgarānapyavatarāmi /",
    "K09bsu016_u:10821": " sarvatathāgatajñānāvabhāsapratilābhanayānapyavatarāmi /",
    "K09bsu016_u:10822": " sarvajñātādhigamāvatāranayasamudrānapyavatarāmi /",
    "K09bsu016_u:10823": " abhisaṃbodhivikurvitasamudrānapyavatarāmi /",
    "K09bsu016_u:10824": " dharmacakrapravartanavṛṣabhitāvikrīḍitanayasamudrānapyavatarāmi /",
    "K09bsu016_u:10825": " nānāparṣanmaṇḍalasamudrānapyavatarāmi /",
    "K09bsu016_u:10826": " teṣu ca sarvaparṣanmaṇḍaleṣu sarvabodhisattvānāṃ pūrvakuśalasamudrānapyavatarāmi /",
    "K09bsu016_u:10827": " prathamapraṇidhānanayasamudrānapyavatarāmi /",
    "K09bsu016_u:10828": " sattvaparipākavinayopāyanayasamudrānapyavatarāmi /",
    "K09bsu016_u:10829": " ye ca bhagavatā purvaṃ bodhisattvacaryāṃ caratā sattvasamudrāḥ paripācitāstānapyavatarāmi /",
    "K09bsu016_u:10830": " teṣāṃ ca bodhisattvānāṃ praticittakṣaṇaṃ kuśalamūlavivardhanopāyanayasamudrānapyavatarāmi /",
    "K09bsu016_u:10831": " samādhipratilābhanayasamudrānapyavatarāmi /",
    "K09bsu016_u:10832": " dhāraṇīmukhasamudrapratilābhanayasāgarānapyavatarāmi /",
    "K09bsu016_u:10833": " pratibhānajñānamaṇḍalaviśuddhinayasamudrānapyavatarāmi /",
    "K09bsu016_u:10834": " sarvabodhisattvabhūmyākramaṇavikurvitanayasamudrānapyavatarāmi",
    "K09bsu016_u:10835": " / caryājālābhinirhāranayasamudrānapyavatarāmi /",
    "K09bsu016_u:10836": " anupūrvasamudrānapyavatarāmi /",
    "K09bsu016_u:10837": " anupūrvasamudāgamadikpraveśajñānanayasamudrānapyavatarāmi /",
    "K09bsu016_u:10838": " teṣāṃ ca sarvendriyabalabodhyaṅgadhyānavimokṣasamādhisamāpattivikurvitasamudrānapyavatarāmi //",
    "K09bsu016_u:10839": " yathā ca bhagavato vairocanasya sarvasmin dharmadhātau bodhisattvacaritasamudrānapyavatarāmi prajānāmi abhinirharāmi,",
    "K09bsu016_u:10840": " evaṃ sarvatathāgatānāṃ daśasu dikṣu dharmadhātuparameṣvākāśadhātuparyavasāneṣu sarvalokadhātusamudreṣvasaṃbhinnasarvabodhisattvacaritasamudrānapyavatarāmi prajānāmi abhinirharāmi /",
    "K09bsu016_u:10841": " evaṃ sarvatathāgatānāṃ daśasu dikṣu dharmadhātuparameṣvākāśadhātuparyavasāneṣu",
    "K09bsu016_u:10842": " sarvalokadhātusamudreṣvasaṃbhinnasarvabodhisattvacaritapraveśamanantamāyājālapraveśamanantadharmadhātuspharaṇamanantamukhanirdeśamaparyantakalpādhiṣṭhānapraveśanirdeśamavatarāmi",
    "K09bsu016_u:10843": " prajānāmi abhinirharāmi /",
    "K09bsu016_u:10844": " tatkasya heto?",
    "K09bsu016_u:10845": " eṣa hi kulaputra asya sarvabodhisattvasamādhinayasāgaravyavalokanaviṣayasya bodhisattvavimokṣasya viṣayaḥ,",
    "K09bsu016_u:10846": " yadetaṃ samāpannā sarvasattvacittacaritanayān prajānāmi /",
    "K09bsu016_u:10847": " sarvasattvakuśalasaṃcayān prajānāmi /",
    "K09bsu016_u:10848": " sarvasattvasaṃkleśavyavadānanayān prajānāmi /",
    "K09bsu016_u:10849": " sarvasattvakarmanānātvaṃ prajānāmi /",
    "K09bsu016_u:10850": " sarvaśrāvakasamādhidvārāṇi prajānāmi /",
    "K09bsu016_u:10851": " sarvaśrāvakasamādhibhūmiṃ prajānāmi /",
    "K09bsu016_u:10852": " sarvapratyekabuddhaśāntavimokṣavikurvitamavatarāmi /",
    "K09bsu016_u:10853": " sarvabodhisattvasamādhisamudranayān prajānāmi /",
    "K09bsu016_u:10854": " sarvabodhisattvavimokṣanayasāgarāvatāraṃ prajānāmi /",
    "K09bsu016_u:10855": " sarvatathāgatavimokṣanayasāgarāvatāramapi prajānāmi //",
    "K09bsu016_u:10856": " (Gv 309)",
    "K09bsu016_u:10857": " atha khalu sudhanaḥ śreṣṭhidārako gopāṃ śākyakanyāmetadavocat - kiyaccirapratilabdhastvayāyamārye bodhisattvasamādhinayasāgaravyavalokanaviṣayo",
    "K09bsu016_u:10858": " āha - bhūtapūrvaṃ kulaputra atīte 'dhvani buddhakṣetraśataparamāṇurajaḥsamānāṃ kalpānāṃ pareṇa abhayaṃkarā nāma lokadhāturabhūt /",
    "K09bsu016_u:10859": " tasyāṃ khalu lokadhātau gatipravaro nāma kalpo 'bhūt /",
    "K09bsu016_u:10860": " tasyāḥ khalu punarlokadhātormadhye kṣemāvatī nāma cāturdvīpikā abhūt /",
    "K09bsu016_u:10861": " tasyāṃ khalu cāturdvīpikāyāṃ madhye jambudvīpasya drumameruśrīrnāma rājadhānyabhūccaturaśīternagarakoṭīsahasrāṇāṃ pramukhā /",
    "K09bsu016_u:10862": " sā khalu punardrumameruśrī rājadhānī /",
    "K09bsu016_u:10863": " tāni caturaśītinagarakoṭīsahasrāṇi pratyekaṃ nīlavaiḍūryabhūmibhāgasaṃsthāpitāni",
    "K09bsu016_u:10864": " saptaratnamayaprākāraparikṣiptāni vicitravarṇaprabhājālaśubhagandhaśakaṭacakrapramāṇotpalapadmakumudapuṇḍarīkasaṃchannakanakavālikāsaṃstṛtatalagandhodakaparipūrṇasaptaparikhāparikṣiptāni",
    "K09bsu016_u:10865": " ratnamayasaptavedikājālasaptatālapaṅktiparivṛtāni saptaratnamayavṛkṣamālāparikṣiptāni",
    "K09bsu016_u:10866": " upari meghajālasaṃchāditāni ratnāṣṭāpadasuvibhaktavicitraratnabhaktivirājitabhūmibhāgāni",
    "K09bsu016_u:10867": " siddhagaṇavicaritāni abhijātapakṣisaṃghamanojñarutaravitanirghoṣanikūjitāni udyānakoṭīśatasahasropaśobhitāni",
    "K09bsu016_u:10868": " ṛddhisphītāni pramuditanaranārīgaṇaśatasahasrākīrṇāni śubhābhilaṣaṇīyamāruteritānuparatapuṣpavṛṣṭisahasrābhipravṛṣṭāni",
    "K09bsu016_u:10869": " pārthivendraśatasahasrādhyuṣitāni /",
    "K09bsu016_u:10870": " teṣāṃ khalu punarmahānagarāṇāṃ sarvaratnavṛkṣahemajālālaṃkārādibhyo vātasaṃghaṭṭitebhyo bahutūryanirghoṣasamarutaniścaritebhyo 'yamevaṃrūpa ānandaśabdo niścarati sma - snāta,",
    "K09bsu016_u:10871": " pibata,",
    "K09bsu016_u:10872": " khādata,",
    "K09bsu016_u:10873": " dharmaṃ carata,",
    "K09bsu016_u:10874": " bodhicittamutpādayata,",
    "K09bsu016_u:10875": " avinivartanīyabhūmivaśitāmadhigacchata /",
    "K09bsu016_u:10876": " bhadramastu vaḥ / iti //",
    "K09bsu016_u:10877": " tasyāṃ khalu drumameruśriyāṃ rājadhānyāṃ dhanapatirnāma rājā abhūt maṇḍalikaḥ /",
    "K09bsu016_u:10878": " tasya caturaśītistrīsahasrāṇyantaḥpuramabhūt /",
    "K09bsu016_u:10879": " pañca ca amātyaśatānyabhūvan /",
    "K09bsu016_u:10880": " rājñaḥ khalu punardhanapateḥ pañca putraśatānyabhūvan sarveṣāṃ śūrāṇāṃ vīrāṇāṃ varāṅgarūpiṇāṃ",
    "K09bsu016_u:10881": " parasainyapramardakānāṃ prāsādikānāṃ darśanīyānāṃ paramaśubhavarṇapuṣkalatayā samanvāgatānāṃ /",
    "K09bsu016_u:10882": " rājñaḥ khalu punardhanapateḥ padmaśrīgarbhasaṃbhavā nāma agramahiṣī abhūt teṣāṃ caturaśīteḥ strīsahasrāṇāṃ pramukhā /",
    "K09bsu016_u:10883": " tasyāṃ tejodhipatirnāma putro 'bhūdabhirūpaḥ prāsādiko darśanīyaḥ dvātriṃśanmahāpuruṣalakṣaṇasamalaṃkṛtakāyaḥ /",
    "K09bsu016_u:10884": " tasyemāni dvātriṃśanmahāpuruṣalakṣaṇānyabhūvan /",
    "K09bsu016_u:10885": " yaduta - supratiṣṭhitapāṇipādaḥ tejodhipatirājakumāro 'bhūt /",
    "K09bsu016_u:10886": " samaṃ mahāpṛthivyāṃ pādatalāvutkṣipati,",
    "K09bsu016_u:10887": " samaṃ nikṣipati,",
    "K09bsu016_u:10888": " nikṣipaṃśca sarvāvatpādatalābhyāṃ samaṃ mahāpṛthivīṃ saṃspṛśati /",
    "K09bsu016_u:10889": " pādatalayoścāsya cakrāṇi jātāni sahasrārāṇi sanābhīni sanemikāni sarvākāraparipūrṇāni surucirāṇi darśanīyāni /",
    "K09bsu016_u:10890": " ucchaṅkhapādatā cāsya abhinirvṛttābhūt,",
    "K09bsu016_u:10891": " suvyaktaparamopaśobhitā upari pādacchavikusumagarbhātirekaprabhāsvarā /",
    "K09bsu016_u:10892": " ubhe cāsya hastapādatale jālinī abhūtāṃ vicitrasuvibhaktācchidrāparisrāviṇī,",
    "K09bsu016_u:10893": " tadyathā dhṛtarāṣṭrasya haṃsarājasya /",
    "K09bsu016_u:10894": " āyatapādapārṣṇitā asyābhinirvṛttābhūtpariśuddhā prabhāsvarā sarvaratnavarṇāvabhāsapramuktā /",
    "K09bsu016_u:10895": " dīrghā asyāṅgulayo 'bhūvan vṛttāḥ samāyatasaṃdhayaḥ /",
    "K09bsu016_u:10896": " sa tāḥ samaṃ pṛthivyāṃ pratiṣṭhāpayāmāsa,",
    "K09bsu016_u:10897": " samuddharati sma /",
    "K09bsu016_u:10898": " mṛdūni cāsya (Gv 310)",
    "K09bsu016_u:10899": " hastapādatalānyabhūvan kācilindikātirekasukhasaṃsparśāni /",
    "K09bsu016_u:10900": " sa tairyān spṛśati striyaṃ vā puruṣaṃ vā dārakaṃ vā dārikāṃ vā,",
    "K09bsu016_u:10901": " sarve te prītimanaso 'bhūvan paramasukhasaumanasyasamarpitāḥ /",
    "K09bsu016_u:10902": " eṇeyajaṅghatā cāsya abhinirvṛttābhūt /",
    "K09bsu016_u:10903": " tasya jaṅghe anupurvasamudgate abhūtāṃ racite vṛtte sujāte eṇeyasyeva mṛgarajñaḥ /",
    "K09bsu016_u:10904": " nainaṃ kaścitsamartho 'nujavitumanaprāptuṃ vā,",
    "K09bsu016_u:10905": " na ca vrajan klamamāpadyate sma /",
    "K09bsu016_u:10906": " saptotsadaḥ khalu punaḥ sa tejodhipatirājakumāro 'bhūt /",
    "K09bsu016_u:10907": " tasya dvayoḥ pādayordvāvutsadau jātāvabhūtāṃ vṛttau sujātau suparipūrṇāvadṛśyasaṃdhī suracitau darśanīyau,",
    "K09bsu016_u:10908": " dvau hastayordvāvaṃsakūṭayoḥ pṛṣṭhato grīvāyāmekaḥ /",
    "K09bsu016_u:10909": " kośagatabastiguhyatā cāsya mahāpuruṣalakṣaṇamabhinirvṛttamabhūt /",
    "K09bsu016_u:10910": " suguptamasya kośabastiguhyamabhūnnimagnaṃ saṃchāditam,",
    "K09bsu016_u:10911": " tadyathā hastyājāneyasya vā aśvājāneyasya vā /",
    "K09bsu016_u:10912": " nāsya kaścitstrī vā puruṣo vā dārako vā dārikā vā vṛddho vā madhyo vā daharo vā gururvā gurusthānīyo vā nirvasanasyāpyapaśyadanyatra svaparibhogena naimittikena vā kāmopacitena /",
    "K09bsu016_u:10913": " siṃhapūrvārdhakāyaḥ khalu punaḥ sa tejodhipatirājakumāro 'bhūt /",
    "K09bsu016_u:10914": " anupūrvodgataśarīra upavistīrṇavṛtorasko 'bhijātamṛgarājātirekasusaṃsthitasamucchrayaḥ /",
    "K09bsu016_u:10915": " citāntarāṃsaḥ",
    "K09bsu016_u:10916": " khalu punarabhavat sūpacitaśarīraḥ suvibhaktasamucchrayaḥ sarvakāyasamabhāgapratiṣṭhitaḥ anūnagātraḥ anunnatagātro 'pariṇatagātro maṇiphalakavisṛṣṭātirekadyutigātraḥ",
    "K09bsu016_u:10917": " saṃvṛttaskandhaḥ khalu punarabhavat /",
    "K09bsu016_u:10918": " vṛttāvasya skandhāvabhūtāṃ pīnau śubhau suparipuṣṭau /",
    "K09bsu016_u:10919": " pralambabāhutāmahāpuruṣalakṣaṇapratilabdhaḥ sa khalu punarabhavat /",
    "K09bsu016_u:10920": " so 'navanamanenobhābhyāṃ pāṇibhyāṃ jānumaṇḍale parimārjati,",
    "K09bsu016_u:10921": " parāmṛśati samabhāgasthitena śarīreṇa /",
    "K09bsu016_u:10922": " vṛhadṛjugātramahāpuruṣalakṣaṇapratilabdhaḥ sa khalu punarabhavat sarvāvaropetaparamāṇusamagātraḥ praśamagātro gurugātraḥ prasannagātraḥ prahlādagātraḥ",
    "K09bsu016_u:10923": " kambugrīvatāmahāpuruṣalakṣaṇapratilabdhaḥ sa khalu punarabhavat adīnakaṇṭhaśca /",
    "K09bsu016_u:10924": " tasya yāvatyo grīvāsāmantakena mukhasāmantakena ca rasaharaṇyaḥ,",
    "K09bsu016_u:10925": " tāḥ sarvāḥ samā abhūvan samantāḥ suparipūrṇāḥ /",
    "K09bsu016_u:10926": " siṃhahanutāmahāpuruṣalakṣaṇapratilabdhaḥ sa khalu punarabhavat,",
    "K09bsu016_u:10927": " suniṣpīḍitahanuḥ suparipūrṇamukhamaṇḍalaḥ sujātapariśuddhamukhamaṇḍalaḥ svāyatamukhadvāro 'pavivaraḥ /",
    "K09bsu016_u:10928": " samacatvāriṃśaddantatāmahāpuruṣalakṣaṇapratilabdhaḥ sa khalu punarabhūt anūnadaśanaḥ /",
    "K09bsu016_u:10929": " tasya kiṃcidbhaktaparibhogeṣu ekavāramapi mukhabhaktaṃ parivartamānamasaṃbhinnamabhyavahāramagamat antaśa ekodanabindurapi /",
    "K09bsu016_u:10930": " aviralāviṣamadantatāmahāpuruṣalakṣaṇapratilabdhaḥ sa khalu punarabhavat /",
    "K09bsu016_u:10931": " aviralā aviṣamā asya dantā abhūvan acchidrasaṃdhayaḥ samāṃ suvibhaktāḥ,",
    "K09bsu016_u:10932": " yairasyāhāraṃ paribhuñjānasya nābhūtsaṅgo vā parisaṅgoparudvaṅgo(?)",
    "K09bsu016_u:10933": " vā upakledo vā abhiṣyando vā paryavanāho vā atisarjanaṃ vā /",
    "K09bsu016_u:10934": " samadantatāmahāpuruṣalakṣaṇapratilabdhaḥ khalu punarabhavat samadanto nonadanto nādhikadanto",
    "K09bsu016_u:10935": " nonnatadanto na saṃnatadanto na saṃbhinnadantaḥ samantamadhyadanto 'nutsannadanto",
    "K09bsu016_u:10936": " avinirbhinnadantaḥ /",
    "K09bsu016_u:10937": " suśukladaṃṣṭraśca kumāro 'bhūt nirupakleśadaṣṭraḥ suprasannadaṃṣṭraḥ supariśuddhadaṃṣṭraḥ susaṃsthitavicitradaṃṣṭraḥ /",
    "K09bsu016_u:10938": " suprabhūtajihvatāmahāpuruṣalakṣaṇapratilabdhaḥ khalu punarabhavat /",
    "K09bsu016_u:10939": " (Gv 311) prabhūtā cāsya jihvā abhūt tanvī mṛdvī sukumārā karmaṇyā kamanīyā laghuparivartinī mukhamaṇḍalasaṃchādanī tathyapathyārthavyañjanapadaniruktyadhiṣṭhānasaṃprayuktā",
    "K09bsu016_u:10940": " brahmasvaraśca sa kumāro 'bhūdabhirucirasvaraḥ sarvatūryanirnādagītavādyaghoṣamanojñarutaravitālāpasaṃlāpavākkarmapravyāhāraḥ /",
    "K09bsu016_u:10941": " vākpathābhiratisaṃjananīṃ sarvalokābhinandinīṃ vācamudīrayati sma /",
    "K09bsu016_u:10942": " brahmātirekeṇa svareṇa ca parṣanmaṇḍalamatikrāmati,",
    "K09bsu016_u:10943": " sarvaṃ ca anuravati /",
    "K09bsu016_u:10944": " abhinīlanetraśca sa kumāro 'bhūdacchanetraḥ pariśuddhanetraḥ prabhāsvaranetraḥ viprasannanetro 'bhirūpanetro",
    "K09bsu016_u:10945": " darśanīyanetraḥ suruciranetraḥ prahasitanetraḥ /",
    "K09bsu016_u:10946": " gopakṣmo sa kumāro 'bhūtpadmarāgasuviśuddhacakṣurāyatanaḥ samanetraraṅgaḥ samasadṛśanetraraṅgaḥ sujātanetraraṅgaḥ āyatanetraraṅgaḥ paripūrṇanetraraṅgaḥ supratiṣṭhitanetraraṅgaḥ /",
    "K09bsu016_u:10947": " bhruvontare cāsya ūrṇā jātābhūnmṛdvī karmaṇyā sukumārākulasaṃsparśā svacchā śuddhā prabhāsvarā himaguḍikātuṣāravarṇā suśuklaraśmimaṇḍalaprabhāvabhāsā",
    "K09bsu016_u:10948": " murdhni ca asyoṣṇīṣamabhinirvṛttamabhūt sujātaṃ samantaparimaṇḍalaṃ madhyābhinyastakeśālaṃkāraṃ",
    "K09bsu016_u:10949": " koṭīśatasahasrapatraratnapadmasaṃdarśitaṃ samantātsamabhāgapratiṣṭhitamaparimitamahārdhyatāpradhānamadhyam /",
    "K09bsu016_u:10950": " sūkṣmacchaviśca sa kumāro 'bhūt /",
    "K09bsu016_u:10951": " nāsya kāye rajo vā malo vā kledo vā jālaṃ vā valī vā śaithilyaṃ vā bhaṅgo vā prasaraṇaṃ vā visaraṇaṃ vā asamaṃ vā asthiṣata /",
    "K09bsu016_u:10952": " suvarṇavarṇacchaviśca sa kumāro 'bhūjjāmbūnadahemanirbhāsaḥ samantavyāmaprabhaḥ kāñcanaikajvālāprabhāmaṇḍalopaśobhitaḥ",
    "K09bsu016_u:10953": " sarvaromakūpapramuktagandharaśmivitimiraprabhāsvaraśarīrālaṃkāraḥ /",
    "K09bsu016_u:10954": " ekaikaromā ca sa kumāro 'bhūt /",
    "K09bsu016_u:10955": " ekaikaromasya ekaikasmin romakūpe roma jātamabhūnnīlavaiḍūryavarṇapradakṣiṇāvartakuṇḍalajātaṃ suparisaṃcitaṃ suniviṣṭaṃ supratiṣṭhitam /",
    "K09bsu016_u:10956": " ūrdhvāṅgaromā ca sa kumāro 'bhūdavinivartanīyaromā apratyudāvartanīyaromā asaṃsṛṣṭaromā /",
    "K09bsu016_u:10957": " indranīlavarṇakeśatāmahāpuruṣalakṣaṇapratilabdhaḥ /",
    "K09bsu016_u:10958": " sa kumāro 'bhūt /",
    "K09bsu016_u:10959": " tasya nīlāḥ keśā abhūvan vairocanamaṇiratnanīlavarṇanirbhāsāḥ snigdhā mṛdavaḥ sukuñcitāḥ",
    "K09bsu016_u:10960": " pradakṣiṇāvartakuṇḍalinaḥ sujātamūlā anuddhatāḥ niṣpīḍitā asaṃlulitāḥ samasadṛśasthānasaṃsthitāḥ /",
    "K09bsu016_u:10961": " nyagrodhaparimaṇḍalatāmahāpuruṣalakṣaṇapratilabdhaḥ sa khalu punaḥ tejodhipatī rājakumāro 'bhūt samantabhadraparimaṇḍalaḥ samantabhadraḥ samantaprāsādikaḥ",
    "K09bsu016_u:10962": " sa purato 'pyatṛptikaracārudarśano 'bhūt /",
    "K09bsu016_u:10963": " pṛṣṭhato 'pi dakṣiṇato 'pi vāmato 'pi gacchannapi tiṣṭhannapi niṣaṇṇo 'pi bhāṣamāṇo 'pi tūṣṇībhūto 'pi atṛptikaramanāpacārudarśano 'bhut /",
    "K09bsu016_u:10964": " ebhiḥ kulaputra dvātriṃśatā mahāpuruṣalakṣaṇaiḥ samalaṃkṛtakāyaḥ sa tejodhipatī rājakumāro",
    "K09bsu016_u:10965": " 'bhūt sarvasattvāpratikūladarśanaḥ sarvābhiprāyaparipūrikadarśanaḥ sarvasattvaratikaradarśanaḥ //",
    "K09bsu016_u:10966": " sa khalu kulaputra tejodhipatī rājakumāro 'pareṇa samayena pitrābhyanujñāto drumameruśriyo rājadhānyā gandhāṅkuraprabhameghaṃ nāmodyānam,",
    "K09bsu016_u:10967": " tatra bhūmidarśanāya abhiniryayau viṃśatyā kanyāsahasraiḥ sārdhaṃ mahatā puṇyatejautaḥśrīsaubhāgyavikurvitavyūhena",
    "K09bsu016_u:10968": " naranārīgaṇaiḥ samantādabhinandyamāno jāmbūnadasuvarṇarathamāruhya mahāvajraratnacatuścakraṃ",
    "K09bsu016_u:10969": " nārāyaṇavajramayadṛḍhākṣayākṣamuttamacandanasupariniṣṭhitapratiṣṭhiteṣaṃ sarvagandhamaṇirājasuvibhaktapañjaraṃ",
    "K09bsu016_u:10970": " sarvaratnapuṣpasuvicitropaśobhitavyūhaṃ sarvaratnajālasaṃchāditavyūhaṃ (Gv 312)",
    "K09bsu016_u:10971": " mahāmaṇiratnarājavyūhagarbhamadhyapratiṣṭhāpitasiṃhāsanaṃ pañcakanyāśataratnasūtradāmaparigṛhītaṃ",
    "K09bsu016_u:10972": " gaganāsaktavāyusamajavājāneyāśvasahasrayuktam anupūrvapariṇatacārudarśanena śvetavaidūryamaṇirājamayacchadanena",
    "K09bsu016_u:10973": " vimalāpramāṇaprabheṇa acintyādbhutasarvaratnaviracanābhaktivinyāsacitrasarvākāravyūhopaśobhitena",
    "K09bsu016_u:10974": " nīlavaidūryamaṇirājodviddhadaṇḍena mahatā ratnacchatreṇa dhriyatā bahuprāṇiśatasahasraparivṛtadivyamadhuramanojñanirdhoṣaistūryaśatasahasraiḥ",
    "K09bsu016_u:10975": " pravādyamānaiḥ mahadbhiḥ puṣpameghairabhipravarṣadbhiḥ surabhidivyagandhadhūpaghaṭikāniyutaśatasahasraiḥ pradhūpyamānaiḥ /",
    "K09bsu016_u:10976": " tasya tathā vrajato 'ṣṭavartmā mārgaḥ samavasthiṣata nimnonnatavigato 'pagataśarkarakaṭhallotsado",
    "K09bsu016_u:10977": " jātarūparajatasarvaratnarājadhātusaṃcitabhūmitalapratiṣṭhānaḥ suvarṇavālikāsaṃstīrṇo",
    "K09bsu016_u:10978": " vicitraratnapuṣpābhikīrṇaḥ ubhayato ratnavṛkṣapaṅktisamalaṃkṛtavicitraratnavedikāparivṛtaḥ /",
    "K09bsu016_u:10979": " upari ratnakiṅkiṇījālasaṃchanno vividharatnavitatapratimaṇḍito 'nekaratnadhvajapatākāpaṭṭaśatasahasrābhipralambitopaśobhitavyūhaḥ ubhayato nānāratnavyomakapaṅktiviracitavyūhaḥ",
    "K09bsu016_u:10980": " tatra keṣucidratnavyomakeṣu vividharatnaparipūrṇāni ratnabhājanāni sthāpitānyabhūvan yācanakasaṃghapratipādanakārtham /",
    "K09bsu016_u:10981": " keṣucidvyomakeṣu sarvaratnābharaṇavidhayaḥ sthāpitā alaṃkārārthināṃ yācakānāmalaṃkaraṇārtham /",
    "K09bsu016_u:10982": " keṣucidvyomakeṣu cintāmaṇiratnāni sthāpitāni sarvasattvānāṃ sarvābhiprāyaparipūraṇārtham /",
    "K09bsu016_u:10983": " keṣucidvyomakeṣu sarvākāravividhānnapānarasaparipūrṇāni bhojanāni sthāpitāni,",
    "K09bsu016_u:10984": " yasya yenārthaḥ tasya taṃ pratipādanārtham /",
    "K09bsu016_u:10985": " keṣucidvyomakeṣu sarvākāraparamasvādumanojñavarṇagandharasasparśāḥ divyabhaktavidhayaḥ sthāpitāḥ /",
    "K09bsu016_u:10986": " keṣucidvyomakeṣu vicitrarasāsvādādivyasarvaphalavidhayaḥ sthāpitāḥ /",
    "K09bsu016_u:10987": " keṣucidvyomakeṣu vividhojjvalavicitraraṅgaraktāni nānācitrabhaktivinyāsavirājitāni",
    "K09bsu016_u:10988": " paramamahārhāṇi sūkṣmāṇi sukumārakāntavarṇāni divyavastrakoṭīśatasahasrāṇi sthāpitāni",
    "K09bsu016_u:10989": " vastrārthināṃ yathābhiprāyaparibhogārtham /",
    "K09bsu016_u:10990": " keṣucidvyomakeṣu sarvākāravividhadivyamanojñavarṇagandhāḥ sarvagandhavidhayaḥ sthāpitā abhuvan vilepanārthināṃ yathābhiprāyaparibhogārtham /",
    "K09bsu016_u:10991": " keṣucidvyomakeṣu sarvopakaraṇarāśayaḥ sthāpitā abhūvan sattvānāṃ yathāśayābhiprāyaparibhogārtham /",
    "K09bsu016_u:10992": " keṣucidvyomakeṣu nāryo 'bhirūpāḥ prāsādikā darśanīyā vividhacārurūpaveśā vicitramanojñavastrasaṃdhitāḥ",
    "K09bsu016_u:10993": " sarvābharaṇasvalaṃkṛtā vividhavilepanabhaktivinyāsapratimaṇḍitopaśobhitaśarīrāḥ sarvastrīśilpamāyākalāvidhijñāḥ sthāpitā abhūvan //",
    "K09bsu016_u:10994": " tena khalu punaḥ samayena tasyāmeva drumameruśriyāṃ rājadhānyāṃ sudarśanā nāma agragaṇikābhūdrājaparibhogyā /",
    "K09bsu016_u:10995": " tasyāḥ sucalitaratiprabhāsaśrīrnāma dārikābhūdabhirūpā prāsādikā darśanīyā nātidīrghā",
    "K09bsu016_u:10996": " nātihrasvā nātisthūlā nātikṛśā nātigaurā nātiśyāmā abhinīlanetrā abhinīlakeśī abhirāmavaktrā",
    "K09bsu016_u:10997": " brahmasvarā madhurapriyavādinī prājñā sarvakalāvidhijñā sarvaśāstrakovidā dakṣā analasā",
    "K09bsu016_u:10998": " sagauravā saprasādā maitracittā apratighātabahulā atṛptikaramanāpadarśanā mandarāgadoṣamohā",
    "K09bsu016_u:10999": " hryapatrāpyasaṃpannā mārdavā ṛjvī aśāṭyā amāyā (Gv 313) vinītā /",
    "K09bsu016_u:11000": " sā mātrā sārdhamanekakanyāparivṛtā ratnarathābhirūḍhā drumameruśriyo rājadhānyā niṣkramya",
    "K09bsu016_u:11001": " tejodhipate rājakumārasya purataḥ tejodhipatiṃ rājakumāraṃ parimārgayamāṇā rājājñāniyogādgacchantī",
    "K09bsu016_u:11002": " tejodhipatiṃ rājakumāraṃ dṛṣṭvā tīvraṃ rāgacittamutpādayāmāsa /",
    "K09bsu016_u:11003": " sā tejodhipate rājakumārasyāntike 'dhimātraṃ saṃjātasnehānubaddhā asvatantracittā",
    "K09bsu016_u:11004": " mātaraṃ sudarśanāmetadavocat - yatkhalu amba jānīyāḥ - sacenmāṃ tejodhipate rājakumārasya na dāsyasi,",
    "K09bsu016_u:11005": " maraṇaṃ vopagamiṣyāmi maraṇamātrakaṃ vā duḥkham /",
    "K09bsu016_u:11006": " sā prāha - maivaṃ dārike cetanāmutpādaya /",
    "K09bsu016_u:11007": " eṣa hi kumāraścakravartilakṣaṇasamanvāgataḥ /",
    "K09bsu016_u:11008": " sthānametadvidyate - yadeṣa piturdhanapateratyayāccakravartirājyamadhyāvasiṣyati /",
    "K09bsu016_u:11009": " sa rājā bhaviṣyati cakravartī /",
    "K09bsu016_u:11010": " tato 'sya strīratnaṃ prādurbhaviṣyati vaihāyasaṃgamam /",
    "K09bsu016_u:11011": " api tu khalu punardārike gaṇikā vayaṃ sarvalokaratikarāḥ /",
    "K09bsu016_u:11012": " na vayamekasattvaṃ pratiniyamena yāvajjīvamupatiṣṭhāmahe /",
    "K09bsu016_u:11013": " vayaṃ hi rājño dhanapaterājñayā tejodhipateḥ kumārasyopasthānāya niryātāḥ /",
    "K09bsu016_u:11014": " maināṃ cetanāṃ dṛḍhīkuruṣva /",
    "K09bsu016_u:11015": " durlabhametatsthānam //",
    "K09bsu016_u:11016": " tena ceha samayena sūryagātrapravaro nāma tathāgato 'rhan samyaksaṃbuddho loka udapādi",
    "K09bsu016_u:11017": " vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṃ buddho bhagavān /",
    "K09bsu016_u:11018": " tasya khalu punargandhāṅkuraśikharaprabhameghasyodyānasyāntare dharmameghodgataprabhāso nāma bodhimaṇḍo 'bhūt /",
    "K09bsu016_u:11019": " tatra sa bhagavān sūryagātrapravarastathāgataḥ prathamasaptāhābhisaṃbuddho vyāhārṣīt /",
    "K09bsu016_u:11020": " sa tayā dārikayā rathābhirūḍhayaiva pracalāyamānayā svapnāntare dṛṣṭaḥ /",
    "K09bsu016_u:11021": " prativibuddhāyāśca purāṇajñātisālohitayā devatayā ārocitam - eṣa dārike sūryagātrapravarastathāgato",
    "K09bsu016_u:11022": " dharmameghodgataprabhāse bodhimaṇḍe viharati prathamasaptāhābhisaṃbuddho bodhisattvagaṇaparivṛto",
    "K09bsu016_u:11023": " devanāgayakṣagandharvāsuragaruḍakinnaramahoragadevendrabrahmābhāsvarākaniṣṭhadevagaṇapuraskṛtaḥ /",
    "K09bsu016_u:11024": " tatraiva ca sarvāḥ pṛthvīdevatāḥ saṃnipatitāḥ /",
    "K09bsu016_u:11025": " ākāśadevatā abdevatā jvalanadevatā vāyudevatāḥ sāgaradevatāḥ nadīdevatā parvatadevatā",
    "K09bsu016_u:11026": " rātridevatā aruṇodgatadevatā vanadevatā vṛkṣadevatā auṣadhidevatāḥ sasyadevatā nagaradevatāḥ",
    "K09bsu016_u:11027": " padagāminīdevatā bodhimaṇḍadevatāḥ śarīraraśmidevatāḥ sattvanikāyadevatā gaganadevatā",
    "K09bsu016_u:11028": " sarvadigdevatāśca saṃnipatitāḥ tasya bhagavataḥ sūryagātrapravarasya tathāgatasya darśanāyeti //",
    "K09bsu016_u:11029": " sā tena tathāgatadarśanena tathāgataguṇaśravaṇena ca viśāradā bhūtvā avakāśapratilabdhā tejodhipate rājakumārasya puratastasyāṃ velāyāmimā gāthā abhāṣata -",
    "K09bsu016_u:11030": " rūpavareṇahu loki viśiṣṭā viśruta sarvadiśāsu guṇebhiḥ /",
    "K09bsu016_u:11031": " prajñabalena na me sadṛśāsti sarvakalāratimāyavidhijñā // 1 //",
    "K09bsu016_u:11032": " (Gv 314)",
    "K09bsu016_u:11033": " prāṇaśatā bahu naikasahasrā ye mama prekṣiṣu rāgavaśena /",
    "K09bsu016_u:11034": " nāpi ca rajyati mahya kumārā kasyacidantiki mānasu loke // 2 //",
    "K09bsu016_u:11035": " no ca mama pratihanyati cittaṃ nāpyanunīyati kutraci sattve /",
    "K09bsu016_u:11036": " nāpi ca me kvaci vairu na doṣaḥ sarvahite 'bhirataṃ mama cittam // 3 //",
    "K09bsu016_u:11037": " yada mi tvamapi dṛṣṭa kumāro rūpabalapravaro guṇadhārī /",
    "K09bsu016_u:11038": " tada indriya prīṇita sarve prīta mamo vipulā upajātā // 4 //",
    "K09bsu016_u:11039": " śuddhavirocanaratnasuvarṇā keśabhinīla suvallita tubhyam /",
    "K09bsu016_u:11040": " subhrulalāṭa sunāsā eṣa nivedayamī tava ātmā // 5 //",
    "K09bsu016_u:11041": " varalakṣaṇadhāri sutejā kāñcanaparvatasaṃnibharūpaḥ /",
    "K09bsu016_u:11042": " purato na virājami tubhyaṃ śyāmakṛtā maṣivigrahatulyā // 6 //",
    "K09bsu016_u:11043": " svabhinīlamahāyatanetrā siṃhahanyo (?)",
    "K09bsu016_u:11044": " paripūrṇa suvaktraḥ /",
    "K09bsu016_u:11045": " na ca te pratihanyati vācyaṃ agraruta pratigṛhṇami mahyam // 7 //",
    "K09bsu016_u:11046": " vadane tava jihva prabhūtā tāmratanū vipulā ratanābhā /",
    "K09bsu016_u:11047": " varabrahmasvarāṅgasughoṣā toṣayase jagadālapamānaḥ // 8 //",
    "K09bsu016_u:11048": " vadane sahitāstava dantā śaṅkhanibhā vimalā suvibhaktā /",
    "K09bsu016_u:11049": " (Gv 315)",
    "K09bsu016_u:11050": " smitu yehi vidarśayamānaḥ toṣayase janatāṃ naravīra // 9 //",
    "K09bsu016_u:11051": " tava lakṣaṇaśobhana kāyastriṃśa duveva prabhāsura śuddhaḥ /",
    "K09bsu016_u:11052": " samalaṃkṛtu yehi surūpaḥ cakradharo bhavitāsi narendrā // 10 //",
    "K09bsu016_u:11053": " atha khalu tejodhipatī rājaputraḥ sucalitaratiprabhāsaśriyaṃ dārikāmetadavocat - kasya tvaṃ dārike,",
    "K09bsu016_u:11054": " ko vā tavārakṣakaḥ?",
    "K09bsu016_u:11055": " na mama dārike kalpate paraparigṛhīteṣu dāreṣu mamatāṃ kartum /",
    "K09bsu016_u:11056": " tasyāṃ velāyāmimā gāthā abhāṣata -",
    "K09bsu016_u:11057": " sudarśane rūpaguṇairupete sulakṣaṇe puṇyaviśuddhakāye /",
    "K09bsu016_u:11058": " pṛcchāmi te brūhi mamaitamarthaṃ parigrahastvaṃ varagātri kasya // 11 //",
    "K09bsu016_u:11059": " mātā pitā vā tava kaccidasti bhartāpi vā svāmi parigraho vā /",
    "K09bsu016_u:11060": " sattvo 'pi cānyaḥ khalu yena saṃjñā kṛtā mameti tvayi saumyarūpe // 12 //",
    "K09bsu016_u:11061": " kaccinna hiṃsābhirataṃ manaste harasyadattaṃ khalu mā pareṣām /",
    "K09bsu016_u:11062": " mā kāmamithyācaraṇe ratiste mā vā mṛṣādya prasṛtaṃ manaste // 13 //",
    "K09bsu016_u:11063": " mā mitrabhedaprasṛtā matiste mā marmabhedīni vacāṃsi vakṣi /",
    "K09bsu016_u:11064": " mā te 'parakṣeṣu dhaneṣvabhidhyā vyāpādacittaṃ janatāsu cāpi // 14 //",
    "K09bsu016_u:11065": " mā dṛṣṭikāntārapathi sthitāsi mā karmavaṃśoddhuracetanā vā /",
    "K09bsu016_u:11066": " māyāvinī śāṭhyavaśānugā vā mā bādhase tvaṃ viṣameṇa lokam // 15 //",
    "K09bsu016_u:11067": " mātāpitājñātisuhṛdgurūṇāṃ kaccitpriyatvaṃ tava gauravaṃ vā /",
    "K09bsu016_u:11068": " (Gv 316)",
    "K09bsu016_u:11069": " daridrabhūteṣu ca saṃgrahāya kaccitpradātuṃ prasṛtaṃ manaste // 16 //",
    "K09bsu016_u:11070": " premāsti kalyāṇasuhṛtsvatho vā dharmeṇa kāle ca vadanti ye tvām /",
    "K09bsu016_u:11071": " kāyasya cittasya ca kalyatāṃ te karmaṇyatāṃ vā janayanti samyak // 17 //",
    "K09bsu016_u:11072": " buddheṣu te gauravamasti kaccit premāpi vā buddhasuteṣu tīvram /",
    "K09bsu016_u:11073": " kaccitprajānāsi tamagradharmaṃ yataḥ prasūtiḥ sugatātmajānām // 18 //",
    "K09bsu016_u:11074": " kaccitpare tiṣṭhasi dharmavaṃśe na cāpyadharmaṃ carituṃ matiste /",
    "K09bsu016_u:11075": " anantavarṇe ca guṇārṇave te kaccitparaṃ prema ca gauravaṃ ca // 19 //",
    "K09bsu016_u:11076": " anāthabhūteṣu janeṣu kaccit maitraṃ manaste 'pariṇāyakeṣu /",
    "K09bsu016_u:11077": " āpāyike karmaṇi ca pravṛttā kaccidbhṛśārtā karuṇāyase tvam // 20 //",
    "K09bsu016_u:11078": " pareṣu saṃpattimudīkṣya cāgrāṃ kaccitparāṃ tuṣṭimupaiṣi ca tvam /",
    "K09bsu016_u:11079": " kleśāsvatantreṣu janeṣu kaccit prajñābalātsaṃjanayasyupekṣām // 21 //",
    "K09bsu016_u:11080": " ajñānasuptāṃ janatāmudīkṣya kacciddṛḍhāṃ prārthayase 'grabodhim /",
    "K09bsu016_u:11081": " kalpānanantān caramāṇa caryāṃ kaccinna te prārthanayāsti khedaḥ // 22 //",
    "K09bsu016_u:11082": " atha khalu sudarśanā agragaṇikā sucalitaratiprabhāsaśriyo dārikāyā mātā tejodhipatiṃ",
    "K09bsu016_u:11083": " rājakumārametadavocat - mamaiṣā kumāra dārikā upapādukā padmagarbhasaṃbhūtā nābhiniṣkrāntapūrvā gṛhāt /",
    "K09bsu016_u:11084": " tasyāṃ ca velāyāmimā gāthā abhāṣata -",
    "K09bsu016_u:11085": " māṃ bhāṣamāṇāṃ śṛṇu rājaputra yaddārikā te paripṛcchateyam /",
    "K09bsu016_u:11086": " vakṣye 'nupūrvyā tava dārikeyaṃ jātā yathā saumya vivardhitā ca // 23 //",
    "K09bsu016_u:11087": " (Gv 317)",
    "K09bsu016_u:11088": " niśākṣaye yatra bhavān prasūtaḥ tatraiva jātā mama dārikeyam /",
    "K09bsu016_u:11089": " upapādukā nirmalapadmagarbhe sarvāṅgapūrṇā suviśālanetrā // 24 //",
    "K09bsu016_u:11090": " vasantakāle pravare ṛtūnāṃ saṃbhūtasasyoṣadhisaṃprarohe /",
    "K09bsu016_u:11091": " sālaprabhodyānavare madīye ciraṃ mayā tatra vinirgatāham // 25 //",
    "K09bsu016_u:11092": " pramuktaśākhāgravicitrakośe praphullavṛkṣe ghanameghavarṇe /",
    "K09bsu016_u:11093": " nānādvijonnāditavṛkṣaṣaṇḍe vane viśokā muditā ramāmi // 26 //",
    "K09bsu016_u:11094": " kanyāśatairaṣṭabhiranvitāhaṃ vibhūṣitābhiḥ sumanoharābhiḥ /",
    "K09bsu016_u:11095": " vicitraratnāmbaradhāriṇībhiḥ gīte ca vādye ca suśikṣitābhiḥ // 27 //",
    "K09bsu016_u:11096": " vicitragandhadhvajapuṇḍarīke vāpītaṭe 'bhūvamahaṃ niṣaṇṇā /",
    "K09bsu016_u:11097": " puṣpābhikīrṇe dharaṇīpradeśe suśikṣitastrīgaṇasaṃprapūrṇe // 28 //",
    "K09bsu016_u:11098": " tatrāmbumadhye 'tha sahasrapatraṃ prādurbabhūvottamaratnapadmam /",
    "K09bsu016_u:11099": " vaiḍūryadaṇḍaṃ maṇirājapatraṃ viśuddhajāmbūnadakarṇikaṃ ca // 29 //",
    "K09bsu016_u:11100": " sugandharattottamakesarāḍhyaṃ jambudhvajodbhūtamahāvabhāsam /",
    "K09bsu016_u:11101": " āsaṃstadā saṃśayitā janaughā rātryāṃ kimabhyudgata eṣa sūryaḥ // 30 //",
    "K09bsu016_u:11102": " mahāravīndrādrajanīkṣaye 'smāt prabodhyamānātsavituḥ prabhāmiḥ /",
    "K09bsu016_u:11103": " mukto 'vabhāso madhuraśca śabdastajjanmanaḥ pūrvanimittamasyāḥ // 31 //",
    "K09bsu016_u:11104": " (Gv 318)",
    "K09bsu016_u:11105": " strīratnametaddhi manuṣyaloke prādurbabhūvottamaśīlaśuddhyā /",
    "K09bsu016_u:11106": " na karmaṇo hyasti kṛtasya nāśaḥ pūrve sucīrṇasya vipāka eṣaḥ // 32 //",
    "K09bsu016_u:11107": " sunīlakeśyutpalanīlanetrā brahmasvarā kāñcanaśuddhavarṇā /",
    "K09bsu016_u:11108": " āmuktamālābharaṇā suveśā padmodbhavā śrīriva nirmalābhā // 33 //",
    "K09bsu016_u:11109": " viśuddhagātrī samabhāgakāyā saṃpūrṇagātrā suvibhaktadehā /",
    "K09bsu016_u:11110": " suvarṇabimbaṃ maṇineva mṛṣṭaṃ virocate sarvadiśo 'vabhāsya // 34 //",
    "K09bsu016_u:11111": " gotrodbhavaścandanarājagandhaḥ pravāti cāsyābhidiśaḥ spharitvā /",
    "K09bsu016_u:11112": " rutaṃ ca divyaṃ madhuraṃ ruvatyā gandho mukhādvāti yathotpalasya // 35 //",
    "K09bsu016_u:11113": " smitaṃ yadaiṣā prakaroti caiva divyaṃ tadā tūryaravaṃ virauti /",
    "K09bsu016_u:11114": " strīratnametatkhalu jātu loke na prākṛtānāṃ vaśamabhyupaiti // 36 //",
    "K09bsu016_u:11115": " manuṣyaloke na hi vidyate 'sau bhartā hi yo 'syāstvadṛte paraḥ syāt /",
    "K09bsu016_u:11116": " sallakṣaṇaiścitritacārurūpaḥ kanyāṃ pratīcchasva yatastvametām // 37 //",
    "K09bsu016_u:11117": " hrasvā na ceyaṃ hi na cātidīrghā sthūlā na caiṣā na kṛśātimātram /",
    "K09bsu016_u:11118": " cāpodarī pīnapayodharā ca tavānurūpeyamaninditāṅga // 38 //",
    "K09bsu016_u:11119": " saṃkhyālipijñānanaye tathaiva mudrāvidhau śāstranayeṣvabhijñā /",
    "K09bsu016_u:11120": " (Gv 319)",
    "K09bsu016_u:11121": " śilpāni yāvanti ca sarvaloke pāraṃgateyaṃ nikhileṣu teṣu // 39 //",
    "K09bsu016_u:11122": " iṣvastravijñāna paraṃ vidhijñā sattvāna yuktau suviniścitā ca /",
    "K09bsu016_u:11123": " ākarṣaṇe śatrumanaḥprasāde sarvatra pāraṃ paramaṃ gateyam // 40 //",
    "K09bsu016_u:11124": " viśuddharatnottamasarvagātramuktaprabhāmaṇḍalarājiteyam /",
    "K09bsu016_u:11125": " svalaṃkṛtā pūrvakṛtaiḥ svapuṇyaistavānurūpā paricārikeyam // 41 //",
    "K09bsu016_u:11126": " ye vyādhayaḥ kecana jīvaloke teṣāṃ samutthānanaye vidhijñā /",
    "K09bsu016_u:11127": " teṣāmaśeṣapraśamaṃ ca saṃpadbhaiṣajyasamyakpravicāraṇe ca // 42 //",
    "K09bsu016_u:11128": " jambudhvaje ye 'pi ca sarvamantraniruktibhedā nikhilā janānām /",
    "K09bsu016_u:11129": " sarvatra lokavyavahārasaṃghau citre gateyaṃ paramāṃ gatiṃ ca // 43 //",
    "K09bsu016_u:11130": " svarāṅganirhāranayāśca ye 'pi teṣāṃ prabhedeṣu naye praviṣṭā /",
    "K09bsu016_u:11131": " gītāni nṛtyāni ca yāni loke teṣvapyaśeṣeṣu paraṃ vidhijñā // 44 //",
    "K09bsu016_u:11132": " tūryeṣu vādyeṣu ratiprayoge hāsye ca lāsye ca gatiṃ gateyam /",
    "K09bsu016_u:11133": " rakteṣvarakteṣu nareṣvabhijñā narānunītā pratighānvitā vā // 45 //",
    "K09bsu016_u:11134": " strīṇāṃ rutānīha ca yāni loke viśeṣatastānyakhilānyavaiti /",
    "K09bsu016_u:11135": " ye cāprameyā vanitājanasya doṣā na teṣāṃ nikhilena santi // 46 //",
    "K09bsu016_u:11136": " nirīkṣite cārdhanirīkṣite ca aṅgapradāne 'ṅgavidarśane ca /",
    "K09bsu016_u:11137": " (Gv 320)",
    "K09bsu016_u:11138": " niṣṭhāṃ gatā sarvakalāsu caiva manorathānāṃ paripūraṇī te // 47 //",
    "K09bsu016_u:11139": " amatsarā ceyamanīrṣukā ca na kāmalolā na pānagṛddhā /",
    "K09bsu016_u:11140": " kṣemārjavamārdavasūratā ca akrodhanā cāparuṣā suvijñā // 48 //",
    "K09bsu016_u:11141": " utthānaśīlāpratikūlavākyā nityaṃ gurūṇāmanuvartinī ca /",
    "K09bsu016_u:11142": " sagauravā kiṃkuśalaiṣiṇī ca tavānuyogyā caritānuvṛttau // 49 //",
    "K09bsu016_u:11143": " jīrṇeṣu vṛddheṣu ca rogavatsu daridrabhūteṣu suduḥkhiteṣu /",
    "K09bsu016_u:11144": " cakṣurvihīneṣvaparāyaṇeṣu kāruṇyameghaṃ janayatyajasram // 50 //",
    "K09bsu016_u:11145": " parārthacintābhiratā sadaiṣā na cintayatyātmahitāni caiva /",
    "K09bsu016_u:11146": " sarvasya lokasya hitaiṣiṇī ca svalaṃkṛtā cittaguṇairudāraiḥ // 51 //",
    "K09bsu016_u:11147": " nityāpramattā smṛtisaṃprajanye sthitā niṣaṇṇā śayitā vrajantī /",
    "K09bsu016_u:11148": " tūṣṇīṃ prabhāṣatyapi ca smṛtaiva lokasya caivābhimatā sadaiṣā // 52 //",
    "K09bsu016_u:11149": " samantataḥ puṇyavatī vibhāti sadaiva ca premakarī janānām /",
    "K09bsu016_u:11150": " etāmudīkṣanna hi tṛptimeti loke na cāsyāḥ kvacidasti saktiḥ // 53 //",
    "K09bsu016_u:11151": " kalyāṇamitreṣu sagauraveyaṃ tvaddarśane nityasamutsukā ca /",
    "K09bsu016_u:11152": " dīrghānudarśinyaviduṣṭaceṣṭā sumerukalpasthiraśuddhacittā // 54 //",
    "K09bsu016_u:11153": " sadā svapuṇyaiḥ samalaṃkṛtaiṣā na vidyate 'syāḥ kvacidapyamitram /",
    "K09bsu016_u:11154": " (Gv 321)",
    "K09bsu016_u:11155": " jñāne na cāsyāḥ sadṛśāsti yoṣideṣānurūpā tava rājaputra // 55 //",
    "K09bsu016_u:11156": " atha khalu tejodhipatī rājaputro gandhāṅkuraśikharaprabhameghamudyānaṃ praviśya sucalitaratiprabhāsaśriyo",
    "K09bsu016_u:11157": " dārikāyā māturagragaṇikāyāḥ sudarśanāyāḥ samakṣaṃ sucalitaratiprabhāsaśriyaṃ dārikāmetadavocat",
    "K09bsu016_u:11158": " - ahaṃ khalu dārike anuttarāṃ samyaksaṃbodhimabhisaṃprasthitaḥ /",
    "K09bsu016_u:11159": " tena mayā aparimāṇāḥ sarvajñatāsaṃbhārāḥ samudānayitavyāḥ /",
    "K09bsu016_u:11160": " anantamadhyān kalpān bodhisattvacaryāṃ caratā sarvapāramitāḥ pariśodhayitavyāḥ /",
    "K09bsu016_u:11161": " aparāntakoṭīgatān kalpāṃstathāgatāḥ pūjayitavyāḥ /",
    "K09bsu016_u:11162": " sarvabuddhaśāsanāni saṃdhārayitavyāni /",
    "K09bsu016_u:11163": " sarvabuddhakṣetrāṇi pariśodhayitavyāni /",
    "K09bsu016_u:11164": " sarvatathāgatavaṃśā na vyavacchettavyāḥ /",
    "K09bsu016_u:11165": " sarvasattvavaṃśāḥ paripācayitavyāḥ /",
    "K09bsu016_u:11166": " sarvasattvasaṃsāraduḥkhāni vinivartayitavyāni /",
    "K09bsu016_u:11167": " atyantasukhe sattvāḥ pratiṣṭhāpayitavyāḥ /",
    "K09bsu016_u:11168": " sarvasattvānāṃ jñānacakṣuḥ pariśodhayitavyam /",
    "K09bsu016_u:11169": " sarvabuddhabodhisattvasamudāgame prayoktavyam /",
    "K09bsu016_u:11170": " sarvabodhisattvasamatāyāṃ sthātavyam /",
    "K09bsu016_u:11171": " sarvabodhisattvabhūmayo niṣpādayitavyāḥ /",
    "K09bsu016_u:11172": " sarvasattvadhātuḥ pariśodhayitavyaḥ sarvasattvadāridryavyavacchedāya sarvasvaparityāginā bhavitavyam /",
    "K09bsu016_u:11173": " aparāntakoṭīgatān kalpān dānapāramitāyāṃ caratā annapānadānena sattvāḥ saṃtarpayitavyāḥ /",
    "K09bsu016_u:11174": " sarvopakaraṇavastuparityāgena sarvayācanakasaṃghaḥ saṃtarpayitavyaḥ /",
    "K09bsu016_u:11175": " tena mayā sarvasvaparityāgitāyāṃ pratipadyamānena nāsti tadādhyātmikaṃ bāhyaṃ vā vastu yanna parityaktavyam /",
    "K09bsu016_u:11176": " tena mayā putraduhitṛbhāryā dātavyāḥ /",
    "K09bsu016_u:11177": " cakṣuḥśirohastapādasarvāṅgapratyaṅgāni parityaktavyāni /",
    "K09bsu016_u:11178": " sā tvaṃ mama tadā pareṣu pratipadyamānā dānāntarāyaṃ kariṣyasi /",
    "K09bsu016_u:11179": " priyeṣu putreṣu parityajyamāneṣvanāttamanā bhaviṣyasi /",
    "K09bsu016_u:11180": " bahu kāyikacaitasikaṃ duḥkhaṃ pratyanubhaviṣyasi /",
    "K09bsu016_u:11181": " mama sarvasvaparityāgacitte pratyupasthite mātsaryacittamutpādayiṣyasi /",
    "K09bsu016_u:11182": " mamāṅgapratyaṅgāni cchittvā yācanakebhyaḥ parityajyamānasya duḥkhitā durmanasvinī bhaviṣyasi /",
    "K09bsu016_u:11183": " bhaviṣyati ca sa kālo yadahaṃ tvāṃ parityajya tathāgataśāsane pravrajiṣyāmi /",
    "K09bsu016_u:11184": " sā tvaṃ tasmin samaye 'nāttamanā bhaviṣyasi //",
    "K09bsu016_u:11185": " atha khalu tejodhipatī rājaputraḥ tasyāṃ velāyāṃ sucalitaratiprabhāsaśriyaṃ dārikāṃ gāthābhiradhyabhāṣata -",
    "K09bsu016_u:11186": " saṃbodhisaṃbhāramahāsamudrā mayāprameyāḥ paripūraṇīyāḥ /",
    "K09bsu016_u:11187": " yataḥ kṛpāṃ sarvajagatsu kṛtvā saṃprasthito 'haṃ sucirāya bodhau // 56 //",
    "K09bsu016_u:11188": " kalyārṇavaiḥ samyaganantamadhyaiḥ vyomāpramāṇaiḥ praṇidhirviśodhyaḥ /",
    "K09bsu016_u:11189": " prasthānabhūmeśva tathāgatānāṃ kalpānanantān parikarma kāryam // 57 //",
    "K09bsu016_u:11190": " (Gv 322)",
    "K09bsu016_u:11191": " tryadhvasthitānāṃ ca mayā jinānāṃ saṃśikṣitā pāramitāpatheṣu /",
    "K09bsu016_u:11192": " viśodhanīyo varabodhimārgo niruttarajñānamahānayena // 58 //",
    "K09bsu016_u:11193": " kṣetrāṇi sarvāṇyapi sarvadikṣu kliṣṭāni śodhyāni mayākhilāni /",
    "K09bsu016_u:11194": " sarvākṣaṇā durgatayaśca sarvā vyāvartanīyāḥ khalu sarvaloke // 59 //",
    "K09bsu016_u:11195": " sarve ca sattvā nikhilā viśodhyāḥ kleśāvṛtā mohatamondhabhūtāḥ /",
    "K09bsu016_u:11196": " prapācayitvā vividhairupāyaiḥ sarvajñatāmārganaye niveśyāḥ // 60 //",
    "K09bsu016_u:11197": " bhūmīrasaṅgāśca mayā viśodhyā kalpārṇavāścaiva jināḥ prapūjyāḥ /",
    "K09bsu016_u:11198": " maitrīṃ ca saṃjanya jagatyaśeṣe deyāni dānānyakhilāni loke // 61 //",
    "K09bsu016_u:11199": " samāgatān yācanakānudīkṣya sarvapradānābhiratasya nityam /",
    "K09bsu016_u:11200": " mā līnadīnā kṛpaṇā tadānīṃ bhūyā mama tvaṃ visabhāgacittā // 62 //",
    "K09bsu016_u:11201": " śirorthino me 'rthamudīkṣya dhīmān caryāmudārā ca ratastadānīm /",
    "K09bsu016_u:11202": " bhaviṣyasi tvaṃ bhṛśaduḥkhataptā śrutvaivamarthaṃ sthitatāmupaihi // 63 //",
    "K09bsu016_u:11203": " tvaṃ daurmanasyaṃ mama hastapādacchedān pradāsyāmyāpi yācakānām /",
    "K09bsu016_u:11204": " kaṭūni vakṣyasyabalārtarūpā śrutvaitamarthaṃ paricintayasva // 64 //",
    "K09bsu016_u:11205": " priyāṇi vastūni tathaiva putrān dāsyāmi ca tvāmahamarthinaḥ san /",
    "K09bsu016_u:11206": " śrutvaitamarthaṃ yadi te na sādaḥ sarvaṃ tathaivāstu yathā taveṣṭam // 65 //",
    "K09bsu016_u:11207": " (Gv 323)",
    "K09bsu016_u:11208": " evamukte sucalitaratiprabhāsaśrīrdārikā tejodhipatiṃ rājaputrametadavocat - tathā bhavatu kumāra yathā vadasi /",
    "K09bsu016_u:11209": " ahaṃ te yathākāmaṃ karaṇīyā yathecchāparibhogyā yenakāmaṃgamā sarvatrātyantānugāminī",
    "K09bsu016_u:11210": " nityānubaddhā sarvakāryotsukā āśayānukūlopacārā samyakparākramā aviṣamapratipattiprayogopacārā bhaviṣyāmi //",
    "K09bsu016_u:11211": " atha khalu sucalitaratiprabhāsaśrīrdārikā tejodhipatiṃ rājaputraṃ gāthābhiradhyabhāṣata -",
    "K09bsu016_u:11212": " kāyo hi yanme narakāgnināyaṃ saṃtāpyamāno vilayaṃ prayāyāt /",
    "K09bsu016_u:11213": " janmārṇavānapyahamutsahāmi caryāsabhāgā paricārikā te // 66 //",
    "K09bsu016_u:11214": " jātiṣvanantāsvapi jātajātaśchidyeta kāyo yadi me 'timātram /",
    "K09bsu016_u:11215": " tadutsahe 'haṃ sthiradhīracittā bhartā bhava tvaṃ mama sādhurūpa // 67 //",
    "K09bsu016_u:11216": " kalpānanantānapi cakravālāḥ kaccicchiro me paricūrṇayeyuḥ /",
    "K09bsu016_u:11217": " āklāntacittāpi tadutsahe 'haṃ svāmī bhava tvaṃ mama sādhvacintya // 68 //",
    "K09bsu016_u:11218": " jātyantarāṇyapyamitāni ca tvaṃ chittvāṅgamātmāni parasya dehi /",
    "K09bsu016_u:11219": " cetovaśitvaṃ mayi saṃniveśya dṛḍhaṃ pratiṣṭhāpaya māṃ svadharme // 69 //",
    "K09bsu016_u:11220": " atyantameva pratipādayāmi kāyaṃ tavemaṃ naradevaputra /",
    "K09bsu016_u:11221": " caryāṃ caran kalpamahāsamudrān prayaccha māmarthijanāya hṛṣṭām // 70 //",
    "K09bsu016_u:11222": " saṃprasthitastvaṃ pravarāgrabodhau sattveṣu saṃjanya kṛpāmanantām /",
    "K09bsu016_u:11223": " aśeṣasattvārṇavasaṃgrahāya gṛhṇīṣva māmapyanukampayātaḥ // 71 //",
    "K09bsu016_u:11224": " na bhogahetorna dhanasya hetorna kāmacaryāratisaṃbhavārtham /",
    "K09bsu016_u:11225": " (Gv 324)",
    "K09bsu016_u:11226": " icchāmyahaṃ svāminamagrasattvaṃ sabhāgacaryācaraṇāya tu tvām // 72 //",
    "K09bsu016_u:11227": " śuddhābhinīlekṣaṇa maitracittā yathekṣase tvaṃ khalu sarvaloke /",
    "K09bsu016_u:11228": " āraktacittaḥ karuṇāyamāno niḥsaṃśayaṃ tvaṃ bhavitā munīndraḥ // 73 //",
    "K09bsu016_u:11229": " yathā kramātprakramato mahī te ratnojjvalā tiṣṭhati nirmaleyam /",
    "K09bsu016_u:11230": " sallakṣaṇālaṃkṛta cakravartī niḥsaṃśayaṃ tvaṃ bhavitā nṛloke // 74 //",
    "K09bsu016_u:11231": " svapnāntare 'paśyamahaṃ rajanyāṃ sudharmameghaprabhabodhimaṇḍe /",
    "K09bsu016_u:11232": " drumendramūle sugataṃ niṣaṇṇaṃ puraskṛtaṃ buddhasutairanekaiḥ // 75 //",
    "K09bsu016_u:11233": " taṃ sūryagātrapravaraṃ jinendraṃ jāmbūnadottaptamahādrikalpam /",
    "K09bsu016_u:11234": " svapnāntare murdhnyakarotsa me 'dya pāṇiṃ prabuddhā muditā tato 'ham // 76 //",
    "K09bsu016_u:11235": " ratiprabhā nāma viśuddhakāyā purāṇasālohitadevatā me /",
    "K09bsu016_u:11236": " ārocayatyeṣa tathāgato 'smin saṃbodhimaṇḍe vicaratyudāre // 77 //",
    "K09bsu016_u:11237": " abhūtpurā me khalu cetanaivamīkṣeya tejodhipatiṃ kumāram /",
    "K09bsu016_u:11238": " ārocitaṃ devatayā kumāraṃ tvaṃ drakṣyasītyadya niśāntare me // 78 //",
    "K09bsu016_u:11239": " svapnāntare me sugato 'dya dṛṣṭaḥ tvaṃ caiva dṛṣṭaḥ pariśuddhasattvaḥ /",
    "K09bsu016_u:11240": " sārdhaṃ tvayāvāptamanorathāhaṃ taṃ pūjayiṣyāmi munīndramadya // 79 //",
    "K09bsu016_u:11241": " atha khalu tejodhipatī rājaputraḥ sūryagātrapravarasya tathāgatasya nāmadheyaṃ śrutvā",
    "K09bsu016_u:11242": " buddhadarśanāvakāśapratilabdho mahāprītiprasādavegasaṃjātaḥ sucalitaratiprabhāsaśriyaṃ dārikāṃ (Gv 325)",
    "K09bsu016_u:11243": " pañcabhirmaṇiratnaśatairabhyavakīrya śrīgarbhaprabhāsaṃ nāma cūḍāmaṇiratnamasyāḥ prādāt /",
    "K09bsu016_u:11244": " agnivarṇena caināṃ mahāmaṇiratnacitreṇa vastraratnenācchādayāmāsa /",
    "K09bsu016_u:11245": " saivaṃ satkṛtā na hṛpyati notpluvati na carati vā pramādaṃ vāgamat anyatra kṛtāñjalipuṭā animiṣanayanā tejodhipateḥ kumārasya vadanaṃ prekṣamāṇā sthitābhūt //",
    "K09bsu016_u:11246": " atha khalu sudarśanā agragaṇikā tejodhipatiṃ rājakumāraṃ gāthābhiradhyabhāṣata -",
    "K09bsu016_u:11247": " dadyāmimāṃ te khalu dārikāṃ hamityevamāsīnmama dirgharātram /",
    "K09bsu016_u:11248": " seyaṃ pradattā tava cārurūpā svalaṃkṛtā puṇyaguṇairupetā // 80 //",
    "K09bsu016_u:11249": " manuṣyaloke sadṛśī na kanyā saṃvidyate 'syāḥ kvaciduttamā yā /",
    "K09bsu016_u:11250": " śīlena buddhyātha guṇaistathānyaiḥ strīṇāṃ vareyaṃ svalu sarvaloke // 81 //",
    "K09bsu016_u:11251": " padmodbhaveyaṃ na hi jātivādaḥ saṃdūṣaṇāmarhati nirmalatvāt /",
    "K09bsu016_u:11252": " aśeṣadoṣānupaliptacittā caryāsabhāgā tava saṃbabhūva // 82 //",
    "K09bsu016_u:11253": " sarvottamasparśasukhāvahāni gātrāṇi cāsyāḥ paramaṃ mṛdūni /",
    "K09bsu016_u:11254": " vyādhyāturāḥ saṃspariśena yeṣāmarogatāṃ tatkṣaṇameva yānti // 83 //",
    "K09bsu016_u:11255": " yo 'syāḥ śubho vāti hi gātragandho varāṃstadanyānabhibhūya gandhān /",
    "K09bsu016_u:11256": " taṃ gandhamāghrāya viśuddhaśīlapratiṣṭhitā sarvanarā bhavanti // 84 //",
    "K09bsu016_u:11257": " asyā hi kāyaḥ kanakaprakāśo virocate nirmalapadmagarbhaḥ /",
    "K09bsu016_u:11258": " kruddhā yamudvīkṣya hi maitracittā bhavanti sarve nikhilena sattvāḥ // 85 //",
    "K09bsu016_u:11259": " snigdhaṃ vaco 'syā madhuraṃ manojñaṃ kāntaṃ janānāṃ śravaṇābhirāmam /",
    "K09bsu016_u:11260": " (Gv 326)",
    "K09bsu016_u:11261": " śrutvaiva yaddoṣatamovighāti karmāśubhaṃ nābhilaṣanti kartum // 86 //",
    "K09bsu016_u:11262": " śuddhāśayā nirmalamānaseyaṃ sarvatra śāṭhyaṃ na hi vidyate 'syāḥ /",
    "K09bsu016_u:11263": " yadbhāṣate cetasi tattathaiva yato jagattoṣayati svareṇa // 87 //",
    "K09bsu016_u:11264": " na māyayā mohayate ca sattvān vilobhayatyeva ca nārthahetoḥ /",
    "K09bsu016_u:11265": " lajjāvatī saṃvṛtamānaseyaṃ sagauravā vṛddhanaveṣu nityam // 88 //",
    "K09bsu016_u:11266": " na jātigotreṇa na rūpamattā tathaiva neyaṃ parivāramattā /",
    "K09bsu016_u:11267": " madena mānena ca viprayuktā namrā jineṣu praṇatā sadaiva // 89 //",
    "K09bsu016_u:11268": " atha khalu tejodhipatī rājaputraḥ saparivārayā sucalitaratiprabhāsaśriyā dārikayā",
    "K09bsu016_u:11269": " viṃśatyā kanyāsahasraiḥ parivāreṇa ca sārdhaṃ tato gandhāṅkuraśikharaprabhameghādudyānānniṣkramya",
    "K09bsu016_u:11270": " yena dharmodgataprabhāso bodhimaṇḍo yena ca bhagavān sūryagātrapravaraḥ tathāgataḥ,",
    "K09bsu016_u:11271": " tenopasaṃkrānto 'bhūt bhagavataḥ sūryagātrapravarasya tathāgatasya darśanāya vandanāya pūjanāya paryupāsanāya /",
    "K09bsu016_u:11272": " sa yāvadyānasya bhūmistāvadyānena gatvā yānādavatīrya padbhyāmeva bhagavataḥ sūryagātrapravarasya",
    "K09bsu016_u:11273": " tathāgatasyāntikamupasaṃkrāman adrākṣīttejodhipatī rājaputro bhagavantaṃ sūryagātrapravaraṃ",
    "K09bsu016_u:11274": " tathāgatarmahantaṃ samyaksaṃbuddhaṃ dūrata eva prāsādikaṃ darśanīyaṃ śāntendriyaṃ",
    "K09bsu016_u:11275": " śāntamānasaṃ guptendriyaṃ nāgamiva sudāntaṃ hṛdamivācchaṃ anāvilaṃ viprasannam /",
    "K09bsu016_u:11276": " dṛṣṭvā cāsya cittamabhiprasannam /",
    "K09bsu016_u:11277": " prasannacitto buddhadarśanamahāprītiprasādavegān saṃvardhayāmāsa /",
    "K09bsu016_u:11278": " mahāprītivegaprasādaprāmodyaparisphuṭena cittena taṃ bhagavantamanekaśatasahasrakṛtvaḥ",
    "K09bsu016_u:11279": " pradakṣiṇīkṛtya tasya bhagavataḥ pādau śirasābhivandya sārdhaṃ sucalitaratiprabhāsaśrīdārikāpramukhena",
    "K09bsu016_u:11280": " sarvaparivāreṇa pañcabhirmahāmaṇiratnapadmaśatasahasraiḥ taṃ bhagavantamabhicchādayāmāsa /",
    "K09bsu016_u:11281": " pañca ca vihāraśātāni sarvagandhamaṇiratnamayāni sarvamaṇiratnarājavicitrāṇi tasya bhagavataḥ kārayāmāsa /",
    "K09bsu016_u:11282": " ekaikaṃ ca vihāraṃ pañcabhirmahāmaṇiratnarājaśatasahasraiḥ pratimaṇḍayāmāsa //",
    "K09bsu016_u:11283": " atha khalu kulaputra sa bhagavān sūryagātrapravarastathāgataḥ tejodhipate rājakumārasya adhyāśayaṃ viditvā samantanetradvārapradīpaṃ nāma sūtrāntaṃ saṃprakāśayāmāsa /",
    "K09bsu016_u:11284": " sa taṃ śrutvā sarvadharmanayeṣu daśa samādhimukhasamudrān pratyalabhata /",
    "K09bsu016_u:11285": " yaduta - sarvatathāgatapraṇidhānasāgarasaṃbhavāvabhāsaṃ nāma samādhimukhaṃ pratyalabhata /",
    "K09bsu016_u:11286": " tryadhvāvabhāsagarbhaṃ ca nāma samādhimukhaṃ (Gv 327)",
    "K09bsu016_u:11287": " pratyalabhata /",
    "K09bsu016_u:11288": " sarvabuddhamaṇḍalābhimukhaniryāṇaṃ ca nāma samādhimukhaṃ pratyalabhata /",
    "K09bsu016_u:11289": " sarvasattvapravarāvabhāsapraveśaṃ ca nāma samādhimukhaṃ pratyalabhata /",
    "K09bsu016_u:11290": " sarvalokasamudayajñānāvabhāsapratipannaṃ ca nāma samādhimukhaṃ pratyalabhata /",
    "K09bsu016_u:11291": " sarvasattvendriyasamudrāvabhāsapradīpaṃ ca nāma samādhimukhaṃ pratyalabhata /",
    "K09bsu016_u:11292": " sarvajagatparitrāṇajñānameghaṃ ca nāma samādhimukhaṃ pratyalabhata /",
    "K09bsu016_u:11293": " sarvasattvajagatparipākavinayābhimukhapradīpaṃ ca nāma samādhimukhaṃ pratyalabhata /",
    "K09bsu016_u:11294": " sarvatathāgatadharmacakranirghoṣavijñapanaṃ ca nāma samādhimukhaṃ pratyalabhata /",
    "K09bsu016_u:11295": " samantabhadracaryāmaṇḍalapariśuddhipraṇidhimeghaṃ ca nāma samādhimukhaṃ pratyalabhata /",
    "K09bsu016_u:11296": " imāni daśa samādhimukhāni pramukhaṃ kṛtvā sarvadharmanayeṣu daśasamādhimukhasamudrān pratyalabhata /",
    "K09bsu016_u:11297": " sucalitaratiprabhāsaśrīśca dārikā duryodhanajñānasāgaragarbhaṃ ca nāma cittanidhyaptiṃ pratyalabhata,",
    "K09bsu016_u:11298": " avaivartikā cābhūdanuttarāyāṃ samyaksaṃbodhau //",
    "K09bsu016_u:11299": " atha khalu tejodhipatī rājaputraḥ bhagavataḥ sūryagātrapravarasya tathāgatasya pādau",
    "K09bsu016_u:11300": " śirasābhivandya taṃ bhagavantamanekatasahasrakṛtvaḥ pradakṣiṇīkṛtya sucalitaratiprabhāsaśriyā",
    "K09bsu016_u:11301": " dārikayā sarvaparivāreṇa ca sārdhaṃ tasya bhagavato 'ntikātprākrāmat /",
    "K09bsu016_u:11302": " sa yena drumameruśrī rājadhānī,",
    "K09bsu016_u:11303": " yena ca pitā rājā dhanapatistenopajagāma /",
    "K09bsu016_u:11304": " upetya piturdhanapate rājñaḥ pādau śirasābhivandya etamarthamārocayāmāsa - yatkhalu",
    "K09bsu016_u:11305": " deva jānīyāḥ - sūryagātrapravaro nāma tathāgato 'rhan samyaksaṃbuddho loka udapādi",
    "K09bsu016_u:11306": " vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devamanuṣyāṇāṃ buddho bhagavān /",
    "K09bsu016_u:11307": " ihaiva tava vijite dharmameghodgataprabhāse bodhimaṇḍe viharatyacirābhisaṃbuddhaḥ /",
    "K09bsu016_u:11308": " atha khalu rājā dhanapatistejodhipatiṃ kumārametadavocat - kena te kumāra ayamarthaṃ ārocito devena vā manuṣyeṇa vā?",
    "K09bsu016_u:11309": " sa prāha - sucalitaratiprabhāsaśriyā dārikayeti //",
    "K09bsu016_u:11310": " atha khalu rājā dhanapatirbuddhotpādaśravaṇena mahānidhānapratilābhasaṃjñī sudurlabhabuddharatnaparilābhasaṃjñī",
    "K09bsu016_u:11311": " tathāgatadarśane sarvadurgatiprapātabhayavinivartanasaṃjñī sarvakleśavyādhipraśamanamahāvaidyarājapratilābhasaṃjñī",
    "K09bsu016_u:11312": " sarvasaṃsāraduḥkhaparimocakasaṃjñī atyantayogakṣemapratiṣṭhāpakasaṃjñī vitimirajñānālokadarśakasaṃjñī",
    "K09bsu016_u:11313": " avidyāndhakāravidhvaṃsanamaholkāprādurbhāvasaṃjñī anāyakasya lokasya dharmanayavināyakapratilābhasaṃjñī",
    "K09bsu016_u:11314": " apariṇāyakasya sarvajñatāyānapariṇāyakasamutpādasaṃjñī mahāprītiprasādaprāmodyapratilabdho",
    "K09bsu016_u:11315": " buddhotpādaṃ śrutvā kṣatriyabrāhmaṇanaigamajanapadāmātyapurohitakumārakoṭṭarājāno",
    "K09bsu016_u:11316": " dauvārikapārṣadyāṃśca saṃnipātya buddhotpādanandaśabdāvedinastejodhipateḥ kumārasya",
    "K09bsu016_u:11317": " tadrājyaṃ dharmācchādaṃ prādāt /",
    "K09bsu016_u:11318": " sa taṃ kumāraṃ rājye 'bhiṣicya sārdhaṃ daśabhiḥ prāṇisahasrairyena bhagavān sūryagātrapravarastathāgatastenopajagāma /",
    "K09bsu016_u:11319": " upetya tasya bhagavataḥ pādau śirasābhivandya taṃ bhagavantamanekaśatasahasrakṛtvaḥ pradakṣiṇīkṛtya tasya bhagavataḥ purastānnyaṣīdat sārdhaṃ svakena parivāreṇa //",
    "K09bsu016_u:11320": " atha khalu kulaputra sa bhagavān sūryagātrapravarastathāgato dhanapatiṃ rājānaṃ sarvāvacca",
    "K09bsu016_u:11321": " parṣanmaṇḍalamavalokya tasyāṃ velāyāmūrṇākośātsarvajagaccittapradīpaṃ nāma raśmiṃ prāmuñcat /",
    "K09bsu016_u:11322": " sā daśasu dikṣu sarvalokadhātūnavabhāsya sarvalokendrānabhimukhaṃ parisaṃsthāpya acintyāni buddhavikurvitāni (Gv 328)",
    "K09bsu016_u:11323": " saṃdarśya buddhavainayikānāṃ sattvānāmāśayān viśodhya tasyāṃ velāyāmacintyena buddhādhipateyena",
    "K09bsu016_u:11324": " sarvalokābhyudgatena buddhakāyena sarvasvarāṅgasāgarasaṃprayuktena buddhaghoṣeṇa",
    "K09bsu016_u:11325": " sarvadharmavitimirārthapradīpaṃ nāma dhāraṇīmukhaṃ saṃprakāśayāmāsa buddhakṣetraparamāṇurajaḥsamadhāraṇīmukhaparivāram /",
    "K09bsu016_u:11326": " atha rājño dhanapatestaddhāraṇīmukhaṃ śrutvā sarvadharmeṣu mahān dharmāvabhāsaḥ prādurabhūt /",
    "K09bsu016_u:11327": " tasyāṃ ca parṣadi jambudvīpaparamāṇurajaḥsamānāṃ bodhisattvānāṃ sarvadharmavitimirārthapradīpāyā dhāraṇyāḥ pratilambho 'bhūt /",
    "K09bsu016_u:11328": " ṣaṣṭeśca prāṇiniyutānāmanupādāya āsravebhyaścittāni vimuktāni /",
    "K09bsu016_u:11329": " daśānāṃ ca prāṇisahasrāṇāṃ virajo vigatamalaṃ dharmeṣu dharmacakṣurviśuddham /",
    "K09bsu016_u:11330": " aparimāṇānāmanutpannapūrvamanuttarāyāṃ samyaksaṃbodhau cittamutpannam /",
    "K09bsu016_u:11331": " daśasu dikṣu acintyabuddhavikurvitasaṃdarśanenānantamadhyaḥ sattvadhāturvinayamagamāt tribhiryānaiḥ //",
    "K09bsu016_u:11332": " rājñaśca dhanapatermahādharmāvabhāsapratilabdhasya etadabhavat - na śakyamagāramadhyāvasatā imā evaṃrūpā dharmā adhimoktum,",
    "K09bsu016_u:11333": " evaṃrūpaṃ ca jñānaṃ niṣpādayitum /",
    "K09bsu016_u:11334": " yannvahaṃ bhagavato 'ntike pravrājayeyam /",
    "K09bsu016_u:11335": " atha khalu rājā dhanapatistaṃ bhagavantametadavocat - labheyāhaṃ bhagavato 'ntike pravrajyāmupasaṃpadaṃ bhikṣubhāvam /",
    "K09bsu016_u:11336": " āha - yasyedānīṃ mahārāja kālaṃ manyase //",
    "K09bsu016_u:11337": " atha khalu rājā dhanapatiḥ sūryagātrapravarasya tathāgatasyāntike prāvrajat sārdhaṃ daśabhiḥ prāṇisahasraiḥ /",
    "K09bsu016_u:11338": " tena acireṇa pravrajitena sarvadharmavitimirārthapradīpaṃ dhāraṇīmukhaṃ saparivāraṃ niṣpāditaṃ bhāvitam,",
    "K09bsu016_u:11339": " tāvantyeva ca samādhimukhāni pratilabdhāni /",
    "K09bsu016_u:11340": " daśa ca bodhisattvābhijñāḥ pratilabdhā /",
    "K09bsu016_u:11341": " anantamadhyaṃ ca pratisaṃvinnayasāgarāmavatīrṇaḥ /",
    "K09bsu016_u:11342": " asaṅgagocarā ca nāma kāyapariśuddhiḥ daśadiktathāgatopasaṃkramaṇeṣu pratilabdhā /",
    "K09bsu016_u:11343": " sa tasya bhagavato dharmacakraṃ pratīcchitavān saṃdhāritavān,",
    "K09bsu016_u:11344": " kathāpuruṣatvaṃ ca kārayāmāsa /",
    "K09bsu016_u:11345": " mahādharmabhāṇakatvaṃ ca akarot /",
    "K09bsu016_u:11346": " śāsanaparigrahaṃ cākārṣīt /",
    "K09bsu016_u:11347": " abhijñāpratilābhabalena ca sarvāvatīṃ lokadhātuṃ spharitvā yathāśayānāṃ sattvānāṃ",
    "K09bsu016_u:11348": " kāyaṃ saṃdarśya etaṃ buddhotpādaṃ prabhāvayan tāṃ sarvatathāgatasamudayadharmatāmabhidyotayan",
    "K09bsu016_u:11349": " tāṃ pūrvayogasaṃpadaṃ saṃprakāśayan taṃ buddhavikurvitaprabhāvaṃ saṃvarṇayamānaḥ",
    "K09bsu016_u:11350": " śāsanaparigrahamakārṣīt //",
    "K09bsu016_u:11351": " tejodhipatinā ca rājaputreṇa tatraiva divase pūrṇāyāṃ pūrṇamāsyāṃ sapta ratnāni pratilabdhāni /",
    "K09bsu016_u:11352": " tasyopariprāsādatalagatasya strīgaṇaparivṛtasya purastādapratihatavegaṃ nāma śatasahasrāraṃ",
    "K09bsu016_u:11353": " sarvaratnasamalaṃkṛtaṃ divyaṃ jāmbūnadasuvarṇamayaṃ samantaprabhaṃ sarvākāravaropetaṃ",
    "K09bsu016_u:11354": " mahācakraratnaṃ prādurabhūt /",
    "K09bsu016_u:11355": " vajraratnagiritejaśca nāma mahāhastiratnaṃ prādurabhūt /",
    "K09bsu016_u:11356": " nīlagiryanilavegaṃ ca nāma aśvaratnaṃ prādurabhavat /",
    "K09bsu016_u:11357": " ādityagarbhaprabhamegharājaṃ ca nāma mahāmaṇiratnaṃ prādurabhavat /",
    "K09bsu016_u:11358": " sā ca sucalitaratiprabhāsaśrī dārikā strīratnaṃ prādurabhavat /",
    "K09bsu016_u:11359": " prabhūtaghanaskandhaṃ ca nāma gṛhapatiratnaṃ prādurabhavat /",
    "K09bsu016_u:11360": " vimalanetraṃ ca nāma pariṇāyakaratnaṃ saptamaṃ prādurabhavat /",
    "K09bsu016_u:11361": " sa saptaratnasamanvāgato rājābhavaccakravartī caturdvīpeśvaro dhārmiko dharmarājo vijitāvī janapadasthāmavīryaprāptaḥ /",
    "K09bsu016_u:11362": " pūrṇaṃ khalu punarasya sahasraṃ putrāṇāmabhūcchūrāṇāṃ vīrāṇāṃ varāṅgarūpiṇāṃ parasainyapramardakānām /",
    "K09bsu016_u:11363": " sa (Gv 329) imāṃ mahāpṛthivīṃ sasāgaragiriparyantāmakhilāmakaṇṭakāmanītikāmanupadravāmṛddhāṃ",
    "K09bsu016_u:11364": " sphītāṃ kṣemāṃ subhikṣāṃ ramaṇīyāmākīrṇabahujanamanuṣyāṃ dharmeṇābhinirjitya adhyāvasati sma //",
    "K09bsu016_u:11365": " sa tasmin jambudvīpe caturaśītirājadhānīsahasreṣu ekaikasyāṃ rājadhānyāṃ pañca vihāraśatāni",
    "K09bsu016_u:11366": " kārayāmāsa sarvākāravaropetāni sarvopabhogaparibhogopacārasaṃpannāni sarvodyānaprāsādacaṃkramaniryāṇasukhaparibhogyavanarājīvibhūṣitāni /",
    "K09bsu016_u:11367": " ekaikasmiṃśca vihāre tathāgatacaityaṃ kārayāmāsa vipulodviddhamatyantarānekākāraratnavyūhaṃ sarvamaṇiratnarājavicitram /",
    "K09bsu016_u:11368": " sarvāsu ca tāsu rājadhānīṣu taṃ bhagavantaṃ sūryagātrapravaraṃ tathāgataṃ saparivāramupanimantrayāmāsa nagarapraveśāya /",
    "K09bsu016_u:11369": " sarvāsu rājadhānīṣu taṃ tathāgataṃ sarvākārayā acintyayā tathāgatapūjayā pūjayan praveśayāmāsa /",
    "K09bsu016_u:11370": " sa buddhanagarapraveśaprātihāryavikurvitena apramāṇānāṃ sattvānāṃ kuśalamūlāni saṃjanayamāsa /",
    "K09bsu016_u:11371": " tatrāprasannacittāḥ sattvāḥ prasādaṃ pratyalabhanta /",
    "K09bsu016_u:11372": " prasannacittāḥ sattvā buddhadarśanaprītivegān vivardhayāmāsuḥ /",
    "K09bsu016_u:11373": " prītivegavivardhitāḥ sattvā bodhyāśayaviśuddhiṃ pratyalabhanta /",
    "K09bsu016_u:11374": " bodhyāśayaviśuddhāḥ sattvāḥ mahākaruṇācetanāmutpādayāmāsuḥ /",
    "K09bsu016_u:11375": " sattvahitapratipannāḥ sattvāḥ sarvabuddhadharmaparyeṣṭyabhiyuktā abhūvan /",
    "K09bsu016_u:11376": " buddhadharmanayavidhijñāḥ sattvāḥ sarvadharmasvabhāvanidhyaptaye cittamabhinirṇāmayāmāsuḥ /",
    "K09bsu016_u:11377": " dharmasamatāvatīrṇāḥ sattvāḥ tryadhvasamatāvatārāya cittamabhinirṇāmayāmāsuḥ /",
    "K09bsu016_u:11378": " tryadhvajñānāvabhāsapratilabdhāḥ sattvāḥ sarvabuddhaparaṃparāvijñaptaye jñānālokamavakrāmati sma /",
    "K09bsu016_u:11379": " vicitratathāgatavijñaptyavakrāntāḥ sattvāḥ sarvajagatsaṃgrahāya cittamabhinirṇāmayāmāsuḥ /",
    "K09bsu016_u:11380": " sarvajagatsaṃgrahaprayuktāḥ sattvā bodhisattvamārgaviśuddhaye praṇidhānamutpādayāmāsuḥ /",
    "K09bsu016_u:11381": " mārgasamatāvatīrṇāḥ sattvāḥ sarvatathāgatadharmacakrābhinirhārāya jñānālokamutpādayāmāsuḥ /",
    "K09bsu016_u:11382": " dharmasāgaravinayābhimukhā sattvāḥ sarvakṣetrajālasvakāyaspharaṇatāyai cittamabhinirṇāmayāmāsuḥ /",
    "K09bsu016_u:11383": " kṣetrasamatāvatīrṇāḥ sattvāḥ sarvasattvendriyasamudraparijñāyai praṇidhānamakārṣuḥ /",
    "K09bsu016_u:11384": " sarvajagadindriyayathādhimuktivicāraprayuktāḥ sattvāḥ sarvajñatādhigamāya adhyāśayaṃ viśodhayāmāsuḥ /",
    "K09bsu016_u:11385": " ityevaṃrūpāṇāṃ sattvānāmimāmevaṃrūpārthasiddhiṃ saṃpraveśya tejodhipatī rājā sarvāsu",
    "K09bsu016_u:11386": " rājadhānīṣu taṃ sūryagātrapravaraṃ tathāgataṃ praveśayāmāsa acintyena buddhavikurvitaprātihāryasaṃdarśanena",
    "K09bsu016_u:11387": " teṣāṃ sattvānāṃ paripākavinayāya //",
    "K09bsu016_u:11388": " tatkiṃ manyase kulaputra - anyaḥ sa tena kālena tena samayena tejodhipatirnāma rājaputro 'bhūt?",
    "K09bsu016_u:11389": " na khalu punastvayaivaṃ draṣṭavyam /",
    "K09bsu016_u:11390": " ayaṃ sa bhagavān śākyamunistathāgatastena kālena tena samayena tejodhipatirnāma rājaputro 'bhūt,",
    "K09bsu016_u:11391": " yena taccakravartirājyaṃ pratilabdham,",
    "K09bsu016_u:11392": " sa ca sūryagātrapravaro nāma tathāgata ārāgitaḥ /",
    "K09bsu016_u:11393": " tatkiṃ manyase kulaputra - anyaḥ sa tena kālena tena samayena dhanapatirnāma rājā abhūt tejodhipateḥ kumārasya pitā?",
    "K09bsu016_u:11394": " na khalvevaṃ draṣṭavyam /",
    "K09bsu016_u:11395": " ratnakusumaprabho nāma tathāgatastena kālena tena samayena dhanapatirnāma rājā abhūt,",
    "K09bsu016_u:11396": " ya etarhi pūrvasyāṃ diśi lokadhātau sāgaraparamāṇurajaḥsamānāṃ lokadhātusamudrāṇāṃ",
    "K09bsu016_u:11397": " pareṇa dharmadhātugaganapratibhāsameghanāmni lokadhātusamudre tryadhvapratibhāsamaṇirājasaṃbhavakulamadhyame",
    "K09bsu016_u:11398": " lokadhātuvaṃśe buddhaprabhāmaṇḍalaśrīpradīpāyāṃ lokadhātau sucandrakāyapratibhāsadhvaje bodhimaṇḍe (Gv 330)",
    "K09bsu016_u:11399": " anuttarāṃ samyaksaṃbodhimabhisaṃbuddho 'nabhilāpyabuddhakṣetraparamāṇurajaḥsamabodhisattvaparivṛto dharmaṃ deśayati /",
    "K09bsu016_u:11400": " tena ca bhagavatā ratnakusumaprabheṇa tathāgatena pūrvaṃ bodhisattvacaryāṃ caratā sarvadharmadhātugaganapratibhāsamegho lokadhātusamudraḥ pariśodhitaḥ",
    "K09bsu016_u:11401": " yāvantaśca tasmin lokadhātusamudre tathāgatā utpannāśca utpadyante ca utpatsyante ca,",
    "K09bsu016_u:11402": " te sarve ca bhagavatā ratnakusumaprabheṇa tathāgatena pūrvabodhisattvacaryāścaratā anuttarāyāṃ samyaksaṃbodhau paripācitāḥ //",
    "K09bsu016_u:11403": " tatkiṃ manyase kulaputra - anyā sā tena kālena tena samayena padmaśrīgarbhasaṃbhavā nāma rājabhāryā abhūt tejodhipateḥ kumārasya mātā caturaśītistrīsahasrāṇāṃ",
    "K09bsu016_u:11404": " na khalvevaṃ draṣṭavyam /",
    "K09bsu016_u:11405": " eṣā sā kulaputra māyādevī bhagavato mātā bodhisattvajananī samantāvabhāsānāvaraṇavimokṣapratiṣṭhitā",
    "K09bsu016_u:11406": " asaṃkhyeyasarvatathāgatasamudrāgamapratyakṣā sarvabodhisattvajanmasaṃdarśanavidhijñā",
    "K09bsu016_u:11407": " tena kālena tena samayena padmaśrīgarbhasaṃbhavā nāma rājño dhanateragramahiṣyabhūt /",
    "K09bsu016_u:11408": " tatkiṃ manyase kulaputra - anyā sā tena kālena tena samayena sudarśanā nāma agragaṇikā abhūt?",
    "K09bsu016_u:11409": " na khalvevaṃ draṣṭavyam /",
    "K09bsu016_u:11410": " eṣā sā sunetrā nāma daṇḍapāṇeḥ śākyasya bhāryā mama mātā tena kālena tena samayena sudarśanā nāma agragaṇikābhūt /",
    "K09bsu016_u:11411": " tatkiṃ manyase kulaputra - anyā sā tena kālena tena samayena sucalitaratiprabhāsaśrīrnāma gaṇikādārikābhūt?",
    "K09bsu016_u:11412": " na khalvevaṃ draṣṭavyam /",
    "K09bsu016_u:11413": " ahaṃ sā tena kālena tena samayena sucalitaratiprabhāsaśrīrgaṇikādārikā abhūt /",
    "K09bsu016_u:11414": " tatkiṃ manyase kulaputra - anyaḥ sa tena kālena tena samayena tejodhipate rājñaḥ parivāro 'bhūt?",
    "K09bsu016_u:11415": " na khalvevaṃ draṣṭavyam /",
    "K09bsu016_u:11416": " ime te bodhisattvāḥ sarve samantabhadrabodhisattvacaryāpraṇidhānaparipūryāṃ bhagavatā",
    "K09bsu016_u:11417": " pratiṣṭhāpitā asminneva parṣanmaṇḍale saṃniṣaṇṇāsarvalokadhātupratibhāsaprāptena",
    "K09bsu016_u:11418": " kāyena sarvabodhisattvasamādhivihārasaṃbhinnena cittena sarvatathāgataḥ saṃmukhabhāvavadanavijñaptena",
    "K09bsu016_u:11419": " cakṣuṣā sarvatathāgatagaganasvarāṅgameghacakranigarjitanirghoṣavijñaptena śrotreṇa",
    "K09bsu016_u:11420": " sarvadharmavihāravaśavartinā āśvāsapraśvāsena sarvabuddhakṣetrānucalitena nirghoṣeṇa",
    "K09bsu016_u:11421": " sarvatathāgataparṣanmaṇḍalopasaṃkramaṇāpratiprasrabdhena bodhisattvakāyena bodhisattvayathāśayābhimukhena",
    "K09bsu016_u:11422": " paripākavinayānukūlena ātmabhāvābhinirhāreṇa aśeṣasarvadigjālaprasṛtena nānāgatasarvakalpāvyavacchinnena",
    "K09bsu016_u:11423": " samantabhadrabodhisattvacaryāpraṇidhānaparipūrisamudāgamena samanvāgatā bhagavataḥ",
    "K09bsu016_u:11424": " parṣanmaṇḍale saṃniṣaṇṇāḥ /",
    "K09bsu016_u:11425": " sa khalu kulaputra sūryagātrapravarastathāgatastejodhipatinā cakravartinā ca mayā ca yāvajjīvamupasthito 'bhūt cīvarapiṇḍapātaśayanāsanaglānapratyayabhaiṣajyapariṣkāraiḥ",
    "K09bsu016_u:11426": " tasya khalu punaḥ kulaputra sūryagātrapravarasya tathāgatasya parinirvṛtasyānantaraṃ tasyāmeva lokadhātau prasannagātro nāma tathāgato loka udapādi /",
    "K09bsu016_u:11427": " so 'pyasmābhirārāgitaḥ satkṛto gurukṛto mānitaḥ pūjitaḥ /",
    "K09bsu016_u:11428": " tasyānantaraṃ sarvagātrajñānapratibhāsacandro nāma tathāgato loka udapādi /",
    "K09bsu016_u:11429": " so 'pyasmābhirdevendrabhūtairārāgitaḥ /",
    "K09bsu016_u:11430": " tasyānantaraṃ jāmbūnadatejorājo nāma tathāgata ārāgitaḥ /",
    "K09bsu016_u:11431": " tasyānantaraṃ lakṣaṇabhūṣitagātro nāma tathāgata ārāgitaḥ /",
    "K09bsu016_u:11432": " tasyānantaraṃ vicitraraśmijvalanacandro nāma tathāgata ārāgitaḥ /",
    "K09bsu016_u:11433": " tasyānantaraṃ suvilokitajñānaketurnāma tathāgata (Gv 331) ārāgitaḥ /",
    "K09bsu016_u:11434": " tasyānantaraṃ vipulamahājñānaraśmirājo nāma tathāgata ārāgitaḥ /",
    "K09bsu016_u:11435": " tasyānantaraṃ nārāyaṇavajravīryo nāma tathāgata ārāgitaḥ /",
    "K09bsu016_u:11436": " tasyānantaramaparājitajñānasthāmo nāma tathāgata ārāgitaḥ /",
    "K09bsu016_u:11437": " tasyānantaraṃ samantavilokitajñāno nāma tathāgata ārāgitaḥ /",
    "K09bsu016_u:11438": " tasyānantaraṃ vimalaśrīmegho nāma tathāgata ārāgitaḥ /",
    "K09bsu016_u:11439": " tasyānantaraṃ siṃhavijṛmbhitaprabho nāma tathāgata ārāgitaḥ /",
    "K09bsu016_u:11440": " tasyānantaraṃ jñānaraśmijvalanacūḍo nāma tathāgata ārāgitaḥ /",
    "K09bsu016_u:11441": " tasyānantaraṃ guṇaraśmidhvajonāma tathāgata ārāgitaḥ /",
    "K09bsu016_u:11442": " tasyānantaraṃ jñānabhāskaratejo nāma tathāgata ārāgitaḥ /",
    "K09bsu016_u:11443": " tasyānantaraṃ ratnapadmapraphullitagātro nāma tathāgata ārāgitaḥ /",
    "K09bsu016_u:11444": " tasyānantaraṃ puṇyapradīpadhvajo nāma tathāgata ārāgitaḥ /",
    "K09bsu016_u:11445": " tasyānantaraṃ jñānaraśmimeghaprabho nāma tathāgata ārāgitaḥ /",
    "K09bsu016_u:11446": " tasyānantaraṃ samantavairocanacandro nāma tathāgata ārāgitaḥ /",
    "K09bsu016_u:11447": " tasyānantaraṃ ābharaṇacchatranirghoṣo nāma tathāgata ārāgitaḥ /",
    "K09bsu016_u:11448": " tasyānantaraṃ samantajñānālokavikramasiṃho nāma tathāgata ārāgitaḥ /",
    "K09bsu016_u:11449": " tasyānantaraṃ dharmadhātuviṣayamaticandro nāma tathāgata ārāgitaḥ /",
    "K09bsu016_u:11450": " tasyānantaraṃ sattvagaganacittapratibhāsabimbo nāma tathāgata ārāgitaḥ /",
    "K09bsu016_u:11451": " tasyānantaraṃ praśamagandhasunābho nāma tathāgata ārāgitaḥ /",
    "K09bsu016_u:11452": " tasyānantaraṃ samantānuravitaśāntanirghoṣo nāma tathāgata ārāgitaḥ /",
    "K09bsu016_u:11453": " tasyānantaraṃ sudṛḍhajñānaraśmijālabimbaskandho nāma tathāgata ārāgitaḥ /",
    "K09bsu016_u:11454": " tasyānantaraṃ amṛtaparvataprabhātejo nāma tathāgata ārāgitaḥ /",
    "K09bsu016_u:11455": " tasyānantaraṃ dharmasāgaranigarjitaghoṣo nāma tathāgata ārāgitaḥ /",
    "K09bsu016_u:11456": " tasyānantaraṃ buddhagaganaprabhāsacūḍo nāma tathāgata ārāgitaḥ /",
    "K09bsu016_u:11457": " tasyānantaraṃ raśmicandro nāma tathāgata ārāgitaḥ /",
    "K09bsu016_u:11458": " tasyānantaraṃ raśmicandrorṇamegho nāma tathāgata ārāgitaḥ /",
    "K09bsu016_u:11459": " tasyānantaraṃ suparipūrṇajñānamukhaktro nāma tathāgata ārāgitaḥ /",
    "K09bsu016_u:11460": " tasyānantaraṃ suviśuddhajñānakusumāvabhāso nāma tathāgata ārāgitaḥ /",
    "K09bsu016_u:11461": " tasyānantaraṃ ratnārciḥparvataśrītejorājo nāma tathāgata ārāgitaḥ /",
    "K09bsu016_u:11462": " tasyānantaraṃ vipulaguṇajyotiḥprabho nāma tathāgata ārāgitaḥ /",
    "K09bsu016_u:11463": " tasyānantaraṃ samādhimervabhyudgatajñāno nāma tathāgata ārāgitaḥ /",
    "K09bsu016_u:11464": " tasyānantaraṃ ratnacandradhvajo nāma tathāgata ārāgitaḥ /",
    "K09bsu016_u:11465": " tasyānantaramarcirmaṇḍalagātro nāma tathāgata ārāgitaḥ /",
    "K09bsu016_u:11466": " tasyānantaraṃ ratnāgraprabhatejo nāma tathāgata ārāgitaḥ /",
    "K09bsu016_u:11467": " tasyānantaraṃ samantajñānacaryāvilambo nāma tathāgata ārāgitaḥ /",
    "K09bsu016_u:11468": " tasyānantaraṃ arciḥsamudramukhavegapradīpo nāma tathāgata ārāgitaḥ /",
    "K09bsu016_u:11469": " tasyānantaraṃ dharmavimānanirghoṣarājo nāma tathāgata ārāgitaḥ /",
    "K09bsu016_u:11470": " tasyānantaramasadṛśaguṇakīrtidhvajo nāma tathāgata ārāgitaḥ /",
    "K09bsu016_u:11471": " tasyānantaraṃ pralambabāhurnāma tathāgata ārāgitaḥ /",
    "K09bsu016_u:11472": " tasyānantaraṃ pūrvapraṇidhinirmāṇacandro nāma tathāgata ārāgitaḥ /",
    "K09bsu016_u:11473": " tasyānantaramākāśajñānārthapradīpo",
    "K09bsu016_u:11474": " nāma tathāgata ārāgitaḥ /",
    "K09bsu016_u:11475": " tasyānantaraṃ dharmodgatanabheśvaro nāma tathāgata ārāgitaḥ /",
    "K09bsu016_u:11476": " tasyānantaraṃ vairocanaśrīgarbharājo nāma tathāgata ārāgitaḥ /",
    "K09bsu016_u:11477": " tasyānantaraṃ dharmanārāyaṇaketurnāma tathāgata ārāgitaḥ /",
    "K09bsu016_u:11478": " tasyānantaraṃ jñānaketurnāma tathāgata ārāgitaḥ /",
    "K09bsu016_u:11479": " tasyānantaraṃ dharmasāgarapadmo nāma tathāgata ārāgitaḥ /",
    "K09bsu016_u:11480": " iti hi kulaputra etāṃstathāgatān pramukhān kṛtvā tasyāṃ lokadhātau ṣaṣṭibuddhakoṭīniyutaśatasahasrāṇyutpannāni (Gv 332)",
    "K09bsu016_u:11481": " abhūvan, yānyasmābhirārāgitāni satkṛtāni gurukṛtāni mānitāni pūjitāni cīvarapiṇḍapātaśayanāsanaglānapratyayabhaiṣajyapariṣkāraiḥ //",
    "K09bsu016_u:11482": " teṣāṃ khalu kulaputra ṣaṣṭerbuddhakoṭīniyutaśatasahasrāṇāṃ sarvapaścimo vipuladharmādhimuktisaṃbhavatejo nāma tathāgata utpanno 'bhūt /",
    "K09bsu016_u:11483": " tasya bhagavato nagare praviṣṭasya mayā rājabhāryābhūtayā sārdhaṃ svāminā sarvākārapūjāmukhaṃ",
    "K09bsu016_u:11484": " prayuktayā tathāgatapūjayā pūjāṃ kṛtvā sarvatathāgatotpattisaṃbhavapradīpo nāma tathāgatadharmaparyāyastasya",
    "K09bsu016_u:11485": " bhagavato 'ntikāt śrutaḥ,",
    "K09bsu016_u:11486": " yasya sahaśravaṇānmayā jñānacakṣuḥ pratilabdham /",
    "K09bsu016_u:11487": " eṣa ca sarvabodhisattvasamādhinayasāgaravyavalokanaviṣayo bodhisattvavimokṣaḥ pratilabdhaḥ //",
    "K09bsu016_u:11488": " sā khalvahaṃ kulaputra etaṃ vimokṣaṃ bhāvayamānā buddhakṣetraśataparamāṇurajaḥsamān kalpānāgatān bodhisattvena sārdhaṃ bodhisattvacaryāṃ caramāṇā",
    "K09bsu016_u:11489": " teṣu ca me buddhakṣetraparamāṇurajaḥsameṣu kalpeṣu anantamadhyāstathāgatā ārāgitāḥ /",
    "K09bsu016_u:11490": " kvacit kalpe kalpastho 'pi ekatathāgata ārāgitaḥ /",
    "K09bsu016_u:11491": " kvacit kalpe dvau tathāgatāvārāgitau /",
    "K09bsu016_u:11492": " kvacit kalpe yāvadanabhilāpyāstathāgatā ārāgitāḥ /",
    "K09bsu016_u:11493": " kvacit kalpe buddhakṣetraparamāṇurajaḥsamāstathāgatā ārāgitāḥ /",
    "K09bsu016_u:11494": " na ca me jātu bodhisattvasya kāyo jñātaḥ - kiṃpramāṇaḥ kīdṛksaṃsthānaḥ kīdṛgvarṇaḥ /",
    "K09bsu016_u:11495": " na kāyakarma jñātaṃ na vākkarma na manaskarma jñātaṃ na jñānadarśanaṃ na jñānagocaraṃ na jñānasamādhiviṣayo jñātaḥ /",
    "K09bsu016_u:11496": " ye khalu punaḥ kulaputra sattvā bodhisattvaṃ bodhisattvacārikāṃ carantaṃ dṛṣṭvā bodhisattvasyāntike 'nunayacittamutpādayāmāsuḥ,",
    "K09bsu016_u:11497": " nānāsaṃketairnānāsaṃvāsaiśca prasādaṃ janayāmāsuḥ,",
    "K09bsu016_u:11498": " sarve te bodhisattvena laukikalokottarairvividhairupāyaiḥ saṃgṛhītā bodhisattvasya parivārā bhavanti sma /",
    "K09bsu016_u:11499": " te bodhisattvasya bodhisattvacaryāṃ carataḥ parivārasaṃvāse na avaivartikā bhavanti sma anuttarāyāṃ samyaksaṃbodhau //",
    "K09bsu016_u:11500": " sāhaṃ kulaputra vipuladharmādhimuktisaṃbhavatejastathāgatasya sahadarśanādimaṃ sarvabodhisattvasamādhisāgaravyavalokanaviṣayaṃ",
    "K09bsu016_u:11501": " bodhisattvavimokṣaṃ pratilabhya bodhisattvena sārdhaṃ buddhakṣetraśataparamāṇurajaḥsamān",
    "K09bsu016_u:11502": " kalpānāgatā etaṃ vimokṣaṃ saṃbhāvayamānā /",
    "K09bsu016_u:11503": " ye ca teṣu buddhakṣetraparamāṇurajaḥsameṣu kalpeṣu tathāgatā utpannāḥ,",
    "K09bsu016_u:11504": " sarve te mayā tathāgatā ārāgitāḥ pūjitā upasthitāḥ /",
    "K09bsu016_u:11505": " sarveṣāṃ ca me teṣāṃ tathāgatānāṃ dharmadeśanā śrutā,",
    "K09bsu016_u:11506": " śrutvā udgṛhītā saṃdhāritā /",
    "K09bsu016_u:11507": " sarveṣāṃ ca mayā teṣāṃ buddhānāṃ bhagavatāmantikādeṣa vimokṣaḥ pratilabdho nānānayairvā",
    "K09bsu016_u:11508": " nānāsūtrāntanayanirghoṣairnānāvimokṣaśarīrairnānāvimokṣadvārairnānāvimokṣavicārairnānādhvajapraveśaiḥ",
    "K09bsu016_u:11509": " nānābuddhakṣetrasāgarāvatāraiḥ nānābuddhadarśanasamudravijñaptibhiḥ nānātathāgataparṣanmaṇḍalāvatāraiḥ",
    "K09bsu016_u:11510": " nānābodhisattvapraṇidhānasāgaranayapathaiḥ nānābodhisattvacaryāprasaraiḥ nānābodhisattvacaryābhinirhāraiḥ",
    "K09bsu016_u:11511": " nānābodhisattvaprasaraiḥ /",
    "K09bsu016_u:11512": " na ca bodhisattvasya samantabhadravimokṣanayamavatarāmi /",
    "K09bsu016_u:11513": " tatkasya hetoḥ?",
    "K09bsu016_u:11514": " ākāśatalapraveśāpramāṇā hi kulaputra samantabhadrāṇāṃ bodhisattvānāṃ vimokṣanayāḥ sarvasattvasaṃjñāgatatalāpramāṇāḥ tryadhvaparivartasāgaratalāpramāṇā (Gv 333)",
    "K09bsu016_u:11515": " diksamudratalāpramāṇā dharmadhātunayasāgaratalāpramāṇāḥ /",
    "K09bsu016_u:11516": " tathāgataviṣayasamaśarīrā hi kulaputra samantabhadrāṇāṃ bodhisattvānāṃ vimokṣanayāḥ //",
    "K09bsu016_u:11517": " sā ahaṃ kulaputra buddhakṣetraparmāṇurajaḥsamān kalpān bodhisattvaśarīraṃ prekṣamāṇā atṛptaiva darśanena /",
    "K09bsu016_u:11518": " tadyathāpi nāma kulaputra ekāntarāgacaritayoḥ strīpuruṣayoranyonyasamāgame saṃketakṛtayorapramāṇā",
    "K09bsu016_u:11519": " ayoniśomanasikāraprabhavāḥ śubhasaṃjñāvitarkasaṃmohasaṃbhavāścittotpādā utpadyante,",
    "K09bsu016_u:11520": " evameva kulaputra mama bodhisattvasya śarīraṃ prekṣamāṇāyā ekaikasmādromavivarādanantamadhyāpramāṇanirdeśā",
    "K09bsu016_u:11521": " lokadhātuvaṃśaprasarā nānāpratiṣṭhānā nānāsaṃdhivyūhā nānāsaṃsthānā nānāparvatavyūhā",
    "K09bsu016_u:11522": " nānāpṛthivītalavyūhanirdeśā nānāgaganameghasaṃchannālaṃkārā nānākalpanāmasaṃkhyānirdeśā",
    "K09bsu016_u:11523": " nānābuddhotpādatathāgatavaṃśaprabhavā nānābodhimaṇḍālaṃkārā nānātathāgatadharmacakrapravartanavikurvitā",
    "K09bsu016_u:11524": " nānātathāgataparṣanmaṇḍalavyūhā nānāsūtrāntanayanirdeśanirghoṣā nānāyānanayanirhāraprabhavā",
    "K09bsu016_u:11525": " nānāpariśuddhaprabhālokāvabhāsā adṛṣṭapūrvanimittāḥ praticittakṣaṇaṃ cakṣuṣa ābhāsamāgacchanti /",
    "K09bsu016_u:11526": " ekaikasmādromavivarādanantamadhyā buddhasamudrāścakṣuṣa ābhāsamāgacchanti /",
    "K09bsu016_u:11527": " nānābodhimaṇḍālaṃkārā nānādharmacakrapravartanavikurvitā nānāsūtrāntanirghoṣavikurvitāḥ apratisrabdhayogena praticittakṣaṇaṃ cakṣuṣa ābhāsamāgacchanti",
    "K09bsu016_u:11528": " ekaikasmādromavivarādanantamadhyāḥ sattvasamudrā nānābhavanārāmaparvatavimānanadīsamudranilayā",
    "K09bsu016_u:11529": " nānārūpakāyā nānāparibhogaviṣayā nānācārayogacāraprayogā nānendriyapariniṣpattisaṃsthānāḥ",
    "K09bsu016_u:11530": " praticittakṣaṇaṃ cakṣuṣa ābhāsamāgacchanti /",
    "K09bsu016_u:11531": " ekaikasmādromavivarādanantamadhyāstryadhvasāgarapraveśanayā avabhāsamāgacchanti /",
    "K09bsu016_u:11532": " anantamadhyā bodhisattvapraṇidhānasamudrā viśudhyante /",
    "K09bsu016_u:11533": " anantamadhyā bodhisattvabhūmicaryāvimātratāsamudrā ābhāsamāgacchanti /",
    "K09bsu016_u:11534": " anantamadhyā bodhisattvapāramitānayasāgarapariśuddhayo 'vabhāsamāgacchanti /",
    "K09bsu016_u:11535": " anantamadhyā bodhisattvapūrvayogasamudrā ābhāsamāgacchanti /",
    "K09bsu016_u:11536": " anantamadhyā buddhakṣetrapariśodhananayasamudrā ābhāsamāgacchanti /",
    "K09bsu016_u:11537": " anantamadhyā bodhisattvamahāmaitrīnayasamudrāḥ sarvasattvamahāmaitrīnayasamudrāḥ sarvasattvaparipākavinayaparākramaprayogasāgarā avakrāmanti",
    "K09bsu016_u:11538": " anantamadhyā bodhisattvamahākaruṇāmeghanayasāgarāḥ saṃbhavanti /",
    "K09bsu016_u:11539": " anantamadhyā bodhisattvamahāprītivegasāgarā vivardhante /",
    "K09bsu016_u:11540": " praticittakṣaṇamanantamadhyāḥ sarvasattvasaṃgrahaprayogasāgarā niṣpadyante //",
    "K09bsu016_u:11541": " sā ahaṃ kulaputra teṣu buddhakṣetraśataparamāṇurajaḥsameṣu kalpeṣu bodhisattvasya",
    "K09bsu016_u:11542": " ekaikasmādromavivarātpraticittakṣaṇamanantamadhyān dharmanayasāgarānavataramāṇā paryantaṃ nādhigacchāmi /",
    "K09bsu016_u:11543": " na ca avatīrṇapūrvamavatarāmi /",
    "K09bsu016_u:11544": " na pratilabdhapūrvaṃ pratilabhe yāvadantaḥpuramadhyagatasyāpyahaṃ kulaputra sarvārthasiddhasya strīgaṇaparivṛtasya nānāvimokṣanayasāgarāvatāraiḥ",
    "K09bsu016_u:11545": " ekaikasmādromavivarādanantamadhyāṃstryadhvanayasāgarānavatārāmi dharmadhātvavatāranayasamudrāvatāreṇa //",
    "K09bsu016_u:11546": " etamahaṃ kulaputra sarvabodhisattvasamādhisāgaravyavalokanaviṣayaṃ bodhisattvavimokṣaṃ prajānāmi, samāpadye /",
    "K09bsu016_u:11547": " kiṃ mayā śakyaṃ bodhisattvānāmanantamadhyopāyanayasāgaraprasṛtānāṃ sarvasattvasamasadṛśasaṃsthānasaṃsthitakāyavijñaptisaṃdarśakānāṃ sarvajagadāśayānukūlacaryāsaṃdarśakānām (Gv 334)",
    "K09bsu016_u:11548": " anantamadhyavarṇanirmitameghasamudrasarvaromamukhapramuñcakānāṃ sarvaśarīradharmatāsvabhāvaprakṛtipariśuddhānāmākāśalakṣaṇajagatprakṛtyavabodhanirvikalpānāṃ",
    "K09bsu016_u:11549": " sarvatrānugatabuddhiviniścayatathāgatasamavikurvitaparamāṇām anantamadhyavimokṣaviṣayavikurvitaniryātānāṃ",
    "K09bsu016_u:11550": " vipuladharmadhātucittotpādapraveśavihāravaśavartināṃ samantamukhasarvadharmabhūmivimokṣasāgaravikrīḍitānāṃ",
    "K09bsu016_u:11551": " caryāṃ jñātuṃ guṇān vā vaktum,",
    "K09bsu016_u:11552": " nikhilān vā guṇanidhīn saṃdarśayitum //",
    "K09bsu016_u:11553": " gaccha kulaputra,",
    "K09bsu016_u:11554": " ihaiva bhagavato vairocanasya pādamūle vividharatnavyūhamahāmaṇirājapadmagarbhāsananiṣaṇṇā bodhisattvajanetrī māyā nāma devī /",
    "K09bsu016_u:11555": " tāmupasaṃkramya paripṛccha - kathaṃ bodhisattvā bodhisattvacaryāṃ caranto 'nupaliptā bhavanti sarvalokadharmamalaiḥ /",
    "K09bsu016_u:11556": " apratiprasrabdhā bhavanti tathāgatapūjāprayogeṣu /",
    "K09bsu016_u:11557": " avaivartikā bhavanti sarvabodhisattvakarmāntebhyaḥ /",
    "K09bsu016_u:11558": " sarvāvaraṇavigatā bhavanti bodhisattvavimokṣāvatāreṣu /",
    "K09bsu016_u:11559": " aparapratyayā bhavanti sarvabodhisattvavihāreṣu /",
    "K09bsu016_u:11560": " saṃmukhībhāvagatā bhavanti sarvatathāgatānām /",
    "K09bsu016_u:11561": " na vivartante sarvasattvasaṃgrahaprayogebhyaḥ,",
    "K09bsu016_u:11562": " na nivartante 'parāntakoṭīgatakalpasarvabodhisattvacaryāsaṃvāsebhyaḥ /",
    "K09bsu016_u:11563": " na pratyudāvartante mahāyānapraṇidhānāt /",
    "K09bsu016_u:11564": " na saṃsīdanti jagatkuśalamūlasaṃdhāraṇavivardhanatayā //",
    "K09bsu016_u:11565": " atha khalu gopā śākyakanyā etameva vimokṣamukhanayaṃ saṃdarśayantī buddhādhiṣṭhānena tasyāṃ velāyāmimā gāthā abhāṣata -",
    "K09bsu016_u:11566": " saṃbodhicaryācaraṇaprayuktaṃ paśyanti sattvāḥ khalu ye 'grasattvam /",
    "K09bsu016_u:11567": " prasannacittāḥ pratighātino vā vrajanti te saṃgrahamasya sarve // 90 //",
    "K09bsu016_u:11568": " yāvanti hi kṣetraśate rajāṃsi smarāmi kalpāniha tāvato 'ham /",
    "K09bsu016_u:11569": " meruprabhābhūdvaralokadhātustataḥ paraṃ vyūhasanāmni kalpe // 91 //",
    "K09bsu016_u:11570": " ṣaḍviṃśatiḥ koṭyayutāni tasmin sahasrasaṃkhyā hyabhavanmunīnām /",
    "K09bsu016_u:11571": " teṣāmabhūdyaścaramo munīndro dharmadhvajo nāma jagatpradīpaḥ // 92 //",
    "K09bsu016_u:11572": " śrītejanāmā nṛpatistadānīṃ tasmin munīndre parinirvṛte 'tha /",
    "K09bsu016_u:11573": " jambudhvaje 'sminnihatāricakraḥ so 'vyāhatājñaḥ parameśvaro 'bhūt // 93 //",
    "K09bsu016_u:11574": " (Gv 335)",
    "K09bsu016_u:11575": " śūrāṇi vīrāṇyatha rūpavanti pañcābhavan putraśatāni tasya /",
    "K09bsu016_u:11576": " sarvāṅgasaṃpūrṇaviśuddhakāyānyanuttamaśrīpratimaṇḍitāni // 94 //",
    "K09bsu016_u:11577": " rājā saputraḥ sugate prasannaḥ pūjāmakārṣīdvipulāṃ jinasya /",
    "K09bsu016_u:11578": " nityaṃ ca saddharmaparigraho 'sau dharmābhiyukto 'bhavadaprakampyaḥ // 95 //",
    "K09bsu016_u:11579": " suraśmināmā ca nṛpasya tasya viśuddhasattvo 'yamabhūtkumāraḥ /",
    "K09bsu016_u:11580": " sudarśanīyaśca manojñarūpaḥ triṃśadvarālaṃkṛtalakṣaṇāṅgaḥ // 96 //",
    "K09bsu016_u:11581": " rājyaṃ parityajya nṛṇāṃ sa pañcakoṭīvṛtaḥ pravrajitastadānīm /",
    "K09bsu016_u:11582": " sa pravrajitvā dṛḍhavīryayuktaḥ saṃdhārayāmāsa jinasya dharmam // 97 //",
    "K09bsu016_u:11583": " drumāvatī nāma purī vṛtābhūt koṭīsahasrairnagarottamānām /",
    "K09bsu016_u:11584": " āsīdvanaṃ tatra vicitraśākhaṃ praśāntanirghoṣamanuttaraśriyam // 98 //",
    "K09bsu016_u:11585": " yataḥ suraśmirvijahāra tasmin viśārado dhīpratibhānaśuddhaḥ /",
    "K09bsu016_u:11586": " sa dyotayāmāsa jinasya dharmaṃ saṃkliṣṭasattvaughaviśodhanāya // 99 //",
    "K09bsu016_u:11587": " piṇḍāya dhīmān sa puraṃ viveśa prāsādikeryāpathaśāntaveṣaḥ /",
    "K09bsu016_u:11588": " anutkṣiptacakṣuḥ smṛtimān prajānan gambhīraceṣṭaḥ sthiradhīragāmī // 100 //",
    "K09bsu016_u:11589": " nandīdhvajo 'bhūtpravaraḥ purāṇāṃ śreṣṭhī tadānīṃ suvighuṣṭakīrtiḥ /",
    "K09bsu016_u:11590": " tasyāhamāsaṃ duhitā manāpā bhānuprabhā nāma sucārurūpā // 101 //",
    "K09bsu016_u:11591": " (Gv 336)",
    "K09bsu016_u:11592": " dvāre 'tha tasyottaramandirasya dṛṣṭo mayābhūtsagaṇaḥ suraśmiḥ /",
    "K09bsu016_u:11593": " prāsādiko lakṣaṇacitritāṅgaḥ tatrābhavanme sumahān prasādaḥ // 102 //",
    "K09bsu016_u:11594": " yadā gṛhadvāragato mamābhūt pātre pradatto 'sya maṇistadā me /",
    "K09bsu016_u:11595": " muktvā ca sarvābharaṇāni maitracittānunītāhamadāttadāsmai // 103 //",
    "K09bsu016_u:11596": " sarāgacittena vidhāya pūjāṃ suraśmiketoḥ sugatātmajasya /",
    "K09bsu016_u:11597": " ardhatṛtīyāni śatāni nāgāṃ kalpottamāyāṃ khalu jātvapāyān // 104 //",
    "K09bsu016_u:11598": " deveṣu devendrakuleṣu jātā narendraputrī manujeṣu cāham /",
    "K09bsu016_u:11599": " anantavarṇena samucchrayeṇa sarvatra cādātsahadarśanaṃ me // 105 //",
    "K09bsu016_u:11600": " ardhatṛtīyeṣu gateṣu kalpaśateṣu jātāsmyabhayaṃkarāṇām /",
    "K09bsu016_u:11601": " sudarśanāyā gaṇikottamāyāḥ saṃcālitākhyā duhitā tadānīm // 106 //",
    "K09bsu016_u:11602": " dṛṣṭvātha tejodhipatiṃ kumāraṃ pūjāmakārṣaṃ muditāhamasya /",
    "K09bsu016_u:11603": " ātmānamasyaiva nivedayitvā bhūtāsmi vaśyā khalu tasya bhāryā // 107 //",
    "K09bsu016_u:11604": " saṃpūjitastena mayā sahābhūt sa sūryagātrapravaro maharṣiḥ /",
    "K09bsu016_u:11605": " prasannayā caiva tamīkṣya buddhamutpāditaṃ me varabodhicittam // 108 //",
    "K09bsu016_u:11606": " pūrṇā jinānāṃ khalu ṣaṣṭikoṭyastatraiva kalpe susamutthitānām /",
    "K09bsu016_u:11607": " (Gv 337)",
    "K09bsu016_u:11608": " babhūva teṣāṃ caramo jinānāṃ buddhastadānīmadhimuktitejāḥ // 109 //",
    "K09bsu016_u:11609": " tasmin viśuddhaṃ mama dharmacakṣurdharmasvabhāvaśca mayāvabuddhaḥ /",
    "K09bsu016_u:11610": " ayoniśo 'tyantavikalpa śāntā labdhāvabhāsāsmyabhavaṃ tato 'rvāk // 110 //",
    "K09bsu016_u:11611": " samādhibhūmiṃ ca vilokayāmi tataḥprabhṛtyeva jinaurasānām /",
    "K09bsu016_u:11612": " kṣetrārṇavānekamanaḥkṣaṇena cintāvyatītāṃśca diśāmi dikṣu // 111 //",
    "K09bsu016_u:11613": " nānāviśuddhāni ca sarvadikṣu kṣetrāṇi paśyāmyamitādbhutāni /",
    "K09bsu016_u:11614": " dṛṣṭvā manasteṣu na sajjate me kliṣṭeṣu naiva pratihanyate ca // 112 //",
    "K09bsu016_u:11615": " kṣetreṣu teṣveva ca bodhimaṇḍe paśyāmi buddhān nikhileṣvaśeṣān /",
    "K09bsu016_u:11616": " prabhāsamudrānamitāṃśca teṣāṃ ekena cittena vilokayāmi // 113 //",
    "K09bsu016_u:11617": " tathaiva teṣāṃ ca parṣatsamudrāṃścittakṣaṇenāvatarāmyasaṅgān /",
    "K09bsu016_u:11618": " teṣāṃ samādhīnakhilānavaimi sarvān vimokṣānapi cāprameyān // 114 //",
    "K09bsu016_u:11619": " caryāṃ ca teṣāṃ vipulāṃ dharemi bhūmīnayāṃścāvatarāmyaśeṣān /",
    "K09bsu016_u:11620": " praṇidhyasaṃkhyeyamahāsamudrān pratikṣaṇaṃ cāvatarāmyanantān // 115 //",
    "K09bsu016_u:11621": " saṃprekṣatī satpuruṣasya kāyaṃ kalpānanantāṃścaratī ca caryām /",
    "K09bsu016_u:11622": " ekaikaromno 'sya vikurvitānāṃ naiveha paryantamupaimi jātu // 116 //",
    "K09bsu016_u:11623": " (Gv 338)",
    "K09bsu016_u:11624": " saṃkhyāvyatītānapi caiva romni kṣetrodadhīnapyavalokayāmi /",
    "K09bsu016_u:11625": " samārutaskandhamahājalaughānagniprapūrṇān pṛthivīśarīrān // 117 //",
    "K09bsu016_u:11626": " nānāpratiṣṭhānavikalparūpān vicitrasaṃsthānanayapraveśān /",
    "K09bsu016_u:11627": " nānāvidhān dhātuśarīrabhedairanantamadhyākṛtavigrahāṃśca // 118 //",
    "K09bsu016_u:11628": " kṣetrodadhiṣvamiteṣvalāpyān dhātūn pṛthag yānavalokayāmi /",
    "K09bsu016_u:11629": " dharmābhidhānairjanatāṃ vinītāṃ teṣveva paśyāmi jinān prayuktān // 119 //",
    "K09bsu016_u:11630": " na kāyakarmāsya mayāvabuddhaṃ na vāgna cittaṃ na tayośca karma /",
    "K09bsu016_u:11631": " ṛddhirna naivāsya pṛthagvikurvā kalpāṃścarantyā vipulāṃ sucaryām // 120 //",
    "K09bsu016_u:11632": " atha khalu sudhanaḥ śreṣṭhidārako gopāyāḥ śākyakanyāyāḥ pādau śirasābhivandya gopāṃ",
    "K09bsu016_u:11633": " śākyakanyāmanekaśatasahasrakṛtvaḥ pradakṣiṇīkṛtya punaḥ punaravalokya gopāyāḥ śākyakanyāyā",
    "K09bsu016_u:11634": " antikāt prakrāntaḥ // 41 //",
    "K09bsu016_u:11635": " (Gv 339)",
    "K09bsu016_u:11636": " 44 Māyā /",
    "K09bsu016_u:11637": " atha khalu sudhanasya śreṣṭhidārakasya māyāyā devyāḥ sakāśaṃ gamanābhimukhasya buddhagocaravicārajñānapratipannasya",
    "K09bsu016_u:11638": " etadabhavat - kenopāyena mayā śakyaṃ sarvalokoccalitaṣaḍāyatanānāmapratiṣṭhitānāṃ",
    "K09bsu016_u:11639": " kalyāṇamitrāṇāṃ sarvasaṅgasamatikrāntakāyānāmasaṅgagatigāminīpratipadāpratipannānāṃ",
    "K09bsu016_u:11640": " dharmakāyasuviśuddhānāṃ kāyakarmamāyāsunirmitaśarīrāṇāṃ jñānamāyāgatalokavicārāṇāṃ",
    "K09bsu016_u:11641": " praṇidhirūpakāyānāṃ buddhādhiṣṭhānamanomayaśarīrāṇāmanutpannāniruddhakāyānāmasatyāmṛṣakāyānāmasaṃkrāntavinaṣṭakāyānāmasaṃbhavāvibhavakāyānām",
    "K09bsu016_u:11642": " alakṣaṇaikalakṣaṇakāyānām /",
    "K09bsu016_u:11643": " advayasaṃṅgavinirmuktakāyānām,",
    "K09bsu016_u:11644": " anālayanilayakāyānām,",
    "K09bsu016_u:11645": " anakṣatakāyānāṃ pratibhāsasamanirvikalpakāyānāṃ svapnasamavicārakāyānām,",
    "K09bsu016_u:11646": " ādarśamaṇḍalasamasadṛśākrāntakāyānāṃ diksamapraśāntapratiṣṭhakāyānāṃ sarvadikspharaṇanirmāṇakāyānāṃ",
    "K09bsu016_u:11647": " tryadhvāsaṃbhinnakāyānāmaśarīracittanirvikalpakāyānāṃ sarvalokacakṣuṣpathasamatikrāntakāyānāṃ",
    "K09bsu016_u:11648": " samantabhadracakṣuḥprasaravijñeyavinayakāyānām asaṅgagaganagocarāṇāṃ kalyāṇamitrāṇāṃ",
    "K09bsu016_u:11649": " darśanamārāgayituṃ saṃmukhībhāvatāmanuprāptuṃ samavadhānaṃ cāptuṃ nimittaṃ codgrahītuṃ",
    "K09bsu016_u:11650": " ghoṣamaṇḍalaṃ vā vijñātuṃ mantravyavacārān vā ājñātumanuśāsanīṃ codgrahītum //",
    "K09bsu016_u:11651": " tamevaṃ cintāmanasikāraprayuktaṃ ratnanetrā nāma nagaradevatā gaganadevatāgaṇaparivṛtā",
    "K09bsu016_u:11652": " gaganatalagatamātmānamupadarśya nānāvibhūṣaṇavibhūṣitaśarīrā anekākāravarṇadivyakusumapuṭaparigṛhītā",
    "K09bsu016_u:11653": " saṃmukhamabhyavakīramāṇā sudhanaṃ śreṣṭhidārakametadavocat - cittanagaraparipālanaprayuktena",
    "K09bsu016_u:11654": " te kulaputra bhavitavyaṃ sarvasaṃsāraviṣayaratyasaṃvasanatayā /",
    "K09bsu016_u:11655": " cittanagarālaṃkāraprayuktena te kulaputra bhavitavyaṃ daśatathāgatabalādhyānalambanatayā /",
    "K09bsu016_u:11656": " cittanagarapariśodhanaprayuktena te kulaputra bhavitavyamīrṣyāmātsaryaśāṭhyāpanayanatayā /",
    "K09bsu016_u:11657": " cittanagarasaṃtāpapraśamābhiyuktena te kulaputra bhavitavyaṃ sarvadharmanidhyaptyā /",
    "K09bsu016_u:11658": " cittanagaravivardhanābhiyuktena te kulaputra bhavitavyaṃ sarvajñatāsaṃbhāramahāvīryavegavivardhanatayā /",
    "K09bsu016_u:11659": " cittanagarabhavanakośavyūhārakṣāprayuktena te kulaputra bhavitavyaṃ sarvasamādhisamāpattidhyānavimokṣavipuladharmavinayamānavihāravaśavartitayā",
    "K09bsu016_u:11660": " cittanagarāvabhāsaprayuktena te kulaputra bhavitavyaṃ sarvatathāgataparṣanmaṇḍalasamudayasamantabhūmiprajñāpāramitāpratilambhapratīcchanatayā",
    "K09bsu016_u:11661": " cittanagaropastambhaprayuktena te kulaputra bhavitavyaṃ sarvatathāgatasaṃbhavopāyamārgasvacittanagarasamavasaraṇatayā /",
    "K09bsu016_u:11662": " cittanagaradṛḍhaprākārābhinirhāraprayuktena te kulaputra bhavitavyaṃ samantabhadrabodhisattvacaryāpraṇidhānābhinirhāracittaviśuddhaye /",
    "K09bsu016_u:11663": " cittanagaraduryodhanadurāsadatābhinirhāraprayuktena te kulaputra bhavitavyaṃ sarvakleśamārakāyikapāpamitramāracakrānavamṛdyatayā /",
    "K09bsu016_u:11664": " cittanagarāvabhāsanaprayuktena te kulaputra bhavitavyaṃ sarvasattvatathāgatajñānāvabhāsapratipadyamānatayā /",
    "K09bsu016_u:11665": " cittanagarābhiniṣyandanaprayuktena te kulaputra bhavitavyaṃ sarvatathāgatadharmameghasaṃpratīcchanatayā /",
    "K09bsu016_u:11666": " cittanagaropastambhanaprayuktena te kulaputra bhavitavyaṃ sarvatathāgatapuṇyasamudrasvacittāśayasaṃpratīcchanatayā /",
    "K09bsu016_u:11667": " cittanagarapravistaraṇaprayuktena te kulaputra bhavitavyaṃ mahāmaitrīsarvajagatpharaṇatayā /",
    "K09bsu016_u:11668": " cittanagarasaṃpraticchādanaprayuktena te kulaputra bhavitavyaṃ vipuladharmacchatrasarvākuśaladharmapratipakṣābhinirharaṇatayā /",
    "K09bsu016_u:11669": " (Gv 340) cittanagarapratisyandanaprayuktena te kulaputra bhavitavyaṃ vipulamahākaruṇāsarvajagadanukampanatayā /",
    "K09bsu016_u:11670": " cittanagaradvāravivaraṇaprayuktena te kulaputra bhavitavyamādhyātmikavāhyavastusarvajagatsaṃprāpaṇatayā /",
    "K09bsu016_u:11671": " cittanagaraviśodhanaprayuktena te kulaputra bhavitavyaṃ sarvasaṃsāraviṣayaratiparāṅbhukhatayā /",
    "K09bsu016_u:11672": " cittanagaradṛḍhasthāmābhinirhāraprayuktena te kulaputra bhavitavyaṃ sarvākuśaladharmasvasaṃtatyasaṃbhavanatayā /",
    "K09bsu016_u:11673": " cittanagaravīryaprayuktena te kulaputra bhavitavyaṃ sarvajñatāsaṃbhārasamārjanavīryābhinirvartanatayā",
    "K09bsu016_u:11674": " / cittanagaraprabhāsanaprayuktena te kulaputra bhavitavyaṃ sarvatryadhvatathāgatamaṇḍalasmṛtyavabhāsanatayā /",
    "K09bsu016_u:11675": " cittanagaravicayavidhijñena te kulaputra sarvatathāgatadharmacakrasūtrāntavividhadharmadvārapravicayaśrutābhijñatayā /",
    "K09bsu016_u:11676": " cittanagaraniyāmavidhijñena te kulaputra bhavitavyaṃ sarvajagadabhimukhasarvajñatādvāramārgavividhasaṃdarśanatayā /",
    "K09bsu016_u:11677": " cittanagarādhiṣṭhānavidhijñena te kulaputra bhavitavyaṃ sarvatryadhvatathāgatapraṇidhānanirhāraviśuddhaye /",
    "K09bsu016_u:11678": " cittanagarasaṃbhārabalavivardhanavidhijñena te kulaputra bhavitavyaṃ sarvadharmadhātuvipulapuṇyajñānasaṃbhāravivardhanatayā /",
    "K09bsu016_u:11679": " cittanagarasamantaprabhāsapramuñcanavidhijñena te kulaputra bhavitavyaṃ sarvasattvacittāśayendriyādhimuktisaṃkleśavyavadānajñānābhijñatayā /",
    "K09bsu016_u:11680": " cittanagaravaśavartanavidhijñena te kulaputra bhavitavyaṃ sarvadharmadhātunayasamavasaraṇatayā /",
    "K09bsu016_u:11681": " cittanagaraprabhāsvarābhiyuktena te kulaputra bhavitavyaṃ sarvatathāgatasmṛtyavabhāsanatayā /",
    "K09bsu016_u:11682": " cittanagarasvabhāvaparijñābhiyuktena te kulaputra bhavitavyamaśarīrasarvadharmanayapratividhyanatayā /",
    "K09bsu016_u:11683": " cittanagaramāyopamapratyavekṣaṇābhiyuktena te kulaputra bhavitavyaṃ sarvajñatādharmanagaragamanatayā /",
    "K09bsu016_u:11684": " evaṃ cittanagarapariśuddhyabhiyuktena te kulaputra bodhisattvena śakyaṃ sarvakuśalasamārjanamanuprāptum /",
    "K09bsu016_u:11685": " tatkasya hetoḥ?",
    "K09bsu016_u:11686": " tathā hi bodhisattvasya evaṃ cittanagarapariśuddhasya sarvāvaraṇāni purato na saṃtiṣṭhante",
    "K09bsu016_u:11687": " buddhadarśanāvaraṇaṃ vā dharmaśravaṇāvaraṇaṃ vā tathāgatapūjopasthānāvaraṇaṃ vā sattvasaṃgrahaprayogāvaraṇaṃ",
    "K09bsu016_u:11688": " vā buddhakṣetrapariśuddhyāvaraṇaṃ vā /",
    "K09bsu016_u:11689": " sarvāvaraṇavigatena hi kulaputra cittādhyāśayena kalyāṇamitraparyeṣṭyabhiyuktasya bodhisattvasya alpakṛcchreṇa kalyāṇamitrāṇyābhāsamāgacchanti",
    "K09bsu016_u:11690": " kalyāṇamitrādhīnā ca kulaputra bodhisattvānāṃ sarvajñatā //",
    "K09bsu016_u:11691": " tatra dharmapadmaśrīkuśalā śarīrakāyikadevatā hrīśrīmañjariprabhāvā aparimāṇadevatāgaṇaparivṛtā",
    "K09bsu016_u:11692": " māyāyā devyā varṇamudīrayamāṇā bodhimaṇḍānniṣkramya sudhanasya śreṣṭhidārakasyābhimukhaṃ",
    "K09bsu016_u:11693": " gaganatale sthitvā svakasvakebhyo 'nekaratnavarṇāni raśmijālāni anekagandhadhūpavimalārcirvarṇāni",
    "K09bsu016_u:11694": " cittāśayaprasādanavarṇāni cittaprītivegavivardhanavarṇāni kāyaparidāhaprahlādanavarṇāni",
    "K09bsu016_u:11695": " kāyapariśuddhisaṃdarśanavarṇāni asaṅgakāyavikramasaṃbhavaviṣayāṇi raśmijālāni prāmuñcat /",
    "K09bsu016_u:11696": " tāni vipulāni kṣetrāṇyavabhāsya sudhanasya śreṣṭhidārakasya sarvatrānugataṃ samantābhimukhaṃ",
    "K09bsu016_u:11697": " sarvatathāgatakāyaṃ saṃdarśayitvā sarvāvantaṃ lokaṃ pradakṣiṇīkṛtya sudhanasya śreṣṭhidārakasya",
    "K09bsu016_u:11698": " mūrdhasaṃdhau nipatanti sma /",
    "K09bsu016_u:11699": " tāni mūrdhānamupādāya sarvaromakūpeṣvanupraviśya anuprasaranti sma /",
    "K09bsu016_u:11700": " samanantaraspṛṣṭaśca sudhanaḥ śreṣṭhidārakastābhirdevatāraśmibhiḥ,",
    "K09bsu016_u:11701": " atha tāvadeva virajaḥprabhāsaṃ nāma cakṣuḥ pratilebhe,",
    "K09bsu016_u:11702": " yat sarvatamondhakāreṇa sārdhaṃ na saṃvasati /",
    "K09bsu016_u:11703": " vitimiraṃ ca nāma cakṣuḥ pratilebhe,",
    "K09bsu016_u:11704": " yena sattvasvabhāvamavatarati /",
    "K09bsu016_u:11705": " (Gv 341) virajaḥpatiṃ ca nāma cakṣuḥ pratilebhe,",
    "K09bsu016_u:11706": " yena ca sarvadharmasvabhāvamaṇḍalaṃ vyavalokayati /",
    "K09bsu016_u:11707": " viśuddhagatiṃ ca nāma cakṣuḥ pratilebhe,",
    "K09bsu016_u:11708": " yena sarvakṣetraprakṛtiṃ vyavalokayati /",
    "K09bsu016_u:11709": " vairocanaprabhaṃ ca nāma cakṣuḥ pratilebhe,",
    "K09bsu016_u:11710": " yena tathāgatadharmaśarīraṃ vyavalokayati /",
    "K09bsu016_u:11711": " viśuddhagatiṃ ca nāma cakṣuḥ pratilebhe,",
    "K09bsu016_u:11712": " yenācintyāṃ tathāgatarūpakāyapariniṣpattiṃ vyavalokayati /",
    "K09bsu016_u:11713": " samantaprabhaṃ ca nāma cakṣuḥ pratilebhe,",
    "K09bsu016_u:11714": " yenācintyāṃ tathāgatarūpakāyapariniṣpattibhaktiṃ vyavalokayati /",
    "K09bsu016_u:11715": " asaṅgaprabhaṃ ca nāma cakṣuḥ pratilebhe,",
    "K09bsu016_u:11716": " yena sarvakṣetrasāgaraprasaralokadhātusaṃbhavavibhaktiṃ vyavalokayati /",
    "K09bsu016_u:11717": " samantāvabhāsaṃ ca nāma cakṣuḥ pratilebhe,",
    "K09bsu016_u:11718": " yena sarvatathāgatadharmeṣu sūtrāntanayanirhāradiśaṃ vyavalokayati /",
    "K09bsu016_u:11719": " samantaviṣayaṃ ca nāma cakṣuḥ pratilebhe,",
    "K09bsu016_u:11720": " yenānantamadhyabuddhavikurvitasattvavinayādhiṣṭhānaṃ vyavalokayati /",
    "K09bsu016_u:11721": " samantadarśaṃ ca nāma cakṣuḥ pratilebhe,",
    "K09bsu016_u:11722": " yena sarvakṣetrasamutpattiprasṛtaṃ",
    "K09bsu016_u:11723": " buddhotpādaṃ vyavalokayati //",
    "K09bsu016_u:11724": " atha khalu sunetro nāma rākṣasendro bodhisattvasaṃgītiprāsādadvārapālo daśānāṃ rākṣasasahasrāṇāṃ",
    "K09bsu016_u:11725": " pramukhaḥ sabhāryaḥ saputraḥ sasvajanaparivāraḥ sudhanaṃ śreṣṭhidārakaṃ nānāvarṇamanojñagandhaiḥ",
    "K09bsu016_u:11726": " kusumairabhyavakīrya evamāha - daśabhiḥ kulaputra dharmaiḥ samanvāgato bodhisattva",
    "K09bsu016_u:11727": " āsanno bhavati sarvakalyāṇamitrāṇām /",
    "K09bsu016_u:11728": " katamairdaśabhiḥ?",
    "K09bsu016_u:11729": " yaduta māyāśāṭhyāpagatena supariśuddhenāśayena,",
    "K09bsu016_u:11730": " sarvajagatparigrahāsaṃbhinnayā mahākaruṇayā,",
    "K09bsu016_u:11731": " sarvasattvaniḥsattvasvabhāvanidhyaptyā pratyavekṣayā,",
    "K09bsu016_u:11732": " sarvajñatāgamanāvaivartyenādhyāśayabalena,",
    "K09bsu016_u:11733": " tathāgatamaṇḍalābhimukhenādhimuktibalena,",
    "K09bsu016_u:11734": " sarvadharmasvabhāvavimalaviśuddhena cakṣuṣā,",
    "K09bsu016_u:11735": " sarvasattvamaṇḍalāsaṃbhinnayā mahāmaitryā,",
    "K09bsu016_u:11736": " sarvāvaraṇavikiraṇena jñānālokena,",
    "K09bsu016_u:11737": " sarvasaṃsāraduḥkhapratipakṣacchatrabhūtena mahādharmameghena,",
    "K09bsu016_u:11738": " sarvadharmadhātuśrotrasamantaprasṛtena kalyāṇamitragamanābhimukhena jñānacakṣuṣā /",
    "K09bsu016_u:11739": " ebhiḥ kulaputra daśabhirdharmaiḥ samanvāgato bodhisattva āsanno bhavati sarvakalyāṇamitrāṇām /",
    "K09bsu016_u:11740": " daśabhiśca samādhinidhyaptimukhairvyavalokayan bodhisattvaḥ saṃmukhībhāvaṃ pratilabhate sarvakalyāṇamitrāṇām /",
    "K09bsu016_u:11741": " katamairdaśabhiḥ?",
    "K09bsu016_u:11742": " yaduta dharmagaganavirajovicāramaṇḍalena ca samādhinidhyaptimukhena,",
    "K09bsu016_u:11743": " sarvadiksamudrābhimukhacakṣuṣā ca samādhinidhyaptimukhena,",
    "K09bsu016_u:11744": " sarvārambaṇāvikalpāvicāreṇa ca samādhinidhyaptimukhena,",
    "K09bsu016_u:11745": " sarvadiktathāgatameghasaṃbhavena ca samādhinidhyaptimukhena,",
    "K09bsu016_u:11746": " sarvajñajñānapuṇyasamudropacayagarbheṇa ca samādhinidhyaptimukhena,",
    "K09bsu016_u:11747": " sarvacittotpādāvirahitakalyāṇamitrasaṃbhavāsannena ca samādhinidhyaptimukhena,",
    "K09bsu016_u:11748": " sarvatathāgataguṇakalyāṇamitrasukhasaṃbhavena ca samādhinidhyaptimukhena,",
    "K09bsu016_u:11749": " sarvakalyāṇamitrātyantāvipravāsena ca samādhinidhyaptimukhena,",
    "K09bsu016_u:11750": " sarvakalyāṇamitrasamatāsadāsamantopasaṃkramaṇaprayogena ca samādhinidhyaptimukhena,",
    "K09bsu016_u:11751": " sarvakalyāṇamitropāyacariteṣvaklāntaprayogena ca samādhinidhyaptimukhena /",
    "K09bsu016_u:11752": " ebhiḥ kulaputra daśabhiḥ samādhinidhyaptimukhaiḥ",
    "K09bsu016_u:11753": " samanvāgato bodhisattvaḥ saṃmukhībhāvaṃ pratilabhate sarvakalyāṇamitrāṇām /",
    "K09bsu016_u:11754": " sarvatathāgatadharmacakrakalyāṇamitramukhanirghoṣaṃ ca nāma samādhivimokṣaṃ (Gv 342)",
    "K09bsu016_u:11755": " pratilabhate,",
    "K09bsu016_u:11756": " yatra pratipadyamāno bodhisattvo 'saṃbhinnāṃ sarvabuddhasamatāmavatarati,",
    "K09bsu016_u:11757": " asaṃbhinnāni ca sarvatrānugatāni kalyāṇamitrāṇi pratilabhate //",
    "K09bsu016_u:11758": " evamukte sunetreṇa rākṣasendreṇa sudhanaḥ śreṣṭhidārako gaganatalamavalokya evamāha - sādhu sādhu ārya,",
    "K09bsu016_u:11759": " anukampako 'smākamanugrahapravṛttaḥ kalyāṇamitrāṇāṃ darśayitā /",
    "K09bsu016_u:11760": " tatsādhvamasmākaṃ samyagupāyamukhamupadiśan kathaṃ parikramāti?",
    "K09bsu016_u:11761": " katamāṃ diśamabhimukhaṃ nirjavāmi?",
    "K09bsu016_u:11762": " kasminnadhiṣṭhāne parimārgayāmi?",
    "K09bsu016_u:11763": " katamadārambaṇamupanidhyāyāmi kalyāṇamitradarśanāya?",
    "K09bsu016_u:11764": " āha - tena hi kulaputra samantadikpraṇipatitena śarīreṇa sarvārambaṇena kalyāṇamitrasmṛtyupanibaddhenāśayena",
    "K09bsu016_u:11765": " samantanirjavena samādhyanugamena svapnopamena cittajavena pratibhāsopamena manaḥśarīravicāragamanena",
    "K09bsu016_u:11766": " kalyāṇamitrasakāśamupasaṃkramitavyam //",
    "K09bsu016_u:11767": " atha khalu sudhanaḥ śreṣṭhidārako yathānuśiṣṭaḥ sunetreṇa rākṣasendreṇa pratipadyamāno",
    "K09bsu016_u:11768": " 'drākṣītpurato dharaṇitalānmahāratnapadmasamudgataṃ sarvavajraśarīradaṇḍaṃ sarvajagatsāgaramaṇirājagarbhaṃ",
    "K09bsu016_u:11769": " sarvamaṇirājapatrapaṅktivairocanamaṇirājakarkaṭikāṃ sarvaratnavarṇagandhamaṇirājakesaramasaṃkhyeyaratnajālasaṃchāditam /",
    "K09bsu016_u:11770": " tasyāṃ ca mahāratnarājapadmakarkaṭikāyāṃ dharmadhātudiksamavasaraṇagarbhaṃ nāma kūṭāgāramapaśyaccitraṃ",
    "K09bsu016_u:11771": " darśanīyaṃ vajravairocanadharaṇitalasaṃsthānaṃ sarvamaṇirājamayaparipūrṇastambhasahasropaśobhitaṃ",
    "K09bsu016_u:11772": " sarvaratnasaṃghaṭṭitāyāmaṃ jāmbūnadavimalakanakadivyavinyastapaṭṭamasaṃkhyeyanānāmuktāhārajālopanibaddhaṃ",
    "K09bsu016_u:11773": " maṇiratnarājavicitrabhaktivinyāsaṃ jambūdhvajamaṇiratnasamantavyūhamasaṃkhyeyaratnavedikāparivṛtaṃ",
    "K09bsu016_u:11774": " samantadigmaṇirājasopānasuvibhaktam /",
    "K09bsu016_u:11775": " tasya kūṭāgārasya madhye cintārājamaṇiratnapadmagarbhamāsanamadrākṣīt sarvalokendrasaṃsthānamaṇivigrahabimbapratiṣṭhitaṃ",
    "K09bsu016_u:11776": " sarvamaṇiratnavigrahavarṇamindradhvajapradyotasaṃsthānaṃ vajramaṇicakrabhūmitalapratiṣṭhitaṃ",
    "K09bsu016_u:11777": " nānāmaṇirājapaṅktivyūhamanekaratnavedikāparivṛtaṃ jyotirdhvajamaṇirājasupratyarpitaṃ",
    "K09bsu016_u:11778": " nānāratnavyūhopaśobhitaṃ divyātikrāntamaṇirājavastrasuprajñaptamanekavarṇavicitravastraratnasusaṃskṛtaṃ",
    "K09bsu016_u:11779": " sarvaratnavastravitānavitatagaganālaṃkāraṃ sarvaratnajālasaṃchāditaṃ samantadiksuvibhaktavajradhvajanirghoṣaṃ",
    "K09bsu016_u:11780": " sarvaratnapaṭṭadhvajasusamīritavidyotitaṃ sarvagandhamaṇirājadhvajavinyastasamatālaṃkāraṃ",
    "K09bsu016_u:11781": " sarvapuṣpadhūpavicitrakusumaughasaṃpravarṣaṇaṃ sarvaratnakiṅkiṇīdhvajasusamīritaśravaṇamanaḥsukhamadhuranirghoṣaṃ",
    "K09bsu016_u:11782": " nānāratnabhavanamukhadvāraprayuktaṃ nānāratnamaṇivigrahamukhānekavarṇagandhodakapravṛddhavairocanamaṇirājavigrahagajendramukhapadmajālaprayuktaṃ",
    "K09bsu016_u:11783": " nānāvajrasiṃhamukhānantavarṇadhūpameghaprayuktaṃ brahmasaṃsthānavairocanamaṇirājamukhamahāmaitrīnayabrahmaghoṣanirnādapramuktaṃ",
    "K09bsu016_u:11784": " nānāratnarajatamukhaśuklapakṣoddyotanamadhuranirnādarutavarṇaṃ tryadhvabuddhanāmakanakaghaṇṭāmālāmadhurarutapramuktanirghoṣaṃ",
    "K09bsu016_u:11785": " sarvabuddhadharmacakramahāmaṇirājaghaṇṭāmālāmanojñarutaravaṇaṃ sarvabodhisattvapraṇidhinānāvajraghaṇṭāniścaritanirghoṣaṃ",
    "K09bsu016_u:11786": " candradhvajamaṇirājapaṅktisarvabuddhapratibhāsanicitanāmanirnādavijñapanaṃ śuddhagarbhamaṇirājapaṅkti",
    "K09bsu016_u:11787": " sarvatryadhvatathāgatajanmaparaṃparāpratibhāsavijñapanamādityagarbhamaṇirājapaṅkti",
    "K09bsu016_u:11788": " sarvavikurvitapratipattyākāśadhātuparamadaśadiksarvabuddhakṣetravidhipatharaśmisaṃdarśanam",
    "K09bsu016_u:11789": " avabhāsadhvajamaṇirājapaṅkti",
    "K09bsu016_u:11790": " (Gv 343) sarvatathāgataprabhāmaṇḍalāvabhāsapramuñcanavairocanamaṇirājapaṅkti sarvajagadindrasadṛśanirmāṇameghatathāgatapūjopasthānapramuñcanaṃ",
    "K09bsu016_u:11791": " cintāmaṇirājapaṅkti samantabhadrabodhisattvavikurvitapratikṣaṇasarvadharmadhātuspharaṇaṃ",
    "K09bsu016_u:11792": " merudhvajamaṇirājapaṅkti sarvadevendrabhavanameghāpsarorutanigarjitanirghoṣaṃ sarvārambaṇatathāgatastutimeghapramuñcanācintyaguṇavarṇanirdeśaṃ",
    "K09bsu016_u:11793": " ca tadāsanamadrākṣīt acintyaratnavyūhāsanaparivāram //",
    "K09bsu016_u:11794": " tasmiṃścāsane māyādevīṃ niṣaṇṇāmadrākṣīt trailokyasamatikrāntena rūpeṇa,",
    "K09bsu016_u:11795": " sarvalokābhimukhena sarvabhavagatyudgatena rūpeṇa,",
    "K09bsu016_u:11796": " yathāśayajagadvijñaptena sarvalokānupaliptena rūpeṇa,",
    "K09bsu016_u:11797": " vipulapuṇyasaṃbhūtena sarvajagatsadṛśena rūpeṇa,",
    "K09bsu016_u:11798": " sarvasattvasukhopadarśanena sarvajagatparipākavinayānukūlena rūpeṇa,",
    "K09bsu016_u:11799": " sarvasattvābhimukhapralambitena sarvakālagaganajagadvijñaptyasaṃbhinnena rūpeṇa,",
    "K09bsu016_u:11800": " sarvajaganniṣṭhāvijñaptyādhiṣṭhānena agatikena rūpeṇa,",
    "K09bsu016_u:11801": " sarvalokagatikena rūpeṇa,",
    "K09bsu016_u:11802": " sarvalokagatiniruddhena anāgatikena rūpeṇa,",
    "K09bsu016_u:11803": " sarvajagadasaṃbhūtena anutpannena rūpeṇa,",
    "K09bsu016_u:11804": " anutpattisamadharmaniratena aniruddhena rūpeṇa,",
    "K09bsu016_u:11805": " sarvalokavyavahāraparameṇa asatyena rūpeṇa,",
    "K09bsu016_u:11806": " yathāvatpratilabdhena amṛṣeṇa rūpeṇa,",
    "K09bsu016_u:11807": " yathālokavijñaptena akrāntena rūpeṇa,",
    "K09bsu016_u:11808": " cyutyupapattivinivṛtena avinaṣṭena rūpeṇa,",
    "K09bsu016_u:11809": " dharmadhātuprakṛtyavināśena alakṣaṇena rūpeṇa,",
    "K09bsu016_u:11810": " tryadhvavākpathaparameṇa ekalakṣaṇena rūpeṇa,",
    "K09bsu016_u:11811": " alakṣaṇasulakṣaṇaniryātena pratibhāsakalpena rūpeṇa,",
    "K09bsu016_u:11812": " sarvajagaccittayathāśayavijñaptena māyākalpena rūpeṇa,",
    "K09bsu016_u:11813": " jñānamāyāpariniṣpannena marīcikalpena rūpeṇa,",
    "K09bsu016_u:11814": " pratikṣaṇajagatsaṃjñādhiṣṭhānaparameṇa cchāyopamena rūpeṇa,",
    "K09bsu016_u:11815": " praṇidhānasarvajagadanubaddhena svapnopamena rūpeṇa,",
    "K09bsu016_u:11816": " yathāśayajagadvijñaptyasaṃbhinnena sarvadharmadhātuparameṇa rūpeṇa,",
    "K09bsu016_u:11817": " ākāśadhātuprakṛtipariśuddhena mahākaruṇāniryātena rūpeṇa,",
    "K09bsu016_u:11818": " sattvavaṃśaparipālanaprayuktena asaṅgamukhaniryātena rūpeṇa,",
    "K09bsu016_u:11819": " pratikṣaṇadharmadhātuspharaṇena anantamadhyena rūpeṇa,",
    "K09bsu016_u:11820": " anāvilasarvajaganniśritena apramāṇena rūpeṇa,",
    "K09bsu016_u:11821": " sarvavākpathasamatikrāntena supratiṣṭhitena rūpeṇa,",
    "K09bsu016_u:11822": " sarvajagadvinayādhiṣṭhānanirvṛttena anadhiṣṭhitena rūpeṇa,",
    "K09bsu016_u:11823": " adhiṣṭhānajagatkāyaprayuktena asaṃvṛtena rūpeṇa,",
    "K09bsu016_u:11824": " praṇidhānamāyāpariniṣpannena anabhibhūtena rūpeṇa,",
    "K09bsu016_u:11825": " sarvalokābhyudgatena ayathāvatena rūpeṇa,",
    "K09bsu016_u:11826": " śamathālokavijñaptena asaṃbhavena rūpeṇa,",
    "K09bsu016_u:11827": " yathākarmajagadanubaddhena cintāmaṇirājakalpena rūpeṇa,",
    "K09bsu016_u:11828": " yathāśayasarvasattvābhiprāyaparipūrṇapraṇidhiparipūrṇena avikalpena rūpeṇa,",
    "K09bsu016_u:11829": " sarvajagatparikalpopasthitena adhikalpena rūpeṇa,",
    "K09bsu016_u:11830": " sarvajagadvijñaptyakalpena",
    "K09bsu016_u:11831": " adhiṣṭhānena rūpeṇa,",
    "K09bsu016_u:11832": " saṃsārāvinivṛttiparameṇa viśuddhena rūpeṇa tathatāsamanirvikalpena /",
    "K09bsu016_u:11833": " ityevaṃprakāreṇa rūpeṇa sudhanaḥ śreṣṭhidārako māyādevīmadrākṣīdarūpeṇa rūpapratibhāsena avedanena rūpeṇa lokaduḥkhavedanāpraśāntiparameṇa,",
    "K09bsu016_u:11834": " sarvasattvasaṃjñāgatoccālitena rūpeṇa parasattvasaṃjñāgatavijñaptena,",
    "K09bsu016_u:11835": " anabhisaṃskāradharmatāniryātena rūpeṇa māyāgatakarmavinivṛttena,",
    "K09bsu016_u:11836": " vijñānaviṣayasamatikrāntena rūpeṇa bodhisattvapraṇidhijñānasaṃbhavena,",
    "K09bsu016_u:11837": " asvabhāvena rūpeṇa sarvajagadvākpathaparameṇa śarīreṇa,",
    "K09bsu016_u:11838": " saṃsāre saṃtāpaniruddhena rūpeṇa dharmakāyaparamaśītībhāvopagatena yathāśayajagadrūpakāyasaṃdarśanīṃ",
    "K09bsu016_u:11839": " sattvāśayavaśena sarvajagatsadṛśaṃ sarvajagadrūpakāyātirekaṃ rūpakāyaṃ saṃdarśayamānām /",
    "K09bsu016_u:11840": " (Gv 344) tatra kecitsattvā mārakanyārūpeṇa mārakanyātirekarūpāṃ māyādevīmadrākṣuḥ /",
    "K09bsu016_u:11841": " kecitsattvā vaśavartyapsarotirekarūpāṃ kecitsunirmitāpsarotirekarūpāṃ kecitsaṃtuṣitāpsarotirekarūpāṃ",
    "K09bsu016_u:11842": " kecitsuyāmāpsarotirekarūpāṃ kecitrtrāyastriṃśāpsarotirekarūpāṃ keciccāturmahārājikāpsarotirekarūpāṃ",
    "K09bsu016_u:11843": " kecitkumbhāṇḍendrakanyātirekarūpāṃ kecinmahoragendrakanyātirekarūpāṃ /",
    "K09bsu016_u:11844": " kecitsattvā manuṣyendrakanyātirekarūpāṃ māyādevīmapaśyan //",
    "K09bsu016_u:11845": " atha khalu sudhanaḥ śreṣṭhidārakaḥ sarvajagadrūpasaṃjñāpagataḥ parasattvāśayānavataran",
    "K09bsu016_u:11846": " sarvasattvacittāśayagateṣu māyādevīmapaśyat sarvajagadupajīvyapuṇyāṃ sarvajñatāpuṇyopacitaśarīrāmasaṃbhinnadānapāramitāprayogāṃ",
    "K09bsu016_u:11847": " sarvajagatsamatāpratipannāṃ mahākaruṇāgoṣṭhasarvasattvasamavasaraṇāṃ sarvatathāgataguṇapratipattiniryātāṃ",
    "K09bsu016_u:11848": " sarvakṣāntinayasāgarāvatīrṇāṃ sarvajñatāvīryavegavivardhitacetanāṃ sarvadharmamaṇḍalapariśuddhyavivartyavīryāṃ",
    "K09bsu016_u:11849": " sarvadharmasvabhāvanidhyaptiniryātāṃ sarvadhyānāṅganayaniṣpatticittāmasaṃbhinnadhyānāṅgaviṣayāsādhāraṇatathāgatadhyānamaṇḍalāvabhāsapratilabdhāṃ",
    "K09bsu016_u:11850": " sarvasattvakleśasāgarocchoṣaṇaniścayanānānidhyaptiparamāṃ sarvatathāgatadharmacakrapravicayavidhijñāṃ",
    "K09bsu016_u:11851": " sarvadharmanayasamudravyavacāraṇaprajñāṃ sarvatathāgatādarśanāvitṛptāṃ tryadhvatathāgataparaṃparāvyavalokanāpratiprasrabdhāṃ",
    "K09bsu016_u:11852": " sarvabuddhadarśanadvārābhimukhāṃ sarvatathāgatasamudāgamamārgapariśuddhivimātratāvidhijñāṃ",
    "K09bsu016_u:11853": " sarvatathāgatagaganagocarāṃ sarvasattvasaṃgrahopāyavidhijñāmanantamadhyayathāśayajagatparipākavinayapratibhāsaprāptāṃ",
    "K09bsu016_u:11854": " sarvabuddhakāyaviśuddhivimātratāvatīrṇāṃ sarvakṣetrasāgarapariśuddhipraṇidhānasamanvāgatāṃ",
    "K09bsu016_u:11855": " sarvasattvadhātuvinayādhiṣṭhānaparyavasānapraṇidhānapariśuddhāṃ sarvatathāgataviṣayapūjāspharaṇacittāṃ",
    "K09bsu016_u:11856": " sarvabodhisattvavikurvitavīryaniryātāmanuttaradharmakāyapariśuddhāmanantarūpakāyasaṃdarśanīṃ",
    "K09bsu016_u:11857": " sarvamārabalapramardanīṃ vipulakuśalamūlabalopapannāṃ dharmabalasaṃjātabuddhibuddhabalāvabhāsapratilabdhāṃ",
    "K09bsu016_u:11858": " sarvabodhisattvaśitābalapariniṣpannāṃ sarvajñatāvegabalasaṃjātāṃ sarvatathāgatajñānavidyudavabhāsitaprajñāmanantamadhyasattvacittasamudravicaraṇajñānāṃ",
    "K09bsu016_u:11859": " vipulajagadāśayāvatīrṇāṃ parasattvendriyavimātratājñānanayavidhijñāmanantasattvādhimuktivimātratājñānakauśalyānugatāṃ",
    "K09bsu016_u:11860": " daśadigapramāṇakṣetrasamudrakāyaspharaṇāṃ sarvalokadhātuvimātratājñānanayavidhijñāṃ",
    "K09bsu016_u:11861": " sarvakṣetrasaṃbhedavidhijñānanayakauśalyānugatāṃ sarvadiksāgaraprasṛtajñānadarśanāṃ",
    "K09bsu016_u:11862": " sarvādhvasāgarānuprasṛtabuddhiṃ sarvabuddhasāgarābhimukhapraṇipatitakāyāṃ sarvabuddhadharmameghasamudrasaṃpratīcchanābhimukhacittāṃ",
    "K09bsu016_u:11863": " sarvatathāgataguṇapratipūraṇapratipattiniryāṇaprayuktāṃ sarvabodhisaṃbhārasaṃbhavānuprasṛtabuddhiṃ",
    "K09bsu016_u:11864": " sarvabodhisattvaprasthānavicāravikrāntāṃ sarvabodhicittotpādāṅgapariniṣpannāṃ sarvasattvaparipālanaprayuktāṃ",
    "K09bsu016_u:11865": " sarvabuddhavarṇameghālokaprabhāvanāṃ sarvabodhisattvajinajanetrīpraṇidhānaniryātām /",
    "K09bsu016_u:11866": " etatpramukhairjambudvīpaparamāṇurajaḥsamairdarśananayaiḥ sudhanaḥ śreṣṭhidārako",
    "K09bsu016_u:11867": " māyādevīmapaśyat /",
    "K09bsu016_u:11868": " sa tāṃ dṛṣṭvā yatpramāṇā māyādevī tatpramāṇaṃ svakāyamadhiṣṭhāya samantadigabhimukhāṃ māyādevīṃ sarvatrānugatena kāyena praṇipatitaḥ /",
    "K09bsu016_u:11869": " tasya praṇipatamānasya anantamadhyāni samādhimukhāni avakrāntāni /",
    "K09bsu016_u:11870": " sa tāni samādhimukhāni vyavalokya animittīkṛtvā prabhāvayitvā sārīkṛtvā anusmṛtya",
    "K09bsu016_u:11871": " spharitvā prasaritvā avalokayitvā vipulīkṛtvā abhinirhṛtya mudrayitvā tebhyaḥ samādhimukhebhyo vyutthāya (Gv 345)",
    "K09bsu016_u:11872": " māyādevīṃ saparivārāṃ sabhavanāsanāṃ pradakṣiṇīkṛtya purataḥ prāñjaliḥ sthitvā evamāha",
    "K09bsu016_u:11873": " - ahamārye mañjuśriyā kumārabhūtena anuttarāyāṃ samyaksaṃbodhau cittamutpādya kalyāṇamitraparyupāsanena samādāpitam /",
    "K09bsu016_u:11874": " so 'haṃ kalyāṇamitraṃ paryupāsamāno 'nupūrveṇa yāvattava sakāśamupasaṃkrāntaḥ /",
    "K09bsu016_u:11875": " tadvadatu me āryā - kathaṃ bodhisattvena bodhisattvacaryāyāṃ śikṣamāṇaḥ pariniṣpanno bhavati sarvajñatāyām /",
    "K09bsu016_u:11876": " sā avocat - ahaṃ kulaputra mahāpraṇidhānajñānamāyāgatavyūhasya bodhisattvavimokṣasya lābhinī /",
    "K09bsu016_u:11877": " sāhaṃ kulaputra anena vimokṣeṇa samanvāgatā yāvanti iha lokadhātusamudre bhagavato",
    "K09bsu016_u:11878": " vairocanasya sarvalokadhātuṣu sarvajambudvīpeṣu caramabhavikabodhisattvajanmavikurvitāni pravartante,",
    "K09bsu016_u:11879": " sarveṣāṃ ca teṣāṃ caramabhavikānāṃ bodhisattvānāmahaṃ jananī /",
    "K09bsu016_u:11880": " sarve te bodhisattvā mama kukṣau saṃbhavanti /",
    "K09bsu016_u:11881": " mama dakṣiṇātpārśvānniṣkramanti /",
    "K09bsu016_u:11882": " ihaiva tāvadahaṃ kulaputra bhāgavatyāṃ cāturdvīpikāyāṃ kapilavastuni mahānagare rājñaḥ",
    "K09bsu016_u:11883": " śuddhodanasya kulabaddhakalpena siddhārthaṃ bodhisattvaṃ janitravatī mahatācintyena",
    "K09bsu016_u:11884": " bodhisattvajanmavikurvitena //",
    "K09bsu016_u:11885": " sā khalvahaṃ kulaputra tadā rājñaḥ śuddhodanasya gṛhagatā bhavāmi /",
    "K09bsu016_u:11886": " atha bodhisattvasya tuṣitabhavanāccyavanakālasamaye pratyupasthite sarvaromamukhebhya",
    "K09bsu016_u:11887": " ekaikasmādromamukhādanabhilāpyabuddhakṣetraparamāṇurajaḥsamāḥ sarvabodhisattvajananīguṇanayavyūhāḥ",
    "K09bsu016_u:11888": " sarvatathāgatajananīguṇamaṇḍalaprabhavaprabhāsā nāma raśmayo niścaritvā sarvāvantaṃ",
    "K09bsu016_u:11889": " lokadhātumavabhāsya mama śarīre nipatya mūrdhānamupādāya sarvaromakūpeṣvanuprāviśan /",
    "K09bsu016_u:11890": " samanantarapraviṣṭābhiśca kulaputra tābhirbodhisattvaraśmibhiranekanāmadheyābhirnānābodhisattvajananīvikurvitavyūhapramuñcanībhiḥ,",
    "K09bsu016_u:11891": " atha tāvadeva mama kāye bodhisattvaraśmimukhamaṇḍalābhivijñaptāḥ sarvabodhisattvajanmavikurvitanayavyūhāḥ saṃdṛśyante sma antargatena parivāreṇa",
    "K09bsu016_u:11892": " samanantarapraviṣṭābhiśca kulaputra mama kāye tābhirbodhisattvaraśmibhiḥ,",
    "K09bsu016_u:11893": " atha tāvadeva yeṣāṃ bodhisattvānāṃ tāni bodhisattvaraśmimukhamaṇḍalāni vijñaptāni janmanayavikurvitāni pravartante,",
    "K09bsu016_u:11894": " sarve te mama cakṣuṣa ābhāsamagaman,",
    "K09bsu016_u:11895": " yaduta bodhimaṇḍavarāgragatā buddhasiṃhāsananiṣaṇṇā bodhisattvaparṣanmaṇḍalaparivṛtā lokendrābhipūjitā dharmacakraṃ pravartayamānāḥ /",
    "K09bsu016_u:11896": " ye ca taistathāgataiḥ pūrvabodhisattvacaryāṃ caradbhistathāgatā ārāgitāḥ,",
    "K09bsu016_u:11897": " te 'pi sarve mama cakṣuṣa ābhāsamagaman /",
    "K09bsu016_u:11898": " prathamacittotpādajanmavikurvitāḥ sābhisaṃbodhidharmacakrapravartanaparinirvāṇavikurvitāḥ sarvabuddhakṣetraviśuddhavyūhāḥ,",
    "K09bsu016_u:11899": " yāni ca teṣāṃ tathāgatānāṃ nirmāṇamaṇḍalāni praticittakṣaṇaṃ sarvadharmadhātuṃ spharanti,",
    "K09bsu016_u:11900": " tānyapi sarvāṇi mama cakṣuṣa ābhāsamagaman /",
    "K09bsu016_u:11901": " tasyā mama kulaputra kāye tābhirbodhisattvaraśmibhiranupraviṣṭābhiḥ sarvajagadabhyudgataḥ kāyaḥ saṃsthito 'bhūt,",
    "K09bsu016_u:11902": " ākāśadhātuvipulaśca kukṣiḥ,",
    "K09bsu016_u:11903": " na ca manuṣyāśrayapramāṇādatikrāntaḥ /",
    "K09bsu016_u:11904": " yāvantaśca daśasu dikṣu bodhisattvagarbhāvāsabhavanavyūhāḥ,",
    "K09bsu016_u:11905": " te sarve mama kāye 'ntargatā anupraviṣṭāḥ sarve saṃdṛśyante //",
    "K09bsu016_u:11906": " samanantaraprādurbhūtasya ca mama kulaputra kāye bodhisattvagarbhāvāsabhavanavyūhaparibhogasya,",
    "K09bsu016_u:11907": " atha tāvadeva bodhisattvaḥ sārdhaṃ daśabuddhakṣetraparamāṇurajaḥsamairbodhisattvairekapraṇidhānaiḥ sabhāgacaritairekakuśalamūlair (Gv 346)",
    "K09bsu016_u:11908": " ekavyūhairekavimokṣavihāribhirekajñānabhūmisaṃvāsibhirekavikurvitaniryātairekapraṇidhānasamudāgatairekacaryāniryātairdharmakāyapariśuddhairanantamadhyarūpakāyādhiṣṭhānaiḥ",
    "K09bsu016_u:11909": " samantabhadrabodhisattvacaryāpraṇidhivikurvitaniryātairnāgendragarbhamaṇikūṭāgāragataiḥ",
    "K09bsu016_u:11910": " sāgaranāgarājapūrvaṃgamairaśītyā nāgendrasahasraiḥ sarvalokendrasahasraiścābhipūjyamāno",
    "K09bsu016_u:11911": " mahatā bodhisattvavikurvitena sarvatuṣitabhavanacyutisaṃdarśanena ekaikasmāttuṣitabhavanāt",
    "K09bsu016_u:11912": " sarvalokadhātuprasṛtacāturdvīpopapattipratilābhasaṃdarśanena acintyasattvaparipākopāyakauśalyānugatena",
    "K09bsu016_u:11913": " pramattasarvasattvasaṃcodanena sarvābhiniveśoccālanena mahāraśmijālapramuñcanena",
    "K09bsu016_u:11914": " sarvalokāndhakāravidhamanena sarvāpāyaduḥkhavyupaśamanena sarvanirayagatinivartanena",
    "K09bsu016_u:11915": " sarvasattvapūrvakarmasaṃcodanena sarvasattvadhātuparitrāyaṇena sarvasattvābhimukhakāyasaṃdarśanena",
    "K09bsu016_u:11916": " tuṣitabhavanāccyutvā sārdhaṃ saparivāreṇa mama kukṣau prāviśat //",
    "K09bsu016_u:11917": " te sarve mama kukṣau trisāhasralokadhātuvipulena yāvadanabhilāpyabuddhakṣetraparamāṇurajaḥsamalokadhātuvipulena ākramavikrameṇa anuvicaranti sma /",
    "K09bsu016_u:11918": " sarvāṇi ca daśasu dikṣu sarvalokadhātuprasareṣu sarvatathāgatapādamūleṣu sarvabodhisattvaparṣanmaṇḍalāni",
    "K09bsu016_u:11919": " praticittakṣaṇamanabhilāpyāni mama kukṣau samavasaranti sma bodhisattvagarbhāvāsavikurvitaṃ draṣṭum /",
    "K09bsu016_u:11920": " catvāraśca mahārājāḥ śakrasuyāmasaṃtuṣitasunirmitavaśavartinaśca devendrāḥ brahmendrāśca",
    "K09bsu016_u:11921": " garbhāvāsopagatabodhisattvamupasaṃkrāmanti sma darśanāya vandanāya paryupāsanāya",
    "K09bsu016_u:11922": " dharmaśravaṇāya sāṃkathyānubhāvanāya /",
    "K09bsu016_u:11923": " na cāyaṃ mama kukṣistāvanti parṣanmaṇḍalāni pratīcchan vipulībhavati /",
    "K09bsu016_u:11924": " na cāsmānmanuṣyāśrayādayaṃ mama kāyo viśiṣṭataraḥ saṃtiṣṭhate /",
    "K09bsu016_u:11925": " tāni ca tāvanti parṣanmaṇḍalāni saṃpratīcchati /",
    "K09bsu016_u:11926": " sarve ca te devamanuṣyā nānābodhisattvaparibhogapariśuddhivyūhānapaśyan /",
    "K09bsu016_u:11927": " tatkasya hetoḥ?",
    "K09bsu016_u:11928": " yathāpi tadasyaiva mahāpraṇidhānamāyāgatasya bodhisattvavimokṣasya subhāṣitatvāt //",
    "K09bsu016_u:11929": " yathā cāhaṃ kulaputra asyāṃ bhāgavatyāṃ cāturdvīpikāyāṃ jambudvīpe bodhisattvaṃ kukṣiṇā saṃpratīcchāmi,",
    "K09bsu016_u:11930": " evaṃ trisāhasramahāsāhasre lokadhātau sarvacāturdvīpikājambudvīpeṣu saṃpratīcchāmi anena ca vikurvitavyūhena /",
    "K09bsu016_u:11931": " na cāyaṃ mama kāyo dvayībhavati nādvayībhavati,",
    "K09bsu016_u:11932": " na caikatve saṃtiṣṭhate na bahutve,",
    "K09bsu016_u:11933": " yathāpi nāma tadasyaiva mahāpraṇidhānajñānamāyāgatasya bodhisattvavimokṣasya subhāṣitatvāt /",
    "K09bsu016_u:11934": " yathā cāhaṃ kulaputra asya bhagavato vairocanasya mātā abhūvam,",
    "K09bsu016_u:11935": " tathā pūrvakāṇāmapi tathāgatānāmanantamadhyānāṃ mātā abhūvam /",
    "K09bsu016_u:11936": " yatra bodhisattvo loka upapāduka upāpadyata padmagarbhe,",
    "K09bsu016_u:11937": " tatrāhaṃ nalinīdevatā bhūtvā bodhisattvaṃ saṃpratīcchāmi /",
    "K09bsu016_u:11938": " lokaśca māṃ bodhisattvajananīti saṃjānāti /",
    "K09bsu016_u:11939": " yatrotsaṅge prādurbabhūva,",
    "K09bsu016_u:11940": " tatrāhamasya jananyabhūvam /",
    "K09bsu016_u:11941": " yatra buddhakṣetre prādurbhavati,",
    "K09bsu016_u:11942": " tatrāhaṃ bodhimaṇḍadevatā bhavāmi /",
    "K09bsu016_u:11943": " iti hi kulaputra yāvadbhirupāyamukhaiścaramabhavikā bodhisattvā loka upapattiṃ saṃdarśayanti,",
    "K09bsu016_u:11944": " tāvadbhirupāyamukhairahaṃ bodhisattvajananī bhavāmi //",
    "K09bsu016_u:11945": " yathā ahaṃ kulaputra iha lokadhātau asya bhagavataḥ sarvabodhisattvajanmavikurvitasaṃdarśaneṣu janetryabhūvam,",
    "K09bsu016_u:11946": " tathā bhagavataḥ krakucchandasyāpi tathāgatasya,",
    "K09bsu016_u:11947": " kanakamuneḥ,",
    "K09bsu016_u:11948": " kāśyapasya tathāgatasya (Gv 347)",
    "K09bsu016_u:11949": " janetryabhūvam /",
    "K09bsu016_u:11950": " tathā sarveṣāṃ bhadrakalpikānāmanāgatānāṃ tathāgatānāṃ janetrī bhaviṣyāmi /",
    "K09bsu016_u:11951": " tadyathā maitreyasya bodhisattvasya tuṣitabhavanagatasya cyutisaṃdarśanakāle pravṛtte",
    "K09bsu016_u:11952": " sarvabodhisattvopapattisaṃbhavagarbhasaṃvāsavikurvitasaṃdarśanaprabhāsāyāṃ raśmyāmutsṛṣṭāyāṃ",
    "K09bsu016_u:11953": " prabhāsiteṣu sarvadharmadhātunayataleṣu yāvanti mama dharmadhātunayatalāni cakṣuṣo",
    "K09bsu016_u:11954": " 'vabhāsamāgamiṣyanti,",
    "K09bsu016_u:11955": " yeṣu maitreyeṇa bodhisattvena manuṣyaloke manuṣyendrakuleṣu janmopapattisaṃdarśanena sattvā vinayitavyāḥ,",
    "K09bsu016_u:11956": " teṣvahaṃ sarvatra bodhisattvajananī bhaviṣyāmi /",
    "K09bsu016_u:11957": " yathā ca maitreyasya bodhisattvasya,",
    "K09bsu016_u:11958": " tathā siṃhasya yo maitreyasyānantaramanuttarāṃ samyaksaṃbodhimabhisaṃbhotsyate,",
    "K09bsu016_u:11959": " tathā pradyotasya ketoḥ sunetrasya kusumasya kusumaśriyaḥ tiṣyasya puṣyasya sumanaso",
    "K09bsu016_u:11960": " vajrasya virajasaḥ candrolkādhāriṇo yaśaso vajraśuddhasya ekārthadarśino sitāṅgasya",
    "K09bsu016_u:11961": " pāraṃgatasya ratnārciḥparvatasya maholkādhāriṇaḥ padmottarasya vighuṣṭaśabdasya aparimitaguṇadharmasya",
    "K09bsu016_u:11962": " dīpaśriyo vibhūṣitāṅgasya suprayāṇasya maitraśriyo nirmitasyāniketasya jvalitatejaso",
    "K09bsu016_u:11963": " 'nantaghoṣasya aninemasya aninetrasya vimativikiraṇasya pariśuddhasya suviśālābhasya",
    "K09bsu016_u:11964": " yaśaḥśuddhoditasya meghaśriyo vicitrabhūtasya sarvaratnavicitravarṇamaṇikuṇḍalasya",
    "K09bsu016_u:11965": " sāgaramateḥ śubharatnasya anihatamallasya paripūrṇamanorathasya maheśvarasya indraśriyo",
    "K09bsu016_u:11966": " 'gniśriyaḥ candanameghasya sitaviśālākṣasya śreṣṭhamatervibhāvitamateravaropaṇarājasyottāpanarājamatervibhūṣitasya",
    "K09bsu016_u:11967": " vibhūteḥ keśaranandina īśvaradevasya īśvarasya uṣṇīṣaśriyo vajrajñānaparvatasya śrīgarbhasya",
    "K09bsu016_u:11968": " kanakajālakāyavibhūṣitasya suvibhaktasya īśvaradevasya mahendradevasya anilaśriyo",
    "K09bsu016_u:11969": " viśuddhanandino 'rciṣmato varuṇaśriyo viśuddhamateragrayānasya nihitaguṇoditasya",
    "K09bsu016_u:11970": " ariguptasya vākyanudasya vaśībhūtasya guṇatejasya vairocanaketorvibhavagandhasya",
    "K09bsu016_u:11971": " vibhāvanagandhasya vibhaktāṅgasya suviśākhasya sarvagandhārcimukhasya vajramaṇivicitrasya",
    "K09bsu016_u:11972": " prahasitanetrasya nihatarāgarajasaḥ pravṛddhakāyarājasya vāsudevasya udāradevasya",
    "K09bsu016_u:11973": " nirodhanimnasya vibuddherdhūtarajasaḥ arcirmahendrasya upaśamavato",
    "K09bsu016_u:11974": " viśākhadevasya vajragiro jñānārcijvalitaśarīrasya kṣemaṃkarasya aupagamasya śārdūlasya",
    "K09bsu016_u:11975": " paripūrṇaśubhasya rucirabhadrayaśasaḥ parākramavikramasya paramārthavikrāmiṇaḥ śāntaraśmerekottarasya",
    "K09bsu016_u:11976": " gambhīreśvarasya bhūmimaterasitasya ghoṣaśriyo viśiṣṭasya vibhūtapatervibhūtabhūtasya",
    "K09bsu016_u:11977": " vaidyottamasya guṇacandrasya praharṣitatejaso guṇasaṃcayasya candrodgatasya bhāskaradevasya",
    "K09bsu016_u:11978": " bhīṣmayaśaso raśmimukhasya śālendraskadhasya yaśasaḥ auṣadhirājasya ratnavarasya",
    "K09bsu016_u:11979": " vajramateḥ sitaśriyo nirghautālayasya maṇirājasya mahāyaśaso vegadhāriṇo 'mitābhasya",
    "K09bsu016_u:11980": " mahāsanārciṣo mohadharmeśvarasya nihatadhīrasya devaśuddhasya dṛḍhaprabhasya viśvāmitrasya",
    "K09bsu016_u:11981": " vimuktighoṣasya vinarditarājasya vākyacchedasya campakavimalaprabhasya anavadyasya",
    "K09bsu016_u:11982": " viśiṣṭacandrasya ulkādhāriṇo vicitragātrasya anabhilāpyodgatasya jaganmitrasya prabhūtaraśmeḥ",
    "K09bsu016_u:11983": " svarāṅgaśūrasya karuṇāvṛkṣasya dhṛtamatitejasaḥ kundaśriyo 'rciścandrasya anihitamateranunayavigatasya",
    "K09bsu016_u:11984": " anilambhamaterupacitaskandhasya apāyapramathanasya adīnakusumasya siṃhavinarditasya",
    "K09bsu016_u:11985": " anihānārthasya anāvaraṇadarśinaḥ paragaṇamathanasya anilanemasya akampitasāgarasya",
    "K09bsu016_u:11986": " śobhanasāgarasya (Gv 348)",
    "K09bsu016_u:11987": " aparājitameroranilayajñānasya anantāsanasya ayudhiṣṭhirasya caryāgatasya uttaradattasya",
    "K09bsu016_u:11988": " atyantacandramaso 'nugrahacandrasya acalaskandhasya agrasānumateranugrahamaterabhyuddharasya",
    "K09bsu016_u:11989": " arcitanamasyānupagamanāmno nihatatejaso viśvavarṇasya animittaprajñasya acaladevasya",
    "K09bsu016_u:11990": " acintyaśriyo vimokṣacandrasya anuttararājasya candraskandhārcitabrahmaṇo 'kampyanetrasya",
    "K09bsu016_u:11991": " anunayagātrasya abhyudgatakarmaṇo 'nudharmamateranuttaraśriyo brahmadevasya acintyaguṇānuttaradharmagocarasya",
    "K09bsu016_u:11992": " aparyantabhadrasya anurūpasvarasya abhyuccadevasya bodhisattvasya /",
    "K09bsu016_u:11993": " iti hi kulaputra etān maitreyapramukhānanāgatāṃstathāgatān pramukhān kṛtvā sarveṣāṃ",
    "K09bsu016_u:11994": " bhadrakalpikānāṃ tathāgatānāmarhatāṃ samyaksaṃbuddhānāmahameva jananī bhaviṣyāmi",
    "K09bsu016_u:11995": " asyāṃ trisāhasramahāsāhasrāyāṃ lokadhātau /",
    "K09bsu016_u:11996": " yathā ca iha lokadhātau,",
    "K09bsu016_u:11997": " tathā daśasu dikṣu aparimāṇeṣu lokadhātuṣu anantamadhyān dharmadhātunayānavataramāṇā yathā ca maitreyasya tathāgatasya anabhilāpyairguṇaviśeṣairjananī",
    "K09bsu016_u:11998": " evamanabhilāpyaguṇaviśeṣaiḥ siṃhasya evaṃ yāvadrocamasya tathāgatasya jananī bhaviṣyāmi /",
    "K09bsu016_u:11999": " yathā ca bhadrakalpikānāṃ tathāgatānām,",
    "K09bsu016_u:12000": " evamasmin sarvāvati kusumatalagarbhavyūhālaṃkāre lokadhātusamudre sarvalokadhātuvaṃśeṣu",
    "K09bsu016_u:12001": " sarvalokadhātuprasareṣu sarvalokadhātuṣu sarvajambudvīpeṣvaparāntakoṭīgatān kalpān",
    "K09bsu016_u:12002": " samantabhadrāyāṃ bodhisattvacaryāyāṃ caramāṇā sarvakalpeṣu sarvasattvaparipākavinayamadhiṣṭhāya",
    "K09bsu016_u:12003": " sarveṣāmanāgatānāṃ tathāgatānāṃ bodhisattvabhūtānāṃ",
    "K09bsu016_u:12004": " jananī bhaviṣyāmi //",
    "K09bsu016_u:12005": " evamukte sudhanaḥ śreṣṭhidārako māyādevīmetadavocat - kiyaccirapratilabdhastvayā ayamārye mahāpraṇidhānajñānamāyāgatavyūho bodhisattvavimokṣaḥ?",
    "K09bsu016_u:12006": " āha - bhūtapūrvaṃ kulaputra atīte 'dhvani acintyānāṃ cittaviṣayasamatikrāntānāmabhijātabodhisattvacakṣuṣpathavijñaptānāṃ",
    "K09bsu016_u:12007": " vijñānagaṇanāsamatikrāntānāṃ pareṇa śubhaprabho nāma kalpo 'bhūt /",
    "K09bsu016_u:12008": " tasmin khalu punaḥ śubhaprabhe kalpe merūdgataśrīrnāma lokadhāturabhūdviśuddhasaṃkliṣṭānekaratnamayī sacakravālasumerusāgarā pañcagatipracārā citrā darśanīyā /",
    "K09bsu016_u:12009": " tasyāṃ khalu merūdgataśriyāṃ lokadhātau daśa cāturdvīpikakoṭīśatānyabhūvan /",
    "K09bsu016_u:12010": " teṣāṃ khalu daśānāṃ cāturdvīpikakoṭīśatānāṃ madhye siṃhadhvajāgratejo nāma madhyamā cāturdvīpikābhūt,",
    "K09bsu016_u:12011": " yasyāmaśītirājadhānīkoṭīśatānyabhūvan /",
    "K09bsu016_u:12012": " teṣāṃ khalu aśītīnāṃ rājadhānīkotīśatānāṃ madhye dhvajāgravatī nāma madhyamarājadhānyabhūt /",
    "K09bsu016_u:12013": " tasyāṃ mahātejaḥparākramo nāma rājā abhūccakravartī /",
    "K09bsu016_u:12014": " tasyāṃ khalu punardhvajāgravatyāṃ rājadhānyāṃ citramañjariprabhāso nāma bodhimaṇḍo 'bhūt /",
    "K09bsu016_u:12015": " tatra netraśrīrnāma bodhimaṇḍadevatā abhūt /",
    "K09bsu016_u:12016": " tasmin khalu punaścitramañjariprabhāse bodhimaṇḍe vimaladhvajo nāma bodhisattvo niṣaṇṇo 'bhūt sarvajñatādharmādhigamāya /",
    "K09bsu016_u:12017": " tasya sarvajñatādharmādhigamāntarāyāya suvarṇaprabho nāma māro mahāsainyaparivāro 'ntardhitakāya upakrānto 'bhūt /",
    "K09bsu016_u:12018": " sa ca mahātejaḥparākramaścakravartī bodhisattvavaśitāpratilabdho 'bhūt maharddhivikurvitaniryātaḥ /",
    "K09bsu016_u:12019": " sa tato mahāsainyādvipulataramugrataraṃ ca mahāntaṃ balakāyamabhinirmāya taṃ bodhimaṇḍaṃ samantādanuparivārayāmāsa mārasainyaparājayāya /",
    "K09bsu016_u:12020": " tena hi mahatī mārasenā (Gv 349) vikīrṇā /",
    "K09bsu016_u:12021": " tena ca bhagavatā vimaladhvajena tathāgatena anuttarā samyaksaṃbodhirabhisaṃbuddhā /",
    "K09bsu016_u:12022": " atha khalu netraśrībodhimaṇḍadevatā mahātejaḥparākramasya cakravartino 'ntike putrasaṃjñāmutpādya",
    "K09bsu016_u:12023": " tasya tathāgatasya caraṇayoḥ praṇipatya praṇidhānamakārṣīt - yatra yatrāhaṃ bhagavan utpadyeyam,",
    "K09bsu016_u:12024": " tatra tatraiṣa me mahātejaḥparākramaścakravartī putro bhavet /",
    "K09bsu016_u:12025": " yadā caiṣo 'nuttarāṃ samyaksaṃbodhimabhisaṃbudhyeta,",
    "K09bsu016_u:12026": " tadāpyahametasya jananī bhaveyam /",
    "K09bsu016_u:12027": " saivaṃ praṇidhānaṃ kṛtvā tasminneva citramañjariprabhāse bodhimaṇḍe tasminneva śubhaprabhe kalpe daśa nayutāni tathāgatānāmārāgayāmāsa //",
    "K09bsu016_u:12028": " tatkiṃ manyase kulaputra - anyā sā tena kālena tena samayena netraśrīrnāma bodhimaṇḍadevatā abhūt?",
    "K09bsu016_u:12029": " na khalu punaste kulaputra evaṃ draṣṭavyam /",
    "K09bsu016_u:12030": " ahaṃ sā tena kālena tena samayena netraśrīrnāma bodhimaṇḍadevatā abhūvam /",
    "K09bsu016_u:12031": " tatkiṃ manyase kulaputra - anyaḥ sa tena kālena tena samayena mahātejaḥparākramo",
    "K09bsu016_u:12032": " nāma cakravartyabhūdbodhisattvavaśitāpratilabdho maharddhikavikurvitaniryāto yena",
    "K09bsu016_u:12033": " sā mahatī mārasenā vikīrṇā?",
    "K09bsu016_u:12034": " na khalvevaṃ draṣṭavyam /",
    "K09bsu016_u:12035": " ayaṃ sa bhagavān vairocanastathāgato 'rhan samyaksaṃbuddhaḥ tena kālena tena samayena mahātejaḥparākramo nāma rājā cakravartyabhūt /",
    "K09bsu016_u:12036": " sā ahaṃ kulaputra tata upādāya yatratatropapannāḥ,",
    "K09bsu016_u:12037": " sarvatra eṣa mama putratvamupāgataḥ sarvabuddhakṣetreṣu bodhisattvacaryāṃ caran sarvagatimukheṣu",
    "K09bsu016_u:12038": " sarvopapattimukheṣu sarvakuśalamūlamukheṣu sarvabodhisattvacaryāvicāraparākrameṣu",
    "K09bsu016_u:12039": " sarvajātakanayeṣu sarvadevendrajanmasu sarvalokendragateṣu sarveśvarabhūmiṣu sarvagatiprabhāgeṣu /",
    "K09bsu016_u:12040": " yatra yatropapadyate sattvaparipākahetoḥ,",
    "K09bsu016_u:12041": " sarvatra ahamevāsya jananyabhūvam /",
    "K09bsu016_u:12042": " carame ca bhave 'sya ahameva sarvatrānugatā jananyabhūvam /",
    "K09bsu016_u:12043": " sarvabodhisattvajanmamukheṣu kṣaṇe kṣaṇe yāvanti bodhisattvajanmavikurvitānyādarśayāmāsa,",
    "K09bsu016_u:12044": " sarvatrāhamevāsya mātā abhūvam /",
    "K09bsu016_u:12045": " atītānāmapi tathāgatānām,",
    "K09bsu016_u:12046": " anantamadhyānāmaparimāṇānāmahaṃ jananyabhūvam /",
    "K09bsu016_u:12047": " pratyutpannānāmapi daśasu dikṣu anantamadhyānāmaparimāṇānāṃ tathāgatānāmahameva jananītvaṃ pratyanubhavāmi /",
    "K09bsu016_u:12048": " yāvatāṃ ca tathāgatānāmahaṃ carame bhave bodhisattvamātā abhūvam,",
    "K09bsu016_u:12049": " sarveṣāṃ ca teṣāṃ tathāgatānāṃ nābhimaṇḍalebhyo raśmayo niścaritvā mahākāyamāsanaṃ cāvabhāsayāmāsuḥ /",
    "K09bsu016_u:12050": " etamahaṃ kulaputra mahāpraṇidhānajñānamāyāgatavyūhaṃ bodhisattvavimokṣaṃ prajānāmi /",
    "K09bsu016_u:12051": " kiṃ mayā śakyaṃ mahākaruṇāgarbhāṇāṃ bodhisattvānāṃ sarvajñatāparipākavinayāparitṛptakukṣīṇāṃ",
    "K09bsu016_u:12052": " sarvatathāgatavikurvitaromamukhaniryātanidarśanavaśavartinā caryāṃ jñātuṃ guṇān vā vaktum //",
    "K09bsu016_u:12053": " gaccha kulaputra,",
    "K09bsu016_u:12054": " iyamihaiva tridaśendrabhavane surendrābhā nāma devakanyā smṛtimato devaputrasya duhitā /",
    "K09bsu016_u:12055": " tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12056": " kathaṃ pratipatavyam //",
    "K09bsu016_u:12057": " atha khalu sudhanaḥ śreṣṭhidārako māyāyā devyāḥ pādau śirasābhivandya māyādevīmanekaśatasahasrakṛtvaḥ pradakṣiṇīkṛtya punaḥ punaravalokya māyādevyā antikātprakrāntaḥ // 42 //",
    "K09bsu016_u:12058": " (Gv 350)",
    "K09bsu016_u:12059": " 45 Surendrābhā /",
    "K09bsu016_u:12060": " atha khalu sudhanaḥ śreṣṭhidārako yena tridaśendrabhavanaṃ yena ca surendrābhā devakanyā smṛtimato devaputrasya duhitā,",
    "K09bsu016_u:12061": " tenopajagāma /",
    "K09bsu016_u:12062": " upetya surendrābhāyā devakanyāyāḥ pādau śirasābhivandya surendrābhāṃ devakanyāmanekaśatasahasrakṛtvaḥ",
    "K09bsu016_u:12063": " pradakṣiṇīkṛtya surendrābhāyā devakanyāyāḥ purataḥ prāñjaliḥ sthitva evamāha - mayā",
    "K09bsu016_u:12064": " ārye anuttarāyāṃ samyaksaṃbodhau cittamutpāditam /",
    "K09bsu016_u:12065": " na ca jānāmi - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12066": " kathaṃ pratipattavyam /",
    "K09bsu016_u:12067": " śrutaṃ ca me āryā bodhisattvānāmavavādānuśāsanīṃ dadātīti /",
    "K09bsu016_u:12068": " tadvadasva me devate kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12069": " kathaṃ pratipattavyam //",
    "K09bsu016_u:12070": " evamukte surendrābhā nāma devakanyā sudhanaṃ śreṣṭhidārakametadavocat - ahaṃ kulaputra asaṅgasmṛtiviśuddhavyūhasya bodhisattvavimokṣasya lābhinī",
    "K09bsu016_u:12071": " sā ahaṃ kulaputra abhijānāmi - utpalako nāma kalpo 'bhūt /",
    "K09bsu016_u:12072": " tatra me gaṅgānadīvālukāsamāstathāgatā ārāgitāḥ /",
    "K09bsu016_u:12073": " abhiniṣkrāmatāṃ caiṣāmārakṣā kṛtā,",
    "K09bsu016_u:12074": " pūjā kṛtā,",
    "K09bsu016_u:12075": " ārāmāśca kṛtāḥ paribhogāya /",
    "K09bsu016_u:12076": " yaśca tairbuddhairbhagavadbhirbodhisattvabhūtairmātuḥ kukṣigatairjāyamānaiḥ sapta",
    "K09bsu016_u:12077": " padāni prakrāmadbhirmahāsiṃhanādaṃ nadadbhiḥ kumārabhūmisthitairantaḥpuramadhyagatairvā",
    "K09bsu016_u:12078": " abhiniṣkrāmadbhirvā bodhimabhisaṃbudhyamānairvā dharmacakraṃ pravartayamānaiḥ sarvabuddhavikurvitaṃ",
    "K09bsu016_u:12079": " vā saṃdarśayadbhiḥ sattvaparipākavinayaḥ kṛtaḥ,",
    "K09bsu016_u:12080": " tatsarvaṃ prathamacittotpādāya yāvatsaddharmaparyantaniṣṭhaṃ prajānāmi smarāmi anusmarāmi dhārayāmi saṃdhārayāmi upadhārayāmi anusarāmi /",
    "K09bsu016_u:12081": " subhūtirnāma kalpo 'bhūt /",
    "K09bsu016_u:12082": " tatra me daśa gaṅgānadīvālukāsamāstathāgatā ārāgitāḥ /",
    "K09bsu016_u:12083": " subhago nāma kalpo 'bhūttatra me buddhakṣetraparamāṇurajaḥsamāstathāgatā ārāgitāḥ /",
    "K09bsu016_u:12084": " anilambho nāma kalpo 'bhūt,",
    "K09bsu016_u:12085": " tatra me caturaśītirbuddhakoṭīniyutaśatasahasrāṇyārāgitāni /",
    "K09bsu016_u:12086": " suprabho nāma kalpo 'bhūt tatra me jambudvīpaparamāṇurajaḥsamāstathāgatā ārāgitāḥ /",
    "K09bsu016_u:12087": " atulaprabho nāma kalpo 'bhūt,",
    "K09bsu016_u:12088": " tatra me viṃśatigaṅgānadīvālukāsamāstathāgatā ārāgitāḥ /",
    "K09bsu016_u:12089": " uttaptaśrīrnāma kalpobhūt,",
    "K09bsu016_u:12090": " tatra me gaṅgānadīvālukāsamāstathāgatā ārāgitāḥ /",
    "K09bsu016_u:12091": " sūryodayo nāma kalpo 'bhūt,",
    "K09bsu016_u:12092": " tatra me 'śītigaṅgānadīvālukāsamāstathāgatā ārāgitāḥ /",
    "K09bsu016_u:12093": " jayaṃgamo nāma kalpo 'bhūt,",
    "K09bsu016_u:12094": " tatra me ṣaṣṭigaṅgānadīvālukāsamāstathāgatā ārāgitāḥ /",
    "K09bsu016_u:12095": " sucandro nāma kalpo 'bhūt,",
    "K09bsu016_u:12096": " tatra me saptatirgaṅgānadīvālukāsamāstathāgatā ārāgitāḥ /",
    "K09bsu016_u:12097": " iti hi kulaputra anenopāyena gaṅgānadīvālukāsamān kalpānanusmarāmi,",
    "K09bsu016_u:12098": " yadahaṃ satatasamitamavirahitābhūvaṃ tathāgatairarhadbhiḥ samyaksaṃbuddhaiḥ /",
    "K09bsu016_u:12099": " sarveṣāṃ ca me teṣāṃ tathāgatānāmantikādayamasaṅgasmṛtiviśuddhavyūho bodhisattvavimokṣaḥ śrutaḥ /",
    "K09bsu016_u:12100": " śrutvā ca ārāgitaḥ yathoktaṃ ca pratipannaḥ /",
    "K09bsu016_u:12101": " evaṃ cāhaṃ vimokṣaṃ satatasamitamanupraviṣṭā yacca teṣāṃ sarvatathāgatānāṃ bodhisattvabhūmimupādāya",
    "K09bsu016_u:12102": " yāvatsaddharmasthitiparyantaniṣṭhaṃ buddhavikurvitaṃ tatsarvamanena asaṅgasmṛtiviśuddhavyūhena",
    "K09bsu016_u:12103": " bodhisattvavimokṣeṇānusmarāmi dhārayāmi saṃdhārayāmi upadhārayāmi",
    "K09bsu016_u:12104": " anusmarāmi /",
    "K09bsu016_u:12105": " etamahaṃ kulaputra bodhisattvavimokṣaṃ jānāmi /",
    "K09bsu016_u:12106": " kiṃ mayā śakyaṃ bodhisattvānāṃ vigatatamondhakārāṇāṃ saṃsārarātriprabhāvitānāṃ (Gv 351)",
    "K09bsu016_u:12107": " vigatanivaraṇānāmanidrāgamānāṃ vigatastyānamiddhānāṃ prasrabdhakāyasaṃskārāṇāṃ sarvadharmasvabhāvānubodhasuviśuddhānāṃ daśabalaviśuddhibodhayitṝṇāṃ caryāṃ jñātuṃ guṇān vā vaktum //",
    "K09bsu016_u:12108": " gaccha kulaputra,",
    "K09bsu016_u:12109": " kapilavastuni mahānagare viśvāmitro nāma dārakācāryaḥ prativasati /",
    "K09bsu016_u:12110": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12111": " kathaṃ pratipattavyam //",
    "K09bsu016_u:12112": " atha khalu sudhanaḥ śreṣṭhidārakaḥ tuṣṭa udagra āttamanāḥ prītisaumanasyajāto 'cintyakuśalamūlavegasaṃvardhitaḥ",
    "K09bsu016_u:12113": " surendrābhāyā devakanyāyāḥ pādau śirasābhivandya surendrābhāṃ devakanyāmanekaśatasahasrakṛtvaḥ",
    "K09bsu016_u:12114": " pradakṣiṇīkṛtya punaḥ punaravalokya surendrābhāyā devakanyāyā antikātprakrāntaḥ // 43 //",
    "K09bsu016_u:12115": " (Gv 352)",
    "K09bsu016_u:12116": " 46 Viśvāmitraḥ /",
    "K09bsu016_u:12117": " atha khalu sudhanaḥ śreṣṭhidārako tridaśendrabhavanādavatīrya anupūrveṇa yena kapilavastuni mahānagare viśvāmitro dārakācāryastenopajagāma /",
    "K09bsu016_u:12118": " upetya viśvāmitrasya dārakācāryasya pādau śirasābhivandya viśvāmitraṃ dārakācāryamanekaśatasahasrakṛtvaḥ",
    "K09bsu016_u:12119": " pradakṣiṇīkṛtya viśvāmitrasya dārakācāryasya purataḥ prāñjaliḥ sthitvā evamāha -",
    "K09bsu016_u:12120": " mayā ārya anuttarāyāṃ samyaksaṃbodhau cittamutpāditam /",
    "K09bsu016_u:12121": " na ca jānāmi - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12122": " kathaṃ pratipattavyam /",
    "K09bsu016_u:12123": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:12124": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12125": " kathaṃ pratipattavyam /",
    "K09bsu016_u:12126": " evamukte viśvāmitro dārakācāryaḥ sudhanaṃ śreṣṭhidārakametadavocat - ayaṃ kulaputra śilpābhijño nāma śreṣṭhidārako bodhisattvāllipijñānaṃ śikṣitaḥ",
    "K09bsu016_u:12127": " etamupasaṃkramya paripṛccha /",
    "K09bsu016_u:12128": " eṣa te nirdekṣyati yathā bodhisattvacaryāyāṃ śikṣitavyam,",
    "K09bsu016_u:12129": " yathā pratipattavyam // 44 //",
    "K09bsu016_u:12130": " (Gv 353)",
    "K09bsu016_u:12131": " 47 śilpābhijñaḥ /",
    "K09bsu016_u:12132": " atha khalu sudhanaḥ śreṣṭhidārako yena śilpābhijño śreṣṭhidārakastenopasaṃkramya",
    "K09bsu016_u:12133": " śilpābhijñasya śreṣṭhidārakasya pādau śirasābhivandya śilpābhijñasya śreṣṭhidārakasya",
    "K09bsu016_u:12134": " purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
    "K09bsu016_u:12135": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12136": " kathaṃ pratipattavyam /",
    "K09bsu016_u:12137": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:12138": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12139": " kathaṃ pratipattavyam //",
    "K09bsu016_u:12140": " so 'vocat - ahaṃ kulaputra śilpābhijñāvato bodhisattvavimokṣasya lābhī /",
    "K09bsu016_u:12141": " tasya me kulaputra mātṛkāṃ vācayamānasya akāramakṣaraṃ parikīrtayato bodhisattvānubhāvena asaṃbhinnaviṣayaṃ nāma prajñāpāramitāmukhamavakrāntam",
    "K09bsu016_u:12142": " rakāraṃ parikīrtayato 'nantatalasaṃbhedaṃ nāma prajñāpāramitāmukhamavakrāntam /",
    "K09bsu016_u:12143": " pakāraṃ parikīrtayato dharmadhātutalasaṃbhedaṃ nāma prajñāpāramitāmukhamavakrāntam /",
    "K09bsu016_u:12144": " cakāraṃ parikīrtayataḥ samantacakravibhakticchedanaṃ nāma prajñāpāramitāmukhamavakrāntam /",
    "K09bsu016_u:12145": " nakāraṃ parikīrtayato 'nilayapratilabdhaṃ nāma prajñāpāramitāmukhamavakrāntam /",
    "K09bsu016_u:12146": " lakāraṃ parikīrtayato vigatānālayavimalaṃ nāma prajñāpāramitāmukhamavakrāntam /",
    "K09bsu016_u:12147": " dakāraṃ parikīrtayato 'vaivartyaprayogaṃ nāma prajñāpāramitāmukhamavakrāntam /",
    "K09bsu016_u:12148": " bakāraṃ parikīrtayato vajramaṇḍalaṃ nāma prajñāpārabhitāmukhamavakrāntam /",
    "K09bsu016_u:12149": " ḍakāraṃ parikīrtayataḥ samantacakraṃ nāma prajñāpāramitāmukhamavakrāntam /",
    "K09bsu016_u:12150": " sakāraṃ parikīrtayataḥ sāgaragarbhaṃ nāma prajñāpāramitāmukhamavakrāntam /",
    "K09bsu016_u:12151": " vakāraṃ parikīrtayataḥ samantavirūḍhaviṭhapanaṃ nāma prajñāpāramitāmukhamavakrāntam /",
    "K09bsu016_u:12152": " takāraṃ parikīrtayato jyotirmaṇḍalaṃ nāma prajñāpāramitāmukhamavakrāntam /",
    "K09bsu016_u:12153": " yakāraṃ parikīrtayataḥ saṃbhedakūṭaṃ nāma prajñāpāramitāmukhamavakrāntam /",
    "K09bsu016_u:12154": " ṣṭakāraṃ parikīrtayataḥ samantadāhapraśamanaprabhāsaṃ nāma prajñāpāramitāmukhamavakrāntam /",
    "K09bsu016_u:12155": " kakāraṃ parikīrtayato 'saṃbhinnameghaṃ nāma prajñāpāramitāmukhamavakrāntam /",
    "K09bsu016_u:12156": " ṣakāraṃ parikīrtayato abhimukhapravarṣaṇapralambaṃ nāma prajñāpāramitāmukhamavakrāntam /",
    "K09bsu016_u:12157": " makāraṃ parikīrtayato mahāvegavicitravegaśikharaṃ nāma prajñāpāramitāmukhamavakrāntam /",
    "K09bsu016_u:12158": " gakāraṃ parikīrtayataḥ samantatalaviṭhapanaṃ nāma prajñāpāramitāmukhamavakrāntam /",
    "K09bsu016_u:12159": " thakāraṃ parikīrtayataḥ tathatāsaṃbhedagarbhaṃ nāma prajñāpāramitāmukhamavakrāntam /",
    "K09bsu016_u:12160": " jakāraṃ parikīrtayato jagatsaṃsāraviśuddhivigāhanaṃ nāma prajñāpāramitāmukhamavakrāntam /",
    "K09bsu016_u:12161": " svakāraṃ parikīrtayataḥ sarvabuddhasmṛtivyūhaṃ nāma prajñāpāramitāmukhamavakrāntam /",
    "K09bsu016_u:12162": " dhakāraṃ parikīrtayato dharmamaṇḍalavicāravicayaṃ nāma prajñāpāramitāmukhamavakrāntam /",
    "K09bsu016_u:12163": " śakāraṃ parikīrtayataḥ sarvabuddhānuśāsanīcakrarocaṃ nāma prajñāpāramitāmukhamavakrāntam /",
    "K09bsu016_u:12164": " khakāraṃ parikīrtayato 'bhisaṃskārahetubhūmijñānagarbhaṃ nāma prajñāpāramitāmukhamavakrāntam /",
    "K09bsu016_u:12165": " kṣakāraṃ parikīrtayataḥ karmaniśāntasāgarakośavicayaṃ nāma prajñāpāramitāmukhamavakrāntam /",
    "K09bsu016_u:12166": " stakāraṃ parikīrtayataḥ sarvakleśavikiraṇaviśuddhiprabhaṃ nāma prajñāpāramitāmukhamavakrāntam /",
    "K09bsu016_u:12167": " ñakāraṃ parikīrtayato lokasaṃbhavavijñaptimukhaṃ nāma prajñāpāramitāmukhamavakrāntam /",
    "K09bsu016_u:12168": " thakāraṃ parikīrtayataḥ saṃsārapraticakrajñānamaṇḍalaṃ nāma prajñāpāramitāmuikhamavakrāntam /",
    "K09bsu016_u:12169": " bhakāraṃ parikīrtayataḥ sarvabhavanamaṇḍalavijñaptivyūhaṃ (Gv 354)",
    "K09bsu016_u:12170": " nāma prajñāpāramitāmukhamavakrāntam /",
    "K09bsu016_u:12171": " chakāraṃ parikīrtayata upacayagarbhaprayogaṃ cāritracchatramaṇḍalabhedaṃ nāma prajñāpāramitāmukhamavakrāntam /",
    "K09bsu016_u:12172": " smakāraṃ parikīrtayataḥ",
    "K09bsu016_u:12173": " savarbuddhadaśarnadigabhimukhāvartaṃ nāma prajñāpāramitāmukhamavakrāntam /",
    "K09bsu016_u:12174": " hvakāraṃ parikīrtayataḥ sarvasattvābhavyāvalokanabalasaṃjātagarbhaṃ nāma prajñāpāramitāmukhamavakrāntam /",
    "K09bsu016_u:12175": " tsakāraṃ parikīrtayataḥ sarvaguṇasāgarapratipattyavatāravigāhanaṃ nāma prajñāpāramitāmukhamavakrāntam /",
    "K09bsu016_u:12176": " ghakāraṃ parikīrtayataḥ sarvadharmameghasaṃdhāraṇadṛḍhasāgaragarbhaṃ nāma prajñāpāramitāmukhamavakrāntam /",
    "K09bsu016_u:12177": " ṭhakāraṃ parikīrtayataḥ sarvabuddhapraṇidhānadigabhimukhagamanaṃ nāma prajñāpāramitāmukhamavakrāntam /",
    "K09bsu016_u:12178": " ṇakāraṃ parikīrtayataḥ cakrākṣarākārakoṭivacanaṃ nāma prajñāpāramitāmukhamavakrāntam /",
    "K09bsu016_u:12179": " phakāraṃ parikīrtayataḥ sarvasattvaparipākakoṭīgatamaṇḍalaṃ nāma prajñāpāramitāmukhamavakrāntam /",
    "K09bsu016_u:12180": " skakāraṃ parikīrtayato bhūmigarbhāsaṅgapratisaṃvitprabhācakraspharaṇaṃ nāma prajñāpāramitāmukhamavakrāntam /",
    "K09bsu016_u:12181": " syakāraṃ parikīrtayataḥ sarvabuddhadharmanirdeśaviṣayaṃ nāma prajñāpāramitāmukhamavakrāntam /",
    "K09bsu016_u:12182": " ścakāraṃ parikīrtayataḥ sattvagaganadharmaghananigarjitanirnādaspharaṇaṃ nāma prajñāpāramitāmukhamavakrāntam /",
    "K09bsu016_u:12183": " ṭakāraṃ parikirtayataḥ sattvārthanairātmyakāryātyantapariniṣṭhāpradīpaṃ nāma prajñāpāramitāmukhamavakrāntam /",
    "K09bsu016_u:12184": " ḍhakāraṃ parikīrtayato dharmacakrasaṃbhedagarbhaṃ nāma prajñāpāramitāmukhamavakrāntam //",
    "K09bsu016_u:12185": " iti hi kulaputra mama mātṛkāṃ vācayata etāni dvācatvāriṃśat prajñāpāramitāmukhapramukhānyaprameyāsaṃkhyeyāni prajñāpāramitāmukhānyāvakrāntāni",
    "K09bsu016_u:12186": " etasya ahaṃ kulaputra śilpābhijñāvato bodhisattvavimokṣasya lābhī /",
    "K09bsu016_u:12187": " etamahaṃ jānāmi /",
    "K09bsu016_u:12188": " kiṃ mayā śakyaṃ sarvalaukikalokottaraśilpasthānapāramitāprāptānāṃ bodhisattvānāṃ caryāṃ jñātuṃ guṇān va vaktum?",
    "K09bsu016_u:12189": " yathā sarvaśilpasthānapraveśeṣu sarvalipisaṃkhyāgaṇanānikṣepapraveśeṣu sarvamantrauṣadhividhijñānaprayogaprativedheṣu",
    "K09bsu016_u:12190": " sarvabhūtagrahajyotiṣāpasmārakākhordavetālapratiṣṭhāneṣu sattvadhātucikitsābhaiṣajyasaṃyogajñāneṣu",
    "K09bsu016_u:12191": " dhātutantrasaṃyogaprayogeṣu suvarṇamaṇimuktāvaiḍūryaśaṅkhaśilāpravālalohitakamusāragalvakeśaraśrīgarbhāśmagarbhasarvaratnasaṃbhavotpattigotrākaramūlyajñāneṣu",
    "K09bsu016_u:12192": " udyānatapovanagrāmanagaranigamarāṣṭrarājadhānyabhinirhāreṣu mṛgacakrāṅkavidyāsarvalakṣaṇanimittabhūmicāladigdāholkāpātakṣemākṣemasubhikṣadurbhikṣasarvalaukikāvartanivartapraveśeṣu",
    "K09bsu016_u:12193": " sarvalokottaradharmavibhaktisūcanādinirdeśapraveśatattvānugamajñāneṣu nāstyāvaraṇaṃ",
    "K09bsu016_u:12194": " vā vimarśo vā vimatirvā saṃdeho vā saṃśayo vā saṃmoho vā dhaṃdhāyitatvaṃ vā vyābādhikaṃ",
    "K09bsu016_u:12195": " vā avasādanaṃ vā ajñānaṃ vā anabhisamayo vā //",
    "K09bsu016_u:12196": " gaccha kulaputra,",
    "K09bsu016_u:12197": " iyamihaiva magadhaviṣaye kevalake janapade vartanake nagare bhadrottamā nāmopāsikā prativasati /",
    "K09bsu016_u:12198": " tāmupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12199": " kathaṃ pratipattavyam //",
    "K09bsu016_u:12200": " atha khalu sudhanaḥ śreṣṭhidārakaḥ śilpābhijñasya śreṣṭhidārakasya pādau śirasābhivandya",
    "K09bsu016_u:12201": " śilpābhijñaṃ śreṣṭhidārakamanekaśatasahasrakṛtvaḥ pradakṣiṇīkṛtya punaḥ punaravalokya",
    "K09bsu016_u:12202": " śilpābhijñasya śreṣṭhidārakasyāntikātprakrāntaḥ // 45 //",
    "K09bsu016_u:12203": " (Gv 355)",
    "K09bsu016_u:12204": " 48 Bhadrottamā /",
    "K09bsu016_u:12205": " atha khalu sudhanaḥ śreṣṭhidārako yena kevalake janapade vartanakaṃ nagaram,",
    "K09bsu016_u:12206": " yena ca bhadrottamopāsikā,",
    "K09bsu016_u:12207": " tenopajagāma /",
    "K09bsu016_u:12208": " upetya bhadrottamāyā upāsikāyāḥ pādau śirasābhivandya bhadrottamāmupāsikāmanekaśatasahasrakṛtvaḥ",
    "K09bsu016_u:12209": " pradakṣiṇīkṛtya bhadrottamāyā upāsikāyāḥ purataḥ prāñjaliḥ sthitvā evamāha - mayā",
    "K09bsu016_u:12210": " ārye anuttarāyāṃ samyaksaṃbodhau cittamutpāditam /",
    "K09bsu016_u:12211": " na ca jānāmi - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12212": " kathaṃ pratipattavyam /",
    "K09bsu016_u:12213": " śrutaṃ ca me āryā bodhisattvānāmavavādānuśāsanīṃ dadātīti /",
    "K09bsu016_u:12214": " tadvadatu me āryā - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12215": " kathaṃ pratipattavyam //",
    "K09bsu016_u:12216": " sā avocat - ahaṃ kulaputra anālayamaṇḍalaṃ nāma dharmaparyāyaṃ jānāmi deśayāmi /",
    "K09bsu016_u:12217": " adhiṣṭhānaśca me samādhiḥ pratilabdhaḥ /",
    "K09bsu016_u:12218": " na tatra samādhau kasyaciddharmasyādhiṣṭhānam /",
    "K09bsu016_u:12219": " tatra sarvajñatācakṣuḥ pravartate 'dhiṣṭhānaṃ sarvajñatāśrotram /",
    "K09bsu016_u:12220": " adhiṣṭhānaṃ sarvajñatāghrāṇam,",
    "K09bsu016_u:12221": " adhiṣṭhānaṃ sarvajñatājihvā,",
    "K09bsu016_u:12222": " adhiṣṭhānaḥ sarvajñatākāyaḥ,",
    "K09bsu016_u:12223": " adhiṣṭhānaṃ tatra sarvajñatāmanaḥ pravartate,",
    "K09bsu016_u:12224": " adhiṣṭhānā sarvajñatormiḥ,",
    "K09bsu016_u:12225": " adhiṣṭhānā sarvajñatāvidyut,",
    "K09bsu016_u:12226": " adhiṣṭhānāḥ sarvajñatāvegāḥ pravartante jagadrocanāmaṇḍalāḥ /",
    "K09bsu016_u:12227": " etamahaṃ kulaputra,",
    "K09bsu016_u:12228": " anālayamaṇḍalaṃ dharmaparyāyaṃ jānāmi /",
    "K09bsu016_u:12229": " kiṃ mayā śakyamasaṅgabodhisattvacaryā sakalā jñātum?",
    "K09bsu016_u:12230": " gaccha kulaputra dakṣiṇāpathe /",
    "K09bsu016_u:12231": " tatra bharukacchaṃ nāma nagaram /",
    "K09bsu016_u:12232": " tatra muktāsāro nāma hairaṇyakaḥ prativasati /",
    "K09bsu016_u:12233": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12234": " kathaṃ pratipattavyam //",
    "K09bsu016_u:12235": " atha khalu sudhanaḥ śreṣṭhidārako bhadrottamāyā upāsikāyāḥ pādau śirasābhivandya",
    "K09bsu016_u:12236": " bhadrottamāmupāsikāmanekaśatasahasrakṛtvaḥ pradakṣiṇīkṛtya punaḥ punaravalokya bhadrottamāyā",
    "K09bsu016_u:12237": " upāsikāyā antikātprakrāntaḥ // 46 //",
    "K09bsu016_u:12238": " (Gv 356)",
    "K09bsu016_u:12239": " 49 Muktāsāraḥ /",
    "K09bsu016_u:12240": " atha khalu sudhanaḥ śreṣṭhidārako 'nupūrveṇa dakṣiṇāpathaṃ gatvā yena bharukacche nagare muktāsāro hairaṇyakaḥ,",
    "K09bsu016_u:12241": " tenopasaṃkramya muktāsārahairaṇyakasya pādau śirasābhivandya purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam",
    "K09bsu016_u:12242": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12243": " kathaṃ pratipattavyam /",
    "K09bsu016_u:12244": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:12245": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12246": " kathaṃ pratipattavyam //",
    "K09bsu016_u:12247": " so 'vocat - ahaṃ kulaputra asaṅgasmṛtivyūhaṃ nāma bodhisattvavimokṣaṃ jānāmi /",
    "K09bsu016_u:12248": " apratiprasrabdhā ca me daśasu dikṣu sarvatathāgatapādamūleṣu dharmaparyeṣṭiḥ /",
    "K09bsu016_u:12249": " etamahaṃ kulaputra asaṅgasmṛtivyūhaṃ bodhisattvavimokṣaṃ jānāmi, prajānāmi /",
    "K09bsu016_u:12250": " kiṃ mayā śakyaṃ bodhisattvānāmacchambhitasiṃhanādanādināṃ mahāpuṇyajñānapratiṣṭhitānāṃ caryāṃ jñātuṃ guṇān vā vaktum //",
    "K09bsu016_u:12251": " gaccha kulaputra,",
    "K09bsu016_u:12252": " ayamihaiva bharukacche nagare sucandro nāma gṛhapatiḥ prativasati /",
    "K09bsu016_u:12253": " tadavabhāsitamasya gṛham /",
    "K09bsu016_u:12254": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12255": " kathaṃ pratipattavyam //",
    "K09bsu016_u:12256": " atha khalu sudhanaḥ śreṣṭhidārako muktāsārasya hairaṇyakasya pādau śirasābhivandya",
    "K09bsu016_u:12257": " muktāsāraṃ hairaṇyakamanekaśatasahasrakṛtvaḥ pradakṣiṇīkṛtya punaḥ punaravalokya",
    "K09bsu016_u:12258": " muktāsārasya hairaṇyakasyāntikātprakrāntaḥ // 47 //",
    "K09bsu016_u:12259": " (Gv 357)",
    "K09bsu016_u:12260": " 50 Sucandraḥ /",
    "K09bsu016_u:12261": " atha khalu sudhanaḥ śreṣṭhidārako yena sucandro gṛhapatiḥ,",
    "K09bsu016_u:12262": " tenopasaṃkramya sucandrasya gṛhapateḥ pādau śirasābhivandya purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam",
    "K09bsu016_u:12263": " na ca jānāmi - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12264": " kathaṃ pratipattavyam /",
    "K09bsu016_u:12265": " śrutaṃ ca me āryo bodhisattvānāmavavādānuśāsanīṃ dadātītī /",
    "K09bsu016_u:12266": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12267": " kathaṃ pratipattavyam //",
    "K09bsu016_u:12268": " āha - mayā kulaputra vimalajñānaprabho nāma bodhisattvavimokṣaḥ pratilabdhaḥ /",
    "K09bsu016_u:12269": " etamahaṃ kulaputra vimalajñānaprabhaṃ bodhisattvavimokṣaṃ jānāmi /",
    "K09bsu016_u:12270": " kiṃ mayā śakyamapramāṇavimokṣapratilabdhānāṃ bodhisattvānāṃ caryāṃ jñātuṃ guṇān vā vaktum //",
    "K09bsu016_u:12271": " gaccha kulaputra,",
    "K09bsu016_u:12272": " idamihaiva dakṣiṇāpathe rorukaṃ nāma nagaram /",
    "K09bsu016_u:12273": " tatra ajitaseno nāma gṛhapatiḥ prativasati /",
    "K09bsu016_u:12274": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12275": " kathaṃ pratipattavyam //",
    "K09bsu016_u:12276": " atha khalu sudhanaḥ śreṣṭhidārakaḥ sucandrasya gṛhapateḥ pādua śirasābhivandya sucandraṃ",
    "K09bsu016_u:12277": " gṛhapatimanekaśatasahasrakṛtvaḥ pradakṣiṇīkṛtya punaḥ punaravalokya sucandrasya gṛhapaterantikātprakrāntaḥ // 48 //",
    "K09bsu016_u:12278": " (Gv 358)",
    "K09bsu016_u:12279": " 51 Ajitasenaḥ /",
    "K09bsu016_u:12280": " atha khalu sudhanaḥ śreṣṭhidārako 'nupūrveṇa rorukaṃ nagaraṃ gatvā yena ajitaseno",
    "K09bsu016_u:12281": " nāma gṛhapatistenopasaṃkramya ajitasenasya gṛhapateḥ pādau śirasābhivandya purataḥ",
    "K09bsu016_u:12282": " prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam /",
    "K09bsu016_u:12283": " na ca jānāmi - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12284": " kathaṃ pratipattavyam /",
    "K09bsu016_u:12285": " śrutaṃ ca me āryo bodhisattvānāmavavādānuśāsanīṃ dadātīti /",
    "K09bsu016_u:12286": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12287": " kathaṃ pratipattavyam //",
    "K09bsu016_u:12288": " āha - mayā kulaputra akṣayalakṣaṇo nāma bodhisattvavimokṣaḥ pratilabdhaḥ,",
    "K09bsu016_u:12289": " yasya sahapratilambhādakṣayabuddhadarśananidhānapratilābho bhavati //",
    "K09bsu016_u:12290": " gaccha kulaputra iyamihaiva dakṣiṇāpathe dharmagrāme śivarāgro nāma brāhmaṇaḥ prativasati /",
    "K09bsu016_u:12291": " tamupasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12292": " kathaṃ pratipattavyam //",
    "K09bsu016_u:12293": " atha khalu sudhanaḥ śreṣṭhidārako 'jitasenasya gṛhapateḥ pādau śirasābhivandya ajitasenaṃ",
    "K09bsu016_u:12294": " gṛhapatimanekaśatasahasrakṛtvaḥ pradakṣiṇīkṛtya punaḥ punaravalokya ajitasenasya",
    "K09bsu016_u:12295": " gṛhapaterantikātprakrāntaḥ // 49 //",
    "K09bsu016_u:12296": " (Gv 359)",
    "K09bsu016_u:12297": " 52 śivarāgraḥ /",
    "K09bsu016_u:12298": " atha khalu sudhanaḥ śreṣṭhidārako 'nupūrveṇa dharmagrāmaṃ gatvā yena śivarāgro brāhmaṇaḥ,",
    "K09bsu016_u:12299": " tenopasaṃkramya śivarāgrasya brāhmaṇasya pādau śirasābhivandya purataḥ prāñjaliḥ sthitvā evamāha - mayā ārya anuttarāyāṃ samyaksaṃbodhau cittamutpāditam",
    "K09bsu016_u:12300": " na ca jānāmi - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12301": " kathaṃ pratipattavyam /",
    "K09bsu016_u:12302": " śrutaṃ ca me āryo bodhisattvānāmavavādānuśāsanīṃ dadādīti /",
    "K09bsu016_u:12303": " tadvadatu me āryaḥ - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12304": " kathaṃ pratipattavyam //",
    "K09bsu016_u:12305": " so 'vocat - ahaṃ kulaputra satyādhiṣṭhānena carāmi /",
    "K09bsu016_u:12306": " yena satyena satyavacanena tryadhvasu na kaścidbodhisattvo 'nuttarāyāḥ samyaksaṃbodhervivṛttaḥ,",
    "K09bsu016_u:12307": " na vivartate,",
    "K09bsu016_u:12308": " na vivartiṣyati,",
    "K09bsu016_u:12309": " tena satyavacanādhiṣṭhānena idaṃ ca me kāryaṃ smṛdhyatviti /",
    "K09bsu016_u:12310": " tanme yathābhiprāyaṃ sarvaṃ samṛdhyati /",
    "K09bsu016_u:12311": " etenāhaṃ kulaputra satyavacanādhiṣṭhānena sarvakāryāṇi sādhayāmi /",
    "K09bsu016_u:12312": " etamahaṃ kulaputra satyādhiṣṭhānaṃ jānāmi /",
    "K09bsu016_u:12313": " kiṃ mayā śakyaṃ satyānuparivartanī vākpratilabdhānāṃ bodhisattvānāṃ caryāṃ jñātuṃ guṇān vā vaktum //",
    "K09bsu016_u:12314": " gaccha kulaputra,",
    "K09bsu016_u:12315": " iyamihaiva dakṣiṇāpathe sumanāmukhaṃ nāma nagaram /",
    "K09bsu016_u:12316": " tatra śrīsaṃbhavo nāma dārakaḥ prativasati,",
    "K09bsu016_u:12317": " śrīmatiśca nāma dārikā /",
    "K09bsu016_u:12318": " tāvupasaṃkramya paripṛccha kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12319": " kathaṃ pratipattavyam //",
    "K09bsu016_u:12320": " atha khalu sudhanaḥ śreṣṭhidārako mahādharmagauravamutpādya śivarāgrasya brāhmaṇasya",
    "K09bsu016_u:12321": " pādau śirasābhivandya śivarāgraṃ brāhmaṇamanekaśatasahasrakṛtvaḥ pradakṣiṇīkṛtya",
    "K09bsu016_u:12322": " punaḥpunaravalokya śivarāgrasya brāhmaṇasyāntikātprakrāntaḥ // 50 //",
    "K09bsu016_u:12323": " (Gv 360)",
    "K09bsu016_u:12324": " 53 śrīsaṃbhavaḥ śrīmatiśca /",
    "K09bsu016_u:12325": " atha khalu sudhanaḥ śreṣṭhidārako 'nupūrveṇa sumanāmukhanagaraṃ gatvā yena śrīsaṃbhavo dārakaḥ śrīmatiśca dārikā /",
    "K09bsu016_u:12326": " tāvupakramya tayoḥ pādau śirasābhivandya purataḥ prāñjaliḥ sthitvā evamāha - mayā āryau anuttarāyāṃ samyaksaṃbodhau cittamutpāditam /",
    "K09bsu016_u:12327": " na ca jānāmi - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12328": " kathaṃ pratipattavyam /",
    "K09bsu016_u:12329": " śrutaṃ ca me āryau bodhisattvānāmavavādānuśāsanīṃ datta iti /",
    "K09bsu016_u:12330": " tadvadatāṃ me āryau - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:12331": " kathaṃ pratipattavyam //",
    "K09bsu016_u:12332": " atha khalu śrīsaṃbhavo dārakaḥ śrīmatiśca dārikā sudhanaṃ śreṣṭhidārakametadavocatām - iha āvābhyāṃ kulaputra māyāgato nāma bodhisattvavimokṣaḥ pratilabdhaḥ sākṣātkṛtaḥ /",
    "K09bsu016_u:12333": " tāvāvāṃ kulaputra anena vimokṣeṇa samanvāgatau māyāgataṃ sarvalokaṃ paśyāvo hetupratyayamāyāsaṃbhūtam /",
    "K09bsu016_u:12334": " māyāgatān sarvasattvān vijānīvaḥ /",
    "K09bsu016_u:12335": " karmakleśamāyājñānena māyāgataṃ sarvajagatpaśyāvaḥ /",
    "K09bsu016_u:12336": " avidyābhavatṛṣṇāmāyāsaṃbhavān māyāgatān sarvadharmān paśyāvaḥ /",
    "K09bsu016_u:12337": " anyonyapratyayamāyānirvṛttaṃ māyāgataṃ sarvatraidhātukaṃ paśyāvaḥ abhinirhṛtamacintyaviṣayamāyābodhiviparyāsamāyāsaṃbhūtam /",
    "K09bsu016_u:12338": " māyāgatān sarvasattvān cyutyupapattijātijarāmaraṇaśokaparidevaduḥkhadaurmanasyopāyāsān paśyāvaḥ /",
    "K09bsu016_u:12339": " asadbhūtasaṃkalpamāyājanitāni māyājanitāni sarvakṣetrāṇi paśyāvaḥ /",
    "K09bsu016_u:12340": " saṃjñācittadṛṣṭiviparyāsamāyābhāvadravyasaṃjñāsaṃmohaprabhavān māyāgatān sarvaśrāvakapratyekabuddhān paśyāvaḥ /",
    "K09bsu016_u:12341": " jñānaprahāṇamāyāsaṃkalpajanitāṃ māyāgatāṃ sarvabodhisattvacaryāpraṇidhānasattvaparipākavinayaparaṃparāṃ prajānīvaḥ /",
    "K09bsu016_u:12342": " māyānirhārābhinirvṛttanirmitacaryāvinayamāyāsvabhāvān māyāgataṃ sarvabuddhabodhisattvamaṇḍalaṃ paśyāvaḥ praṇidhānajñānamāyābhinirhṛtamacintyaviṣayamāyāsvabhāvam",
    "K09bsu016_u:12343": " etamāvāṃ kulaputra māyāgataṃ bodhisattvavimokṣaṃ prajānīvaḥ /",
    "K09bsu016_u:12344": " kimāvābhyāṃ śakyamanantakarmamāyāviṭhapajālānugatānāṃ bodhisattvānāṃ caryāṃ jñātuṃ guṇān vā vaktum //",
    "K09bsu016_u:12345": " atha khalu śrīsaṃbhavo dārakaḥ śrīmatiśca dārikā sudhanaṃ śreṣṭhidārakamacintyena kuśalamūlavegena abhiṣyandayitvā svaṃ ca vimokṣaviṣayaṃ śrāvya etadavocatām - gaccha kulaputra,",
    "K09bsu016_u:12346": " ayamihaiva dakṣiṇāpathe samudrakaccho nāma digmukhapratyuddeśaḥ /",
    "K09bsu016_u:12347": " tatra mahāvyūhaṃ nāmodyānam /",
    "K09bsu016_u:12348": " tatra vairocanavyūhālaṃkāragarbho nāma mahākūṭāgāro bodhisattvakuśalamūlavipākābhinirvṛto",
    "K09bsu016_u:12349": " bodhisattvacetanāmanasikārasaṃbhūto bodhisattvapraṇidhānasamudgato bodhisattvavaśitāsamutthito",
    "K09bsu016_u:12350": " bodhisattvābhijñānabalābhinirmito bodhisattvopāyakauśalyasaṃbhūto bodhisattvapuṇyajñānabalapariniṣpanno",
    "K09bsu016_u:12351": " bodhisattvamahākaruṇāsattvavinayasaṃdarśano bodhisattvādhiṣṭhānavyūhopacito bodhisattvācintyavimokṣavihārālaṃkāraḥ /",
    "K09bsu016_u:12352": " tatra maitreyo nāma bodhisattvo mahāsattvaḥ prativasati janmabhūmikānāṃ manuṣyāṇāmanugrahāya /",
    "K09bsu016_u:12353": " mātāpitṛjñātisaṃbandhināṃ paripākāya /",
    "K09bsu016_u:12354": " tatropapannānāṃ sabhāgacaritānāṃ sattvānāṃ mahāyānadṛḍhīkaraṇāya /",
    "K09bsu016_u:12355": " tadanyeṣāmapi sattvānāṃ yathābhūmiṣu kuśalamūlaparipācanāya /",
    "K09bsu016_u:12356": " svasya ca vimokṣanayāvatārasya saṃdarśanāya /",
    "K09bsu016_u:12357": " (Gv 361) sarvatrānugatāṃ ca bodhisattvopapattivaśitāṃ prabhāvayan sarvasattvajanmasaṃdarśanābhimukhatayā ca sattvaparipākāriñcanatāyai /",
    "K09bsu016_u:12358": " sarvajagatparigrahajugupsanatayā ca bodhisattvamahākaruṇābalodbhāvanāya /",
    "K09bsu016_u:12359": " sarvaniketasthānoccalitaṃ ca bodhisattvavihāramavabodhanāya /",
    "K09bsu016_u:12360": " aniketaparamaṃ ca sarvabhavopattisaṃvāsasaṃdarśanāya /",
    "K09bsu016_u:12361": " tamupasaṃkramya paripṛccha - kathaṃ bodhisattvena bodhisattvacaryā paripraṣṭavyā,",
    "K09bsu016_u:12362": " kathaṃ bodhisattvena bodhisattvamārgaḥ pariśodhayitavyaḥ,",
    "K09bsu016_u:12363": " kathaṃ bodhisattvena bodhisattvaśikṣāsu pratipattavyam,",
    "K09bsu016_u:12364": " kathaṃ bodhisattvena bodhicittaṃ pratiśodhayitavyam,",
    "K09bsu016_u:12365": " kathaṃ bodhisattvena bodhisattvapraṇidhānamabhinirhartavyam,",
    "K09bsu016_u:12366": " kathaṃ bodhisattvena bodhisattvasaṃbhārāḥ samutthāpayitavyāḥ,",
    "K09bsu016_u:12367": " kathaṃ bodhisattvena bodhisattvabhūmaya ākramitavyāḥ,",
    "K09bsu016_u:12368": " kathaṃ bodhisattvena bodhisattvapāramitāḥ paripūrayitavyāḥ,",
    "K09bsu016_u:12369": " kathaṃ bodhisattvena bodhisattvakṣāntayo 'vataritavyāḥ,",
    "K09bsu016_u:12370": " kathaṃ bodhisattvena bodhisattvapratipattiguṇeṣu sthātavyam,",
    "K09bsu016_u:12371": " kathaṃ bodhisattvena kalyāṇamitrāṇi",
    "K09bsu016_u:12372": " paryupāsitavyāni /",
    "K09bsu016_u:12373": " tatkasya hetoḥ?",
    "K09bsu016_u:12374": " sa hi kulaputra maitreyo bodhisattvo 'vatīrṇaḥ sarvabodhisattvacaryāsu gatiṃgataḥ /",
    "K09bsu016_u:12375": " sarvabodhisattvacittāśayeṣu so 'nupraviṣṭaḥ /",
    "K09bsu016_u:12376": " sarvasattvacaryāsu so 'bhimukhaḥ sarvasattvaparipākavinayeṣu /",
    "K09bsu016_u:12377": " tena paripūritāḥ sarvapāramitāḥ /",
    "K09bsu016_u:12378": " supratiṣṭhitāḥ sarvabodhisattvabhūmiṣu /",
    "K09bsu016_u:12379": " tena pratilabdhāḥ sarvabodhisattvakṣāntayaḥ /",
    "K09bsu016_u:12380": " so 'vakrānto bodhisattvaniyāmam /",
    "K09bsu016_u:12381": " tena pratīṣṭāni sarvavyākaraṇāni /",
    "K09bsu016_u:12382": " sa vikrīḍitaḥ sarvabodhisattvavimokṣeṣu /",
    "K09bsu016_u:12383": " tena saṃdhāritāni sarvabuddhādhiṣṭhānāni /",
    "K09bsu016_u:12384": " so 'bhiṣiktaḥ sarvatathāgataiḥ sarvajñajñānaviṣayābhiṣekeṇa /",
    "K09bsu016_u:12385": " sa te kulaputra kalyāṇamitro 'bhiṣyandayiṣyati sarvakuśalamūlāni vivardhayiṣyati /",
    "K09bsu016_u:12386": " bodhicittotpādaṃ dṛḍhīkariṣyati /",
    "K09bsu016_u:12387": " adhyāśayadhātumuttāpayiṣyati /",
    "K09bsu016_u:12388": " sarvakuśalamūlāni vivardhayiṣyati /",
    "K09bsu016_u:12389": " bodhisattvendriyavegān saṃdarśayiṣyati /",
    "K09bsu016_u:12390": " anāvaraṇadharmadiśaṃ praveśayiṣyati /",
    "K09bsu016_u:12391": " samantabhadrabhūmyanugame niveśayiṣyati /",
    "K09bsu016_u:12392": " sarvabodhisattvapraṇidhānaniryāṇamukheṣu saṃvarṇayiṣyati /",
    "K09bsu016_u:12393": " sarvabodhisattvacaryāpraṇidhānaguṇapariniṣpattimākhyāsyati samantabhadrabodhisattvacaryāśravaṇaparyāyadvāram /",
    "K09bsu016_u:12394": " na ca te kulaputra ekakuśalamūlatanmayena bhavitavyaṃ naikadharmamukhālokāvabhāsaparameṇa naikacaryāparisaṃtuṣṭena naikapraṇidhānābhinirhāraparameṇa",
    "K09bsu016_u:12395": " na niṣṭhāpratiprasrabdhena,",
    "K09bsu016_u:12396": " na trikṣāntyavatāraparamasaṃjñinā,",
    "K09bsu016_u:12397": " na ṣaṭpāramitāparipūriprasrabdhena,",
    "K09bsu016_u:12398": " na daśabhūmipratilābhaniṣṭhāgatena,",
    "K09bsu016_u:12399": " na prāmāṇikabuddhakṣetraparigrahapariśuddhipraṇidhānena,",
    "K09bsu016_u:12400": " na pramāṇīkṛtakalyāṇamitrārāgaṇaparyupāsanasaṃtuṣṭena bhavitavyam /",
    "K09bsu016_u:12401": " tatkasya hetoḥ?",
    "K09bsu016_u:12402": " apramāṇāni hi kulaputra bodhisattvena kuśalamūlāni samudānetavyāni /",
    "K09bsu016_u:12403": " apramāṇā bodhisattvasaṃbhārā utthāpayitavyāḥ /",
    "K09bsu016_u:12404": " apramāṇā bodhicittahetavaḥ samārjayitavyāḥ /",
    "K09bsu016_u:12405": " apramāṇā nayāḥ śikṣitavyāḥ /",
    "K09bsu016_u:12406": " apramāṇāḥ sattvadhātuḥ parinirvāpayitavyaḥ",
    "K09bsu016_u:12407": " / apramāṇā sattvāśayadhāturanupraveṣṭavyā /",
    "K09bsu016_u:12408": " apramāṇāni sattvendriyāṇi parijñātavyāni /",
    "K09bsu016_u:12409": " apramāṇā sattvavimuktiranuvartayitavyā /",
    "K09bsu016_u:12410": " apramāṇāḥ sattvadhātucaryā anubodhyavyāḥ /",
    "K09bsu016_u:12411": " apramāṇasattvavinayaḥ kartavyaḥ /",
    "K09bsu016_u:12412": " apramāṇāḥ kleśānuśayāḥ samuddhāṭayitavyāḥ /",
    "K09bsu016_u:12413": " apramāṇāni karmāvaraṇāni pariśodhayitavyāni /",
    "K09bsu016_u:12414": " apramāṇāni dṛṣṭigatāni (Gv 362)",
    "K09bsu016_u:12415": " nivartayitavyāni /",
    "K09bsu016_u:12416": " apramāṇāścittasaṃkleśā apanayitavyāḥ /",
    "K09bsu016_u:12417": " apramāṇāścittaviśuddhaya utpādayitavyāḥ /",
    "K09bsu016_u:12418": " apramāṇā duḥkhaśalyāḥ samuddhārayitavyāḥ /",
    "K09bsu016_u:12419": " apramāṇaḥ sattvatṛṣṇārṇavaḥ samucchoṣitavyaḥ /",
    "K09bsu016_u:12420": " apramāṇamavidyāndhakāraṃ vidhamitavyam /",
    "K09bsu016_u:12421": " apramāṇāḥ parvatāḥ prapātayitavyāḥ /",
    "K09bsu016_u:12422": " apramāṇāni saṃsārabandhanāni nirhārayitavyāni /",
    "K09bsu016_u:12423": " apramāṇo janmasamudraḥ śoṣayitavyaḥ /",
    "K09bsu016_u:12424": " apramāṇo bhavaughastaritavyāḥ /",
    "K09bsu016_u:12425": " apramāṇāḥ sattvāḥ kāmapaṅkasaktā abhyuddhartavyāḥ /",
    "K09bsu016_u:12426": " apramāṇāstraidhātukapuraniruddhāḥ sattvā niṣkrāmayitavyāḥ /",
    "K09bsu016_u:12427": " apramāṇāḥ sattvā āryamārge pratiṣṭhāpayitavyāḥ /",
    "K09bsu016_u:12428": " apramāṇā rāgadveṣamohāḥ praśamayitavyāḥ /",
    "K09bsu016_u:12429": " apramāṇā mārapāśāḥ samatikramayitavyāḥ /",
    "K09bsu016_u:12430": " apramāṇāni mārakarmāṇi vinivartayitavyāni /",
    "K09bsu016_u:12431": " apramāṇo bodhisattvādhyāśayadhātuḥ pariśodhayitavyāḥ /",
    "K09bsu016_u:12432": " apramāṇā bodhisattvaprayogā vivardhayitavyāḥ /",
    "K09bsu016_u:12433": " apramāṇāni bodhisattvendriyāṇi saṃjanayitavyāni /",
    "K09bsu016_u:12434": " apramāṇā bodhisattvādhimuktayo viśodhayitavyāḥ /",
    "K09bsu016_u:12435": " apramāṇā bodhisattvasamatā avatārayitavyāḥ /",
    "K09bsu016_u:12436": " apramāṇo bodhisattvacaryāviśeṣo 'nusartavyaḥ /",
    "K09bsu016_u:12437": " apramāṇā bodhisattvaguṇāḥ pariśodhayitavyāḥ /",
    "K09bsu016_u:12438": " apramāṇā bodhisattvacāritracaryāḥ pratipūrayitavyāḥ /",
    "K09bsu016_u:12439": " apramāṇāni lokacāritrāṇyanuvartayitavyāni /",
    "K09bsu016_u:12440": " apramāṇā lokānuvartanāḥ saṃdarśayitavyāḥ /",
    "K09bsu016_u:12441": " apramāṇaṃ śraddhābalaṃ saṃjanayitavyām /",
    "K09bsu016_u:12442": " apramāṇaṃ vīryabalamupastambhayitavyam /",
    "K09bsu016_u:12443": " apramāṇaṃ smṛtibalaṃ pariśodhayitavyam /",
    "K09bsu016_u:12444": " apramāṇaṃ samādhibalaṃ pariśodhayitavyam /",
    "K09bsu016_u:12445": " apramāṇaṃ prajñābalamutpādayitavyam /",
    "K09bsu016_u:12446": " apramāṇamadhimuktibalaṃ dṛḍhīkartavyam /",
    "K09bsu016_u:12447": " apramāṇaṃ puṇyabalaṃ samupārjayitavyam /",
    "K09bsu016_u:12448": " apramāṇaṃ jñānabalaṃ vivardhayitavyam /",
    "K09bsu016_u:12449": " apramāṇaṃ bodhisattvabalaṃ samutthāpayitavyam /",
    "K09bsu016_u:12450": " apramāṇaṃ buddhabalaṃ paripūrayitavyam /",
    "K09bsu016_u:12451": " apramāṇāni dharmamukhāni pravicetavyāni /",
    "K09bsu016_u:12452": " apramāṇā dharmadiśaḥ praveṣṭavyāḥ /",
    "K09bsu016_u:12453": " apramāṇāni dharmadvārāṇi pariśodhayitavyāni /",
    "K09bsu016_u:12454": " apramāṇā dharmālokāḥ saṃjanayitavyāḥ /",
    "K09bsu016_u:12455": " apramāṇo dharmāvabhāsaḥ kartavyaḥ /",
    "K09bsu016_u:12456": " apramāṇā indriyavaṃśā avabhāsayitavyāḥ /",
    "K09bsu016_u:12457": " apramāṇāḥ kleśavyādhayaḥ pariśodhayitavyāḥ",
    "K09bsu016_u:12458": " / apramāṇāni dharmabhaiṣajyāni samudānetavyāni /",
    "K09bsu016_u:12459": " apramāṇaḥ kleśavyādhyāturaḥ sattvadhātuḥ cikitsitavyaḥ /",
    "K09bsu016_u:12460": " apramāṇā amṛtasaṃbhārāḥ samudānetavyāḥ /",
    "K09bsu016_u:12461": " apramāṇāni buddhakṣetrāṇyākramitavyāni /",
    "K09bsu016_u:12462": " apramāṇāstathāgatāḥ pūjayitavyāḥ /",
    "K09bsu016_u:12463": " apramāṇāni bodhisattvaparṣanmaṇḍalānyavagāhayitavyāni /",
    "K09bsu016_u:12464": " apramāṇāni tathāgataśāsanāni saṃdhārayitavyāni /",
    "K09bsu016_u:12465": " apramāṇāni sattvadrohiṇyāni soḍhavyāni /",
    "K09bsu016_u:12466": " apramāṇā akṣaṇāpāyapathāḥ samucchettavyāḥ /",
    "K09bsu016_u:12467": " apramāṇāni sattvasukhānyupasaṃhartavyāni /",
    "K09bsu016_u:12468": " apramāṇāḥ sattvasaṃgrahāḥ kartavyāḥ /",
    "K09bsu016_u:12469": " apramāṇāni dhāraṇīmukhāni pariśodhayitavyāni /",
    "K09bsu016_u:12470": " apramāṇāni praṇidhānamukhānyabhinirhartavyāni /",
    "K09bsu016_u:12471": " apramāṇāni mahāmaitrīmahākaruṇābalāni paribhāvayitavyāni /",
    "K09bsu016_u:12472": " apramāṇāni dharmaparyeṣṭyabhiyogāni na pratiprasrambhayitavyāni /",
    "K09bsu016_u:12473": " apramāṇāni nidhyaptibalānyanusartavyāni /",
    "K09bsu016_u:12474": " apramāṇā abhijñābhinirhārā utpādayitavyāḥ /",
    "K09bsu016_u:12475": " apramāṇā vidyājñānālokā viśodhayitavyāḥ /",
    "K09bsu016_u:12476": " apramāṇā sattvagatiranugantavyā /",
    "K09bsu016_u:12477": " apramāṇā bhavotpattiḥ (Gv 363)",
    "K09bsu016_u:12478": " parigrahītavyāḥ /",
    "K09bsu016_u:12479": " apramāṇā kāyavibhaktiḥ saṃdarśayitavyā /",
    "K09bsu016_u:12480": " apramāṇā mantravibhaktiḥ parijñātavyā /",
    "K09bsu016_u:12481": " apramāṇāḥ sattvacittavimātratā anupraveṣṭavyāḥ /",
    "K09bsu016_u:12482": " vistīrṇo bodhisattvagocaro 'nupraveṣṭavyaḥ /",
    "K09bsu016_u:12483": " vipulaṃ bodhisattvabhavanamanuvicaritavyam /",
    "K09bsu016_u:12484": " gambhīro bodhisattvavihāro vyavalokayitavyaḥ /",
    "K09bsu016_u:12485": " duranubodho bodhisattvaviṣayo 'nuboddhavyaḥ /",
    "K09bsu016_u:12486": " durgamā bodhisattvagatirgantavyā /",
    "K09bsu016_u:12487": " durāsadā bodhisattvavegāḥ saṃdhārayitavyāḥ /",
    "K09bsu016_u:12488": " duravakrāmo bodhisattvaniyāmo 'vakramitavyaḥ /",
    "K09bsu016_u:12489": " vicitrā bodhisattvacaryā anuboddhavyā /",
    "K09bsu016_u:12490": " sarvatrānugataṃ bodhisattvavikurvaṇaṃ saṃdarśayitavyam /",
    "K09bsu016_u:12491": " abhisaṃbhinnā bodhisattvena dharmameghāḥ saṃpratyeṣṭavyāḥ /",
    "K09bsu016_u:12492": " anantamadhyaṃ bodhisattvacaryājālaṃ pravistaritavyam /",
    "K09bsu016_u:12493": " aparyantā bodhisattvena pāramitāḥ paripūrayitavyāḥ /",
    "K09bsu016_u:12494": " aprameyāṇi bodhisattvena vyākaraṇāni saṃpratyeṣṭavyāni /",
    "K09bsu016_u:12495": " asaṃkhyeyāni bodhisattvena kṣāntimukhānyavatartavyāni /",
    "K09bsu016_u:12496": " asaṃkhyeyā bodhisattvena bhūmayaḥ pariśodhayitavyāḥ /",
    "K09bsu016_u:12497": " asamantāni bodhisattvena dharmamukhāni paryavadāpayitavyāni /",
    "K09bsu016_u:12498": " anabhilāpyāni bodhisattvena buddhakṣetrāṇi pariśodhayitavyāni /",
    "K09bsu016_u:12499": " aparyantān bodhisattvena kalpān saṃnāhaḥ saṃnaddhavyaḥ /",
    "K09bsu016_u:12500": " amāpyā bodhisattvena tathāgatāḥ pūjayitavyāḥ",
    "K09bsu016_u:12501": " / acintyā bodhisattvena praṇidhānābhinirhārā abhinirhartavyāḥ /",
    "K09bsu016_u:12502": " saṃkṣiptena kulaputra sarvasattvasamoktā bodhisattvānāṃ caryā sattvaparipācanatayā /",
    "K09bsu016_u:12503": " sarvakalpasamoktā sarvakalpasaṃvasanatayā /",
    "K09bsu016_u:12504": " sarvopapattisamoktā sarvatrajanmasaṃdarśanena /",
    "K09bsu016_u:12505": " sarvādhvasamoktā tryadhvajñānānubodhāya /",
    "K09bsu016_u:12506": " sarvadharmasamoktā tatpratipattyā /",
    "K09bsu016_u:12507": " sarvakṣetrasamoktā tatpariśodhanena /",
    "K09bsu016_u:12508": " sarvapraṇidhānasamoktā tatparipūraṇatayā /",
    "K09bsu016_u:12509": " sarvabuddhasamoktā tatpūjābhinirhāreṇa /",
    "K09bsu016_u:12510": " sarvabodhisattvasamoktā tatpraṇidhānaikatvena /",
    "K09bsu016_u:12511": " sarvakalyāṇamitrasamoktā bodhisattvānāṃ caryā tadārāgaṇatayā //",
    "K09bsu016_u:12512": " tasmāttarhi kulaputra na te parikheda utpādayitavyaḥ kalyāṇamitraparimārgaṇāsu /",
    "K09bsu016_u:12513": " na paritṛptirutpādayitavyā kalyāṇamitrasaṃdarśaneṣu /",
    "K09bsu016_u:12514": " na parituṣṭirāpattavyā kalyāṇamitraparipṛcchāsu /",
    "K09bsu016_u:12515": " nāśayo vinivartayitavyaḥ kalyāṇamitrasaṃsargeṣu /",
    "K09bsu016_u:12516": " na prayogaḥ pratiprasrambhayitavyaḥ kalyāṇamitragauravopasthāneṣu /",
    "K09bsu016_u:12517": " na vilomagrāhiṇā bhavitavyaṃ kalyāṇamitrāvavādānuśāsanīṣu /",
    "K09bsu016_u:12518": " na saṃśaya utpādayitavyaḥ kalyāṇamitraguṇapratilābheṣu /",
    "K09bsu016_u:12519": " na vicikitsā karaṇīyā kalyāṇamitraniryāṇamukhasaṃdarśaneṣu /",
    "K09bsu016_u:12520": " na doṣotpādanaṃ karaṇīyaṃ kalyāṇamitropāyasaṃdhilokānuvartanapraticāreṣu /",
    "K09bsu016_u:12521": " na kāyacittavinivartanaṃ karaṇīyaṃ kalyāṇamitraprasādavivardhaneṣu /",
    "K09bsu016_u:12522": " tatkasya hetoḥ?",
    "K09bsu016_u:12523": " kalyāṇamitrādhīnāḥ kulaputra bodhisattvānāṃ sarvabodhisattvacaryāḥśravāḥ /",
    "K09bsu016_u:12524": " kalyāṇamitraprabhavāḥ sarvabodhisattvaguṇapariniṣpattayaḥ /",
    "K09bsu016_u:12525": " kalyāṇamitraprabhavāṇi sarvabodhisattvapraṇidhānasrotāṃsi /",
    "K09bsu016_u:12526": " kalyāṇamitrajanitāni sarvabodhisattvakuśalamūlāni /",
    "K09bsu016_u:12527": " kalyāṇamitrotthāpitāḥ sarvabodhisattvasaṃbhārāḥ /",
    "K09bsu016_u:12528": " kalyāṇamitraniryātāḥ sarvabodhisattvadharmamukhālokāḥ /",
    "K09bsu016_u:12529": " kalyāṇamitrasaṃbhūtāḥ sarvabodhiniryāṇamukhaviśuddhayaḥ /",
    "K09bsu016_u:12530": " kalyāṇamitrapratibaddhāḥ sarvabodhisattvaśikṣāpratipattayaḥ /",
    "K09bsu016_u:12531": " kalyāṇamitrapratiṣṭhitāḥ sarvabodhisattvaguṇadharmāḥ /",
    "K09bsu016_u:12532": " kalyāṇamitramūlāḥ sarvabodhisattvādhyāśayapariśuddhayaḥ /",
    "K09bsu016_u:12533": " (Gv 364) kalyāṇamitrasaṃjātā sarvabodhisattvacittotpādadṛḍhatā /",
    "K09bsu016_u:12534": " kalyāṇamitranetrikāḥ sarvabodhisattvasamudradhāraṇīpratībhānamukhālokāḥ /",
    "K09bsu016_u:12535": " kalyāṇamitrasaṃdhāritāḥ sarvabodhisattvaviśuddhimukhakośāḥ /",
    "K09bsu016_u:12536": " kalyāṇamitrasaṃjanitāḥ sarvabodhisattvajñānālokāḥ /",
    "K09bsu016_u:12537": " kalyāṇamitrahastagatā sarvabodhisattvapraṇidhānavaiśeṣikatā /",
    "K09bsu016_u:12538": " kalyāṇamitrapradhāna ekotībhāvaḥ /",
    "K09bsu016_u:12539": " kalyāṇamitragotrāḥ sarvabodhisattvasamudāgamavaiśeṣikaśraddhāḥ /",
    "K09bsu016_u:12540": " kalyāṇamitrakośagatāni",
    "K09bsu016_u:12541": " sarvabodhisattvaguhyasthānāni /",
    "K09bsu016_u:12542": " kalyāṇamitrākarāḥ sarvabodhisattvadharmākarāḥ /",
    "K09bsu016_u:12543": " kalyāṇamitravivardhitāḥ sarvabodhisattvendriyavegāṅkurāḥ /",
    "K09bsu016_u:12544": " kalyāṇamitravivardhitāḥ sarvabodhisattvajñānasāgarāḥ /",
    "K09bsu016_u:12545": " kalyāṇamitrapratipālitāḥ sarvabodhisattvanidhānakośāḥ /",
    "K09bsu016_u:12546": " kalyāṇamitrarakṣitāḥ sarvabodhisattvapuṇyopacayāḥ /",
    "K09bsu016_u:12547": " kalyāṇamitrajanitāḥ sarvabodhisattvajanmaviśuddhayaḥ /",
    "K09bsu016_u:12548": " kalyāṇamitramukhāgatāḥ sarvabodhisattvadharmameghāḥ /",
    "K09bsu016_u:12549": " kalyāṇamitrakoṣṭhagatāḥ sarvabodhisattvaniryāṇapathapraveśāḥ /",
    "K09bsu016_u:12550": " kalyāṇamitrārādhanapratilabdhā sarvabuddhabodhiḥ /",
    "K09bsu016_u:12551": " kalyāṇamitrasaṃgṛhītāḥ sarvabodhisattvacaryāḥ /",
    "K09bsu016_u:12552": " kalyāṇamitroddyotitāḥ sarvabodhisattvaguṇodbhāvanāḥ /",
    "K09bsu016_u:12553": " kalyāṇamitrasaṃdarśitāḥ sarvabodhisattvadiganugamāḥ /",
    "K09bsu016_u:12554": " kalyāṇamitrasaṃvarṇitā sarvabodhisattvacittādhyāśayamahātmatā /",
    "K09bsu016_u:12555": " kalyāṇamitrasaṃbhūtaṃ bodhisattvānāṃ mahāmaitrībalam /",
    "K09bsu016_u:12556": " kalyāṇamitrasaṃjanitaṃ bodhisattvānāṃ mahākaruṇābalam /",
    "K09bsu016_u:12557": " kalyāṇamitrasaṃgṛhītāni sarvabodhisattvādhipatyāni /",
    "K09bsu016_u:12558": " kalyāṇamitrasaṃjanitāni sarvabodhyaṅgāni /",
    "K09bsu016_u:12559": " kalyāṇamitrasaṃbhavāḥ sarvabodhisattvahitopasaṃhārāḥ /",
    "K09bsu016_u:12560": " kalyāṇamitrasaṃdhāritāḥ kulaputra bodhisattvā na patanti durgatiṣu /",
    "K09bsu016_u:12561": " kalyāṇamitraparigṛhītā bodhisattvā na nivartante mahāyānāt /",
    "K09bsu016_u:12562": " kalyāṇamitrasamanvāhṛtā bodhisattvā nātikrāmanti bodhisattvaśikṣām /",
    "K09bsu016_u:12563": " kalyāṇamitrasvārakṣitā bodhisattvā na gacchanti pāpamitravaśam /",
    "K09bsu016_u:12564": " kalyāṇamitraparipālitā bodhisattvā na parihīyante bodhisattvadharmebhyaḥ /",
    "K09bsu016_u:12565": " kalyāṇamitrasaṃgṛhītā bodhisattvā atikrāmanti pṛthagjanabhūmim /",
    "K09bsu016_u:12566": " kalyāṇamitrānuśikṣitā bodhisattvā nāvakrāmanti śrāvakapratyekabuddhanipātam /",
    "K09bsu016_u:12567": " kalyāṇamitrapraticchannā bodhisattvā abhyudgatā bhavanti lokāt /",
    "K09bsu016_u:12568": " kalyāṇamitrasaṃvardhitā bodhisattvā anupaliptā bhavanti",
    "K09bsu016_u:12569": " lokadharmaiḥ /",
    "K09bsu016_u:12570": " kalyāṇamitraparyupāsitā bodhisattvā asaṃpramoṣacāriṇo bhavanti sarvacaryāsu /",
    "K09bsu016_u:12571": " kalyāṇamitrotthāpitā bodhisattvā na nivartante sarvārambhebhyaḥ /",
    "K09bsu016_u:12572": " kalyāṇamitraparigṛhītā bodhisattvā durdharṣā bhavanti karmakleśaiḥ /",
    "K09bsu016_u:12573": " kalyāṇamitrabalopastabdhā bodhisattvā anavamardyā bhavanti sarvamāraiḥ /",
    "K09bsu016_u:12574": " kalyāṇamitropaniśrayavihāriṇo bodhisattvā vivardhante sarvabodhyaṅgaiḥ /",
    "K09bsu016_u:12575": " tatkasya hetoḥ?",
    "K09bsu016_u:12576": " viśodhakāni kulaputra kalyāṇamitrāṇyāvaraṇīyānāṃ vinivartakāni /",
    "K09bsu016_u:12577": " kalyāṇamitrāṇyapāyebhyaḥ saṃbodhanāni /",
    "K09bsu016_u:12578": " kalyāṇamitrāṇyakaraṇīyānāṃ saṃnivārakāni pramādasthānebhyaḥ /",
    "K09bsu016_u:12579": " vidhamitāro 'vidyāndhakārasya /",
    "K09bsu016_u:12580": " nirdārayitāro dṛṣṭibandhanānām /",
    "K09bsu016_u:12581": " niṣkrāmayitāraḥ saṃsārāt /",
    "K09bsu016_u:12582": " utkhāṭayitāro lokaniketāt /",
    "K09bsu016_u:12583": " nirmocayitāro mārapaśebhyaḥ /",
    "K09bsu016_u:12584": " samābṛṃhayitāro duḥśalyānām /",
    "K09bsu016_u:12585": " parimocayitāraḥ ajñānagahanāt /",
    "K09bsu016_u:12586": " samatikrāmayitāro dṛṣṭikāntārāt /",
    "K09bsu016_u:12587": " uttārayitāro bhavaughebhyaḥ /",
    "K09bsu016_u:12588": " uddhartāraḥ kāmapaṅkāt /",
    "K09bsu016_u:12589": " vinivartayitāraḥ (Gv 365) kumārgāt /",
    "K09bsu016_u:12590": " saṃdarśayitāro bodhisattvamārgasya /",
    "K09bsu016_u:12591": " niyojayitāro bodhisattvasamādānena /",
    "K09bsu016_u:12592": " pratiṣṭhāpayitāraḥ pratipattiṣu /",
    "K09bsu016_u:12593": " praṇetāraḥ sarvajñatāgamanadiśam /",
    "K09bsu016_u:12594": " viśodhayitāraḥ prajñācakṣuṣaḥ /",
    "K09bsu016_u:12595": " vivardhayitāro bodhicittasya /",
    "K09bsu016_u:12596": " saṃjanayitāro mahākaruṇāyāḥ /",
    "K09bsu016_u:12597": " ākhyātāraḥ caryāyāḥ /",
    "K09bsu016_u:12598": " avavāditāraḥ pāramitāsu /",
    "K09bsu016_u:12599": " pratiyāpayitāraḥ bhūmiṣu /",
    "K09bsu016_u:12600": " vibhajitāraḥ kṣāntīnām /",
    "K09bsu016_u:12601": " saṃbhāvayitāraḥ sarvakuśalamūlānām /",
    "K09bsu016_u:12602": " utthāpayitāraḥ sarvasaṃbhārāṇām /",
    "K09bsu016_u:12603": " dātāraḥ sarvabodhisattvaguṇānām /",
    "K09bsu016_u:12604": " saṃprāpayitāraḥ sarvabuddhapādamūleṣu /",
    "K09bsu016_u:12605": " saṃdarśayitāraḥ sarvaguṇeṣu /",
    "K09bsu016_u:12606": " samādāpayitāraḥ artheṣu /",
    "K09bsu016_u:12607": " samuttejayitāraḥ pratipattiṣu /",
    "K09bsu016_u:12608": " nidarśayitāro niryāṇamukhānām /",
    "K09bsu016_u:12609": " ārakṣitāraḥ praṇāśapathebhyaḥ /",
    "K09bsu016_u:12610": " avabhāsayitāro dharmālokamukhānām /",
    "K09bsu016_u:12611": " abhipravarṣayitāro dharmaśravaṇameghānām /",
    "K09bsu016_u:12612": " nāśayitāraḥ sarvakleśānām /",
    "K09bsu016_u:12613": " vinivartayitāraḥ sarvadṛṣṭikṛtānām /",
    "K09bsu016_u:12614": " niveśayitāraḥ sarvabuddhadharmeṣu //",
    "K09bsu016_u:12615": " api ca kulaputra mātṛbhūtāni kalyāṇamitrāṇi buddhakuleṣu janayitrīṇi /",
    "K09bsu016_u:12616": " pitṛbhūtāni kalyāṇamitrāṇi vipulahitopasaṃharaṇatayā /",
    "K09bsu016_u:12617": " dhātrībhūtāni kalyāṇamitrāṇi sarvapāpārakṣaṇatayā /",
    "K09bsu016_u:12618": " ācāryabhūtāni kalyāṇamitrāṇi bodhisattvaśikṣānubodhanatayā /",
    "K09bsu016_u:12619": " daiśikabhūtāni kalyāṇamitrāṇi pāramitāmārgāvataraṇatayā /",
    "K09bsu016_u:12620": " vaidyabhūtāni kalyāṇamitrāṇi kleśavyādhiparimocanatayā /",
    "K09bsu016_u:12621": " himavatparvatabhūtāni kalyāṇamitrāṇi jñānauṣadhivivardhanatayā /",
    "K09bsu016_u:12622": " śūrabhūtāni kalyāṇamitrāṇi sarvabhayārakṣaṇatayā /",
    "K09bsu016_u:12623": " dāśabhūtāni kalyāṇamitrāṇi saṃbhāramahaughottaraṇatayā /",
    "K09bsu016_u:12624": " karṇadhārabhūtāni kalyāṇamitrāṇi sarvajñajñānaratnadvīpasaṃprāpaṇatayā //",
    "K09bsu016_u:12625": " tasmāttarhi kulaputra evaṃ manasikārāt pratiprasrabdhena kalyāṇamitrāṇyupasaṃkramitavyāni pṛthivīsamacittena sarvabhāravahanāpariṇamanatayā",
    "K09bsu016_u:12626": " vajrasamacittenābhedyāśayatayā /",
    "K09bsu016_u:12627": " cakravālasamacittena sarvaduḥkhāsaṃpravedhanatayā /",
    "K09bsu016_u:12628": " samacittena yatheṣṭājñākaraṇatayā /",
    "K09bsu016_u:12629": " śiṣyasamacittena sarvājñāvilomanatayā /",
    "K09bsu016_u:12630": " lokadāsasamacittena sarvakarmasamādānāvijugupsanatayā /",
    "K09bsu016_u:12631": " dhātrīsamacittena sarvakleśāparitamanatayā /",
    "K09bsu016_u:12632": " bhṛtyasamacittena kiṃkaraṇīpradakṣiṇagrāhatayā /",
    "K09bsu016_u:12633": " rajopaharaṇasamacittena mānātimānavivarjanatayā /",
    "K09bsu016_u:12634": " pūrṇacandrasamacittena kālākālānāmāvamanatayā /",
    "K09bsu016_u:12635": " ājāneyāśvasamacittena sarvakhaṭukatāvivarjanatayā /",
    "K09bsu016_u:12636": " yānasamacittena gurubhāravahanatayā /",
    "K09bsu016_u:12637": " nāgasamacittena dāntājāneyacittatayā /",
    "K09bsu016_u:12638": " śailasamacittena acalākampyatayā /",
    "K09bsu016_u:12639": " śvasamacittena akrodhanatayā /",
    "K09bsu016_u:12640": " caṇḍālakumārakasamacittena nirmānanirahaṃkāratayā /",
    "K09bsu016_u:12641": " chinnaviṣāṇarṣabhasamacittena sarvadarpavigatena /",
    "K09bsu016_u:12642": " antevāsisamacittenānatimānatayā /",
    "K09bsu016_u:12643": " nausamacittena gamanāgamanāparikhinnatayā /",
    "K09bsu016_u:12644": " setusaṃkramacittena kalyāṇamitrājñottaraṇatayā /",
    "K09bsu016_u:12645": " suputrasamacittena kalyāṇamitramukhodīkṣaṇatayā /",
    "K09bsu016_u:12646": " rājakumārasamacittena dharmarājājñāprativahanatayā //",
    "K09bsu016_u:12647": " ātmani ca te kulaputra āturasaṃjñotpādayitavyā,",
    "K09bsu016_u:12648": " kalyāṇamitreṣu vaidyasaṃjñā,",
    "K09bsu016_u:12649": " anuśāsanīṣu bhaiṣajyasaṃjñā,",
    "K09bsu016_u:12650": " pratipattiṣu vyādhinirghātanasaṃjñā /",
    "K09bsu016_u:12651": " ātmani ca te kulaputra adhvagatasaṃjñotpādayitavyā,",
    "K09bsu016_u:12652": " kalyāṇamitreṣu daiśikasaṃjñotpādayitavyā,",
    "K09bsu016_u:12653": " anuśāsanīṣu mārgasaṃjñā,",
    "K09bsu016_u:12654": " pratipattiṣu (Gv 366)",
    "K09bsu016_u:12655": " kṣetradiggamanasaṃjñotpādayitavyā /",
    "K09bsu016_u:12656": " ātmani ca te kulaputra pāragasaṃjñotpādayitavyā,",
    "K09bsu016_u:12657": " kalyāṇamitreṣu nāvikasaṃjñā,",
    "K09bsu016_u:12658": " anuśāsanīṣu tīrthasaṃjñā,",
    "K09bsu016_u:12659": " pratipattiṣu nausaṃjñotpādayitavyā /",
    "K09bsu016_u:12660": " ātmani ca te kulaputra karṣakasaṃjñotpādayitavyā,",
    "K09bsu016_u:12661": " kalyāṇamitreṣu bhujagendrasaṃjñā,",
    "K09bsu016_u:12662": " anuśāsanīṣu varṣasaṃjñā,",
    "K09bsu016_u:12663": " pratipattiṣu śasyaniṣpattisaṃjñotpādayitavyā /",
    "K09bsu016_u:12664": " ātmani ca te kulaputra daridrasaṃjñotpādayitavyā,",
    "K09bsu016_u:12665": " kalyāṇamitreṣu vaiśravaṇasaṃjñā,",
    "K09bsu016_u:12666": " anuśāsanīṣu dhanasaṃjñā,",
    "K09bsu016_u:12667": " pratipattiṣu dāridryāpanayanasaṃjñotpādayitavyā /",
    "K09bsu016_u:12668": " ātmani ca te kulaputra antevāsikasaṃjñotpādayitavyā,",
    "K09bsu016_u:12669": " kalyāṇamitreṣvācāryasaṃjñā,",
    "K09bsu016_u:12670": " anuśāsanīṣu śilpasaṃjñā,",
    "K09bsu016_u:12671": " pratipattiṣvadhigamanasaṃjñotpādayitavyā /",
    "K09bsu016_u:12672": " ātmani ca te kulaputra abhīrusaṃjñotpādayitavyā,",
    "K09bsu016_u:12673": " kalyāṇamitreṣu śūrasaṃjñā,",
    "K09bsu016_u:12674": " anuśāsanīṣu praharaṇasaṃjñā,",
    "K09bsu016_u:12675": " pratipattiṣu śatrunirghātanasaṃjñotpādayitavyā /",
    "K09bsu016_u:12676": " ātmani ca te kulaputra vaṇiksaṃjñotpādayitavyā,",
    "K09bsu016_u:12677": " kalyāṇamitreṣu karṇadhārasaṃjñā,",
    "K09bsu016_u:12678": " anuśāsanīṣu ratnasaṃjñā,",
    "K09bsu016_u:12679": " pratipattiṣu ratnagrahaṇasaṃjñotpādayitavyā /",
    "K09bsu016_u:12680": " ātmani ca te kulaputra satputrasaṃjñotpādayitavyā,",
    "K09bsu016_u:12681": " kalyāṇamitreṣu mātāpitṛsaṃjñā,",
    "K09bsu016_u:12682": " anuśāsanīṣu kulavṛttisaṃjñā,",
    "K09bsu016_u:12683": " pratipattiṣu vṛttyavipraṇāśasaṃjñotpādayitavyā /",
    "K09bsu016_u:12684": " ātmani ca te kulaputra rājakumārasaṃjñotpādayitavyā,",
    "K09bsu016_u:12685": " kalyāṇamitreṣu dharmarājāgrāmātyasaṃjñā,",
    "K09bsu016_u:12686": " anuśāsanīṣu rājaśikṣā,",
    "K09bsu016_u:12687": " pratipattiṣu jñānarājamakuṭālaṃkāradharmapaṭṭaśirobandhanadharmarājanagaravyavalokanasaṃjñotpādayitavyā /",
    "K09bsu016_u:12688": " evaṃ cittasaṃjñāmanasikāraparibhāvitena kulaputra kalyāṇamitrāṇyupasaṃkramitavyāni",
    "K09bsu016_u:12689": " / tatkasya hetoḥ?",
    "K09bsu016_u:12690": " evaṃ kalyāṇamitrādhyāśayapariśuddhā hi kulaputra bodhisattvāḥ kalyāṇamitrājñāsu pratipadyamānā vivardhante sarvakuśalamūlaiḥ himavatsaṃniśritā iva tṛṇagulmauṣadhivanaspatayaḥ /",
    "K09bsu016_u:12691": " bhājanībhavanti sarvabuddhadharmāṇāṃ mahāsāgara iva jalasya /",
    "K09bsu016_u:12692": " ākarībhavanti sarvaguṇānāṃ mahāsamudra iva ratnānām /",
    "K09bsu016_u:12693": " uttāpayanti bodhicittaṃ suvarṇamivāgnisaṃtāpe /",
    "K09bsu016_u:12694": " abhyudgatā bhavanti lokāt,",
    "K09bsu016_u:12695": " sumeruriva sāgarāt /",
    "K09bsu016_u:12696": " anupaliptā bhavanti lokadharmaiḥ,",
    "K09bsu016_u:12697": " padmamiva jalen /",
    "K09bsu016_u:12698": " saṃvasanti sarvaduścaritaiḥ,",
    "K09bsu016_u:12699": " mahāsāgara iva pūtikuṇapena /",
    "K09bsu016_u:12700": " vivardhante śukladharmaiḥ,",
    "K09bsu016_u:12701": " candra iva śuklapakṣe /",
    "K09bsu016_u:12702": " avabhāsayanti dharmadhātuṃ sūrya iva jambudvīpam /",
    "K09bsu016_u:12703": " pravardhayanti bodhisattvapraṇidhānaśarīrāṇi kumārakā iva mātṛpitṛniśritāḥ /",
    "K09bsu016_u:12704": " saṃkṣiptena kulaputra kalyāṇamitrānuśāsanīṣu pratipannā bodhisattvā daśānabhilāpyaguṇakoṭīniyutaśatasahasrāṇi pratigṛhṇanti /",
    "K09bsu016_u:12705": " daśādhyāśayakoṭīniyutaśatasahasrāṇi pariśodhayanti /",
    "K09bsu016_u:12706": " daśa bodhisattvendriyakoṭīniyutaśatasahasrāṇi vivardhayanti /",
    "K09bsu016_u:12707": " daśādhiṣṭhānakoṭīniyutaśatasahasrāṇi viśodhayanti /",
    "K09bsu016_u:12708": " caraṇīyadharmāsaṃkhyeyaśatasahasrāṇi pariśodhayanti /",
    "K09bsu016_u:12709": " daśa mārāsaṃkhyeyaśatasahasrāṇi samatikrāmanti /",
    "K09bsu016_u:12710": " daśa dharmamukhadvārāsaṃkhyeyaśatasahasrāṇi prativasanti /",
    "K09bsu016_u:12711": " daśasaṃbhāraviśuddhimukhāsaṃkhyeyakoṭīniyutaśatasahasrāṇi paripūrayanti /",
    "K09bsu016_u:12712": " daśa caryāsaṃkhyeyaśatasahasrāṇi paripūrayanti /",
    "K09bsu016_u:12713": " daśa caryāsaṃkhyeyaśatasahasrāṇi paryavadāpayanti /",
    "K09bsu016_u:12714": " daśa mahāpraṇidhānāsaṃkhyeyaśatasahasrāṇyabhinirharanti /",
    "K09bsu016_u:12715": " saṃkṣiptena kulaputra sarvabodhisattvacaryāḥ sarvabodhisattvapāramitāḥ sarvabodhisattvabhūmayaḥ",
    "K09bsu016_u:12716": " sarvabodhisattvasamādhimukhāni sarvabodhisattvābhijñājñānavikurvitāni sarvabodhisattvadhāraṇīpratibhānālokāḥ, (Gv 367)",
    "K09bsu016_u:12717": " sarvabodhisattvapariṇamanājñānābhijñāpramāṇatāḥ,",
    "K09bsu016_u:12718": " sarvabodhisattvapraṇidhānābhinirhārāḥ,",
    "K09bsu016_u:12719": " sarvabuddhadharmapratilambhapariniṣpattayaḥ",
    "K09bsu016_u:12720": " kalyāṇamitrādhīnāḥ kalyāṇamitramūlāḥ kalyāṇamitraprabhavāḥ kalyāṇamitrayonikāḥ kalyāṇamitrāyadvārāḥ",
    "K09bsu016_u:12721": " kalyāṇamitrasaṃjātāḥ kalyāṇamitrasaṃvardhitāḥ kalyāṇamitrapratiṣṭhānāḥ kalyāṇamitrahetukāḥ",
    "K09bsu016_u:12722": " kalyāṇamitraprabhūtāḥ //",
    "K09bsu016_u:12723": " atha khalu sudhanaḥ śreṣṭhidārakaḥ imāmevaṃrūpāṃ kalyāṇamitrāguṇavarṇānuśāsanīṃ bodhisattvacaryāpramāṇatāṃ",
    "K09bsu016_u:12724": " buddhadharmavistīrṇatāṃ ca śrutvā tuṣṭa udagra āttamanāḥ pramuditaḥ prītisaumanasyajātaḥ",
    "K09bsu016_u:12725": " śrīsaṃbhavasya dārakasya śrīmatyāśca dārikāyāḥ pādau śirasābhivandya śrīsaṃbhavaṃ",
    "K09bsu016_u:12726": " dārakaṃ śrīmatīṃ dārikāṃ ca anekaśatasahasrakṛtvaḥ pradakṣiṇīkṛtya punaḥ punaravalokya",
    "K09bsu016_u:12727": " śrīsaṃbhavasya dārakasya śrīmatyāśca dārikāyā antikātprakrāntaḥ // 51 // // 52 //",
    "K09bsu016_u:12728": " (Gv 368)",
    "K09bsu016_u:12729": " 54 Maitreyaḥ /",
    "K09bsu016_u:12730": " atha khalu sudhanaḥ śreṣṭhidārakaḥ kalyāṇamitrānuśāsanyabhiṣyanditacitto yena samudrakaccho janapadastenopasaṃkrāntaḥ tāmeva bodhisattvacaryānuśāsanīmanuvicintayan,",
    "K09bsu016_u:12731": " samyakcaryāniḥsamarthapūrvāntakoṭīgatakāyapraṇāmasamanvāhāreṇa kāyabalaṃ dṛḍhīkurvāṇaḥ,",
    "K09bsu016_u:12732": " pūrvāntakoṭīgatakāyacittapariśuddhiniṣkāraṇasaṃsārikacittapracārasamanvāhāreṇa cittamanasikāraṃ gṛhṇan,",
    "K09bsu016_u:12733": " pūrvāntakoṭyasatkarmalaukikakāryaprayuktaḥ niṣprayojanapariṣyandasamanvāhāreṇa pratyutpannaprayojanamahāsāmarthyaṃ vicintayan,",
    "K09bsu016_u:12734": " pūrvāntabhūtaparikalpasamutthitavitathasaṃkalpasaṃdarśitamanasikārasamanvāhāreṇa sarvabodhisattvacaryāsamyaksaṃkalpābhisaṃskārabalaṃ samutthāpayan,",
    "K09bsu016_u:12735": " atītātmabhāvātmārthaprayogārambhaviṣamatāsamanvāhāreṇa sarvasattvārthārambhavaiśeṣikatayā adhyāśayabalaṃ dṛḍhīkurvāṇaḥ,",
    "K09bsu016_u:12736": " atītakāyaparyeṣṭisamudācārasvādatāsamanvāhāreṇa sarvabuddhadharmāpratilambhaprayogamahāśvāsapratilambhena indriyavegān vivardhayamānaḥ,",
    "K09bsu016_u:12737": " atītādhvaviparyāsasaṃprayuktamithyāmayayogaprayogasamanvāhāreṇa pratyutpannādhvasamyaksaṃdarśanāviparyāsasaṃprayuktena bodhisattvapraṇidhānena saṃtatiṃ pariśodhayan,",
    "K09bsu016_u:12738": " pūrvāntagatavīryārambhakāryāpariniṣpannasamanvāhāreṇa pratyutpannasarvabuddhadharmasamudāgamapratyupasthānena mahāvīryārambhavikrameṇa kāyacittasaṃpragrahaṃ",
    "K09bsu016_u:12739": " pūrvāntakoṭīpañcagatyapāyanikṣiptātmabhāvanirupaṇākhyanirupajīvyasamucchrāyamaparāntakoṭīgatakalpaparigrahaprayuktasya",
    "K09bsu016_u:12740": " samanvāhāreṇa sarvabuddhadharmotthāpakasarvajagadupajīvyasarvakalyāṇasamarthātmabhāvaparigraheṇa",
    "K09bsu016_u:12741": " vipulaprītiprāmodyavegān vivardhayamānaḥ pratyutpannajanmābhinivṛttaṃ jarāvyādhimaraṇaśokakarabhūtaṃ",
    "K09bsu016_u:12742": " saṃyogaviyoganidhānabhūtaṃ samucchrayamaparāntakoṭīgatakalpabodhisattvacaryācaraṇaprayuktasya",
    "K09bsu016_u:12743": " sattvaparipācanabuddhadharmaparigrahaprayuktasya tathāgatadarśanasarvakṣetrānucaraṇasarvadharmabhāṇakopasthānasarvatathāgataśāsanasaṃdhāraṇaprayuktasyasarvadharmaparyeṣṭisahāyabhūtasya",
    "K09bsu016_u:12744": " sarvakalyāṇamitradarśanasarvabuddhadharmasamudānayanaprayuktasya bodhisattvapraṇidhānaśarīrasya",
    "K09bsu016_u:12745": " hetupratyayabhūtamavalokya acintyakuśalamūlendriyavegān vivardhayamānaḥ /",
    "K09bsu016_u:12746": " evaṃcittaḥ evaṃmanasikāraḥ evaṃyoniśaḥprayuktaḥ sarvabodhisattvaprasādasamāropitayā",
    "K09bsu016_u:12747": " śraddhayā sarvabodhisattvāśayasamāropitena premṇā sarvabodhisattvāśayasamāropitena",
    "K09bsu016_u:12748": " gauraveṇa sarvabodhisattvendriyaprasādasamāropitena citrīkāreṇa sarvabodhisattvaśāstryadhimuktisamutthitairindriyaprasādavegaiḥ",
    "K09bsu016_u:12749": " sarvabodhisattvagauravaniryātena cittaprasādena sarvabodhisattvaśraddhāsamutthitaiḥ",
    "K09bsu016_u:12750": " kuśalamūlasaṃbhāraiḥ,",
    "K09bsu016_u:12751": " sarvabodhisattvābhisaṃskārasamutthitābhiḥ",
    "K09bsu016_u:12752": " pūjāvimātratābhiḥ,",
    "K09bsu016_u:12753": " sarvabodhisattvasamairāśrayaiḥ kṛtāñjalipuṭaiḥ sarvajagaccharīrasaṃbhavābhiścakṣurvimātratāvalokanatābhiḥ,",
    "K09bsu016_u:12754": " sarvajagatsaṃjñājagatsamāropitābhiḥ sarvabodhisattvasvarāṅgaviśuddhisamutthitavarṇodāhāravyūhābhinirhāraiḥ,",
    "K09bsu016_u:12755": " pūrvāntapratyutpannakoṭīgatasarvabodhisattvādhiṣṭhānaparipūrṇena tathāgatavihārābhimukhībhāvagatena",
    "K09bsu016_u:12756": " saṃjñāgatena sarvatrānugatena tathāgatabodhisattvavikurvaṇāsaṃbodhena ekavālapathāvyatiriktena",
    "K09bsu016_u:12757": " sarvabuddhabodhisattvakāyaspharaṇānugatena sarvabodhisattvacakṣuṣpathapariśuddhisamāropitābhijñājñānālokavijñaptibhiḥ,",
    "K09bsu016_u:12758": " sarvadigjālasaṃbhedānugatena manaāyatanena dharmadhātutalabhedaspharaṇena praṇidhyabhinirhārabalena ākāśadhātuparamaparyavasānena sarvatrānugatena tryadhvāsaṃbhinnena (Gv 369)",
    "K09bsu016_u:12759": " apratiprasrabdhena sarvadharmāvatāramukhena sarvakalyāṇamitrānuśāsanyavabhāsadikprasṛtena śraddhādhimuktipraveśabalena /",
    "K09bsu016_u:12760": " iti hi sudhanaḥ śreṣṭhidārakaḥ evaṃ gauravacitrīkārapūjāstavapraṇipātodīkṣamāṇādhiṣṭhānapraṇidhānasaṃjñānugatamānasaḥ",
    "K09bsu016_u:12761": " evamapramāṇajñānagocarabhūmiprasṛtena jñānacakṣuṣā vairocanavyūhālaṃkāragarbhasya",
    "K09bsu016_u:12762": " mahākūṭāgārasya purastāddvāramūle sarvaśarīreṇa praṇipatitaḥ /",
    "K09bsu016_u:12763": " sa imamevaṃrūpamabhinirhāraprayogaṃ muhūrtaṃ vicārya adhimuktiśraddhāsamutthitena adhyāśayapraṇidhyabhinirhārabalena apratiprasrabdhamātmānamadhyatiṣṭhat",
    "K09bsu016_u:12764": " evaṃ sarvabodhisaṃmukhībhāveṣu sarvakalyāṇamitrabhavaneṣu sarvatathāgatacaityeṣu",
    "K09bsu016_u:12765": " sarvatathāgatavigraheṣu sarvabodhisattveṣu sarvabuddhāvāseṣu sarvadharmaratnasthāneṣu",
    "K09bsu016_u:12766": " sarvaśrāvakapratyekabuddhāśrayacaityasaṃmukhībhāveṣu sarvāryagaṇadakṣiṇīyagurumātāpitṛparyanteṣu",
    "K09bsu016_u:12767": " apratiprasrabdhamātmānamadhyatiṣṭhat sarvajagatkāyasaṃmukhībhāveṣu sarvatrānugatena",
    "K09bsu016_u:12768": " jñānaśarīrāsaṃbhedanayapraveśānugatena saṃjñādhiṣṭhānajñānamanasikāreṇa /",
    "K09bsu016_u:12769": " yathā ca vairocanavyūhālaṃkāragarbhasya mahākūṭāgārasya purastāt,",
    "K09bsu016_u:12770": " evaṃ pūrvaparikīrtiteṣu sarvārambaṇeṣu sarvadharmadhātuspharaṇaṃ praṇipātamadhyatiṣṭhat /",
    "K09bsu016_u:12771": " evamaparāntakoṭīgatān kalpānapratiprasrabdhamadhiṣṭhāya ākāśadhātuparyantapramāṇasamatayā",
    "K09bsu016_u:12772": " dharmadhātvanāvaraṇasamatayā sarvatrānugatabhūtakoṭīsamatayā tathāgatāvikalpasamatayā",
    "K09bsu016_u:12773": " chāyāgatajñānasaṃjñāspharaṇatayā svapnasamavicārasamatayā pratibhāsasamasarvalokajagadvijñaptisamatayā",
    "K09bsu016_u:12774": " pratiśrutkāsamahetupratyayasamutthānasamatayā anutpādasamatayā saṃbhavavibhavasamatayā",
    "K09bsu016_u:12775": " abhāvasamapratyayapratītyāvartanasamatayā yathākarmasamutthitaṃ vipākamadhimucyamāno",
    "K09bsu016_u:12776": " yathāhetusamutthitaṃ phalamadhimucyamāno yathopacayasamutthitāṃ sarvakriyāmadhimucyamānaḥ",
    "K09bsu016_u:12777": " śraddhāsamutthitaṃ sarvatathāgatotpādamadhimucyamāno yathādhimuktisamutthitāni",
    "K09bsu016_u:12778": " sarvabuddhapūjānirmāṇānyadhimucyamāno gauravasamutthitāni sarvatathāgatanirmāṇānyadhimucyamānaḥ",
    "K09bsu016_u:12779": " kuśalamūlopacayasamutthitāṃ sarvabuddhadharmatāmadhimucyamānaḥ prajñopāyasamutthitān",
    "K09bsu016_u:12780": " sarvamanomayavyūhopacayānadhimucyamānaḥ praṇidhisamutthitān sarvabuddhadharmānadhimucyamānaḥ",
    "K09bsu016_u:12781": " pariṇāmanāsamutthitān sarvabodhisattvacaryāsarvajñatāviṣayadharmadhātuviṭhapanaspharaṇālaṃkāravyūhānadhimucyamānaḥ",
    "K09bsu016_u:12782": " ucchedasaṃjñāvigatena pariṇāmanājñānena śāśvatasaṃjñāvibhūtena anutpādajñānena hetukriyādṛṣṭivigatena",
    "K09bsu016_u:12783": " samyakkriyādṛṣṭivigatena samakriyādṛṣṭivigatena samakriyāvatārahetūpacayajñānena,",
    "K09bsu016_u:12784": " viparyāsadṛṣṭivigatena aparapratyayajñānena,",
    "K09bsu016_u:12785": " ātmaparasaṃjñādṛṣṭivigatena pratītyāvatārajñānena,",
    "K09bsu016_u:12786": " antagrāhadṛṣṭivigatena anantamadhyadharmadhātupraveśajñānena,",
    "K09bsu016_u:12787": " saṃkrāntidṛṣṭivigatena pratiṣṭhāsamatābhinirvṛttijñānena bhavavibhavadṛṣṭivigatena anutpādanirodhajñānena,",
    "K09bsu016_u:12788": " sarvadṛṣṭivigatena śūnyatānutpādajñānena,",
    "K09bsu016_u:12789": " anaiśvaryadharmatāpratibaddhena praṇidhyabhinirhārajñānabalena sarvanimittasaṃjñāpanītena",
    "K09bsu016_u:12790": " animittakoṭīmukhajñānena bījāṅkuravināśadharmatayā mudrāpratimudrāsamutthānasamadharmatayā",
    "K09bsu016_u:12791": " pratibimbadarśanasamadharmatayā pratiśrutkāsamarutaghoṣavijñaptidharmatayā svapnasamavicāravijñaptidharmatayā",
    "K09bsu016_u:12792": " pratibhāsadarśanasamadharmatayā māyāgatasamakarmasamutthānadharmatayā cittārūpilokotthāpanadharmatayā",
    "K09bsu016_u:12793": " yathāpratyayahetūpacayaphaladharmatayā,",
    "K09bsu016_u:12794": " yathākarmopacayavipākasamadharmatayā upāyakauśalyaviṭhapanadharmatayā dharmādharmasamatisamatābhiṣyanditadharmatayā /",
    "K09bsu016_u:12795": " evaṃ jñānapraveśābhinirhṛtena saṃjñāmanasikāreṇa sudhanaḥ śreṣṭhidārako (Gv 370)",
    "K09bsu016_u:12796": " vairocanavyūhālaṃkāragarbhasya mahākūṭāgārasya purastāt praṇipātitaḥ /",
    "K09bsu016_u:12797": " suciramatinamayya acintyakuśalamūlavegābhiṣyanditasaṃtānaḥ prahlāditakāyacittaḥ tataḥ",
    "K09bsu016_u:12798": " kūṭāgāradvāramūlādutthāya muhūrtamanimiṣābhyāṃ netrābhyāṃ vairocanavyūhālaṃkāragarbhaṃ",
    "K09bsu016_u:12799": " mahākūṭāgāraṃ saṃprekṣya kṛtāñjalipuṭo 'nekaśatasahasrakṛtvaḥ pradakṣiṇīkṛtya evaṃsaṃjñāmanasikārasaṃpreṣitacitto",
    "K09bsu016_u:12800": " vācamabhāṣata - ayaṃ sa śūnyatānimittāpraṇihitavihāravihāriṇāmāvāsaḥ /",
    "K09bsu016_u:12801": " ayaṃ sa sarvadharmāvikalpavihāravihāriṇāmāvāsaḥ /",
    "K09bsu016_u:12802": " dharmadhātvasaṃbhedavihāravihāriṇāṃ sattvadhāttvanupalambhavihāravihāriṇāṃ",
    "K09bsu016_u:12803": " sarvadharmānutpādavihāravihāriṇāṃ sarvalokāniketavihāravihāriṇāṃ sarvajagadālayānilayavihāravihāriṇāṃ",
    "K09bsu016_u:12804": " sarvāvasiñcitavihāravihāriṇāṃ sarvāpāśrayāniśritavihāravihāriṇāṃ sarvasamucchrayāniśritavihāravihāriṇāṃ",
    "K09bsu016_u:12805": " sarvakleśasaṃjñāgatavidhūtavihāravihāriṇāṃ sarvadharmāsvabhāvavihāravihāriṇāṃ sarvakalpavikalpāvikalpavihāravihāriṇāṃ",
    "K09bsu016_u:12806": " sarvasaṃjñācittamanoviviktavihāravihāriṇāṃ sarvasaṃjñānāyūhaniryūhavihāravihāriṇāṃ",
    "K09bsu016_u:12807": " gambhīraprajñāpāramitāpraveśavihāravihāriṇāṃ samantamukhadharmadhātuspharaṇopāyavihāravihāriṇāṃ",
    "K09bsu016_u:12808": " samantakleśaśāntopāyavihāravihāriṇāṃ sarvadṛṣṭitṛṣṇāmānaprahīṇaprajñottaravihāriṇāṃ",
    "K09bsu016_u:12809": " sarvadhyānavimokṣasamādhisamāpattyabhijñāvidyotpādavikrīḍitavihāravihāriṇāṃ sarvabodhisattvasamādhigocarabhāvanāvihāravihāriṇāmayaṃ",
    "K09bsu016_u:12810": " sarvabuddhapādamūlopaniśritavihāravihāriṇāmāvāsaḥ /",
    "K09bsu016_u:12811": " ye te ekakalpasarvakalpasarvakalpaikakalpānupraveśavihāravihāriṇaḥ /",
    "K09bsu016_u:12812": " ye te ekakṣetrasarvakṣetraikakṣetrāsaṃbhedavihāravihāriṇaḥ /",
    "K09bsu016_u:12813": " ye te ekadharmasarvadharmasarvadharmaikadharmāvirodhavihāravihāriṇaḥ /",
    "K09bsu016_u:12814": " ye te ekasattvasarvasattvaikasattvānānātvavihāravihāriṇaḥ /",
    "K09bsu016_u:12815": " ye te ekabuddhasarvabuddhasarvabuddhaikabuddhādvayavihāravihāriṇaḥ /",
    "K09bsu016_u:12816": " ye te sarvārthaikakṣaṇapraveśavihāravihāriṇaḥ /",
    "K09bsu016_u:12817": " ye te sarvakṣetraikacittotpādagamanavihāravihāriṇaḥ /",
    "K09bsu016_u:12818": " ye te sarvasattvabhavanapratibhāsavihāravihāriṇaḥ /",
    "K09bsu016_u:12819": " ye te sarvalokahitasukhacittavihāravihāriṇaḥ /",
    "K09bsu016_u:12820": " ye te sarvasvādhīnapratilambhavihāravihāriṇaḥ,",
    "K09bsu016_u:12821": " teṣāmayaṃ vihāraḥ /",
    "K09bsu016_u:12822": " ye te lokaniketoccalitāśca sarvajagadbhavaneṣu saṃdṛśyante sarvasattvaparipācanāya",
    "K09bsu016_u:12823": " / ye te sarvakṣetrāniśritāśca sarvakṣetreṣu ca anuvicaranti tathāgatapūjākarmaṇe /",
    "K09bsu016_u:12824": " ye te sarvakṣetrāṇi ca anuvicaranti sarvabuddhakṣetravyūhaparigrahaṇatāyai,",
    "K09bsu016_u:12825": " na ca sthānādvicaranti /",
    "K09bsu016_u:12826": " ye te sarvatathāgatapādamūlagatāśca buddhasaṃjñābhiniveśavigatāśca /",
    "K09bsu016_u:12827": " ye te sarvakalyāṇamitropaniśrayavihāravihāriṇaśca,",
    "K09bsu016_u:12828": " na caiṣāṃ sarvajagati samasamo 'sti jñānena /",
    "K09bsu016_u:12829": " ye te sarvamārabhavanavihāravihāriṇaśca kāmaguṇarativiprayuktāśca /",
    "K09bsu016_u:12830": " ye te sarvasaṃjñāgatapraveśavihāravihāriṇaśca sarvasaṃjñāgatavidhūtamānasāśca /",
    "K09bsu016_u:12831": " ye te sarvajagaccharīrānugatakāyāśca na cātmasattvadvayavihāriṇaḥ /",
    "K09bsu016_u:12832": " ye te sarvalokadhātvantargatakāyā na ca dharmadhātusaṃbhedavihāriṇaḥ /",
    "K09bsu016_u:12833": " ye te sarvānāgatakalpasaṃvāsapraṇidhānāśca,",
    "K09bsu016_u:12834": " na ca dīrghahrasvakalpasaṃjñāgatavihāravihāriṇaḥ /",
    "K09bsu016_u:12835": " ye te ekavālapathāśca na calanti,",
    "K09bsu016_u:12836": " sarvalokadhātuṣu ca saṃdṛśyante,",
    "K09bsu016_u:12837": " teṣāmayaṃ dūrāsadadharmadiganupraveśavihāravihāriṇāṃ durājñeyavihāravihāriṇāṃ gambhīravihāravihāriṇām",
    "K09bsu016_u:12838": " advayavihāravihāriṇām alakṣaṇavihāravihāriṇāṃ niḥpratipakṣavihāravihāriṇām anupalambhavihāravihāriṇāṃ (Gv 371)",
    "K09bsu016_u:12839": " niṣprapañcavihāravihāriṇāṃ mahāmaitrīmahākaruṇāvihāravihāriṇāṃ sarvaśrāvakapratyekabuddhaduravagāhavihāravihāriṇāṃ",
    "K09bsu016_u:12840": " sarvamāraviṣayasamatikrāntavihāravihāriṇāṃ sarvalokaviṣayānupaliptavihāravihāriṇāṃ",
    "K09bsu016_u:12841": " sarvabodhisattvapāramitāvihāravihāriṇāṃ sarvabuddhavihārānukūlavihāravihāriṇāmayaṃ vihāraḥ /",
    "K09bsu016_u:12842": " ye te sarvanimittāpagatavihāriṇaśca,",
    "K09bsu016_u:12843": " na ca śrāvakaniyāmamavakrāmanti /",
    "K09bsu016_u:12844": " ye te sarvadharmānutpādavihāravihāriṇaśca,",
    "K09bsu016_u:12845": " na ca anutpādadharmatāyāṃ patanti /",
    "K09bsu016_u:12846": " ye te 'śubhāvihāravihāriṇaśca,",
    "K09bsu016_u:12847": " na ca rāgavirāgadharmatāṃ sākṣātkurvanti,",
    "K09bsu016_u:12848": " na ca rāgadharmaiḥ sārdhaṃ saṃvasanti /",
    "K09bsu016_u:12849": " ye te maitrīvihāravihāriṇaśca,",
    "K09bsu016_u:12850": " na ca doṣamalopagatacittāḥ /",
    "K09bsu016_u:12851": " pratītyasamutpādavihāravihāriṇaśca",
    "K09bsu016_u:12852": " atyantāsaṃmūḍhāśca sarvadharmeṣu /",
    "K09bsu016_u:12853": " ye te caturdhyānavihāriṇaśca,",
    "K09bsu016_u:12854": " na ca dhyānavaśenopapadyante /",
    "K09bsu016_u:12855": " ye te caturapramāṇavihāravihāriṇaśca,",
    "K09bsu016_u:12856": " na ca rūpadhātugatiṃ gacchanti sarvasattvaparipācanārtham /",
    "K09bsu016_u:12857": " ye te caturārūpyasamāpattivihāravihāriṇaśca,",
    "K09bsu016_u:12858": " na cārūpyadhātugatiṃ gacchanti mahākaruṇāparigṛhītatvāt /",
    "K09bsu016_u:12859": " ye te śamathavipaśyanāvihāravihāriṇaśca,",
    "K09bsu016_u:12860": " na cātmanā vidyāvimuktiṃ sākṣātkurvanti sarvasattvaparipākāya /",
    "K09bsu016_u:12861": " ye te mahopekṣāvihāravihāriṇaśca,",
    "K09bsu016_u:12862": " na ca sattvadhātuṃ parityajanti /",
    "K09bsu016_u:12863": " ye te śūnyatāvihāravihāriṇaśca,",
    "K09bsu016_u:12864": " na ca dṛṣṭigatasaṃniśritāḥ /",
    "K09bsu016_u:12865": " ye te ānimittagocarāśca nimittacaritasattvanayābhimuktāśca /",
    "K09bsu016_u:12866": " ye te sarvapraṇidhānavigatāśca bodhisattvapraṇidhānavyavacchinnāśca /",
    "K09bsu016_u:12867": " ye te sarvakarmakleśavaśavartinaśca,",
    "K09bsu016_u:12868": " sattvaparipākāya ca karmakleśavaśānugāḥ saṃdṛśyante /",
    "K09bsu016_u:12869": " ye te cyutyupapattiparijñātāvinaśca,",
    "K09bsu016_u:12870": " janmacyutimaraṇaṃ ca saṃdarśayanti /",
    "K09bsu016_u:12871": " ye te sarvagativyativṛttāśca,",
    "K09bsu016_u:12872": " sarvagatiṣu ca gacchanti sarvavinayavaśena /",
    "K09bsu016_u:12873": " ye te maitrīvihāriṇaśca,",
    "K09bsu016_u:12874": " na kvacidanunayavihāriṇaḥ /",
    "K09bsu016_u:12875": " ye te karuṇāvihāriṇaśca,",
    "K09bsu016_u:12876": " na kvacidanusaṃśayadarśanavihāriṇaḥ /",
    "K09bsu016_u:12877": " ye te muditāvihāriṇaśca nityodvignāśca duḥkhitasarvavyavalokanatayā /",
    "K09bsu016_u:12878": " ye te upekṣāvihāriṇaśca parakāryeṣu /",
    "K09bsu016_u:12879": " ye te navānupūrvavihārasamāpattivihāriṇaśca,",
    "K09bsu016_u:12880": " na kāmadhātūpapattivijugupsakāḥ /",
    "K09bsu016_u:12881": " ye te sarvopapattyaniśritavihāriṇaśca,",
    "K09bsu016_u:12882": " na ca bhūtakoṭīsākṣātkaraṇavihāriṇaḥ /",
    "K09bsu016_u:12883": " ye te trivimokṣavihāriṇaśca,",
    "K09bsu016_u:12884": " na ca śrāvakavimuktisparśavihāriṇaḥ /",
    "K09bsu016_u:12885": " ye te caturāryasatyavyavalokanavihāriṇaśca,",
    "K09bsu016_u:12886": " na ca phalasākṣātkaraṇavihāriṇaḥ /",
    "K09bsu016_u:12887": " ye te gambhīrapratītyasamutpādavyupaparīkṣaṇavihāriṇaśca,",
    "K09bsu016_u:12888": " na cātyantanipatanavihāriṇaḥ /",
    "K09bsu016_u:12889": " ye te āryāṣṭāṅgamārgabhāvanāvihāriṇaśca,",
    "K09bsu016_u:12890": " na cātyantaniryāṇavihāriṇaḥ /",
    "K09bsu016_u:12891": " ye te pṛthagjanabhūmisamatikrāntavihāriṇaśca,",
    "K09bsu016_u:12892": " na ca śrāvakapratyekabuddhabhūmipatanavihāriṇaḥ /",
    "K09bsu016_u:12893": " ye te pañcopādānaskandhaparijñānavihāriṇaśca,",
    "K09bsu016_u:12894": " na cātyantaskandhanirodhavihāriṇaḥ /",
    "K09bsu016_u:12895": " ye te caturmārapathasamatikrāntavihāriṇaśca,",
    "K09bsu016_u:12896": " na ca mārakalpanavihāriṇaḥ /",
    "K09bsu016_u:12897": " ye te ṣaḍāyatanasamatikrāntavihāriṇaśca,",
    "K09bsu016_u:12898": " na cātyantānabhinirvṛttivihāriṇaḥ /",
    "K09bsu016_u:12899": " ye te tathatāvihāriṇaśca,",
    "K09bsu016_u:12900": " na ca bhūtakoṭyāyatanavihāriṇaḥ /",
    "K09bsu016_u:12901": " ye te sarvayānaniryāṇasaṃdarśanavihāriṇaśca,",
    "K09bsu016_u:12902": " na ca mahāyānacyavanavihāriṇaḥ teṣāmayaṃ sarvaguṇavihāriṇāṃ vihāraḥ //",
    "K09bsu016_u:12903": " atha khalu sudhanaḥ śreṣṭhidārakastasyāṃ velāyāmimā gāthā abhāṣata -",
    "K09bsu016_u:12904": " iha so mahākaruṇa lābhi viśuddhabuddhirmaitreya maitraśiri lokahitābhiyuktaḥ /",
    "K09bsu016_u:12905": " (Gv 372)",
    "K09bsu016_u:12906": " abhiṣekabhūmisthita jyeṣṭhasuto jinānāṃ viharāti buddhaviṣayaṃ anucintayantaḥ // 1 //",
    "K09bsu016_u:12907": " sarveṣa yo jinasutāna mahāyaśānāṃ mahājñānagocara vimokṣapratiṣṭhitānām /",
    "K09bsu016_u:12908": " ye dharmadhātu vicaranti asajjamānā āvāsu teṣamayamapratipudgalānām // 2 //",
    "K09bsu016_u:12909": " damadānaśīlakṣamavīryabalodgatānāṃ dhyānairabhijñabalapāragatiṃgatānām /",
    "K09bsu016_u:12910": " prajñāupāyapraṇidhānabalasthitānāṃ mahāyānapāramigatānamayaṃ vihāraḥ // 3 //",
    "K09bsu016_u:12911": " eṣo asaṅgamatināṃ vipulāśayānāṃ ākāśagocararatānamaniśritānām /",
    "K09bsu016_u:12912": " sarvatriyadhvaspharaṇānamanāvṛtānāṃ āvāsu sarvabhavabhāvavibhāvitānām // 4 //",
    "K09bsu016_u:12913": " ye sarvadharmaanutpādanayapraviṣṭā vimṛśanti dharmaprakṛtiṃ gaganasvabhāvām /",
    "K09bsu016_u:12914": " na karonti niśrayu kvacidgagane va pakṣī teṣāṃ vihāru ayu jñānaviśāradānām // 5 //",
    "K09bsu016_u:12915": " ye rāgadoṣamatha mohasvabhāva jñātvā saṃkalpahetujanitāṃ vitathapravṛttim /",
    "K09bsu016_u:12916": " nirvikalpayanti ca virāgamayīha teṣāṃ śāntapraśāntyumagatānamayaṃ vihāraḥ // 6 //",
    "K09bsu016_u:12917": " ye te vimokṣamukhasatyanayārthamārgaskandhāṃstathāyatanasattvapratītyatāṃ ca /",
    "K09bsu016_u:12918": " praparīkṣamāṇa na patanti vidū praśāntiprajñāupāyakuśalānamayaṃ vihāraḥ // 7 //",
    "K09bsu016_u:12919": " ye te anāvaraṇajñānadiśaṃ praviṣṭā jinakṣetra sattvaparikalpavikalpaśāntā /",
    "K09bsu016_u:12920": " bhāvasvabhāvarahitā na vimṛṣanti dharmān āvāsu teṣamaya śāntiparāyaṇānām // 8 //",
    "K09bsu016_u:12921": " ye te asaṅgacaritā ima dharmadhātuṃ vicaranti bhāvavigatā khagavāyubhūtāḥ /",
    "K09bsu016_u:12922": " (Gv 373)",
    "K09bsu016_u:12923": " sarvaṃ niketavigatā aniketacārī teṣāmaniśritamatīnamayaṃ vihāraḥ // 9 //",
    "K09bsu016_u:12924": " ye dṛṣṭidurgatigatāṃ janatāmakhinnāṃ duḥkhāntarāṃ kaṭuka vedana vedayantīm /",
    "K09bsu016_u:12925": " maitraprabhāya śamayanti apāya sarvān āvāsu teṣamaya maitrakṛpāśayānām // 10 //",
    "K09bsu016_u:12926": " saṃsārasaṃkaṭagatāryapathapranaṣṭaṃ jātyandhasārthamiva daiśikaviprahīṇam /",
    "K09bsu016_u:12927": " ye prekṣya lokamiha mokṣapathe praṇenti sārthātivāhasadṛśānamayaṃ vihāraḥ // 11 //",
    "K09bsu016_u:12928": " ye jātiśokajaramṛtyuvaśopanītaṃ dṛṣṭvā jagannamuciskandhavapāśabaddham /",
    "K09bsu016_u:12929": " saṃprāpayatyabhayakṣemadiśaṃ vimocya śūrāṇa teṣamayamā(vā)",
    "K09bsu016_u:12930": " su sudurjayānām // 12 //",
    "K09bsu016_u:12931": " kleśāturaṃ janamimaṃ vyavalokayitvā samudānayantyamṛtajñānamahauṣadhāni /",
    "K09bsu016_u:12932": " parimocayanti vipulāṃ karuṇāṃ janitvā mahavaidyarājadṛśānamayaṃ vihāraḥ // 13 //",
    "K09bsu016_u:12933": " ye te niśāmya janatāṃ dukhitāmatrāṇāṃ śokākare patita mṛtyusamudragāmi /",
    "K09bsu016_u:12934": " tārenti kṛva mahatīṃ śubhadharmanāvaṃ teṣāṃ vihāramaya dāśasutopamānām // 14 //",
    "K09bsu016_u:12935": " ye kleśasāgaracarāṃ janatāṃ niśāmya sarvajñacittaratanāśayaśuddhasattvā /",
    "K09bsu016_u:12936": " abhyuddharanti bhavasāgaramotaritvā kaivartaputrasadṛśānamayaṃ vihāraḥ // 15 //",
    "K09bsu016_u:12937": " praṇidhānaālayagatā kṛpamaitryadṛṣṭyā ye sarvasattvabhavanānyavalokayitvā /",
    "K09bsu016_u:12938": " abhyuddharanti janatāṃ bhavasāgarasthāṃ garuḍendrapotasadṛśānamayaṃ vihāraḥ // 16 //",
    "K09bsu016_u:12939": " (Gv 374)",
    "K09bsu016_u:12940": " ye dharmadhātugagane śaśisūryabhūtā vicaranti sattvabhavanapratibhāsaprāptāḥ /",
    "K09bsu016_u:12941": " praṇidhānamaṇḍala* * * * jñānaraśmī lokaprabhāsakaraṇānamayaṃ vihāraḥ // 17 //",
    "K09bsu016_u:12942": " ye ekasattvaparipācanatāya dhīrā tiṣṭhanti kalpanayutānaparāntaniṣṭhā /",
    "K09bsu016_u:12943": " yatha eki sattvi tatha sarvajagatyaśeṣam āvāsu teṣamaya lokaparāyaṇānām // 18 //",
    "K09bsu016_u:12944": " ye ekakṣetraprasare aparāntakalpān vicaranti cārika jagārthamakhinnavīryāḥ /",
    "K09bsu016_u:12945": " yatha ekakṣetri tatha sarvadaśaddiśāsu āvāsu teṣamaya vajradṛḍhāśayānām // 19 //",
    "K09bsu016_u:12946": " ye dharmamegha sugatāna daśaddiśāsu ekāsane sthita pibanti asaṃpramūḍhāḥ /",
    "K09bsu016_u:12947": " aparāntakalpaniyutānyavitṛptacittā sahabuddhisāgarasamānamayaṃ vihāraḥ // 20 //",
    "K09bsu016_u:12948": " ye kṣetrasāgara vrajanti anābhilāpyān praviśanti co pariṣasāgara nāyakānām /",
    "K09bsu016_u:12949": " ye pūjasāgara vicitra jine karonti teṣāmasaṅgacaraṇānamayaṃ vihāraḥ // 21 //",
    "K09bsu016_u:12950": " ye cāryasāgarapraviṣṭamanantamadhyāt praṇidhānasāgara vigāhayamāna dhīrāḥ /",
    "K09bsu016_u:12951": " bahukalpasāgara caranti jagaddhitārthā teṣāṃ vihāru ayu sarvaguṇākarāṇām // 22 //",
    "K09bsu016_u:12952": " ye eki vālapathi uttaramāna kṣetrāt buddhāṃśca sattva tatha kalpa anantamadhyān /",
    "K09bsu016_u:12953": " praviśanti enta na punā ca upenti sīmāṃ teṣāmasaṅganayanānamayaṃ vihāraḥ // 23 //",
    "K09bsu016_u:12954": " ye ekacittakṣaṇi kalpamahāsamudrān praviśanti kṣetra tatha buddhajagatpracārān /",
    "K09bsu016_u:12955": " teṣāmanāvaraṇajñānamatisthitānām eṣo vihāra guṇapāramitodgatānām // 24 //",
    "K09bsu016_u:12956": " (Gv 375)",
    "K09bsu016_u:12957": " ye sarvakṣetraparamāṇurajān gaṇitvā bindupramāṇa tulayitva jalaugha sarvam /",
    "K09bsu016_u:12958": " tāvatpramāṇapraṇidhīnabhinirharanti teṣāmasaṅgatagatānamayaṃ vihāraḥ // 25 //",
    "K09bsu016_u:12959": " praṇidhānadhāraṇisamādhimukhapraveśān dhyānā vimokṣa praṇidhānamukhāni caiva /",
    "K09bsu016_u:12960": " abhinirharanti vicaranti anantakalpān iha te praviṣṭa sugatāna sutāḥ smṛtīmāḥ // 26 //",
    "K09bsu016_u:12961": " iha te sthitā jinasutā vividhā vicitrā abhinirharanti bahuśāstrakathārthayuktāḥ /",
    "K09bsu016_u:12962": " saukhyāvahāni jagatāmiha śilpasthānānyanucintayanta viharanti satāṃ vihāraḥ // 27 //",
    "K09bsu016_u:12963": " iha te sthitā mahaabhijñaupāyajñāne yāvanta sattvagatibheda daśaddiśāsu /",
    "K09bsu016_u:12964": " sarvatra janmacyutibheda vidarśayanti māyāgate sthita vimokṣa asaṅgacaryāḥ // 28 //",
    "K09bsu016_u:12965": " iha te sthitā prathamacittasamudbhavādyāṃ darśenti dharmacaryāṃ vasudharmaniṣṭhām /",
    "K09bsu016_u:12966": " āpūrya nirmitaghanairapi dharmadhātum evaṃ vikurvitaśatānyupadarśayanti // 29 //",
    "K09bsu016_u:12967": " ye ekacittaprasareṇa vibuddha bodhiṃ praviśanti jñānamatikarma anantamadhyā /",
    "K09bsu016_u:12968": " saṃmohaketvavraji loku ya cintayāna evaṃ durāsadagatānamayaṃ vihāraḥ // 30 //",
    "K09bsu016_u:12969": " eṣo asaṅgamatināmanāvaraṇadharmadhātucaraṇānām /",
    "K09bsu016_u:12970": " anilambhagocarāṇāṃ vihāru vimalāśayamatīnām // 31 //",
    "K09bsu016_u:12971": " ye te asaṅgacārī aniketavihāri sarvakṣetreṣu /",
    "K09bsu016_u:12972": " advayajñānavihārī ayu teṣa vihāru asamānām // 32 //",
    "K09bsu016_u:12973": " khaprakṛtisamān ya ete dharmānanālayān śāntān /",
    "K09bsu016_u:12974": " viharanti gaganagocara teṣayamāvāsu virajānām // 33 //",
    "K09bsu016_u:12975": " iha te kṛpāśayamatī sthitvā jagadīkṣya duḥkhaśokahatam /",
    "K09bsu016_u:12976": " lokahitacintanaparā viharanti mahakaruṇalābhī // 34 //",
    "K09bsu016_u:12977": " (Gv 376)",
    "K09bsu016_u:12978": " iha te anantarahitā dṛśyante sarvasattvabhavaneṣu /",
    "K09bsu016_u:12979": " śaśisūryamaṇḍalasamādhi mukta saṃsārapāśebhyaḥ // 35 //",
    "K09bsu016_u:12980": " iha te sthitā jinasutāḥ sarvajinānāṃ ca pādamūleṣu /",
    "K09bsu016_u:12981": " dṛśyanti sarvakṣetreṣvanantakalpān kṣapayamāṇāḥ // 36 //",
    "K09bsu016_u:12982": " iha te jagadaṇḍasamaiḥ sarvajinasutāśrayapramāṇaiśca /",
    "K09bsu016_u:12983": " sarvadiśo 'navaśeṣāḥ spharanti nirmāṇameghebhiḥ // 37 //",
    "K09bsu016_u:12984": " iha te praviṣṭa śūrāḥ sarvaṃ jinagocaraṃ tulayamānā /",
    "K09bsu016_u:12985": " viharanti kalpanayutānna cāpi tṛptiṃ samupayānti // 38 //",
    "K09bsu016_u:12986": " iha te samādhinayutānabhilāpyāni pratikṣaṇaṃ buddhyā /",
    "K09bsu016_u:12987": " darśenti buddhaviṣayaṃ yathā samādhipraveśena // 39 //",
    "K09bsu016_u:12988": " iha te kṣaṇāvalambā kalpakṣetrāṇi buddhanāmāni /",
    "K09bsu016_u:12989": " praviśanti vipulabuddhī kalpān kṣapayantyaparimāṇān // 40 //",
    "K09bsu016_u:12990": " iha te sthitāprameyākalpān praviśanti ekacittena /",
    "K09bsu016_u:12991": " parikalpasaṃjñavigatā jagataḥ saṃjñāvaśagatena // 41 //",
    "K09bsu016_u:12992": " iha te samādhibhavanapratiṣṭha paśyanti trayo 'dhvānaḥ /",
    "K09bsu016_u:12993": " ekakṣaṇakoṭiprāptā vimokṣabhavane vicaramāṇāḥ // 42 //",
    "K09bsu016_u:12994": " iha te sthitā vihāre paryaṅkaniṣaṇṇānuccalitakāyāḥ /",
    "K09bsu016_u:12995": " sarveṣu kṣetreṣu yugapaddṛśyanti sarvagatāḥ // 43 //",
    "K09bsu016_u:12996": " iha viharanto vṛṣabhī dharmasamudrātpibanti sugatānām /",
    "K09bsu016_u:12997": " avatīrṇa jñānasāgaramakṣayaguṇapāramitāprāptāḥ // 44 //",
    "K09bsu016_u:12998": " iha sarvakṣetrasaṃkhyāṃ kalpānāṃ caiva dharmasaṃkhyāṃ ca /",
    "K09bsu016_u:12999": " sarvajinānāṃ saṃkhyāṃ cintenti anāvaraṇacintī // 45 //",
    "K09bsu016_u:13000": " iha te sthitā jinasutā yāvat kṣetrāstriyadhvasaṃkhyātāḥ /",
    "K09bsu016_u:13001": " ekakṣaṇena teṣāṃ saṃbhavavibhavaṃ vicinvanti // 46 //",
    "K09bsu016_u:13002": " iha te sthitā jinānāṃ caryāṃ praṇidhiṃ ca indriyaṃ jagatām /",
    "K09bsu016_u:13003": " paśyantasamatāyo jinasutabhavane vicaramāṇāḥ // 47 //",
    "K09bsu016_u:13004": " ekarajāgragatān ye sarvarajasamānanāvaraṇa asyām /",
    "K09bsu016_u:13005": " paśyanti parṣasāgarakṣetrān sattvāni kalpāṃśca // 48 //",
    "K09bsu016_u:13006": " sarvarajāgreṣu evaṃ pariṣakṣetrāṇi sattvakalpāṃśca /",
    "K09bsu016_u:13007": " pratibhāsagatān sarvān suvibhaktān saṃprapaśyanti // 49 //",
    "K09bsu016_u:13008": " (Gv 377)",
    "K09bsu016_u:13009": " iha te dharmasvabhāvaṃ sarvakṣetrādhvakalpasaṃbuddhān /",
    "K09bsu016_u:13010": " bhāvasvabhāvavigatānasaṃbhavanayairvicinvanti // 50 //",
    "K09bsu016_u:13011": " sthitveha sattvasamatāṃ dharmeṣu buddhasamatāṃ ca prekṣya /",
    "K09bsu016_u:13012": " tryadhvani kṣetrasamatāṃ praṇidhānasamatāṃ ca praviśanti // 51 //",
    "K09bsu016_u:13013": " vinayanti sattvanayutānanye mahayanti buddhanayutāni /",
    "K09bsu016_u:13014": " vimṛṣantyapare dharmāniha te bhavanavare sthitā dhīrāḥ // 52 //",
    "K09bsu016_u:13015": " kalpanayutairna yeṣāṃ praṇidhānajñānaviṣayamatikalpāḥ /",
    "K09bsu016_u:13016": " śakyā mayā hi vaktuṃ vistīrṇo 'nantu buddhīnām // 53 //",
    "K09bsu016_u:13017": " teṣāmaninditānāṃ anāvaraṇagocaraṃ ca niratānām /",
    "K09bsu016_u:13018": " āvāsaṃ vande 'haṃ kṛtakaraṇakośaḥ praṇatakāyaḥ // 54 //",
    "K09bsu016_u:13019": " tamapi jinajyeṣṭhasutaṃ nirāvaraṇacaryamāryamaitreyan /",
    "K09bsu016_u:13020": " nirupamaviśuddhabuddhiṃ tadanu smṛtimāṃ praṇipatāmi // 55 //",
    "K09bsu016_u:13021": " iti hi sudhanaḥ śreṣṭhidārako vairocanavyūhālaṃkāragarbhamahākūṭāgāranivāsino bodhisattvānevaṃ",
    "K09bsu016_u:13022": " ca apramāṇairbodhisattvastavairabhiṣṭutya vanditvā namaskṛtya praṇipatya udvīkṣa",
    "K09bsu016_u:13023": " citrīkṛtya āmukhībhūya abhisaṃpūjya vairocanavyūhālaṃkāragarbhasya mahākūṭāgārasya",
    "K09bsu016_u:13024": " mūle 'tiṣṭhanmaitreyasya bodhisattvasya mahāsattvasya darśanamabhilaṣamāṇo maitreyasya",
    "K09bsu016_u:13025": " bodhisattvasya samavadhānamākāṅkṣamāṇaḥ /",
    "K09bsu016_u:13026": " so 'drākṣīnmaitreyaṃ bodhisattvaṃ bahirdhā kūṭāgārasya anyatamasmātpradeśādāgacchantamanekaprāṇiśatasahasraparivāramanekadevanāgayakṣagandharvāsuragaruḍakinnaramahoragendrapuraskṛtaṃ",
    "K09bsu016_u:13027": " vāmadakṣiṇābhyāṃ śakrabrahmalokapālairnamasyamānaṃ janmabhūmikaiśca bahubhirjñātisaṃbandhibhirbrāhmaṇaśatasahasraiḥ",
    "K09bsu016_u:13028": " parivṛtaṃ puraskṛtaṃ vairocanavyūhālaṃkāragarbhakūṭāgārābhimukhamāgacchantam /",
    "K09bsu016_u:13029": " dṛṣṭvā ca tuṣṭa udagra āttamanāḥ pramuditaḥ prītisaumanasyajāto yena maitreyo bodhisattvastenābhimukho bhūtvā dūrata eva maitreyasya bodhisattvasya sarvaśarīreṇa praṇipatitaḥ //",
    "K09bsu016_u:13030": " atha khalu maitreyo bodhisattvaḥ sudhanaṃ śreṣṭhidārakaṃ vyavalokya sarvaparṣado dakṣiṇena hastenopadarśya bhūtairguṇaiḥ saṃvarṇayan gāthābhiradhyabhāṣata",
    "K09bsu016_u:13031": " paśyathemu suviśuddhaāśayaṃ sūdhanaṃ dṛḍhadhanāna ātmajam /",
    "K09bsu016_u:13032": " eṣamāṇu varabodhicārikāmāgato mama samīpi paṇḍitaḥ // 56 //",
    "K09bsu016_u:13033": " svāgataṃ ti kṛpamaitrasaṃbhava svāgataṃ vipulamaitramaṇḍalā /",
    "K09bsu016_u:13034": " svāgataṃ praśamaśāntilocana mā kilāmyasi carantu cārikām // 57 //",
    "K09bsu016_u:13035": " (Gv 378)",
    "K09bsu016_u:13036": " ehi svāgatu viśuddhaāśayā ehi svāgatamakhinnamānasā /",
    "K09bsu016_u:13037": " ehi svāgatamalīnaindriyā mā kilāmyāsi carantu sūrata // 58 //",
    "K09bsu016_u:13038": " sarvadharmavicarāya utthitā sarvasattvavinayāya utsukā /",
    "K09bsu016_u:13039": " sarvamitrabhajanāya prasthitā svāgataṃ ti acalā dṛḍhavratā // 59 //",
    "K09bsu016_u:13040": " svāgataṃ śubhapathena āgatā svāgataṃ guṇapathe pratiṣṭhitā /",
    "K09bsu016_u:13041": " svāgataṃ jinapathena prasthitā mā śramaṃ kila samarthasva kvacit // 60 //",
    "K09bsu016_u:13042": " ehi svāgatu guṇeṣu tanmayā svāgataṃ ti kuśalāni(bhi)syandita(?) /",
    "K09bsu016_u:13043": " sādhu svāgatamanantagocarā darśanaṃ tava sudurlabhaṃ jage // 61 //",
    "K09bsu016_u:13044": " lābhālābhasamatulyamānasā nindaduḥkhaayaśovivarjitā /",
    "K09bsu016_u:13045": " lokadharmikamalotpalopamā sādhu svāgatamabhrāntamānasā // 62 //",
    "K09bsu016_u:13046": " māyaśāṭhyavigatā śubhāśaya mānadarpavigatā subhājana /",
    "K09bsu016_u:13047": " krodharoṣavigatā anunnata sādhu te darśanaṃ sudarśanam // 63 //",
    "K09bsu016_u:13048": " ehi sarvadiśagocarāmukhā ehi sarvadiśakośasaṃbhavā /",
    "K09bsu016_u:13049": " ehi sarvajinakośavardhanā svāgataṃ ti akilāntamānasā // 64 //",
    "K09bsu016_u:13050": " ehi svāgatu triyadhvagocarā dharmadhātuadhimuktimaṇḍalā /",
    "K09bsu016_u:13051": " sarvabuddhaguṇagarbhasaṃbhavā svāgataṃ ti akilānta sūrata // 65 //",
    "K09bsu016_u:13052": " (Gv 379)",
    "K09bsu016_u:13053": " ehi mañjuśirijñānapaṅkaja ehi meghaśiritoyavardhita /",
    "K09bsu016_u:13054": " ehi sarvajinaputrapreṣita darśayāmi ti anāvṛtāṃ diśam // 66 //",
    "K09bsu016_u:13055": " paśyatha praṇidhijālu kīdṛśaṃ dharmadhātuspharaṇaṃ acintiyam /",
    "K09bsu016_u:13056": " bodhisattvacarimārgakarṣaṇaṃ vistarantu sudhano ihāgataḥ // 67 //",
    "K09bsu016_u:13057": " eṣamāṇu sugatāna gocaraṃ mārgamāṇu virajāna cārikām /",
    "K09bsu016_u:13058": " pṛcchamāna praṇidhānasāgaraṃ āgato ayamakhinnamānasaḥ // 68 //",
    "K09bsu016_u:13059": " yatra śikṣita atīta nāyakāḥ śikṣiṣenti tatha ye anāgatāḥ /",
    "K09bsu016_u:13060": " tiṣṭhatāṃ ca sugatāna yā carī pṛcchamāṇu ayu tāmihāgataḥ // 69 //",
    "K09bsu016_u:13061": " eti mitra mama dharmabhāṇakāḥ sarvadharmapratipattideśakāḥ /",
    "K09bsu016_u:13062": " bodhisattvacarimārgadeśakā evacitta ayamāgato iha // 70 //",
    "K09bsu016_u:13063": " bodhisattva mama buddhivardhikā buddhaputra mama bodhidāyakāḥ /",
    "K09bsu016_u:13064": " eti mitra mama buddhavarṇitā evacittakuśalo ihāgataḥ // 71 //",
    "K09bsu016_u:13065": " mātṛbhūta janakāyime mama dhātribhūta guṇastanyadāyakāḥ /",
    "K09bsu016_u:13066": " bodhiaṅgaparipālakāḥ sadā eti mitra ahitānnivārakāḥ // 72 //",
    "K09bsu016_u:13067": " vaidyabhūta jaramṛtyumocakāḥ śakrabhūta amṛtābhivarṣikāḥ /",
    "K09bsu016_u:13068": " candrabhūta śubhapūrṇamaṇḍalāḥ sūryabhūta śivamārgadarśakāḥ // 73 //",
    "K09bsu016_u:13069": " (Gv 380)",
    "K09bsu016_u:13070": " merubhūta sama mitraśatruṣu sāgaropama akṣobhyacetasaḥ /",
    "K09bsu016_u:13071": " karṇadhāraparipālakopamā evacinti sudhano ihāgataḥ // 74 //",
    "K09bsu016_u:13072": " śūrabhūta abhayapradāyakāḥ sārthavāha śaraṇaṃ parāyaṇam /",
    "K09bsu016_u:13073": " nāyakā mama sukhaṃdadā ime evacitta ayu mitra sevate // 75 //",
    "K09bsu016_u:13074": " sarvadharmadiśasudarśakāḥ sadā sarvabuddhaguṇajñānadarśakāḥ /",
    "K09bsu016_u:13075": " sarvadurgatiapāyaśodhakā eti mitra mama sādhu darśakāḥ // 76 //",
    "K09bsu016_u:13076": " eti sarvajinakośadāyakā eti sarvajinagañjarakṣakāḥ /",
    "K09bsu016_u:13077": " eti sarvajinaguhyadhārakā eva mitra bhajateṣa paṇḍitaḥ // 77 //",
    "K09bsu016_u:13078": " jñānasaṃpada ato viśudhyate rūpabhogakulajanmasaṃpadaḥ /",
    "K09bsu016_u:13079": " * * * *ato na durlabhā evamāśaya ayamihāgataḥ // 78 //",
    "K09bsu016_u:13080": " paśyathā ayamudāraāśayaḥ sevamāna ima mitra paṇḍitaḥ /",
    "K09bsu016_u:13081": " yādṛśīṃ pratijaneti sūrata eva yūyamanuśikṣatho sadā // 79 //",
    "K09bsu016_u:13082": " eṣa pūrvaśubhapuṇyahetunā dṛṣṭamañjuśiri bodhiprasthitaḥ /",
    "K09bsu016_u:13083": " anuśāsti ayu tasya kurvato paśyathā kathamaṭatyakhedavān // 80 //",
    "K09bsu016_u:13084": " eṣa sarvasukhasaukhya ujjhiya utsṛjitva amaropamaṃ gṛham /",
    "K09bsu016_u:13085": " dhātrimātṛpitṛbhogavistaraṃ dāsabhūta ima mitra sevate // 81 //",
    "K09bsu016_u:13086": " (Gv 381)",
    "K09bsu016_u:13087": " eṣa āśaya viśodhya paṇḍitaḥ svāśrayaṃ jahiya mānuṣaṃ imam /",
    "K09bsu016_u:13088": " sarvabuddhabhavanaṃ pravekṣyate īdṛśaṃ phalamato bhaviṣyati // 82 //",
    "K09bsu016_u:13089": " eṣa dṛṣṭva janavyādhipīḍitān prāṇino dukhaśatairupadrutān /",
    "K09bsu016_u:13090": " janmamṛtyubhayaśokatāpinaḥ teṣu arthi carate kṛpāśayaḥ // 83 //",
    "K09bsu016_u:13091": " duḥkhayantraparipīḍitaṃ jagad dṛṣṭva pañcagaticakramaṇḍale /",
    "K09bsu016_u:13092": " jñānavajramayameṣate dṛḍhaṃ duḥkhayantragaticakrabhedanam // 84 //",
    "K09bsu016_u:13093": " rāgadoṣatṛṇathāṇukaṇṭakaṃ dṛṣṭisaṅgabahukaṃ kṣatāṅkuram /",
    "K09bsu016_u:13094": " sattvakṣetrapariśodhanārthikaḥ prajñalāṅgala dṛḍhaṃ gaveṣate // 85 //",
    "K09bsu016_u:13095": " mohavidyagahanāśayaṃ jagat prajñacakṣuhata naṣṭadaiśikam /",
    "K09bsu016_u:13096": " tasya kṣemadiśadarśanaprabhuḥ sārthavāhu jagato bhaviṣyati // 86 //",
    "K09bsu016_u:13097": " kṣāntidharmatrivimokṣavāhano jñānakhaṅga ripukleśadharṣakaḥ /",
    "K09bsu016_u:13098": " śūrabhūta abhayasya dāyako deśiko hi jagatāṃ bhaviṣyati // 87 //",
    "K09bsu016_u:13099": " dharmanāva samudānayatyayaṃ jñānasāgarapathe suśikṣitaḥ /",
    "K09bsu016_u:13100": " śāṇtiratnavaradvīpanāyakaḥ karṇadhāra tribhavārṇave ayam // 88 //",
    "K09bsu016_u:13101": " jñānaraśmipraṇidhānamaṇḍalaḥ sarvasattvabhuvanāvabhāsanaḥ /",
    "K09bsu016_u:13102": " (Gv 382)",
    "K09bsu016_u:13103": " dharmadhātugagane mahāprabho buddhasūrya samudeṣyate ayam // 89 //",
    "K09bsu016_u:13104": " maitracandanasamānaśītalaḥ sarvasattvasamacitta suprabhaḥ /",
    "K09bsu016_u:13105": " śukladharmaparipūrṇamaṇḍalo buddhacandra samudeṣyate ayam // 90 //",
    "K09bsu016_u:13106": " āśaye dṛḍhatalapratiṣṭhito bodhicarya anupūrva udgataḥ /",
    "K09bsu016_u:13107": " sarvadharmaratanākaro hyayaṃ jñānasāgaravaro bhaviṣyati // 91 //",
    "K09bsu016_u:13108": " bodhicittabhujagendrasaṃbhavo dharmadhātugagane samudgataḥ /",
    "K09bsu016_u:13109": " dharmameghayugapatpravarṣaṇe sarvaśuklaphalasasyavardhanam // 92 //",
    "K09bsu016_u:13110": " śuddhavarti trimalaṃ tamoharaṃ maitrasnehasmṛtibhājanaṃ dṛḍham /",
    "K09bsu016_u:13111": " bodhicittavimalāgnisuprabhaṃ dharmadīpamayu jālayiṣyati // 93 //",
    "K09bsu016_u:13112": " bodhicittakalalaḥ kṛpārbudo maitrapeśi raṇvanāśayo ghanaḥ /",
    "K09bsu016_u:13113": " bodhiaṅgaanupūrvasaṃbhavo buddhagarbhu ayu saṃpravardhate // 94 //",
    "K09bsu016_u:13114": " pūnyagarbhamabhivardhayiṣyati jñānagarbhamapi śodhayiṣyati",
    "K09bsu016_u:13115": " jñānagarbhu samuddiśyate ayaṃ yādṛśaḥ praṇidhigarbhasaṃbhavaḥ // 95 //",
    "K09bsu016_u:13116": " īdṛśaḥ karuṇamaitravarmitaḥ sattvamocanamatī hitāśayaḥ /",
    "K09bsu016_u:13117": " durlabho jagi sadevamānuṣe yādṛśo ayu viśuddhamānasaḥ // 96 //",
    "K09bsu016_u:13118": " (Gv 383)",
    "K09bsu016_u:13119": " īdṛśāśayasumūlasaṃsthito īdṛśo dṛḍhaprayogavardhitaḥ /",
    "K09bsu016_u:13120": " īdṛśastribhavachādanaprabho jñānavṛkṣa phaladaḥ sudurlabhaḥ // 96 //",
    "K09bsu016_u:13121": " eṣā guṇasaṃbhavanārthikaḥ sarvadharmaparipṛcchanārthikaḥ /",
    "K09bsu016_u:13122": " sarvasaṃśayavidāraṇārthikaḥ sarva mitra bhajate atandritaḥ // 97 //",
    "K09bsu016_u:13123": " eṣa mārakalikleśasūdano eṣa dṛṣṭimalatṛṣṇaśodhanaḥ /",
    "K09bsu016_u:13124": " eṣa sarvajagamokṣaṇodyataḥ eṣa te sadaviśeṣapaṇḍitaḥ // 98 //",
    "K09bsu016_u:13125": " eṣa durgati viśodhayiṣyati eṣa svargamupadarśayiṣyati /",
    "K09bsu016_u:13126": " mokṣamārgamupaneṣyate jagat yādṛśe guṇapathe pratiṣṭhitaḥ // 99 //",
    "K09bsu016_u:13127": " eṣa sarvagatiduḥkhamocako eṣa sarvagatisaukhyadāyakaḥ /",
    "K09bsu016_u:13128": " eṣa sarvabhavapāśachedano bheṣyate bhavagatīniṣūdanaḥ // 100 //",
    "K09bsu016_u:13129": " dṛṣṭisaṃkaṭa vimocayiṣyati tṛṣṇajālalata chedayiṣyati /",
    "K09bsu016_u:13130": " nandirāgamupaśodhayiṣyati bheṣyate tṛbhavamārgadarśakaḥ // 101 //",
    "K09bsu016_u:13131": " eṣa lokaśaraṇaṃ parāyaṇaṃ eṣa sarvajagati prabhākaraḥ /",
    "K09bsu016_u:13132": " nāyakastribhuvane bhaviṣyati sarvato bhavavibhāvakovidaḥ // 102 //",
    "K09bsu016_u:13133": " kleśasuptajanatāviśodhakaḥ kāmapaṅkatarutārako viduḥ /",
    "K09bsu016_u:13134": " saṃjñasaktaparimocako ayaṃ bandhamokṣakaraṇo bhaviṣyati // 103 //",
    "K09bsu016_u:13135": " (Gv 384)",
    "K09bsu016_u:13136": " dharmadhātutalabhedabhāsano lokadhātutalabhedaśodhanaḥ /",
    "K09bsu016_u:13137": " sarvadharmatalabhedapārago bheṣyase sudhana prītimān bhava // 104 //",
    "K09bsu016_u:13138": " yādṛśaṃ tava prayoga sūrataḥ śraddha yādṛśa tavā aninditaḥ /",
    "K09bsu016_u:13139": " yādṛśaśca guṇavāṃstavāśayaḥ sarva āpa paripūrayiṣyati // 105 //",
    "K09bsu016_u:13140": " sarvabuddha nacireṇa drakṣyasi sarvakṣetra nacireṇa yāsyasi /",
    "K09bsu016_u:13141": " sarvadharma nacireṇa jñāsyasi tādṛśaṃ ti śubhamātmanā kṛtam // 106 //",
    "K09bsu016_u:13142": " kṣetrasāgara viśodhayiṣyase sattvasāgara vimocayiṣyasi /",
    "K09bsu016_u:13143": " caryasāgara prapūrayiṣyasi tādṛśo* * pratipattisāgaraḥ // 107 //",
    "K09bsu016_u:13144": " tvaṃ bhaviṣyasi guṇān bhājanaṃ tvaṃ bhaviṣyasi śubhāna saṃbhavaḥ /",
    "K09bsu016_u:13145": " tvaṃ bhaviṣyasi jinaurasaiḥ samo yādṛśaṃ ti adhimuktimaṇḍalam // 108 //",
    "K09bsu016_u:13146": " māramaṇḍala parājitaṃ tvayā karmamaṇḍala viśodhitaṃ ca te /",
    "K09bsu016_u:13147": " kleśamaṇḍala viśodhitaṃ tvayā yādṛśaṃ ti praṇidhānamaṇḍalam // 109 //",
    "K09bsu016_u:13148": " jñānavartani viśodhayiṣyase dharmavartani prabhāvayiṣyasi /",
    "K09bsu016_u:13149": " karmakleśadukhayantravartaniṃ nocireṇa vinivartayiṣyasi // 110 //",
    "K09bsu016_u:13150": " lokacakrabhavacakramāśritaṃ pañcagaṇḍagaticakramohitam /",
    "K09bsu016_u:13151": " (Gv 385)",
    "K09bsu016_u:13152": " sarvasattvadukhacakracchedanaṃ dharmacakrataru vartayiṣyasi // 111 //",
    "K09bsu016_u:13153": " buddhavaṃśamanudhārayiṣyasi dharmavaṃśa pariśodhayiṣyasi /",
    "K09bsu016_u:13154": " saṃghavaṃśa parikarṣayiṣyase ratnasaṃbhavakaro bhaviṣyasi // 112 //",
    "K09bsu016_u:13155": " tṛṣṇajāla vinivartayiṣyase dṛṣṭijālagahanaṃ tathaiva ca /",
    "K09bsu016_u:13156": " duḥkhajāla jagu mocayiṣyase tādṛśaḥ praṇidhijālu śodhitaḥ // 113 //",
    "K09bsu016_u:13157": " sattvadhātu paripācayiṣyase lokadhātu pariśodhayiṣyasi /",
    "K09bsu016_u:13158": " jñānadhātumutthāpayiṣyase āśayasya tava dhātu tādṛśaḥ // 114 //",
    "K09bsu016_u:13159": " sarvasattvahitaprītinandano bodhisattvakulavaṃśanandanaḥ /",
    "K09bsu016_u:13160": " sarvabuddhapraṇidhānanandano bheṣyase sudhana nandivardhanaḥ // 115 //",
    "K09bsu016_u:13161": " sarvasattvagativāsadarśanaḥ sarvakṣetrapratibhāsadarśanaḥ /",
    "K09bsu016_u:13162": " sarvadharmaavabhāsadarśanastvaṃ bhaviṣyasi jinaḥ sudarśanaḥ // 116 //",
    "K09bsu016_u:13163": " dharmadhātuavabhāsanaprabhaḥ sarvadurgatiśamaṃkaraprabhaḥ /",
    "K09bsu016_u:13164": " bheṣyase tribhavaduḥkhaśaṃkaraḥ * * * * * // 117 //",
    "K09bsu016_u:13165": " svargadvāramupadarśayiṣyase buddhadvāru vivariṣyase jage /",
    "K09bsu016_u:13166": " mokṣadvāramupaneṣyase jagat dvāru tādṛśu viśodhitaṃ tvayā // 118 //",
    "K09bsu016_u:13167": " mithyamārga vinivartayiṣyase āryamārga janatāṃ vineṣyasi /",
    "K09bsu016_u:13168": " (Gv 386)",
    "K09bsu016_u:13169": " bodhimārga tatha tvaṃ anuddhato mārgase dṛḍhamate atandritaḥ // 119 //",
    "K09bsu016_u:13170": " tvaṃ bhavārṇavagatāna dehināṃ duḥkhapāragamanāya utsukam /",
    "K09bsu016_u:13171": " tārayiṣyasi jagadbhavārṇavāttādṛśaṃ bhava mahāguṇārṇavaḥ // 120 //",
    "K09bsu016_u:13172": " kleśasāgara viśoṣya dehināṃ jñānasūryavararaśmisāgaraiḥ /",
    "K09bsu016_u:13173": " tānniveśya pratipattisāgare jñānasāgara pratiṣṭhapeṣyasi // 121 //",
    "K09bsu016_u:13174": " buddhisāgara vivardhayiṣyasi caryasāgara viśodhayiṣyasi /",
    "K09bsu016_u:13175": " sarvabuddhapraṇidhānasāgaraṃ nocireṇa avagāhayiṣyasi // 122 //",
    "K09bsu016_u:13176": " kṣetrasāgara bahu pravekṣyasi drakṣyase pariṣasāgarān bahūn /",
    "K09bsu016_u:13177": " buddhisāgarabalena paṇḍitaḥ * * * * // 123 //",
    "K09bsu016_u:13178": " buddhameghanayutāni drakṣyase pūjamegha vipulāṃ kariṣyasi /",
    "K09bsu016_u:13179": " dharmameghanayutāni śroṣyasi tādṛśā praṇidhimegha kurvasi // 124 //",
    "K09bsu016_u:13180": " sarvasattvabhavanā sphariṣyase sarvakṣetrabhavanāni yāsyasi /",
    "K09bsu016_u:13181": " sarvabuddhabhavanaṃ pravekṣyase tādṛśāya diśāya prasthitaḥ // 125 //",
    "K09bsu016_u:13182": " tvaṃ samādhibhavanaṃ pravekṣyase tvaṃ vimokṣabhavanāni lapsyase /",
    "K09bsu016_u:13183": " * * * * * dharmadhātubhavanapratiṣṭhitaḥ // 126 //",
    "K09bsu016_u:13184": " sarvasattvabhavane udeṣyase candrasūryapratibhāsasādṛśaḥ /",
    "K09bsu016_u:13185": " (Gv 387)",
    "K09bsu016_u:13186": " udgamiṣyasi jināna saṃmukhaṃ tādṛśastava mahāpathodgamaḥ // 127 //",
    "K09bsu016_u:13187": " tvaṃ cariṣyasi nataḥ sugocare sarvalokaaniketagocare /",
    "K09bsu016_u:13188": " tvaṃ bhaviṣyasi praśāntagocaraḥ tādṛśastava abhijñagocaraḥ // 128 //",
    "K09bsu016_u:13189": " indrajālatalabhedane viduḥ kṣetrajālatalabheda yāvataḥ /",
    "K09bsu016_u:13190": " nocireṇa spharamāṇu paśyase māruto va gagane asaṅgavān // 129 //",
    "K09bsu016_u:13191": " dharmadhātuprasaraṃ pravekṣyase lokadhātuprasarān gamiṣyase /",
    "K09bsu016_u:13192": " sarvabuddhaprasarāṃstriyadhvagān drakṣyase sudhana prīti vindahi // 130 //",
    "K09bsu016_u:13193": " maiva kheda janayāhi sūratā tuṣṭi vindi vipulāṃ nirāmiṣam /",
    "K09bsu016_u:13194": " yena te imu vimokṣu īdṛśo dṛṣṭu paśyasi ca bhūyu drakṣyase // 131 //",
    "K09bsu016_u:13195": " tvaṃ subhājana guṇān sūdhanā * * * * jinānuśāstiṣu /",
    "K09bsu016_u:13196": " tvaṃ samartha imu dhārituṃ nayaṃ tena paśyasi idaṃ vikurvitam // 132 //",
    "K09bsu016_u:13197": " yeṣa kalpanayutaiḥ sudurlabhaṃ darśanaṃ kutu guṇaprabhāvana /",
    "K09bsu016_u:13198": " tehi dṛṣṭa carato sucārikāṃ buddhaputra aniketagocarāḥ // 133 //",
    "K09bsu016_u:13199": " lābha bhūya vipulā acintiyā svāgataṃ ca tava mānuṣo bhava /",
    "K09bsu016_u:13200": " yena mañjuśiri dṛṣṭa saṃmukhamīdṛśaṃ kṛtu guṇān bhājanam // 134 //",
    "K09bsu016_u:13201": " sarvadurgatipathā vivardhitāḥ sarvaakṣaṇaapāyaśodhakāḥ /",
    "K09bsu016_u:13202": " (Gv 388)",
    "K09bsu016_u:13203": " duḥkhadharma tvayi sarva ujjhitāḥ sarvakheda ca vivarjitā bhava // 135 //",
    "K09bsu016_u:13204": " bālabhūmi vinivartitā tvayā bodhisattvaguṇabhūmisusthitaḥ /",
    "K09bsu016_u:13205": " jñānabhūmi paripūrya uttamā buddhabhūmi nacireṇa lapsyase // 136 //",
    "K09bsu016_u:13206": " bodhisattvacari sāgaropamā buddhajñānavidhi ākāśasādṛśam /",
    "K09bsu016_u:13207": " tatpramāṇapraṇidhānasāgarā eṣa tāni bhava tuṣṭamānasaḥ // 137 //",
    "K09bsu016_u:13208": " īdṛśo aparikhinnaindriyā āśayadṛḍhaprayoganiścitāḥ /",
    "K09bsu016_u:13209": " ye bhajanti ima mitra īdṛśāḥ te bhavanti nacireṇa nāyakāḥ // 138 //",
    "K09bsu016_u:13210": " dṛṣṭva sattva vinayaṃgatā bahu bodhisattvacari citra yāvat /",
    "K09bsu016_u:13211": " mā tu jātu vimatiṃ kariṣyase sarvadharmamukha bodhicārikam // 139 //",
    "K09bsu016_u:13212": " puṇyasaṃpada acintiyā tava arthadharmaguṇaśraddhasaṃpadaḥ /",
    "K09bsu016_u:13213": " yena saṃpada imā tvamīdṛśī buddhaputra iha adya paśyasi // 140 //",
    "K09bsu016_u:13214": " paśya lābha tava kīdṛśo mahān paśyato jinasutā nirantaram /",
    "K09bsu016_u:13215": " darśayanti praṇidhī svakasvakāṃstvaṃ ca tānakhilato 'nugacchasi // 141 //",
    "K09bsu016_u:13216": " durlabhā bhavaśatairapīdṛśā bodhisattvacariteṣu bhājanā /",
    "K09bsu016_u:13217": " tena co jinasutā nirantaraṃ te vimokṣanaya darśayanti mām // 142 //",
    "K09bsu016_u:13218": " kalpakoṭinayutāni te janā saṃvasanti sugatātmajaiḥ saha /",
    "K09bsu016_u:13219": " (Gv 389)",
    "K09bsu016_u:13220": " te 'pi teṣu na vidanti gocaraṃ nātma tairhi guṇabhājanaṃ kṛtam // 143 //",
    "K09bsu016_u:13221": " tvaṃ śṛṇoṣi ima īdṛśaṃ nayaṃ paśyase ca sudurlabhaṃ jage /",
    "K09bsu016_u:13222": " bodhisattvamahatāṃ vikurvitaṃ sūdhanā bhava agramānasaḥ // 144 //",
    "K09bsu016_u:13223": " sarvabuddha samanvāharanti te bodhisattva tava saṃgrahasthitāḥ /",
    "K09bsu016_u:13224": " tvaṃ ca teṣa anuśāsanisthitaḥ sādhu sūdhana sujīvitaṃ tava // 145 //",
    "K09bsu016_u:13225": " bodhisattvakuladharmi vartase śikṣase jinasutāna tvaṃ guṇaiḥ /",
    "K09bsu016_u:13226": " bheṣyase sugatavaṃśavardhanaḥ prīti vindahi udāra sudhanā // 146 //",
    "K09bsu016_u:13227": " sarvabuddha pitarastavāsamā bodhisattva tava sarvi bhrātaraḥ /",
    "K09bsu016_u:13228": " bodhiaṅga tava sarvi jñātayaḥ tvaṃ sujātu sugatāna orasaḥ // 147 //",
    "K09bsu016_u:13229": " dharmarājakulavaṃśadhāriṇo bodhisattvakulavaṃśavardhanaḥ /",
    "K09bsu016_u:13230": " dharmarājamacireṇa lapsyase sūdhanā tuṣṭa bhava prīṇitendriyaḥ // 148 //",
    "K09bsu016_u:13231": " sarvabuddhamabhiṣekamuttamaṃ nocireṇa* * * lapsyase 'dbhutam /",
    "K09bsu016_u:13232": " bheṣyase 'samasamairjinaurasaiḥ tādṛśo bhava sabhāgato bhava // 149 //",
    "K09bsu016_u:13233": " yādṛśaṃ vapati bīja yo naro tādṛśaṃ labhati tasya so phalam /",
    "K09bsu016_u:13234": " prīti vinda vipulāmacintiyāṃ eṣa te 'dya samanvāsayāmyaham // 150 //",
    "K09bsu016_u:13235": " (Gv 390)",
    "K09bsu016_u:13236": " cīrṇa kalpanayutāna ye carī bodhisattvanayutā acintiyā /",
    "K09bsu016_u:13237": " ta 'pi saṃpada labhanti nedṛśīmekajanmi pratilabdha yā tvayā // 151 //",
    "K09bsu016_u:13238": " sarvametadiha muktitaḥ phalaṃ āśayasya dṛḍhavīryatāya ca /",
    "K09bsu016_u:13239": " yasya cārika bhavediyaṃ priyā so dhareya sudhanasya yā carī // 152 //",
    "K09bsu016_u:13240": " sarvacarya praṇidhānasaṃbhavā sarvadharma adhimuktisaṃbhavā /",
    "K09bsu016_u:13241": " sudhana eva samudānitāstvayā nityameṣa hi viśeṣacārikā // 153 //",
    "K09bsu016_u:13242": " yātukā bhujagacetanodbhavāstātuko bhavati vārisaṃbhavaḥ /",
    "K09bsu016_u:13243": " yātukā praṇidhijñānagocarastātukā spharati bodhicārikā // 154 //",
    "K09bsu016_u:13244": " eṣa bhotu tava darśito tayā bhadranāmacariyāya sūdhana /",
    "K09bsu016_u:13245": " eta jñātva sa kadāci bheṣyate sevamāna iha mitra tanmayaḥ // 155 //",
    "K09bsu016_u:13246": " kāyakoṭi smara pūrvikā tvayā kāmahetu kṣayitā nirarthakam /",
    "K09bsu016_u:13247": " adya bodhiya mārgaṇo hyayaṃ kāya tarjatu vratena suvrataḥ // 156 //",
    "K09bsu016_u:13248": " kalpakoṭi atināmitāstvayā sarvaduḥkhamanubhūtu saṃskṛte /",
    "K09bsu016_u:13249": " gaṅgavālikasamatā virāgitā buddha no ca śruta īdṛśo nayaḥ // 157 //",
    "K09bsu016_u:13250": " so idāni kṣaṇa labdha mānuṣo buddhapādu imu mitru īdṛśāḥ /",
    "K09bsu016_u:13251": " śrūyate ca varabodhicārikā viśuddhi na bhaviṣyate katham // 158 //",
    "K09bsu016_u:13252": " (Gv 391)",
    "K09bsu016_u:13253": " bhoti bhūya sugatāna saṃbhavo mitradharmaśravaṇaṃ ca śrūyate /",
    "K09bsu016_u:13254": " no ca śrūyati ayaṃ punarnayo āśayo yadi na bhoti śodhitaḥ // 159 //",
    "K09bsu016_u:13255": " tena śraddhamadhimuktiāśayaṃ saṃjanitva gurugauravaṃ param /",
    "K09bsu016_u:13256": " kāṅkṣadṛṣṭiparikhedavarjito bhūya bhūya nayamīdṛśaṃ śṛṇu // 160 //",
    "K09bsu016_u:13257": " teṣa lābha paramā acintiyāsteṣa mānuṣabhavaḥ suāgataḥ /",
    "K09bsu016_u:13258": " yairiyaṃ cari praveśamīdṛśaṃ śrutva eva praṇidhī bhirnirhṛtā // 161 //",
    "K09bsu016_u:13259": " tasya sarvi sugatā na durlabhā tasya sarvi jinaputra nārataḥ /",
    "K09bsu016_u:13260": " tasya bodhayi na bhūyu saṃśayo yena eva adhimukti śodhitā // 162 //",
    "K09bsu016_u:13261": " tena sarvi vinayā na varjitāḥ tena sarvadukhadharma ujjhitāḥ /",
    "K09bsu016_u:13262": " tena sarvaguṇasaṃgrahaḥ kṛtaḥ yo imaṃ nayu praviṣṭa īdṛśam // 163 //",
    "K09bsu016_u:13263": " nocireṇa imu kāyu ujjhiyā buddhakṣetra pariśuddha yāsyasi /",
    "K09bsu016_u:13264": " bodhisattvabhavanaṃ pravekṣyasi drakṣyase daśadiśe tathāgatān // 164 //",
    "K09bsu016_u:13265": " pūrvahetughana tubhya sūdhana pratyutpanna adhimukti niścitā /",
    "K09bsu016_u:13266": " mitra sevasi viśeṣaarthikaḥ tena vardhayi jale yathotpalam // 165 //",
    "K09bsu016_u:13267": " sarvamitraabhirādhanāśayā sarvabuddhaārāgaṇāśayāḥ /",
    "K09bsu016_u:13268": " sarvadharmaparipṛcchanāśayā utthiho kilamatho na suvratā // 166 //",
    "K09bsu016_u:13269": " (Gv 392)",
    "K09bsu016_u:13270": " sarvadharmapratipattimutthitaḥ sarvamārgaanumārgasusthitaḥ /",
    "K09bsu016_u:13271": " buddhaputra praṇidhānasusthita utthi sarvaguṇadharmabhājana // 167 //",
    "K09bsu016_u:13272": " yādṛśāya adhimuktisaṃpadā vandanaṃ kṛtamidaṃ tvayā mama /",
    "K09bsu016_u:13273": " sarvabuddhapariṣāsu saṃmukhaṃ nocireṇa hi samudgamiṣyasi // 168 //",
    "K09bsu016_u:13274": " sādhu sūdhana akhinnamānasaḥ sarvabuddhapraṇidhānacetanaḥ /",
    "K09bsu016_u:13275": " tvaṃ bhaviṣyasi dṛḍhavratāciraṃ sarvabuddhaguṇapāramiṃgataḥ //",
    "K09bsu016_u:13276": " 169 // sattva mañjuśiri pṛccha sūdhana jñānagocaravimokṣapāragam /",
    "K09bsu016_u:13277": " bhadranāma vara carya uttamāṃ tanumantime praveśayiṣyati // 170 //",
    "K09bsu016_u:13278": " eva maitraku asaṅgagocaro dṛṣṭa sūdhana guṇaiḥ samudgatam /",
    "K09bsu016_u:13279": " darśayitva pariṣāya saṃmukhaṃ varṇakośamimu tasya vyāhari // 171 //",
    "K09bsu016_u:13280": " śrutva sūdhana tadānuśāsanīmīdṛśīṃ ca anuśāsti uttamām /",
    "K09bsu016_u:13281": " prītivega abhiṣyanditendriyā aśruvega vipulān pramuñcati // 172 //",
    "K09bsu016_u:13282": " sarvaromahariṣodgatāśrayo niśvasantu pariprīṇitendriyaḥ /",
    "K09bsu016_u:13283": " utthihitva sudhanaḥ kṛtāñjaliḥ maitra nāma kurute pradakṣiṇam // 173 //",
    "K09bsu016_u:13284": " tasya mañjuśiri tena tejasā puṣpahāraratanā ca pāṇiṣu /",
    "K09bsu016_u:13285": " saṃsthitā surucirā manoramā bodhisattvapraṇidhānasaṃbhavāḥ // 174 //",
    "K09bsu016_u:13286": " (Gv 393)",
    "K09bsu016_u:13287": " sūdhano varaprahṛṣṭamānaso maitrakasya kṣipi tāni harṣitaḥ /",
    "K09bsu016_u:13288": " tasya śīrṣu parimārjate tadā maitranātha sudhanaṃ ca bhāṣate // 175 //",
    "K09bsu016_u:13289": " sādhu sādhu jinaputra sūdhana yasya te aparikheda īdṛśaḥ /",
    "K09bsu016_u:13290": " tvaṃ bhaviṣyasi guṇāna bhājanaṃ mañjughoṣu yatha yādṛśo va ham // 176 //",
    "K09bsu016_u:13291": " śrutva sūdhana udānudānayi durlabhā bhavaśateṣu īdṛśāḥ /",
    "K09bsu016_u:13292": " mitra yebhiriha me samāgamaḥ sādu āgamanamadya me iha // 177 //",
    "K09bsu016_u:13293": " sādhu sattvaguṇapāramiṃgato mañjughoṣa bhavato 'nubhāvataḥ /",
    "K09bsu016_u:13294": " mitra labdha maya durlabhā ime bhotu me laghu samāgamasvayi // 178 //",
    "K09bsu016_u:13295": " atha khalu sudhanaḥ śreṣṭhidārako maitreyasya bodhisattvasya purataḥ prāñjaliḥ sthitvā evamāha - ahamārya anuttarāyāṃ samyaksaṃbodhāvabhisaṃprasthitaḥ",
    "K09bsu016_u:13296": " na ca jānāmi kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:13297": " kathaṃ pratipattavyam /",
    "K09bsu016_u:13298": " āryamaitreyo vyākṛtaḥ sarvatathāgatairekajātipratibaddhatayā anuttarāyāṃ samyaksaṃbodhau /",
    "K09bsu016_u:13299": " yaścaikajatipratibaddho 'nuttarāyāṃ samyaksaṃbodhau,",
    "K09bsu016_u:13300": " sa samatikrāntaḥ sarvabodhisattvavyavasthānāni,",
    "K09bsu016_u:13301": " so 'vakrānto bodhisattvaniyāmam /",
    "K09bsu016_u:13302": " tena paripūritāḥ sarvapāramitāḥ /",
    "K09bsu016_u:13303": " so 'vatīrṇaḥ sarvāśākṣāntimukhāṇi /",
    "K09bsu016_u:13304": " tena pratilabdhāḥ sarvabodhisattvabhūmayaḥ /",
    "K09bsu016_u:13305": " sa vikrīḍitaḥ sarvavimokṣamukheṣu /",
    "K09bsu016_u:13306": " tena pariniṣpāditāḥ sarvasamādhayaḥ /",
    "K09bsu016_u:13307": " sa gatiṃgataḥ sarvabodhisattvagatiṣu /",
    "K09bsu016_u:13308": " tena pratilabdhāḥ sarvadhāraṇīpratibhānā ālokanayāḥ /",
    "K09bsu016_u:13309": " sa vaśiprāptaḥ sarvabodhisattvavaśitāsu /",
    "K09bsu016_u:13310": " tena samupārjitāḥ sarvabodhisattvasaṃbhārāḥ /",
    "K09bsu016_u:13311": " sa vikrīḍitaḥ prajñopāyakauśalyanayeṣu /",
    "K09bsu016_u:13312": " tenotpāditā mahābhijñāvidyājñānālokanayāḥ /",
    "K09bsu016_u:13313": " sa niryātaḥ sarvaśikṣāsu /",
    "K09bsu016_u:13314": " tena pariśodhitāḥ sarvabodhisattvacaryāḥ /",
    "K09bsu016_u:13315": " tenābhinirhṛtāni sarvapraṇidhānaniryāṇamukhāni /",
    "K09bsu016_u:13316": " tena pratīṣṭāni sarvatathāgatavyākaraṇāni /",
    "K09bsu016_u:13317": " so 'bhijñaḥ sarvayānaniryāṇamukhānām /",
    "K09bsu016_u:13318": " tena saṃdhāritāni sarvatathādhiṣṭhānāni /",
    "K09bsu016_u:13319": " tena saṃgṛhītā sarvabuddhabodhiḥ /",
    "K09bsu016_u:13320": " tenādhāritāḥ sarvatathāgatakośāḥ /",
    "K09bsu016_u:13321": " sa gañjadharaḥ sarvatathāgataguhyānām /",
    "K09bsu016_u:13322": " sa mūrdhaprāptaḥ sarvabodhisattvaguhyamaṇḍalasya /",
    "K09bsu016_u:13323": " sa śūraḥ sarvakleśavaṃśavikṣobhitāsu /",
    "K09bsu016_u:13324": " sa daiśikaḥ saṃsārāṭavīprāptānām /",
    "K09bsu016_u:13325": " sa vaidyaḥ kleśāturāṇām /",
    "K09bsu016_u:13326": " so 'graḥ sarvasattvānām /",
    "K09bsu016_u:13327": " sa indraḥ, sa jyeṣṭhaḥ sarvāryapudgalānām /",
    "K09bsu016_u:13328": " sa uttamaḥ sarvāryaśrāvakapratyekabuddhānām /",
    "K09bsu016_u:13329": " (Gv 394) sa karṇadhāraḥ saṃsārasāgaraprāptānām /",
    "K09bsu016_u:13330": " tenākarṣitaṃ mahattvasattvavinayopāyajālam /",
    "K09bsu016_u:13331": " tena vyavalokitāni paripakvajagadindriyāṇi /",
    "K09bsu016_u:13332": " sa saṃprayuktaḥ sarvasattvānām,",
    "K09bsu016_u:13333": " paripālanayuktaḥ sarvabodhisattvānām /",
    "K09bsu016_u:13334": " sa saṃgāyanaprayuktaḥ sarvabodhisattvakriyāsu /",
    "K09bsu016_u:13335": " sa saṃsthitaḥ sarvatathāgataparṣanmaṇḍaleṣu /",
    "K09bsu016_u:13336": " sa pratibhāsaprāptaḥ sarvajagadbhavaneṣu /",
    "K09bsu016_u:13337": " so 'nupaliptaḥ sarvalokadharmaiḥ /",
    "K09bsu016_u:13338": " sa samatikrāntaḥ sarvamāraviṣayebhyaḥ /",
    "K09bsu016_u:13339": " so 'nugataḥ sarvabuddhaviṣayam /",
    "K09bsu016_u:13340": " so 'nāvaraṇaprāptaḥ sarvabodhisattvaviṣaye /",
    "K09bsu016_u:13341": " sa pūjāprayuktaḥ sarvatathāgatānām /",
    "K09bsu016_u:13342": " sa ekotībhāvagataḥ sarvabuddhadharmeṣu /",
    "K09bsu016_u:13343": " tasyāvabaddho 'bhiṣekapaṭṭaḥ /",
    "K09bsu016_u:13344": " tenādhyāsitaṃ mahādharmarājyam /",
    "K09bsu016_u:13345": " so 'bhiṣiktaḥ sarvajñajñānaviṣaye /",
    "K09bsu016_u:13346": " tataḥ prabhavaḥ sarvabuddhadharmāṇām /",
    "K09bsu016_u:13347": " tasya bodhiprāptaṃ sarvajñajñānādhipatyam /",
    "K09bsu016_u:13348": " tadvadatu me āryaḥ - kathaṃ bodhisattvena bodhisattvacaryāyāṃ",
    "K09bsu016_u:13349": " śikṣitavyam,",
    "K09bsu016_u:13350": " kathaṃ pratipattavyam,",
    "K09bsu016_u:13351": " yathā pratipadyamāno bodhisattvo bodhimadhigacchati,",
    "K09bsu016_u:13352": " sarvabuddhadharmān pratimānayati,",
    "K09bsu016_u:13353": " yathānimantritaṃ sattvadhātumuttārayati,",
    "K09bsu016_u:13354": " yathābhirūḍhāṃ pratijñāṃ nistārayati,",
    "K09bsu016_u:13355": " mahābodhicaryārambhaṃ samāśvāsayati sadevakaṃ lokaṃ na visaṃvadati,",
    "K09bsu016_u:13356": " ātmanā sarvabuddhadharmasaṃghān vyavacchinatti /",
    "K09bsu016_u:13357": " buddhāvaṃśamaśūnyīkaroti bodhisattvakulam /",
    "K09bsu016_u:13358": " saṃdhārayati tathāgatanetrīm //",
    "K09bsu016_u:13359": " atha khalu maitreyo bodhisattvaḥ sarvaṃ tatparṣanmaṇḍalamavalokya sudhanaṃ śreṣṭhidārakamupadarśayannevamāha - paśyatha kulaputrā imaṃ śreṣṭhiputram,",
    "K09bsu016_u:13360": " yo 'yaṃ māṃ bodhisattvacaryāguṇapariniṣpattiṃ paripṛcchati /",
    "K09bsu016_u:13361": " eṣa mārṣāḥ śreṣṭhidārakaḥ anena vīryārambheṇa,",
    "K09bsu016_u:13362": " anayā arthikatayā,",
    "K09bsu016_u:13363": " etena cchandasamādānena,",
    "K09bsu016_u:13364": " etayā dṛḍhāśayatayā,",
    "K09bsu016_u:13365": " anivartyavīryatayā,",
    "K09bsu016_u:13366": " etayā buddhadharmātṛptatayā,",
    "K09bsu016_u:13367": " etayā viśeṣaparimārgaṇatayā,",
    "K09bsu016_u:13368": " etayā dīptaśiraścailopamatayā,",
    "K09bsu016_u:13369": " etayā kalyāṇamitradarśanakāmatayā,",
    "K09bsu016_u:13370": " etayā kalyāṇamitraparyupāsanāparikhedatayā sarvakalyāṇamitrāṇi parimārgamāṇaḥ paripṛcchan",
    "K09bsu016_u:13371": " paryupāsīno mañjuśriyā kumārabhūtena saṃpreṣito dhanyākarānnagarādupādāya sarvadakṣiṇāpathamaṭan",
    "K09bsu016_u:13372": " daśottaraṃ kalyāṇamitraśataṃ paripṛcchan yāvanmamāntikamanuprāptaḥ sarvaparikhedavigatenādhyāśayena /",
    "K09bsu016_u:13373": " durlabhaṃ kulaputrā evaṃrūpāṇāṃ mahāyānasaṃprasthitānāṃ mahāpratijñāsamārūḍhānāṃ",
    "K09bsu016_u:13374": " mahārambhavyavasitamānasānāṃ mahākaruṇāsaṃnaddhagātrāṇāṃ mahāmaitrīsattvaparitrāṇamatīnāṃ",
    "K09bsu016_u:13375": " mahāvīryapāramitodyuktānāṃ mahāsattvasārthaparipālanābhiyuktānāṃ mahāsaṃsārasāgarasattvatāraṇapratipannānāṃ",
    "K09bsu016_u:13376": " sarvajñatāmārgasaṃprasthitānāṃ mahādharmanausamudānayanodyuktānāṃ mahādharmaratnapuṇyasamudānayanakṛtavyavasāyānāṃ",
    "K09bsu016_u:13377": " mahādharmayajñasaṃbhāropacayodyuktānāṃ nāmadheyaśravaṇaṃ vā rūpakāyadarśanaṃ vā gocarasaṃvāso",
    "K09bsu016_u:13378": " vā caryāsabhāgatā vā /",
    "K09bsu016_u:13379": " tatkasya hetoḥ?",
    "K09bsu016_u:13380": " eṣa hi kulaputrāḥ satpuruṣaḥ sarvajagatparitrāṇāya abhyutthitaḥ,",
    "K09bsu016_u:13381": " sarvaduḥkhasattvaparimocanatāyai sarvadurgatisamucchoṣaṇāya sarvākṣaṇavinivartanāya",
    "K09bsu016_u:13382": " sarvaviṣamamārgaparivartanatāyai sarvājñānatamondhakāravidhamanatāyai sarvasaṃsārakāntārasamatikramaṇatāyai",
    "K09bsu016_u:13383": " sarvagaticakravinivartanatāyai sarvamāraviṣayasamatikramaṇatāyai sarvaniketasthānoccalanatāyai",
    "K09bsu016_u:13384": " sarvālayanilayonnodanatāyai kāmapaṅkasamuddharaṇatāyai nandīrāgaprahāṇāya dṛṣṭibandhananirhāraṇāya",
    "K09bsu016_u:13385": " satkāyābhiṣvaṅgavinivartanatāyai saṃjñāpāśasamucchedanatāyai (Gv 395)",
    "K09bsu016_u:13386": " viparyāsapathavinivartanatāyai anuśalyasamābṛṃhaṇatāyai nivaraṇakavāṭanirbhedanatāyai",
    "K09bsu016_u:13387": " āvaraṇaparvatavikiraṇatāyai tṛṣṇājāloddharaṇatāyai avidyāsaṃyojanaviśleṣakaraṇatāyai",
    "K09bsu016_u:13388": " bhavoddyotakaraṇatāyai māyāśāṭhyaprahāṇāya cittakāluṣyaprasādanāya saṃśayavimativilekhanasamuddharaṇatāyai",
    "K09bsu016_u:13389": " ajñānamahaughottaraṇatāyai sarvasaṃsāradoṣavijugupsanatāyai pratipannaḥ //",
    "K09bsu016_u:13390": " eṣa hi kulaputrāḥ satpuruṣaḥ sattvānāṃ caturoghottaraṇatāyai mahādānaṃ mahādharmanāvaṃ",
    "K09bsu016_u:13391": " samudānetukāmo dṛṣṭipaṅkanimagnānāṃ mahādharmasetuṃ sthāpayitukāmo mohāndhakāraprāptānāṃ",
    "K09bsu016_u:13392": " jñānālokaṃ kartukāmaḥ saṃsārakāntārapranaṣṭānāmāryamārgaṃ saṃdarśayitukāmaḥ mahākleśavyādhiprapīḍitānāṃ",
    "K09bsu016_u:13393": " dharmabhaiṣajyaṃ pradātukāmo jātijarāmaraṇopadrutānāmamṛtadhātuṃ dātukāmaḥ trividhāgnisaṃpradīptānāṃ",
    "K09bsu016_u:13394": " śamathasalilena prahlādayitukāmaḥ śokaparidevaduḥkhadaurmanasyopāyāsasaṃtaptānāṃ",
    "K09bsu016_u:13395": " mahāśvāsaṃ dātukāmo bhavacārakāvaruddhānāṃ jñānaprahāṇaṃ dātukāmo dṛṣṭibandhanabaddhānāṃ",
    "K09bsu016_u:13396": " prajñāśastramupasaṃhartukāmaḥ traidhātukanagarāvaruddhānāṃ mokṣadvāraṃ darśayitukāmaḥ",
    "K09bsu016_u:13397": " traidhātukanagarāvaruddhānāṃ muktidvāraṃ darśayitukāmaḥ akṣemadigabhimukhānāṃ kṣemāṃ",
    "K09bsu016_u:13398": " diśamupadarśayitukāmaḥ kleśasaṃskāropadrutānāṃ mahāśvāsaṃ dātukāmo durgatiprapātabhayabhītānāṃ",
    "K09bsu016_u:13399": " hastālambaṃ dātukāmaḥ skandhavadhakapraghātitānāṃ nirvāṇanagaramupadarśayitukāmo",
    "K09bsu016_u:13400": " dhātūragaparivṛtānāṃ niḥsaraṇamākhyātukāmaḥ āyatanaśūnyagrāmasaṃniśritānāṃ prajñālokena",
    "K09bsu016_u:13401": " niṣkāśayitukāmaḥ kutīrthapratipannān samyaktīrthamavatārayitukāmaḥ amitrahastagatānāṃ",
    "K09bsu016_u:13402": " bhūtakalyāṇamitrāṇi darśayitukāmo bāladharmagocarābhiratānāmāryadharmeṣu pratiṣṭhāpayitukāmaḥ",
    "K09bsu016_u:13403": " saṃsārapurābhiratānuccālya sarvajñatāpuraṃ praveśayitukāmaḥ //",
    "K09bsu016_u:13404": " sa eṣa kulaputrāḥ satpuruṣaḥ evaṃ sattvaparitrāṇāya apratiprasrabdho bodhicittotpādaviśuddhiṃ parimārgamāṇo 'yamaparikhinno mahāyānasamudānayāya,",
    "K09bsu016_u:13405": " aparitṛptaḥ,",
    "K09bsu016_u:13406": " sarvadharmameghayānaiḥ,",
    "K09bsu016_u:13407": " nityodyuktaḥ sarvasaṃbhāraparipūraṇāya,",
    "K09bsu016_u:13408": " anikṣiptadhuraḥ sarvadharmamukhaparyavadāpanāya,",
    "K09bsu016_u:13409": " asaṃśritavīryaḥ sarvabodhisattvacaraṇatāyai,",
    "K09bsu016_u:13410": " anivartaprayogaḥ sarvapraṇidhānābhinirhārāya,",
    "K09bsu016_u:13411": " avitṛptaḥ sarvakalyāṇamitradarśanena,",
    "K09bsu016_u:13412": " aklāntakāyaḥ sarvakalyāṇamitraparyupāsanena,",
    "K09bsu016_u:13413": " pradakṣiṇagrāhī sarvakalyāṇamitrāvavādānuśāsanīṣu //",
    "K09bsu016_u:13414": " durlabhāḥ kulaputrāste sattvāḥ sarvaloke,",
    "K09bsu016_u:13415": " ye 'nuttarāyāṃ samyaksaṃbodhau praṇidadhati /",
    "K09bsu016_u:13416": " ataste durlabhatarāḥ sattvāḥ,",
    "K09bsu016_u:13417": " ye 'nuttarāṃ samyaksaṃbodhimabhisaṃprasthitāḥ /",
    "K09bsu016_u:13418": " īdṛśena vīryārambhaprayogena buddhadharmān samudānayanti /",
    "K09bsu016_u:13419": " īdṛśyā tīvracchandikatayā bodhisattvamārgaṃ paryeṣante /",
    "K09bsu016_u:13420": " īdṛśyā arthikatayā bodhisattvacaryāṃ pariśodhayanti /",
    "K09bsu016_u:13421": " īdṛśena śrameṇa kalyānamitrāṇi paryupāsate /",
    "K09bsu016_u:13422": " īdṛśyā dīptaśiraścailopamatayā kalyāṇamitrajñānaṃ na vilomayanti /",
    "K09bsu016_u:13423": " īdṛśyā dṛḍhādhyāśayapratipattyā kalyāṇamitrānuśāsanīṣu pratipadyante /",
    "K09bsu016_u:13424": " īdṛśyā pradakṣiṇagrāhitayā sarvabodhyaṅgāni samārjayanti /",
    "K09bsu016_u:13425": " īdṛśyā sarvalābhasatkāraślokānarthikatayā bodhisattvādhyāśayadhātumavikopakriyayā (Gv 396)",
    "K09bsu016_u:13426": " īdṛśyā gṛhabhogakāmaratisukhamātāpitṛjñātisarvavastvanapekṣaparityāgatayā bodhisattvamahāyānān paryeṣante /",
    "K09bsu016_u:13427": " īdṛśyā kāyajīvitanirapekṣatayā sarvajñatāmabhilaṣante /",
    "K09bsu016_u:13428": " na hi kulaputrastāmanye bodhisattvāḥ kalpakoṭīniyutaśatasahasrairbodhisattvacaryāpraṇidhiparipūrimadhigamiṣyante buddhabodhau vasanto bhaviṣyanti buddhakṣetrapariśuddhau vā,",
    "K09bsu016_u:13429": " sattvaparipākavinaye vā,",
    "K09bsu016_u:13430": " dharmadhātujñānapraveśe vā,",
    "K09bsu016_u:13431": " pāramitāsamudāgame vā,",
    "K09bsu016_u:13432": " caryājālapravistāre vā,",
    "K09bsu016_u:13433": " praṇidhānābhinirhāraparipūryāṃ vā,",
    "K09bsu016_u:13434": " mārakarmasamatikramaṇe vā,",
    "K09bsu016_u:13435": " kalyāṇamitrārāgaṇe vā,",
    "K09bsu016_u:13436": " sarvabodhisattvacaryāsamudānayapariśodhane vā,",
    "K09bsu016_u:13437": " samantabhadrabodhisattvacaryābhinirhārabalapariniṣpattau vā samudāgamiṣyanti,",
    "K09bsu016_u:13438": " yadeṣo 'nena ekajanmapratilambhena adhigamiṣyati //",
    "K09bsu016_u:13439": " atha khalu maitreyo bodhisattvo mahāsattvaḥ sudhanasya śreṣṭhidārakasya bhūtaguṇavarṇakīrtanaṃ",
    "K09bsu016_u:13440": " kṛtvā tadārambaṇaṃ ca prāṇiśatasahasrāṇāṃ bodhyaṅgāśayaṃ dṛḍhīkṛtya sudhanaṃ śreṣṭhidārakametadavocat",
    "K09bsu016_u:13441": " - sādhu sādhu kulaputra,",
    "K09bsu016_u:13442": " yena te sarvalokahitasukhāya sarvasattvadhātuparitrāṇāya sarvabuddhadharmapratilambhāya anuttarāyāṃ samyaksaṃbodhau cittamutpāditam /",
    "K09bsu016_u:13443": " sulabdhāste kulaputra lābhāḥ,",
    "K09bsu016_u:13444": " svāgataśca tvaṃ manuṣyapratilambhaḥ /",
    "K09bsu016_u:13445": " sujīvitaṃ te jīvalokeṣu /",
    "K09bsu016_u:13446": " ārādhitaśca te buddhotpādaḥ /",
    "K09bsu016_u:13447": " sudṛṣṭaśca te mañjuśrīḥ kalyāṇamitram /",
    "K09bsu016_u:13448": " subhājanatā ca te saṃtānasya /",
    "K09bsu016_u:13449": " svabhiṣyanditaśca tvaṃ kuśalamūlaiḥ /",
    "K09bsu016_u:13450": " sūpastabdhaśca śukladharmaiḥ /",
    "K09bsu016_u:13451": " suviśodhitā ca te udārādhimuktikalyāṇādhyāśayatā /",
    "K09bsu016_u:13452": " samanvāhṛtaścāsi sarvabuddhaiḥ /",
    "K09bsu016_u:13453": " suparigṛhītaśca tvaṃ kulaputra kalyāṇamitraiḥ,",
    "K09bsu016_u:13454": " yena te 'dhyāśayena anuttarāyāṃ samyaksaṃbodhau cittamutpāditam /",
    "K09bsu016_u:13455": " tatkasya hetoḥ?",
    "K09bsu016_u:13456": " bodhicittaṃ hi kulaputra bījabhūtaṃ sarvabuddhadharmāṇām /",
    "K09bsu016_u:13457": " kṣetrabhūtaṃ sarvajagacchukladharmavirohaṇatayā,",
    "K09bsu016_u:13458": " dharaṇibhūtaṃ sarvalokapratiśaraṇatayā,",
    "K09bsu016_u:13459": " vāribhūtaṃ sarvakleśamalanirdhāvanatayā,",
    "K09bsu016_u:13460": " vāyubhūtaṃ sarvalokāniketatayā,",
    "K09bsu016_u:13461": " agnibhūtaṃ sarvadṛṣṭyupādānakakṣanirdahanatayā,",
    "K09bsu016_u:13462": " sūryabhūtaṃ sarvasattvabhavanāvabhāsanatayā,",
    "K09bsu016_u:13463": " candrabhūtaṃ śukladharmamaṇḍalaparipūraṇatayā,",
    "K09bsu016_u:13464": " pradīpabhūtaṃ dharmālokakaraṇatayā,",
    "K09bsu016_u:13465": " cakṣurbhūtaṃ samaviṣamasaṃdarśanatayā,",
    "K09bsu016_u:13466": " mārgabhūtaṃ sarvajñatānagarapraveśanatayā,",
    "K09bsu016_u:13467": " tīrthabhūtaṃ kutīrthavivarjanatayā,",
    "K09bsu016_u:13468": " yānabhūtaṃ sarvabodhisattvābhirohaṇatayā,",
    "K09bsu016_u:13469": " dvārabhūtaṃ sarvabodhisattvacaryāmukhapraveśanatayā,",
    "K09bsu016_u:13470": " vimānabhūtaṃ samādhibhāvanādhyāśanatayā,",
    "K09bsu016_u:13471": " udyānabhūtaṃ dharmaratyanubhāvanatayā,",
    "K09bsu016_u:13472": " layanabhūtaṃ sarvajagatparitrāṇatayā,",
    "K09bsu016_u:13473": " pratiśaraṇabhūtaṃ sarvalokahitavahanatayā,",
    "K09bsu016_u:13474": " niśrayabhūtaṃ sarvabodhisattvacaraṇatayā,",
    "K09bsu016_u:13475": " pitṛbhūtaṃ sarvabodhisattvārakṣaṇatayā,",
    "K09bsu016_u:13476": " janayitrībhūtaṃ sarvasattvānām,",
    "K09bsu016_u:13477": " dhātrībhūtaṃ sarvataḥ paripālanatayā,",
    "K09bsu016_u:13478": " rājabhūtaṃ sarvaśaikṣāśaikṣapratyekabuddhacittābhibhavanatayā,",
    "K09bsu016_u:13479": " adhipatibhūtaṃ sarvapraṇidhānaviśiṣṭatayā,",
    "K09bsu016_u:13480": " mahāsāgarabhūtaṃ sarvaguṇaratnasamavasaraṇatayā,",
    "K09bsu016_u:13481": " mahāmerubhūtaṃ sarvasattvasamacittatayā,",
    "K09bsu016_u:13482": " cakravālabhūtaṃ sarvalokapratiśaraṇatayā,",
    "K09bsu016_u:13483": " himavadbhūtaṃ jñānauṣadhivivardhanatayā,",
    "K09bsu016_u:13484": " gandhamādanabhūtaṃ sarvaguṇagandhāśrayatayā,",
    "K09bsu016_u:13485": " gaganabhūtaṃ mahāguṇavistīrṇatayā,",
    "K09bsu016_u:13486": " padmabhūtaṃ sarvalokadharmānupaliptatayā,",
    "K09bsu016_u:13487": " nāgabhūtaṃ dāntājāneyatayā,",
    "K09bsu016_u:13488": " ājāneyāśvabhūtaṃ sarvakhaṭuṅkatāvigatatayā,",
    "K09bsu016_u:13489": " sārathibhūtaṃ mahāyānapratilayanapūrvaṃgamanatayā,",
    "K09bsu016_u:13490": " bhaiṣajyabhūtaṃ (Gv 397)",
    "K09bsu016_u:13491": " kleśavyādhicikitsanatayā,",
    "K09bsu016_u:13492": " pātālabhūtaṃ sarvākuśaladharmaparyavadānakaraṇatayā,",
    "K09bsu016_u:13493": " vajrabhūtaṃ sarvadharmanirvedhanatayā,",
    "K09bsu016_u:13494": " gandhakaraṇḍakabhūtaṃ guṇagandhakaraṇatayā,",
    "K09bsu016_u:13495": " mahāpuṣpabhūtaṃ sarvalokābhirucitadarśanatayā,",
    "K09bsu016_u:13496": " himacandanabhūtaṃ rāgasaṃtāpaprahlādanatayā,",
    "K09bsu016_u:13497": " kalāpabhūtaṃ sarvadharmadhātuspharaṇatayā,",
    "K09bsu016_u:13498": " sudarśanamahābhaiṣajyarājabhūtaṃ sarvakleśavyādhinirghātanatayā,",
    "K09bsu016_u:13499": " vigamabhaiṣajyabhūtaṃ sarvānuśayaśalyasamuddhātanatayā,",
    "K09bsu016_u:13500": " indrabhūtaṃ sarvendriyādhipateyatayā,",
    "K09bsu016_u:13501": " vaiśravaṇabhūtaṃ sarvadāridryasamucchedanatayā,",
    "K09bsu016_u:13502": " śrībhūtaṃ sarvaguṇālaṃkāratayā,",
    "K09bsu016_u:13503": " vibhūṣaṇabhūtaṃ sarvabodhisattvopaśobhanatayā,",
    "K09bsu016_u:13504": " kalpoddāhāgnibhūtaṃ sarvaduṣkṛtanirdahanatayā,",
    "K09bsu016_u:13505": " anirvṛttamūlamahābhaiṣajyarājabhūtaṃ sarvabuddhadharmavivardhanatayā,",
    "K09bsu016_u:13506": " nāgamaṇibhūtaṃ sarvakleśaviṣanivartanatayā,",
    "K09bsu016_u:13507": " udakaprasādamaṇiratnabhūtaṃ sarvakāluṣyāpanayanatayā,",
    "K09bsu016_u:13508": " cintāmaṇirājabhūtaṃ sarvārthasaṃsādhanatayā,",
    "K09bsu016_u:13509": " bhadraghaṭabhūtaṃ sarvābhiprāyaparipūraṇatayā,",
    "K09bsu016_u:13510": " kāmaṃdadavṛkṣabhūtaṃ sarvaguṇālaṃkārābhipravarṣaṇatayā,",
    "K09bsu016_u:13511": " haṃsalakṣaṇavastrabhūtaṃ sarvasaṃsāradoṣāsaṃsṛṣṭatayā,",
    "K09bsu016_u:13512": " karpāsatantubhūtaṃ prakṛtiprabhāsvaratayā,",
    "K09bsu016_u:13513": " lāṅgalabhūtaṃ sattvāśayakṣetraviśodhanatayā,",
    "K09bsu016_u:13514": " nārācabhūtaṃ satkāyadharmanistāḍanatayā,",
    "K09bsu016_u:13515": " bāṇabhūtaṃ duḥkhalakṣyanirvedhanatayā,",
    "K09bsu016_u:13516": " śaktibhūtaṃ kleśaśatruvijayāya,",
    "K09bsu016_u:13517": " varmabhūtamayoniśomanaskārasaṃchādanatayā,",
    "K09bsu016_u:13518": " khaṅgabhūtaṃ kleśaśiraḥprapātanatayā,",
    "K09bsu016_u:13519": " asipatrabhūtaṃ mānamadadarpasaṃnāhacchedanatayā,",
    "K09bsu016_u:13520": " kṣuraprabhūtamanuśayadharmanirvedhanatayā,",
    "K09bsu016_u:13521": " śūradhvajabhūtaṃ mānadhvajaprapātanatayā,",
    "K09bsu016_u:13522": " śastrabhūtamajñānataruprapātanatayā,",
    "K09bsu016_u:13523": " kuṭhārabhūtaṃ duḥkhavṛkṣasaṃchedanatayā,",
    "K09bsu016_u:13524": " praharaṇabhūtaṃ sarvopadravaparitrāṇatayā,",
    "K09bsu016_u:13525": " hastabhūtaṃ pāramitāśarīraparipālanatayā,",
    "K09bsu016_u:13526": " caraṇabhūtaṃ sarvaguṇajñānapratiṣṭhānatayā,",
    "K09bsu016_u:13527": " śalākībhūtamavidyākośapaṭalapariśodhanatayā,",
    "K09bsu016_u:13528": " ābṛṃhaṇabhūtaṃ satkāyaśalyasamābṛṃhaṇatayā,",
    "K09bsu016_u:13529": " eṣaṇībhūtamanuśayakaṇṭakakarṣaṇatayā,",
    "K09bsu016_u:13530": " mitrabhūtaṃ saṃsārabandhanaparimokṣaṇatayā,",
    "K09bsu016_u:13531": " dravyabhūtaṃ sarvānarthapratibādhanatayā,",
    "K09bsu016_u:13532": " śāstṛbhūtaṃ sarvabodhisattvacaryāniryāṇapathābhijñatayā,",
    "K09bsu016_u:13533": " nidhānabhūtamakṣayapuṇyatayā,",
    "K09bsu016_u:13534": " utsabhūtamakṣayajñānatayā,",
    "K09bsu016_u:13535": " ādarśamaṇḍalabhūtaṃ sarvadharmamukhapratibhāsasaṃdarśanatayā,",
    "K09bsu016_u:13536": " puṇḍarīkabhūtamanāvilatayā,",
    "K09bsu016_u:13537": " mahānadībhūtaṃ pāramitāsaṃgrahavastusrotaḥpravahanatayā,",
    "K09bsu016_u:13538": " mahābhūjagendrabhūtaṃ dharmameghābhipravarṣaṇatayā,",
    "K09bsu016_u:13539": " jīvitendriyabhūtaṃ sarvabodhisattvamahākaruṇāsaṃdhāraṇatayā,",
    "K09bsu016_u:13540": " amṛtabhūtamamaradhātusaṃprāpaṇatayā,",
    "K09bsu016_u:13541": " samantapāśajālabhūtaṃ sarvavineyasattvasaṃgrahākarṣaṇatayā,",
    "K09bsu016_u:13542": " gandhakaraṇḍabhūtaṃ sarvaguṇagandhādhāraṇatayā,",
    "K09bsu016_u:13543": " agadabhūtamatyantārogyakaraṇatayā,",
    "K09bsu016_u:13544": " prativiṣabhūtaṃ kāmarativiṣanirviṣīkaraṇatayā,",
    "K09bsu016_u:13545": " mantradhāraṇībhūtaṃ sarvāyoniśoviṣaparyādānatayā,",
    "K09bsu016_u:13546": " vātamaṇḍalībhūtaṃ sarvāvaraṇanivaraṇabṛṃhaṇatayā,",
    "K09bsu016_u:13547": " ratnadvīpabhūtaṃ sarvabodhipakṣyadharmaratnākaratayā,",
    "K09bsu016_u:13548": " gotrabhūtaṃ sarvaśukladharmasaṃbhāvanatayā,",
    "K09bsu016_u:13549": " ākarabhūtaṃ sarvaguṇadharmāyadvāratayā,",
    "K09bsu016_u:13550": " pattanabhūtaṃ sarvabodhisattvavaṇiksaṃsevanatayā,",
    "K09bsu016_u:13551": " rasadhātubhūtaṃ sarvakarmakleśāvaraṇasaṃśodhanatayā,",
    "K09bsu016_u:13552": " madhukalpabhūtaṃ sarvajñatāsaṃbhāraparipūraṇatayā,",
    "K09bsu016_u:13553": " mārgabhūtaṃ sarvabodhisattvasarvajñatāpuropagamanatayā,",
    "K09bsu016_u:13554": " bhājanabhūtaṃ sarvaśukladharmasaṃdhāraṇatayā,",
    "K09bsu016_u:13555": " vṛṣṭibhūtaṃ kleśarajaḥpraśamanatayā,",
    "K09bsu016_u:13556": " pratiṣṭhānabhūtaṃ sarvabodhisattvavyavasthānanirdeśanatayā,",
    "K09bsu016_u:13557": " ayaskāntabhūtaṃ śrāvakavimuktyasaṃśleṣaṇatayā,",
    "K09bsu016_u:13558": " vaiḍūryabhūtaṃ svabhāvavimalatayā,",
    "K09bsu016_u:13559": " indranīlabhūtaṃ sarvaśrāvakapratyekabuddhasarvalokajñānaparyādānābhibhavanatayā,",
    "K09bsu016_u:13560": " yāmabherībhūtaṃ kleśaprasuptasattvaprabodhanatayā, (Gv 398)",
    "K09bsu016_u:13561": " prasannodakabhūtamanāvilatayā,",
    "K09bsu016_u:13562": " jāmbūnadasuvarṇālaṃkārabhūtaṃ sarvasaṃskṛtāvacarakuśalamūlopacayajihmīkaraṇatayā,",
    "K09bsu016_u:13563": " mahāśailendrarājabhūtaṃ sarvatrailokyācyutatayā,",
    "K09bsu016_u:13564": " trāṇabhūtaṃ śaraṇagatāparityāgitayā,",
    "K09bsu016_u:13565": " arthabhūtamarthaprativahanatayā,",
    "K09bsu016_u:13566": " cittabhūtaṃ hṛdayasaṃtuṣṭikaraṇatayā,",
    "K09bsu016_u:13567": " yajñopakaraṇabhūtaṃ sarvajagatsaṃtarpaṇatayā,",
    "K09bsu016_u:13568": " buddhibhūtaṃ sarvajagaccittajyeṣṭhaśreṣṭhatayā,",
    "K09bsu016_u:13569": " nidhānabhūtaṃ sarvabuddhadharmodgrahaṇatayā,",
    "K09bsu016_u:13570": " uddānabhūtaṃ sarvabodhisattvacaryāpraṇidhānasaṃgrahaṇatayā,",
    "K09bsu016_u:13571": " pālakabhūtaṃ sarvalokānupālanatayā,",
    "K09bsu016_u:13572": " ārakṣakabhūtaṃ sarvapāpavinivartanatayā,",
    "K09bsu016_u:13573": " indrajālabhūtaṃ kleśāsurākarṣaṇatayā,",
    "K09bsu016_u:13574": " varuṇapāśabhūtaṃ vineyākarṣaṇatayā,",
    "K09bsu016_u:13575": " indrāgnibhūtaṃ sarvavāsanānuśayakleśanirdahanatayā,",
    "K09bsu016_u:13576": " caityabhūtaṃ sadevamānuṣāsurasya lokasya /",
    "K09bsu016_u:13577": " iti hi kulaputra bodhisattvaścānyaiścāpramāṇairguṇaviśeṣaiḥ samanvāgataḥ /",
    "K09bsu016_u:13578": " saṃkṣiptena kulaputra yāvantaḥ sarvabuddhadharmāḥ sarvabuddhaguṇāśca,",
    "K09bsu016_u:13579": " tāvanto bodhicittaguṇāśca tāvanto bodhicittaguṇānuśaṃsā anugantavyāḥ /",
    "K09bsu016_u:13580": " tatkasya hetoḥ?",
    "K09bsu016_u:13581": " ataḥ prabhavati sarvabodhisattvacaryāmaṇḍalam / ato",
    "K09bsu016_u:13582": " niryānti atītānāgatapratyutpannāḥ sarvatathāgatāḥ /",
    "K09bsu016_u:13583": " tasmāttarhi kulaputra yena anuttarāyāṃ samaksaṃbodhau cittamutpāditam,",
    "K09bsu016_u:13584": " so 'pramāṇaguṇasamudito bhavati sarvajñatācittādhyāśayasusaṃgṛhītatvāt //",
    "K09bsu016_u:13585": " tadyathāpi nāma kulaputra,",
    "K09bsu016_u:13586": " astyabhayā nāmauṣadhiḥ /",
    "K09bsu016_u:13587": " tayā pañca bhayāni na bhavanti /",
    "K09bsu016_u:13588": " tadyathā - agninā na dahyate,",
    "K09bsu016_u:13589": " viṣasya na ākramati,",
    "K09bsu016_u:13590": " śastreṇa na kṣaṇyate,",
    "K09bsu016_u:13591": " udakena nohyate,",
    "K09bsu016_u:13592": " dhūmena na mriyate /",
    "K09bsu016_u:13593": " evameva kulaputra sarvajñatācittauṣadhiparigṛhīto bodhisattvo rāgāgninā na dahyate,",
    "K09bsu016_u:13594": " viṣayaviṣamasya nākramati,",
    "K09bsu016_u:13595": " kleśaśastreṇa na kṣaṇyate,",
    "K09bsu016_u:13596": " bhavaughena nohyate,",
    "K09bsu016_u:13597": " saṃkalpadhūmena na mriyate /",
    "K09bsu016_u:13598": " tadyathā kulaputra astyanirmuktā nāmauṣadhiḥ /",
    "K09bsu016_u:13599": " tayā gṛhītayā sarvaparopakramabhayāni na bhavanti /",
    "K09bsu016_u:13600": " evameva bodhicittajñānauṣadhiparigṛhītasya bodhisattvasya sarvasaṃsāropakramabhayāni na bhavanti /",
    "K09bsu016_u:13601": " tadyathā kulaputra,",
    "K09bsu016_u:13602": " asti maghī nāmauṣadhiḥ /",
    "K09bsu016_u:13603": " tayā gṛhītayā gandhenaiva sarvāśīviṣāḥ palāyante /",
    "K09bsu016_u:13604": " evameva bodhicittagandhenaiva sarvakleśāśīviṣāḥ palāyante /",
    "K09bsu016_u:13605": " tadyathā kulaputra aparājitabhaiṣajyagṛhītaḥ puruṣo 'jayo bhavati sarvaśatrumaṇḍalena,",
    "K09bsu016_u:13606": " evameva sarvajñatācittāparājitabhaiṣajyagṛhīto bodhisattvo durgharṣo bhavati sarvamārapratyarthikamaṇḍalena /",
    "K09bsu016_u:13607": " tadyathā kulaputra asti vigamo nāma bhaiṣajyam /",
    "K09bsu016_u:13608": " tena sarvaśalyāḥ patanti /",
    "K09bsu016_u:13609": " evameva bodhicittavigamabhaiṣajyaparigṛhītasya bodhisattvasya sarvarāgadoṣamohadṛṣṭiśalyāḥ patanti /",
    "K09bsu016_u:13610": " tadyathā kulaputra asti sudarśano nāma mahābhaiṣajyarājaḥ /",
    "K09bsu016_u:13611": " tadgṛhītaḥ sarvavyādhīnnirghātayati /",
    "K09bsu016_u:13612": " evameva bodhicittasudarśanamahābhaiṣajyarājagṛhīto bodhisattvaḥ sarvakleśājñānavyādhīnnirghātayati /",
    "K09bsu016_u:13613": " tadyathā kulaputra asti saṃtāno nāma mahābhaiṣajyavṛkṣaḥ /",
    "K09bsu016_u:13614": " tasya sahanipātitā tvak sarvavraṇān saṃrohayati,",
    "K09bsu016_u:13615": " yathotpāṭitāsya tvak saṃbhavati /",
    "K09bsu016_u:13616": " evameva bodhisattvabījasaṃbhūtaḥ sarvajñatāsaṃtānavṛkṣaḥ sahadarśanena śrāddhānāṃ kulaputrāṇāṃ karmakleśavraṇān saṃrohayati /",
    "K09bsu016_u:13617": " sa ca sarvajñatāvṛkṣaḥ sarvalokena akṣato 'nupahataḥ /",
    "K09bsu016_u:13618": " tadyathā kulaputra astyanirvṛttamūlā nāma mahābhaiṣajyajātiḥ,",
    "K09bsu016_u:13619": " yasyāḥ prabhāvena sarvajambudvīpakā (Gv 399)",
    "K09bsu016_u:13620": " vṛkṣā sarvā vivardhante,",
    "K09bsu016_u:13621": " evameva bodhicittanirvṛttamūlamahābhaiṣajyaprabhāvena sarvaśaikṣāśaikṣapratyekabuddhabodhisattvadharmataravo vivardhante /",
    "K09bsu016_u:13622": " tadyathā kulaputra asti ratilambhā nāmauṣadhiḥ /",
    "K09bsu016_u:13623": " sā yasya śarīragatā bhavati,",
    "K09bsu016_u:13624": " tasya kāyacittakalyatā jāyate /",
    "K09bsu016_u:13625": " evameva sarvajñatācittotpādaratilambhauṣadhiḥ sarvabodhisattvānāṃ kāyacittakalyatāṃ saṃjanayati /",
    "K09bsu016_u:13626": " tadyathā kulaputra asti smṛtilabdhā nāmauṣadhiḥ /",
    "K09bsu016_u:13627": " tayā cittasmṛtirviśudhyati /",
    "K09bsu016_u:13628": " evameva sarvajñatācittotpādasmṛtilambhauṣadhirbodhisattvānāṃ sarvabuddhadharmānāvaraṇasmṛtiviśuddhaye saṃvartate /",
    "K09bsu016_u:13629": " tadyathā kulaputra asti mahāpadmā nāmauṣadhiḥ /",
    "K09bsu016_u:13630": " tayā kalpamāyuḥpramāṇaṃ bhavati /",
    "K09bsu016_u:13631": " evameva bodhicittamahādharmauṣadhiprasito bodhisattvo 'saṃkhyeyakalpāyurvaśitāprāpto bhavati /",
    "K09bsu016_u:13632": " tadyathā kulaputra asti adṛśyā nāmauṣadhiḥ /",
    "K09bsu016_u:13633": " tayā gṛhītayā sarvamanuṣyāmanuṣyairna dṛśyate /",
    "K09bsu016_u:13634": " evameva bodhicittādṛśyamahauṣadhigṛhīto vyavakīrṇavihārī bodhisattvaḥ sarvamāraviṣaye na dṛśyate /",
    "K09bsu016_u:13635": " tadyathā kulaputra asti sarvamaṇiratnasamuccayaṃ nāma mahāmaṇiratnarājaṃ mahāsamudre /",
    "K09bsu016_u:13636": " tasya anyalokadhātvasaṃkrāntasya asthānamanavakāśo yanmahāsamudrasya sarvakalpoddāhāgninā śakyaṃ tālamātramapi pariśoṣayitum /",
    "K09bsu016_u:13637": " evameva sarvajñatācittotpādasarvamaṇiratnasamuccayamahāmaṇiratnarājādhyāśayasaṃtānagatānāṃ",
    "K09bsu016_u:13638": " bodhisattvānāmasthānamanavakāśo yadekakuśalamapi sarvajñatāpariṇāmitaṃ praṇaśyet",
    "K09bsu016_u:13639": " nedaṃ sthānaṃ vidyate /",
    "K09bsu016_u:13640": " utsṛṣṭe ca punaḥ sarvajñatācittotpāde sarvakuśalamūlānyupaśuṣyanti /",
    "K09bsu016_u:13641": " tadyathā asti sarvaprabhāsasamuccayaṃ nāma mahāmaṇiratnam /",
    "K09bsu016_u:13642": " tena kaṇṭhāvasaktena sarvamaṇiratnālaṃkārā jihmībhavanti /",
    "K09bsu016_u:13643": " evameva bodhisattvasarvaprabhāsasamuccayamahāmaṇiratnāśayālaṃkārāvabaddho bodhisattvaḥ sarvaśrāvakapratyekabuddhacittotpādaratnālaṃkārānabhibhavati",
    "K09bsu016_u:13644": " tadyathā kulaputra",
    "K09bsu016_u:13645": " asti udakaprasādakaṃ mahāmaṇiratnam /",
    "K09bsu016_u:13646": " tadvāriprakṣiptaṃ sarvakardamakāluṣyaṃ prasādayati /",
    "K09bsu016_u:13647": " evameva bodhicittodakaprasādakamahāmaṇiratnaṃ sarvakleśakardamakāluṣyaṃ prasādayati /",
    "K09bsu016_u:13648": " tadyathā kulaputra udakasaṃvāsamaṇiratnāvabaddhaḥ kaivarta udake na mriyate,",
    "K09bsu016_u:13649": " evameva sarvajñatācittodakasaṃvāsamaṇiratnagṛhīto bodhisattvaḥ sarvasaṃsārasāgare na mriyate /",
    "K09bsu016_u:13650": " tadyathā kulaputra asti nāgamaṇivarmamahāratnam /",
    "K09bsu016_u:13651": " tena sahagate kaivartādayo jalajīvinaḥ sarvanāgabhavanāni praviśanto 'dhṛṣyā bhavanti sarvanāgoragaiḥ /",
    "K09bsu016_u:13652": " evameva sarvajñatācittotpādajñānanāgamaṇidharmadhārī bodhisattvaḥ sarvakāmadhātubhavanāni praviśanna kṣaṇyate /",
    "K09bsu016_u:13653": " tadyathā kulaputra śakrābhilagnamaṇiratnāvabaddhaḥ śakro devarājo sarvadevagaṇānabhibhavati,",
    "K09bsu016_u:13654": " evameva sarvajñatācittaśakrābhilagnamahāmaṇiratnarājapraṇidhimakuṭāvabaddho bodhisattvaḥ sarvatraidhātukamabhibhavati /",
    "K09bsu016_u:13655": " tadyathā kulaputra cintārājamahāmaṇiratnagṛhītaḥ puruṣaḥ sarvadāridryānna bibheti,",
    "K09bsu016_u:13656": " evameva sarvajñatācittotpādacintārājamahāmaṇiratnagṛhīto bodhisattvaḥ sarvopakaraṇajīvikābhayebhyo na bibheti /",
    "K09bsu016_u:13657": " tadyathā kulaputra sūryakāntamaṇiratnaṃ sūryadarśitamagniṃ pramuñcati,",
    "K09bsu016_u:13658": " evameva sarvajñatācittotpādasūryakāntamaṇiratnaṃ prajñāratnaraśmisaṃsṛṣṭaṃ jñānāgniṃ pramuñcati /",
    "K09bsu016_u:13659": " tadyathā kulaputra candrakāntaṃ nāma mahāmaṇiratnaṃ candrābhayā spṛṣṭamudakadhārāṃ pramuñcati,",
    "K09bsu016_u:13660": " evameva bodhicittotpādacandrakāntamahāmaṇiratnaṃ kuśalamūlapariṇāmanācandraprabhāspṛṣṭaṃ sarvakuśalamūlapraṇidhitoyadhārāḥ (Gv 400)",
    "K09bsu016_u:13661": " pramuñcati /",
    "K09bsu016_u:13662": " tadyathā kulaputra cintārājamaṇimakuṭāvabaddhānāṃ mahānāgarājānāṃ nāsti paropakramabhayam,",
    "K09bsu016_u:13663": " evameva bodhicittamahākaruṇācintārājamaṇimakuṭāvabaddhānāṃ nāsti durgatyapāyopasaṃkramabhayam /",
    "K09bsu016_u:13664": " tadyathāpi nāma kulaputra jagadvyūhagarbhaṃ nāma mahāmaṇiratnaṃ sarvasattvābhiprāyaparipūraṇatayā na kadācitkṣayamupaiti,",
    "K09bsu016_u:13665": " evameva bodhisattvacittotpādasarvajagadvyūhagarbhamahāmaṇiratnaṃ sarvasattvābhiprāyabodhipraṇidhiparipūraṇatayā na kadācitkṣayamupaiti /",
    "K09bsu016_u:13666": " tadyathā kulaputra rājñaścakravartino mahāmaṇiratnaḥ sa tamondhakāravidhamaṃ gacchati,",
    "K09bsu016_u:13667": " antaḥpuramadhyagataṃ ca prabhāsayati,",
    "K09bsu016_u:13668": " evameva sarvajñatācittotpādacakravartimahāmaṇiratnaṃ sarvamavidyāndhakāravidhamaṃ sattvagatiṣu gacchati,",
    "K09bsu016_u:13669": " kāmadhātusthitaṃ",
    "K09bsu016_u:13670": " ca mahājñānālokamavamuñcati /",
    "K09bsu016_u:13671": " tadyathā kulaputra ye indranīlamahāmaṇiratnābhayā spṛśyante,",
    "K09bsu016_u:13672": " sarve te indranīlamahāmaṇiratnavarṇā bhavanti,",
    "K09bsu016_u:13673": " evameva sarvajñatācittotpādendranīlamahāmaṇiratnaṃ yeṣu vicāryate preṣyate,",
    "K09bsu016_u:13674": " yāni ca kuśalamūlāni sarvajñatācittotpādena pariṇamyante,",
    "K09bsu016_u:13675": " tāni sarvāṇi sarvajñatāmahāmaṇiratnavarṇāni bhavanti /",
    "K09bsu016_u:13676": " tadyathā kulaputra vaiḍūryamaṇiratnaṃ varṣaśatasahasramapi amedhyamadhyagataṃ tiṣṭhat sarvadaurgandhyena sārdhaṃ na saṃvasati,",
    "K09bsu016_u:13677": " evameva sarvajñatācittotpādātyantavimalaviśuddhaprabhamaṇiratnaṃ sarvapṛthagjanaśaikṣāśaikṣapratyekabuddhaguṇaratnākarānabhibhavati /",
    "K09bsu016_u:13678": " tadyathā kulaputra ekamāgneyaṃ nāma mahāmaṇiratnaṃ sarvatamondhakāraṃ vidhamati,",
    "K09bsu016_u:13679": " evameva ekasarvajñatācittotpādāgneyamahāmaṇiratnaṃ vipaśyanāsaṃprayuktaṃ yoniśo manasikārataḥ sarvamajñānatamondhakāraṃ vidhamati /",
    "K09bsu016_u:13680": " tadyathā kulaputra mahāsamudre potāropitamanardhyeyamaṇiratnaṃ vaṇigghastagataṃ nagarapratiṣṭhāni kācamaṇiśatasahasrāṇyabhibhavati varṇataśca",
    "K09bsu016_u:13681": " evameva saṃsāramahāsamudragatamapi sarvajñatācittotpādānarghamahāmaṇiratnaṃ praṇidhipotāropitaṃ",
    "K09bsu016_u:13682": " prathamacittotpādikabodhisattvādhyāśayasaṃtānagatamaprāptameva sarvajñatānagaraṃ",
    "K09bsu016_u:13683": " vimuktinagaraṃ praviṣṭān sarvaśrāvakapratyekabuddhakācamaṇikānabhibhavati /",
    "K09bsu016_u:13684": " tadyathāsti vaśirājaṃ nāma maṇiratnaṃ yajjambudvīpagatameva catvāriṃśadyojanasahasrasthitānāṃ candrasūryamaṇḍalānāṃ bhavanavimānapratibhāsavyūhān",
    "K09bsu016_u:13685": " evameva sarvaguṇapariśodhitaṃ sarvajñatācittotpādavaśirājamaṇiratnaṃ saṃsāragatameva",
    "K09bsu016_u:13686": " dharmadhātugaganagocarāṇāṃ tathāgatamahājñānasūryacandramasāṃ sarvabuddhaviṣayamaṇḍalapratibhāsavyūhān saṃdarśayati /",
    "K09bsu016_u:13687": " tadyathā kulaputra yāvaccandrasūryamaṇḍalāni prabhayāvabhāsayanti,",
    "K09bsu016_u:13688": " atrāntare ye keciddhanadhānyaratnajātarūparajatapuṣpagandhamālyavastraparibhogāḥ,",
    "K09bsu016_u:13689": " sarve te vaśirājamaṇiratnasya mūlyaṃ na kṣamante,",
    "K09bsu016_u:13690": " evameva yāvat tryadhvasu sarvajñajñānaṃ dharmadhātuviṣayamavabhāsayati,",
    "K09bsu016_u:13691": " atrāntare yāni kāniciddevamanuṣyasarvaśrāvakapratyekabuddhakuśalāni sāsravāṇyanāsravāṇi vā,",
    "K09bsu016_u:13692": " sarvāṇi tāni bodhicittotpādavaśirājamahāmaṇiratnasya mūlyaṃ na kṣamante /",
    "K09bsu016_u:13693": " tadyathā kulaputra asti sāgaravyūhagarbhaṃ nāma mahāmaṇiratnaṃ yatsarvamahāsāgaravyūhān saṃdarśayati,",
    "K09bsu016_u:13694": " evameva bodhicittotpādasāgaravyūhagarbhamahāmaṇiratnaṃ sarvajñajñānaviṣayasāgaravyūhaṃ saṃdarśayati /",
    "K09bsu016_u:13695": " tadyathā kulaputra cintārājamaṇiratnaṃ sthāpayitvā nāsti kiṃcitprativiśiṣṭataraṃ divyena jāmbūnadasuvarṇena,",
    "K09bsu016_u:13696": " evameva sarvajñajñānacintārājamahāmaṇiratnaṃ (Gv 401)",
    "K09bsu016_u:13697": " sthāpayitvā nāsti kiṃcitprativiśiṣṭataraṃ bodhicittotpādadivyajāmbūnadasuvarṇena /",
    "K09bsu016_u:13698": " tadyathā kulaputra nāgamaṇḍalasiddha āhituṇḍikaḥ sarvanāgoragān vaśe sthāpayati,",
    "K09bsu016_u:13699": " evameva sarvajñatācittotpādapratipattināgamaṇḍalasiddho bodhisattvāhituṇḍikaḥ sarvakleśanāgoragān vaśe sthāpayati /",
    "K09bsu016_u:13700": " tadyathā kulaputra praharaṇagṛhītaḥ śūro durgharṣo bhavati śatrumaṇḍalena,",
    "K09bsu016_u:13701": " evameva sarvajñatācittotpādapraharaṇagṛhīto bodhisattvo durgharṣo bhavati sarvakleśaśatrumaṇḍalena /",
    "K09bsu016_u:13702": " tadyathā kulaputra divyoragasāracandanasya ekacūrṇadhāraṇaṃ sāhasraṃ lokadhātuṃ gandhena spharati,",
    "K09bsu016_u:13703": " karṣapramāṇaṃ sarvatrisāhasre lokadhāturatnaparipūrṇena mūlyaṃ na kṣamate,",
    "K09bsu016_u:13704": " evameva sarvajñatācittotpādadivyoragasāracandanasyaikādhyāśayadhātuḥ sarvadharmadhātuṃ guṇagandhena spharati,",
    "K09bsu016_u:13705": " sarvaśaikṣāśaikṣapratyekabuddhacittāni cābhibhavati /",
    "K09bsu016_u:13706": " tadyathā kulaputra himavaccandanaṃ nāma mahācandanaratnaṃ sarvadāhaṃ praśamayati,",
    "K09bsu016_u:13707": " sarvaṃ cāśrayaṃ śītalīkaroti,",
    "K09bsu016_u:13708": " evameva sarvajñatācittotpādahimavaccandanaratnaṃ sarvakleśasaṃkalparāgadoṣamohadāhaṃ praśamayati,",
    "K09bsu016_u:13709": " jñānāśrayaṃ ca prahlādayati /",
    "K09bsu016_u:13710": " tadyathā kulaputra ye sumeruṃ parvatarājamupasaṃkrāmanti,",
    "K09bsu016_u:13711": " sarve te ekavarṇā bhavanti yaduta suvarṇavarṇāḥ,",
    "K09bsu016_u:13712": " evameva ye sarvajñatācittotpādasamān bodhisattvānupasaṃkrāmanti,",
    "K09bsu016_u:13713": " sarve te ekavarṇā bhavanti yaduta sarvajñatāvarṇāḥ /",
    "K09bsu016_u:13714": " tadyathā kulaputra yaḥ pāriyātrakasya kovidārasya cchavigandhaḥ pravāti,",
    "K09bsu016_u:13715": " sa sarvajambudvīpe sarvavārṣikājātisumanādīnāṃ puṣpajātīnāṃ na saṃvidyate,",
    "K09bsu016_u:13716": " evameva yo bodhisattvasya sarvajñatācittotpādabījapraṇidhivṛkṣaguṇajñānatvaco gandhaḥ pravāti,",
    "K09bsu016_u:13717": " sa sarvapratyavarakuśalamūlānāṃ sarvaśrāvakapratyekabuddhavārṣikājātisumanānāmanāsravaśīlasamādhiprajñāvimuktivimuktijñānadarśanānāṃ na saṃvidyate",
    "K09bsu016_u:13718": " tadyathā kulaputra pāriyātrakasya kovidārasya śuṅgībhūtasya veditavyaṃ bahūnāṃ puṣpaśatasahasrāṇāmāyadvāraṃ bhaviṣyatīti,",
    "K09bsu016_u:13719": " evameva sarvajñatācittotpādapāriyātrakavṛkṣasya kuśalamūlaśuṅgībhūtasya veditavyamasaṃkhyeyānāṃ devamanuṣyāṇāṃ sāsravanāsravabodhikusumāyadvāraṃ bhaviṣyatīti /",
    "K09bsu016_u:13720": " tadyathā kulaputra yaḥ ekadivasaparibhāvitasya pāriyātrakusumairvastrasya tailasya vā gandhaḥ pravāti,",
    "K09bsu016_u:13721": " sa divasatasahasraparibhāvitasya campakavārṣikāsumanābhivastrasya vā tailasya vā na saṃvidyate /",
    "K09bsu016_u:13722": " evameva ya ekajanmaparibhāvitasya sarvajñatācittasaṃtānasya bodhisattvaguṇajñānagandho daśasu dikṣu sarvabuddhapādamūleṣu pravāti,",
    "K09bsu016_u:13723": " sa kalpaśatasahasraparibhāvitānāṃ sarvaśrāvakapratyekabuddhacittānāmanāsravakuśaladharmajñānagandho na saṃvidyate /",
    "K09bsu016_u:13724": " tadyathā kulaputra asti nālīkerī nāma vṛkṣajātiḥ udyatake samudre saṃbhūtā /",
    "K09bsu016_u:13725": " sā mūlata upādāya yāvatpuṣpaphalaparyantātsarvakālaṃ sarvasattvānāṃ na kadācinnopajīvyā bhavati /",
    "K09bsu016_u:13726": " evameva mahākaruṇāpraṇidhimūlasaṃjāto bodhisattvasya prathamasarvajñatācittotpādo yāvatsaddharmasthitiparyavasānāt sadevakasya lokasya na kadācinnopajīvyo bhavati /",
    "K09bsu016_u:13727": " tadyathā kulaputra asti hāṭakaprabhāsaṃ nāma rasajātam /",
    "K09bsu016_u:13728": " tasya ekapalaṃ lohapalasahasraṃ svarṇīkaroti /",
    "K09bsu016_u:13729": " na ca tadrasapalaṃ śakyaṃ tena lohapalasahasreṇa paryādātuṃ na lohīkartum /",
    "K09bsu016_u:13730": " evameva ekasarvajñatācittotpādarasadhātuḥ kuśalamūlapariṇāmanājñānasaṃgṛhītaḥ sarvakarmakleśāvaraṇalohāni (Gv 402)",
    "K09bsu016_u:13731": " paryādāya sarvadharmān sarvajñatāvarṇān karoti /",
    "K09bsu016_u:13732": " na ca sarvajñatācittotpādarasadhātuḥ śakyaṃ sarvakarmakleśalohaiḥ saṃkleśayituṃ paryādātuṃ vā /",
    "K09bsu016_u:13733": " tadyathā kulaputra kiyatparītto 'pyagniryāvadupādānaṃ labhate tāvatīṃ jvālāṃ pramuñcati,",
    "K09bsu016_u:13734": " evameva kiyatparītto 'pi sarvajñatācittotpādāgnirārambaṇavyavakīrṇatayā yāvat saṃbhāropādānaṃ labhate,",
    "K09bsu016_u:13735": " tāvadvivardhate jñānārciḥpramocanatayā /",
    "K09bsu016_u:13736": " tadyathā kulaputra ekasmātpradīpādanekāni pradīpakoṭīśatasahasrāṇyādīpyante,",
    "K09bsu016_u:13737": " akṣaya eva pradīpo bhavatyaparyādattaḥ sarvapradīpaniryāṇaiḥ evameva ekasmātsarvajñatācittotpādapradīpādatītānāgatapratyutpannānāṃ",
    "K09bsu016_u:13738": " sarvatathāgatānāṃ sarvajñatācittotpādapradīpānāṃ dīpyamānānāmakṣaya eva sa ekaḥ sarvajñatācittotpādapradīpo",
    "K09bsu016_u:13739": " 'vabhāti aparyādattaḥ sarvajñatācittotpādapradīpaniryāṇaiḥ /",
    "K09bsu016_u:13740": " tadyathā kulaputra ekaḥ pradīpo yādṛśe gṛhe vātāyane vā praveśyate,",
    "K09bsu016_u:13741": " sahapraveśito varṣasahasrasaṃcitamapi tamondhakāraṃ vidhamati avabhāsaṃ ca karoti,",
    "K09bsu016_u:13742": " evameva ekasarvajñatācittotpādapradīpo yādṛśe sattvāśayagṛhagahane 'vidyātamondhakārānugate praveśyate,",
    "K09bsu016_u:13743": " sa sahapraveśito 'nabhilāpyakalpaśatasahasrasaṃcitamapi kleśāvaraṇatamondhakāraṃ vidhamati,",
    "K09bsu016_u:13744": " jñānālokaṃ ca saṃjanayati /",
    "K09bsu016_u:13745": " tadyathā kulaputra yādṛśī pradīpavartirbhavati tādṛśaṃ pradīpo 'vabhāsaṃ karoti,",
    "K09bsu016_u:13746": " yāvāṃśca snehasaṃcayo bhavati tāvaddīpyate /",
    "K09bsu016_u:13747": " evameva yasya bodhisattvasya yādṛśī praṇidhānavartiviśeṣatā bhavati,",
    "K09bsu016_u:13748": " tādṛśaṃ sarvajñatācittotpādapradīpo dharmadhātvavabhāsaṃ karoti /",
    "K09bsu016_u:13749": " yāvacca mahākaruṇācaryāsnehasaṃcayo bhavati,",
    "K09bsu016_u:13750": " tāvatsattvavinayakṣetraviśuddhibuddhakāryaprabhāvanā bhavati /",
    "K09bsu016_u:13751": " tadyathā kulaputra divyajāmbūnadasuvarṇālaṃkāro vaśavartino devarājasya mūrdhnāvabaddho 'saṃhāryo bhavati sarvakāmāvacarairdevaputraiḥ,",
    "K09bsu016_u:13752": " evameva pratipattiguṇapratiṣṭhitaḥ sarvajñatācittotpādadivyajāmbūnadasuvarṇālaṃkāro",
    "K09bsu016_u:13753": " 'vinivartanīyānāṃ bodhisattvānāṃ mahāpraṇidhānamūrdhnāvabaddho 'saṃhāryo bhavati",
    "K09bsu016_u:13754": " sarvabālapṛthagjanaśaikṣāśaikṣapratyekabuddhaiḥ /",
    "K09bsu016_u:13755": " tadyathā kulaputra siṃhasya mṛgarājasya nādena acirajātāḥ siṃhapotāḥ puṣyanti,",
    "K09bsu016_u:13756": " sarvamṛgāśca vilayaṃ gacchanti,",
    "K09bsu016_u:13757": " evameva tathāgatapuruṣasiṃhasya bodhicittasaṃvarṇanasarvajñatānādena prayuktena sarvādikarmikabodhisattvasiṃhapotāḥ puṣyanti buddhadharmaiḥ,",
    "K09bsu016_u:13758": " sarvopalambhasaṃniśritāśca sattvā vilayaṃ gacchanti /",
    "K09bsu016_u:13759": " tadyathā kulaputra siṃhasnāyukṛtavīṇātantrīśabdena sarvavīṇātantryaḥ saṃchidyante,",
    "K09bsu016_u:13760": " evameva pāramitāśarīratathāgatasiṃhabodhicittotpādasnāyutantrīguṇavarṇaśabdena sarvakāmaguṇarativīṇātantryaḥ saṃchidyante,",
    "K09bsu016_u:13761": " sarvaśrāvakapratyekabuddhacaryāguṇakathāśca saṃnirūdhyante /",
    "K09bsu016_u:13762": " tadyathā kulaputra gomahiṣyajākṣīrapūrṇamahāsamudre ekasiṃhadugdhabinduprakṣepeṇa sarvakṣīrāṇyapakrāmanti,",
    "K09bsu016_u:13763": " na saṃdhayati,",
    "K09bsu016_u:13764": " evameva kalpaśatasahasrasaṃcitaḥ karmakleśakṣīramahāsamudraḥ tathāgatamahāpuruṣasiṃhasarvajñatācittotpādadugdhaikabinduprakṣepeṇa sarvo 'navaśeṣaḥ kṣayaṃ gacchanti,",
    "K09bsu016_u:13765": " sarvaśrāvakapratyekabuddhavimuktayaśca na saṃtiṣṭhante,",
    "K09bsu016_u:13766": " na saṃvasati /",
    "K09bsu016_u:13767": " tadyathā kulaputra aṇḍakośādanirgatasya kalaviṅkapotasya yo nādabalaviśeṣaḥ sarvabalavegasaṃpannānāṃ himavannivāsināṃ sarvapakṣigaṇānāṃ na saṃvidyate,",
    "K09bsu016_u:13768": " evameva yaḥ saṃsārāṇḍakośagatasyādikarmikabodhisattvakalaviṅkapotasya mahākaruṇābodhicittanādabalaviśeṣaḥ sarvaśrāvakapratyekabuddhānāṃ na saṃvidyate",
    "K09bsu016_u:13769": " tadyathā kulaputra yo 'cirajātasya mahāgaruḍendrapotasya pakṣavātabalaparākramo nayanapariśuddhiguṇaśca, (Gv 403)",
    "K09bsu016_u:13770": " sa sarvaśarīrapravṛddhānāṃ tadanyeṣāṃ pakṣiṇāṃ na saṃvidyate,",
    "K09bsu016_u:13771": " evameva yaḥ prathamacittotpādikasya tathāgatamahāgaruḍendrasya kulagotrasaṃbhavasya",
    "K09bsu016_u:13772": " bodhisattvamahāgaruḍendrapotasya sarvajñatācittotpādabalaparākramo mahākaruṇādhyāśayanayanapariśuddhiguṇaśca,",
    "K09bsu016_u:13773": " sa kalpaśatasahasraniryātānāṃ sarvaśrāvakapratyekabuddhānāṃ na saṃvidyate /",
    "K09bsu016_u:13774": " tadyathā kulaputra mahāpuruṣahastagato nārācaḥ kiyaddṛḍhamapi varma nirbhinatti,",
    "K09bsu016_u:13775": " evameva dṛḍhavīryabodhisattvahastagataḥ sarvajñatācittotpādanārācaḥ sarvadṛṣṭyanuśayavarmāṇi nirbhinatti /",
    "K09bsu016_u:13776": " tadyathā kulaputra",
    "K09bsu016_u:13777": " krodhāviṣṭasya mahānagnasya yāvallalāṭe piṭakāstiṣṭhanti,",
    "K09bsu016_u:13778": " tāvadaghṛṣyo bhavati sarvajambudvīpakairmanuṣyaiḥ,",
    "K09bsu016_u:13779": " evameva mahāmaitrīmahākarūṇāviṣṭasya bodhisattvamahānagnasya yāvadadhyāśayavadane sarvajñatācittotpādapiṭakā na vigacchanti,",
    "K09bsu016_u:13780": " tāvadaghṛṣyo bhavati sarvalokadhātuparyāpannaiḥ sarvamāraiḥ sarvakarmabhiśca /",
    "K09bsu016_u:13781": " tadyathā kulaputra yaḥ śikṣitasyeṣvastrāntevāsina iṣvastrajñāne kṛtābhyāsasya śilpasthānayogabalaviśeṣaḥ,",
    "K09bsu016_u:13782": " sa sarvaśikṣitasya iṣvastrācāryasya na saṃvidyate,",
    "K09bsu016_u:13783": " evameva yaḥ sarvādikarmikasya sarvajñatābhūmyā kṛtābhyāsasya bodhisattvājāneyasya praṇidhijñānādhimukticaryābalaviśeṣaḥ,",
    "K09bsu016_u:13784": " so 'nutpāditabodhicittānāṃ sarvaśaikṣāśaikṣapratyekabuddhānāṃ ca na saṃvidyate /",
    "K09bsu016_u:13785": " tadyathā kulaputra iṣvastraṃ śikṣamāṇasya prathamaḥ padabandhayogyābhyāsaḥ pūrvaṃgamo bhavati sarveṣvastrajñānasya,",
    "K09bsu016_u:13786": " evameva bodhisattvasya sarvajñabhūmau śikṣamāṇasya prathamaṃ sarvajñatācittādhyāśayasaṃprasthānaṃ pūrvagamaṃ bhavati sarvabuddhadharmādhigamāya",
    "K09bsu016_u:13787": " tadyathā kulaputra māyākārasya māyāgataviṣayaṃ saṃdarśayamānasya prathamamantrapadasiddhyabhinirhārameva manasikurvāṇasya sarvakriyāsiddhirbhavati,",
    "K09bsu016_u:13788": " evameva bodhisattvasya sarvabuddhabodhisattvaviṣayavikurvāḥ saṃdarśayataḥ prathamacittotpādapraṇidhānābhinirhāra evotthāpako bhavati sarvabuddhabodhisattvaviṣayasya",
    "K09bsu016_u:13789": " tadyathā kulaputra sarvamāyāvidyāmantrāścārūpiṇo 'nidarśanāḥ sarvamāyānirmāṇarūpagatāni saṃdarśayanti cittotpādena,",
    "K09bsu016_u:13790": " evameva sarvajñatācittotpādaścārūpyānidarśanaḥ sarvadharmadhātuṃ viṭhapayati sarvaguṇālaṃkāravyūhaiścittotpādavaśitāmātreṇa /",
    "K09bsu016_u:13791": " tadyathā kulaputra mārjārasya sahadṛṣṭavicāramātreṇa sarvamūṣikā vilayamāpadyante,",
    "K09bsu016_u:13792": " evameva bodhisattvasya sarvajñatācittotpādādhyāśayaprayogavicāramātreṇa sarvakarmakleśā vilayamāpadyante /",
    "K09bsu016_u:13793": " tadyathā kulaputra jāmbūnadasuvarṇālaṃkāra ābaddhaḥ sarvābharaṇāni jihmīkaroti,",
    "K09bsu016_u:13794": " evameva bodhicittajāmbūnadasuvarṇālaṃkārādhyāśayāvabaddho bodhisattvaḥ sarvaśrāvakapratyekabuddhaguṇālaṃkārānabhibhavati jihmīkaroti /",
    "K09bsu016_u:13795": " tadyathā kulaputra ayaskāntarājasya kiyatparītto 'pi dhātuḥ sarvadṛḍhamāyasaṃ bandhanaṃ sphoṭayati,",
    "K09bsu016_u:13796": " evameva kiyatparītto 'pyadhyāśayotpāditaḥ sarvajñatācittotpādadhātuḥ",
    "K09bsu016_u:13797": " sarvadṛṣṭikṛtāvidyātṛṣṇābandhanāni sphoṭayati /",
    "K09bsu016_u:13798": " tadyathā kulaputra yatra yatraiva ayaskāntadhāturvicāryate,",
    "K09bsu016_u:13799": " tatra tatraiva sarvāṇītarāṇyayāṃsi palāyante,",
    "K09bsu016_u:13800": " na tiṣṭhante na saṃdadhati /",
    "K09bsu016_u:13801": " evameva yatra yatraiva sarvajñatācittotpādadhāturvicāryate kārmeṣu vā kleśeṣu vā śrāvakapratyekabuddhavimuktau vā,",
    "K09bsu016_u:13802": " tatastata eva karmakleśāḥ sarvaśrāvakapratyekabuddhavimuktayaśca palāyante na tiṣṭhanti,",
    "K09bsu016_u:13803": " na saṃdadhati /",
    "K09bsu016_u:13804": " tadyathā kulaputra makaraviddhāśritaḥ kaivartaḥ sarvodakaprāṇibhayavinirvṛto bhavatyanupaghātaśarīro makaramukhagato 'pi,",
    "K09bsu016_u:13805": " evameva adhyāśayabodhicittaviddhāśrito (Gv 404)",
    "K09bsu016_u:13806": " bodhisattvaḥ sarvasaṃsārakarmakleśabhayavinivṛtto bhavati sarvaśrāvakapratyekabuddhābhisamayāntaraprāptyanughātyo bhūtakoṭīsākṣātkriyāpraṇāśapathāpatanatayā",
    "K09bsu016_u:13807": " tadyathā kulaputra amṛtapānapītaḥ puruṣaḥ sarvaparopakramairna mriyate,",
    "K09bsu016_u:13808": " evameva sarvajñatācittotpādāmṛtapānapīto bodhisattvaḥ sarvaśrāvakabhūmiṣu na mriyate,",
    "K09bsu016_u:13809": " na coparamati bodhisattvamahākaruṇāpraṇidhānāt /",
    "K09bsu016_u:13810": " tadyathā kulaputra añjanasiddhaḥ puruṣaḥ sarvamanuṣyabhavaneṣu cānuvicarati na ca sarvamanuṣyairdṛśyate,",
    "K09bsu016_u:13811": " evameva bodhicittotpādaprajñāpraṇidhyupastabdho bodhisattvaḥ sarvamāraviṣayeṣu cānuvicarati,",
    "K09bsu016_u:13812": " sarvamāraiśca na dṛśyate /",
    "K09bsu016_u:13813": " tadyathā kulaputra mahārājasaṃniśritaḥ puruṣaḥ sarvaprākṛtajanāt na bibheti,",
    "K09bsu016_u:13814": " evameva sarvajñatācittotpādamahādharmarājasaṃniśrito bodhisattvaḥ sarvāvaraṇanivaraṇadurgatibhyo na bibheti /",
    "K09bsu016_u:13815": " tadyathā kulaputra parvatagṛheṣu sarvabhūmyantargatapānīyabhayānnāstyagnibhayam,",
    "K09bsu016_u:13816": " evameva bodhicittakuśalamūlābhiṣyanditasaṃtānasya bodhisattvasya nāsti śrāvakapratyekabuddhavimuktijñānāgnibhayam /",
    "K09bsu016_u:13817": " tadyathā kulaputra śūrasaṃniśritaḥ puruṣaḥ sarvaśatrubhyo na bibheti,",
    "K09bsu016_u:13818": " evameva sarvajñatācittotpādaśūrasaṃniśrito bodhisattvaḥ sarvaduścaritaśatrubhyo na bibheti /",
    "K09bsu016_u:13819": " tadyathā kulaputra vajrapraharaṇagṛhītaḥ śakro devendraḥ sarvāsuragaṇaṃ pramardayati,",
    "K09bsu016_u:13820": " evameva sarvajñatācittotpādadṛḍhādhyāśayavajrapraharaṇagṛhīto bodhisattvaḥ sarvamāraparapravādyasuragaṇaṃ pramardayati /",
    "K09bsu016_u:13821": " tadyathā kulaputra rasāyanopayuktaḥ puruṣo dīrghamāyuḥ pālayati na ca durbalībhavati,",
    "K09bsu016_u:13822": " evameva sarvajñatācittotpādarasāyanasaṃbhāraprayukto bodhisattvo 'saṃkhyeyān kalpān saṃsāre saṃsaranna parikhidyate,",
    "K09bsu016_u:13823": " na ca saṃsāradoṣairlipyate /",
    "K09bsu016_u:13824": " tadyathā kulaputra sarvabhaiṣajyarasasaṃprayogeṣu pānīyaṃ pūrvaṃgamaṃ na kvacidduṣyati,",
    "K09bsu016_u:13825": " evameva sarvabodhisattvacaryāpraṇidhānasaṃbhārayogeṣu sarvajñatācittotpādaḥ pūrvaṃgamo bhavati,",
    "K09bsu016_u:13826": " na kvacidduṣyati /",
    "K09bsu016_u:13827": " tadyathā kulaputra puruṣasya sarvakāryeṣu jīvitendriyaṃ pūrvaṃgamam,",
    "K09bsu016_u:13828": " evameva bodhisattvasya sarvabuddhadharmādāneṣu bodhicittaṃ pūrvaṃgamam /",
    "K09bsu016_u:13829": " tadyathā kulaputra jīvitendriyavimuktaḥ puruṣo nirupajīvyo bhavati mātāpitṛjñātivargasya sarvakarmāsamarthatvāt,",
    "K09bsu016_u:13830": " evameva sarvajñatācittotpādaviyukto bodhisattvaḥ sarvajñatāguṇanirupajīvyo bhavati sarvasattvānāṃ buddhajñānapratilambhāsamarthatvāt /",
    "K09bsu016_u:13831": " tadyathā kulaputra mahāsamudraḥ sarvaviṣairadūṣyo bhavati,",
    "K09bsu016_u:13832": " evameva sarvajñatācittotpādamahāsamudro 'dūṣyo bhavati sarvakarmakleśaśrāvakapratyekabuddhacittotpādaviṣaiḥ /",
    "K09bsu016_u:13833": " tadyathā kulaputra sūryamaṇḍalamaparyantaḥ sarvatārāvabhāsaiḥ,",
    "K09bsu016_u:13834": " evameva sarvajñatācittotpādasūryamaṇḍalamaparyāpannaṃ bhavati,",
    "K09bsu016_u:13835": " sarvaśrāvakapratyekabuddhatārānāsravaguṇānabhibhavati /",
    "K09bsu016_u:13836": " tadyathā kulaputra acirajāto rājaputro mūrdhaprāptān sarvavṛddhāmātyānabhibhavati kulābhijātyādhipatyena,",
    "K09bsu016_u:13837": " evameva acirotpāditabodhicittastathāgatadharmarājakulapratyājāta ādikarmiko bodhisattvaściracaritabrahmacaryān vṛddhaśrāvakānabhibhavati bodhicittamahākaruṇādhipatyena",
    "K09bsu016_u:13838": " tadyathā kulaputra kiyadvṛddhenāpyamātyena kiyadbālasyāpi rājakumārasya praṇipatitavyam,",
    "K09bsu016_u:13839": " na ca rājaputreṇa vṛddhāmātyasya gauravaṃ na karaṇīyam,",
    "K09bsu016_u:13840": " evameva kiyadvṛddhairapi ciracaritabrahmacaryaiḥ śrāvakapratyekabuddhairādikarmikasya bodhisattvasya avanamitavyam,",
    "K09bsu016_u:13841": " na ca bodhisattvena pratyekabuddheṣu gauravaṃ na karaṇīyam /",
    "K09bsu016_u:13842": " tadyathā kulaputra (Gv 405)",
    "K09bsu016_u:13843": " sarvāparibhūto rājaputro 'virahito rājalakṣaṇena sarvāgratāprāptairapi rājāmātyairna samo jātyadhyakṣatvāt,",
    "K09bsu016_u:13844": " evameva kiyatkarmakleśopādānaparibhūta ādikarmiko bodhisattvaḥ",
    "K09bsu016_u:13845": " sarvajñatācittotpādalakṣaṇenāvirahitaḥ sarvāgraprāptairapi sarvaśrāvakapratyekabuddhairna samo buddhakulādhipatyādhyakṣatvāt /",
    "K09bsu016_u:13846": " tadyathā kulaputra pariśuddhamaṇiratnaṃ cakṣustimiradoṣeṇāpariśuddhamityābhāsamāgacchati,",
    "K09bsu016_u:13847": " evameva prakṛtipariśuddhaṃ sarvajñatācittotpādaratnaṃ sattvā aśraddhānayanājñānatimiradoṣeṇāpariśuddhamiti saṃjānanti /",
    "K09bsu016_u:13848": " tadyathā kulaputra sarvavidyauṣadhisaṃgrahasaṃprayukto bhaiṣajyavigraho darśanasparśanasaṃvāsanaiḥ sattvānāṃ vyādhīn śamayati,",
    "K09bsu016_u:13849": " evameva sarvakuśalamūlopacayaprajñopāyavidyauṣadhisaṃgṛhītaṃ bodhicittasaṃprayuktaṃ",
    "K09bsu016_u:13850": " bodhisattvapraṇidhijñānaśarīraṃ śravaṇadarśanasaṃvāsanānusmṛtiprayogena sattvānāṃ",
    "K09bsu016_u:13851": " kleśavyādhīn praśamati /",
    "K09bsu016_u:13852": " tadyathā kulaputra haṃsalakṣaṇaṃ vastraṃ sarvakardamadoṣairna kliśyate,",
    "K09bsu016_u:13853": " evameva bodhicittotpādahaṃsalakṣaṇavastraṃ saṃsārakleśakardamadoṣairna kliśyate /",
    "K09bsu016_u:13854": " tadyathā kulaputra mūrdhaśalyasaṃgṛhīto dāruvigraho na vikīryate,",
    "K09bsu016_u:13855": " sarvakriyāścānubhavati,",
    "K09bsu016_u:13856": " evameva bodhicittotpādapraṇidhimūrdhaśalyasaṃgṛhītaṃ sarvajñatāpraṇidhijñānaśarīraṃ bodhisattvakriyāsamarthaṃ bhavati,",
    "K09bsu016_u:13857": " na ca vikīryate sarvajñatāpraṇidhiśarīratvāt /",
    "K09bsu016_u:13858": " tadyathā kulaputra śalyavimuktaṃ yantramakāryasamarthaṃ bhavati tānyeva dārupratyaṅgāni,",
    "K09bsu016_u:13859": " evameva sarvajñatācittotpādādhyāśayaviyukto bodhisattvo buddhadharmapariniṣpādanāsamartho bhavati,",
    "K09bsu016_u:13860": " evaṃ ca te bodhyaṅgasaṃbhārāḥ /",
    "K09bsu016_u:13861": " tadyathā kulaputra rājñaścakravartino hastigarbhaṃ nāma kālāgaruratnam /",
    "K09bsu016_u:13862": " tena saha dhūpitamātraḥ sarvarājñaścaturaṅgabalakāyo vihāyase tiṣṭhati /",
    "K09bsu016_u:13863": " evameva sarvajñatācittotpādāgarudhūpitāni bodhisattvasya kuśalamūlāni sarvatraidhātukavyativṛttāni bhavanti asaṃskṛtasarvatathāgatajñānagaganagocaraparyavasānāni",
    "K09bsu016_u:13864": " tadyathā kulaputra vajraṃ netarādratnākarādutpadyate 'nyatra vajrākarātsuvarṇākarādvā,",
    "K09bsu016_u:13865": " evameva vajropamaḥ sarvajñatācittotpādaḥ /",
    "K09bsu016_u:13866": " sa netarātsattvāśayakuśalamūlaratnākarādutpadyate 'nyatra sattvaparitrāṇamahākaruṇāvajrākarāt sarvajñajñānādhyālambanamahāsuvarṇākarādvā /",
    "K09bsu016_u:13867": " tadyathā kulaputra astyamūlā nāma vṛkṣajātiḥ /",
    "K09bsu016_u:13868": " tasya mūlapratiṣṭhānaṃ nopalabhyate sarvaśākhāpatrapalāśasaṃkusumitā ca vṛkṣeṣu jālībhūtā ca saṃdṛśyate,",
    "K09bsu016_u:13869": " evameva sarvajñatācittotpādasya mūlapratiṣṭhānaṃ nopalabhyate,",
    "K09bsu016_u:13870": " sarvapuṇyajñānābhijñāsaṃkusumitaścasa sarvalokopapattiṣu mahāpraṇidhānajālībhūtaḥ saṃdṛśyate /",
    "K09bsu016_u:13871": " tadyathā kulaputra vajraṃ netare bhājane tiṣṭhacchobhate,",
    "K09bsu016_u:13872": " nāpi cchidraśuṣirabhājanena śakyaṃ saṃdhārayitumanyatra acchidrabhāja 'nena,",
    "K09bsu016_u:13873": " evameva sarvajñatācittotpādavajraṃ na hīnādhimuktikeṣu sattvabhājaneṣu matsariṣu duḥśīleṣu vyāpannacitteṣu kusīdeṣu muṣitasmṛtiṣu duḥprajñeṣu",
    "K09bsu016_u:13874": " nādhyāśayavipannacalācalabuddhisarvabhājanena śakyaṃ saṃdhārayitumanyatra bodhisattvādhyāśayaratnabhājanena /",
    "K09bsu016_u:13875": " tadyathā kulaputra vajraṃ sarvaratnāni nirvidhyāti,",
    "K09bsu016_u:13876": " evameva sarvajñatācittotpādavajraṃ sarvadharmaratnāni nirvidhyati /",
    "K09bsu016_u:13877": " tadyathā vajraṃ sarvaśailāni bhinatti,",
    "K09bsu016_u:13878": " evameva sarvajñatācittotpādavajraṃ sarvadṛṣṭigataśailāni bhinatti /",
    "K09bsu016_u:13879": " tadyathā kulaputra bhinnamapi vajraratnaṃ sarvaratnaprativiśiṣṭaṃ suvarṇālaṃkāramabhibhavati,",
    "K09bsu016_u:13880": " evameva āśayavipattibhinnamapi sarvajñatācittotpādavajraratnaṃ sarvaśrāvakapratyekabuddhaguṇasuvarṇālaṃkārānabhibhavati /",
    "K09bsu016_u:13881": " (Gv 406) tadyathā kulaputra bhinnamapi vajraratnaṃ sarvadāridryaṃ vinivartayati,",
    "K09bsu016_u:13882": " evameva pratibhinnamapi sarvajñatācittotpādavajraratnaṃ sarvasaṃsāradāridryaṃ vinivartayati /",
    "K09bsu016_u:13883": " tadyathā kulaputra kiyatparītto 'pi vajradhātuḥ sarvamaṇipāṣāṇabhedalakṣaṇaḥ,",
    "K09bsu016_u:13884": " evameva kiyatparīttārambaṇaprasṛto 'pi sarvajñatācittotpādavajradhātuḥ sarvājñānabhedalakṣaṇaḥ /",
    "K09bsu016_u:13885": " tadyathā kulaputra vajraratnaṃ na prākṛtajanahastagataṃ bhavati,",
    "K09bsu016_u:13886": " evameva sarvajñatācittotpādavajraratnaṃ",
    "K09bsu016_u:13887": " na prākṛtādhyāśayānāmitvarakuśalamūlānāṃ devamanuṣyāṇāṃ hastagataṃ bhavati /",
    "K09bsu016_u:13888": " tadyathā kulaputra ratnaparīkṣānabhijñaḥ puruṣo vajramaṇiratnaguṇānajānan nāsya guṇaviśeṣamanubhavati,",
    "K09bsu016_u:13889": " evameva duṣprajñajātīyaḥ puruṣapudgalo bodhisattvacittamahāprajñāvajraratnaguṇānabhijño nāsya guṇaviśeṣamanubhavati /",
    "K09bsu016_u:13890": " tadyathā kulaputra vajraṃ na śakyaṃ jarayitum,",
    "K09bsu016_u:13891": " evameva sarvajñatāhetubhūtaṃ bodhicittotpādavajraṃ na śakyaṃ jarayitum /",
    "K09bsu016_u:13892": " tadyathā kulaputra vajraṃ mahāpraharaṇaṃ na śakyaṃ mahānagnenāpi saṃdhārayitumanyatra mahānārāyaṇasthāmabalavegena,",
    "K09bsu016_u:13893": " evameva sarvajñatācittotpādamahāvajrapraharaṇaṃ na śakyaṃ sarvaśrāvakapratyekabuddhamahānagnairapi",
    "K09bsu016_u:13894": " saṃdhārayitumanyatra sarvajñatāhetubalopastabdhāpramāṇakuśalamūlamahānārāyaṇasthāmaprativiśiṣṭairmahāvabhāsaprāptairmahābodhisattvaiḥ /",
    "K09bsu016_u:13895": " tadyathā kulaputra yatra sarvapraharaṇāni na prasahante tatra vajraṃ prasahate,",
    "K09bsu016_u:13896": " na pratihanyate,",
    "K09bsu016_u:13897": " evameva yatra sarvaśrāvakapratyekabuddhapraṇidhijñānapraharaṇāni na prasahante sattvaparipākavinaye vā tryadhvakalpacaryāduḥkhasaṃvāse vā,",
    "K09bsu016_u:13898": " tatra sarvajñatācittotpādamahāvajrapraharaṇagṛhīto bodhisattvo 'parikhinnamānasaḥ prasahate,",
    "K09bsu016_u:13899": " na pratihanyate /",
    "K09bsu016_u:13900": " tadyathā kulaputra vajraṃ na śakyaṃ kenacitpṛthivī pradeśena saṃdhārayitumanyatra vajratalena,",
    "K09bsu016_u:13901": " evameva sarvaśrāvakapratyekabuddhairbodhisattvaniryāṇapraṇidhānasaṃbhāravajraṃ na śakyaṃ saṃdhārayitumanyatrādhyāśayabodhicittotpādavajradṛḍhapṛthivītalena",
    "K09bsu016_u:13902": " tadyathā kulaputra dṛḍhavajratalācchidrabhājanatvānmahāsamudre pānīyaṃ na visarati,",
    "K09bsu016_u:13903": " evameva bodhisattvavajrācchidradṛḍhatalapariṇāmanāpratiṣṭhitāni bodhisattvasya kuśalamūlāni na kṣīyante sarvabhavopapattiṣu /",
    "K09bsu016_u:13904": " tadyathā kulaputra vajratalapratiṣṭhitā mahāpṛthivī na vidīryate na saṃsīdati,",
    "K09bsu016_u:13905": " evameva bodhicittotpādavajradṛḍhatalapratiṣṭhitāni bodhisattvapraṇidhānāni sarvatraidhātuke na vidīryante na saṃsīdanti /",
    "K09bsu016_u:13906": " tadyathā kulaputra vajramudakena na klidyate,",
    "K09bsu016_u:13907": " evameva bodhicittotpādavajraṃ sarvakarmakleśodakena sarvakarmasaṃvāsairna klidyate na svidyate /",
    "K09bsu016_u:13908": " tadyathā kulaputra vajraṃ sarvāgnidāhairna dahyate na saṃtapyate,",
    "K09bsu016_u:13909": " evameva sarvajñatācittotpādavajraṃ sarvasaṃsāraduḥkhāgnidāhairna dahyate,",
    "K09bsu016_u:13910": " sarvakleśāgnitāpairna saṃtapyate /",
    "K09bsu016_u:13911": " tadyathā kulaputra tathāgatānāmarhatāṃ samyaksaṃbuddhānāṃ bodhimaṇḍe",
    "K09bsu016_u:13912": " niṣīdatāṃ māraṃ yodhayatāṃ sarvajñatābhisaṃbuddhamānānāṃ nānyena pṛthivīpradeśena śakyamāsanaṃ saṃdhārayitumanyatra trisāhasramahāsāhasravajranābhidharaṇitalena,",
    "K09bsu016_u:13913": " evameva bodhisattvānāmanuttarāyāṃ samyaksaṃbodhau praṇidadhatāṃ caryāṃ caratāṃ pāramitāḥ",
    "K09bsu016_u:13914": " paripūrayatāṃ kṣāntimavakrāmatāṃ bhūmiṃ pratilabhamānānāṃ kuśalamūlāni pariṇāmayatāṃ",
    "K09bsu016_u:13915": " vyākaraṇaṃ saṃpratīcchatāṃ sarvabodhisattvamārgasaṃbhāramupastambhayatāṃ sarvatathāgatānāṃ",
    "K09bsu016_u:13916": " mahādharmameghān saṃdhārayatāṃ te mahākuśalamūlabalādhānavegā nānyena cittena śakyāḥ",
    "K09bsu016_u:13917": " saṃdhārayitumanyatra sarvapraṇidhānajñānavajradṛḍhanābhinā sarvajñatācittotpādena /",
    "K09bsu016_u:13918": " iti hi (Gv 407) kulaputra ebhiśca anyaiśca apramāṇairyāvadanabhilāpyānabhilāpyairguṇaviśeṣaiḥ samanvāgataḥ sarvajñatācittotpādaḥ /",
    "K09bsu016_u:13919": " te 'pi sattvā evaṃguṇadharmasamanvāgatā bhūtāśca bhaviṣyanti ca,",
    "K09bsu016_u:13920": " yairanuttarāyāṃ samyaksaṃbodhau cittānyutpāditāni /",
    "K09bsu016_u:13921": " tasmāttarhi kulaputra sulabdhāste lābhāḥ,",
    "K09bsu016_u:13922": " yastvamanuttarāyāṃ samyaksaṃbodhau cittamutpādya bodhisattvacaryāṃ parimārgasi eṣāṃ guṇānāṃ pratilābhāya //",
    "K09bsu016_u:13923": " api ca kulaputra yadvadasi - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:13924": " kathaṃ pratipattavyamiti /",
    "K09bsu016_u:13925": " gaccha kulaputra,",
    "K09bsu016_u:13926": " asya vairocanavyūhālaṃkāragarbhasya mahākūṭāgārasya abhyantaraṃ praviśya vyavalokaya /",
    "K09bsu016_u:13927": " atra jñāsyasi yathā bodhisattvacaryāyāṃ śikṣitavyam,",
    "K09bsu016_u:13928": " śikṣamāṇasya ca yādṛśī guṇapariniṣpattirbhavati //",
    "K09bsu016_u:13929": " atha khalu sudhanaḥ śreṣṭhidārako maitreyaṃ bodhisattvaṃ pradakṣiṇīkṛtvā evamāha - vivṛṇu ārya asya kūṭāgārasya dvāram /",
    "K09bsu016_u:13930": " pravekṣyāmi /",
    "K09bsu016_u:13931": " atha khalu maitreyo bodhisattvo vairocanavyūhālaṃkāragarbhasya kūṭāgārasya dvāramūlamupasaṃkramya dakṣiṇena pāṇinā acchaṭāśabdamakārṣīt /",
    "K09bsu016_u:13932": " tasya dvāraṃ vivṛtamabhūt /",
    "K09bsu016_u:13933": " sa āha - praviśa kulaputra etatkūṭāgāram /",
    "K09bsu016_u:13934": " atha khalu sudhanaḥ śreṣṭhidārakaḥ paramāścaryaprāptastatkūṭāgāraṃ prāviśat /",
    "K09bsu016_u:13935": " tasya samanantarapraviṣṭasya taddvāraṃ saṃvṛtamabhūt /",
    "K09bsu016_u:13936": " so 'drākṣīt taṃ kūṭāgāraṃ vipulavistīrṇaṃ bahuyojanaśatasahasravistīrṇaṃ gaganatalāpramāṇaṃ",
    "K09bsu016_u:13937": " samantādākāśadhātuvipulam asaṃkhyeyacchatradhvajapatākālaṃkāram asaṃkhyeyaratnālaṃkāram /",
    "K09bsu016_u:13938": " asaṃkhyeyamuktāhārapralambitālaṃkāram asaṃkhyeyaratnahārapralambitālaṃkāram asaṃkhyeyalohitamuktāhārapralambitālaṃkāram",
    "K09bsu016_u:13939": " asaṃkhyeyasiṃhamuktāhārapralambitālaṃkāram asaṃkhyeyasiṃhadhvajālaṃkāram asaṃkhyeyacandrārdhacandrālaṃkāram",
    "K09bsu016_u:13940": " asaṃkhyeyavicitrapaṭṭadāmābhipralambitālaṃkāram asaṃkhyeyavividhapaṭṭapaṭṭālaṃkāram",
    "K09bsu016_u:13941": " asaṃkhyeyamaṇijālaprabhālaṃkāram asaṃkhyeyahemajālālaṃkāram asaṃkhyeyaratnapaṭṭālaṃkāram",
    "K09bsu016_u:13942": " asaṃkhyeyaratnasuvarṇasūtrapratyuptālaṃkāram asaṃkhyeyaghaṇṭāmadhuranirghoṣālaṃkāram",
    "K09bsu016_u:13943": " asaṃkhyeyaratnakiṅkiṇījālasamīritamanojñaśabdālaṃkāram asaṃkhyeyadivyapuṣpaughābhipravarṣaṇālaṃkāram",
    "K09bsu016_u:13944": " asaṃkhyeyadivyamālyadāmābhipralambitālaṃkāram asaṃkhyeyagandhaghaṭikānirdhūpitopacārālaṃkāram",
    "K09bsu016_u:13945": " asaṃkhyeyasuvarṇacūrṇasaṃpravarṣaṇālaṃkāram asaṃkhyeyaharmyajālālaṃkāram asaṃkhyeyagavākṣālaṃkāram",
    "K09bsu016_u:13946": " asaṃkhyeyatoraṇālaṃkāram asaṃkhyeyaniryūhālaṃkāram asaṃkhyeyādarśamaṇḍalaṃkāram asaṃkhyeyaratneṣṭakānicitālaṃkāram",
    "K09bsu016_u:13947": " asaṃkhyeyaratnabhittyalaṃkāram asaṃkhyeyasthūṇālaṃkāram asaṃkhyeyaratnavastrameghālaṃkāram",
    "K09bsu016_u:13948": " asaṃkhyeyaratnavṛkṣālaṃkāram asaṃkhyeyaratnavedikālaṃkāram asaṃkhyeyaratnapathālaṃkāram",
    "K09bsu016_u:13949": " asaṃkhyeyaratnacchadanasarvavyūhālaṃkāram asaṃkhyeyabhūmitalapratiṣṭhānavicitravyūhālaṃkāram",
    "K09bsu016_u:13950": " asaṃkhyeyaratnanicitaprāsādālaṃkāram asaṃkhyeyaratnāsanālaṃkāram asaṃkhyeyamaṇikanyālaṃkāram",
    "K09bsu016_u:13951": " asaṃkhyeyaratnapaṭṭasaṃstṛtacaṃkramālaṃkāram asaṃkhyeyajāmbūnadasuvarṇavarṇakadalīstambhasuvibhaktālaṃkāram",
    "K09bsu016_u:13952": " asaṃkhyeyasarvaratnavigrahālaṃkāram asaṃkhyeyabodhisattvātmabhāvālaṃkāram asaṃkhyeyapakṣigaṇavicitramanojñarutānuravitālaṃkāram",
    "K09bsu016_u:13953": " asaṃkhyeyaratnapadmālaṃkāram asaṃkhyeyaratnayaṣṭisaṃdhāraṇālaṃkāram asaṃkhyeyapuṣkariṇyalaṃkāram",
    "K09bsu016_u:13954": " asaṃkhyeyapuṇḍarīkālaṃkāram",
    "K09bsu016_u:13955": " (Gv 408) asaṃkhyeyaratnasopānālaṃkāram asaṃkhyeyaratnavāmakaviracanālaṃkāram asaṃkhyeyavicitraratnanicitabhūmyalaṃkāram",
    "K09bsu016_u:13956": " asaṃkhyeyamahāmaṇiratnaprabhāpramuktālaṃkāram asaṃkhyeyasarvaratnavyūhālaṃkāram asaṃkhyeyaguṇavarṇasamuditālaṃkāram /",
    "K09bsu016_u:13957": " tasya ca mahākūṭāgārasya abhyantare tadanyāni kūṭāgāraśatasahasrāṇyevaṃrūpavyūhālaṃkṛtānyevāpaśyat",
    "K09bsu016_u:13958": " asaṃkhyeyaratnacchatradhvajapatākālaṃkārāṇi yāvadasaṃkhyeyaguṇavarṇasamuditālaṃkārāṇi ca /",
    "K09bsu016_u:13959": " tāni kūṭāgārāṇi vipulavistīrṇānyapramāṇākāśakośabhūtānyapaśyat samantāt suvibhaktāni /",
    "K09bsu016_u:13960": " te cāsya kūṭāgāravyūhā anyonyāsaṃbhinnā anyonyāmaitrībhūtā anyonyāsaṃkīrṇāḥ pratibhāsayogena ābhāsamagaman ekasminnārambaṇe /",
    "K09bsu016_u:13961": " yathā ca ekasminnārambaṇe,",
    "K09bsu016_u:13962": " tathā śeṣasarvārambaṇeṣu //",
    "K09bsu016_u:13963": " atha khalu sudhanaḥ śreṣṭhidārako vairocanavyūhālaṃkāragarbhasya mahākūṭāgārasya",
    "K09bsu016_u:13964": " idamevaṃrūpamacintyaviṣayavikurvitaṃ dṛṣṭvā atulaprītivegavivardhitena mahāharṣaprāmodyena",
    "K09bsu016_u:13965": " abhiṣyanditakāyacittaḥ sarvasaṃjñāgatavidhūtamānasaḥ sarvāvaraṇavivartitacittaḥ sarvamohavigato",
    "K09bsu016_u:13966": " 'saṃpramoṣadivyanayanaḥ sarvaśabdāsaṅgasmṛtivijñaptiśrotraḥ sarvamanasikāravikṣepavigato",
    "K09bsu016_u:13967": " 'nāvaraṇavimokṣanayanānusaraṇabuddhiḥ sarvadiksrotobhimukhena kāyapraśamena sarvārambaṇānāvaraṇasaṃpreṣitacakṣuḥ",
    "K09bsu016_u:13968": " sarvatrānugatena abhinirhārabalena sarvaśarīreṇa praṇipatitaḥ //",
    "K09bsu016_u:13969": " samanantarapraṇipatitamātraśca sudhanaḥ śreṣṭhidārako maitreyasya bodhisattvasya adhiṣṭhānabalena sarveṣu teṣu kūṭāgāreṣvabhyantarapraviṣṭamātmānaṃ saṃjānīte sma /",
    "K09bsu016_u:13970": " teṣu ca sarvakūṭāgāreṣu vividhavaimātryagatānyacintyaviṣayavikurvitānyadrākṣīt /",
    "K09bsu016_u:13971": " kvacitkūṭāgāre yatra maitreyeṇa bodhisattvena prathamaṃ praṇidhānacittamutpāditamanuttarāyāṃ samyaksaṃbodhau,",
    "K09bsu016_u:13972": " yannāmagotropapannena yena kuśalamūlena yayā samādāpanayā yena kalyāṇamitrasaṃcodanena",
    "K09bsu016_u:13973": " yadāyuḥpramāṇena yannāmake kalpe yatratathāgate yadvyūhe yādṛśyāṃ parṣadi yādṛśena",
    "K09bsu016_u:13974": " praṇidhānaviśeṣābhinirhāreṇa,",
    "K09bsu016_u:13975": " tatsarvamadrākṣīt,",
    "K09bsu016_u:13976": " saṃjānīte anusarati /",
    "K09bsu016_u:13977": " yāvacca teṣāṃ sattvānāṃ tasya ca tathāgatasya tena samayenāyuḥpramāṇamabhūt,",
    "K09bsu016_u:13978": " tāvatkāle tasya tathāgatasya pādamulagatamātmānaṃ saṃjānīte sma /",
    "K09bsu016_u:13979": " tāṃ ca sarvāṃ kriyāmapaśyat //",
    "K09bsu016_u:13980": " kvacitkūṭāgāre yatra maitreyeṇa bodhisattvena prathamo maitrasamādhiḥ pratilabdhaḥ,",
    "K09bsu016_u:13981": " yata upādāya asya maitreya iti saṃjñodapādi tadadrākṣīt /",
    "K09bsu016_u:13982": " kvacidyatra caryāḥ cīrṇāḥ,",
    "K09bsu016_u:13983": " kvacidyatra pāramitāḥ paripūritāḥ,",
    "K09bsu016_u:13984": " kvacidyatra kṣāntiravatīrṇā,",
    "K09bsu016_u:13985": " kvacidyatra bhūmiravakrāntā,",
    "K09bsu016_u:13986": " kvacidyatra buddhakṣetravyūhāḥ parigṛhītāḥ,",
    "K09bsu016_u:13987": " kvacidyatra tathāgataśāsanaṃ saṃdhāritam,",
    "K09bsu016_u:13988": " kvacidyatra anutpattikeṣu dharmeṣu kṣāntiḥ pratilabdhā,",
    "K09bsu016_u:13989": " kvacidyatra vyākṛto 'nuttarāyāṃ samyaksaṃbodhau,",
    "K09bsu016_u:13990": " yathā vyākṛto yena vyākṛto yāvaccireṇa ca vyākṛtastatsarvamadrākṣīt /",
    "K09bsu016_u:13991": " sa kvacitkūṭāgāre maitreyaṃ bodhisattvaṃ cakravartirājabhūtaṃ sattvān daśasu kuśaleṣu karmapatheṣu pratiṣṭhāpayamānamapaśyat /",
    "K09bsu016_u:13992": " kvacillokapālabhūtaṃ sarvalokahitasukhaṃ sattvānāmupasaṃharamāṇam,",
    "K09bsu016_u:13993": " kvacicchakrabhūtaṃ kāmaguṇaratiṃ sattvānāṃ vinivartayamānam,",
    "K09bsu016_u:13994": " kvacidbrahmabhūtaṃ dhyānāpramāṇaratiṃ sattvānāṃ saṃvarṇayamānam,",
    "K09bsu016_u:13995": " kvacitsuyāmadevādhipatibhūtamapramāṇaguṇān sattvānāṃ saṃvarṇayamānam,",
    "K09bsu016_u:13996": " kvacit saṃtuṣitadeveśvarabhūtamekajātipratibaddhabodhisattvaguṇānudbhāvayamānam, (Gv 409)",
    "K09bsu016_u:13997": " kvacitsunirmitadevarājabhūtaṃ sarvabodhisattvanirmāṇavyūhaṃ devaparṣadi saṃdarśayamānam,",
    "K09bsu016_u:13998": " kvacidvaśavartidevarājabhūtaṃ sarvadharmavaśavartitāṃ devānāṃ saṃprakāśayamānam,",
    "K09bsu016_u:13999": " kvacinmāratvaṃ kārayamāṇam,",
    "K09bsu016_u:14000": " sarvasaṃpattyanityatāṃ devānāṃ deśayamānam,",
    "K09bsu016_u:14001": " kvacidasurendrabhavanopapannaṃ sarvamānamadadarpaprahāṇāya mahājñānasāgaravigāhanāya",
    "K09bsu016_u:14002": " dharmajñānasāgaravigāhanāya dharmajñānamāyāpratilambhāya asuraparṣadi dharmaṃ deśayamānamapaśyat /",
    "K09bsu016_u:14003": " kvacitkūṭāgāre yamalokamadrākṣīt /",
    "K09bsu016_u:14004": " tatra maitreyaṃ bodhisattvaṃ prabhayā mahānarakānavabhāsya narakopapannānāṃ sattvānāṃ sarvanirayaduḥkhaṃ praśamayamānamadrākṣīt /",
    "K09bsu016_u:14005": " kvacitkūṭāgāre pretabhavanamadrākṣīt /",
    "K09bsu016_u:14006": " tatra maitreyaṃ bodhisattvaṃ pretabhavanopapannānāṃ sattvānāṃ vipulamannapānamupasaṃhṛtya kṣutpipāsāṃ praśamayamānamadrākṣīt /",
    "K09bsu016_u:14007": " kvacitkūṭāgāre tiryagyonau vividhopapatyāyatanavimātratayā tiryagyonigatān sattvān vinayantamadrākṣīt /",
    "K09bsu016_u:14008": " kvacitkūṭāgāre mahārājikadevaparṣadi lokapālānāṃ dharmaṃ deśayamānamapaśyat /",
    "K09bsu016_u:14009": " kacicchakradevarājaparṣadi kvacitsuyāmadevarājaparṣadi kvacitsaṃtuṣitadevarājaparṣadi",
    "K09bsu016_u:14010": " kvacitsunirmitadevarājaparṣadi kvacidvaśavartidevarājaparṣadi kvacitkūṭāgāre brahmendraparṣadi",
    "K09bsu016_u:14011": " maitreyaṃ bodhisattva mahābrahmabhūtaṃ dharmaṃ deśayamānapaśyat /",
    "K09bsu016_u:14012": " kvacinnāgamahoragaparṣadi kvacidyakṣarākṣasaparṣadi kvacidgandharvakinnaraparṣadi",
    "K09bsu016_u:14013": " kvacidasuradānavendraparṣadi kvacinmahoragendraparṣadi kvacinmanuṣyendraparṣadi kvacitkūṭāgāre",
    "K09bsu016_u:14014": " devanāgayakṣagandharvāsuragaruḍakinnaramahoragamanuṣyāmanuṣyaparṣadi maitreyaṃ bodhisattvaṃ",
    "K09bsu016_u:14015": " dharmaṃ deśayamānamapaśyat /",
    "K09bsu016_u:14016": " kvacicchrāvakaparṣadi kvacitpratyekabuddhaparṣadi kvacidbodhisattvaparṣadi kvacitkūṭāgāre",
    "K09bsu016_u:14017": " prathamacittotpādikānāmādikarmikāṇāṃ bodhisattvānāṃ maitreyaṃ bodhisattvaṃ dharmaṃ",
    "K09bsu016_u:14018": " deśayamānamapaśyat /",
    "K09bsu016_u:14019": " kvaciccaryāpratipannānāṃ kvacitkṣāntipratilabdhānāmavinivartanīyānāṃ kvacidekajātipratibaddhānāmabhiṣekaprāptānāṃ",
    "K09bsu016_u:14020": " kvacitkūṭāgāre prathamabhūmisthitānāṃ bodhisattvānāṃ bhūmivaiśeṣikatāṃ saṃvarṇayamānamapaśyat /",
    "K09bsu016_u:14021": " kvacidyāvaddaśabhūmisthitairbodhisattvaiḥ saha maitreyaṃ bodhisattvaṃ sarvabhūmivaiśeṣikatāṃ saṃgāyantamapaśyat /",
    "K09bsu016_u:14022": " kvacitsarvapāramitāparipūraye 'pramāṇatāṃ kvacitsarvaśikṣābhimukhāvatārasamatāṃ kvacitsamādhimukhapraveśavistīrṇatāṃ",
    "K09bsu016_u:14023": " kvacidvimokṣanayagambhīratāṃ kvacicchāntadhyānasamādhisamāpattyabhijñāviṣayaspharaṇatāṃ",
    "K09bsu016_u:14024": " kvacidbodhisattvacaryāvinayopāyamukhapraveśatāṃ kvacitpraṇidhānābhinirhāravistīrṇatāṃ",
    "K09bsu016_u:14025": " kvacitkūṭāgāre maitreyaṃ bodhisattvaṃ caṃkramābhiyuktaṃ sabhāgacaritairbodhisattvaiḥ",
    "K09bsu016_u:14026": " sārdhaṃ lokahitakriyārthaṃ vividhaśilpaśānaśāstraviśeṣāṃ sarvasattvahitasukhādhānopasaṃhitatāṃ",
    "K09bsu016_u:14027": " saṃgāyamānamapaśyat /",
    "K09bsu016_u:14028": " kvacidekajātipratibaddhairbodhisattvaiḥ sārdhaṃ sarvabuddhajñānābhiṣekamukhaṃ saṃgāyantamapaśyat /",
    "K09bsu016_u:14029": " kvacitkūṭāgāre maitreyaṃ bodhisattvaṃ caṃkramābhiyuktaṃ varṣaśatasahasrairanikṣiptadhuramapaśyat /",
    "K09bsu016_u:14030": " kvaciduddeśasvādhyāyaprayuktaṃ kvaciddharmamukhapratyavekṣaṇaprayuktaṃ kvaciddharmasaṃgāyanaprayuktaṃ",
    "K09bsu016_u:14031": " kvaciddharmalekhanaprayuktaṃ kvacinmaitrīsamādhisamāpannaṃ kvacitsarvadhyānāpramāṇāni",
    "K09bsu016_u:14032": " samāpannaṃ kvacisarvakṛtsnāyatanavimokṣasamāpannaṃ kvacitkūṭāgāre bodhisattvābhijñābhinirhāraprayogasamādhisamāpannaṃ",
    "K09bsu016_u:14033": " maitreyaṃ bodhisattvamapaśyat //",
    "K09bsu016_u:14034": " (Gv 410)",
    "K09bsu016_u:14035": " kvacitkūṭāgāre nirmāṇavatīṃ bodhisattvasamādhiṃ samāpannān bodhisattvānapaśyat /",
    "K09bsu016_u:14036": " teṣāṃ ca sarvaśarīraromamukhebhyaḥ sarvanirmāṇameghānniścarato 'paśyat /",
    "K09bsu016_u:14037": " keṣāṃcitsarvaromamukhebhyo devanikāyameghānniścarato 'paśyat /",
    "K09bsu016_u:14038": " keṣāṃcinnāgayakṣagandharvāsuragaruḍakinnaramahoragaśakrabrahmalokapālacakravartimeghān",
    "K09bsu016_u:14039": " keṣāṃcitkoṭṭarājameghān keṣāṃcidrājakumārameghān keṣāṃcicchreṣṭhyamātyagṛhapatimeghān",
    "K09bsu016_u:14040": " keṣāṃcicchrāvakapratyekabuddhabodhisattvameghān keṣāṃcittathāgatakāyameghān keṣāṃcitsarvaśarīraromamukhebhyo",
    "K09bsu016_u:14041": " 'pramāṇān sarvasattvanirmāṇameghānniścarato 'paśyat /",
    "K09bsu016_u:14042": " keṣāṃcitsarvaromamukhebhyo vividhāni dharmamukhāni niścaramāṇānyaśrauṣīt - yaduta",
    "K09bsu016_u:14043": " bodhisattvaguṇavarṇamukhāni dānapāramitāmukhāni śīlakṣāntivīryadhyānaprajñopāyapraṇidhānabalajñānapāramitāmukhāni",
    "K09bsu016_u:14044": " saṃgrahavastudhyānāpramāṇasamādhisamāpattyabhijñāvidyādhāraṇīpratibhānasatyapratisaṃvicchamathavipaśyanāvimokṣamukhapratītyasamutpādapratiśaraṇadharmoddānasmṛtyupasthānasamyakprahāṇarddhipādendriyabalabodhyaṅgamārgaśrāvakayānakathāpratyekabuddhayānakathāmahāyānakathābhūmikṣānticaryāpraṇidhānamukhāni",
    "K09bsu016_u:14045": " evaṃ sarvadharmamukhapraveśaśabdānniścarato 'śrauṣīt /",
    "K09bsu016_u:14046": " kvacitkūṭāgāre tathāgataparṣanmaṇḍalasaṃnipātānadrākṣīt /",
    "K09bsu016_u:14047": " teṣāṃ ca tathāgatānāṃ nānāvimātratāṃ janmakulavimātratāṃ kāyavyūhāpramāṇavimātratāmāyurvimātratāṃ",
    "K09bsu016_u:14048": " kṣetravimātratāṃ kalpavimātratāṃ dharmadeśanāvimātratāṃ nirmāṇamukhavimātratāṃ saddharmasthitivimātratāṃ",
    "K09bsu016_u:14049": " yāvadaśeṣasarvākāraparṣanmaṇḍalavimātratāmadrākṣīt //",
    "K09bsu016_u:14050": " madhye ca vairocanavyūhālaṃkāragarbhasya mahākūṭāgārasya ekamudārataraṃ vistīrṇataraṃ ca tadanyasarvakūṭāgārāśeṣasarvavyūhātiriktataravyūhasamalaṃkṛtaṃ kūṭāgāramadrākṣīt /",
    "K09bsu016_u:14051": " sa tasya kūṭāgārasyābhyantare trisāhasramahāsāhasraṃ lokadhātumadrākṣīt /",
    "K09bsu016_u:14052": " tasmiṃśca trisāhasramahāsāhasre lokadhātau koṭīśataṃ cāturdvīpikānāṃ koṭīśataṃ jambudvīpakānāṃ koṭīśataṃ tuṣitabhavanānāmadrākṣīt /",
    "K09bsu016_u:14053": " sa tatra jambudvīpeṣu maitreyaṃ bodhisattvaṃ padmagarbhagataṃ jāyamānamapaśyat /",
    "K09bsu016_u:14054": " śakrabrahmābhyāṃ pratīkṣyamāṇaṃ saptapadāni prakrāntaṃ daśa diśo vyavalokayamānaṃ",
    "K09bsu016_u:14055": " mahāsiṃhanādaṃ nadantaṃ sarvakumārabhūmiṃ saṃdarśayamānaṃ antaḥpuramadhye gatamudyānabhūmiṃ",
    "K09bsu016_u:14056": " niṣkrāntaṃ sarvajñatābhimukhamabhiniṣkramya pravrajantaṃ duṣkaracaryāṃ saṃdarśayantamāhāraṃ",
    "K09bsu016_u:14057": " paribhuñjānaṃ bodhimaṇḍamupasaṃkrāntaṃ māraṃ dharṣayamāṇaṃ bodhiṃ vibudhyamānaṃ bodhivṛkṣamanimiṣaṃ",
    "K09bsu016_u:14058": " nirīkṣamāṇaṃ mahābrahmaṇādhyeṣyamāṇaṃ dharmacakraṃ pravartayamānaṃ devabhavaneṣu",
    "K09bsu016_u:14059": " praviśantamadrākṣīt /",
    "K09bsu016_u:14060": " nānābhisaṃbodhidharmacakrapravartanaviṣayasaṃdarśanavimātratābhirnānākalpanāmapravartanavimātratābhirnānāyuḥpramāṇavimātratābhirnānāparṣanmaṇḍalavyūhavimātratābhirnānākṣetraviśuddhinayasaṃdarśanavimātratābhiḥ",
    "K09bsu016_u:14061": " nānācaryāpraṇidhānaprabhāvanāvimātratābhiḥ nānādharmadeśanāvyavasthānasarvaparipācanopāyavimātratābhiḥ",
    "K09bsu016_u:14062": " nānādhātuvibhaṅgaśāsanasthityadhiṣṭhānasaṃdarśana vimātratābhiḥ /",
    "K09bsu016_u:14063": " sarvatra ca tatra sudhanaḥ śreṣṭhidārakaḥ pādamūlagatamātmānaṃ saṃjānīte sma //",
    "K09bsu016_u:14064": " sa sarvaparṣanmaṇḍaleṣu sarvakriyāsaṃdarśaneṣu sarvāyuḥpramāṇavimātratāsu asaṃpramuṣitena",
    "K09bsu016_u:14065": " smṛtyadhiṣṭhānajñānena sarvasaṃjñāgatavyavasitāyāṃ jñānabhūmau sthito yāvanti teṣu",
    "K09bsu016_u:14066": " sarvakūṭāgāreṣu (Gv 411)",
    "K09bsu016_u:14067": " ghaṇṭākiṅkiṇījālatūryasaṃgītiprabhṛtīnyārambaṇāni sattvebhyastebhyo 'cintyameghanigarjitanirghoṣaśabdaṃ niścarantamaśrauṣīt /",
    "K09bsu016_u:14068": " kvacidbodhicittavimātratāṃ kvacitpāramitācaryāpraṇidhānavimātratāṃ kvacidbhūmyapramāṇavimātratāṃ",
    "K09bsu016_u:14069": " kvacidabhijñācintyavikurvitavimātratāṃ kvacittathāgatapūjāvimātryavimātratāṃ kvacidbuddhakṣetravyūhavimātratāṃ",
    "K09bsu016_u:14070": " kvacidapramāṇatathāgatadharmameghavimātratām evaṃ sarvadharmanirghoṣān yathāpūrvaparikīrtitānaśrauṣīt /",
    "K09bsu016_u:14071": " kvacitsarvajñatāprasthānaśabdamaśrauṣīt - amuṣmin lokadhātāvamuko nāma bodhisattvo",
    "K09bsu016_u:14072": " bodhicittamutpādayati amukaṃ dharmamukhaṃ śrutvā amukena kalyāṇamitreṇa samādāpito",
    "K09bsu016_u:14073": " 'mukasya tathāgatasya pādamūle evaṃnāmni kalpe īdṛśe buddhakṣetre īdṛkparṣanmadhyagate",
    "K09bsu016_u:14074": " īdṛśaṃ kuśalamūlamūlamavaropya īdṛśāṃstathāgataguṇān śrutvā īdṛśenādhyāśayena īdṛśyā",
    "K09bsu016_u:14075": " praṇidhānavimātratayā /",
    "K09bsu016_u:14076": " iyataḥ kalpān bodhisattvacaryāṃ caritvā iyadbhiḥ kalpairanuttarāṃ samyaksaṃbodhimabhisaṃbhotsyate /",
    "K09bsu016_u:14077": " īdṛgnāmadheyaḥ īdṛśena āyuḥpramāṇena īdṛśyā buddhakṣetraguṇavyūhāsaṃpadā /",
    "K09bsu016_u:14078": " īdṛśena praṇidhānaviśeṣeṇa īdṛśena sattvavinayena īdṛśena śrāvakapratyekabuddhabodhisattvasaṃnipātena /",
    "K09bsu016_u:14079": " tasya parinirvṛtasya iyataḥ kalpān saddharmaḥ sthāsyati,",
    "K09bsu016_u:14080": " iyān samartho bhaviṣyati /",
    "K09bsu016_u:14081": " kvacinnirghoṣamaśrauṣīt - amuṣmiṃllokadhātāvamuko nāma bodhisattvo dānapāramitāyāṃ carannīdṛśāni duṣkaraparityāgaśatāni karoti /",
    "K09bsu016_u:14082": " amuko bodhisattvaḥ śīlaṃ rakṣati,",
    "K09bsu016_u:14083": " kṣāntiṃ bhāvayati,",
    "K09bsu016_u:14084": " vīryamālabhate,",
    "K09bsu016_u:14085": " dhyānāni samāpadyate prajñāvicayaprayuktaḥ /",
    "K09bsu016_u:14086": " amuko bodhisattvaḥ saddharmaparyeṣṭiheto rājaparityāgaṃ karoti,",
    "K09bsu016_u:14087": " ratnaparityāgaṃ putraparityāgaṃ bhāryāparityāgaṃ hastapādanayanottamāṅgaparityāgaṃ karoti,",
    "K09bsu016_u:14088": " agniprapatanaṃ karoti /",
    "K09bsu016_u:14089": " amuko nāma bodhisattvaḥ tathāgataśāsanamabhyudgato dharmabhāṇakatvaṃ karoti,",
    "K09bsu016_u:14090": " dharmadānaṃ dadāti,",
    "K09bsu016_u:14091": " dharmayajñaṃ yajati,",
    "K09bsu016_u:14092": " dharmadhvajamucchrayati,",
    "K09bsu016_u:14093": " dharmabherīṃ parāhanti,",
    "K09bsu016_u:14094": " dharmaśaṅkhamāpūrayati,",
    "K09bsu016_u:14095": " dharmavarṣaṃ pravarṣati,",
    "K09bsu016_u:14096": " tathāgataśāsanaṃ dhārayati,",
    "K09bsu016_u:14097": " tathāgatacaityānyalaṃkaroti,",
    "K09bsu016_u:14098": " tathāgatavigrahān kārayati,",
    "K09bsu016_u:14099": " sattvasukhopadhānamupasaṃharati,",
    "K09bsu016_u:14100": " saddharmakośamārakṣati /",
    "K09bsu016_u:14101": " kvacinnirghoṣamaśrauṣīt - amuṣmiṃllokadhātāvamuko nāma tathāgata etarhi tiṣṭhati dhriyate yāpayati,",
    "K09bsu016_u:14102": " dharmaṃ ca deśayati evaṃnāmnābhiṣekeṇa īdṛśyāṃ parṣadi īdṛśe buddhakṣetre īdṛśe kalpe īdṛśenāyuḥpramāṇena īdṛśyā dharmadeśanayā īdṛśena sattvavinayena īdṛkpraṇidhyabhisaṃbodhena /",
    "K09bsu016_u:14103": " evamekaikasmād ghaṇṭākiṅkiṇījālatūryādikādārambaṇādapramāṇadharmamukhavimātratānirghoṣānaśrauṣīt /",
    "K09bsu016_u:14104": " sarveṣāṃ ca teṣāṃ nirghoṣāṇāṃ śraveṇa sudhanaḥ śreṣṭhidārako vipulaprītivegābhiṣyandita cittastāni dharmamukhāni śṛṇoti /",
    "K09bsu016_u:14105": " kvaciddhāraṇīmukhāni pratyalabhata,",
    "K09bsu016_u:14106": " kvacitpraṇidhānamukhāni,",
    "K09bsu016_u:14107": " kvacitkṣāntimukhāni,",
    "K09bsu016_u:14108": " kvaciccaryāmukhāni,",
    "K09bsu016_u:14109": " kvacitpraṇidhānamukhāni,",
    "K09bsu016_u:14110": " kvacitpāramitāmukhāni,",
    "K09bsu016_u:14111": " kvacidabhijñāmukhāni,",
    "K09bsu016_u:14112": " kvacidvidyājñānālokamukhāni,",
    "K09bsu016_u:14113": " kvacidvimokṣamukhāni,",
    "K09bsu016_u:14114": " kvacitsamādhipraveśamukhāni pratyalabhata //",
    "K09bsu016_u:14115": " tebhyaśca ādarśamaṇḍalebhyo 'parimāṇapratibhāsavyūhavijñaptimapaśyat /",
    "K09bsu016_u:14116": " kvacittathāgataparṣanmaṇḍalapratibhāsavijñaptiṃ kvacidbodhisattvaparṣanmaṇḍalapratibhāsavijñaptiṃ",
    "K09bsu016_u:14117": " kvacicchrāvakaparṣanmaṇḍalapratibhāsavijñaptiṃ kvacitpratyekabuddhaparṣanmaṇḍalapratibhāsavijñaptiṃ",
    "K09bsu016_u:14118": " kvacittathāgataparṣanmaṇḍalapratibhāsavijñaptiṃ (Gv 412)",
    "K09bsu016_u:14119": " kvacitsaṃkliṣṭakṣetrapratibhāsavijñaptiṃ kvacidviśuddhakṣetrapratibhāsavijñaptiṃ",
    "K09bsu016_u:14120": " kvacitsaṃkleṣṭaviśuddhakṣetrapratibhāsavijñaptiṃ kvacitsarvabuddhaikalokadhātupratibhāsavijñaptiṃ",
    "K09bsu016_u:14121": " kvacidbuddhalokadhātupratibhāsavijñaptiṃ kvacitparīttalokadhātupravibhāsavijñaptiṃ",
    "K09bsu016_u:14122": " kvacinmahadgatalokadhātupratibhāsavijñaptiṃ kvacitsūkṣmalokadhātupratibhāsavijñaptiṃ",
    "K09bsu016_u:14123": " kvacidudāralokadhātupratibhāsavijñaptiṃ kvacidindrajālapraveśalokadhātupratibhāsavijñaptiṃ",
    "K09bsu016_u:14124": " kvacidvyatyastalokadhātupratibhāsavijñaptiṃ kvacidadhamūrdhvaṃlokadhātupratibhāsavijñaptiṃ",
    "K09bsu016_u:14125": " kvacitsamadharaṇītalapraveśalokadhātupratibhāsavijñaptiṃ kvacinnarakatiryakpretāvabhāsalokadhātupratibhāsavijñaptiṃ",
    "K09bsu016_u:14126": " kvaciddevamanuṣyākīrṇalokadhātupratibhāsavijñaptimadrākṣīt /",
    "K09bsu016_u:14127": " teṣu ca caṃkrameṣu niṣadya svāsaneṣu ca asaṃkhyeyān bodhisattvān nānākāryaprayuktānapaśyat /",
    "K09bsu016_u:14128": " kāṃściccaṃkramyamāṇān kāṃścidvyāyacchataḥ kāṃścidvipaśyataḥ kāṃścinmahākaruṇayā spharamāṇān",
    "K09bsu016_u:14129": " kāṃścidvividhān śāstranayān lokārthasaṃprayuktānabhinirharamāṇān kāṃściduddiśataḥ",
    "K09bsu016_u:14130": " kāṃścitsvādhyāyamānān kāṃścillikhitaḥ kāṃścitparipraśnayataḥ kāṃścitrtriskandhadeśanāpariṇamanābhiyuktān",
    "K09bsu016_u:14131": " kāṃścitpraṇidhānānyabhinirharamāṇān //",
    "K09bsu016_u:14132": " tebhyaśca stambhebhyaḥ sarvamaṇirājaprabhājālāni niścaranti vyapaśyat /",
    "K09bsu016_u:14133": " kvacinnīlavarṇāni kvacitpītavarṇāni kvacillohitavarṇāni kvacidavadātavarṇāni kvacitsphaṭikavarṇāni",
    "K09bsu016_u:14134": " kvacittapanīyavarṇāni kvacidindranīlavarṇāni kvacidindrāyudhavarṇāni kvacijjāmbūnadasuvarṇavarṇāni",
    "K09bsu016_u:14135": " kvacitsarvaprabhāsavarṇāni kāyacittaprītisaṃjananaparamanayanābhirāmāṇi /",
    "K09bsu016_u:14136": " tāṃśca jāmbūnadasuvarṇavarṇakadalīstambhān sarvaratnavigrahāṃśca puṣpameghāvalambitāpāṇīnadrākṣīt /",
    "K09bsu016_u:14137": " mālyadāmapāṇīn chatradhvajapatākāpāṇīn gandhadhūpavilepanapāṇīn vividharatnavicitrasuvarṇasūtrapāṇīn vividhamuktāhārapāṇīn nānāratnahārapāṇīn sarvavyūhaparigṛhītapāṇīn /",
    "K09bsu016_u:14138": " kāṃścidavanatacūḍāmaṇimakuṭān animiṣanayanān kṛtāñjalipuṭān namasyato 'paśyat /",
    "K09bsu016_u:14139": " tebhyaśca muktāhārebhyaḥ sarvagandhaparibhāvitāṣṭāṅgopetasūkṣmajaladharān prasravamāṇānapaśyat /",
    "K09bsu016_u:14140": " tebhyaśca vaiḍūryamaṇihārajālebhyo dīrghapaṅktīn kṣarantīnapaśyat /",
    "K09bsu016_u:14141": " tāni ca ratnacchatrāṇi sarvālaṃkāravyūhopaśobhitānyapaśyat /",
    "K09bsu016_u:14142": " tāṃ ca ratnaghaṇṭākiṅkiṇījālapaṭṭadāmakalāpamaṇiśalākāvicitramaṇiratnakośasamalaṃkṛtagarbhāmapaśyat /",
    "K09bsu016_u:14143": " tābhyaśca puṣkiriṇībhyo 'saṃkhyeyāni ratnapadmotpalakumudapuṇḍarīkānyabhyudgatānyapaśyat /",
    "K09bsu016_u:14144": " kānicidvitastipramāṇamātrāṇi kānicidvyāmapramāṇamātrāṇi kānicicchakaṭacakrapramāṇamātrāṇi /",
    "K09bsu016_u:14145": " teṣu ca nānārūpān vyūhānapaśyat /",
    "K09bsu016_u:14146": " yaduta strīrūpān puruṣarūpān dārakarūpān dārikārūpān śakrarūpān brahmarūpān lokapālarūpān",
    "K09bsu016_u:14147": " devanāgayakṣagandharvāsuragaruḍakinnaramahoragarūpān śrāvakapratyekabuddhabodhisattvarūpān",
    "K09bsu016_u:14148": " sarvajagadrūpasaṃsthānaśarīrān vicitranānāvarṇān kṛtāñjalipuṭānavanatakāyānnamasyato 'paśyat /",
    "K09bsu016_u:14149": " dvātriṃśanmahāpuruṣalakṣaṇasamalaṃkṛtakāyāṃśca tathāgatavigrahān paryaṅkaniṣaṇṇānapaśyat //",
    "K09bsu016_u:14150": " yā ca sā vaiḍūryatalāṣṭāpadamahāpṛthivī,",
    "K09bsu016_u:14151": " tatra ekaikato 'ṣṭāpadādacintyāḥ pratibhāsavijñaptīrapaśyat /",
    "K09bsu016_u:14152": " kvacitkṣetrapratibhāsavijñaptiṃ kvacidbuddhapratibhāsavijñaptim /",
    "K09bsu016_u:14153": " yāvantaśca teṣu (Gv 413)",
    "K09bsu016_u:14154": " kūṭāgāreṣvalaṃkāravyūhāḥ,",
    "K09bsu016_u:14155": " tān sarvānekaikasminnaṣṭāpade pratibhāsaprāptānapaśyat /",
    "K09bsu016_u:14156": " teṣāṃ ca ratnavṛkṣāṇāṃ sarvatra puṣpaphalakośebhyo nānāsaṃsthānavicitrasuvarṇarūpārdhakāyānapaśyat /",
    "K09bsu016_u:14157": " kvacidbuddhārdhakāyān kvacidbodhisattvārdhakāyān kvaciddevanāgayakṣagandharvāsuragaruḍakinnaramahoragārdhakāyān",
    "K09bsu016_u:14158": " kvacicchakrabrahmalokapālārdhakāyān kvaciccakravartimanuṣyendrārdhakāyān kvacidrājakumāraśreṣṭhigṛhapatyamātyastrīpuruṣadārakadārikābhikṣubhikṣuṇyupāsakopāsikārdhakāyān",
    "K09bsu016_u:14159": " kāṃścitpuṣpadāmāvalambitapāṇīn kāṃścidratnahārābhipralambitapāṇīn kāṃścitsarvavyūhaparigṛhītapāṇīn",
    "K09bsu016_u:14160": " kāṃścidavanatakāyān kṛtāñjalipuṭānanimiṣanayanān namasyataḥ kāṃścidabhiṣṭuvataḥ kāṃścitsamāpannān",
    "K09bsu016_u:14161": " kāṃścitsuvarṇavarṇāvabhāsān kāṃścidrūpyavarṇāvabhāsān kāṃścittuṣārasukumāravarṇāvabhāsān",
    "K09bsu016_u:14162": " kāṃścidindranīlamaṇivarṇāvabhāsān kāṃścidvirocanamaṇiratnāvabhāsān kāṃścitsarvaratnavarṇāvabhāsān",
    "K09bsu016_u:14163": " kāṃściccampakapuṣpavarṇāvabhāsān kāṃścitprabhākāyāvabhāsān kāṃścillakṣaṇavicitrātmabhāvānapaśyat /",
    "K09bsu016_u:14164": " tebhyaśca ardhacandrebhyo 'saṃkhyeyāṃścandrasūryagrahanatārāpratibhāsān niścarya daśadiśo 'vabhāsayamānānapaśyat //",
    "K09bsu016_u:14165": " tāśca prāsādavimānakūṭāgārabhittīḥ sarvaratnāṣṭāpadavicitrā apaśyat /",
    "K09bsu016_u:14166": " teṣu ca sarvaratnāṣṭāpadeṣu maitreyasya bodhisattvasya sarvabodhisattvacaryākramamapaśyat yathā pūrvaṃ bodhisattvāścaryāmacaran /",
    "K09bsu016_u:14167": " kvacidaṣṭāpade maitreyasya bodhisattvasya śiraḥpradānamapaśyat /",
    "K09bsu016_u:14168": " kvacinnetrapradānaṃ kvacidvastrapradānaṃ kvaciccūḍāmaṇiratnapradānaṃ kvacitsaddharmacūḍāmaṇipradānaṃ",
    "K09bsu016_u:14169": " kvaciddantapradānaṃ kvacijjihvāpradānaṃ kacitkarṇanāsāpradānaṃ kvaciddhṛdayapradānaṃ",
    "K09bsu016_u:14170": " kvacinmajjamāṃsapradānaṃ kvacidrudhirapradānaṃ kvacicchavicarmapradānaṃ kvacinmāṃsanakhapradānaṃ",
    "K09bsu016_u:14171": " kvacitsajālāṅgulipradānaṃ kvacitsarvaśarīrapradānaṃ kvacitputraduhitṛbhāryāpradānaṃ",
    "K09bsu016_u:14172": " kvacidratnarāśipradānaṃ kvacidgrāmanagaranigamajanapadarāṣṭrarājadhānīpradānaṃ kvacijjambudvīpapradānaṃ",
    "K09bsu016_u:14173": " kvaciccaturdvīpapradānaṃ kvacitsarvarājyaiśvaryapradānaṃ kvacidbhadrarājāsanapradānaṃ",
    "K09bsu016_u:14174": " kvaciddāsadāsīpradānaṃ kvacidantaḥpurapradānaṃ kvacidudyānatapovanapradānaṃ kvacicchatradhvajapatākāpradānaṃ",
    "K09bsu016_u:14175": " kvacitpuṣpamālyagandhānulepanapradānaṃ kvacid glānapratyayabhaiṣajyapradānaṃ kvacitsarvānnapānavidhipradānaṃ",
    "K09bsu016_u:14176": " kvacitsarvopakaraṇapradānaṃ kvacitsarvopāśrayapradānaṃ kvacidratnakāṃsyapātrīpradānaṃ",
    "K09bsu016_u:14177": " kvacidvararathapradānaṃ kvacidbandhanāgāragatān vimokṣayantaṃ kvacidvadhyān nirmokṣayantaṃ",
    "K09bsu016_u:14178": " kvacidbālāṃścikitsamānaṃ kvacitpranaṣṭamārgāṇāṃ mārgamupadarśayantaṃ kvaciddāśabhūtaṃ",
    "K09bsu016_u:14179": " nadīpathe nāvaṃ vāhayamānaṃ kvacidbālāhāśvarājabhūtaṃ mahāsamudre rākṣasīdvīpagatān",
    "K09bsu016_u:14180": " sattvān paritrāyamāṇaṃ kvacinmaharṣibhūtaṃ śāstrāṇyabhinirharamāṇaṃ kvaciccakravartibhūtaṃ",
    "K09bsu016_u:14181": " daśakuśaleṣu karmapatheṣu sattvān pratiṣṭhāpayamānaṃ kvacidvaidyabhūtamāturāṇāṃ cikitsāṃ",
    "K09bsu016_u:14182": " prayojayamānaṃ kvacinmātāpitaramupatiṣṭhantaṃ kvacitkalyāṇamitrāṇi śuśrūṣantaṃ kvacicchrāvakavarṇarūpeṇa",
    "K09bsu016_u:14183": " sattvavinayena prayuktaṃ kvacitpratyekabuddhavarṇarūpeṇa kvacidbodhisattvavarṇarūpeṇa",
    "K09bsu016_u:14184": " kvacidbuddhavarṇarūpeṇa kvacitsattvavinayaprayuktaṃ kvacitsattvajātakaviśeṣairupapattiṃ",
    "K09bsu016_u:14185": " saṃdarśya sattvān paripācayamānaṃ kvaciddharmabhāṇakarūpeṇa tathāgataśāsanopagatamuddiśantaṃ",
    "K09bsu016_u:14186": " svādhyāyamānaṃ yoniśomīmāṃsāprayuktaṃ tathāgatacaityānyalaṃkurvāṇaṃ tathāgatavigrahān (Gv 414)",
    "K09bsu016_u:14187": " kārayamāṇaṃ buddhapūjāyāṃ sattvān samādāpayamānaṃ gandhānulepanapradānaṃ sugandhatailābhyañjanapuṣpamālyāropaṇādisarvākārabuddhapūjāprayuktaṃ",
    "K09bsu016_u:14188": " daśasu kuśalamūleṣu karmapatheṣu sattvān pratiṣṭhāpayamānaṃ pañcasu śikṣāpadeṣu aṣṭāṅgapoṣadheṣu",
    "K09bsu016_u:14189": " buddhadharmasaṃghaśaraṇagamaneṣu pravrajyāyāṃ dharmaśravaṇe uddeśasvādhyāyayoniśomanasikāreṣu",
    "K09bsu016_u:14190": " sattvānniyojayamānaṃ dharmasāṃkathyāya siṃhāsanasaṃniṣaṇṇaṃ buddhabodhiṃvivṛṇvantam /",
    "K09bsu016_u:14191": " iti hi yāvanmaitreyo bodhisattvo",
    "K09bsu016_u:14192": " 'saṃkhyeyaiḥ kalpakoṭīniyutaśatasahasraiḥ ṣaṭsu pāramitāsu cīrṇacaritaḥ,",
    "K09bsu016_u:14193": " tatsarvaṃ sudhanaḥ śreṣṭhidārakastata ekaikasmādaṣṭāpadādaparāparairākārairadrākṣīt /",
    "K09bsu016_u:14194": " sa kvacitkūṭāgāre yāvanti maitreyeṇa bodhisattvena kalyāṇamitrāṇi paryupāsitāni teṣāṃ vikurvitavyūhānadrākṣīt /",
    "K09bsu016_u:14195": " sarveṣu ca teṣu kalyāṇamitreṣu upasaṃkrāntamābhāṣyamāṇamātmānaṃ saṃjānīte sma - ehi sudhana svāgatam /",
    "K09bsu016_u:14196": " māsi klāntaḥ /",
    "K09bsu016_u:14197": " paśyemāṃ bodhisattvācintyatām //",
    "K09bsu016_u:14198": " iti hi sudhanaḥ śreṣṭhidārakastata ekaikasmātkūṭāgārādekaikasmādārambaṇādimāni ca anyāni ca avicintyavyūhaviṣayavikurvitānyadrākṣīt /",
    "K09bsu016_u:14199": " asaṃpramuṣitena smṛtibalādhānena samantadigvyavacāritayā cakṣuḥpariśuddhyā anāvaraṇena",
    "K09bsu016_u:14200": " vipaśyanākauśalyajñānena bodhisattvajñānādhiṣṭhānavaśitāpratilambhena bodhisattvasaṃjñāgataprasṛtāyāṃ",
    "K09bsu016_u:14201": " jñānabhūmau sthitaḥ,",
    "K09bsu016_u:14202": " tatsarvamanantavyūhaviṣayavikurvitamadrākṣīt /",
    "K09bsu016_u:14203": " tadyathā puruṣaḥ suptaḥ svapnāntaragato vividhān rūpārambaṇaviśeṣān paśyet yaduta",
    "K09bsu016_u:14204": " gṛhavimānaramaṇīyāni vā grāmanagaranigamajanapadaramaṇīyāni vā vastrānnapānaparibhogaramaṇīyāni",
    "K09bsu016_u:14205": " vā gītavādyatūryasaṃgītivividharatikrīḍāramaṇīyāni vā paśyet /",
    "K09bsu016_u:14206": " udyānārāmatapovanaramaṇīyāni vā vṛkṣanadīpuṣkiriṇīparvataramaṇīyāni vā mātāpitṛmitrajñātisālohitasamavadhānagataṃ vā ātmānaṃ saṃjānīte /",
    "K09bsu016_u:14207": " mahāsamudraṃ vā paśyet sumeruṃ vā parvatarājānaṃ sarvadevabhavanāni vā jambudvīpaṃ vā,",
    "K09bsu016_u:14208": " anenakayojanaśatasthitaṃ vā ātmānaṃ saṃjānīte /",
    "K09bsu016_u:14209": " tacca gṛhaṃ vā avacarakaṃ vā vipulaṃ paśyet /",
    "K09bsu016_u:14210": " sarvaguṇālaṃkārasamavasṛtaṃ divasameva saṃjānīte /",
    "K09bsu016_u:14211": " na rātridīrghaṃ ca saṃjānīte na hrasvam,",
    "K09bsu016_u:14212": " na svapna iti saṃjānīte /",
    "K09bsu016_u:14213": " sukhopasthānaṃ cātmanaḥ paśyet /",
    "K09bsu016_u:14214": " sa prasrabdhakāyasaṃskāro vigatastyānamiddhaḥ sarvaratyapakarṣito vipulaprītisukhasaṃvedī dīrghaṃ ca vipulaṃ ca saṃjānīte /",
    "K09bsu016_u:14215": " divasaṃ vā saptāhaṃ vā ardhamāsaṃ vā saṃvatsaraṃ vā varṣaśataṃ vā tato vā uttari saṃjānīte /",
    "K09bsu016_u:14216": " prativibuddhaśca tatsarvamanusmaret /",
    "K09bsu016_u:14217": " evameva sudhanaḥ śreṣṭhidārakaḥ bodhisattvādhiṣṭhānena sarvatraidhātukasvapnasamavasaraṇajñānena",
    "K09bsu016_u:14218": " parīttasaṃjñāgataniruddhacetā vipulamahadgatānāvaraṇabodhisattvasaṃjñāgatavihārī",
    "K09bsu016_u:14219": " bodhisattvaviṣayānugato 'cintyabodhisattvanayapraveśānusṛtabuddhistatsarvavyūhavikurvitamapaśyat",
    "K09bsu016_u:14220": " saṃjānīte 'nubhavati vicārayati nimittīkaroti ālakṣayati,",
    "K09bsu016_u:14221": " tatra ca sthitamātmānaṃ saṃjānīte /",
    "K09bsu016_u:14222": " tadyathā glānaḥ puruṣaścarame cittotpāde vartamāna upapatyānantaryacitte pratyupasthite karmabhave āmukhībhūte yathākṛtakarmopacayavipākena aśubhakarmapratyayena narakaṃ vā paśyet,",
    "K09bsu016_u:14223": " tiryagyoniṃ vā pretaviṣayaṃ vā yamapuruṣān vā dṛḍhapraharaṇagṛhītān ruṣitānākrośato ruditākrośitaśabdaṃ ca nārakāṇāṃ śruṇuyāt /",
    "K09bsu016_u:14224": " tāṃ ca kṣāranadīṃ paśyet,",
    "K09bsu016_u:14225": " tāṃśca kṣuradhārāparvatān,",
    "K09bsu016_u:14226": " tāṃ ca kūṭāśālmalīm,",
    "K09bsu016_u:14227": " tacca asipatravanaṃ paśyet /",
    "K09bsu016_u:14228": " tāṃśca mahānarakānādīptān (Gv 415)",
    "K09bsu016_u:14229": " saṃprajvalitānekajvālībhūtān,",
    "K09bsu016_u:14230": " tāśca lohakumbhīḥ paśyet,",
    "K09bsu016_u:14231": " tāḥ kāraṇāḥ kāryamāṇān,",
    "K09bsu016_u:14232": " tāṃśca vedanāmanubhūyamānān saṃjānīt /",
    "K09bsu016_u:14233": " tāni ca nairayikānyagnisaṃtāpaduḥkhāni",
    "K09bsu016_u:14234": " paśyedanubhavet /",
    "K09bsu016_u:14235": " śubhakarmopacayena vā devabhavanaṃ paśyet /",
    "K09bsu016_u:14236": " devaparṣadapsarogaṇaṃ sarvavyūhālaṃkārāṃśca paśyet,",
    "K09bsu016_u:14237": " udyānavimānanadīpuṣkariṇīratnaparvatakalpavṛkṣaparibhogān vā paśyedanubhavet,",
    "K09bsu016_u:14238": " tadāyuḥkālaṃ ca saṃjānīyāt - itaścyutastatra vopapanno 'nantarhita eva karmaviṣayācintyatayā etāṃ kriyāṃ paśyet saṃjānīta anubhavet /",
    "K09bsu016_u:14239": " evameva sudhanaḥ śreṣṭhidārako bodhisattvakarmaviṣayācintyatayā tatsarvavyūhavikurvitamadrākṣīt /",
    "K09bsu016_u:14240": " tadyathā bhūtagrahāviṣṭaḥ puruṣo vividhāni rupagatāni paśyati /",
    "K09bsu016_u:14241": " yacca paripṛcchate,",
    "K09bsu016_u:14242": " tadvyākaroti /",
    "K09bsu016_u:14243": " evameva sudhanaḥ śreṣṭhidārako bodhisattvajñānādhiṣṭhānabalena tān sarvavyūhānadrākṣīt /",
    "K09bsu016_u:14244": " tadyathā nāgabhavanapraviṣṭaḥ puruṣo nāgasaṃjñāgatapraveśena divasaṃ vā saptāhaṃ vā ardhamāsaṃ vā māsaṃ vā saṃvatsaraṃ vā varṣaśataṃ vā saṃjñāmātraṃ",
    "K09bsu016_u:14245": " nāgasaṃjñāgatotsṛṣṭo manuṣyasaṃjñāgatena muhūrtamātraṃ paśyet /",
    "K09bsu016_u:14246": " evameva sudhanaḥ śreṣṭhidārako bodhisattvasaṃjñāgatānusmṛtabuddhistanmaitreyasya bodhisattvasya adhiṣṭhānavaśena tanmuhūrtaṃ bahūni kalpakoṭīniyutaśatasahasrāṇi saṃjānīte sma /",
    "K09bsu016_u:14247": " tadyathāsti sarvajagadvaravyūhagarbhaṃ nāma mahābrahmaṇo vimānam /",
    "K09bsu016_u:14248": " tatra sarvatrisāhasramahāsāhasro lokadhāturābhāsamāgacchati pratibhāsayogena sarvārambaṇāmiśrībhūtaḥ /",
    "K09bsu016_u:14249": " evameva sudhanaḥ śreṣṭhidārakaḥ tān sarvān vyūhānanyonyāsaṃkīrṇān sarvārambaṇeṣu",
    "K09bsu016_u:14250": " pratibhāsaprāptaḥ tadyathā kṛtsnāyatanasamāpattivihārī bhikṣureko 'dvitīyaḥ śayane",
    "K09bsu016_u:14251": " vā caṃkrame vā niṣadyāyāṃ vā utthito vā niṣaṇṇo vā yathākṛtsnasamāpattiviṣayāvatāreṇa",
    "K09bsu016_u:14252": " sarvalokaṃ saṃjānīte paśyatyanubhavati dhyāyiviśeṣācintyatāyai /",
    "K09bsu016_u:14253": " evameva sudhanaḥ śreṣṭhidārakaḥ tān sarvān vyūhān yathāviṣayāvatāreṇa paśyati saṃjānīte /",
    "K09bsu016_u:14254": " tadyathā gandharvanagarāṇāṃ sarvavyūhālaṃkārā gaganatale saṃdṛśyante,",
    "K09bsu016_u:14255": " na ca kasyacidāvaraṇatvāya kalpante /",
    "K09bsu016_u:14256": " tadyathā yakṣavimānapraviṣṭāni manuṣyavimānāni yakṣavimānāntargatānyanyonyāsaṃbhinnāni yathākāmaviṣayapariśuddhyā saṃdṛśyante /",
    "K09bsu016_u:14257": " tadyathā mahāsamudre sarvasya trisāhasramahāsāhasrasya lokadhātoḥ pratibhāsasamudrāḥ saṃdṛśyante /",
    "K09bsu016_u:14258": " tadyathā māyākāro mantravidyauṣadhibalādhiṣṭhānena sarvarūpagatāni sarvakriyāśca saṃpaśyati /",
    "K09bsu016_u:14259": " evameva sudhanaḥ śreṣṭhidārako maitreyasya bodhisattvasyādhiṣṭhānajñānamāyācintyapradeśena",
    "K09bsu016_u:14260": " tāni sarvavyūhavikurvitānyadrākṣīt dharmajñānamāyābalābhinirhṛtena bodhisattvavaśitādhiṣṭhānajñānamāyāgatena //",
    "K09bsu016_u:14261": " atha khalu maitreyo bodhisattvastatkūṭāgāraṃ praviśya tadadhiṣṭhānamavasṛjya sudhanaṃ śreṣṭhidārakamacchaṭāśabdaṃ kṛtvā etadavocata - uttiṣṭha kulaputra /",
    "K09bsu016_u:14262": " eṣā dharmāṇāṃ dharmatā /",
    "K09bsu016_u:14263": " aviṣṭhapanapratyupasthānalakṣaṇāḥ kulaputra sarvadharmā bodhisattvajñānādhiṣṭhitāḥ /",
    "K09bsu016_u:14264": " evaṃ svabhāvāpariniṣpannā māyāsvapnapratibhāsopamāḥ /",
    "K09bsu016_u:14265": " atha khalu sudhanaḥ śreṣṭhidārakaḥ tenācchaṭāśabdena tataḥ samādhervyutthitaḥ /",
    "K09bsu016_u:14266": " taṃ maitreyo bodhisattva āha - dṛṣṭā te kulaputra bodhisattvādhiṣṭhānavikurvāḥ?",
    "K09bsu016_u:14267": " dṛṣṭāste bodhisattvasaṃbhārabalaniṣyandāḥ?",
    "K09bsu016_u:14268": " dṛṣṭā te bodhisattvapraṇidhijñānaviṭhapanā?",
    "K09bsu016_u:14269": " dṛṣṭāste bodhisattvacaryāsamudāgamāḥ?",
    "K09bsu016_u:14270": " śrutaṃ te bodhisattvaniryāṇamukham?",
    "K09bsu016_u:14271": " dṛṣṭā te buddhakṣetravyūhāpramāṇatā? dṛṣṭā (Gv 416)",
    "K09bsu016_u:14272": " te tathāgatapraṇidhivaiśāradyavaiśeṣikatā?",
    "K09bsu016_u:14273": " anugatā te bodhisattvavimokṣācintyatā?",
    "K09bsu016_u:14274": " anubhūtaṃ te bodhisattvasamādhiprītimukham?",
    "K09bsu016_u:14275": " sudhana āha - dṛṣṭamārya kalyāṇamitrādhiṣṭhānena kalyāṇamitraprabhāveṇa /",
    "K09bsu016_u:14276": " api tu khalu ārya ko nāmaiṣa vimokṣaḥ?",
    "K09bsu016_u:14277": " maitreya āha - sarvatryadhvārambaṇajñānapraveśāsaṃmoṣasmṛtivyūhagarbho nāma kulaputra eṣa vimokṣaḥ /",
    "K09bsu016_u:14278": " īdṛśānāṃ ca kulaputra vimokṣāṇāmanabhilāpyānabhilāpyānāmekajātipratibaddho bodhisattvo lābhī /",
    "K09bsu016_u:14279": " sudhana āha - kva asau ārya vyūho gataḥ?",
    "K09bsu016_u:14280": " maitreyo bodhisattva āha - yata evāgataḥ /",
    "K09bsu016_u:14281": " sudhana āha - kuta āgataḥ?",
    "K09bsu016_u:14282": " maitreyo bodhisattva āha - bodhisattvajñānādhiṣṭhānābhinirhārādāgataḥ /",
    "K09bsu016_u:14283": " tatraivādhiṣṭhānena tiṣṭhati /",
    "K09bsu016_u:14284": " na kvacidgato nāgato na rāśībhūto na saṃcayabhūto na kūṭastho na bhāvastho na bhāvasthito na deśastho na pradeśasthaḥ /",
    "K09bsu016_u:14285": " tadyathā kulaputra nāgānāṃ meghajālaṃ na kāyena cittena abhyantarībhūtaṃ na saṃcayasthitaṃ na saṃdṛśyate /",
    "K09bsu016_u:14286": " nāgacetanāvaśena apramāṇā vārighārāḥ pramuñcati nāgaviṣayācintyatayā /",
    "K09bsu016_u:14287": " evameva kulaputra te vyūhā nādhyātmagatā na bahirdhāgatā na ca na saṃdṛśyante,",
    "K09bsu016_u:14288": " bodhisattvādhiṣṭhānavaśena,",
    "K09bsu016_u:14289": " tava ca subhājanatayā /",
    "K09bsu016_u:14290": " tadyathā kulaputra māyākārasya sarvamāyāgataviṣayaṃ saṃdarśayamānasya māyā na kutaścidāgacchanti na vigacchanti na kvacitsaṃkrāntim,",
    "K09bsu016_u:14291": " saṃdṛśyate ca mantrauṣadhibalena /",
    "K09bsu016_u:14292": " evameva kulaputrate vyūhā na kvacidgatā na kutaścidāgatā na kvacidrāśībhūtāḥ /",
    "K09bsu016_u:14293": " saṃdṛśyante ca acintyabodhisattvajñānamāyāsuśikṣitvāt pūrvapraṇidhānādhiṣṭhānajñānavaśitayā /",
    "K09bsu016_u:14294": " sudhana āhaṃ-kiyaddūrādārya āgacchasi?",
    "K09bsu016_u:14295": " āha - anāgatagatiṃgataḥ /",
    "K09bsu016_u:14296": " kulaputra bodhisattvānāṃ gatiḥ acalanāsthānagatiḥ /",
    "K09bsu016_u:14297": " anālayāniketagatiḥ /",
    "K09bsu016_u:14298": " acyutyupapattigatiḥ /",
    "K09bsu016_u:14299": " asthānasaṃkrāntigatiḥ /",
    "K09bsu016_u:14300": " acalanānutthānagatiḥ",
    "K09bsu016_u:14301": " / anavekṣāniketagatiḥ /",
    "K09bsu016_u:14302": " akarmavipākagatiḥ /",
    "K09bsu016_u:14303": " anutpādānirodhagatiḥ /",
    "K09bsu016_u:14304": " anucchedāśāśvatagatiḥ /",
    "K09bsu016_u:14305": " api tu kulaputra mahākaruṇāgatirbodhisattvānāṃ vineyasattvāvekṣaṇatayā,",
    "K09bsu016_u:14306": " mahāmaitrīgatirbodhisattvānāṃ duḥkhitasattvaparitrāṇatayā,",
    "K09bsu016_u:14307": " śīlagatirbodhisattvānāṃ yathāśayopapattitayā,",
    "K09bsu016_u:14308": " praṇidhānagatirbodhisattvānāṃ pūrvādhiṣṭhānena,",
    "K09bsu016_u:14309": " abhijñāgatirbodhisattvānāṃ sarvasukhasaṃdarśanatayā,",
    "K09bsu016_u:14310": " anabhisaṃskāragatirbodhisattvānāṃ sarvatathāgatapādamūlānuccalanatayā,",
    "K09bsu016_u:14311": " anāyūhaviyūhagatirbodhisattvānāṃ kāyacittāsaṃpravaṇatayā,",
    "K09bsu016_u:14312": " prajñopāyagatirbodhisattvānāṃ sattvānuvartanatayā,",
    "K09bsu016_u:14313": " nirmāṇasaṃdarśanagatirbodhisattvānāṃ pratibhāsapratibimbanirmitaśarīrasamatayā //",
    "K09bsu016_u:14314": " api ca kulaputra yadvadasi - kiyaddūrāttvamāgacchasīti /",
    "K09bsu016_u:14315": " ahamasmin kulaputra āgacchāmi janmabhūmermāladebhyo janapadebhyaḥ kuṭigrāmakāt /",
    "K09bsu016_u:14316": " tatra gopālako nāma śreṣṭhī /",
    "K09bsu016_u:14317": " taṃ buddhadharmeṣu pratiṣṭhāpya janmabhūmakānāṃ ca manuṣyāṇāṃ yathābhājanatayā dharmaṃ deśayitvā mātāpitṛjñātisaṃbandhinaśca brāhmaṇagṛhapatīn mahāyāne samādāpya /",
    "K09bsu016_u:14318": " sudhana āha - katamā ārya bodhisattvānāṃ janmabhūmiḥ?",
    "K09bsu016_u:14319": " āha - daśemāḥ kulaputra bodhisattvānāṃ janmabhūmayaḥ /",
    "K09bsu016_u:14320": " katamā daśa?",
    "K09bsu016_u:14321": " yaduta bodhicittotpādo bodhisattvānāṃ janmabhūmiḥ /",
    "K09bsu016_u:14322": " bodhisattvakulajanaka adhyāśayo bodhisattvānāṃ janmabhūmiḥ /",
    "K09bsu016_u:14323": " kalyāṇamitrakule janayitāḥ.......bhūmipratiṣṭhānaṃ bodhisattvānāṃ janmabhūmiḥ /",
    "K09bsu016_u:14324": " pāramitākule janakaṃ........ praṇidhānābhinirhāro bodhisattvānāṃ janmabhūmiḥ /",
    "K09bsu016_u:14325": " anutpattikadharmakṣāntikule (Gv 417) janakau....... /",
    "K09bsu016_u:14326": " sarvadharmapratipattiḥ kulaputra bodhisattvānāṃ janmabhūmiḥ /",
    "K09bsu016_u:14327": " atītānāgatapratyutpannasarvatathāgatakule janayitrī janmabhūmiḥ /",
    "K09bsu016_u:14328": " imāḥ kulaputra bodhisattvānāṃ daśa janmabhūmayaḥ //",
    "K09bsu016_u:14329": " prajñāpāramitā kulaputra bodhisattvānāṃ mātā,",
    "K09bsu016_u:14330": " upāyakauśalyaṃ pitā,",
    "K09bsu016_u:14331": " dānapāramitā stanyam,",
    "K09bsu016_u:14332": " śīlapāramitā dhātrī,",
    "K09bsu016_u:14333": " kṣāntīpāramitā bhūṣaṇālaṃkāraḥ,",
    "K09bsu016_u:14334": " vīryapāramitā saṃvardhikā,",
    "K09bsu016_u:14335": " dhyānapāramitā caryāviśuddhiḥ kalyāṇamitrāṇi śikṣācaryaḥ,",
    "K09bsu016_u:14336": " sarvabodhyaṅgāni sahāyāḥ,",
    "K09bsu016_u:14337": " sarvabodhisattvā bhrātaraḥ bodhicittaṃ kulam,",
    "K09bsu016_u:14338": " pratipattiḥ kuladharmāḥ,",
    "K09bsu016_u:14339": " bhūmyavasthānaṃ kṣāntipratilambhaḥ,",
    "K09bsu016_u:14340": " kulābhijātiḥ praṇidhānābhinirhāraḥ,",
    "K09bsu016_u:14341": " kulavidyālābhaḥ,",
    "K09bsu016_u:14342": " caryāviśuddhiḥ,",
    "K09bsu016_u:14343": " kuladharmānuvartanatā mahāyānasamādāpanā,",
    "K09bsu016_u:14344": " kulavaṃśāvyavacchedaḥ abhiṣekaikajātipratibaddhatā,",
    "K09bsu016_u:14345": " dharmarājeṣu putratvam,",
    "K09bsu016_u:14346": " sarvatathāgatasamudāgamaḥ kulavaṃśapariśuddhiḥ /",
    "K09bsu016_u:14347": " evaṃ hi kulaputra bodhisattvo 'tikrānto bhavati bālapṛthagjanabhūmim /",
    "K09bsu016_u:14348": " avakrānto bhavati bodhisattvaniyāmam /",
    "K09bsu016_u:14349": " saṃbhūto bhavati tathāgatakūle /",
    "K09bsu016_u:14350": " pratiṣṭhito bhavati tathāgatavaṃśe /",
    "K09bsu016_u:14351": " avyavacchedāya pratipanno bhavati triratnavaṃśasya /",
    "K09bsu016_u:14352": " paripālanābhiyukto bhavati bodhisattvakulasya /",
    "K09bsu016_u:14353": " pariśuddho bhavati jātigotreṇa /",
    "K09bsu016_u:14354": " anupakruṣṭo bhavati varṇajātyoḥ /",
    "K09bsu016_u:14355": " anavadyo bhavati sarvajātaḥ /",
    "K09bsu016_u:14356": " adoṣaḥ sadevake loke samārake sabrahmake saśramaṇabrāhmaṇikāyāṃ prajāyām /",
    "K09bsu016_u:14357": " kulīno bhavati uttamabuddhakulasaṃbhūto mahāpraṇidhigarbhaśarīraḥ //",
    "K09bsu016_u:14358": " evaṃ kulajātisamṛddhāśca kulaputra bodhisattvāḥ pratibhāsāyatanasarvadharmaparijñātatvānna vijugupsante sarvalokopapattiṣu /",
    "K09bsu016_u:14359": " nirmitopamasarvabhavopapattiparijñātatvānna saṃkliśyante sarvabhavagatyupapattisaṃvāseṣu /",
    "K09bsu016_u:14360": " nirātmasarvabuddhatvānna parikhidyante sarvasattvaparipākavinayeṣu /",
    "K09bsu016_u:14361": " mahāmaitrīmahākaruṇāśarīratvānna śrāmyanti sarvasattvānugraheṣu /",
    "K09bsu016_u:14362": " svapnopamasaṃsārādhimuktatvānna paritrasanti sarvakalpasaṃvāseṣu /",
    "K09bsu016_u:14363": " māyāmayaṃ ca skandhaparijñātatvānna krāmyanti sarvajanmacyutimaraṇasaṃdarśanena /",
    "K09bsu016_u:14364": " dharmadhātuprakṛtikatvāyatanamucitvānna kṣaṇyante sarvaviṣayeṣu /",
    "K09bsu016_u:14365": " marīcyupamasarvasaṃjñāgatasubhāvitatvānna muhyanti sarvasaṃsāragatiṣu /",
    "K09bsu016_u:14366": " māyopamasarvadharmavikrīḍitatvādanupaliptā bhavanti sarvamāraviṣayaiḥ /",
    "K09bsu016_u:14367": " sarvakāyaprabhāvitatvādavañcanīyā bhavanti sarvakleśaiḥ /",
    "K09bsu016_u:14368": " upapattivaśitālabdhatvādgatiṃgatā bhavanti sarvagatiṣu /",
    "K09bsu016_u:14369": " so 'haṃ kulaputra sarvalokadhātūpapattyantargatena kāyena sarvajagadrūpasamairbalaviśeṣaiḥ",
    "K09bsu016_u:14370": " sarvasattvopamairniruktisaṃbhedaiḥ sarvajagadupamābhirnāmadheyavimātratābhiḥ sarvasattvādhimuktisamairīryāpathaiḥ,",
    "K09bsu016_u:14371": " sarvajagadvinayapramāṇairlokānuvartanaiḥ,",
    "K09bsu016_u:14372": " sarvaviśuddhisamairjanmakulopapattisaṃdarśanaiḥ,",
    "K09bsu016_u:14373": " kriyāvatāramukhaiḥ sarvasattvasaṃjñānupraveśaiḥ sarvabodhisattvapraṇidhinirmāṇasamairātmabhāvasaṃdarśanaprabhāvanaiḥ",
    "K09bsu016_u:14374": " sarvadharmadhātuṃ spharitvā pūrvasabhāgacaritānāṃ sattvānāṃ pranaṣṭabodhicittānāṃ",
    "K09bsu016_u:14375": " paripācanārthaṃ jambudvīpe ca janmopapattisaṃdarśanārthamiha dakṣiṇāpathe māladeṣu",
    "K09bsu016_u:14376": " janapadeṣu kūṭāgrāmake brāhmaṇakuleṣūpapannānāṃ mātṛpitṛjñātisaṃbandhināṃ vinayārthaṃ",
    "K09bsu016_u:14377": " brāhmaṇakulajātiviśeṣeṇa caiṣāṃ jātyabhimānikānirabhimānatāyai tathāgatakule saṃjananārthamihopapannaḥ /",
    "K09bsu016_u:14378": " so 'haṃ kulaputra iha dakṣiṇāpathe anenopāyena yathāśayānāṃ sattvānāṃ yathāvineyānāṃ paripākavinayaṃ kurvan ihaiva vairocanavyūhālaṃkāragarbhe kūṭāgāre (Gv 418)",
    "K09bsu016_u:14379": " prativasāmi /",
    "K09bsu016_u:14380": " itaścāhaṃ cyutaḥ tuṣitabhavane upapattiṃ saṃdarśayiṣyāmi yathāśaye sattvānuvartanatāyai,",
    "K09bsu016_u:14381": " tuṣitakāyikānāṃ ca sabhāgacaritānāṃ devaputrāṇāṃ paripākāya,",
    "K09bsu016_u:14382": " sarvakāmadhātusamatikrāntānāṃ bodhisattvapuṇyajñānanirmāṇavyūhasaṃdarśanatāyai,",
    "K09bsu016_u:14383": " kāmaratitṛṣṇāvinivartanatāyai,",
    "K09bsu016_u:14384": " sarvasaṃsārānityatvaparidīpanatāyai,",
    "K09bsu016_u:14385": " vipattiparyavasānasarvadevopapattisaṃdarśanatāyai,",
    "K09bsu016_u:14386": " cyavanākāraṃ nāma mahājñānadharmamukhamekajātibaddhairbodhisattvaiḥ sārdhaṃ saṃgāyanāya,",
    "K09bsu016_u:14387": " sahaparipācitānāṃ ca tatropapattisaṃgrahaṇatāyai,",
    "K09bsu016_u:14388": " śākyamunisaṃpreṣitānāṃ ca vineyakalānāṃ prabodhanatāyai /",
    "K09bsu016_u:14389": " kāle paripūrṇābhiprāyasarvajñatāmadhigamiṣyāmi /",
    "K09bsu016_u:14390": " bodhiprāptaṃ ca māṃ kulaputra tvaṃ punarapi drakṣyasi sārdhaṃ mañjuśriyā kalyāṇamitreṇa //",
    "K09bsu016_u:14391": " api tu khalu punaḥ kulaputra - gaccha tvaṃ tameva mañjuśriyaṃ kumārabhūtam /",
    "K09bsu016_u:14392": " upasaṃkramya paripṛccha - kathaṃ bodhisattvena bodhisattvacaryāyāṃ śikṣitavyam,",
    "K09bsu016_u:14393": " kathaṃ pratipattavyam,",
    "K09bsu016_u:14394": " kathaṃ samantabhadracaryāmaṇḍalamavataritavyam,",
    "K09bsu016_u:14395": " kathamabhinirhartavyam,",
    "K09bsu016_u:14396": " kathaṃ praṇidhātavyam,",
    "K09bsu016_u:14397": " kathaṃ vipulīkartavyam,",
    "K09bsu016_u:14398": " kathamanusartavyam,",
    "K09bsu016_u:14399": " kathaṃ paryadātavyam,",
    "K09bsu016_u:14400": " kathaṃ praveṣṭavyam,",
    "K09bsu016_u:14401": " kathaṃ paripūrayitavyam,",
    "K09bsu016_u:14402": " sa te kulaputra kalyāṇamitra saṃdarśayiṣyati /",
    "K09bsu016_u:14403": " tatkasya hetoḥ?",
    "K09bsu016_u:14404": " sa kulaputra bodhisattvakoṭīniyutaśatasahasrāṇāṃ praṇidhānaviśeṣaḥ saṃvidyate yo mañjuśriyaḥ kumārabhūtasya /",
    "K09bsu016_u:14405": " vistīrṇaḥ kulaputra mañjuśriyaḥ kumārabhūtasya caryānihāraṃ /",
    "K09bsu016_u:14406": " apramāṇo mañjuśriyaḥ kumārabhūtasya praṇidhānābhinirhāraḥ apratiprasrabdho mañjuśriyaḥ kumārabhūtasya sarvabodhisattvaguṇaviśeṣābhinirhāraḥ",
    "K09bsu016_u:14407": " mātā mañjuśrīḥ kumārabhūto buddhakoṭīniyutaśatasahasrāṇām /",
    "K09bsu016_u:14408": " avavādako mañjuśrīḥ kumārabhūto bodhisattvakoṭīniyutaśatasahasrāṇām /",
    "K09bsu016_u:14409": " udyukto mañjuśrīḥ kumārabhūtaḥ sarvasattvadhātuparipākavinayāya /",
    "K09bsu016_u:14410": " vistīrṇanāmacakro mañjuśrīḥ kumārabhūto daśadiksarvalokadhātuṣu /",
    "K09bsu016_u:14411": " kathāpuruṣo mañjuśrīḥ kumārabhūto 'nabhilāpyeṣu tathāgataparṣanmaḍaleṣu /",
    "K09bsu016_u:14412": " saṃvarṇito mañjuśrīḥ kumārabhūtaḥ sarvatathāgataiḥ /",
    "K09bsu016_u:14413": " gambhīradharmajñānavihārī mañjuśrīḥ kumārabhūtaḥ sarvadharmayathārthadarśī /",
    "K09bsu016_u:14414": " durāgatagocaro mañjuśrīḥ kumārabhūtaḥ sarvavimokṣanayeṣu /",
    "K09bsu016_u:14415": " avatīrṇaḥ samantabhadrabodhisattvacaryāyām /",
    "K09bsu016_u:14416": " sa te kulaputra kalyāṇamitrājanakaḥ,",
    "K09bsu016_u:14417": " tathāgatakule saṃvardhakaḥ,",
    "K09bsu016_u:14418": " sarvakuśalamūlānutthāpakaḥ,",
    "K09bsu016_u:14419": " bodhisaṃbhārāṇāṃ darśakaḥ,",
    "K09bsu016_u:14420": " bhūtakalyāṇamitrāṇāṃ samādāpakaḥ sarvaguṇeṣu avatārakaḥ,",
    "K09bsu016_u:14421": " mahāpraṇidhānajāle pratiṣṭhāpakaḥ,",
    "K09bsu016_u:14422": " sarvapraṇidhānābhinirhāreṣu śrāvayitā,",
    "K09bsu016_u:14423": " sarvabodhisattvaguhyānāṃ saṃdarśakaḥ,",
    "K09bsu016_u:14424": " sarvabodhisattvacintyatāyāḥ,",
    "K09bsu016_u:14425": " sabhāgacaritaḥ pūrvajanmasaṃvāseṣu /",
    "K09bsu016_u:14426": " tasmāttarhi tvaṃ kulaputra mañjuśrīpādamūlagataḥ eva mā parīttamanamutpādaya,",
    "K09bsu016_u:14427": " mā parikhedaṃ janaya sarvaguṇānuśāsanīpratilambheṣu /",
    "K09bsu016_u:14428": " tatkasya hetoḥ?",
    "K09bsu016_u:14429": " yāvanti tvayā sudhana kalyāṇamitrāṇi dṛṣṭāni,",
    "K09bsu016_u:14430": " yāvanti caryāmukhāni śrutāni,",
    "K09bsu016_u:14431": " yāvanto vimokṣanayā avatīrṇāḥ,",
    "K09bsu016_u:14432": " yāvantaḥ praṇidhānaviśeṣā avagāḍhāḥ,",
    "K09bsu016_u:14433": " sarvaṃ mañjuśriyaḥ kumārabhūtasyānubhāvo 'dhiṣṭhānaṃ ca draṣṭavyam /",
    "K09bsu016_u:14434": " sa ca mañjuśrīḥ kumārabhūtaḥ paramapāramitāprāptaḥ //",
    "K09bsu016_u:14435": " atha khalu sudhanaḥ śreṣṭhidārako maitreyasya bodhisattvasya pādau śirāsābhivandya",
    "K09bsu016_u:14436": " maitreyaṃ bodhisattvaṃ mahāsattvamanekaśatasahasrakṛtvaḥ pradakṣiṇīkṛtya punaḥ punaravalokya",
    "K09bsu016_u:14437": " maitreyasya bodhisattvasyāntikāt prakrāntaḥ // 52 //",
    "K09bsu016_u:14438": " (Gv 419)",
    "K09bsu016_u:14439": " 55 Mañjuśrīḥ /",
    "K09bsu016_u:14440": " atha khalu sudhanaḥ śreṣṭhidārako daśottaraṃ nagaraśatamaṭitvā sumanāmukhadikpratyuddeśaṃ",
    "K09bsu016_u:14441": " gatvā atiṣṭhat mañjuśriyaṃ kumārabhūtaṃ cintayan anuvilokayan mañjuśriyaḥ kumārabhūtasya",
    "K09bsu016_u:14442": " darśanamabhilaṣan prārthayamānaḥ samavadhānamākāṅkṣamāṇaḥ /",
    "K09bsu016_u:14443": " atha khalu mañjuśrīḥ kumārabhūto daśottarādyojanaśatātpāṇiṃ prasārya sumanāmukhanagarasthitasyaiva",
    "K09bsu016_u:14444": " sudhanasya śreṣṭhidārakasya mūrdhni pratiṣṭhāpya evamāha - sādhu sādhu kulaputra",
    "K09bsu016_u:14445": " na śakyaṃ śraddhendriyavirahitaiḥ khinnacittaiḥ līnacittairanabhyastaprayogaiḥ pratyudāvartyavīryairitvaraguṇasaṃtuṣṭairekakuśalamūlatanmayaiścaryāpraṇidhānābhinirhārākuśalaiḥ",
    "K09bsu016_u:14446": " kalyāṇamitrāparigṛṣṭītairbuddhāsamanvāhṛtairiyaṃ dharmatā jñātum,",
    "K09bsu016_u:14447": " eṣa nayaḥ eṣa gocaraḥ eṣa vihāro jñātuṃ vā avagāhayituṃ vā avatarituṃ vā adhimoktuṃ vā kalpayituṃ vā pratyavagantuṃ vā pratilabdhuṃ vā iti //",
    "K09bsu016_u:14448": " sa taṃ dharmakathayā saṃdarśayitvā samādāpya samuttejya saṃpraharṣayitvā asaṃkhyeyadharmamukhasamanvāgataṃ",
    "K09bsu016_u:14449": " kṛtvā anantajñānamahāvabhāsaprāptaṃ kṛtvā aparyantabodhisattvadhāraṇīpratibhānasamādhyabhijñajñānaveśāviṣṭaṃ",
    "K09bsu016_u:14450": " kṛtvā samantabhadracaryāmaṇḍale 'vatārayitvā svadeśe ca pratiṣṭhāpya sudhanasya śreṣṭhidārakasyāntikāt prakrāntaḥ // 53 //",
    "K09bsu016_u:14451": " (Gv 420)",
    "K09bsu016_u:14452": " 56 Samantabhadracaryāpraṇidhānam /",
    "K09bsu016_u:14453": " atha khalu sudhanaḥ śreṣṭhidārakaḥ trisāhasramahāsāhasralokadhātuparamāṇurajaḥsamakalyāṇamitraparyupāsitaḥ",
    "K09bsu016_u:14454": " sarvajñatāsaṃbhāropacitacetāḥ sarvakalyāṇamitrāvavādānuśāsanīṣu pradakṣiṇagrāhitayā",
    "K09bsu016_u:14455": " pratipannaḥ sarvakalyāṇamitrāśayasamatāprasṛtaḥ sarvakalyāṇamitrārāgaṇāvirāgaṇabuddhiḥ",
    "K09bsu016_u:14456": " sarvakalyāṇamitrāvavādānuśāsanīnayasamudrānugataḥ mahākaruṇāśayasāgarasaṃbhūtagarbho",
    "K09bsu016_u:14457": " mahāmaitrīnayameghasarvajagadvirocanaḥ mahāprītivegasaṃvardhitaśarīraḥ vipulabodhisattvavimokṣapraśāntavihārī",
    "K09bsu016_u:14458": " samantasukhaprasṛtatyāgacakṣuḥ sarvatathāgataguṇasamudrapratipattisuparipūrṇaḥ sarvatathāgatādhimuktipathaprasṛtaḥ",
    "K09bsu016_u:14459": " sarvajñatāsaṃbhāravīryavegavivardhitaḥ sarvabodhisattvacittāśayasupariṇāmitabuddhiḥ",
    "K09bsu016_u:14460": " sarvatryadhvatathāgataparaṃparāvatīrṇaḥ sarvabuddhadharmanayasāgarānubuddhaḥ sarvatathāgatadharmacakranayasāgarānugataḥ",
    "K09bsu016_u:14461": " sarvalokopapattipratibhāsasaṃdarśanagocaraḥ sarvabodhisattvapraṇidhānanayasāgarāvatīrṇaḥ",
    "K09bsu016_u:14462": " sarvakalpabodhisattvacaryāsaṃprasthitaḥ sarvajñatāviṣayāvabhāsapratilabdhaḥ sarvabodhisattvendriyavivardhitaḥ",
    "K09bsu016_u:14463": " sarvajñatāmārgāvabhāsapratilabdhaḥ sarvadigvitimirālokaprāptaḥ sarvadharmadhātunayaprasṛtabuddhiḥ",
    "K09bsu016_u:14464": " sarvakṣetranayāvabhāsasaṃjātaḥ sarvasattvaprasārārthakriyāpratisrotonugataḥ sarvāvaraṇaprapātaparvatavikiraṇo",
    "K09bsu016_u:14465": " 'nāvaraṇadharmatānugataḥ samantatalabhūmidharmadhātugarbhabodhisattvavimokṣapraśāntavihārī",
    "K09bsu016_u:14466": " sarvatathāgatagocaramanveṣamāṇaḥ sarvatathāgatādhiṣṭhitaḥ samantabhadrasya bodhisattvasya",
    "K09bsu016_u:14467": " gocaraṃ vicārayamāṇaḥ sthito 'bhūt /",
    "K09bsu016_u:14468": " samantabhadrasya bodhisattvasya nāmadheyaṃ śrutvā bodhicaryāṃ śrutvā praṇidhānaviśeṣaṃ",
    "K09bsu016_u:14469": " ca śrutvā saṃbhārasaṃbhavaprasthānapratiṣṭhitaviśeṣaṃ ca śrutvā abhinirhāraniryāṇapathaviśeṣaṃ",
    "K09bsu016_u:14470": " ca śrutvā samantabhadrabhūmyācāravicāraṃ ca śrutvā bhūmisaṃbhāraṃ ca śrutvā lambhaviśeṣaṃ",
    "K09bsu016_u:14471": " ca śrutvā bhūmipratilambhavegaṃ ca śrutvā bhūmyākramaṇaṃ ca śrutvā bhūmipratiṣṭhānaṃ",
    "K09bsu016_u:14472": " ca śrutvā bhūmiparākramavikramaṃ ca śrutvā bhūmigauravaṃ ca śrutvā bhūmyadhiṣṭhānaṃ",
    "K09bsu016_u:14473": " ca śrutvā bhūmisaṃvāsaṃ ca śrutvā samantabhadrabodhisattvadarśanaparitṛṣitastasminneva",
    "K09bsu016_u:14474": " vajrasāgaragarbhabodhimaṇḍe tathāgatasiṃhāsanābhimukhaḥ sarvaratnagarbhapadmāsananiṣaṇṇaḥ",
    "K09bsu016_u:14475": " ākāśadhātuvipulena cittena sarvābhiniveśoccalitena,",
    "K09bsu016_u:14476": " subhāvitayā sarvakṣetrasaṃjñayā,",
    "K09bsu016_u:14477": " sarvasaṅgasamatikrāntena cittena,",
    "K09bsu016_u:14478": " sarvadharmānāvaraṇagocareṇa apratihatena cittena,",
    "K09bsu016_u:14479": " sarvadiksamudraspharaṇena anāvaraṇena cittena,",
    "K09bsu016_u:14480": " sarvajñatāviṣayākramaṇena śuddhena cittena,",
    "K09bsu016_u:14481": " bodhimaṇḍālaṃkāravipaśyanāpariśuddhena",
    "K09bsu016_u:14482": " suvibhaktena cittena,",
    "K09bsu016_u:14483": " sarvabuddhadharmasamudrāvatīrṇena vipulena cittena,",
    "K09bsu016_u:14484": " sarvasattvadhātuparipākavinayaspharaṇena mahadgatena cittena,",
    "K09bsu016_u:14485": " sarvabuddhakṣetrapariśodhanena aparimāṇena cittena,",
    "K09bsu016_u:14486": " sarvabuddhaparṣanmaṇḍalapratibhāsaprāptena sarvakalpasaṃvāsāparyādattena anantena cittena sarvatathāgatabalavaiśāradyāveṇikabuddhadharmaparyavasānena",
    "K09bsu016_u:14487": " evaṃ cittamanasikāraprayuktasya khalu punaḥ sudhanasya śreṣṭhidārakasya pūrvakuśalamūlābhiṣyanditasarvatathāgatādhiṣṭhānena",
    "K09bsu016_u:14488": " ca samantabhadrasya bodhisattvasya pūrvakuśalamūlasabhāgatayā samantabhadrasya bodhisattvasya",
    "K09bsu016_u:14489": " darśanāya daśa pūrvanimittāni prādurabhūvan /",
    "K09bsu016_u:14490": " katamāni daśa?",
    "K09bsu016_u:14491": " yaduta sarvabuddhakṣetrāṇi (Gv 421)",
    "K09bsu016_u:14492": " viśudhyanti sma sarvatathāgatabodhimaṇḍālaṃkāraviśuddhyā /",
    "K09bsu016_u:14493": " sarvabuddhakṣetrāṇi viśudhyanti sma sarvākṣaṇāpāyadurgatipathavinivṛttatayā /",
    "K09bsu016_u:14494": " sarvabuddhakṣetrāṇi viśudhyanti sma dharmanalinīvyūhabuddhakṣetraviśuddhyā /",
    "K09bsu016_u:14495": " sarvabuddhakṣetrāṇi viśudhyanti sma sarvasattvakāyacittaprahlādanaprāptatayā /",
    "K09bsu016_u:14496": " sarvabuddhakṣetrāṇi viśudhyanti sma sarvaratnamayasaṃsthānatayā /",
    "K09bsu016_u:14497": " sarvabuddhakṣetrāṇi viśudhyanti sma sarvasattvadhātulakṣaṇānuvyañjanapratimaṇḍitasaṃsthānatayā /",
    "K09bsu016_u:14498": " sarvabuddhakṣetrāṇi viśudhyanti sma sarvasattvadhātulakṣaṇānuvyañjanapratimaṇḍitasaṃsthānatayā /",
    "K09bsu016_u:14499": " sarvabuddhakṣetrāṇi viśudhyanti sma sarvavyūhālaṃkārameghasaṃsthānatayā /",
    "K09bsu016_u:14500": " sarvabuddhakṣetrāṇi viśudhyanti sma sarvasattvadhātvanyonyamaitrahitacittāvyāpannacittasaṃsthānatayā /",
    "K09bsu016_u:14501": " sarvabuddhakṣetrāṇi viśudhyanti sma bodhimaṇḍālaṃkāravyūhasaṃsthānatayā /",
    "K09bsu016_u:14502": " sarvabuddhakṣetrāṇi viśudhyanti sma sarvasattvabuddhānusmṛtimanasikāraprayuktasaṃsthānatayā /",
    "K09bsu016_u:14503": " imāni daśa pūrvanimittāni prādurabhavan samantabhadrasya bodhisattvasya mahāsattvasya darśanāya //",
    "K09bsu016_u:14504": " apare daśa mahāvabhāsāḥ prādurabhavan samantabhadrasya bodhisattvasya mahāsattvasya darśanapūrvanimittam /",
    "K09bsu016_u:14505": " katame daśa?",
    "K09bsu016_u:14506": " yaduta sarvalokadhātuparamāṇurajaḥsu ekaikasmin paramāṇurajasi sarvatathāgatajālāni vidyotayanti sma /",
    "K09bsu016_u:14507": " sarvalokadhātuparamāṇurajobhya ekaikasmātparamāṇurajasaḥ sarvabuddhaprabhāmaṇḍalameghā niścarya anekavarṇā nānāvarṇā anekaśatasahasravarṇāḥ sarvadharmadhātuṃ spharanti sma /",
    "K09bsu016_u:14508": " sarvalokadhātuparamāṇurajobhya ekaikasmātparamāṇurajasaḥ sarvaratnameghāḥ sarvatathāgatapratibhāsavijñapanānniścaritvā sarvadharmadhātuṃ spharanti sma /",
    "K09bsu016_u:14509": " sarvalokadhātuparamāṇurajobhya ekaikasmātparamāṇurajasaḥ sarvatathāgatārciścakramaṇḍalameghā niścaritvā sarvadharmadhātuṃ spharanti sma /",
    "K09bsu016_u:14510": " sarvalokadhātuparamāṇurajobhya ekaikasmātparamāṇurajasaḥ sarvagandhapuṣpamālyavilepanadhūpameghā",
    "K09bsu016_u:14511": " niścaritvā samantabhadrasya bodhisattvasya sarvaguṇadharmasamudrameghānnigarjamāṇā",
    "K09bsu016_u:14512": " daśadiksarvadharmadhātuṃ spharanti sma /",
    "K09bsu016_u:14513": " sarvalokadhātuparamāṇurajobhya ekaikasmātparamāṇurajasaḥ sarvacandrasūryajyotirmeghā niścaritvā samantabhadrabodhisattvaprabhāṃ pramuñcamānāḥ sarvadharmadhātuṃ spharanti sma /",
    "K09bsu016_u:14514": " sarvalokadhātuparamāṇurajobhya ekaikasmātparamāṇurajasaḥ sarvasattvakāyasaṃsthānapradīpameghā niścaritvā buddharaśmivatprabhāsamānāḥ sarvadharmadhātuṃ spharanti sma /",
    "K09bsu016_u:14515": " sarvalokadhātuparamāṇurajobhya ekaikasmātparamāṇurajasaḥ sarvatathāgatakāyapratibhāsamaṇiratnavigrahameghā niścaritvā daśasu dikṣu sarvadharmadhātuṃ spharanti sma /",
    "K09bsu016_u:14516": " sarvalokadhātuparamāṇurajobhya ekaikasmātparamāṇurajasaḥ sarvatathāgatakāyasaṃsthānaraśmivigrahameghā",
    "K09bsu016_u:14517": " niścaritvā sarvabuddhādhiṣṭhānapraṇidhānameghānabhipravarṣamāṇāḥ sarvadharmadhātuṃ spharanti sma /",
    "K09bsu016_u:14518": " sarvalokadhātuparamāṇurajobhya ekaikasmātparamāṇurajasaḥ sarvarūpagatavarṇāvabhāsā",
    "K09bsu016_u:14519": " bodhisattvakāyapratibhāsameghasamudrāḥ sarvasattvanirmāṇakāryaprayogāḥ sarvasattvasarvābhiprāyaparipūriniṣpādanā",
    "K09bsu016_u:14520": " niścaritvā sarvadharmadhātuṃ spharanti sma /",
    "K09bsu016_u:14521": " ime daśa mahāvabhāsāḥ prādurabhūvan samantabhadrasya bodhisattvasya darśanapūrvanimittam //",
    "K09bsu016_u:14522": " atha khalu sudhanaḥ śreṣṭhidāraka imān daśa pūrvanimittāvabhāsān dṛṣṭvā samantabhadrasya",
    "K09bsu016_u:14523": " bodhisattvasya darśanāvakāśapratilabdhaḥ svakuśalamūlabalopastabdhaḥ sarvatathāgatādhiṣṭhānasarvabuddhadharmāvabhāsasaṃjātaḥ",
    "K09bsu016_u:14524": " samantabhadrabodhisattvapraṇidhānāviṣṭaḥ sarvatathāgatagocarābhimukhaḥ udārabodhisattvagocaraniścayabalādhānaprāptaḥ",
    "K09bsu016_u:14525": " samantabhadrabodhisattvadarśanasarvajñatāprabhālābhasaṃjñī samantabhadrabodhisattvadarśanābhimukhendriyaḥ (Gv 422)",
    "K09bsu016_u:14526": " samantabhadrabodhisattvadarśanamahāvīryavegaprāptaḥ samantabhadrabodhisattvaparigaveṣamāṇāvivartyavīryaprayogaḥ",
    "K09bsu016_u:14527": " sarvadigabhimukhenendriyacakreṇa samantabhadracakṣurviṣayāvakramaṇena bodhisattvaśarīreṇa",
    "K09bsu016_u:14528": " sarvatathāgatārambaṇasaṃpreṣitena anavaśeṣabuddhapādamūlagatasamantabhadrabodhisattvānubaddhena",
    "K09bsu016_u:14529": " cittena samantabhadrabodhisattvārambaṇaparigaveṣaṇāvipravasitenāśayena sarvārambaṇeṣu",
    "K09bsu016_u:14530": " samantabhadrabodhisattvadarśanasaṃjñāgatagarbhaḥ samantabhadrabodhisattvapathaprasṛtena",
    "K09bsu016_u:14531": " jñānacakṣuṣā ākāśadhātuvipulenāśayena mahākaruṇāvajrasusaṃgṛhītenādhyāśayena aparāntakoṭīgatakalpādhiṣṭhānena",
    "K09bsu016_u:14532": " samantabhadrabodhisattvānubandhanapraṇidhānena samantabhadrabodhisattvacaryāsamatānugatayā",
    "K09bsu016_u:14533": " kramavikramaviśuddhyā sarvatathāgataviṣayasaṃvasanena samantabhadrabodhisattvabhūmipratiṣṭhānajñānavihāreṇa",
    "K09bsu016_u:14534": " samanvāgato 'drākṣīt samantabhadraṃ bodhisattvaṃ bhagavato vairocanasya tathāgatasyārhataḥ",
    "K09bsu016_u:14535": " samyaksaṃbuddhasya purato mahāratnapadmagarbhe siṃhāsane niṣaṇṇaṃ bodhisattvaparṣanmaṇḍalasamudragataṃ",
    "K09bsu016_u:14536": " bodhisattvagaṇaparivṛtaṃ bodhisattvasaṃghapuraskṛtaṃ sarvaparṣamaṇḍalānusṛtābhyudgatakāyaṃ",
    "K09bsu016_u:14537": " sarvalokānabhibhūtaṃ sarvabodhisattvānuvyavalokitamaparyantajñānaviṣayamasaṃhāryagocaramacintyaviṣayaṃ",
    "K09bsu016_u:14538": " tryadhvasamatānugataṃ sarvatathāgatasamatānuprāptam /",
    "K09bsu016_u:14539": " sa tasya sarvaromavivarebhyaḥ ekaikasmādromavivarāt sarvalokadhātuparamāṇurajaḥsamān",
    "K09bsu016_u:14540": " raśmimeghānniścaritvā dharmadhātuparamākāśadhātuparyavasānān sarvalokadhātūnavabhāsya",
    "K09bsu016_u:14541": " sattvānāṃ duḥkhaṃ praśamayamānānapaśyat /",
    "K09bsu016_u:14542": " sa tasya kāyāt sarvabuddhakṣetraparamāṇurajaḥsamān prabhāmaṇḍalameghānniścaritvā nānāvarṇān sarvabodhisattvānudāraprītiprāmodyavegān vivardhayamānānapaśyat",
    "K09bsu016_u:14543": " mūrdhatoṃ 'sakūṭābhyāṃ sarvaromavivarebhyaśca nānāvarṇān gandhārcimeghānniścārya sarvatathāgataparṣanmaṇḍalāni spharitvā abhipravarṣamāṇānapaśyat",
    "K09bsu016_u:14544": " sarvaromavivarebhya ekaikasmādromavivarātsarvabuddhakṣetraparamāṇurajaḥsamān sarvapuṣpameghānniścārya sarvatathāgataparṣanmaṇḍalāni spharitvā abhipravarṣamāṇānapaśyat /",
    "K09bsu016_u:14545": " sarvaromavivarebhya ekaikasmādromavivarāt sarvabuddhakṣetraparamāṇurajaḥsamān sarvagandhavṛkṣameghānniścārya",
    "K09bsu016_u:14546": " ākāśadhātuparyavasānaṃ sarvadharmadhātuṃ gandhavṛkṣameghālaṃkārāṃlaṃkṛtaṃ kṛtvā akṣayagandhacūrṇavilepanakośaprayuktān",
    "K09bsu016_u:14547": " sarvatathāgataparṣanmaṇḍalāni spharitvā abhipravarṣamāṇānapaśyat /",
    "K09bsu016_u:14548": " sarvaromavivarebhya ekaikasmādromavivarātsarvavastrameghānniścārya ākāśadhātuparyavasānaṃ sarvadharmadhātuṃ saṃchādya alaṃkurvāṇānapaśyat /",
    "K09bsu016_u:14549": " sarvaromavivarebhya ekaikasmādromavivarātsarvabuddhakṣetraparamāṇurajaḥsamān sarvapaṭṭadāmameghān sarvabhāraṇameghān sarvamuktāhārameghāṃścintāmaṇiratnameghānniścārya",
    "K09bsu016_u:14550": " sarvatathāgataparṣanmaṇḍalāni spharitvā abhipravarṣamāṇānapaśyat sarvasattvānāṃ sarvābhiprāyapariniṣpattaye /",
    "K09bsu016_u:14551": " sarvaromavivarebhya ekaikasmādromavivarāt sarvabuddhakṣetraparamāṇurajaḥsamān ratnadrumameghānniścārya",
    "K09bsu016_u:14552": " ākāśadhātuparyavasānaṃ sarvadharmadhātuṃ spharitvā visphuṭaratnadrumameghālaṃkārālaṃkṛtaṃ",
    "K09bsu016_u:14553": " kṛtvā sarvatathāgataparṣanmaṇḍalāni mahāratnavarṣairabhipravarṣamāṇānapaśyat /",
    "K09bsu016_u:14554": " sarvaromavivarebhya ekaikasmādromavivarātsarvabuddhakṣetraparamāṇurajaḥsamān rūpadhātudevanikāyameghānniścārya bodhisattvaṃ saṃvarṇayataḥ sarvalokadhātuṃ spharamāṇānapaśyat /",
    "K09bsu016_u:14555": " sarvaromavivarebhya ekaikasmādromavivarāt sarvabrahmagatiparyāpannadevanikāyanirmitameghānniścārya abhisaṃbuddhān (Gv 423)",
    "K09bsu016_u:14556": " tathāgatān dharmacakrapravartanāyādhyeṣamāṇānapaśyat /",
    "K09bsu016_u:14557": " sarvaromavivarebhya ekaikasmādromavivarāt sarvakāmadhātudevendrakāyameghānniścarya sarvatathāgatadharmacakrāṇi saṃpratīcchamānānapaśyat /",
    "K09bsu016_u:14558": " sarvaromavivarebhya ekaikasmādromavivarāt praticittakṣaṇaṃ sarvabuddhakṣetraparamāṇurajaḥsamān",
    "K09bsu016_u:14559": " tryadhvaparyāpannasarvabuddhakṣetrameghānniścarya ākāśadhātuparyavasānaṃ sarvadharmadhātuṃ",
    "K09bsu016_u:14560": " spharitvā alayanānāmatrāṇānāmapratiśaraṇānāṃ sattvānāṃ layanatrāṇapratiśaraṇabhūtānapaśyat /",
    "K09bsu016_u:14561": " sarvaromavivarebhya ekaikasmādromavivarāt praticittakṣaṇaṃ sarvabuddhakṣetraparamāṇurajaḥsamān",
    "K09bsu016_u:14562": " sarvabuddhotpādabodhisattvaparṣanmaḍalaparipūrṇapariśuddhakṣetrameghānniścarya ākāśadhātuparyavasānaṃ",
    "K09bsu016_u:14563": " sarvadharmadhātuṃ spharitvā udārādhimuktikānāṃ sattvānāṃ viśuddhaye vartamānānapaśyat /",
    "K09bsu016_u:14564": " sarvaromavivarebhya ekaikasmādromavivarātpraticittakṣaṇaṃ sarvabuddhakṣetraparamāṇurajaḥsamān",
    "K09bsu016_u:14565": " viśuddhasaṃkliṣṭakṣetrameghānniścarya ākāśadhātuparyavasānaṃ sarvadharmadhātuṃ spharitvā",
    "K09bsu016_u:14566": " saṃkliṣṭānāṃ sattvānāṃ viśuddhaye saṃvartamānānapaśyat /",
    "K09bsu016_u:14567": " sarvaromavivarebhya ekaikasmādromavivarātpraticittakṣaṇaṃ sarvabuddhakṣetraparamāṇurajaḥsamān",
    "K09bsu016_u:14568": " saṃkliṣṭacittaviśuddhakṣetrameghānniścarya ākāśadhātuparyavasānaṃ sarvadharmadhātuṃ",
    "K09bsu016_u:14569": " spharitvā ekāntasaṃkliṣṭānāṃ viśuddhaye saṃvartamānānapaśyat /",
    "K09bsu016_u:14570": " sarvaromavivarebhya ekaikasmādromavivarātpraticittakṣaṇaṃ sarvabuddhakṣetraparamāṇurajaḥsamān",
    "K09bsu016_u:14571": " sarvabodhisattvakāyameghānniścarya ākāśadhātuparyavasānaṃ sarvadharmadhātuṃ spharitvā",
    "K09bsu016_u:14572": " sarvasattvacaryāmanuvartamānānanuttarāyāṃ samyaksaṃbodhau sarvasattvānāṃ paripācayamānānapaśyat /",
    "K09bsu016_u:14573": " sarvaromavivarebhya ekaikasmādromavivarātpraticittakṣaṇaṃ sarvalokadhātuparamāṇurajaḥsamān",
    "K09bsu016_u:14574": " bodhisattvakāyameghānniścarya ākāśadhātuparyavasānaṃ sarvadharmadhātuṃ spharitvā",
    "K09bsu016_u:14575": " sarvasattvakuśalamūlavivardhanatāyai sarvabuddhanāmānyudīrayamāṇānapaśyat /",
    "K09bsu016_u:14576": " sarvaromavivarebhya ekaikasmādromavivarātsarvabuddhakṣetraparamāṇurajaḥsamān bodhisattvakāyameghānniścarya",
    "K09bsu016_u:14577": " ākāśadhātuparyavasānaṃ sarvadharmadhātuṃ spharitvā sarvabuddhakṣetraprasareṣu prathamacittotpādamupādāya",
    "K09bsu016_u:14578": " sarvabodhisattvānāṃ sarvakuśalamūlābhinirhāramupasaṃharamāṇānapaśyat /",
    "K09bsu016_u:14579": " sarvaromavivarebhya ekaikasmādromavivarāt sarvabuddhakṣetraparamāṇurajaḥsamān bodhisattvameghānniścaritvā",
    "K09bsu016_u:14580": " sarvabuddhakṣetreṣu ekaikasmin buddhakṣetre samantabhadrabodhisattvacaryāviśuddhaye sarvabodhisattvapraṇidhānasāgarānabhidyotayamānānapaśyat",
    "K09bsu016_u:14581": " sarvaromavivarebhya ekaikasmādromavivarāt sarvabuddhakṣetraparamāṇurajaḥsamān sarvasattvābhiprāyaparipūraṇān",
    "K09bsu016_u:14582": " sarvajñatāsamudāgamaprītivegavivardhanān samantabhadrabodhisattvacaryāmeghānniścarya",
    "K09bsu016_u:14583": " abhipravarṣamāṇānapaśyat /",
    "K09bsu016_u:14584": " sa tasya sarvaromavivarebhya ekaikasmādromavivarātsarvabuddhakṣetraparamāṇurajaḥsamān",
    "K09bsu016_u:14585": " sarvabuddhakṣetrābhisaṃbodhisaṃdarśanān sarvajñatāsamudāgamamahādharmavegavivardhanānabhisaṃbodhimeghānniścaramāṇānapaśyat //",
    "K09bsu016_u:14586": " atha khalu sudhanaḥ śreṣṭhidārakaḥ samantabhadrasya bodhisattvasya idamṛddhiviṣayavikurvitaṃ",
    "K09bsu016_u:14587": " dṛṣṭvā hṛṣṭaḥ tuṣṭaḥ udagraḥ āttamanāḥ pramuditaḥ prītisaumanasyajāto bhūyasyā mātrayā",
    "K09bsu016_u:14588": " samantabhadrasya bodhisattvasya kāyamupanidhyāyan adrākṣīt samantabhadrasya bodhisattvasya",
    "K09bsu016_u:14589": " ekaikasmādaṅgādekaikāṅgavibhaktitaḥ ekaikasmāccharīrāvayavāt ekaikasyāḥ śarīrāvayavavibhakteḥ",
    "K09bsu016_u:14590": " ekaikasmādaṅgapradeśāt (Gv 424)",
    "K09bsu016_u:14591": " ekaikato 'ṅgapradeśavibhaktitaḥ ekaikasmāddehāt ekaikasmāddehavibhaktitaḥ ekaikasmādromavivarāt",
    "K09bsu016_u:14592": " ekaikasmādromavibhakterimaṃ trisāhasramahāsāhasraṃ lokadhātuṃ savāyuskandhaṃ sapṛthivīskandhaṃ",
    "K09bsu016_u:14593": " satejaḥskandhaṃ sasāgaraṃ sadvīpaṃ sanadīkaṃ saratnaparvataṃ sasumeruṃ sacakravālaṃ",
    "K09bsu016_u:14594": " sagrāmanagaranigamarāṣṭrarājadhāniṃ savanaṃ sabhavanaṃ sajanakāyaṃ sanarakalokaṃ",
    "K09bsu016_u:14595": " satiryagyonilokaṃ sayamalokaṃ sāsuralokaṃ sanāgalokaṃ sagaruḍalokaṃ samanujalokaṃ",
    "K09bsu016_u:14596": " sadevalokaṃ sabrahmalokaṃ sakāmadhātuviṣayaṃ sārūpyadhātuviṣayaṃ sādhiṣṭhānaṃ sapratiṣṭhānaṃ",
    "K09bsu016_u:14597": " sasaṃsthānaṃ sameghaṃ savidyutaṃ sajyotiṣaṃ sarātriṃdivasārdhamāsaṃ samāsartuṃ sasaṃvatsaraṃ",
    "K09bsu016_u:14598": " sāntarakalpaṃ sakalpam /",
    "K09bsu016_u:14599": " yathā cemaṃ lokadhātum,",
    "K09bsu016_u:14600": " evaṃ pūrvasyāṃ diśi sarvalokadhātūnadrākṣīt /",
    "K09bsu016_u:14601": " yathā pūrvasyāṃ diśi,",
    "K09bsu016_u:14602": " evaṃ dakṣiṇāyāṃ paścimāyāmuttarasyāmuttarapūrvāyāṃ pūrvadakṣiṇāyāṃ dakṣiṇapaścimāyāṃ",
    "K09bsu016_u:14603": " paścimottarāyāmadhaḥ ūrdhvaṃ samantātsarvadigvidikṣu sarvalokadhātūnadrākṣīt pratibhāsayogena",
    "K09bsu016_u:14604": " sarvabuddhotpādān sabodhisattvaparṣanmaṇḍalān sasattvān,",
    "K09bsu016_u:14605": " yāśceha sahāyāṃ lokadhātau pūrvāntakoṭīgatāḥ sarvalokadhātuparaṃparāḥ tā api sarvāḥ",
    "K09bsu016_u:14606": " samantabhadrasya bodhisattvasya ekasmānmahāpuruṣalakṣaṇādadrākṣīt sarvabuddhotpādāḥ",
    "K09bsu016_u:14607": " sarvabodhisattvaparṣanmaṇḍalāḥ sasattvāḥ sabhavanāḥ sarātriṃdivāḥ sakalpāḥ /",
    "K09bsu016_u:14608": " evamaparāntakoṭīgatānapi sarvabuddhakṣetraprasarānadrākṣīt /",
    "K09bsu016_u:14609": " yathā ceha sahāyāṃ lokadhātau pūrvāntāparāntakoṭīgatāḥ sarvalokadhātuparaṃparā adrākṣīt,",
    "K09bsu016_u:14610": " evaṃ daśasu dikṣu sarvalokadhātuṣu pūrvāntāparāntakoṭīgatāḥ sarvalokadhātuparaṃparāḥ",
    "K09bsu016_u:14611": " samantabhadrasya bodhisattvasya kāyādekaikasmānmahāpuruṣalakṣaṇādekaikasmādromavivarādadrākṣīt",
    "K09bsu016_u:14612": " suvibhaktā anyonyāsaṃbhinnāḥ /",
    "K09bsu016_u:14613": " yathā ca samantabhadraṃ bodhisattvaṃ bhagavato vairocanasya tathāgatasya purato mahāratnapadmagarbhasiṃhāsane niṣaṇṇamadrākṣīt etadvikrīḍitaṃ",
    "K09bsu016_u:14614": " evaṃ pūrvasyāṃ diśi bhagavato bhadraśriyastathāgatasya padmaśriyāṃ lokadhātāvetadeva vikrīḍitaṃ saṃdarśayamānamadrākṣīt /",
    "K09bsu016_u:14615": " yathā ca pūrvasyāṃ diśi,",
    "K09bsu016_u:14616": " evaṃ samantātsarvadigvidikṣu sarvalokadhātuṣu sarvatathāgatapādamūleṣu samantabhadraṃ bodhisattvaṃ mahāratnapadmagarbhasiṃhāsane niṣaṇṇametadeva",
    "K09bsu016_u:14617": " vikrīḍitaṃ saṃdarśayamānamadrākṣīt /",
    "K09bsu016_u:14618": " yathā ca daśasu dikṣu,",
    "K09bsu016_u:14619": " evaṃ sarvalokadhātuṣu tathāgatapādamūleṣu mahāratnapadmagarbhasiṃhāsane niṣaṇṇametadeva vikrīḍitaṃ saṃdarśayamānamadrākṣīt /",
    "K09bsu016_u:14620": " evaṃ samantāddaśasu dikṣu sarvabuddhakṣetraparamāṇurajaḥsameṣu ekaikasmin paramāṇurajasi",
    "K09bsu016_u:14621": " dharmadhātuvipuleṣu buddhadharmaparṣanmaṇḍaleṣu sarvatathāgatapādamūleṣu samantabhadraṃ",
    "K09bsu016_u:14622": " bodhisattvamadrākṣīt /",
    "K09bsu016_u:14623": " ekaikataśca asyātmabhāvātryadhvaprāptāni sarvārambaṇāni abhivijñapyamānāni apaśyatpratibhāsayogena,",
    "K09bsu016_u:14624": " sarvakṣetrāṇyapi sarvasattvānapi sarvabuddhotpādānapi sarvabodhisattvaparṣanmaṇḍalānyabhivijñapyamānānapaśyat pratibhāsayogena /",
    "K09bsu016_u:14625": " sarvasattvarutāni ca sarvabuddhāghoṣāṃśca sarvatathāgatadharmacakrapravartanāni ca",
    "K09bsu016_u:14626": " sarvānuśāsanyādeśanaprātihāryāṇi ca sarvabodhisattvasamudāgamāṃśca sarvabuddhavikrīḍitāni cāśrauṣīt //",
    "K09bsu016_u:14627": " sa tadacintyaṃ samantabhadramahābodhisattvavikrīḍitaṃ dṛṣṭvā śrutvā ca daśa jñānapāramitāvihārān pratyalabhata /",
    "K09bsu016_u:14628": " katamān daśa?",
    "K09bsu016_u:14629": " yaduta ekacittakṣaṇe sarvabuddhakṣetrakāyaspharaṇajñānapāramitāvihāraṃ pratyalabhata /",
    "K09bsu016_u:14630": " sarvatathāgatapādamūlopasaṃkramaṇāsaṃbhinnajñānapāramitāvihāraṃ pratyalabhata /",
    "K09bsu016_u:14631": " (Gv 425) sarvatathāgatapūjopasthānajñānapāramitāvihāraṃ pratyalabhata /",
    "K09bsu016_u:14632": " sarvatathāgatebhya ekaikasmāttathāgatātsarvabuddhadharmapraśnaparipṛcchāsaṃpratīcchanajñānapāramitāvihāraṃ pratyalabhata /",
    "K09bsu016_u:14633": " sarvatathāgatadharmacakrapravartananidhyaptijñānapāramitāvihāraṃ pratyalabhata /",
    "K09bsu016_u:14634": " acintyabuddhavikurvitajñānapāramitāvihāraṃ pratyalabhata /",
    "K09bsu016_u:14635": " sarvadharmākṣayapratisaṃvidaparāntakoṭīgatakalpādhiṣṭhānaikadharmapadanirdeśajñānapāramitāvihāraṃ pratyalabhata /",
    "K09bsu016_u:14636": " sarvadharmamudrāpratyakṣajñānapāramitāvihāraṃ pratyalabhata /",
    "K09bsu016_u:14637": " sarvadharmadhātunayasāgarajñānapāramitāvihāraṃ pratyalabhata /",
    "K09bsu016_u:14638": " sarvasattvasaṃjñāgatasaṃvasanajñānapāramitāvihāraṃ pratyalabhata /",
    "K09bsu016_u:14639": " ekakṣaṇasamantabhadrabodhisattvacaryāpratyakṣajñānapāramitāvihāraṃ pratyalabhata /",
    "K09bsu016_u:14640": " tasyaivaṃ jñānapāramitāvihārasamanvāgatasya sudhanasya śreṣṭhidārakasya samantabhadrao bodhisattvo dakṣiṇaṃ pāṇiṃ prasārya mūrdhni pratiṣṭhāpayāmāsa",
    "K09bsu016_u:14641": " samanantarapratiṣṭhāpitaśca sudhanasya śreṣṭhidārakasya samantabhadreṇa bodhisattvena mūrdhni pāṇiḥ,",
    "K09bsu016_u:14642": " atha tāvadevāsya sarvabuddhakṣetraparamāṇurajaḥsamāni samādhimukhānyavakrāntāni /",
    "K09bsu016_u:14643": " ekaikena ca samādhinā sarvabuddhakṣetraparamāṇurajaḥsamāṃllokadhātumudrānavatīrṇo 'bhūt /",
    "K09bsu016_u:14644": " adṛṣṭapūrvā sarvabuddhakṣetraparamāṇurajaḥsamāścāsya sarvajñatāsaṃbhārā upacayamagaman /",
    "K09bsu016_u:14645": " sarvabuddhakṣetraparamāṇurajaḥsamāścāsya sarvajñatādharmasaṃbhavāḥ prādurabhavan /",
    "K09bsu016_u:14646": " sarvabuddhakṣetraparamāṇurajaḥsamaiśca sarvajñatāmahāprasthānairamyutthitaḥ /",
    "K09bsu016_u:14647": " sarvabuddhakṣetraparamāṇurajaḥsamāṃśca praṇidhānasāgarānavatīrṇaḥ /",
    "K09bsu016_u:14648": " sarvabuddhakṣetraparamāṇurajaḥsamaiśca sarvajñatāniryāṇapathairniryātaḥ /",
    "K09bsu016_u:14649": " sarvabuddhakṣetraparamāṇurajaḥsamāsu ca bodhisattvacaryāsu prasṛtaḥ /",
    "K09bsu016_u:14650": " sarvabuddhakṣetraparamāṇurajaḥsamaiśca sarvajñatāvegairvivardhitaḥ /",
    "K09bsu016_u:14651": " sarvabuddhakṣetraparamāṇurajaḥsamaiśca sarvabuddhajñānāvabhāsaiḥ prabhāvabhāsitaḥ /",
    "K09bsu016_u:14652": " yathā ceha sahāyāṃ lokadhātau bhagavato vairocanasya pādamūlagataḥ samantabhadro bodhisattvo dakṣiṇaṃ pāṇiṃ prasārya sudhanasya murdhni pratiṣṭhāpayāmāsa,",
    "K09bsu016_u:14653": " tathā sarvalokadhātuṣu sarvatathāgatapādamūleṣu niṣaṇṇaḥ samantabhadro bodhisattvo dakṣiṇaṃ pāṇiṃ prasārya sudhanasya śreṣṭhidārakasya mūrdhni pratiṣṭhāpayāmāsa /",
    "K09bsu016_u:14654": " evaṃ samantāt sarvadigvidikṣu sarvalokadhātuparamāṇurajontargateṣvapi sarvalokadhātuṣu",
    "K09bsu016_u:14655": " sarvatathāgatapādamūleṣu niṣaṇṇaḥ samantabhadro bodhisattvo dakṣiṇaṃ pāṇiṃ prasārya",
    "K09bsu016_u:14656": " sudhanasya śreṣṭhidārakasya mūrdhni pratiṣṭhāpayāmāsa /",
    "K09bsu016_u:14657": " yathā bhagavato vairocanasya pādamūlagatena samantabhadreṇa bodhisattvena pāṇinā spṛṣṭasya sudhanasya śreṣṭhidārakasya",
    "K09bsu016_u:14658": " dharmamukhānyavakrāntāni,",
    "K09bsu016_u:14659": " evaṃ sarvasamantabhadrātmabhāvaprasṛtaiḥ pāṇimeghaiḥ spṛṣṭasya sudhanasya śreṣṭhidārakasya dharmamukhānyavakrāntānyabhūvan nānānayaiḥ //",
    "K09bsu016_u:14660": " atha khalu samantabhadro bodhisattvo mahāsattvaḥ sudhanaṃ śreṣṭhidārakametadavocat - dṛṣṭaṃ te kulaputra mama vikurvitam?",
    "K09bsu016_u:14661": " āha - dṛṣṭamārya /",
    "K09bsu016_u:14662": " api tu tathāgataḥ prajānan prajānīyāttāvadacintyamidaṃ vikurvitam /",
    "K09bsu016_u:14663": " so 'vocat - ahaṃ kulaputra anabhilāpyānabhilāpyabuddhakṣetraparamāṇurajaḥsamān kalpān vicaritaḥ sarvajñatācittamabhilaṣamāṇaḥ /",
    "K09bsu016_u:14664": " ekaikasmiṃśca mahākalpe 'nabhilāpyānabhilāpyabuddhakṣetraparamāṇurajaḥsamāstathāgatā ārāgitā bodhicittaṃ pariśodhayatā /",
    "K09bsu016_u:14665": " ekaikasmiṃśca mahākalpe sarvatyāgasamāyuktāḥ sarvalokavighuṣṭā mahāyajñā yaṣṭāḥ /",
    "K09bsu016_u:14666": " sarvasattvapratipādanā sarvajñatāpuṇyasaṃbhāratā /",
    "K09bsu016_u:14667": " ekaikasmiṃśca mahākalpe anabhilāpyānabhilāpyabuddhakṣetraparamāṇurajaḥsamāstyāgā (Gv 426)",
    "K09bsu016_u:14668": " mahātyāgāḥ kṛtāḥ,",
    "K09bsu016_u:14669": " atyarthatyāgāḥ kṛtāḥ sarvajñatādharmānabhiprārthayatā /",
    "K09bsu016_u:14670": " ekaikasmiṃśca mahākalpe 'nabhilāpyānabhilāpyānatmabhāvāḥ parityaktāḥ,",
    "K09bsu016_u:14671": " mahārājyāni ca parityaktāni,",
    "K09bsu016_u:14672": " grāmanagaranigamajanapadarāṣṭrarājadhānyaḥ parityaktāḥ,",
    "K09bsu016_u:14673": " priyamanāpā dustyajāḥ parivārasaṃghāḥ parityaktāḥ,",
    "K09bsu016_u:14674": " putraduhitṛbhāryāḥ parityaktāḥ /",
    "K09bsu016_u:14675": " svaśarīramāṃsāni parityaktāni,",
    "K09bsu016_u:14676": " svakāyebhyo rudhiraṃ yācanakebhyaḥ parityaktam,",
    "K09bsu016_u:14677": " asthimajjāḥ parityaktāḥ /",
    "K09bsu016_u:14678": " aṅgapratyaṅgāni parityaktāni /",
    "K09bsu016_u:14679": " karṇanāsāḥ parityaktāḥ /",
    "K09bsu016_u:14680": " cakṣūṃṣi parityaktāni /",
    "K09bsu016_u:14681": " svamukhebhyo jihvendriyāṇi parityaktāni buddhajñānāvekṣayā kāyajīvitanirapekṣeṇa /",
    "K09bsu016_u:14682": " ekaikasmiṃśca mahākalpe 'nabhilāpyānabhilāpyabuddhakṣetraparamāṇurajaḥsamāni svaśirāṃsi parityaktāni svakāyebhyaḥ sarvalokābhyudgatamanuttarasarvajñatāśīrṣamabhiprārthayatā",
    "K09bsu016_u:14683": " yathā ca ekaikasmin mahākalpe,",
    "K09bsu016_u:14684": " tathā anabhilāpyānabhilāpyabuddhakṣetraparamāṇurajaḥsameṣu mahākalpasāgareṣu /",
    "K09bsu016_u:14685": " ekaikasmiṃśca mahākalpe 'nabhilāpyānabhilāpyabuddhakṣetraparamāṇurajaḥsamāstathāgatāḥ parameśvarabhūtena satkṛtā gurukṛtā mānitāḥ pūjitāḥ,",
    "K09bsu016_u:14686": " cīvarapiṇḍapātaśayanāsanaglānapratyayabhaiṣajyapariṣkāraiḥ pratipāditāḥ /",
    "K09bsu016_u:14687": " teṣāṃ ca asmiṃstathāgatānāṃ śāsane pravrajitā sarvabuddhānuśāsanīṣu pratipannaḥ śāsanaṃ ca me teṣāṃ saṃdhāritam //",
    "K09bsu016_u:14688": " nābhijānāmi kulaputra tāvadbhiḥ kalpasamudrerekacittotpādamapi tathāgaśāsane vilopamutpādayituṃ nābhijānāmi /",
    "K09bsu016_u:14689": " tāvadbhiḥ kalpasamudrairekacittotpādamapi pratighasahagatamutpādayitumātmagrahacittaṃ",
    "K09bsu016_u:14690": " vā ātmagrahaparigrahacittaṃ vā ātmaparanānātvacittaṃ vā bodhimārgavipravāsacittaṃ",
    "K09bsu016_u:14691": " vā saṃsārasaṃvāsaparikhedacittaṃ vā avalīnacittaṃ vā āvaraṇasaṃmohacittaṃ vā utpādayitumanyatra",
    "K09bsu016_u:14692": " aparājitajñānaduryodhanagarbhabodhicittāt sarvajñatāsaṃbhāreṣu /",
    "K09bsu016_u:14693": " iti hi kulaputra sarvakalpasāgarāḥ kṣayaṃ vrajeyuḥ tānnirdiśato ye mama pūrvayogasaṃbuddhakṣetrapariśuddhiprayogāḥ,",
    "K09bsu016_u:14694": " ye mama mahākaruṇāpratilabdhacittasya sarvaparitrāṇaparipācanapariśodhanaprayogāḥ /",
    "K09bsu016_u:14695": " evaṃ ye buddhapūjopasthānaprayogāḥ,",
    "K09bsu016_u:14696": " ye saddharmaparyeṣṭihetorguruśuśrūṣāprayogāḥ,",
    "K09bsu016_u:14697": " ye saddharmaparigrahahetorātmabhāvaparityāgaprayogāḥ,",
    "K09bsu016_u:14698": " ye saddharmārakṣaṇanidānāḥ svajīvitaparityāgaprayogāḥ,",
    "K09bsu016_u:14699": " tāvadbhyo me kulaputra dharmasamudrebhyo na kiṃcidekapadavyañjanamapi yanna cakravartirājyaparityāgena krītam,",
    "K09bsu016_u:14700": " yannāsti sarvāstiparityāgena krītaṃ sarvasattvaparitrāṇaprayuktena svasaṃtaticittanidhyaptiprayuktena",
    "K09bsu016_u:14701": " abhimukhaparadharmasaṃprāpaṇaprayuktena sarvalaukikajñānālokaprabhāvanāprayuktena",
    "K09bsu016_u:14702": " sarvalokottarajñānaprabhāvanāprayuktena sarvasattvasaṃsārasukhasaṃjananaprayuktena",
    "K09bsu016_u:14703": " sarvatathāgataguṇasaṃvarṇanaguṇaprayuktena /",
    "K09bsu016_u:14704": " evamanabhilāpyānabhilāpyabuddhakṣetraparamāṇurajaḥsamāḥ kalpasāgarāḥ kṣayaṃ vrajeyurmama svapūrvayogasaṃpadaṃ nirdiśataḥ //",
    "K09bsu016_u:14705": " tena mayā kulaputra anena evaṃrūpeṇa saṃbhārabalena mūlahetūpacayabalena udārādhimuktibalena",
    "K09bsu016_u:14706": " guṇapratipattibalena sarvadharmayathāvannidhyaptibalena prajñācakṣurbalena tathāgatādhiṣṭhānabalena",
    "K09bsu016_u:14707": " mahāpraṇidhānabalena mahākaruṇābalena supariśodhitābhijñābalena kalyāṇamitraparigrahabalena",
    "K09bsu016_u:14708": " atyantapariśuddho dharmakāyaḥ pratilabdhaḥ sarvatryadhvāsaṃbhinnaḥ /",
    "K09bsu016_u:14709": " anuttaraśca rūpakāyaḥ pariśodhitaḥ (Gv 427)",
    "K09bsu016_u:14710": " sarvalokābhudgataḥ sarvajagadyathāśayavijñapanaḥ sarvatrānugataḥ sarvabuddhakṣetraprasṛtaḥ samantapratiṣṭhānaḥ sarvataḥ sarvavikurvitasaṃdarśanaḥ sarvajagadabhilakṣaṇīyaḥ /",
    "K09bsu016_u:14711": " prekṣasva kulaputra imāmātmabhāvapratilābhasaṃpadamanantakalpasāgarasaṃbhūtāṃ bahukalpakoṭīniyutaśatasahasradurlabhaprādurbhāvāṃ durlabhasaṃdarśanām",
    "K09bsu016_u:14712": " nāhaṃ kulaputra anavaropitakuśalamūlānāṃ sattvānāṃ śravaṇapathamapyāgacchāmi prāgeva darśanam /",
    "K09bsu016_u:14713": " santi kulaputra sattvāḥ,",
    "K09bsu016_u:14714": " ye mama nāmadheyaśravaṇamātreṇa avaivartikā bhavantyanuttarāyāṃ samyaksaṃbodhau /",
    "K09bsu016_u:14715": " santi darśanamātreṇa,",
    "K09bsu016_u:14716": " santi sparśanamātreṇa,",
    "K09bsu016_u:14717": " santyanuvrajanamātreṇa,",
    "K09bsu016_u:14718": " santyanubandhanamātreṇa,",
    "K09bsu016_u:14719": " santi svapnadarśanena,",
    "K09bsu016_u:14720": " santi svapne nāmadheyaśravaṇena avaivartikā bhavantyanuttarāyāṃ samyaksaṃbodhau /",
    "K09bsu016_u:14721": " kecitsattvā māmekarātriṃdivasamanusmaramāṇāḥ paripākaṃ gacchanti /",
    "K09bsu016_u:14722": " kecidardhamāsaṃ kecinmāsaṃ kecidvarṣaṃ kecidvarṣaśataṃ kecitkalpaṃ kecitkalpaśataṃ",
    "K09bsu016_u:14723": " kecidyāvadanabhilāpyānabhilāpyabuddhakṣetraparamāṇurajaḥsamān kalpān māmanusmaramāṇāḥ",
    "K09bsu016_u:14724": " paripākaṃ gacchanti /",
    "K09bsu016_u:14725": " kecidekajātyā paripākaṃ gacchanti māmanusmaramāṇāḥ /",
    "K09bsu016_u:14726": " kecijjātiśatena,",
    "K09bsu016_u:14727": " kecidyāvadanabhilāpyānabhilāpyabuddhakṣetraparamāṇurajaḥsamairjātiparivartaiḥ /",
    "K09bsu016_u:14728": " kecitsattvā mama prabhādarśanena paripākaṃ gacchanti /",
    "K09bsu016_u:14729": " kecidraśmipramokṣasaṃdarśanena,",
    "K09bsu016_u:14730": " kecitkṣetraprakampanena,",
    "K09bsu016_u:14731": " kecidrūpakāyasaṃdarśanena,",
    "K09bsu016_u:14732": " kecitsaṃpraharṣaṇena paripākaṃ gacchanti /",
    "K09bsu016_u:14733": " iti hi kulaputra buddhākṣetraparamāṇurajaḥsamairupāyaiḥ sattvā avaivartikā bhavantyanuttarāyāṃ samyaksaṃbodhau /",
    "K09bsu016_u:14734": " ye khalu punaḥ kulaputra sattvā mama buddhakṣetrapariśuddhiṃ śṛṇvanti,",
    "K09bsu016_u:14735": " te pariśuddheṣu buddhākṣetreṣūpapadyante /",
    "K09bsu016_u:14736": " ye mamātmabhāvapariśuddhiṃ paśyanti,",
    "K09bsu016_u:14737": " te mamātmabhāve upapadyante /",
    "K09bsu016_u:14738": " paśya kulaputra imāṃ mamātmabhāvapariśuddhim //",
    "K09bsu016_u:14739": " atha khalu sudhanaḥ śreṣṭhidārakaḥ samantabhadrasya bodhisattvasya kāyamupanidhyāyannadrākṣīt ekaikasmin romavivare 'nabhilāpyabuddhakṣetrasāgarān buddhotpādaparipūrṇān /",
    "K09bsu016_u:14740": " ekaikasmiṃśca buddhakṣetrasāgare tathāgatān bodhisattvaparṣatsāgaraparivṛtānadrākṣīt /",
    "K09bsu016_u:14741": " sarvāṃśca tān kṣetrasāgarān nānāpratiṣṭhānān nānāsaṃsthānān nānāvyūhān nānācakravālān nānāmeghagaganasaṃchannān nānābuddhotpādān nānādharmacakranirghoṣānapaśyat",
    "K09bsu016_u:14742": " yathā ca ekaikasmin romavivare,",
    "K09bsu016_u:14743": " tathā anavaśeṣataḥ sarvaromavivareṣu sarvalakṣaṇeṣu sarvānuvyañjaneṣu sarvāṅgapratyaṅgeṣu /",
    "K09bsu016_u:14744": " ekaikasmiṃśca kṣetrasāgarān sarvabuddhakṣetraparamāṇurajaḥsamān buddhakāyanirmitameghānnirgamya",
    "K09bsu016_u:14745": " daśasu dikṣu sarvalokadhātūn spharitvā anuttarāyāṃ samyakaṃbodhau sattvān paripācayamānānapaśyat //",
    "K09bsu016_u:14746": " atha khalu sudhanaḥ śreṣṭhidārakaḥ samantabhadrabodhisattvāvavādānuśāsanyanuśiṣṭaḥ samantabhadrabodhisattvakāyāntargateṣu sarvalokadhātuṣvavatīrya sattvān paripācayāmāsa /",
    "K09bsu016_u:14747": " ye ca khalu punaḥ sudhanasya śreṣṭhidārakasya buddhakṣetraparamāṇurajaḥsamakalyāṇamitropasaṃkramadarśanaparyupāsanajñānālokakuśalamūlopacayāḥ,",
    "K09bsu016_u:14748": " te samantabhadrabodhisattvasahadarśanena kuśalamūlopacayasya śatatamīmapi kalāṃ nopayānti,",
    "K09bsu016_u:14749": " sahasratamīmapi śatasahasratamīmapi koṭīśatasahasratamīmapi /",
    "K09bsu016_u:14750": " saṃkhyāmapi kalāmapi gaṇanāmapi upamāmapi upanisāmapi na kṣamante saprathamacittotpādāya yāvatsamantabhadrasya bodhisattvasya darśanam /",
    "K09bsu016_u:14751": " asminnantare yāvatīrbuddhakṣetrasāgaraparaṃparā avatīrṇastato 'nabhilāpyānabhilāpyabuddhakṣetraparamāṇurajaḥsamaguṇāḥ (Gv 428)",
    "K09bsu016_u:14752": " samantabhadrabodhisattvasyaikasmin romavivare buddhakṣetrasāgaraparaṃparāḥ praticittakṣaṇamavataranti sma /",
    "K09bsu016_u:14753": " yathā caikasmin romavivare,",
    "K09bsu016_u:14754": " tathaiva sarvaromavivareṣu praticittakṣaṇamanabhilāpyānabhilāpyabuddhakṣetraparamāṇurajaḥsamalokadhātuṃ",
    "K09bsu016_u:14755": " pareṇa aparāntakoṭīgatakalpādhiṣṭhānalokadhātuṃ pareṇa vikrameṇa paryantaṃ nopajagāma /",
    "K09bsu016_u:14756": " kṣetrasāgaraparaṃparāṇāṃ kṣetrasāgaragarbhāṇāṃ kṣetrasāgarasaṃbhedānāṃ kṣetrasāgarasamavasaraṇānāmanabhilāpyānabhilāpyabuddhakṣetrasāgarasaṃbhavānāṃ",
    "K09bsu016_u:14757": " kṣetrasāgaravibhavānāṃ kṣetrasāgaravyūhānāṃ buddhotpādasāgaragarbhāṇāṃ buddhotpādasāgarasamavasaraṇānāṃ",
    "K09bsu016_u:14758": " buddhotpādasāgarasaṃbhavānāṃ buddhotpādasāgaravibhavānāṃ bodhisattvasāgaraparṣanmaṇḍalasāgarāṇāṃ",
    "K09bsu016_u:14759": " bodhisattvaparṣanmaṇḍalasāgaraparaṃparāṇāṃ bodhisattvaparṣamaṇḍalasāgaragarbhāṇāṃ",
    "K09bsu016_u:14760": " bodhisattvaparṣanmaṇḍalasāgarasaṃbhedānāṃ bodhisattvaparṣanmaṇḍalasāgarasamavasaraṇānāṃ",
    "K09bsu016_u:14761": " bodhisattvaparṣanmaṇḍalasāgarasaṃbhavānāṃ bodhisattvaparṣanmaṇḍalasāgaravibhavānāṃ",
    "K09bsu016_u:14762": " sattvadhātupraveśānāṃ sattvendriyapratikṣaṇajñānapraveśānāṃ sattveindriyajñānaprativedhānāṃ",
    "K09bsu016_u:14763": " sattvaparipākavinayānāṃ gambhīrabodhisattvavikurvitavihārāṇāṃ bodhisattvabhūmyavakramaṇavikramasāgarāṇāṃ",
    "K09bsu016_u:14764": " paryantaṃ nopajagāma /",
    "K09bsu016_u:14765": " sa kvacitkṣetre kalpaṃ vicarati sma /",
    "K09bsu016_u:14766": " sa kvacitkṣetre yāvadanabhilāpyānabhilāpyabuddhakṣetraparamāṇurajaḥsamān kalpān vicarati sma /",
    "K09bsu016_u:14767": " tataśca kṣetrānna calati sma /",
    "K09bsu016_u:14768": " cittakṣaṇe cittakṣaṇe ca anantamadhyān kṣetrasāgarānavatarati sma,",
    "K09bsu016_u:14769": " sattvāṃśca paripācayati sma anuttarāyāṃ samyaksaṃbodhau /",
    "K09bsu016_u:14770": " so 'nupūrveṇa yāvatsamantabhadrabodhisattvacaryāpraṇidhānasāgarasamatāmanuprāptaḥ",
    "K09bsu016_u:14771": " sarvatathāgatasamatāṃ sarvakṣetrakāyapāraṇasamatāṃ caryāparipūraṇasamatāmabhisaṃbodhivikurvitasaṃdarśanapāraṇasamatāṃ",
    "K09bsu016_u:14772": " dharmacakrapravartanasamatāṃ pratisaṃvidviśuddhisamatāṃ ghoṣodāhārasamatāṃ sarvasvarāṅgasāgarasaṃprayogasamatāṃ",
    "K09bsu016_u:14773": " balavaiśāradyasamatāṃ",
    "K09bsu016_u:14774": " buddhavihārasamatāṃ mahāmaitrīmahākaruṇāsamatāmacintyabodhisattvavimokṣavikurvitasamatāmanuprāptaḥ iti //",
    "K09bsu016_u:14775": " atha khalu samantabhadro bodhisattvo mahāsattvaḥ evameva lokadhātuparaṃparānabhilāpyānabhilāpyabuddhakṣetraparamāṇurajaḥsamān",
    "K09bsu016_u:14776": " kalpān kalpaprasarānabhidyotayamāno bhūyasyā mātrayā gāthābhigītena praṇidhānamakārṣīt -",
    "K09bsu016_u:14777": " yāvata keci daśaddiśi loke sarvatriyadhvagatā narasiṃhāḥ /",
    "K09bsu016_u:14778": " tānahu vandami sarvi aśeṣān kāyatu vāca manena prasannaḥ // 1 //",
    "K09bsu016_u:14779": " kṣetrarajopamakāyapramāṇaiḥ sarvajināna karomi praṇāmam /",
    "K09bsu016_u:14780": " sarvajinābhimukhena manena bhadracarīpraṇidhānabalena // 2 //",
    "K09bsu016_u:14781": " ekarajāgri rajopamabuddhā buddhasutāna niṣaṇṇaku madhye /",
    "K09bsu016_u:14782": " (Gv 429)",
    "K09bsu016_u:14783": " evamaśeṣata dharmatadhātuṃ sarvādhimucyami pūrṇa jinebhiḥ // 3 //",
    "K09bsu016_u:14784": " teṣu ca akṣayavarṇasamudrān sarvasvarāṅgasamudrarutebhiḥ /",
    "K09bsu016_u:14785": " sarvajināna guṇān bhaṇamānastān sugatān stavamī ahu sarvān // 4 //",
    "K09bsu016_u:14786": " puṣpavarebhi ca mālyavarebhirvādyavilepanachatravarebhiḥ /",
    "K09bsu016_u:14787": " dīpavarebhi ca dhūpavarebhiḥ pūjana teṣa jināna karomi // 5 //",
    "K09bsu016_u:14788": " vastravarebhi ca gandhavarebhiścūrṇapuṭebhi ca merusamebhiḥ /",
    "K09bsu016_u:14789": " sarvaviśiṣṭaviyūhavarebhiḥ pūjana teṣa jināna karomi // 6 //",
    "K09bsu016_u:14790": " yā ca anuttara pūja udārā tānadhimucyami sarvajinānām /",
    "K09bsu016_u:14791": " bhadracarīadhimuktibalena vandami pūjayamī jina sarvān // 7 //",
    "K09bsu016_u:14792": " yacca kṛtaṃ mayi pāpu bhaveyyā rāgatu dveṣatu mohavaśena /",
    "K09bsu016_u:14793": " kāyatu vāca manena tathaiva taṃ pratideśayamī ahu sarvam // 8 //",
    "K09bsu016_u:14794": " yacca daśaddiśi puṇya jagasya śaikṣa aśaikṣapratyekajinānām /",
    "K09bsu016_u:14795": " buddhasutānatha sarvajinānāṃ taṃ anumodayamī ahu sarvam // 9 //",
    "K09bsu016_u:14796": " ye ca daśaddiśi lokapradīpā bodhivibuddha asaṅgataprāptāḥ /",
    "K09bsu016_u:14797": " tānahu sarvi adhyeṣami nāthāṃ cakru anuttaru vartanatāyai // 10 //",
    "K09bsu016_u:14798": " ye 'pi ca nirvṛti darśitukāmāstānabhiyācami prāñjalibhūtaḥ /",
    "K09bsu016_u:14799": " (Gv 430)",
    "K09bsu016_u:14800": " kṣetrarajopamakalpa sthihantu sarvajagasya hitāya sukhāya // 11 //",
    "K09bsu016_u:14801": " vandanapūjanadeśanatāya modanadhyeṣaṇayācanatāya /",
    "K09bsu016_u:14802": " yacca śubhaṃ mayi saṃcitu kiṃcidbodhayi nāmayamī ahu sarvam // 12 //",
    "K09bsu016_u:14803": " pūjita bhontu atītaka buddhā ye ca ghriyanti daśaddiśi loke /",
    "K09bsu016_u:14804": " ye ca anāgata te laghu bhontu pūrṇamanoratha bodhivibuddhāḥ // 13 //",
    "K09bsu016_u:14805": " yāvat keci daśaddiśi kṣetrāste pariśuddha bhavantu udārāḥ /",
    "K09bsu016_u:14806": " bodhidrumendragatebhi jinebhirbuddhasutebhi ca bhontu prapūrṇāḥ // 14 //",
    "K09bsu016_u:14807": " yāvat keci daśaddiśi sattvāste sukhitāḥ sada bhontu arogāḥ /",
    "K09bsu016_u:14808": " sarvajagasya ca dharmiku artho bhontu pradakṣiṇu ṛdhyatu āśā // 15 //",
    "K09bsu016_u:14809": " bodhicariṃ ca ahaṃ caramāṇo bhavi jātismaru sarvagatīṣu /",
    "K09bsu016_u:14810": " sarvasu janmasu cyutyupapattī pravrajito ahu nityu bhaveyyā // 16 //",
    "K09bsu016_u:14811": " sarvajinānanuśikṣayamāṇo bhadracariṃ paripūrayamāṇaḥ /",
    "K09bsu016_u:14812": " śīlacariṃ vimalāṃ pariśuddhāṃ nityamakhaṇḍamacchidra careyam // 17 //",
    "K09bsu016_u:14813": " devarutebhi ca nāgarutebhiryakṣakumbhāṇḍamanuṣyarutebhiḥ /",
    "K09bsu016_u:14814": " yāni ca sarvarutāni jagasya sarvaruteṣvahu deśayi dharmam // 18 //",
    "K09bsu016_u:14815": " ye khalu pāramitāsvabhiyukto bodhiyi cittu ma jātu vimuhyet /",
    "K09bsu016_u:14816": " (Gv 431)",
    "K09bsu016_u:14817": " ye 'pi ca pāpaka āvaraṇīyāsteṣu parikṣayu bhotu aśeṣam // 19 //",
    "K09bsu016_u:14818": " karmatu kleśatu mārapathāto lokagatīṣu vimuktu careyam /",
    "K09bsu016_u:14819": " padma yathā salilena aliptaḥ sūrya śaśī gaganeva asaktaḥ // 20 //",
    "K09bsu016_u:14820": " sarvi apāyadukhāṃ praśamanto sarvajagat sukhi sthāpayamānaḥ /",
    "K09bsu016_u:14821": " sarvajagasya hitāya careyaṃ yāvata kṣetrapathā diśatāsu // 21 //",
    "K09bsu016_u:14822": " sattvacariṃ anuvartayamāno bodhicariṃ paripurayamāṇaḥ /",
    "K09bsu016_u:14823": " bhadracariṃ ca prabhāvayamānaḥ sarvi anāgatakalpa careyam // 22 //",
    "K09bsu016_u:14824": " ye ca sabhāgata mama caryāye tebhi samāgamu nityu bhaveyyā /",
    "K09bsu016_u:14825": " kāyatu vācatu cetanato vā ekacari praṇidhāna careyam // 23 //",
    "K09bsu016_u:14826": " ye 'pi ca mitrā mama hitakāmā bhadracarīya nidarśayitāraḥ /",
    "K09bsu016_u:14827": " tebhi samāgamu nityu bhaveyyā tāṃśca ahaṃ na virāgayi jātu // 24 //",
    "K09bsu016_u:14828": " saṃmukha nityamahaṃ jina paśye buddhasutebhi parīvṛtu nāthān /",
    "K09bsu016_u:14829": " teṣu ca pūja kareya udārāṃ sarvi anāgatakalpamakhinnaḥ // 25 //",
    "K09bsu016_u:14830": " dhārayamāṇu jināna saddharmaṃ bodhicariṃ paridīpayamānaḥ /",
    "K09bsu016_u:14831": " bhadracariṃ ca viśodhayamānaḥ sarvi anāgatakalpa careyam // 26 //",
    "K09bsu016_u:14832": " (Gv 432)",
    "K09bsu016_u:14833": " sarvabhaveṣu ca saṃsaramāṇaḥ puṇyatu jñānatu akṣayaprāptaḥ /",
    "K09bsu016_u:14834": " prajñaupāyasamādhivimokṣaiḥ sarvaguṇairbhavi akṣayakośaḥ // 27 //",
    "K09bsu016_u:14835": " ekarajāgri rajopamakṣetrā tatra ca kṣetri acintiya buddhān /",
    "K09bsu016_u:14836": " buddhasutāna niṣaṇṇaku madhye paśyiya bodhicariṃ caramāṇaḥ // 28 //",
    "K09bsu016_u:14837": " evamaśeṣata sarvadiśāsu bālapatheṣu triyadhvapramāṇān /",
    "K09bsu016_u:14838": " buddhasamudra tha kṣetrasamudrānotari cārikakalpasamudrān // 29 //",
    "K09bsu016_u:14839": " ekasvarāṅgasamudrarutebhiḥ sarvajināna svarāṅgaviśuddhim /",
    "K09bsu016_u:14840": " sarvajināna yathāśayaghoṣān buddhasarasvatimotari nityam // 30 //",
    "K09bsu016_u:14841": " teṣu ca akṣayaghoṣaruteṣu sarvatriyadhvagatāna jinānām /",
    "K09bsu016_u:14842": " cakranayaṃ parivartayamāno buddhibalena ahaṃ praviśeyam // 31 //",
    "K09bsu016_u:14843": " ekakṣaṇena anāgata sarvān kalpapraveśa ahaṃ praviśeyam /",
    "K09bsu016_u:14844": " ye 'pi ca kalpa triyadhvapramāṇāstān kṣaṇakoṭipraviṣṭa careyam // 32 //",
    "K09bsu016_u:14845": " ye ca triyadhvagatā narasiṃhāstānahu paśyiya ekakṣaṇena /",
    "K09bsu016_u:14846": " teṣu ca gocarimotari nityaṃ māyagatena vimokṣabalena // 33 //",
    "K09bsu016_u:14847": " ye ca triyadhvasukṣetraviyūhāstānabhinirhari ekarajāgre /",
    "K09bsu016_u:14848": " (Gv 433)",
    "K09bsu016_u:14849": " evamaśeṣata sarvadiśāsu otari kṣetraviyūha jinānām // 34 //",
    "K09bsu016_u:14850": " ye ca ānāgata lokapradīpāsteṣu vibudhyana cakrapravṛttim /",
    "K09bsu016_u:14851": " nirvṛtidarśananiṣṭha praśāntiṃ sarvi ahaṃ upasaṃkrami nāthān // 35 //",
    "K09bsu016_u:14852": " ṛddhibalena samantajavena jñānabalena samantamukhena /",
    "K09bsu016_u:14853": " caryabalena samantaguṇena maitrabalena samantagatena // 36 //",
    "K09bsu016_u:14854": " puṇyabalena samantaśubhena jñānabalena asaṅgagatena /",
    "K09bsu016_u:14855": " prajñaupāyasamādhibalena bodhibalaṃ samudānayamānaḥ // 37 //",
    "K09bsu016_u:14856": " karmabalaṃ pariśodhayamānaḥ kleśabalaṃ parimardayamānaḥ /",
    "K09bsu016_u:14857": " mārabalaṃ abalaṃkaramāṇaḥ pūrayi bhadracarībala sarvān // 38 //",
    "K09bsu016_u:14858": " kṣetrasamudra viśodhayamānaḥ sattvasamudra vimocayamānaḥ /",
    "K09bsu016_u:14859": " dharmasamudra vipaśyayamāno jñānasamudra vigāhayamānaḥ // 39 //",
    "K09bsu016_u:14860": " caryasamudra viśodhayamānaḥ praṇidhisamudra prapūrayamāṇaḥ /",
    "K09bsu016_u:14861": " buddhasamudra prapūjayamānaḥ kalpasamudra careyamakhinnaḥ // 40 //",
    "K09bsu016_u:14862": " ye ca triyadhvagatāna jinānāṃ bodhicaripraṇidhānaviśeṣāḥ /",
    "K09bsu016_u:14863": " tānahu pūrayi sarvi aśeṣān bhadracarīya vibudhyiya bodhim // 41 //",
    "K09bsu016_u:14864": " (Gv 434)",
    "K09bsu016_u:14865": " jyeṣṭhaku yaḥ sutu sarvajinānāṃ yasya ca nāma samantatabhadraḥ /",
    "K09bsu016_u:14866": " tasya vidusya sabhāgacarīye nāmayamī kuśalaṃ imu sarvam // 42 //",
    "K09bsu016_u:14867": " kāyatu vāca manasya viśuddhiścaryaviśuddhyatha kṣetraviśuddhiḥ /",
    "K09bsu016_u:14868": " yādṛśa nāmana bhadra vidusya tādṛśa bhotu samaṃ mama tena // 43 //",
    "K09bsu016_u:14869": " bhadracarīya samantaśubhāye mañjuśiripraṇidhāna careyam /",
    "K09bsu016_u:14870": " sarvi anāgata kalpamakhinnaḥ pūrayi tāṃ kriya sarvi aśeṣām // 44 //",
    "K09bsu016_u:14871": " no ca pramāṇu bhaveyya carīye no ca pramāṇu bhaveyya guṇānām /",
    "K09bsu016_u:14872": " apramāṇa cariyāya sthihitvā jānami sarvi vikurvitu teṣām // 45 //",
    "K09bsu016_u:14873": " yāvata niṣṭha nabhasya bhaveyyā sattva aśeṣata niṣṭha tathaiva /",
    "K09bsu016_u:14874": " karmatu kleśatu yāvata niṣṭhā tāvataniṣṭha mama praṇidhānam // 46 //",
    "K09bsu016_u:14875": " ye ca daśaddiśi kṣetra anantā rathaalaṃkṛtu dadyu jinānām /",
    "K09bsu016_u:14876": " divya ca mānuṣa saukhyaviśiṣṭāṃ kṣetrarajopama kalpa dadeyam // 47 //",
    "K09bsu016_u:14877": " yaśca imaṃ pariṇāmanarājaṃ śrutva sakṛjjanayedadhimuktim /",
    "K09bsu016_u:14878": " bodhivarāmanuprārthayamāno agru viśiṣṭa bhavedimu puṇyam // 48 //",
    "K09bsu016_u:14879": " varjita tena bhavanti apāyā varjita tena bhavanti kumitrāḥ /",
    "K09bsu016_u:14880": " kṣipru sa paśyati taṃ amitābhaṃ yasyimu bhadracaripraṇidhānam // 49 //",
    "K09bsu016_u:14881": " (Gv 435)",
    "K09bsu016_u:14882": " lābha sulabdha sujīvitu teṣāṃ svāgata te imu mānuṣa janma /",
    "K09bsu016_u:14883": " yādṛśa so hi samantatabhadraste 'pi tathā nacireṇa bhavanti // 50 //",
    "K09bsu016_u:14884": " pāpaka pañca anantariyāṇi yena ajñānavaśena kṛtāni /",
    "K09bsu016_u:14885": " so imu bhadracariṃ bhaṇamānaḥ kṣipru parikṣayu neti aśeṣam // 51 //",
    "K09bsu016_u:14886": " jñānatu rūpatu lakṣaṇataśca varṇatu gotratu bhotirupetaḥ /",
    "K09bsu016_u:14887": " tīrthikamāragaṇebhiraghṛṣyaḥ pūjitu bhoti sa sarvatriloke // 52 //",
    "K09bsu016_u:14888": " kṣipru sa gacchati bodhidrumendraṃ gatva niṣīdati sattvahitāya /",
    "K09bsu016_u:14889": " budhyati bodhi pravartayi cakraṃ dharṣati māru sasainyaku sarvam // 53 //",
    "K09bsu016_u:14890": " yo imu bhadracaripraṇidhānaṃ dhārayi vācayi deśayito vā /",
    "K09bsu016_u:14891": " buddha vijānati yo 'tra vipāko bodhi viśiṣṭa ma kāṅkṣa janetha // 54 //",
    "K09bsu016_u:14892": " mañjuśirī yatha jānati śūraḥ so ca samantatabhadra tathaiva /",
    "K09bsu016_u:14893": " teṣu ahaṃ anuśikṣayamāṇo nāmayamī kuśalaṃ imu sarvam // 55 //",
    "K09bsu016_u:14894": " sarvatriyadhvagatebhi jinebhiryā pariṇāmana varṇita agrā /",
    "K09bsu016_u:14895": " tāya ahaṃ kuśalaṃ imu sarvaṃ nāmayamī varabhadracarīye // 56 //",
    "K09bsu016_u:14896": " kālakriyāṃ ca ahaṃ karamāṇo āvaraṇān vinivartiya sarvān /",
    "K09bsu016_u:14897": " saṃmukha paśyiya taṃ amitābhaṃ taṃ ca sukhāvatikṣetra vrajeyam // 57 //",
    "K09bsu016_u:14898": " (Gv 436)",
    "K09bsu016_u:14899": " tatra gatasya imi praṇidhānā āmukhi sarvi bhaveyyu samagrā /",
    "K09bsu016_u:14900": " tāṃśca ahaṃ paripūrya aśeṣān sattvahitaṃ kari yāvata loke // 58 //",
    "K09bsu016_u:14901": " tahi jinamaṇḍali śobhani ramye padmavare rucire upapannaḥ /",
    "K09bsu016_u:14902": " vyākaraṇaṃ ahu tatra labheyyā saṃmukhato abhitābhajinasya // 59 //",
    "K09bsu016_u:14903": " vyākaraṇaṃ pratilabhya ta tasmin nirmitakoṭiśatebhiranekaiḥ /",
    "K09bsu016_u:14904": " sattvahitāni bahūnyahu kuryāṃ dikṣu daśasvapi buddhibalena // 60 //",
    "K09bsu016_u:14905": " bhadracaripraṇidhāna paṭhitvā yatkuśalaṃ mayi saṃcitu kiṃcit /",
    "K09bsu016_u:14906": " ekakṣaṇena samṛdhyatu sarvaṃ tena jagasya śubhaṃ praṇidhānam // 61 //",
    "K09bsu016_u:14907": " bhadracariṃ pariṇāmya yadāptaṃ puṇyamanantamatīva viśiṣṭam /",
    "K09bsu016_u:14908": " tena jagadvyasanaughanimagnaṃ yātvamitābhapuriṃ varameva // 62 //",
    "K09bsu016_u:14909": " idamavocadbhagavānāttamanāḥ /",
    "K09bsu016_u:14910": " sudhanaḥ śreṣṭhidārakaste ca bodhisattvā āryamañjuśrīpūrvaṃgamāḥ,",
    "K09bsu016_u:14911": " te ca bhikṣavaḥ āryamañjuśrīparipācitāḥ,",
    "K09bsu016_u:14912": " te ca āryamaitreyapūrvaṃgamāḥ sarvabhadrakalpikā bodhisattvāḥ,",
    "K09bsu016_u:14913": " te cāryasamantabhadrabodhisattvapramukhā yauvarājyābhiṣiktāḥ paramāṇurajaḥsamā mahābodhisattvā nānālokadhātusaṃnipatitāḥ,",
    "K09bsu016_u:14914": " te cāryaśāriputramaudgalyāyanapramukhā mahāśrāvakāḥ,",
    "K09bsu016_u:14915": " sā ca sarvāvatī parṣat,",
    "K09bsu016_u:14916": " sadevamānuṣāsuragandharvaśca loko bhagavataḥ samantabhadrasya bodhisattvasya bhāṣitamabhyanandanniti //",
    "K09bsu016_u:14917": " āryagaṇḍavyūhānmahādharmaparyāyādyathālabdhaḥ sudhanakalyāṇamitraparyupāsanacaryaikadeśaḥ āryagaṇḍavyūho mahāyānasūtraratnarājaḥ samāptaḥ //",
    "K09bsu016_u:14918": " ye dharmā hetuprabhāvā hetuṃ teṣāṃ tethāgato hyavadat /",
    "K09bsu016_u:14919": " teṣāṃ ca yo nirodho evaṃ vādī mahāśramaṇaḥ //",
    "K09bsu016_u:14920": " sahasrāṇi dvādaśa //"
}