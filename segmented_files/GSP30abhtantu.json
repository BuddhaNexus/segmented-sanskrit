{
    "GSP30abhtantu:0": "Tantrasāra, Prathamam āhnikam vimalakalāśrayābhinavasṛṣṭimahā jananī bharitatanuś ca pañcamukhaguptarucir janakaḥ /",
    "GSP30abhtantu:1": "tadubhayayāmalasphuritabhāvavisargamayaṃ hṛdayam anuttarāmṛtakulaṃ mama saṃsphuratāt // AbhTs_1.1",
    "GSP30abhtantu:2": "vitatas tantrāloko vigāhituṃ naiva śakyate sarvaiḥ /",
    "GSP30abhtantu:3": "ṛjuvacanaviracitam idaṃ tu tantrasāraṃ tataḥ śṛṇuta // AbhTs_1.2",
    "GSP30abhtantu:4": "śrīśambhunāthabhāskaracaraṇanipātaprabhāpagatasaṃkocam /",
    "GSP30abhtantu:5": "abhinavaguptahṛdambujam etad vicinuta maheśapūjanahetoḥ // AbhTs_1.3",
    "GSP30abhtantu:6": "iha jñānaṃ mokṣakāraṇaṃ bandhanimittasya ajñānasya virodhakatvāt dvividhaṃ ca ajñānaṃ buddhigataṃ pauruṣaṃ ca tatra buddhigatam aniścayasvabhāvaṃ viparītaniścayātmakaṃ ca /",
    "GSP30abhtantu:7": "pauruṣaṃ tu vikalpasvabhāvaṃ saṃkucitaprathātmakaṃ tad eva ca mūlakāraṇaṃ saṃsārasya iti vakṣyāmo malanirṇaye /",
    "GSP30abhtantu:8_0": "tatra pauruṣam ajñānaṃ dīkṣādinā nivartetāpi kiṃ tu dīkṣāpi buddhigate anadhyavasāyātmake ajñāne sati na sambhavati heyopādeyaniścayapūrvakatvāt",
    "GSP30abhtantu:8_1": "tattvaśuddhiśivayojanārūpāyā dīkṣāyā iti /",
    "GSP30abhtantu:9": "tatra adhyavasāyātmakaṃ buddhiniṣṭham eva jñānaṃ pradhānam tad eva ca abhyasyamānaṃ pauruṣam api ajñānaṃ nihanti vikalpasaṃvidabhyāsasya avikalpāntatāparyavasānāt /",
    "GSP30abhtantu:10": "vikalpāsaṃkucitasaṃvitprakāśarūpo hy ātmā śivasvabhāva iti sarvathā samastavastuniṣṭhaṃ samyaṅniścayātmakaṃ jñānam upādeyam /",
    "GSP30abhtantu:11": "tac ca śāstrapūrvakam /",
    "GSP30abhtantu:12": "śāstraṃ ca parameśvarabhāṣitam eva pramāṇam /",
    "GSP30abhtantu:13_0": "aparaśāstroktānām arthānāṃ tatra vaiviktyena abhyupagamāt tadarthātiriktayuktisiddhanirūpaṇāc ca tena aparāgamoktaṃ jñānaṃ",
    "GSP30abhtantu:13_1": "tāvata eva bandhāt vimocakam na sarvasmāt sarvasmāt tu vimocakaṃ parameśvaraśāstraṃ pañcasrotomayaṃ daśāṣṭādaśavasvaṣṭabhedabhinnam /",
    "GSP30abhtantu:14": "tato 'pi sarvasmāt sāraṃ ṣaḍardhaśāstrāṇi /",
    "GSP30abhtantu:15": "tebhyo 'pi mālinīvijayam /",
    "GSP30abhtantu:16": "tadantargataś cārthaḥ saṃkalayyāśakyo nirūpayitum /",
    "GSP30abhtantu:17": "na ca anirūpitavastutattvasya muktatvaṃ mocakatvaṃ vā śuddhasya jñānasyaiva tathārūpatvāt iti /",
    "GSP30abhtantu:18": "svabhyastajñānamūlatvāt parapuruṣārthasya tatsiddhaye idam ārabhyate /",
    "GSP30abhtantu:19": "ajñānaṃ kila bandhahetur uditaḥ śāstre malaṃ tat smṛtaṃ pūrṇajñānakalodaye tad akhilaṃ nirmūlatāṃ gacchati /",
    "GSP30abhtantu:20": "dhvastāśeṣamalātmasaṃvidudaye mokṣaś ca tenāmunā śāstreṇa prakaṭīkaromi nikhilaṃ yaj jñeyatattvaṃ bhavet // AbhTs_1.4",
    "GSP30abhtantu:21_0": "tatra iha svabhāva eva paramopādeyaḥ sa ca sarvabhāvānāṃ prakāśarūpa eva aprakāśasya svabhāvatānupapatteḥ sa ca nānekaḥ prakāśasya",
    "GSP30abhtantu:21_1": "taditarasvabhāvānupraveśāyoge svabhāvabhedābhāvāt deśakālāv api ca asya na bhedakau tayor api tatprakāśasvabhāvatvāt iti",
    "GSP30abhtantu:21_2": "eka eva prakāśaḥ sa eva ca saṃvit arthaprakāśarūpā hi saṃvit iti sarveṣām atra avivāda eva /",
    "GSP30abhtantu:22_0": "sa ca prakāśo na paratantraḥ prakāśyataiva hi pāratantryam prakāśyatā ca prakāśāntarāpekṣitaiva na ca prakāśāntaraṃ kiṃcit",
    "GSP30abhtantu:22_1": "asti iti svatantra ekaḥ prakāśaḥ svātantryād eva ca deśakālākārāvacchedavirahāt vyāpako nityaḥ sarvākāranirākārasvabhāvaḥ",
    "GSP30abhtantu:22_2": "tasya ca svātantryam ānandaśaktiḥ taccamatkāra icchāśaktiḥ prakāśarūpatā cicchaktiḥ āmarśātmakatā jñānaśaktiḥ sarvākārayogitvaṃ",
    "GSP30abhtantu:22_3": "kriyāśaktiḥ ity evaṃ mukhyābhiḥ śaktibhiḥ yukto 'pi",
    "GSP30abhtantu:23": "vastuta icchājñānakriyāśaktiyuktaḥ anavacchinnaḥ prakāśo nijānandaviśrāntaḥ śivarūpaḥ sa eva svātantryāt ātmānaṃ saṃkucitam avabhāsayan aṇur iti ucyate /",
    "GSP30abhtantu:24": "punar api ca svātmānaṃ svatantratayā prakāśayati yena anavacchinnaprakāśaśivarūpatayaiva prakāśate",
    "GSP30abhtantu:25": "tatrāpi svātantryavaśāt anupāyam eva svātmānaṃ prakāśayati sopāyaṃ vā sopāyatve 'pi icchā vā jñānaṃ vā kriyā vā abhyupāya iti traividhyaṃ",
    "GSP30abhtantu:26": "śāmbhavaśāktāṇavabhedena samāveśasya tatra caturvidham api etad rūpaṃ krameṇa atra upadiśyate",
    "GSP30abhtantu:27": "ātmā prakāśavapur eṣa śivaḥ svatantraḥ svātantryanarmarabhasena nijaṃ svarūpam /",
    "GSP30abhtantu:28": "saṃchādya yat punar api prathayeta pūrṇaṃ tac ca kramākramavaśād athavā tribhedāt // AbhTs_1.5",
    "GSP30abhtantu:29": "Tantrasāra, Dvitīyam āhnikam atha anupāyam eva tāvat vyākhyāsyāmaḥ // AbhTs_2.1",
    "GSP30abhtantu:30": "yadā khalu dṛḍhaśaktipātāviddhaḥ svayam eva itthaṃ vivecayati sakṛd eva guruvacanam avadhārya tadā punar upāyavirahito nityoditaḥ asya samāveśaḥ // AbhTs_2.2",
    "GSP30abhtantu:31": "atra ca tarka eva yogāṅgam iti kathaṃ vivecayati iti cet ucyate yo 'yaṃ",
    "GSP30abhtantu:32_0": "parameśvaraḥ svaprakāśarūpaḥ svātmā tatra kim upāyena kriyate na svarūpalābho nityatvāt na jñaptiḥ svayaṃprakāśamānatvāt",
    "GSP30abhtantu:32_1": "nāvaraṇavigamaḥ āvaraṇasya kasyacid api asaṃbhavāt na tadanupraveśaḥ anupraveṣṭuḥ vyatiriktasya abhāvāt // AbhTs_2.3",
    "GSP30abhtantu:33_0": "kaś cātra upāyaḥ tasyāpi vyatiriktasya anupapatteḥ tasmāt samastam idam ekaṃ cinmātratattvaṃ kālena akalitaṃ deśena aparicchinnam",
    "GSP30abhtantu:33_1": "upādhibhir amlānam ākṛtibhir aniyantritaṃ śabdair asaṃdiṣṭaṃ pramāṇair aprapañcitaṃ kālādeḥ pramāṇaparyantasya svecchayaiva",
    "GSP30abhtantu:33_2": "svarūpalābhanimittaṃ ca svatantram ānandaghanaṃ tattvaṃ tad eva ca aham tatraiva antar mayi viśvaṃ pratibimbitam evaṃ dṛḍhaṃ",
    "GSP30abhtantu:33_3": "viviñcānasya śaśvad eva pārameśvaraḥ samāveśo nirupāyaka eva tasya ca na mantrapūjādhyānacaryādiniyantraṇā kācit //",
    "GSP30abhtantu:34": "Tantrasāra, Tṛtīyam āhnikam yad etat prakāśarūpaṃ śivatattvam uktam tatra akhaṇḍamaṇḍale yadā praveṣṭuṃ na śaknoti tadā svātantryaśaktim eva adhikāṃ paśyan nirvikalpam",
    "GSP30abhtantu:35_0": "eva bhairavasamāveśam anubhavati ayaṃ ca asya upadeśaḥ sarvam idaṃ bhāvajātaṃ bodhagagane pratibimbamātraṃ pratibimbalakṣaṇopetatvāt",
    "GSP30abhtantu:35_1": "idaṃ hi pratibimbasya lakṣaṇaṃ yat bhedena bhāsitam aśaktam anyavyāmiśratvenaiva bhāti tat pratibimbam mukharūpam iva darpaṇe",
    "GSP30abhtantu:35_2": "rasa iva dantodake gandha iva ghrāṇa mithunasparśa iva ānandendriye śūlakuntādisparśo vā antaḥsparśanendriye pratiśrutkeva",
    "GSP30abhtantu:35_3": "vyomni // AbhTs_3.1",
    "GSP30abhtantu:36": "na hi sa raso mukhyaḥ tatkāryavyādhiśamanādyadṛṣṭeḥ // AbhTs_3.2",
    "GSP30abhtantu:37": "nāpi gandhasparśau mukhyau guṇinaḥ tatra abhāve tayor ayogāt kāryaparamparānārambhāt ca //",
    "GSP30abhtantu:38": "na ca tau na staḥ dehoddhūlanavisargādidarśanāt // AbhTs_3.4",
    "GSP30abhtantu:39": "śabdo 'pi na mukhyaḥ ko 'pi vakti iti āgacchantyā iva pratiśrutkāyāḥ śravaṇāt // AbhTs_3.5",
    "GSP30abhtantu:40": "evaṃ yathā etat pratibimbitaṃ bhāti tathaiva viśvaṃ parameśvaraprakāśe //",
    "GSP30abhtantu:41": "nanu atra bimbaṃ kiṃ syāt mābhūt kiṃcit // AbhTs_3.7",
    "GSP30abhtantu:42_0": "nanu kim akāraṇakaṃ tat hanta tarhi hetupraśnaḥ tat kiṃ bimbavācoyuktyā hetuś ca parameśvaraśaktir eva svātantryāparaparyāyā",
    "GSP30abhtantu:42_1": "bhaviṣyati viśvapratibimbadhāritvāc ca viśvātmakatvaṃ bhagavataḥ saṃvinmayaṃ hi viśvaṃ caitanyasya vyaktisthānam iti tad",
    "GSP30abhtantu:42_2": "eva hi viśvam atra pratīpam iti pratibimbadhāritvam asya tac ca tāvat viśvātmakatvaṃ parameśvarasya svarūpaṃ na anāmṛṣṭaṃ",
    "GSP30abhtantu:42_3": "bhavati citsvabhāvasya svarūpānāmarśanānupapatteḥ //",
    "GSP30abhtantu:43_0": "svarūpānāmarśane hi vastuto jaḍataiva syāt āmarśaś ca ayaṃ na sāketikaḥ api tu citsvabhāvatāmātranāntarīyakaḥ paranādagarbha",
    "GSP30abhtantu:43_1": "uktaḥ sa ca yāvān viśvavyavasthāpakaḥ parameśvarasya śaktikalāpaḥ tāvantam āmṛśati //",
    "GSP30abhtantu:44_0": "tatra mukhyās tāvat tisraḥ parameśvarasya śaktayaḥ anuttarecchonmeṣa iti tad eva parāmarśatrayama iu iti etasmād eva tritayāt",
    "GSP30abhtantu:44_1": "sarvaḥ śaktiprapañcaḥ caryate anuttara eva hi viśrāntir ānandaḥ icchāyām eva viśrāntiḥ īśanam unmeṣa eva hi viśrāntir ūrmiḥ",
    "GSP30abhtantu:44_2": "yaḥ kriyāśakteḥ prārambhaḥ tad eva parāmarśatrayam ā ī ū iti // AbhTs_3.10",
    "GSP30abhtantu:45_0": "atra ca prācyaṃ parāmarśatrayaṃ prakāśabhāgasāratvāt sūryātmakaṃ caramaṃ parāmarśatrayaṃ viśrāntisvabhāvāhlādaprādhānyāt",
    "GSP30abhtantu:45_1": "somātmakam iyati yāvat karmāṃśasya anupraveśo nāsti // AbhTs_3.11",
    "GSP30abhtantu:46_0": "yadā tu icchāyām īśane ca karma anupraviśati yat tat iṣyamāṇam īśyamāṇam iti ca ucyate tadā asya dvau bhedau prakāśamātreṇa",
    "GSP30abhtantu:46_1": "raśrutiḥ viśrāntyā laśrutiḥ ralayoḥ prakāśastambhasvabhāvatvāt iṣyamāṇaṃ ca na bāhyavat sphuṭam sphuṭarūpatve tad eva nirmāṇaṃ",
    "GSP30abhtantu:46_2": "syāt na icchā īśanaṃ vā ataḥ asphuṭatvāt eva śrutimātraṃ ralayoḥ na vyañjanavat sthitiḥ // AbhTs_3.12",
    "GSP30abhtantu:47": "tad etad varṇacatuṣṭayam ubhayacchāyādhāritvāt napuṃsakam ṛ ṝ ḷ ḹ iti //",
    "GSP30abhtantu:48": "anuttarānandayoḥ icchādiṣu yadā prasaraḥ tadā varṇadvayam e oṃ iti //",
    "GSP30abhtantu:49": "tatrāpi punar anuttarānandasaṃghaṭṭāt varṇadvayam ai au iti // AbhTs_3.15",
    "GSP30abhtantu:50": "sā iyaṃ kriyāśaktiḥ tad eva ca varṇacatuṣṭayam e ai o au iti // AbhTs_3.16",
    "GSP30abhtantu:51": "tataḥ punaḥ kriyāśaktyante sarvaṃ kāryabhūtaṃ yāvat anuttare pravekṣyati tāvad eva pūrvaṃ saṃvedanasāratayā prakāśamātratvena bindutayā āste am iti",
    "GSP30abhtantu:52": "tatas tatraiva anuttarasya visargo jāyate aḥ iti // AbhTs_3.18",
    "GSP30abhtantu:53": "evaṃ ṣoḍaśakaṃ parāmarśānāṃ bījasvarūpam ucyate // AbhTs_3.19",
    "GSP30abhtantu:54": "tadutthaṃ vyañjanātmakaṃ yonirūpam // AbhTs_3.20",
    "GSP30abhtantu:55": "tatra anuttarāt kavargaḥ śraddhāyāḥ icchāyāḥ cavargaḥ sakarmikāyā icchāyā dvau ṭavargas tavargaś ca unmeṣāt pavargaḥ śaktipañcakayogāt pañcakatvam // AbhTs_3.21",
    "GSP30abhtantu:56": "icchāyā eva trividhāyā ya ra lāḥ unmeṣāt vakāraḥ icchāyā eva trividhāyāḥ śa ṣa sāḥ visargāt hakāraḥ yonisaṃyogajaḥ kṣakāraḥ // AbhTs_3.22",
    "GSP30abhtantu:57": "ity eva eṣa bhagavān anuttara eva kuleśvararūpaḥ // AbhTs_3.23",
    "GSP30abhtantu:58": "tasya ca ekaiva kaulikī visargaśaktiḥ yayā ānandarūpāt prabhṛti iyatā bahiḥsṛṣṭiparyantena praspandataḥ vargādiparāmarśā eva bahis tattvarūpatāṃ prāptāḥ // AbhTs_3.24",
    "GSP30abhtantu:59": "sa ca eṣa visargas tridhā āṇavaḥ cittaviśrāntirūpaḥ śāktaḥ cittasaṃbodhalakṣaṇaḥ śāṃbhavaḥ cittapralayarūpaḥ iti // AbhTs_3.25",
    "GSP30abhtantu:60": "evaṃ visarga eva viśvajanane bhagavataḥ śaktiḥ // AbhTs_3.26",
    "GSP30abhtantu:61": "ity evam iyato yadā nirvibhāgatayā eva parāmarśaḥ tadā eka eva bhagavān bījayonitayā bhāgaśaḥ parāmarśe śaktimān śaktiś ca // AbhTs_3.27",
    "GSP30abhtantu:62": "pṛthak aṣṭakaparāmarśe cakreśvarasāhityena navavargaḥ ekaikaparāmarśaprādhānye pañcāśadātmakatā tatrāpi sambhavadbhāgabhedaparāmarśane ekāśītirūpatvam // AbhTs_3.29",
    "GSP30abhtantu:63": "vastutas tu ṣaṭ eva parāmarśāḥ prasaraṇapratisaṃcaraṇayogena dvādaśa bhavantaḥ parameśvarasya viśvaśaktipūrṇatvaṃ puṣṇanti // AbhTs_3.30",
    "GSP30abhtantu:64": "tā eva etāḥ parāmarśarūpatvāt śaktayo bhagavatyaḥ śrīkālikā iti niruktāḥ",
    "GSP30abhtantu:65": "ete ca śaktirūpā eva śuddhāḥ parāmarśāḥ śuddhavidyāyāṃ parāpararūpatvena māyonmeṣamātrasaṃkocāt vidyāvidyeśvararūpatāṃ bhajante // AbhTs_3.32",
    "GSP30abhtantu:66_0": "māyāyāṃ punaḥ sphaṭībhūtabhedavibhāgā māyīyavarṇatāṃ bhajante ye paśyantīmadhyamāvaikharīṣu vyāvahārikatvam āsādya bahīrūpatattvasvabhāvatāpattiparyantāḥ",
    "GSP30abhtantu:66_1": "te ca māyīyā api śarīrakalpatvena yadā dṛśyante yadā ca teṣām uktanayair etaiḥ jīvitasthānīyaiḥ śuddhaiḥ parāmarśaiḥ pratyujjīvanaṃ",
    "GSP30abhtantu:66_2": "kriyate tadā te savīryā bhavanti te ca tādṛśā bhogamokṣapradāḥ ity evaṃ sakalaparāmarśaviśrāntimātrarūpaṃ pratibimbitasamastatattvabhūtabhuvanabhedam",
    "GSP30abhtantu:66_3": "ātmānaṃ paśyato nirvikalpatayā śāṃbhavena samāveśena jīvanmuktatā // AbhTs_3.33",
    "GSP30abhtantu:67": "atrāpi pūrvavat na mantrādiyantraṇā kācid iti // AbhTs_3.34",
    "GSP30abhtantu:68": "Tantrasāra, Caturtham āhnikam tatra yadā vikalpaṃ krameṇa saṃskurute samanantaroktasvarūpapraveśāya tadā bhāvanākramasya sattarkasadāgamasadgurūpadeśapūrvakasya asti upayogaḥ //",
    "GSP30abhtantu:69_0": "tathā hi vikalpabalāt eva jantavo baddham ātmānam abhimanyante sa abhimānaḥ saṃsārapratibandhahetuḥ ataḥ pratidvandvirūpo",
    "GSP30abhtantu:69_1": "vikalpa uditaḥ saṃsārahetuṃ vikalpaṃ dalayati iti abhyudayahetuḥ // sa ca evaṃrūpaḥ samastebhyaḥ paricchinnasvabhāvebhyaḥ",
    "GSP30abhtantu:69_2": "śivāntebhyaḥ tattvebhyo yat uttīrṇam aparicchinnasaṃvinmātrarūpaṃ tad eva ca paramārthaḥ tat vastuvyavasthāsthānaṃ tat viśvasya",
    "GSP30abhtantu:69_3": "ojaḥ tena prāṇiti viśvam tad eva ca aham ato viśvottīrṇo viśvātmā ca aham iti // AbhTs_4.3",
    "GSP30abhtantu:70": "sa ca ayaṃ māyāndhānāṃ na utpadyate sattarkādīnām abhāvāt // AbhTs_4.4",
    "GSP30abhtantu:71": "vaiṣṇavādyā hi tāvanmātra eva āgame rāgatattvena niyamitā iti na ūrdhvadarśane 'pi tadunmukhatāṃ bhajante tataḥ",
    "GSP30abhtantu:72": "sattarkasadāgamasadgurūpadeśadveṣiṇa eva // AbhTs_4.5",
    "GSP30abhtantu:73": "yathoktaṃ pārameśvare vaiṣṇavādyāḥ samastās te vidyārāgeṇa rañjitāḥ //",
    "GSP30abhtantu:74": "na vindanti paraṃ tattvaṃ sarvajñajñānavarjitāḥ iti // AbhTs_4.7",
    "GSP30abhtantu:75": "tasmāt śāṃbhavadṛḍḥaśaktipātāviddhā eva sadāgamādikrameṇa vikalpaṃ saṃskṛtya paraṃ svarūpaṃ praviśanti // AbhTs_4.8",
    "GSP30abhtantu:76_0": "nanu itthaṃ paraṃ tattvaṃ vikalpyarūpaṃ syāt maivam vikalpasya dvaitādhivāsabhaṅgamātre caritārthatvāt paraṃ tattvaṃ tu sarvatra",
    "GSP30abhtantu:76_1": "sarvarūpatayā svaprakāśam eva iti na tatra vikalpaḥ kasyaicit upakriyāyai khaṇḍanāyai vā // AbhTs_4.9",
    "GSP30abhtantu:77": "tatra atidṛḍhaśaktipātāviddhasya svayam eva sāṃsiddhikatayā sattarka udeti yo 'sau devībhiḥ dīkṣita iti ucyate // AbhTs_4.10",
    "GSP30abhtantu:78": "anyasya āgamakrameṇa ityādi savistaraṃ śaktipātaprakāśane vakṣyāmaḥ //",
    "GSP30abhtantu:79_0": "kiṃ tu guror āgamanirūpaṇe vyāpāraḥ āgamasya ca niḥśaṅkasajātīyatatprabandhaprasavanibandhanasamucitavikalpodaye vyāpāraḥ",
    "GSP30abhtantu:79_1": "tathāvidhavikalpaprabandha eva sattarka iti uktaḥ sa eva ca bhāvanā bhaṇyate asphuṭatvāt bhūtam api artham abhūtam iva sphuṭatvāpādanena",
    "GSP30abhtantu:79_2": "bhāvyate yayā iti // AbhTs_4.12",
    "GSP30abhtantu:80_0": "na ca atra sattarkāt śuddhavidyāprakāśarūpāt ṛte anyat yogāṅgaṃ sākṣāt upāyaḥ tapaḥprabhṛteḥ niyamavargasya ahiṃsādeś ca",
    "GSP30abhtantu:80_1": "yamaprakārasya pūrakādeḥ prāṇāyāmavargasya vedyamātraniṣṭhatvena ka iva saṃvidi vyāpāraḥ //",
    "GSP30abhtantu:81": "pratyāhāro 'pi karaṇabhūmim eva sātiśayāṃ kuryāt dhyānadhāraṇāsamādhayo 'pi yathottaram abhyāsakrameṇa nirvartyamānā dhyeyavastutādātmyaṃ dhyātuḥ vitareyuḥ // AbhTs_4.14",
    "GSP30abhtantu:82": "abhyāsaś ca pare tattve śivātmani svasvabhāve na saṃbhavaty eva //",
    "GSP30abhtantu:83_0": "saṃvidrūḍhasya prāṇabuddhidehaniṣṭhīkaraṇarūpo hi abhyāsaḥ bhārodvahanaśāstrārthabodhanṛttābhyāsavat saṃvidrūpe tu na kiṃcit",
    "GSP30abhtantu:83_1": "ādātavyaṃ na apasaraṇīyam iti katham abhyāsaḥ // AbhTs_4.16",
    "GSP30abhtantu:84_0": "kiṃ tarkeṇāpi iti cet uktam atra dvaitādhivāsanirāsaprakāra eva ayaṃ na tu anyat kiṃcid iti laukike 'pi vā abhyāse cidātmatvena",
    "GSP30abhtantu:84_1": "sarvarūpasya tasya tasya dehādeḥ abhimatarūpatāprakaṭīkaraṇaṃ taditararūpanyagbhāvanaṃ ca iti eṣa eva abhyāsārthaḥ // AbhTs_4.18",
    "GSP30abhtantu:85": "paratattve tu na kiṃcit apāsyam iti uktam // AbhTs_4.19",
    "GSP30abhtantu:86": "dvaitādhivāso 'pi nāma na kaścana pṛthak vastubhūtaḥ api tu svarūpākhyātimātraṃ tat ato dvaitāpāsanaṃ vikalpena kriyata ity ukteḥ //",
    "GSP30abhtantu:87_0": "ayaṃ paramārthaḥ svarūpaṃ prakāśamānam akhyātirūpatvaṃ svayaṃ svātantryāt gṛhītaṃ krameṇa projjhya vikāsonmukham atha vikasat",
    "GSP30abhtantu:87_1": "atha vikasitam ity anena krameṇa prakāśate tathā prakāśanam api parameśvarasya svarūpam eva tasmāt na atra yogāṅgāni sākṣāt",
    "GSP30abhtantu:87_2": "upāyaḥ // AbhTs_4.21",
    "GSP30abhtantu:88_0": "tarkaṃ tu anugṛhṇīyur api sattarka eva sākṣāt tatra upāyaḥ sa eva ca śuddhavidyā sa ca bahuprakāratayā saṃskṛto bhavati tadyathā",
    "GSP30abhtantu:88_1": "yāgo homo japo vrataṃ yoga iti tatra bhāvānāṃ sarveṣāṃ parameśvara eva sthitiḥ nānyat vyatiriktam asti iti vikalparūḍhisiddhaye",
    "GSP30abhtantu:88_2": "parameśvara eva sarvabhāvārpaṇaṃ yāgaḥ sa ca hṛdyatvāt ye saṃvidanupraveśaṃ svayam eva bhajante teṣāṃ suśakaṃ parameśvare",
    "GSP30abhtantu:88_3": "arpaṇam ity abhiprāyeṇa hṛdyānāṃ",
    "GSP30abhtantu:89": "kusumatarpaṇagandhādīnāṃ bahir upayoga uktaḥ // AbhTs_4.22",
    "GSP30abhtantu:90_0": "sarve bhāvāḥ parameśvaratejomayā iti rūḍhavikalpaprāptyai parameśasaṃvidanalatejasi samastabhāvagrāsarasikatābhimate tattejomātrāvaśeṣatvasahasamastabhāvavilāpanaṃ",
    "GSP30abhtantu:90_1": "homaḥ // AbhTs_4.23",
    "GSP30abhtantu:91": "tathā ubhayātmakaparāmarśodayārthaṃ bāhyābhyantarādiprameyarūpabhinnabhāvānapekṣayaiva evaṃvidhaṃ tat paraṃ tattvaṃ svasvabhāvabhūtam iti antaḥ parāmarśanaṃ japaḥ // AbhTs_4.24",
    "GSP30abhtantu:92": "sarvatra sarvadā nirupāyaparameśvarābhimānalābhāya parameśvarasamatābhimānena dehasyāpi ghaṭāder api avalokanaṃ vratam //",
    "GSP30abhtantu:93": "yathoktaṃ śrīnandiśikhāyām sarvasāmyaṃ paraṃ vratam iti // AbhTs_4.26",
    "GSP30abhtantu:94_0": "itthaṃ vicitraiḥ śuddhavidyāṃśarūpaiḥ vikalpaiḥ yat anapekṣitavikalpaṃ svābhāvikaṃ paramārthatattvaṃ prakāśate tasyaiva sanātanatathāvidhaprakāśamātratārūḍhaye",
    "GSP30abhtantu:94_1": "tatsvarūpānusaṃdhānātmā vikalpaviśeṣo yogaḥ // AbhTs_4.27",
    "GSP30abhtantu:95_0": "tatra parameśvaraḥ pūrṇasaṃvitsvabhāvaḥ pūrṇataiva asya śaktiḥ kulaṃ sāmarthyam ūrmiḥ hṛdayaṃ sāraṃ spandaḥ vibhūtiḥ trīśikā",
    "GSP30abhtantu:95_1": "kālī karṣaṇī caṇḍī vāṇī bhogo dṛk nityā ityādibhiḥ āgamabhāṣābhiḥ tattadanvarthapravṛttābhiḥ abhidhīyate tena tena rūpeṇa",
    "GSP30abhtantu:95_2": "dhyāyināṃ hṛdi āstām iti // AbhTs_4.28",
    "GSP30abhtantu:96": "sā ca samagraśaktitādarśanena pūrṇatāsaṃvit prakāśate // AbhTs_4.29",
    "GSP30abhtantu:97": "śaktayaś ca asya asaṃkhyeyāḥ // AbhTs_4.30",
    "GSP30abhtantu:98": "kiṃ bahunā yat viśvaṃ tā asya śaktayaḥ tāḥ katham upadeṣṭuṃ śakyāḥ iti //",
    "GSP30abhtantu:99": "tisṛṣu tāvat viśvaṃ samāpyate yayā idaṃ śivādidharaṇyantam avikalpyasaṃvinmātrarūpatayā bibharti ca paśyati ca bhāsayati ca parameśvaraḥ sā asya śrīparaśaktiḥ // AbhTs_4.32",
    "GSP30abhtantu:100": "yayā ca darpaṇahastyādivat bhedābhedābhyāṃ sā asya śrīparāparaśaktiḥ //",
    "GSP30abhtantu:101": "yayā parasparaviviktātmanā bhedenaiva sā asya śrīmadaparaśaktiḥ //",
    "GSP30abhtantu:102": "etat trividhaṃ yayā dhāraṇam ātmany eva kroḍīkāreṇa anusandhānātmanā grasate sā asya bhagavatī śrīparaiva śrīmanmātṛsadbhāvakālakarṣiṇyādiśabdāntaraniruktā // AbhTs_4.35",
    "GSP30abhtantu:103": "tā etāḥ catasraḥ śaktayaḥ svātantryāt pratyekaṃ tridhaiva vartante //",
    "GSP30abhtantu:104": "sṛṣṭau sthitau saṃhāre ca iti dvādaśa bhavanti // AbhTs_4.37",
    "GSP30abhtantu:105_0": "tathā hi saṃvit pūrvam antar eva bhāvaṃ kalayati tato bahir api sphuṭatayā kalayati tatraiva raktimayatāṃ gṛhītvā tataḥ tam",
    "GSP30abhtantu:105_1": "eva bhāvam antar upasaṃjihīrṣayā kalayati tataś ca tadupasaṃhāravighnabhūtāṃ śaṅkāṃ nirmiṇoti ca grasate ca grastaśaṅkāṃśaṃ",
    "GSP30abhtantu:105_2": "bhāvabhāgam ātmani upasaṃhāreṇa kalayati tata upasaṃhartṛtvaṃ mamedaṃ rūpam ity api svabhāvam eva kalayati tata upasaṃhartṛsvabhāvakalane",
    "GSP30abhtantu:105_3": "kasyacid bhāvasya vāsanātmanā avasthitiṃ kasyacit tu saṃvinmātrāvaśeṣatāṃ kalayati tataḥ svarūpakalanānāntarīyakatvenaiva",
    "GSP30abhtantu:105_4": "karaṇacakraṃ kalayati tataḥ karaṇeśvaram api kalayati tataḥ kalpitaṃ māyīyaṃ pramātṛrūpam api kalayati saṅkocatyāgonmukhavikāsagrahaṇarasikam",
    "GSP30abhtantu:105_5": "api pramātāraṃ kalayati ato vikasitam api rūpaṃ kalayati iti etā dvādaśa bhagavatyaḥ saṃvidaḥ pramātṝn ekaṃ vāpi uddiśya",
    "GSP30abhtantu:105_6": "yugapat krameṇa dviśaḥ triśa ityādisthityāpi",
    "GSP30abhtantu:106": "udayabhāginyaḥ cakravad āvartamānā bahir api māsakalārāśyādikrameṇa antato vā ghaṭapaṭādikrameṇāpi bhāsamānāḥ cakreśvarasya svātantryaṃ puṣṇatyaḥ śrīkālīśabdavācyāḥ // AbhTs_4.38",
    "GSP30abhtantu:107": "kalanaṃ ca gatiḥ kṣepo jñānaṃ gaṇanaṃ bhogīkaraṇaṃ śabdanaṃ svātmalayīkaraṇaṃ ca // AbhTs_4.39",
    "GSP30abhtantu:108": "yad āhuḥ śrībhūtirājaguravaḥ kṣepāj jñānāc ca kālī kalanavaśatayātha iti",
    "GSP30abhtantu:109": "eṣa ca arthaḥ tatra tatra madviracite vivaraṇe prakaraṇastotrādau vitatya vīkṣyaḥ // AbhTs_4.41",
    "GSP30abhtantu:110": "na atirahasyam ekatra khyāpyaṃ na ca sarvathā gopyam iti hi asmadguravaḥ // AbhTs_4.42",
    "GSP30abhtantu:111": "tad evam yad uktaṃ yāgahomādi tat evaṃvidhe maheśvara eva mantavyam //",
    "GSP30abhtantu:112_0": "sarve hi heyam eva upādeyabhūmirūpaṃ viṣṇutaḥ prabhṛti śivāntaṃ paramaśivatayā paśyanti tac ca mithyādarśanam avaśyatyājyam",
    "GSP30abhtantu:112_1": "anuttarayogibhir iti tadartham eva vidyādhipateḥ anubhavastotre mahān saṃrambhaḥ evaṃvidhe yāgādau yogānte ca pañcake pratyekaṃ",
    "GSP30abhtantu:112_2": "bahuprakāraṃ nirūḍhiḥ yathā yathā bhavati tathaiva ācaret na tu bhakṣyābhakṣyaśuddhyaśuddhyādivivecanayā vastudharmojjhitayā",
    "GSP30abhtantu:112_3": "kalpanāmātrasārayā svātmā khedanīya iti uktaṃ śrīpūrvādau na hi śuddhiḥ",
    "GSP30abhtantu:113": "vastuno rūpaṃ nīlatvavat anyatra tasyaiva aśuddhicodanāt dānasyeva dīkṣitatve codanātaḥ tasya tat tatra aśuddham iti cet codanāntare 'pi",
    "GSP30abhtantu:114": "tulyaṃ codanāntaram asat tadbādhitatvāt iti cet na śivacodanāyā eva bādhakatvaṃ yuktisiddhaṃ sarvajñānottarādyanantāgamasiddhaṃ ca iti vakṣyāmaḥ // AbhTs_4.44",
    "GSP30abhtantu:115": "tasmāt vaidikāt prabhṛti pārameśvarasiddhāntatantrakulocchuṣmādiśāstrokto",
    "GSP30abhtantu:116": "'pi yo niyamo vidhiḥ vā niṣedho vā so 'tra yāvad akiṃcitkara eva iti siddham // AbhTs_4.45",
    "GSP30abhtantu:117": "tathaiva ca uktaṃ śrīpūrvādau vitatya tantrālokāt anveṣyam // AbhTs_4.46",
    "GSP30abhtantu:118_0": "Tantrasāra, Pañcamam āhnikam tatra yadā vikalpaḥ svayam eva saṃskāram ātmani upāyāntaranirapekṣatayaiva kartuṃ prabhavati",
    "GSP30abhtantu:118_1": "tadā asau pāśavavyāpārāt pracyutaḥ śuddhavidyānugraheṇa parameśaśaktirūpatām āpanna upāyatayā avalambyamānaḥ śāktaṃ jñānam",
    "GSP30abhtantu:118_2": "āvirbhāvayati // AbhTs_5.1",
    "GSP30abhtantu:119": "tad etac ca nirṇītam anantara eva āhnike // AbhTs_5.2",
    "GSP30abhtantu:120_0": "yadā tu upāyāntaram asau svasaṃskārārthaṃ vikalpo 'pekṣate tadā buddhiprāṇadehaghaṭādikān parimitarūpān upāyatvena gṛhṇan",
    "GSP30abhtantu:120_1": "aṇutvaṃ prāpta āṇavaṃ jñānam āvirbhāvayati tatra buddhiḥ dhyānātmikā prāṇaḥ sthūlaḥ",
    "GSP30abhtantu:121_0": "sūkṣmaś ca ādya uccāraṇātmā uccāraṇaṃ ca nāma pañca prāṇādyā vṛttayaḥ sūkṣmas tu varṇaśabdavācyo vakṣyate dehaḥ saṃniveśaviśeṣātmā",
    "GSP30abhtantu:121_1": "karaṇaśabdavācyaḥ ghaṭādayo bāhyāḥ kumbhasthaṇḍilaliṅgapūjādyupāyatayā kīrtayiṣyamāṇāḥ // AbhTs_5.3",
    "GSP30abhtantu:122_0": "tatra dhyānaṃ tāvat iha ucitam upadekṣyāmaḥ yat etat svaprakāśaṃ sarvatattvāntarbhūtaṃ paraṃ tattvam uktaṃ tad eva nijahṛdayabodhe",
    "GSP30abhtantu:122_1": "dhyātvā tatra pramātṛpramāṇaprameyarūpasya vahnyarkasomatritayasya saṃghaṭṭaṃ dhyāyet yāvat asau mahābhairavāgniḥ dhyānavātasamiddhākāraḥ",
    "GSP30abhtantu:122_2": "sampadyate tasya prāktanaśaktijvālādvādaśakaparivṛtasya cakrātmanaḥ cakṣurādīnām anyatamasuṣiradvāreṇa niḥsṛtasya bāhye grāhyātmani",
    "GSP30abhtantu:122_3": "viśrāntaṃ cintayet tena ca viśrāntena prathamaṃ tadbāhyaṃ somarūpatayā sṛṣṭikrameṇa prapūritaṃ tataḥ arkarūpatayā sthityā",
    "GSP30abhtantu:122_4": "avabhāsitaṃ tato 'pi saṃhāravahnirūpatayā vilāpitaṃ tataḥ anuttarātmatām āpāditaṃ dhyāyet // AbhTs_5.4",
    "GSP30abhtantu:123": "evaṃ tac cakraṃ samastabāhyavastvabhedaparipūrṇaṃ sampadyate // AbhTs_5.5",
    "GSP30abhtantu:124": "tato vāsanāśeṣān api bhāvān tena cakreṇa itthaṃ kṛtān dhyāyet // AbhTs_5.6",
    "GSP30abhtantu:125_0": "evam asya anavarataṃ dhyāyinaḥ svasaṃvinmātraparamārthān sṛṣṭisthitisaṃhāraprabandhān sṛṣṭyādisvātantryaparamārthatvaṃ ca",
    "GSP30abhtantu:125_1": "svasaṃvido niścinvataḥ sadya eva bhairavībhāvaḥ // AbhTs_5.7",
    "GSP30abhtantu:126": "abhyāsāt tu sarvepsitasiddhyādayo 'pi // AbhTs_5.8",
    "GSP30abhtantu:127": "svaprakāśaṃ samastātmatattvaṃ mātrādikaṃ trayam // AbhTs_5.9",
    "GSP30abhtantu:128": "antaḥkṛtya sthitaṃ dhyāyed dhṛdayānandadhāmani // AbhTs_5.10",
    "GSP30abhtantu:129": "tad dvādaśamahāśaktiraśmicakreśvaraṃ vibhum // AbhTs_5.11",
    "GSP30abhtantu:130": "vyomabhir niḥsarad bāhye dhyāyet sṛṣṭyādibhāvakam // AbhTs_5.12",
    "GSP30abhtantu:131": "tad grastasarvabāhyāntarbhāvamaṇḍalam ātmani // AbhTs_5.13",
    "GSP30abhtantu:132": "viśrāmyan bhāvayed yogī syād evam ātmanaḥ prathā // AbhTs_5.14",
    "GSP30abhtantu:133": "iti saṃgrahaślokāḥ // AbhTs_5.15",
    "GSP30abhtantu:134": "iti dhyānam // AbhTs_5.16",
    "GSP30abhtantu:135_0": "tatra prāṇam uccicārayiṣuḥ pūrvaṃ hṛdaya eva śūnye viśrāmyati tato bāhye prāṇodayāt tato 'pi bāhyaṃ prati apānacandrāpūraṇena",
    "GSP30abhtantu:135_1": "sarvātmatāṃ paśyati tataḥ anyanirākāṅkṣo bhavati tataḥ samānodayāt saṃghaṭṭaviśrāntim",
    "GSP30abhtantu:136": "anubhavati tata udānavahnyudaye mātṛmeyādikalanāṃ grasate // AbhTs_5.17",
    "GSP30abhtantu:137": "tadgrāsakavahnipraśame vyānodaye sarvāvacchedavandhyaḥ sphurati //",
    "GSP30abhtantu:138_0": "evaṃ śūnyāt prabhṛti vyānāntaṃ yā etā viśrāntayaḥ tā eva nijānando nirānandaḥ parānando brahmānando mahānandaḥ cidānanda",
    "GSP30abhtantu:138_1": "iti ṣaṭ ānandabhūmaya upadiṣṭāḥ yāsām ekaḥ anusaṃdhātā udayāstamayavihīnaḥ antarviśrāntiparamārtharūpo jagadānandaḥ // AbhTs_5.19",
    "GSP30abhtantu:139": "tat etāsu uccārabhūmiṣu pratyekaṃ dvyādiśaḥ sarvaśo vā viśrāmya anyat taddehaprāṇādivyatiriktaṃ viśrāntitattvam āsādayati // AbhTs_5.20",
    "GSP30abhtantu:140": "tad eva sṛṣṭisaṃhārabījoccāraṇarahasyam anusaṃdadhat vikalpaṃ saṃskuryāt āsu ca viśrāntiṣu pratyekaṃ pañca avasthā bhavanti praveśatāratamyāt //",
    "GSP30abhtantu:141": "tatra prāg ānandaḥ pūrṇatāṃśasparśāt tata udbhavaḥ kṣaṇaṃ niḥśarīratāyāṃ rūḍheḥ tataḥ kampaḥ svabalākrāntau dehatādātmyaśaithilyāt tato nidrā bahirmukhatvavilayāt // AbhTs_5.22",
    "GSP30abhtantu:142": "ittham anātmani ātmabhāve līne svātmanaḥ sarvamayatvāt ātmani anātmabhāvo vilīyate iti ato ghūrṇiḥ mahāvyāptyudayāt // AbhTs_5.23",
    "GSP30abhtantu:143": "tā etā jāgradādibhūmayaḥ turyātītāntāḥ // AbhTs_5.24",
    "GSP30abhtantu:144": "etāś ca bhūmayaḥ trikoṇakandahṛttālūrdhvakuṇḍalinīcakrapraveśe bhavanti //",
    "GSP30abhtantu:145": "evam uccāraviśrāntau yat paraṃ spandanaṃ galitāśeṣavedyaṃ yac ca unmiṣad vedyaṃ yac ca unmiṣitavedyaṃ tad eva liṅgatrayam iti vakṣyāmaḥ svāvasare",
    "GSP30abhtantu:146": "paraṃ cātra liṅgaṃ yoginīhṛdayam // AbhTs_5.27",
    "GSP30abhtantu:147": "tatra mukhyā spandanarūpatā saṃkocavikāsātmatayā yāmalarūpatodayena visargakalāviśrāntilābhāt ity alam // AbhTs_5.28",
    "GSP30abhtantu:148": "aprakāśaḥ atra anupraveśaḥ // AbhTs_5.29",
    "GSP30abhtantu:149": "pūrvaṃ svabodhe tadanu prameye viśramya meyaṃ paripūrayeta // AbhTs_5.30",
    "GSP30abhtantu:150": "pūrṇe 'tra viśrāmyati mātṛmeyavibhāgam āśv eva sa saṃhareta // AbhTs_5.31",
    "GSP30abhtantu:151": "vyāptyātha viśrāmyati tā imāḥ syuḥ śūnyena sākaṃ ṣaḍupāyabhūmyaḥ //",
    "GSP30abhtantu:152": "prāṇādayo vyānanapaścimās tallīnaś ca jāgrat prabhṛti prapañcaḥ //",
    "GSP30abhtantu:153": "abhyāsaniṣṭho 'tra tu sṛṣṭisaṃhṛdvimarśadhāmany acireṇa rohet //",
    "GSP30abhtantu:154": "iti āntaraślokāḥ // AbhTs_5.35",
    "GSP30abhtantu:155": "iti uccāraṇam // AbhTs_5.36",
    "GSP30abhtantu:156_0": "asmin eva uccāre sphuran avyaktānukṛtiprāyo dhvaniḥ varṇaḥ tasya sṛṣṭisaṃhārabīje mukhyaṃ rūpaṃ tadabhyāsāt parasaṃvittilābhaḥ",
    "GSP30abhtantu:156_1": "tathāhi kādau mānte sācke anacke vā antaruccārite smṛte vā samaviśiṣṭaḥ saṃvitspandasparśaḥ samayānapekṣitvāt paripūrṇaḥ",
    "GSP30abhtantu:156_2": "samayopekṣiṇo 'pi śabdāḥ tadarthabhāvakā manorājyādivat anuttarasaṃvitsparśāt ekīkṛtahṛtkaṇṭhoṣṭho dvādaśāntadvayaṃ hṛdayaṃ",
    "GSP30abhtantu:156_3": "ca ekīkuryāt iti varṇarahasyam // AbhTs_5.37",
    "GSP30abhtantu:157": "antaḥsparśadvimarśānantarasamudbhūtaṃ sitapītādyāntaraṃ varṇam udbhāvyamānaṃ saṃvidam anubhāvayati iti kecit // AbhTs_5.38",
    "GSP30abhtantu:158": "vācyaviraheṇa saṃvitspandād indvarkagatinirodhābhyām // AbhTs_5.39",
    "GSP30abhtantu:159": "yasya tu samasaṃpraveśāt pūrṇāṃ cidbījapiṇḍavarṇavidhau // AbhTs_5.40",
    "GSP30abhtantu:160": "iti āntaraślokaḥ // AbhTs_5.41",
    "GSP30abhtantu:161": "iti varṇavidhiḥ // AbhTs_5.42",
    "GSP30abhtantu:162": "karaṇaṃ tu mudrāprakāśane vakṣyāmaḥ // AbhTs_5.43",
    "GSP30abhtantu:163_0": "Tantrasāra, ṣaṣṭham āhnikam sa eva sthānaprakalpanaśabdena uktaḥ tatra tridhā sthānaṃ prāṇavāyuḥ śarīraṃ bāhyaṃ ca tatra",
    "GSP30abhtantu:163_1": "prāṇe tāvat vidhiḥ sarvaḥ asau vakṣyamāṇaḥ adhvā prāṇasthaḥ kalyate tasya kramākramakalanaiva kālaḥ sa ca parameśvara eva",
    "GSP30abhtantu:164_0": "antarbhāti tadbhāsanaṃ ca devasya kālī nāma śaktiḥ bhedena tu tadābhāsanaṃ kramākramayoḥ prāṇavṛttiḥ saṃvid eva hi prameyebhyo",
    "GSP30abhtantu:164_1": "vibhaktaṃ rūpaṃ gṛhṇāti ata eva ca avacchedayogāt vedyatāṃ yāntī nabhaḥ tataḥ svātantryāt meye svīkārautsukyena nipatantī",
    "GSP30abhtantu:164_2": "kriyāśaktipradhānā prāṇanārūpā jīvasvabhāvā pañcabhī rūpaiḥ dehaṃ yataḥ pūrayati tato 'sau cetana iva bhāti //",
    "GSP30abhtantu:165": "tatra kriyā śaktau kālādhvā prācyabhāge uttare tu mūrtivaicitryarūpo deśādhvā tatra varṇamantrapadādhvanaḥ kālādhvani sthitiḥ parasūkṣmasthūlarūpatvāt // AbhTs_6.3",
    "GSP30abhtantu:166": "deśādhvasthitis tu tattvapurakalātmanā iti bhaviṣyati svāvasare //",
    "GSP30abhtantu:167": "tatra yady api dehe sabāhyābhyantaram otaprotarūpaḥ prāṇaḥ tathāpi prasphuṭasaṃvedyaprayatnaḥ asau hṛdayāt prabhṛti iti tata eva ayaṃ nirūpaṇīyaḥ // AbhTs_6.5",
    "GSP30abhtantu:168": "tatra prabhuśaktiḥ ātmaśaktiḥ yatna iti tritayaṃ prāṇeraṇe hetuḥ guṇamukhyabhāvāt // AbhTs_6.6",
    "GSP30abhtantu:169": "tatra hṛdayāt dvādaśāntāntaṃ svāṅgulaiḥ sarvasya ṣaṭtriṃśadaṅgulaḥ prāṇacāraḥ nirgame praveśe ca svocitabalayatnadehatvāt sarvasya //",
    "GSP30abhtantu:170": "tatra ghaṭikā tithiḥ māso varṣaṃ ca varṣasamūhātmā iti samastaḥ kālaḥ parisamāpyate /",
    "GSP30abhtantu:171": "tatra sapañcāṃśe aṅgule caṣaka iti sthityā ghaṭikodayaḥ ghaṭikā hi ṣaṣṭyā caṣakaiḥ tasmāt dvāsaptatyaṅgulā bhavati // AbhTs_6.8",
    "GSP30abhtantu:172": "atha tithyudayaḥ // AbhTs_6.9",
    "GSP30abhtantu:173": "sapādam aṅguladvayaṃ tuṭiḥ ucyate tāsu catasṛṣu praharaḥ tuṭyardhaṃ tuṭyardhaṃ tatra saṃdhyā evaṃ nirgame dinaṃ praveśe rātriḥ iti tithyudayaḥ",
    "GSP30abhtantu:174": "atha māsodayaḥ // AbhTs_6.11",
    "GSP30abhtantu:175_0": "tatra dinaṃ kṛṣṇapakṣaḥ rātriḥ śuklaḥ tatra pūrvaṃ tuṭyardham antyaṃ ca tuṭyardhaṃ viśrāntiḥ akālakalitāḥ madhyās tu pañcadaśa",
    "GSP30abhtantu:175_1": "tuṭaya eva tithayaḥ tatra prakāśo viśrāntiś ca iti ete eva dinaniśe // AbhTs_6.12",
    "GSP30abhtantu:176": "tatra vedyamayatāprakāśo dinaṃ vedyasya vicārayitari layo rātriḥ te ca prakāśaviśrāntī cirāciravaicitryāt anantabhede tatsāmye tu viṣuvat //",
    "GSP30abhtantu:177_0": "tatra kṛṣṇapakṣe prāṇārke apānacandra āpyāyikām ekām ekāṃ kalām arpayati yāvat pañcadaśyāṃ tuṭau dvādaśāntasamīpe kṣīṇapṛthagbhūtakalāprasaraḥ",
    "GSP30abhtantu:177_1": "candramāḥ prāṇārka eva līyate // AbhTs_6.14",
    "GSP30abhtantu:178": "tadanantaraṃ yat tuṭyardhaṃ sa pakṣasaṃdhiḥ // AbhTs_6.15",
    "GSP30abhtantu:179": "tasya ca tuṭyardhasya prācyam ardham āmāvasyaṃ dvitīyaṃ prātipadam //",
    "GSP30abhtantu:180_0": "tatra prātipade tasmin bhāge sa āmāvasyo bhāgo yadā kāsaprayatnāvadhānādikṛtāt tithicchedāt viśati tadā tatra grahaṇam tatra",
    "GSP30abhtantu:180_1": "ca vedyarūpasomasahabhūto māyāpramātṛrāhuḥ svabhāvatayā vilāpanāśaktaḥ kevalam ācchādanamātrasamarthaḥ sūryagataṃ cāndram",
    "GSP30abhtantu:180_2": "amṛtaṃ pibati iti //",
    "GSP30abhtantu:181": "pramātṛpramāṇaprameyatritayāvibhāgakāritvāt sa puṇyaḥ kālaḥ pāralaukikaphalapradaḥ // AbhTs_6.18",
    "GSP30abhtantu:182_0": "tataḥ praviśati prāṇe cidarka ekaikayā kalayā apānacandram āpūrayati yāvat pañcadaśī tuṭiḥ pūrṇimā tadanantaraṃ pakṣasaṃdhiḥ",
    "GSP30abhtantu:182_1": "grahaṇaṃ ca iti prāgvat etat tu aihikaphalapradam iti māsodayaḥ atha varṣodayaḥ // AbhTs_6.20",
    "GSP30abhtantu:183": "tatra kṛṣṇapakṣa eva uttarāyaṇaṃ ṣaṭsu ṣaṭsu aṅguleṣu saṃkrāntiḥ makarāt mithunāntām // AbhTs_6.21",
    "GSP30abhtantu:184_0": "tatra pratyaṅgulaṃ pañca tithayaḥ tatrāpi dinarātrivibhāgaḥ evaṃ praveśe dakṣiṇāyanaṃ garbhatvam udbhavecchā udbubhūṣutā",
    "GSP30abhtantu:184_1": "udbhaviṣyatvam udbhavārambhaḥ udbhavattā janmādivikāraṣaṭkaṃ ca iti kramāt makarādiṣu iti // AbhTs_6.22",
    "GSP30abhtantu:185": "tathaiva upāsā atra phalaṃ samucitaṃ karoti // AbhTs_6.23",
    "GSP30abhtantu:186": "atra ca dakṣādyāḥ pitāmahāntā rudrāḥ śaktayaś ca dvādaśādhipataya iti varṣodayaḥ // AbhTs_6.24",
    "GSP30abhtantu:187_0": "pratyaṅgulaṃ ṣaṣṭiḥ tithaya iti krameṇa saṃkrāntau varṣam ity anena krameṇa praveśanirgamayoḥ dvādaśābdodayaḥ pratyaṅgulaṃ",
    "GSP30abhtantu:187_1": "tithīnāṃ śatatrayaṃ sapañcāṃśe 'ṅgule varṣaṃ yatra prāk caṣakam uktam iti gaṇanayā saṃkrāntau pañca varṣāṇi iti anayā paripāṭyā",
    "GSP30abhtantu:187_2": "ekasmin prāṇanirgamapraveśakāle ṣaṣṭyabdodayaḥ atra ekaviṃśatisahasrāṇi ṣaṭ śatāni iti tithīnāṃ saṃkhyā //",
    "GSP30abhtantu:188": "tāvatī eva ahorātre prāṇasaṃkhyā iti na ṣaṣṭyabdodayāt adhikaṃ parīkṣyate ānantyāt // AbhTs_6.26",
    "GSP30abhtantu:189": "tatra mānuṣaṃ varṣaṃ devānāṃ tithiḥ anena krameṇa divyāni dvādaśavarṣasahasrāṇi caturyugam catvāri trīṇi dve ekam iti kṛtāt prabhṛti tāvadbhiḥ śataiḥ aṣṭau saṃdhyāḥ // AbhTs_6.28",
    "GSP30abhtantu:190_0": "caturyugānām ekasaptatyā manvantaram manvantaraiḥ caturdaśabhiḥ brāhmaṃ dinaṃ brahmadinānte kālāgnidagdhe lokatraye anyatra",
    "GSP30abhtantu:190_1": "ca lokatraye dhūmaprasvāpite sarve janā vegavad agnipreritā janaloke pralayākalībhūya tiṣṭhanti // AbhTs_6.29",
    "GSP30abhtantu:191": "prabuddhās tu kūṣmāṇḍahāṭakeśādyā maholoke krīḍanti // AbhTs_6.30",
    "GSP30abhtantu:192": "tato niśāsamāptau brāhmī sṛṣṭiḥ // AbhTs_6.31",
    "GSP30abhtantu:193": "anena mānena varṣaśataṃ brahmāyuḥ // AbhTs_6.32",
    "GSP30abhtantu:194": "tat viṣṇoḥ dinaṃ tāvatī ca rātriḥ tasyāpi śatam āyuḥ // AbhTs_6.33",
    "GSP30abhtantu:195": "tat dinaṃ tadūrdhve rudralokaprabho rudrasya tāvatī rātriḥ prāgvat varṣaṃ tacchatam api ca avadhiḥ // AbhTs_6.34",
    "GSP30abhtantu:196": "tatra rudrasya tadavasitau śivatvagatiḥ rudrasya uktādhikārāvadhiḥ brahmāṇḍadhārakāṇāṃ tat dinaṃ śatarudrāṇāṃ niśā tāvatī teṣām api ca śatam āyuḥ // AbhTs_6.35",
    "GSP30abhtantu:197": "śatarudrakṣaye brahmāṇḍavināśaḥ // AbhTs_6.36",
    "GSP30abhtantu:198": "evaṃ jalatattvāt avyaktāntam etad eva krameṇa rudrāṇām āyuḥ // AbhTs_6.37",
    "GSP30abhtantu:199": "pūrvasyāyur uttarasya dinam iti // AbhTs_6.38",
    "GSP30abhtantu:200": "tataś ca brahmā rudrāś ca abādyadhikāriṇaḥ avyakte tiṣṭhanti iti //",
    "GSP30abhtantu:201": "śrīkaṇṭhanāthaś ca tadā saṃhartā // AbhTs_6.40",
    "GSP30abhtantu:202": "eṣo 'vāntarapralayaḥ tatkṣaye sṛṣṭiḥ // AbhTs_6.41",
    "GSP30abhtantu:203": "tatra śāstrāntaram uktā api sṛjyante // AbhTs_6.42",
    "GSP30abhtantu:204_0": "yat tu śrīkaṇṭhanāthasya svam āyuḥ tat kañcukavāsināṃ rudrāṇāṃ dinaṃ tāvatī rajanī teṣāṃ yad āyuḥ tat gahaneśadinaṃ tāvatī",
    "GSP30abhtantu:204_1": "eva kṣapā tasyāṃ ca samastam eva māyāyāṃ vilīyate // AbhTs_6.43",
    "GSP30abhtantu:205": "punaḥ gahaneśaḥ sṛjati // AbhTs_6.44",
    "GSP30abhtantu:206": "evaṃ yaḥ avyaktakālaḥ taṃ daśabhiḥ parārdhaiḥ guṇayitvā māyādinaṃ kathayet tāvatī rātriḥ //",
    "GSP30abhtantu:207": "sa eva pralayaḥ // AbhTs_6.46",
    "GSP30abhtantu:208": "māyākālaḥ parārdhaśatena guṇita aiśvaratattve dinam // AbhTs_6.47",
    "GSP30abhtantu:209": "atra prāṇo jagat sṛjati tāvatī rātriḥ yatra prāṇapraśamaḥ prāṇe ca brahmabiladhāmni śānte 'pi yā saṃvit tatrāpy asti kramaḥ // AbhTs_6.48",
    "GSP30abhtantu:210_0": "aiśvare kāle parārdhaśataguṇite yā saṃkhyā tat sādāśivaṃ dinaṃ tāvatī niśā sa eva mahāpralayaḥ sadāśivaḥ svakālaparikṣaye",
    "GSP30abhtantu:210_1": "bindvardhacandranirodhikā ākramya nāde līyate nādaḥ śaktitattve tat vyāpinyāṃ sā ca anāśrite // AbhTs_6.50",
    "GSP30abhtantu:211": "śaktikālena parārdhakoṭiguṇitena anāśritadinam // AbhTs_6.51",
    "GSP30abhtantu:212": "anāśritaḥ sāmanase pade yat tat sāmanasyaṃ sāmyaṃ tat brahma // AbhTs_6.52",
    "GSP30abhtantu:213_0": "asmāt sāmanasyāt akalyāt kālāt nimeṣonmeṣamātratayā proktāśeṣakālaprasarapravilayacakrabhramodayaḥ ekaṃ daśa śataṃ sahasram",
    "GSP30abhtantu:213_1": "ayutaṃ lakṣaṃ niyutaṃ koṭiḥ arbudaṃ vṛndaṃ kharvaṃ nikharvaṃ padmaṃ śaṅkuḥ samudram antyaṃ madhyam parārdham iti krameṇa",
    "GSP30abhtantu:213_2": "daśaguṇitāni aṣṭādaśa iti gaṇitavidhiḥ evam asaṃkhyāḥ sṛṣṭipralayāḥ ekasmin mahāsṛṣṭirūpe prāṇe so 'pi saṃvidi sā upādhau",
    "GSP30abhtantu:213_3": "sa cinmātre cinmātrasyaiva ayaṃ spando yad ayaṃ kālodayo nāma //",
    "GSP30abhtantu:214": "tata eva svapnasaṃkalpādau vaicitryam asya na virodhāvaham // AbhTs_6.56",
    "GSP30abhtantu:215": "evaṃ yathā prāṇe kālodayaḥ tathā apāne 'pi hṛdayāt mūlapīṭhaparyantam //",
    "GSP30abhtantu:216": "yathā ca hṛtkaṇṭhatālulalāṭarandhradvādaśānteṣu brahmaviṣṇurudreśasadāśivānāśritākhyaṃ kāraṇaṣaṭkam tathaiva apāne 'pi",
    "GSP30abhtantu:217": "hṛtkandānandasaṃkocavikāsadvādaśānteṣu bālyayauvanavārddhakanidhanapunarbhavamuktyadhipataya ete // AbhTs_6.58",
    "GSP30abhtantu:218": "atha samāne kālodayaḥ // AbhTs_6.59",
    "GSP30abhtantu:219": "samāno hārdīṣu daśāsu nāḍīṣu saṃcaran samaste dehe sāmyena rasādīn vāhayati /",
    "GSP30abhtantu:220": "tatra digaṣṭake saṃcaran taddikpaticeṣṭām iva pramātuḥ anukārayati //",
    "GSP30abhtantu:221": "ūrdhvādhas tu saṃcaran tisṛṣu nāḍīṣu gatāgataṃ karoti // AbhTs_6.61",
    "GSP30abhtantu:222": "tatra viṣuvaddine bāhye prabhātakāle sapādāṃ ghaṭikāṃ madhyamārge vahati // AbhTs_6.62",
    "GSP30abhtantu:223": "tato navaśatāni prāṇavikṣepāṇām iti gaṇanayā bahiḥ sārdhaghaṭikādvayaṃ vāme dakṣiṇe vāme dakṣiṇe vāme iti pañca saṃkrāntayaḥ // AbhTs_6.63",
    "GSP30abhtantu:224": "tataḥ saṃkrāntipañcake vṛtte pādonāsu caturdaśasu ghaṭikāsu atikrāntāsu dakṣiṇaṃ śāradaṃ viṣuvanmadhyāhne nava prāṇaśatāni // AbhTs_6.64",
    "GSP30abhtantu:225": "tato 'pi dakṣiṇe vāme dakṣiṇe vāme dakṣiṇe iti saṃkrāntipañcakaṃ pratyekaṃ navaśatāni ity evaṃ rātrāv api iti // AbhTs_6.65",
    "GSP30abhtantu:226": "evaṃ viṣuvaddivase tadrātrau ca dvādaśa dvādaśa saṃkrāntayaḥ // AbhTs_6.66",
    "GSP30abhtantu:227": "tato dinavṛddhikṣayeṣu saṃkrāntivṛddhikṣayaḥ // AbhTs_6.67",
    "GSP30abhtantu:228": "evam ekasmin samānamaruti varṣadvayaṃ śvāsapraśvāsayogābhāvāt //",
    "GSP30abhtantu:229": "atrāpi dvādaśābdodayādi pūrvavat // AbhTs_6.69",
    "GSP30abhtantu:230": "udāne tu dvādaśāntāvadhiś cāraḥ spandamātrātmanaḥ kālasya // AbhTs_6.70",
    "GSP30abhtantu:231": "atrāpi pūrvavat vidhiḥ // AbhTs_6.71",
    "GSP30abhtantu:232": "vyāne tu vyāpakatvāt akrame 'pi sūkṣmocchalattāyogena kālodayaḥ //",
    "GSP30abhtantu:233": "atha varṇodayaḥ // AbhTs_6.73",
    "GSP30abhtantu:234": "tatra ardhaprahare ardhaprahare vargodayo viṣuvati samaḥ varṇasya varṇasya dve śate ṣoḍaśādhike prāṇānām bahiḥ ṣaṭtriṃśat caṣakāṇi iti udayaḥ ayam ayatnajo varṇodayaḥ // AbhTs_6.74",
    "GSP30abhtantu:235": "yatnajas tu mantrodayaḥ araghaṭṭaghaṭīyantravāhanavat ekānusaṃdhibalāt citraṃ mantrodayaṃ divāniśam anusaṃdadhat mantradevatayā saha tādātmyam eti // AbhTs_6.75",
    "GSP30abhtantu:236_0": "tatra sadodite prāṇacārasaṃkhyayaiva udayasaṃkhyā vyākhyātā taddviguṇite tadardham ityādi krameṇa aṣṭottaraśate cakre dviśata",
    "GSP30abhtantu:236_1": "udayaḥ iti krameṇa sthūlasūkṣme cārasvarūpe viśrāntasya prāṇacāre kṣīṇe kālagrāse vṛtte sampūrṇām ekam evedaṃ saṃvedanaṃ",
    "GSP30abhtantu:236_2": "citraśaktinirbharaṃ bhāsate kālabheda eva saṃvedanabhedakaḥ na vedyabhedaḥ śikharasthajñānavat jñānasya yāvān avasthitikālaḥ",
    "GSP30abhtantu:236_3": "sa eva kṣaṇaḥ prāṇodaye ca ekasmin ekam eva jñānam avaśyaṃ caitat anyathā vikalpajñānam ekaṃ na kiṃcit syāt kramikaśabdārūṣitatvāt",
    "GSP30abhtantu:236_4": "mātrāyā api kramikatvāt // AbhTs_6.77",
    "GSP30abhtantu:237": "yad āha tasyādita udāttam ardhahrasvam iti // AbhTs_6.78",
    "GSP30abhtantu:238": "tasmāt spandāntaraṃ yāvat na uditaṃ tāvat ekam eva jñānam // AbhTs_6.79",
    "GSP30abhtantu:239": "ata eva ekāśīti padasmaraṇasamaye vividhadharmānupraveśamukhena eka eva asau parameśvaraviṣayo vikalpaḥ kālagrāse na avikalpātmā eva sampadyate iti // AbhTs_6.80",
    "GSP30abhtantu:240": "evam akhilaṃ kālādhvānaṃ prāṇodaya eva paśyan sṛṣṭisaṃhārāṃś ca vicitrān niḥsaṃkhyān tatraiva ākalayan ātmana eva pārameśvaryaṃ pratyabhijānan mukta eva bhavati iti // AbhTs_6.81",
    "GSP30abhtantu:241": "saṃvidrūpasyātmanaḥ prāṇaśaktiṃ paśyan rūpaṃ tatragaṃ cātikālam /",
    "GSP30abhtantu:242": "sākaṃ sṛṣṭisthemasaṃhāracakrair nityodyukto bhairavībhāvam eti //",
    "GSP30abhtantu:243": "Tantrasāra, Saptamam āhnikam tatra samasta eva ayaṃ mūrtivaicitryābhāsanaśaktijo deśādhvā saṃvidi viśrāntaḥ taddvāreṇa śūnye buddhau prāṇe nāḍīcakrānucakreṣu bahiḥ śarīre",
    "GSP30abhtantu:244": "yāval liṅgasthaṇḍilapratimādau samasto 'dhvā pariniṣṭhitaḥ taṃ samastam",
    "GSP30abhtantu:245_0": "adhvānaṃ dehe vilāpya dehaṃ ca prāṇe taṃ dhiyi tāṃ śūnye tatsaṃvedane nirbharaparipūrṇasaṃvit sampadyate ṣaṭtriṃśattattvasvarūpajñaḥ",
    "GSP30abhtantu:245_1": "taduttīrṇāṃ saṃvidaṃ paramaśivarūpāṃ paśyan viśvamayīm api saṃvedayeta aparathā vedyabhāgam eva kaṃcit paratvena gṛhṇīyān",
    "GSP30abhtantu:245_2": "māyāgarbhādhikāriṇaṃ",
    "GSP30abhtantu:246": "viṣṇubrahmādikaṃ vā tasmād avaśyaṃ prakriyājñānapareṇa bhavitavyam //",
    "GSP30abhtantu:247": "tad uktaṃ na prakriyāparaṃ jñānam iti // AbhTs_7.2",
    "GSP30abhtantu:248": "tatra pṛthivītattvaṃ śatakoṭipravistīrṇaṃ brahmāṇḍagolakarūpam //",
    "GSP30abhtantu:249": "tasya antaḥ kālāgnir narakāḥ pātālāni pṛthivī svargo yāvad brahmaloka iti",
    "GSP30abhtantu:250": "brahmāṇḍabāhye rudrāṇāṃ śatam // AbhTs_7.5",
    "GSP30abhtantu:251": "na ca brahmāṇḍānāṃ saṃkhyā vidyate // AbhTs_7.6",
    "GSP30abhtantu:252": "tato dharātattvād daśaguṇaṃ jalatattvam // AbhTs_7.7",
    "GSP30abhtantu:253": "tata uttarottaraṃ daśaguṇam ahaṃkārāntam // AbhTs_7.8",
    "GSP30abhtantu:254": "tad yathā jalaṃ tejo vāyur nabhaḥ tanmātrapañcakākṣaikādaśagarbho",
    "GSP30abhtantu:255": "'haṃkāraś ceti // AbhTs_7.9",
    "GSP30abhtantu:256": "ahaṃkārāt śataguṇaṃ buddhitattvam // AbhTs_7.10",
    "GSP30abhtantu:257": "tataḥ sahasradhā prakṛtitattvam etāvat prakṛtyaṇḍam // AbhTs_7.11",
    "GSP30abhtantu:258": "tac ca brahmāṇḍavad asaṃkhyam // AbhTs_7.12",
    "GSP30abhtantu:259": "prakṛtitattvāt puruṣatattvaṃ ca daśasahasradhā // AbhTs_7.13",
    "GSP30abhtantu:260": "puruṣān niyatiḥ lakṣadhā // AbhTs_7.14",
    "GSP30abhtantu:261": "niyater uttarottaraṃ daśalakṣadhā kalātattvāntam // AbhTs_7.15",
    "GSP30abhtantu:262": "tad yathā niyatiḥ rāgo 'śuddhavidyā kālaḥ kalā ceti // AbhTs_7.16",
    "GSP30abhtantu:263": "kalātattvāt koṭidhā māyā etāvat māyāṇḍam // AbhTs_7.17",
    "GSP30abhtantu:264": "māyātattvāt śuddhavidyā daśakoṭiguṇitā // AbhTs_7.18",
    "GSP30abhtantu:265": "vidyātattvād īśvaratattvaṃ śatakoṭidhā // AbhTs_7.19",
    "GSP30abhtantu:266": "īśvaratattvāt sādākhyaṃ sahasrakoṭidhā // AbhTs_7.20",
    "GSP30abhtantu:267": "sādākhyāt vṛndaguṇitaṃ śaktitattvam iti śaktyaṇḍam // AbhTs_7.21",
    "GSP30abhtantu:268": "sā śaktir vyāpya yato viśvam adhvānam antarbahir āste tasmād vyāpinī //",
    "GSP30abhtantu:269": "evam etāni uttarottaram āvaraṇatayā vartamānāni tattvāny uttaraṃ vyāpakaṃ pūrvaṃ vyāpyam iti sthityā vartante // AbhTs_7.23",
    "GSP30abhtantu:270": "yāvad aśeṣaśaktitattvānto 'dhvā śivatattvena vyāptaḥ // AbhTs_7.24",
    "GSP30abhtantu:271": "śivatattvaṃ punar aparimeyaṃ sarvādhvottīrṇaṃ sarvādhvavyāpakaṃ ca //",
    "GSP30abhtantu:272": "etat tattvāntarālavartīni yāni bhuvanāni tatpataya eva atra pṛthivyāṃ sthitā iti // AbhTs_7.26",
    "GSP30abhtantu:273": "teṣv āyataneṣu ye mriyante teṣāṃ tatra tatra gatiṃ te vitaranti //",
    "GSP30abhtantu:274": "kramāc ca ūrdhvordhvaṃ prerayanti dīkṣākrameṇa // AbhTs_7.28",
    "GSP30abhtantu:275_0": "Tantrasāra, Aṣṭamam āhnikam yad idaṃ vibhavātmakaṃ bhuvanajātam uktaṃ garbhīkṛtānantavicitrabhoktṛbhogyaṃ tatra yad anugataṃ",
    "GSP30abhtantu:275_1": "mahāprakāśarūpaṃ tat mahāsāmānyakalpaṃ paramaśivarūpam // AbhTs_8.1",
    "GSP30abhtantu:276": "yat tu katipayakatipayabhedānugataṃ rūpaṃ tat tattvaṃ yathā pṛthivī nāma dyutikāṭhinyasthaulyādirūpā kālāgniprabhṛtivīrabhadrāntabhuvaneśādhiṣṭhitasamastabrahmāṇḍānugatā //",
    "GSP30abhtantu:277": "tatra eṣāṃ tattvānāṃ kāryakāraṇabhāvo darśyate sa ca dvividhaḥ //",
    "GSP30abhtantu:278": "pāramārthikaḥ sṛṣṭeś ca // AbhTs_8.4",
    "GSP30abhtantu:279_0": "tatra pāramārthika etāvān kāryakāraṇabhāvo yad uta kartṛsvabhāvasya svatantrasya bhagavata evaṃvidhena śivādidharāntena vapuṣā",
    "GSP30abhtantu:279_1": "svarūpabhinnena svarūpaviśrāntena ca prathanam // AbhTs_8.5",
    "GSP30abhtantu:280_0": "kalpitas tu kāryakāraṇabhāvaḥ parameśecchayā niyatiprāṇayā nirmitaḥ sa ca yāvati yadā niyatapaurvāparyāvabhāsanaṃ saty api",
    "GSP30abhtantu:280_1": "adhike svarūpānugatam etāvaty eva tena yogīcchāto 'pi aṅkuro bījād api svapnādau ghaṭāder apīti",
    "GSP30abhtantu:281": "tatrāpi ca parameśvarasya kartṛtvānapāya iti akalpito 'pi asau pāramārthikaḥ sthita eva //",
    "GSP30abhtantu:282": "pāramārthike hi bhittisthānīye sthite rūpe sarvam idam ullikhyamānaṃ ghaṭate na anyathā ata eva sāmagryā eva kāruṇatvaṃ yuktam // AbhTs_8.8",
    "GSP30abhtantu:283_0": "sā hi samastabhāvasaṃdarbhamayī svatantrasaṃvedanamahimnā tathā niyatanijanijadeśakālabhāvarāśisvabhāvā pratyekaṃ vastusvarūpaniṣpattisamaye",
    "GSP30abhtantu:283_1": "tathābhūtā tathābhūtāyā hi anyathābhāvo yathā",
    "GSP30abhtantu:284": "yathā adhikībhavati tathā tathā kāryasyāpi vijātīyatvaṃ tāratamyena puṣyati // AbhTs_8.9",
    "GSP30abhtantu:285_0": "ity evaṃ saṃvedanasvātantryasvabhāvaḥ parameśvara eva viśvabhāvaśarīro ghaṭāder nirmātā kumbhakārasaṃvidas tato 'nadhikatvāt",
    "GSP30abhtantu:285_1": "kumbhakāraśarīrasya ca bhāvarāśimadhye nikṣepāt kathaṃ kumbhakāraśarīrasya kartṛtvābhimānaḥ iti cet parameśvarakṛta evāsau",
    "GSP30abhtantu:285_2": "ghaṭādivat bhaviṣyati // AbhTs_8.10",
    "GSP30abhtantu:286": "tasmāt sāmagrīvādo 'pi viśvaśarīrasya saṃvedanasyaiva kartṛtāyām",
    "GSP30abhtantu:287": "upodbalakaḥ // AbhTs_8.11",
    "GSP30abhtantu:288": "merau hi tatrasthe na bhavet tathāvidho ghaṭaḥ // AbhTs_8.12",
    "GSP30abhtantu:289": "evaṃ kalpite 'smin kāryatve śāstreṣu tattvānāṃ kāryakāraṇabhāvaṃ prati yat",
    "GSP30abhtantu:290": "bahuprakāratvaṃ tad api saṃgataṃ gomayāt kīṭāt yogīcchāto mantrād auṣadhāt vṛścikodayavat tatra nijatantradṛśā taṃ kalpitaṃ darśayāmaḥ // AbhTs_8.14",
    "GSP30abhtantu:291": "tatra parameśvaraḥ pañcabhiḥ śaktibhiḥ nirbhara ity uktam sa svātantryāt śaktiṃ tāṃ tāṃ mukhyatayā prakaṭayan pañcadhā tiṣṭhati // AbhTs_8.15",
    "GSP30abhtantu:292_0": "citprādhānye śivatattvam ānandaprādhānye śaktitattvam icchāprādhānye sadāśivatattvam icchāyā hi jñānakriyayoḥ sāmyarūpābhyupagamātmakatvāt",
    "GSP30abhtantu:292_1": "jñānaśaktiprādhānye īśvaratattvam kriyāśaktiprādhānye vidyātattvam iti //",
    "GSP30abhtantu:293_0": "atra ca tattveśvarāḥ śivaśaktisadāśiveśvarānantāḥ brahmeva nivṛttau eṣāṃ sāmānyarūpāṇāṃ viśeṣā anugativiṣayāḥ pañca tadyathā",
    "GSP30abhtantu:293_1": "śāmbhavāḥ śāktāḥ mantramaheśvarāḥ mantreśvarāḥ mantrā iti śuddhādhvā iyati sākṣāt śivaḥ kartā aśuddhaṃ punar adhvānam anantāparanāmāghoreśaḥ",
    "GSP30abhtantu:293_2": "sṛjati īśvarecchāvaśena prakṣubdhabhogalolikānām aṇūnāṃ bhogasiddhyartham // AbhTs_8.18",
    "GSP30abhtantu:294": "tatra loliko 'pūrṇam anyatārūpaḥ parispandaḥ akarmakam abhilāṣamātram eva bhaviṣyad avacchedayogyateti na malaḥ puṃsas tattvāntaram // AbhTs_8.19",
    "GSP30abhtantu:295": "rāgatattvaṃ tu karmāvacchinno 'bhilāṣaḥ // AbhTs_8.20",
    "GSP30abhtantu:296": "karma tu tatra karmamātraṃ buddhidharmas tu rāgaḥ karmabhedacitra iti vibhāgo vakṣyate //",
    "GSP30abhtantu:297": "so 'yaṃ malaḥ parameśvarasya svātmapracchādanecchātaḥ nānyat kiṃcit vastv",
    "GSP30abhtantu:298": "api ca tatparameśvarecchātmanaiva dharāder api vastutvāt // AbhTs_8.22",
    "GSP30abhtantu:299": "sa ca malo vijñānakevale vidyamāno dhvaṃsonmukha iti na svakāryaṃ karma āpyāyati // AbhTs_8.23",
    "GSP30abhtantu:300_0": "pralayakevalasya tu jṛmbhamāṇa eva āsta iti malopodbalitaṃ karma saṃsāravaicitryabhoge nimittam iti tadbhogavāsanānuviddhānām",
    "GSP30abhtantu:300_1": "aṇūnāṃ bhogasiddhaye śrīmān aghoreśaḥ sṛjati iti yuktam uktaṃ malasya ca",
    "GSP30abhtantu:301": "prakṣobha īśvarecchābalād eva jaḍasya svataḥ kutracid api asāmarthyāt //",
    "GSP30abhtantu:302_0": "aṇur nāma kila cidacidrūpāvabhāsa eva tasya cidrūpam aiśvaryam eva acidrūpataiva malaḥ tasya ca sṛjataḥ parameśvarecchāmayaṃ",
    "GSP30abhtantu:302_1": "tata eva ca nityaṃ srakṣyamāṇavastugatasya rūpasya jaḍatayābhāsayiṣyamāṇatvāt jaḍaṃ sakalakāryavyāpanādirūpatvāc ca vyāpakaṃ",
    "GSP30abhtantu:302_2": "māyākhyaṃ tattvam upādānakāraṇaṃ tadavabhāsakāriṇī ca parameśvarasya māyā nāma śaktis tato 'nyaiva //",
    "GSP30abhtantu:303": "evaṃ kalāditattvānāṃ dharāntānām api dvairūpyaṃ nirūpyam // AbhTs_8.26",
    "GSP30abhtantu:304": "atra ca dvairūpye pramāṇam api āhur abhinavaguptaguravaḥ // AbhTs_8.27",
    "GSP30abhtantu:305": "yat saṃkalpe bhāti tat pṛthagbhūtaṃ bahir api asti sphuṭena vapuṣā ghaṭa iva // AbhTs_8.28",
    "GSP30abhtantu:306": "tathā ca māyākalādikhapuṣpāder api eṣaiva vartanī iti kevalānvayī hetuḥ //",
    "GSP30abhtantu:307": "anena ca māyākalāprakṛtibuddhyādiviṣayaṃ sākṣātkārarūpaṃ jñānaṃ ye bhajante te 'pi siddhāḥ siddhā eva // AbhTs_8.30",
    "GSP30abhtantu:308": "evaṃ sthite māyātattvāt viśvaprasavaḥ // AbhTs_8.31",
    "GSP30abhtantu:309": "sa ca yady api akramam eva tathāpi uktadṛśā kramo 'vabhāsate iti //",
    "GSP30abhtantu:310": "so 'pi ucyate tatra pratyātma kalādivargo bhinnaḥ // AbhTs_8.33",
    "GSP30abhtantu:311": "tatkāryasya kartṛtvopodbalanādeḥ pratyātmabhedena upalambhāt sa tu vargaḥ kadācit ekībhavet api īśvarecchayā sāmājikātmanām iva tatra sarvo 'yaṃ",
    "GSP30abhtantu:312_0": "kalādivargaḥ śuddhaḥ yaḥ parameśvaraviṣayatayā tatsvarūpalābhānuguṇanijakāryakārī saṃsārapratidvaṃdvitvāt sa ca parameśvaraśaktipātavaśāt",
    "GSP30abhtantu:312_1": "tathā bhavati iti vakṣyāmas tatprakāśane // AbhTs_8.35",
    "GSP30abhtantu:313": "aśuddhas tu tadviparītaḥ // AbhTs_8.36",
    "GSP30abhtantu:314_0": "tatra māyātaḥ kalā jātā yā suptasthānīyam aṇuṃ kiṃcitkartṛtvena yunakti sā ca ucchūnateva saṃsārabījasya māyāṇvor ubhayoḥ",
    "GSP30abhtantu:314_1": "saṃyogāt utpannāpi māyāṃ vikaroti na avikāryam aṇum iti māyākāryatvam asyāḥ // AbhTs_8.37",
    "GSP30abhtantu:315": "evam anyonyaśleṣāt alakṣaṇīyāntaratvaṃ puṃskalayoḥ // AbhTs_8.38",
    "GSP30abhtantu:316_0": "māyāgarbhādhikāriṇas tu kasyacid īśvarasya prasādāt sarvakarmakṣaye māyāpuruṣaviveko bhavati yena māyordhve vijñānākala āste",
    "GSP30abhtantu:316_1": "na jātucit māyādhaḥ kalāpuṃviveko vā yena kalordhve tiṣṭhati prakṛtipuruṣaviveko vā yena pradhānādho na saṃsaret // AbhTs_8.40",
    "GSP30abhtantu:317": "malapuruṣaviveke tu śivasamānatvam // AbhTs_8.41",
    "GSP30abhtantu:318": "puruṣapūrṇatādṛṣṭau tu śivatvam eveti // AbhTs_8.42",
    "GSP30abhtantu:319": "evaṃ kalātattvam eva kiṃcitkartṛtvadāyi na ca // AbhTs_8.43",
    "GSP30abhtantu:320": "kartṛtvam ajñasya iti // AbhTs_8.44",
    "GSP30abhtantu:321": "kiṃcijjñatvadāyiny aśuddhavidyā kalāto jātā sā ca vidyā buddhiṃ paśyati tadgatāṃś ca sukhādīn vivekena gṛhṇāti // AbhTs_8.45",
    "GSP30abhtantu:322": "buddher guṇasaṃkīrṇākārāyā vivekena grahītum asāmarthyāt // AbhTs_8.46",
    "GSP30abhtantu:323": "tasmāt buddhipratibimbito bhāvo vidyayā vivicyate // AbhTs_8.47",
    "GSP30abhtantu:324": "kiṃcitkartṛtvaṃ kiṃcidbhāgasiddhaye kvacid eva kartṛtvam ity atra arthe paryavasyati kvacid eva ca ity atra bhāge rāgatattvasya vyāpāraḥ //",
    "GSP30abhtantu:325": "na ca avairāgyakṛtaṃ tat avairāgyasyāpi araktidarśanāt // AbhTs_8.49",
    "GSP30abhtantu:326": "vairāgye dharmādāv api raktir dṛśyate // AbhTs_8.50",
    "GSP30abhtantu:327": "tṛptasya ca annādau avairāgyābhāve 'pi antaḥstharāgānapāyāt // AbhTs_8.51",
    "GSP30abhtantu:328": "tena vinā punar avairāgyānutpattiprasaṅgāt // AbhTs_8.52",
    "GSP30abhtantu:329": "kālaś ca kāryaṃ kalayaṃs tadavacchinnaṃ kartṛtvam api kalayati tulye kvacittve asminn eva kartṛtvam ity atrārthe niyater vyāpāraḥ // AbhTs_8.53",
    "GSP30abhtantu:330": "kāryakāraṇabhāve 'pi asyā eva vyāpāraḥ tena kalāta eva etac catuṣkaṃ jātam",
    "GSP30abhtantu:331": "idam eva kiṃcid adhunā jānan abhiṣvaktaḥ karomi ity evaṃrūpā saṃvid dehapuryaṣṭakādigatā paśur ity ucyate // AbhTs_8.54",
    "GSP30abhtantu:332": "tad idaṃ māyādiṣaṭkaṃ kañcukaṣaṭkam ucyate // AbhTs_8.55",
    "GSP30abhtantu:333": "saṃvido māyayā apahastitatvena kalādīnām uparipātināṃ kañcukavat avasthānāt // AbhTs_8.56",
    "GSP30abhtantu:334": "evaṃ kiṃcitkartṛtvaṃ yat māyākāryaṃ tatra kiṃcit tv aviśiṣṭaṃ yat kartṛtvaṃ viśeṣyaṃ tatra vyāpriyamāṇā kalā vidyādiprasavahetuḥ iti nirūpitam // AbhTs_8.57",
    "GSP30abhtantu:335_0": "idānīṃ viśeṣaṇabhāgo yaḥ kiṃcid ity ukto jñeyaḥ kāryaś ca taṃ yāvat sā kalā svātmanaḥ pṛthak kurute tāvat eṣa eva sukhaduḥkhamohātmakabhogyaviśeṣānusyūtasya",
    "GSP30abhtantu:335_1": "sāmānyamātrasya tadguṇasāmyāparanāmnaḥ prakṛtitattvasya sargaḥ iti bhoktṛbhogyayugalasya samam eva kalātattvāyattā sṛṣṭiḥ //",
    "GSP30abhtantu:335_2": "AbhTs_8.58",
    "GSP30abhtantu:336": "atra caiṣāṃ vāstavena pathā kramavandhyaiva sṛṣṭir ity uktaṃ kramāvabhāso",
    "GSP30abhtantu:337": "'pi cāstīty api uktam eva // AbhTs_8.59",
    "GSP30abhtantu:338": "kramaś ca vidyārāgādīnāṃ vicitro 'pi dṛṣṭaḥ kaścid rajyan vetti ko 'pi",
    "GSP30abhtantu:339": "vidan rajyate ityādi // AbhTs_8.60",
    "GSP30abhtantu:340": "tena bhinnakramanirūpaṇam api rauravādiṣu śāstreṣu aviruddhaṃ mantavyaṃ tad eva tu bhogyasāmānyaṃ prakṣobhagataṃ guṇatattvam // AbhTs_8.61",
    "GSP30abhtantu:341": "yatra sukhaṃ bhogyarūpaprakāśaḥ sattvam duḥkhaṃ prakāśāprakāśāndolanātmakam ata eva kriyārūpaṃ rajaḥ mohaḥ prakāśābhāvarūpas tamaḥ // AbhTs_8.62",
    "GSP30abhtantu:342": "tritayam api etat bhogyarūpam // AbhTs_8.63",
    "GSP30abhtantu:343": "evaṃ kṣubdhāt pradhānāt kartavyāntarodayaḥ na akṣubdhād iti // AbhTs_8.64",
    "GSP30abhtantu:344_0": "kṣobhaḥ avaśyam eva antarāle abhyupagantavya iti siddhaṃ sāṃkhyāparidṛṣṭaṃ pṛthagbhūtaṃ guṇatattvam sa ca kṣobhaḥ prakṛtes",
    "GSP30abhtantu:344_1": "tattveśādhiṣṭhānād eva anyathā niyataṃ puruṣaṃ prati iti na sidhyet tato guṇatattvāt buddhitattvaṃ yatra puṃprakāśo viṣayaś",
    "GSP30abhtantu:344_2": "ca pratibimbam arpayataḥ // AbhTs_8.67",
    "GSP30abhtantu:345": "buddhitattvāt ahaṃkāro yena buddhipratibimbite vedyasamparke kaluṣe puṃprakāśe anātmani ātmābhimānaḥ śuktau rajatābhimānavat // AbhTs_8.68",
    "GSP30abhtantu:346": "ata eva kāra ity anena kṛtakatvam asya uktaṃ sāṃkhyasya tu tat na yujyate sa hi na ātmano 'haṃvimarśamayatām icchati vayaṃ tu kartṛtvam api tasya",
    "GSP30abhtantu:347": "icchāmaḥ // AbhTs_8.69",
    "GSP30abhtantu:348": "tac ca śuddhaṃ vimarśa eva apratiyogi svātmacamatkārarūpo 'ham iti //",
    "GSP30abhtantu:349": "eṣo 'sya ahaṃkārasya karaṇaskandhaḥ // AbhTs_8.71",
    "GSP30abhtantu:350": "prakṛtiskandhas tu tasyaiva trividhaḥ sattvādibhedāt // AbhTs_8.72",
    "GSP30abhtantu:351": "tatra sāttviko yasmāt manaś ca buddhīndriyapañcakaṃ ca tatra manasi janye sarvatanmātrajananasāmarthyayuktaḥ sa janakaḥ // AbhTs_8.73",
    "GSP30abhtantu:352_0": "śrotre tu śabdajananasāmarthyaviśiṣṭa iti yāvat ghrāṇe gandhajananayogyatāyukta iti bhautikam api na yuktam ahaṃ śṛṇomi ityādyanugamāc",
    "GSP30abhtantu:352_1": "ca sphuṭam āhaṃkārikatvam karaṇatvena ca avaśyaṃ kartraṃśasparśitvam anyathā karaṇāntarayojanāyām anavasthādyāpātāt //",
    "GSP30abhtantu:353_0": "kartraṃśaś ca ahaṃkāra eva tena mukhye karaṇe dve puṃsaḥ jñāne vidyā kriyāyāṃ kalā andhasya paṅgoś ca ahaṃtārūpajñānakriyānapagamāt",
    "GSP30abhtantu:353_1": "udriktatanmātrabhāgaviśiṣṭāt tu sāttvikād eva ahaṃkārāt karmendriyapañcakam ahaṃ gacchāmi iti ahaṃkāraviśiṣṭaḥ kāryakaraṇakṣamaḥ",
    "GSP30abhtantu:354_0": "pādendriyaṃ tasya mukhyādhiṣṭhānaṃ bāhyam anyatrāpi tad asty eva iti rugṇasyāpi na gativicchedaḥ na ca kartavyasāṃkaryamuktād",
    "GSP30abhtantu:354_1": "eva hetoḥ kriyā karaṇakāryā mukhyaṃ ca gamanādīnāṃ kriyātvaṃ na rūpādyupalambhasya tasya kāṇādatantre guṇatvāt tasmāt avaśyābhyupeyaḥ",
    "GSP30abhtantu:354_2": "karmendriyavargaḥ sa ca pañcakaḥ anusaṃdhes tāvattvāt // AbhTs_8.77",
    "GSP30abhtantu:355": "tathā hi bahis tāvat tyāgāya vā anusaṃdhiḥ ādānāya vā dvayāya vā ubhayarahitatvena svarūpaviśrāntaye vā tatra krameṇa pāyuḥ pāṇiḥ pāda upastha iti // AbhTs_8.78",
    "GSP30abhtantu:356_0": "antaḥ prāṇāśrayakarmānusaṃdhes tu vāgindriyam tena indriyādhiṣṭhāne haste yat gamanaṃ tad api pādendriyasyaiva karma iti",
    "GSP30abhtantu:356_1": "mantavyam tena karmānantyam api na indriyānantyam āvahet iyati rājasasya upaśleṣakatvam ity āhuḥ //",
    "GSP30abhtantu:357": "anye tu rājasān mana ity āhuḥ // AbhTs_8.80",
    "GSP30abhtantu:358": "anye tu sāttvikāt mano rājasāc ca indriyāṇi iti // AbhTs_8.81",
    "GSP30abhtantu:359": "bhoktraṃśāc chādakāt tu tamaḥpradhānāhaṃkārāt tanmātrāṇi vedyaikarūpāṇi pañca // AbhTs_8.82",
    "GSP30abhtantu:360": "śabdaviśeṣāṇāṃ hi kṣobhātmanāṃ yad ekam akṣobhātmakaṃ prāgbhāvi sāmānyam aviśeṣātmakaṃ tat śabdatanmātram // AbhTs_8.83",
    "GSP30abhtantu:361": "evaṃ gandhānte 'pi vācyam // AbhTs_8.84",
    "GSP30abhtantu:362": "tatra śabdatanmātrāt kṣubhitāt avakāśadānavyāpāraṃ nabhaḥ śabdasya vācyādhyāsāvakāśasahatvāt śabdatanmātraṃ kṣubhitaṃ vāyuḥ śabdas tu asya nabhasā virahābhāvāt //",
    "GSP30abhtantu:363": "rūpaṃ kṣubhitaṃ tejaḥ pūrvaguṇau tu pūrvavat // AbhTs_8.87",
    "GSP30abhtantu:364": "rasaḥ kṣubhita āpaḥ pūrve trayaḥ pūrvavat // AbhTs_8.88",
    "GSP30abhtantu:365": "gandhaḥ kṣubhito dharā pūrve catvāraḥ pūrvavat // AbhTs_8.89",
    "GSP30abhtantu:366": "anye śabdasparśābhyāṃ vāyuḥ ityādikrameṇa pañcabhyo dharaṇī iti manyante // AbhTs_8.90",
    "GSP30abhtantu:367": "guṇasamudāyamātraṃ ca pṛthivī nānyo guṇī kaścit // AbhTs_8.91",
    "GSP30abhtantu:368": "asmiṃś ca tattvakalāpe ūrdhvordhvaguṇaṃ vyāpakaṃ nikṛṣṭaguṇaṃ tu vyāpyam // AbhTs_8.92",
    "GSP30abhtantu:369_0": "sa eva guṇasya utkarṣo yat tena vinā guṇāntaraṃ na upapadyate tena pṛthivītattvaṃ śivatattvāt prabhṛti jalatattvena vyāptam",
    "GSP30abhtantu:369_1": "evaṃ jalaṃ tejasā ityādi yāvac chaktitattvam // AbhTs_8.93",
    "GSP30abhtantu:370": "Tantrasāra, Navamam āhnikam sa ca saptadhā ṣaḍardhaśāstra eva paraṃ parameśena uktaḥ //",
    "GSP30abhtantu:371_0": "tatra śivāḥ mantramaheśāḥ mantreśāḥ mantrāḥ vijñānākalāḥ pralayākalāḥ sakalā iti sapta śaktimantaḥ eṣāṃ saptaiva śaktayaḥ",
    "GSP30abhtantu:371_1": "tadbhedāt pṛthivyādipradhānatattvāntaṃ caturdaśabhir bhedaiḥ pratyekaṃ svaṃ rūpaṃ pañcadaśam // AbhTs_9.3",
    "GSP30abhtantu:372_0": "tatra svaṃ rūpaṃ prameyatāyogyaṃ svātmaniṣṭham aparābhaṭṭārikānugrahāt pramātṛṣu udriktaśaktiṣu yat viśrāntibhājanaṃ tat",
    "GSP30abhtantu:372_1": "tasyaiva śāktaṃ rūpaṃ śrīmatparāparānugrahāt tac ca saptavidhaṃ śaktīnāṃ tāvattvāt // AbhTs_9.4",
    "GSP30abhtantu:373": "śaktimadrūpapradhāne tu pramātṛvarge yat viśrāntaṃ tac chaktimac chivarūpaṃ śrīmatparābhaṭṭārikānugrahāt tad api saptavidham // AbhTs_9.5",
    "GSP30abhtantu:374": "pramātṝṇāṃ śivāt prabhṛti sakalāntānāṃ tāvatām uktatvāt // AbhTs_9.6",
    "GSP30abhtantu:375_0": "tatra śaktibhedād eva pramātṝṇāṃ bhedaḥ sa ca sphuṭīkaraṇārthaṃ sakalādikrameṇa bhaṇyate tatra sakalasya vidyākale śaktiḥ",
    "GSP30abhtantu:375_1": "tadviśeṣarūpatvāt buddhikarmākṣaśaktīnāṃ pralayākalasya tu te eva nirviṣayatvāt asphuṭe // AbhTs_9.7",
    "GSP30abhtantu:376": "vijñānākalasya te eva vigalatkalpe tatsaṃskārasacivā prabudhyamānā śuddhavidyā mantrasya //",
    "GSP30abhtantu:377": "tatsaṃskārahīnā saiva prabuddhā mantreśasya // AbhTs_9.9",
    "GSP30abhtantu:378": "saiva icchāśaktirūpatāṃ svātantryasvabhāvāṃ jighṛkṣantī mantramaheśvarasya // AbhTs_9.10",
    "GSP30abhtantu:379": "icchātmikā sphuṭasvātantryātmikā śivasya iti śaktibhedāḥ sapta mukhyāḥ //",
    "GSP30abhtantu:380": "taduparāgakṛtaś ca śaktimatsu pramātṛṣu bhedaḥ karaṇabhedasya kartṛbhedaparyavasānāt śakter eva ca avyatiriktāyāḥ karaṇīkartuṃ śakyatvāt na anyasya anavasthādyāpatteḥ // AbhTs_9.12",
    "GSP30abhtantu:381_0": "vastutaḥ punar eka eva citsvātantryānandaviśrāntaḥ pramātā tatra pṛthivī svarūpamātraviśrāntā yadā vedyate tadā svarūpam",
    "GSP30abhtantu:381_1": "asyāḥ kevalaṃ bhāti caitracakṣurdṛṣṭaṃ caitraviditaṃ jānāmīti tatra sakalaśaktikṛtaṃ sakalaśaktimadrūpakṛtaṃ svarūpāntaraṃ",
    "GSP30abhtantu:381_2": "bhāty eva evaṃ śivāntam api vācyaṃ śivaśaktiniṣṭhaṃ śivasvabhāvaviśrāntaṃ ca viśvaṃ jānāmi iti pratyayasya vilakṣaṇasya bhāvāt //",
    "GSP30abhtantu:381_3": "AbhTs_9.13",
    "GSP30abhtantu:382": "nanu bhāvasya cet vedyatā svaṃ vapuḥ tat sarvān prati vedyatvaṃ vedyatvam api vedyam ity anavasthā tayā ca jagato 'ndhasuptatvaṃ suprakāśam eva tayā",
    "GSP30abhtantu:383": "ca vedyatvāvedyatve viruddhadharmayoga iti doṣaḥ atra ucyate // AbhTs_9.14",
    "GSP30abhtantu:384_0": "na tat svaṃ vapuḥ svarūpasya pṛthaguktatvāt kiṃ tarhi tat pramātṛśaktau pramātari ca yat viśrāntibhājanaṃ yat rūpaṃ tat khalu",
    "GSP30abhtantu:384_1": "tat tat svaprakāśam eva tat prakāśate na tu kiṃcid api prati iti sarvajñatvam anavasthāviruddhadharmayogaś ca iti dūrāpāstam //",
    "GSP30abhtantu:384_2": "AbhTs_9.15",
    "GSP30abhtantu:385_0": "anantapramātṛsaṃvedyam api ekam eva tat tasya rūpaṃ tāvati teṣām ekābhāsarūpatvāt iti na pramātrantarasaṃvedanānumānavighnaḥ",
    "GSP30abhtantu:385_1": "kaścit tac ca tasya rūpaṃ satyam arthakriyākāritvāt tathaiva paradṛśyamānāṃ kāntāṃ dṛṣṭvā tasyai samīrṣyati śivasvabhāvaṃ",
    "GSP30abhtantu:385_2": "viśrāntikumbhaṃ paśyan samāviśati samastānantapramātṛviśrāntaṃ vastu paśyan pūrṇībhavati nartakīprekṣaṇavat tasyaiva nīlasya",
    "GSP30abhtantu:385_3": "tadrūpaṃ pramātari yat viśrāntaṃ tathaiva svaprakāśasya vimarśasyodayāt iti pañcadaśātmakatvaṃ pṛthivyāḥ prabhṛti pradhānatattvaparyantam",
    "GSP30abhtantu:385_4": "tāvaty udriktarāgādikañcukasya sakalasya pramātṛtvāt sakalasyāpi evaṃ pāñcadaśyaṃ tasyāpi tāvad vedyatvāt // AbhTs_9.17",
    "GSP30abhtantu:386": "vitatya caitat nirṇītaṃ tantrāloke // AbhTs_9.18",
    "GSP30abhtantu:387": "puṃsaḥ prabhṛti kalātattvāntaṃ trayodaśadhā // AbhTs_9.19",
    "GSP30abhtantu:388_0": "sakalasya tatra pramātṛtāyogena tacchaktiśaktimadātmano bhedadvayasya pratyastamayāt tathā ca sakalasya svarūpatvam eva kevalaṃ",
    "GSP30abhtantu:388_1": "pralayākalasya svarūpatve pañcānāṃ pramātṛtve ekādaśa bhedāḥ // AbhTs_9.20",
    "GSP30abhtantu:389": "vijñānākalasya svarūpatve caturṇāṃ pramātṛtve nava bhedāḥ // AbhTs_9.21",
    "GSP30abhtantu:390": "mantrasya svarūpatve trayāṇāṃ pramātṛtve sapta // AbhTs_9.22",
    "GSP30abhtantu:391": "mantreśasya svarūpatve dvayoḥ pramātṛtve pañca // AbhTs_9.23",
    "GSP30abhtantu:392": "mantramaheśasya svarūpatve bhagavata ekasyaiva pramātṛtve śaktiśaktimadbhedāt trayaḥ // AbhTs_9.24",
    "GSP30abhtantu:393": "śivasya tu prakāśaikacitsvātantryanirbharasya na ko 'pi bhedaḥ paripūrṇatvāt // AbhTs_9.25",
    "GSP30abhtantu:394_0": "evam ayaṃ tattvabheda eva parameśvarānuttaranayaikākhye nirūpitaḥ bhuvanabhedavaicitryaṃ karoti narakasvargarudrabhuvanānāṃ",
    "GSP30abhtantu:394_1": "pārthivatve samāne 'pi dūratarasya svabhāvabhedasya uktatvāt // atra ca parasparaṃ bhedakalanayā avāntarabhedajñānakutūhalī",
    "GSP30abhtantu:394_2": "tantrālokam eva avadhārayet //",
    "GSP30abhtantu:395": "evam ekaikaghaṭādyanusāreṇāpi pṛthivyādīnāṃ tattvānāṃ bhedo nirūpitaḥ //",
    "GSP30abhtantu:396": "adhunā samastaṃ pṛthivītattvaṃ pramātṛprameyarūpam uddiśya nirūpyate yo dharātattvābhedena prakāśaḥ sa śivaḥ // AbhTs_9.29",
    "GSP30abhtantu:397": "yathā śrutiḥ pṛthivy evedaṃ brahma iti // AbhTs_9.30",
    "GSP30abhtantu:398_0": "dharātattvasiddhipradān prerayati sa dharāmantramaheśvaraḥ preryo dharāmantreśaḥ tasyaivābhimānikavigrahatātmako vācako mantraḥ",
    "GSP30abhtantu:398_1": "sāṃkhyādipāśavavidyottīrṇaśivavidyākrameṇa abhyastapārthivayogo",
    "GSP30abhtantu:399": "'prāptadhruvapadaḥ dharāvijñānākalaḥ // AbhTs_9.31",
    "GSP30abhtantu:400": "pāśavavidyākrameṇa abhyastapārthivayogaḥ kalpānte maraṇe vā dharāpralayakevalaḥ // AbhTs_9.32",
    "GSP30abhtantu:401_0": "sauṣupte hi tattvāveśavaśād eva citrasya svapnasya udayaḥ syāt gṛhītadharābhimānas tu dharāsakalaḥ atrāpi śaktyudrekanyagbhāvābhyāṃ",
    "GSP30abhtantu:401_1": "caturdaśatvam iti pramātṛtāpannasya dharātattvasya bhedāḥ svarūpaṃ tu śuddhaṃ prameyam iti evam aparatrāpi //",
    "GSP30abhtantu:402_0": "atha ekasmin pramātari prāṇapratiṣṭhitatayā bhedanirūpaṇam iha nīlaṃ gṛhṇataḥ prāṇaḥ tuṭiṣoḍaśakātmā vedyāveśaparyantam udeti",
    "GSP30abhtantu:402_1": "tatra ādyā tuṭir avibhāgaikarūpā dvitīyā grāhakollāsarūpā antyā tu grāhyābhinnā tanmayī upāntyā tu sphuṭībhūtagrāhakarūpā",
    "GSP30abhtantu:402_2": "madhye tu yat tuṭidvādaśaka tanmadhyāt ādyaṃ ṣaṭkaṃ nirvikalpasvabhāvaṃ vikalpāc chādakaṃ ṣaṭtvaṃ ca asya svarūpeṇa ekā tuṭiḥ",
    "GSP30abhtantu:402_3": "ācchādanīye ca vikalpe pañcarūpatvam unmimiṣā unmiṣattā sā ca iyaṃ sphuṭakriyārūpatvāt tuṭidvayātmikā spandanasya ekakṣaṇarūpatvābhāvāt",
    "GSP30abhtantu:402_4": "unmiṣitatā svakāryakartṛtvaṃ ca ity evam ācchādanīyavikalpapāñcavidhyāt svarūpāc ca ṣaṭ kṣaṇā nirvikalpakāḥ tato 'pi nirvikalpasya",
    "GSP30abhtantu:402_5": "dhvaṃsamānatā dhvaṃso vikalpasya unmimiṣā unmiṣattā",
    "GSP30abhtantu:403": "tuṭidvayātmikā unmiṣitatā ca iti ṣaṭ tuṭayaḥ // AbhTs_9.35",
    "GSP30abhtantu:404": "svakāryakartṛtā tu grāhakarūpatā iti uktaṃ na sā bhūyo gaṇyate ity evaṃ vivekadhanā gurūpaveśānuśīlinaḥ sarvatra pāñcadaśyaṃ pravibhāgena viviñcate // AbhTs_9.36",
    "GSP30abhtantu:405": "vikalpanyūnatve tu tuṭinyūnatā sukhādisaṃvittāv iva yāvat avikalpataiva //",
    "GSP30abhtantu:406_0": "lokās tu vikalpaviśrāntyā tām ahaṃtāmayīm ahaṃtācchāditedaṃbhāvavikalpaprasarāṃ nirvikalpāṃ vimarśabhuvam aprakāśitām iva",
    "GSP30abhtantu:406_1": "manyante duḥkhāvasthāṃ sukhaviśrāntā iva vikalpanirhrāsena tu sā prakāśata eva iti iyam asau sambandhe grāhyagrāhakayoḥ sāvadhānatā",
    "GSP30abhtantu:406_2": "iti abhinavaguptaguravaḥ evaṃ ca pāñcadaśye sthite yāvat sphuṭedaṃtātmano bhedasya nyūnatā tāvat dvayaṃ dvayaṃ hrasati yāvat",
    "GSP30abhtantu:406_3": "dvituṭikaḥ śivāveśaḥ tatra ādyā tuṭiḥ sarvataḥ pūrṇā dvitīyā sarvajñānakaraṇāviṣṭābhyasyamānā sarvajñatvasarvakartṛtvāya",
    "GSP30abhtantu:406_4": "kalpate na tu ādyā // AbhTs_9.39",
    "GSP30abhtantu:407": "yad āha śrīkallaṭaḥ tuṭipāta iti atra pātaśabdaṃ saiva bhagavatī śrīmatkālī mātṛsadbhāvo bhairavaḥ pratibhā ity alaṃ rahasyārahasyanena //",
    "GSP30abhtantu:408": "evaṃ mantramaheśatuṭeḥ prabhṛti tattadabhyāsāt tattatsiddhiḥ // AbhTs_9.41",
    "GSP30abhtantu:409_0": "athātraiva jāgradādyavasthā nirūpyante tatra vedyasya tadviṣayāyāś ca saṃvido yat vaicitryam anyonyāpekṣaṃ sat sā avasthā",
    "GSP30abhtantu:409_1": "na vedyasya kevalasya na cāpi kevalāyāḥ saṃvido na cāpi pṛthak pṛthak dve // AbhTs_9.42",
    "GSP30abhtantu:410": "tatra yadādhiṣṭheyatayā bahīrūpatayā bhānaṃ tadā jāgradavasthā meye mātari māne ca // AbhTs_9.43",
    "GSP30abhtantu:411": "yadā tu tatraiva adhiṣṭhānarūpatayā bhānaṃ saṃkalpaḥ tadā svapnāvasthā //",
    "GSP30abhtantu:412": "yadā tu tatraiva adhiṣṭhātṛrūpatayā bījātmatayaiva bhānaṃ tadā suṣuptāvasthā // AbhTs_9.45",
    "GSP30abhtantu:413": "imā eva tisraḥ prameyapramāṇapramātravasthāḥ pratyekaṃ jāgradādibhedāt caturvidhā uktāḥ //",
    "GSP30abhtantu:414_0": "yadā tu tasminn eva pramātṛviśrāntigate pramātuḥ pūrṇataunmukhyāt taddvāreṇa pūrṇatonmukhatayā bhānaṃ tadā turyāvasthā sā",
    "GSP30abhtantu:414_1": "ca rūpaṃ dṛśāham ity evaṃvidham aṃśatrayam uttīrya paśyāmīti anupāyikā pramātṛtā svātantryasārā naikaṭyamadhyatvadūratvaiḥ",
    "GSP30abhtantu:414_2": "pramātṛpramāṇaprameyatābhiṣekaṃ dadatī tadavasthātrayānugrāhakatvāt tribhedā // AbhTs_9.47",
    "GSP30abhtantu:415": "etad eva avasthācatuṣṭayaṃ piṇḍasthapadastharūpastharūpātītaśabdair yogino vyavaharanti prasaṃkhyānadhanās tu sarvatobhadraṃ vyāptiḥ mahāvyāptiḥ pracaya iti śabdaiḥ // AbhTs_9.48",
    "GSP30abhtantu:416": "anvarthaṃ cātra darśitaṃ tantrāloke ślokavārttike ca // AbhTs_9.49",
    "GSP30abhtantu:417": "yac ca sarvāntarbhūtaṃ pūrṇarūpaṃ tat turyātītaṃ sarvātītaṃ mahāpracayaṃ ca nirūpayanti //",
    "GSP30abhtantu:418_0": "kiṃ ca yasya yad yadā rūpaṃ sphuṭaṃ sthiram anubandhi tat jāgrat tasyaiva tadviparyayaḥ svapnaḥ yaḥ layākalasya bhogaḥ sarvāvedanaṃ",
    "GSP30abhtantu:418_1": "suṣuptaṃ yo vijñānākalasya bhogaḥ bhogyābhinnīkaraṇaṃ turyaṃ mantrādīnāṃ sa bhogaḥ bhāvānāṃ śivābhedas turyātītaṃ sarvātītam //",
    "GSP30abhtantu:418_2": "AbhTs_9.51",
    "GSP30abhtantu:419": "tatra svarūpasakalau 1 pralayākalaḥ 2 vijñānākalaḥ 3",
    "GSP30abhtantu:420": "mantratadīśatanmaheśavargaḥ 4 śivaḥ 5 iti pañcadaśabhede pañca avasthāḥ //",
    "GSP30abhtantu:421_0": "svarūpaṃ pralayākala ityādikrameṇa trayodaśabhede svarūpaṃ vijñānākalaśaktiḥ vijñānākala ity ekādaśabhede svarūpaṃ mantrāḥ",
    "GSP30abhtantu:421_1": "tadīśāḥ maheśāḥ śivaḥ iti navabhede svarūpaṃ mantreśāḥ maheśaḥ śaktiḥ śiva iti saptabhede svarūpaṃ maheśaśaktiḥ maheśaḥ śaktiḥ",
    "GSP30abhtantu:421_2": "śiva iti pañcabhede svarūpaṃ kriyāśaktiḥ jñānaśaktiḥ icchāśaktiḥ śiva iti tribhede abhinne 'pi",
    "GSP30abhtantu:422": "śivatattve kriyājñānecchānandacidrūpakḷptyā prasaṃkhyānayogadhanāḥ pañcapadatvam āhuḥ // AbhTs_9.53",
    "GSP30abhtantu:423": "Tantrasāra, Daśamam āhnikam uktas tāvat tattvādhvā // AbhTs_10.1",
    "GSP30abhtantu:424": "kalādyadhvā tu nirūpyate tatra yathā bhuvaneṣu anugāmi kiṃcid rūpaṃ tattvam ity uktam tathā tattveṣu vargaśo yat anugāmi rūpaṃ tat kalā ekarūpakalanāsahiṣṇutvāt // AbhTs_10.2",
    "GSP30abhtantu:425": "tad yathā pṛthivyāṃ nivṛttiḥ nivartate yatas tattvasarga iti // AbhTs_10.3",
    "GSP30abhtantu:426": "jalādipradhānānte varge pratiṣṭhā kāraṇatayāpyāyanapūraṇakāritvāt //",
    "GSP30abhtantu:427": "pumādimāyānte vidyā vedyatirobhāve saṃvidādhikyāt // AbhTs_10.5",
    "GSP30abhtantu:428": "śuddhavidyādiśaktyante śāntā kañcukataraṃgopaśamāt // AbhTs_10.6",
    "GSP30abhtantu:429": "etad eva aṇḍacatuṣṭayaṃ pārthivaprākṛtamāyīyaśāktābhidham // AbhTs_10.7",
    "GSP30abhtantu:430": "pṛthivyādiśaktīnām atra avasthānena śaktitattve yāvat parasparśo vidyate sparśasya ca sapratighatvam iti tāvati yuktam aṇḍatvam // AbhTs_10.8",
    "GSP30abhtantu:431": "śivatattve śāntātītā tasyopadeśabhāvanārcādau kalyamānatvāt // AbhTs_10.9",
    "GSP30abhtantu:432": "svatantraṃ tu paraṃ tattvaṃ tatrāpi yat aprameyaṃ tat kalātītam //",
    "GSP30abhtantu:433": "evaṃ pañcaiva kalāḥ ṣaṭtriṃśattattvāni // AbhTs_10.11",
    "GSP30abhtantu:434": "tathāhi prameyatvaṃ dvidhā sthūlasūkṣmatvena iti daśa // AbhTs_10.12",
    "GSP30abhtantu:435": "karaṇatvaṃ dvidhā śuddhaṃ kartṛtāsparśi ca iti daśa // AbhTs_10.13",
    "GSP30abhtantu:436": "karaṇatopasarjanakartṛbhāvasphuṭatvāt pañca śuddhakartṛbhāvāt pañca vigalitavibhāgatayā vikāsonmukhatve pañca sarvāvacchedaśūnyaṃ śivatattvaṃ ṣaṭtriṃśam // AbhTs_10.14",
    "GSP30abhtantu:437_0": "tad yadā upadiśyate bhāvyate vā yat tatpratiṣṭhāpadam tat saptatriṃśam tasminn api bhāvyamāne aṣṭātriṃśam na ca anavasthā",
    "GSP30abhtantu:437_1": "tasya bhāvyamānasya anavacchinnasvātantryayogino vedyīkaraṇe saptatriṃśa eva paryavasānāt ṣaṭtriṃśaṃ tu sarvatattvottīrṇatayā",
    "GSP30abhtantu:437_2": "saṃbhāvyāvacchedam iti pañcakalāvidhiḥ",
    "GSP30abhtantu:438": "vijñānākalaparyantam ātmakalā īśāntaṃ vidyākalā śiṣṭaṃ śivakalā iti tritattvavidhiḥ // AbhTs_10.16",
    "GSP30abhtantu:439": "evaṃ navatattvādy api ūhayet iti // AbhTs_10.17",
    "GSP30abhtantu:440_0": "meyāṃśagāmī sthūlasūkṣmapararūpatvāt trividho bhuvanatattvakalātmādhvabhedaḥ mātṛviśrāntyā tathaiva trividhaḥ tatra pramāṇatāyāṃ",
    "GSP30abhtantu:440_1": "padādhvā pramāṇasyaiva kṣobhataraṃgaśāmyattāyāṃ mantrādhvā tatpraśame pūrṇapramātṛtāyāṃ varṇādhvā sa eva ca asau tāvati viśrāntyā",
    "GSP30abhtantu:441": "labdhasvarūpo bhavati iti ekasyaiva ṣaḍvidhatvaṃ yuktam // AbhTs_10.18",
    "GSP30abhtantu:442_0": "Tantrasāra, Ekādaśam āhnikam tatra yāvat idam uktam tat sākṣāt kasyacit apavargāptaye yathoktasaṃgrahanītyā bhavati kasyacit",
    "GSP30abhtantu:442_1": "vakṣyamāṇadīkṣāyām upayogagamanāt iti dīkṣādikaṃ vaktavyam // AbhTs_11.1",
    "GSP30abhtantu:443": "tatra kaḥ adhikārī iti nirūpaṇārthaṃ śaktipāto vicāryate // AbhTs_11.2",
    "GSP30abhtantu:444_0": "tatra kecit āhuḥ jñānābhāvāt ajñānamūlaḥ saṃsāraḥ tadapagame jñānodayāt śaktipāta iti teṣāṃ samyak jñānodaya eva vikṛta iti",
    "GSP30abhtantu:444_1": "vācyam karmajanyatve karmaphalavat bhogatvaprasaṅge bhogini ca śaktipātābhyupagatau atiprasaṅgaḥ īśvarecchānimittatve tu",
    "GSP30abhtantu:444_2": "jñānodayasya anyonyāśrayatā vaiyarthyaṃ ca īśvare rāgādiprasaṅgaḥ viruddhayoḥ karmaṇoḥ samabalayoḥ anyonyapratibandhe karmasāmyaṃ",
    "GSP30abhtantu:444_3": "tataḥ śaktipāta iti cet na kramikatve",
    "GSP30abhtantu:445_0": "virodhāyogāt virodhe 'pi anyasya aviruddhasya karmaṇo bhogadānaprasaṅgāt aviruddhakarmāpravṛttau tadaiva dehapātaprasaṅgāt",
    "GSP30abhtantu:445_1": "jātyāyuṣpradaṃ karma na pratibadhyate bhogapradam eva tu pratibadhyate iti cet kutaḥ",
    "GSP30abhtantu:446": "tatkarmasadbhāve yadi śaktiḥ patet tarhi sā bhogapradāt kiṃ bibhiyāt //",
    "GSP30abhtantu:447": "atha malaparipāke śaktipātaḥ so 'pi kiṃsvarūpaḥ kiṃ ca tasya nimittam iti",
    "GSP30abhtantu:448": "etena vairāgyaṃ dharmaviśeṣo vivekaḥ satsevā satprāptiḥ devapūjā ityādihetuḥ pratyukta iti bhedavādināṃ sarvam asamañjasam // AbhTs_11.4",
    "GSP30abhtantu:449_0": "svatantraparameśādvayavāde tu upapadyate etat yathāhi parameśvaraḥ svarūpācchādanakrīḍayā paśuḥ pudgalo 'ṇuḥ sampannaḥ na",
    "GSP30abhtantu:449_1": "ca tasya deśakālasvarūpabhedavirodhaḥ tadvat svarūpasthaganavinivṛttyā svarūpapratyāpattiṃ jhaṭiti vā krameṇa vā samāśrayan",
    "GSP30abhtantu:449_2": "śaktipātapātram aṇuḥ",
    "GSP30abhtantu:450_0": "ucyate svātantryamātrasāraś ca asau paramaśivaḥ śakteḥ pātayitā iti nirapekṣa eva śaktipāto yaḥ svarūpaprathāphalaḥ yas tu",
    "GSP30abhtantu:450_1": "bhogotsukasya sa karmāpekṣaḥ lokottararūpabhogotsukasya tu sa eva śaktipātaḥ parameśvarecchāpreritamāyāgarbhādhikārīyarudraviṣṇubrahmādidvāreṇa",
    "GSP30abhtantu:450_2": "mantrādirūpatvaṃ māyāpuṃvivekaṃ puṃskalāvivekaṃ puṃprakṛtivivekaṃ puṃbuddhivivekam anyac ca phalaṃ prasnuvānaḥ tadadharatattvabhogaṃ",
    "GSP30abhtantu:451_0": "pratibadhnāti bhogamokṣobhayotsukasya bhoge karmāpekṣo mokṣe tu tannirapekṣaḥ iti sāpekṣanirapekṣaḥ na ca vācyaṃ kasmāt kasmiṃścid",
    "GSP30abhtantu:451_1": "eva puṃsi śaktipāta iti sa eva parameśvaraḥ tathā bhāti iti satattve ko 'sau pumān nāma yaduddeśena viṣayakṛtā codanā iyam //",
    "GSP30abhtantu:451_2": "AbhTs_11.6",
    "GSP30abhtantu:452_0": "sa cāyaṃ śaktipāto navadhā tīvramadhyamandasya utkarṣamādhyasthyanikarṣaiḥ punas traividhyāt tatra utkṛṣṭatīvrāt tadaiva",
    "GSP30abhtantu:452_1": "dehapāte parameśatā madhyatīvrāt śāstrācāryānapekṣiṇaḥ svapratyayasya prātibhajñānodayaḥ yadudaye bāhyasaṃskāraṃ vinaiva",
    "GSP30abhtantu:452_2": "bhogāpavargapradaḥ prātibho gurur ity ucyate tasya hi na samayyādikalpanā kācit atrāpi tāratamyasadbhāvaḥ icchāvaicitryāt",
    "GSP30abhtantu:452_3": "iti saty api prātibhatve śāstrādyapekṣā saṃvādāya syād api iti nirbhittisabhittyādibahubhedatvam ācāryasya prātibhasyāgameṣu",
    "GSP30abhtantu:452_4": "uktam sarvathā pratibhāṃśo balīyān tatsaṃnidhau anyeṣām anadhikārāt //",
    "GSP30abhtantu:453_0": "bhedadarśana iva anādiśivasaṃnidhau muktaśivānāṃ sṛṣṭilayādikṛtyeṣu mandatīvrāt śaktipātāt sadguruviṣayā yiyāsā bhavati asadguruviṣayāyāṃ",
    "GSP30abhtantu:453_1": "tu tirobhāva eva asadgurutas tu sadgurugamanaṃ śaktipātād eva // AbhTs_11.8",
    "GSP30abhtantu:454_0": "sadgurus tu samastaitacchāstratattvajñānapūrṇaḥ sākṣāt bhagavadbhairavabhaṭṭāraka eva yogino 'pi svabhyastajñānatayaiva mocakatve",
    "GSP30abhtantu:454_1": "tatra yogyatvasya saubhāgyalāvaṇyādimattvasyevānupayogāt asadgurus tu anyaḥ sarva eva // AbhTs_11.10",
    "GSP30abhtantu:455_0": "evaṃ yiyāsuḥ guroḥ jñānalakṣaṇāṃ dīkṣāṃ prāpnoti yayā sadya eva mukto bhavati jīvann api atra avalokanāt kathanāt śāstrasambodhanāt",
    "GSP30abhtantu:455_1": "caryādarśanāt carudānāt ityādayo bhedāḥ // AbhTs_11.11",
    "GSP30abhtantu:456": "abhyāsavato vā tadānīṃ sadya eva prāṇaviyojikāṃ dīkṣāṃ labhate sā tu maraṇakṣaṇa eva kāryā iti vakṣyāma iti // AbhTs_11.12",
    "GSP30abhtantu:457_0": "tīvrās tridhā utkṛṣṭamadhyāt śaktipātāt kṛtadīkṣāko 'pi svātmanaḥ śivatāyāṃ na tathā dṛḍhapratipattiḥ bhavati pratipattiparipākakrameṇa",
    "GSP30abhtantu:457_1": "tu dehānte śiva eva madhyamadhyāt tu śivatotsuko 'pi bhogaprepsuḥ bhavati iti",
    "GSP30abhtantu:458": "tathaiva dīkṣāyāṃ jñānabhājanam sa ca yogābhyāsalabdham anenaiva dehena bhogaṃ bhuktvā dehānte śiva eva // AbhTs_11.13",
    "GSP30abhtantu:459": "nikṛṣṭamadhyāt tu dehāntareṇa bhogaṃ bhuktvā śivatvam eti iti //",
    "GSP30abhtantu:460_0": "madhyas tu tridhā bhogotsukatā yadā pradhānabhūtā tadā mandatvaṃ pārameśvaramantrayogopāyatayā yatas tatra autsukyam pārameśamantrayogādeś",
    "GSP30abhtantu:460_1": "ca yato mokṣaparyantatvam ataḥ śaktipātarūpatā tatrāpi tāratamyāt traividhyam ity eṣa mukhyaḥ śaktipātaḥ // AbhTs_11.16",
    "GSP30abhtantu:461": "vaiṣṇavādīnāṃ tu rājānugrahavat na mokṣāntatā iti na iha vivecanam //",
    "GSP30abhtantu:462_0": "śivaśaktyadhiṣṭhānaṃ tu sarvatra iti uktam sā paraṃ jyeṣṭhā na bhavati api tu ghorā ghoratarā vā sa eṣa śaktipāto vicitro",
    "GSP30abhtantu:462_1": "'pi tāratamyavaicitryāt bhidyate kaścid vaiṣṇavādisthaḥ samayyādikrameṇa srotaḥpañcake ca prāptaparipākaḥ sarvottīrṇabhagavatṣaḍardhaśāstraparamādhikāritām",
    "GSP30abhtantu:462_2": "eti anyas tu ullaṅghanakrameṇa anantabhedena ko 'pi akramam iti ata eva adharādharaśāsanasthā guravo 'pi iha maṇḍalamātradarśane",
    "GSP30abhtantu:462_3": "'pi anadhikāriṇaḥ ūrdhvaśāsanasthas tu guruḥ adharādharaśāsanaṃ pratyuta prāṇayati pūrṇatvāt iti sarvādhikārī // AbhTs_11.18",
    "GSP30abhtantu:463": "sa ca daiśiko guruḥ ācāryo dīkṣakaḥ cumbakaḥ sa cāyaṃ pūrṇajñāna eva sarvottamaḥ tena vinā dīkṣādyasampatteḥ // AbhTs_11.19",
    "GSP30abhtantu:464_0": "yogī tu phalotsukasya yukto yadi upāyopadeśena avyavahitam eva phalaṃ dātuṃ śaktaḥ upāyopadeśena tu jñāne eva yukto mokṣe",
    "GSP30abhtantu:464_1": "'pi abhyupāyāt jñānapūrṇatākāṅkṣī ca bahūn api gurūn kuryāt // AbhTs_11.20",
    "GSP30abhtantu:465": "uttamottamādijñānabhedāpekṣayā teṣu varteta sampūrṇajñānagurutyāge tu prāyaścittam eva //",
    "GSP30abhtantu:466": "nanu so 'pi abruvan viparītaṃ vā bruvan kiṃ na tyājyaḥ naiva iti brūmaḥ tasya hi pūrṇajñānatvāt eva rāgādyabhāva iti avacanādikaṃ śiṣyagatenaiva",
    "GSP30abhtantu:467": "kenacit ayogyatvānāśvastatvādinā nimittena syāt iti tadupāsane yatanīyaṃ śiṣyeṇa na tattyāge evam anugrahanimittaṃ śaktipāto nirapekṣa eva karmādiniyatyapekṣaṇāt //",
    "GSP30abhtantu:468_0": "tirobhāva iti tirobhāvo hi karmādyapekṣagāḍhaduḥkhamohabhāgitvaphalaḥ yathāhi prakāśasvātantryāt prabuddho 'pi mūḍhavat ceṣṭate",
    "GSP30abhtantu:468_1": "hṛdayena ca mūḍhaceṣṭāṃ nindati tathā mūḍho 'pi prabuddhaceṣṭāṃ mantrārādhanādikāṃ kuryāt nindec ca yathā ca asya mūḍhaceṣṭā",
    "GSP30abhtantu:468_2": "kriyamāṇāpi prabuddhasya",
    "GSP30abhtantu:469_0": "dhvaṃsam eti tathā asya prabuddhaceṣṭā sā tu nindyamānā niṣiddhācaraṇarūpatvāt svayaṃ ca tayaiva viśaṅkamānatvāt enaṃ duḥkhamohapaṅke",
    "GSP30abhtantu:469_1": "nimajjayati na tu utpannaśaktipātasya tirobhāvo 'sti",
    "GSP30abhtantu:470_0": "atrāpi ca karmādyapekṣā pūrvavat niṣedhyā tatrāpi ca icchāvaicitryāt etad dehamātropabhogyaduḥkhaphalatvaṃ vā dīkṣāsamayacaryāgurudevāgnyādau",
    "GSP30abhtantu:470_1": "sevānindanobhayaprasaktānām iva prāk śivaśāsanasthānāṃ tattyāginām iva //",
    "GSP30abhtantu:471_0": "tatrāpi icchāvaicitryāt tirobhūto 'pi svayaṃ vā śaktipātena yujyate mṛto vā bandhugurvādikṛpāmukhena ity evaṃ kṛtyabhāgitvaṃ",
    "GSP30abhtantu:471_1": "svātmani anusaṃdadhat parameśvara eva iti na khaṇḍitam ātmānaṃ paśyet Tantrasāra, Dvādaśam āhnikam dīkṣādikaṃ vaktavyam iti",
    "GSP30abhtantu:471_2": "uktam ato dīkṣāsvarūpanirūpaṇārthaṃ prāk kartavyaṃ snānam upadiśyate // AbhTs_12.1",
    "GSP30abhtantu:472": "snānaṃ ca śuddhatā ucyate śuddhatā ca parameśvarasvarūpasamāveśaḥ //",
    "GSP30abhtantu:473": "kāluṣyāpagamo hi śuddhiḥ kāluṣyaṃ ca tadekarūpe 'pi",
    "GSP30abhtantu:474": "atatsvabhāvarūpāntarasaṃvalanābhimānaḥ // AbhTs_12.3",
    "GSP30abhtantu:475_0": "tad iha svatantrānandacinmātrasāre svātmani viśvatrāpi vā tadanyarūpasaṃvalanābhimānaḥ aśuddhiḥ sā ca mahābhairavasamāveśena",
    "GSP30abhtantu:475_1": "vyapohyate so 'pi kasyacit jhaṭiti bhavet kasyāpi upāyāntaramukhaprekṣī tatrāpi ca ekadvitryādibhedena samastavyastatayā",
    "GSP30abhtantu:475_2": "kvacit kasyacit kadācit ca tathā āśvāsopalabdheḥ vicitro bhedaḥ // AbhTs_12.5",
    "GSP30abhtantu:476_0": "sa ca aṣṭadhā kṣitijalapavanahutāśanākāśasomasūryātmarūpāsu aṣṭāsu mūrtiṣu mantranyāsamahimnā parameśvararūpatayā bhāvitāsu",
    "GSP30abhtantu:476_1": "tādātmyena ca dehe parameśvarasamāviṣṭe śarīrādivibhāgavṛtteḥ caitanyasyāpi parameśvarasamāveśaprāptiḥ kasyāpi tu snānavastrādituṣṭijanakatvāt",
    "GSP30abhtantu:476_2": "parameśopāyatām etīti uktaṃ ca śrīmadānandādau dhṛtiḥ āpyāyo vīryaṃ maladāho vyāptiḥ sṛṣṭisāmarthyaṃ sthitisāmarthyam abhedaś",
    "GSP30abhtantu:476_3": "ca ity etāni teṣu mukhyaphalāni teṣu teṣu upāhitasya mantrasya tattadrūpadhāritvāt vīroddeśena tu viśeṣaḥ tad yathā raṇareṇuḥ",
    "GSP30abhtantu:476_4": "vīrāmbhaḥ mahāmarut vīrabhasma śmaśānanabhaḥ tadupahitau candrārkau ātmā nirvikalpakaḥ // AbhTs_12.7",
    "GSP30abhtantu:477": "punar api bāhyābhyantaratayā dvitvam bahirupāsyamantratādātmyena tanmayīkṛte tatra tatra nimajjanam ity uktam // AbhTs_12.8",
    "GSP30abhtantu:478": "viśeṣas tu ānandadravyaṃ vīrādhāragataṃ nirīkṣaṇena śivamayīkṛtya tatraiva mantracakrapūjanam tataḥ tenaiva dehaprāṇobhayāśritadevatācakratarpaṇam iti mukhyaṃ snānam // AbhTs_12.9",
    "GSP30abhtantu:479": "ābhyantaraṃ yathā tattaddharādirūpadhāraṇayā tatra tatra pārthivādau cakre tanmayībhāvaḥ //",
    "GSP30abhtantu:480": "Tantrasāra, Trayodaśam āhnikam atha prasannahṛdayo yāgasthānaṃ yāyāt tac ca yatraiva hṛdayaṃ prasādayuktaṃ parameśvarasamāveśayogyaṃ bhavati tad eva na tu asya anyal",
    "GSP30abhtantu:481": "lakṣaṇam uktāv api dhyeyatādātmyam eva kāraṇam tad api bhāvaprasādād eva iti nānyat sthānam pīṭhaparvatāgram ityādis tu śāstre sthānoddeśa etatpara eva boddhavyaḥ //",
    "GSP30abhtantu:482_0": "teṣu teṣu pīṭhādisthāneṣu parameśaniyatyā parameśvarāviṣṭānāṃ śaktīnāṃ dehagrahaṇāt āryadeśā iva dhārmikāṇāṃ mlecchadeśā",
    "GSP30abhtantu:482_1": "iva adhārmikāṇām parvatāgrādeś caikāntatvena vikṣepaparihārāt aikāgryapadatvam iti //",
    "GSP30abhtantu:483": "tatra yāgagṛhāgre bahir eva sāmānyanyāsaṃ kuryāt karayoḥ pūrvaṃ tato dehe",
    "GSP30abhtantu:484_0": "hrīṃ na pha hrīṃ hrīṃ ā kṣa hrīṃ ity ābhyāṃ śaktiśaktimadvācakābhyāṃ mālinīśabdarāśimantrābhyām ekenaiva ādau śaktiḥ tataḥ",
    "GSP30abhtantu:484_1": "śaktimān iti muktau pādāgrāc chiro'ntam bhuktau tu sarvo viparyayaḥ mālinī hi bhagavatī mukhyam śāktaṃ rūpaṃ bījayonisaṃghaṭṭena",
    "GSP30abhtantu:484_2": "samastakāmadugham // AbhTs_13.6",
    "GSP30abhtantu:485": "anvarthaṃ caitan nāma rudraśaktimālābhir yuktā phaleṣu puṣpitā saṃsāraśiśirasaṃhāranādabhramarī siddhimokṣadhāriṇī dānādānaśaktiyuktā iti ralayor ekatvasmṛteḥ // AbhTs_13.7",
    "GSP30abhtantu:486": "ata eva hi bhraṣṭavidhir api mantra etannyāsāt pūrṇo bhavati sāñjano 'pi",
    "GSP30abhtantu:487": "gāruḍavaiṣṇavādir nirañjanatām etya mokṣaprado bhavati // AbhTs_13.8",
    "GSP30abhtantu:488": "dehanyāsānantaram arghapātre ayam eva nyāsaḥ // AbhTs_13.9",
    "GSP30abhtantu:489_0": "iha hi kriyākārakāṇāṃ parameśvarābhedapratipattidārḍhyasiddhaye pūjākriyā udāharaṇīkṛtā tatra ca sarvakārakāṇām itthaṃ parameśvarībhāvaḥ",
    "GSP30abhtantu:489_1": "tatra yaṣṭrādhārasya sthānaśuddhyāpādānakaraṇayor arghapātraśuddhinyāsābhyām yaṣṭur dehanyāsāt yājyasya sthaṇḍilādinyāsāt //",
    "GSP30abhtantu:489_2": "AbhTs_13.10",
    "GSP30abhtantu:490": "evaṃ kriyākrameṇāpi parameśvarīkṛtasamastakārakaḥ tayaiva dṛśā sarvakriyāḥ paśyan vināpi pramukhajñānayogābhyāṃ parameśvara eva bhavati //",
    "GSP30abhtantu:491": "evam arghapātre nyasya puṣpadhūpādyaiḥ pūjayitvā tadvipruḍbhir yāgasāraṃ puṣpādi ca prokṣayet tataḥ prabhāmaṇḍale bhūmau khe vā oṃ bāhyaparivārāya nama iti pūjayet //",
    "GSP30abhtantu:492": "tato dvārasthāne oṃ dvāradevatācakrāya nama iti pūjayet // AbhTs_13.14",
    "GSP30abhtantu:493": "agupte tu bahiḥsthāne sati praviśya maṇḍalasthaṇḍilāgra eva bāhyaparivāradvāradevatācakrapūjāṃ pūrvoktaṃ ca nyāsādi kuryāt na bahiḥ //",
    "GSP30abhtantu:494": "tato 'pi phaṭ phaṭ phaṭ iti astrajaptapuṣpaṃ prakṣipya vighnān apasāritān dhyātvā antaḥ praviśya parameśvarakiraṇeddhayā dṛṣṭyā abhito yāgagṛhaṃ paśyet // AbhTs_13.16",
    "GSP30abhtantu:495": "tatra mumukṣur uttarābhimukhas tiṣṭhet yathā bhagavadaghoratejasā jhaṭity eva pruṣṭapāśo bhavet tatra parameśvarasvātantryam eva mūrtyābhāsanayā diktattvam avabhāsayati",
    "GSP30abhtantu:496_0": "tatra citprakāśa eva madhyaṃ tata itarapravibhāgapravṛtteḥ prakāśasvīkāryam ūrdhvam atathābhūtam adhaḥ prakāśanasammukhīnaṃ",
    "GSP30abhtantu:496_1": "pūrvam itarat aparam saṃmukhībhūtaprakāśatvāt anantaraṃ tatprakāśadhārārohasthānaṃ dakṣiṇam ānukūlyāt tatsammukhaṃ tu avabhāsyatvāt",
    "GSP30abhtantu:496_2": "uttaram iti dikcatuṣkam // AbhTs_13.19",
    "GSP30abhtantu:497": "tatra madhye bhagavān ūrdhve 'sya aiśānaṃ vaktram adhaḥ pātālavaktram pūrvādidikcatuṣke śrītatpuruṣāghorasadyovāmākhyaṃ dikcatuṣkamadhye anyāś catasraḥ // AbhTs_13.20",
    "GSP30abhtantu:498": "ity evaṃ saṃvinmahimaiva mūrtikṛtaṃ digbhedaṃ bhāsayati iti dik na tattvāntaram // AbhTs_13.21",
    "GSP30abhtantu:499": "yathā yathā ca svacchāyā laṅghayitum iṣṭā satī puraḥ puro bhavati tathā parameśvaramadhyatām eti sarvādhiṣṭhātṛtaiva mādhyasthyam ity uktam //",
    "GSP30abhtantu:500": "evaṃ yathā bhagavān digvibhāgakārī tathā sūryo 'pi sa hi pārameśvary eva jñānaśaktir ity uktaṃ tatra tatra tatra pūrvaṃ vyakteḥ pūrvā yatraiva ca",
    "GSP30abhtantu:501": "tathā tatraiva evaṃ svātmādhīnāpi svasammukhīnasya deśasya purastāttvāt //",
    "GSP30abhtantu:502": "evaṃ svātmasūryaparameśatritayaikībhāvanayā dikcarcā iti abhinavaguptaguravaḥ // AbhTs_13.24",
    "GSP30abhtantu:503_0": "evaṃ sthite uttarābhimukham upaviśya dehapuryaṣṭakādau ahambhāvatyāgena dehatāṃ dahet saṃnidhāv api paradehavat adehatvāt",
    "GSP30abhtantu:503_1": "tato nistaraṅgadhruvadhāmarūḍhasya dṛṣṭisvābhāvyāt yā kila ādyā spandakalā saiva mūrtiḥ tadupari yathopadiṣṭayājyadevatācakranyāsaḥ",
    "GSP30abhtantu:503_2": "prādhānyena ca iha śaktayo yājyāḥ // AbhTs_13.25",
    "GSP30abhtantu:504": "tadāsanatvāt bhagavannavātmādīnāṃ śakter eva ca pūjyatvāt iti guravaḥ //",
    "GSP30abhtantu:505": "tatra ca pañca avasthā jāgradādyāḥ ṣaṣṭhī ca anuttarā nāma svabhāvadaśā anusaṃdheyā // AbhTs_13.27",
    "GSP30abhtantu:506": "iti ṣoḍhā nyāso bhavati // AbhTs_13.28",
    "GSP30abhtantu:507_0": "tatra kāraṇānāṃ brahmaviṣṇurudreśasadāśivaśaktirūpāṇāṃ pratyekam adhiṣṭhānāt ṣaṭtriṃśattattvakalāpasya laukikatattvottīrṇasya",
    "GSP30abhtantu:507_1": "bhairavabhaṭṭārakābhedavṛtte nyāse pūrṇatvāt bhairavībhāvaḥ tena etat anavakāśam // AbhTs_13.29",
    "GSP30abhtantu:508": "yad āhuḥ ataraṅgarūḍhau labdhāyāṃ punaḥ kiṃ tattvasṛṣṭir nyāsādinā iti //",
    "GSP30abhtantu:509": "tāvat hi tad ataraṅgaṃ bhairavavapuḥ yat svātmani avabhāsitasṛṣṭisaṃhārāvaicitryakoṭi // AbhTs_13.31",
    "GSP30abhtantu:510": "evam anyonyamelakayogena parameśvarībhūtaṃ prāṇadehabuddhyādi bhāvayitvā bahir antaḥ puṣpadhūpatarpaṇādyair yathāsambhavaṃ pūjayet // AbhTs_13.32",
    "GSP30abhtantu:511_0": "tatra śarīre prāṇe dhiyi ca tadanusāreṇa śūlābjanyāsaṃ kuryāt tad yathā ādhāraśaktimūle mūlaṃ kanda āmūlasārakaṃ lambikānte",
    "GSP30abhtantu:511_1": "kalātattvānto daṇḍaḥ māyātmako granthiḥ catuṣkikātmā śuddhavidyāpadmaṃ tatraiva sadāśivabhaṭṭārakaḥ sa eva mahāpretaḥ prakarṣeṇa",
    "GSP30abhtantu:511_2": "līnatvāt bodhāt prādhānyena vedyātmakadehakṣayāt nādāmarśātmakatvāc ca iti // AbhTs_13.33",
    "GSP30abhtantu:512_0": "tan nābhyutthitaṃ tanmūrdharandhratrayanirgataṃ nādāntarvartiśaktivyāpinīsamanārūpamarātrayaṃ dviṣaṭkāntaṃ tadupari śuddhapadmatrayam",
    "GSP30abhtantu:512_1": "aunmanasam etasmin viśvamaye bhede āsanīkṛte adhiṣṭhātṛtayā vyāpakabhāvena ādheyabhūtāṃ yathābhimatāṃ devatāṃ kalpayitvā",
    "GSP30abhtantu:512_2": "yat tatraiva samasvabhāvanirbharātmani viśvabhāvārpaṇaṃ tad eva pūjanaṃ yad eva tanmayībhavanaṃ tad dhyānaṃ yat tathāvidhāntaḥparāmarśasadbhāvanādāndolanaṃ",
    "GSP30abhtantu:512_3": "sa japaḥ yat tathāvidhaparāmarśakramaprabuddhamahātejasā tathābalād eva viśvātmīkaraṇaṃ sa homaḥ tad evaṃ kṛtvā parivāraṃ",
    "GSP30abhtantu:512_4": "tata eva vahnirāśer visphuliṅgavat dhyātvā tathaiva pūjayet dvādaśāntam idaṃ prāgraṃ viśūlaṃ mūlataḥ smaran // AbhTs_13.35",
    "GSP30abhtantu:513": "devīcakrāgragaṃ tyaktakramaḥ khecaratāṃ vrajet // AbhTs_13.36",
    "GSP30abhtantu:514": "mūlādhārād dviṣaṭkāntavyomāgrāpūraṇātmikā // AbhTs_13.37",
    "GSP30abhtantu:515": "khecarīyaṃ khasaṃcāramsthitibhyāṃ khāmṛtāśanāt // AbhTs_13.38",
    "GSP30abhtantu:516": "evam antaryāgamātrād eva vastutaḥ kṛtakṛtyatā // AbhTs_13.39",
    "GSP30abhtantu:517_0": "satyataḥ tadāviṣṭasya tathāpi bahir api kāryo yāgo 'vacchedahānaya eva yo 'pi tathā samāveśabhāk na bhavati tasya mukhyo",
    "GSP30abhtantu:517_1": "bahiryāgaḥ tadabhyāsāt samāveśalābho yatas tasyāpi tu paśutātirodhānāyāntaryāgaḥ tadarūḍhāv api tatsaṃkalpabalasya śuddhipradatvāt //",
    "GSP30abhtantu:517_2": "AbhTs_13.40",
    "GSP30abhtantu:518": "atha yadā dīkṣāṃ cikīrṣet tadādhivāsanārthaṃ bhūmiparigrahaṃ gaṇeśārcanaṃ kumbhakalaśayoḥ pūjāṃ sthaṇḍilārcanaṃ havanaṃ ca kuryāt // AbhTs_13.41",
    "GSP30abhtantu:519": "nityanaimittikayos tu sthaṇḍilādyarcanahavane eva // AbhTs_13.42",
    "GSP30abhtantu:520": "tatra adhivāsanaṃ śiṣyasya saṃskṛtayogyatādhānam amblīkaraṇam iva dantānāṃ devasya kartavyonmukhatvagrāhaṇam guros tadgrahaṇam // AbhTs_13.43",
    "GSP30abhtantu:521_0": "upakaraṇadravyāṇāṃ yāgagṛhāntarvartitayā parameśatejobṛṃhaṇena pūjopakaraṇayogyatārpaṇam iti tatra sarvopakaraṇapūrṇaṃ yāgagṛhaṃ",
    "GSP30abhtantu:521_1": "vidhāya bhagavatīṃ mālinīṃ mātṛkāṃ vā smṛtvā tadvarṇatejaḥpuñjabharitaṃ gṛhītaṃ bhāvayan puṣpāñjaliṃ kṣipet //",
    "GSP30abhtantu:522": "tata uktāstrajaptāni yathāsambhavaṃ siddhārthadhānyākṣatalājādīni tejorūpāṇi vikīrya aiśānyāṃ diśi krameṇa saṃghaṭṭayet iti bhūparigrahaḥ //",
    "GSP30abhtantu:523_0": "tataḥ śuddhavidyāntam āsanaṃ dattvā gaṇapateḥ pūjā tataḥ kumbham ānandadravyapūritam alaṃkṛtaṃ pūjayet tato yājyam anu pūgaṃ",
    "GSP30abhtantu:523_1": "nyasya tatra mukhyaṃ mantraṃ sarvādhiṣṭhātṛtayā vidhipūrvakatvena smaran aṣṭottaraśatamantritaṃ tena taṃ kumbhaṃ kuryāt //",
    "GSP30abhtantu:523_2": "AbhTs_13.47",
    "GSP30abhtantu:524": "dvitīyakalaśe vighnaśamanāya astraṃ yajet // AbhTs_13.48",
    "GSP30abhtantu:525": "tataḥ svasvadikṣu lokapālān sāstrān pūjayet // AbhTs_13.49",
    "GSP30abhtantu:526": "tataḥ śiṣyasya prāk dīkṣitasya haste astrakalaśaṃ dadyāt // AbhTs_13.50",
    "GSP30abhtantu:527": "svayaṃ ca guruḥ kumbham ādadīta // AbhTs_13.51",
    "GSP30abhtantu:528": "tataḥ śiṣyaṃ gṛhaparyanteṣu vighnaśamanāya dhārāṃ pātayantaṃ sakumbho",
    "GSP30abhtantu:529": "'nugacchet imaṃ mantraṃ paṭhan bho bhoḥ śakra tvayā svasyāṃ diśi",
    "GSP30abhtantu:530": "vighnapraśāntaye // AbhTs_13.52",
    "GSP30abhtantu:531": "sāvadhānena karmāntaṃ bhavitavyaṃ śivājñayā // AbhTs_13.53",
    "GSP30abhtantu:532": "tryakṣare nāmni bho ity ekam eva // AbhTs_13.54",
    "GSP30abhtantu:533": "tata aiśānyāṃ diśi kumbhaṃ sthāpayet // AbhTs_13.55",
    "GSP30abhtantu:534": "vikiropari astrakalaśam // AbhTs_13.56",
    "GSP30abhtantu:535": "tata ubhayapūjanam // AbhTs_13.57",
    "GSP30abhtantu:536": "tataḥ sthaṇḍilamadhye parameśapūjanam // AbhTs_13.58",
    "GSP30abhtantu:537_0": "tataḥ agnikuṇḍaṃ parameśvaraśaktirūpatayā bhāvayitvā tatra agniṃ prajvālya hṛdayāntarbodhāgninā saha ekīkṛtya mantraparāmarśasāhityena",
    "GSP30abhtantu:537_1": "jvalantaṃ śivāgniṃ bhāvayitvā tatra nyasya abhyarcya mantrān tarpayet ājyena tilaiś ca // AbhTs_13.59",
    "GSP30abhtantu:538": "arghapātreṇa ca prokṣaṇam eva tilājyādīnāṃ saṃskāraḥ // AbhTs_13.60",
    "GSP30abhtantu:539": "sruksruvayoś ca parameśābhedadṛṣṭir eva hi saṃskāraḥ // AbhTs_13.61",
    "GSP30abhtantu:540_0": "tato yathāśakti hutvā sruksruvau ūrdhvādhomukhatayā śaktiśivarūpau parasparonmukhau vidhāya samapādotthito dvādaśāntagaganoditaśivapūrṇacandraniḥsṛtapatatparāmṛtadhārābhāvanāṃ",
    "GSP30abhtantu:540_1": "kurvan vauṣaḍantaṃ mantram uccārayan ca ājyakṣayāntaṃ tiṣṭhet iti pūrṇāhutiḥ mantracakrasaṃtarpaṇī tataś caruṃ prokṣitam",
    "GSP30abhtantu:540_2": "ānīya sthaṇḍilakalaśakumbhavahniṣu bhāgaṃ bhāgaṃ nivedya ekabhāgam avaśeṣya śiṣyāya bhāgaṃ dadyāt // AbhTs_13.63",
    "GSP30abhtantu:541": "tato dantakāṣṭham // AbhTs_13.64",
    "GSP30abhtantu:542": "tatpāto 'gniyamanirṛtidikṣu adhaś ca na śubha iti // AbhTs_13.65",
    "GSP30abhtantu:543": "tatra homo 'stramantreṇa kāryaḥ // AbhTs_13.66",
    "GSP30abhtantu:544": "tato vikṣepaparihāreṇa bhāvimantradarśanayogyatāyai baddhanetraṃ śiṣyaṃ praveśya jānusthitaṃ taṃ kṛtvā puṣpāñjaliṃ kṣepayet // AbhTs_13.67",
    "GSP30abhtantu:545_0": "tataḥ sahasā apāsitanetrabandho 'sau śaktipātānugṛhītakaraṇatvāt saṃnihitamantraṃ tatsthānaṃ sākṣātkāreṇa paśyan tanmayo",
    "GSP30abhtantu:545_1": "bhavati anugṛhītakaraṇānāṃ mantrasaṃnidhiḥ pratyakṣaḥ yatas trasyatām iva bhūtānām // AbhTs_13.68",
    "GSP30abhtantu:546": "tataḥ svadakṣiṇahaste dīpyatayā devatācakraṃ pūjayitvā taṃ hastaṃ mūrdhahṛnnābhiṣu śiṣyasya pāśān dahantaṃ nikṣipet // AbhTs_13.69",
    "GSP30abhtantu:547": "tato vāme somyatayā pūjayitvā śuddhatattvāpyāyinaṃ tataḥ praṇāmaṃ kuryāt // AbhTs_13.70",
    "GSP30abhtantu:548": "tato bhūtadevatādigbaliṃ madyamāṃsajalādipūrṇaṃ bahir dadyāt ācāmeta //",
    "GSP30abhtantu:549": "tataḥ svayaṃ carubhojanaṃ kṛtvā śiṣyātmanā saha aikyam āpannaḥ prabuddhavṛttiḥ tiṣṭhet //",
    "GSP30abhtantu:550": "svapan api prabhāte śiṣyaḥ cet aśubhaṃ svapnaṃ vadet tat asmai na vyākuryāt // AbhTs_13.73",
    "GSP30abhtantu:551": "śaṅkātaṅkau hi tathāsya syātām kevalam astreṇa tanniṣkṛtiṃ kuryāt //",
    "GSP30abhtantu:552_0": "tatas tathaiva parameśvaraṃ pūjayitvā tadagre śiṣyasya prāṇakrameṇa praviśya hṛtkaṇṭhatālulalāṭarandhradvādaśānteṣu ṣaṭsu",
    "GSP30abhtantu:552_1": "kāraṇaṣaṭkasparśaṃ kurvan pratyekam aṣṭau saṃskārān cintayan kaṃcit kālaṃ śiṣyaprāṇaṃ tatraiva viśramayya punar avarohet //",
    "GSP30abhtantu:552_2": "AbhTs_13.75",
    "GSP30abhtantu:553": "ity evāpāditāṣṭācatvāriṃśatsaṃskāroparikṛtarudrāṃśāpattiḥ samayībhavati //",
    "GSP30abhtantu:554": "tataḥ asmai pūjyaṃ mantraṃ puṣpādyaiḥ saha arpayet // AbhTs_13.77",
    "GSP30abhtantu:555": "tataḥ samayān asmai nirūpayet // AbhTs_13.78",
    "GSP30abhtantu:556_0": "gurau sarvātmanā bhaktiḥ tathā śāstre deve tatpratidvaṃdvini parāṅmukhatā guruvat guruputrādeḥ vidyāsambandhakṛtasya tatpūrvadīkṣitādeḥ",
    "GSP30abhtantu:556_1": "saṃdarśanam yaunasambandhasya tadārādhanārtham na tu svata iti mantavyam //",
    "GSP30abhtantu:557": "striyo vandhyāyās tajjugupsāhetuṃ na kuryāt // AbhTs_13.80",
    "GSP30abhtantu:558": "devatānāma gurunāma tathā mantraṃ pūjākālāt ṛte na uccārayet //",
    "GSP30abhtantu:559": "gurūpabhuktaṃ śayyādi na bhuñjīta // AbhTs_13.82",
    "GSP30abhtantu:560": "yat kiṃcit laukikaṃ krīḍādi tat gurusaṃnidhau na kuryāt // AbhTs_13.83",
    "GSP30abhtantu:561": "tadvyatirekeṇa na anyatra utkarṣabuddhiṃ kuryāt // AbhTs_13.84",
    "GSP30abhtantu:562": "sarvatra śrāddhādau gurum eva pūjayet // AbhTs_13.85",
    "GSP30abhtantu:563": "sarveṣu ca naimittikeṣu śākinītyādiśabdān na vadet // AbhTs_13.86",
    "GSP30abhtantu:564": "parvadināni pūjayet // AbhTs_13.87",
    "GSP30abhtantu:565": "vaiṣṇavādyair adhodṛṣṭibhiḥ saha saṃgatiṃ na kuryāt // AbhTs_13.88",
    "GSP30abhtantu:566": "etacchāsanasthān pūrvajātibuddhyā na paśyet // AbhTs_13.89",
    "GSP30abhtantu:567": "guruvarge gṛhāgate yathāśakti yāgaṃ kuryāt // AbhTs_13.90",
    "GSP30abhtantu:568": "adhomārgasthitaṃ kaṃcit vaiṣṇavādyaṃ tacchāstrakulāt gurūkṛtyāpi tyajet //",
    "GSP30abhtantu:569": "tadāpi na utkarṣabuddhyā paśyet // AbhTs_13.92",
    "GSP30abhtantu:570": "liṅgibhiḥ saha samācāramelanaṃ na kuryāt tān kevalaṃ yathāśakti pūjayet //",
    "GSP30abhtantu:571": "śaṅkās tyajet // AbhTs_13.94",
    "GSP30abhtantu:572": "cakre sthitaś caramāgryādivibhāgaṃ janmakṛtaṃ na saṃkalpayet //",
    "GSP30abhtantu:573": "śarīrāt ṛte na anyat āyatanatīrthādikaṃ bahumānena paśyet // AbhTs_13.96",
    "GSP30abhtantu:574_0": "mantrahṛdayam anavarataṃ smaret ity evaṃ śiṣyaḥ śrutvā praṇamya abhyupagamya guruṃ dhanadāraśarīraparyantayā dakṣiṇayā paritoṣya",
    "GSP30abhtantu:574_1": "pūrvadīkṣitāṃś ca dīnānāthādikān tarpayet // AbhTs_13.97",
    "GSP30abhtantu:575": "bhāvividhinā ca mūrticakraṃ tarpayet // AbhTs_13.98",
    "GSP30abhtantu:576": "itthaṃ samayībhavati // AbhTs_13.99",
    "GSP30abhtantu:577": "mantrābhyāse nityapūjāyāṃ śravaṇe 'dhyayane adhikārī naimittike tu",
    "GSP30abhtantu:578": "sarvatra gurum eva abhyarthayet // AbhTs_13.100",
    "GSP30abhtantu:579": "iti sāmayiko vidhiḥ // AbhTs_13.101",
    "GSP30abhtantu:580": "Tantrasāra, Caturdaśam āhnikam atha putrakadīkṣāvidhiḥ // AbhTs_14.1",
    "GSP30abhtantu:581": "sa ca vistīrṇaḥ tantrālokāt avadhāryaḥ // AbhTs_14.2",
    "GSP30abhtantu:582": "saṃkṣiptas tu ucyate // AbhTs_14.3",
    "GSP30abhtantu:583": "samayyantaṃ vidhiṃ kṛtvā tṛtīye 'hni triśūlābje maṇḍale sāmudāyikaṃ yāgaṃ pūjayet tatra bāhyaparivāraṃ dvāradevatācakraṃ ca bahiḥ pūjayet tato",
    "GSP30abhtantu:584": "maṇḍalapūrvabhāge aiśakoṇāt ārabhya āgneyāntaṃ paṅktikrameṇa gaṇapatiṃ guruṃ paramaguruṃ parameṣṭhinaṃ pūrvācāryān yoginīcakraṃ vāgīśvarīṃ kṣetrapālaṃ ca pūjayet // AbhTs_14.4",
    "GSP30abhtantu:585_0": "tata ājñāṃ samucitām ādāya śūlamūlāt prabhṛti sitakamalāntaṃ samastam adhvānaṃ nyasya arcayet tato madhyame triśūle madhyārāyāṃ",
    "GSP30abhtantu:585_1": "bhagavatī śrīparābhaṭṭārikā bhairavanāthena saha vāmārāyāṃ tathaiva śrīmadaparā",
    "GSP30abhtantu:586": "dakṣiṇārāyāṃ śrīparāparā dakṣiṇe triśūle madhye śrīparāparā vāme triśūle madhye śrīmadaparā dve tu yathāsvam // AbhTs_14.5",
    "GSP30abhtantu:587": "evaṃ sarvasthānādhiṣṭhātṛtve bhagavatyāḥ sarvaṃ pūrṇaṃ tadadhiṣṭhānāt bhavati iti // AbhTs_14.6",
    "GSP30abhtantu:588": "tato madhyaśūlamadhyārāyāṃ samastaṃ devatācakraṃ lokapālāstraparyantam abhinnatayaiva pūjayet tadadhiṣṭhānāt sarvatra pūjitam // AbhTs_14.7",
    "GSP30abhtantu:589": "tataḥ kumbhe kalaśe maṇḍale agnau svātmani ca abhedabhāvanayā pañcādhikaraṇam anusaṃdhiṃ kuryāt tataḥ parameśvarādvayarasabṛṃhitena puṣpādinā viśeṣapūjāṃ kuryāt // AbhTs_14.8",
    "GSP30abhtantu:590": "kiṃ bahunā tarpaṇanaivedyaparipūrṇaṃ vittaśāṭhyavirahito yāgasthānaṃ kuryāt // AbhTs_14.9",
    "GSP30abhtantu:591": "asati vitte tu mahāmaṇḍalayāgo na kartavya eva // AbhTs_14.10",
    "GSP30abhtantu:592": "paśūṃś ca jīvato nivedayet // AbhTs_14.11",
    "GSP30abhtantu:593": "te 'pi hi evam anugṛhītā bhavanti iti kāruṇikatayā paśuvidhau na vicikitset // AbhTs_14.12",
    "GSP30abhtantu:594_0": "tato 'gnau parameśvaraṃ tilājyādibhiḥ saṃtarpya tadagre 'nyaṃ paśuṃ vapāhomārthaṃ kuryāt devatācakraṃ tadvapayā tarpayet",
    "GSP30abhtantu:594_1": "punar maṇḍalaṃ pūjayet tataḥ parameśvaraṃ vijñapya sarvābhinnasamastaṣaḍadhvaparipūrṇam ātmānaṃ bhāvayitvā śiṣyaṃ puro 'vasthitaṃ",
    "GSP30abhtantu:594_2": "kuryāt // AbhTs_14.13",
    "GSP30abhtantu:595": "parokṣadīkṣāyāṃ jīvanmṛtarūpāyām agre taṃ dhyāyet tadīyāṃ vā pratikṛtiṃ darbhagomayādimayīm agre sthāpayet // AbhTs_14.14",
    "GSP30abhtantu:596": "tathāvidhaṃ śiṣyam arghapātravipruṭprokṣitaṃ puṣpādibhiś ca pūjitaṃ kṛtvā samastam adhvānaṃ taddehe nyaset // AbhTs_14.15",
    "GSP30abhtantu:597": "tata itthaṃ vicārayet bhogecchoḥ śubhaṃ na śodhayet // AbhTs_14.16",
    "GSP30abhtantu:598": "mumukṣos tu śubhāśubham ubhayam api // AbhTs_14.17",
    "GSP30abhtantu:599": "nirbījāyāṃ tu samayapāśān api śodhayet sā ca āsannamaraṇasya atyantamūrkhasyāpi kartavyā iti parameśvarājñā tasyāpi tu gurudevatāgnibhaktiniṣṭhatvamātrāt siddhiḥ // AbhTs_14.18",
    "GSP30abhtantu:600_0": "atra ca sarvatra vāsanāgrahaṇam eva bhedakam mantrāṇāṃ vāsanānuguṇyena tattatkāryakāritvāt evaṃ vāsanābhedam anusaṃdhāya",
    "GSP30abhtantu:600_1": "mukhyamantraparāmarśaviśeṣeṇa samastam adhvānaṃ svadehagataṃ śivādvayabhāvanayā śodhayet // AbhTs_14.20",
    "GSP30abhtantu:601_0": "evaṃ krameṇa pādāṅguṣṭhāt prabhṛti dvādaśāntaparyantaṃ svātmadehasvātmacaitanyābhinnīkṛtadehacaitanyasya śiṣyasya āsādya",
    "GSP30abhtantu:601_1": "tatraiva anantānandasarasi svātantryaiśvaryasāre samastecchājñānakriyāśaktinirbharasamastadevatācakreśvare samastādhvabharite",
    "GSP30abhtantu:601_2": "cinmātrāvaśeṣaviśvabhāvamaṇḍale tathāvidharūpaikīkāreṇa śiṣyātmanā saha ekībhūto viśrāntim āsādayet ity evaṃ parameśvarābhinno",
    "GSP30abhtantu:602": "'sau bhavati // AbhTs_14.21",
    "GSP30abhtantu:603": "tato yadi bhogecchuḥ syāt tato yatraiva tattve bhogecchā asya bhavati tatraiva samastavyastatayā yojayet // AbhTs_14.22",
    "GSP30abhtantu:604": "tadanantaraṃ śeṣavṛttaye parameśvarasvabhāvāt jhaṭiti prasṛtaṃ śuddhatattvamayaṃ deham asmai cintayet ity eṣā samastapāśaviyojikā dīkṣā // AbhTs_14.23",
    "GSP30abhtantu:605": "tataḥ śiṣyo guruṃ dakṣiṇābhiḥ pūrvavat pūjayet // AbhTs_14.24",
    "GSP30abhtantu:606": "tato 'gnau śiṣyasya vidhiṃ kuryāt śrīparāmantraḥ amukasyāmukaṃ tattvaṃ",
    "GSP30abhtantu:607": "śodhayāmi iti svāhāntaṃ pratitattvaṃ tisra āhutayaḥ ante pūrṇā vauṣaḍantā",
    "GSP30abhtantu:608": "evaṃ śivāntatattvaśuddhiḥ tato yojanikoktakrameṇa pūrṇāhutiḥ //",
    "GSP30abhtantu:609": "bhogecchoḥ bhogasthāne yojanikārtham aparā śuddhatattvasṛṣṭyartham anyā //",
    "GSP30abhtantu:610": "tato guroḥ dakṣiṇābhiḥ pūjanam ity eṣā putrakadīkṣā // AbhTs_14.28",
    "GSP30abhtantu:611": "yatra vartamānam ekaṃ varjayitvā bhūtaṃ bhaviṣyac ca karma śudhyati //",
    "GSP30abhtantu:612": "Tantrasāra, Pañcadaśam āhnikam yadā punar āsannamaraṇasya svayaṃ vā bandhumukhena śaktipāta upajāyate tadā asmai sadyaḥ samutkramaṇadīkṣāṃ kuryāt // AbhTs_15.1",
    "GSP30abhtantu:613_0": "samastam adhvānaṃ śiṣye nyasya taṃ ca krameṇa śodhayitvā bhagavatīṃ kālarātrīm marmakartanīṃ nyasya tayā kramāt kramaṃ marmapāśān",
    "GSP30abhtantu:613_1": "vibhidya brahmarandhravarti śiṣyacaitanyaṃ kuryāt // tataḥ pūrvoktakrameṇa yojanikārthaṃ pūrṇāhutiṃ dadyāt yathā pūrṇāhutyante",
    "GSP30abhtantu:613_2": "jīvo niṣkrāntaḥ paramaśivābhinno bhavati // AbhTs_15.3",
    "GSP30abhtantu:614": "bubhukṣos tu dvitīyā pūrṇāhutiḥ // AbhTs_15.4",
    "GSP30abhtantu:615_0": "bhogasthāne yojanāya tatkāle ca tasya jīvalayaḥ nātra śeṣavartanam brahmavidyāṃ vā karṇe paṭhet sā hi parāmarśasvabhāvā sadyaḥ",
    "GSP30abhtantu:615_1": "prabuddhapaśucaitanye prabuddhavimarśaṃ karoti // AbhTs_15.5",
    "GSP30abhtantu:616": "samayyāder api ca etatpāṭhe 'dhikāraḥ // AbhTs_15.6",
    "GSP30abhtantu:617_0": "sapratyayāṃ nirbījāṃ tu yadi dīkṣāṃ mūḍhāya āyātaśaktipātāya ca darśayet tadā hi śivahastadānakāle ayaṃ vidhiḥ trikoṇam āgneyaṃ",
    "GSP30abhtantu:617_1": "jvālākarālaṃ rephavisphuliṅgaṃ bahirvātyācakradhyāyamānaṃ maṇḍalaṃ dakṣiṇahaste cintayitvā tatraiva haste bījaṃ kiṃcit nikṣipya",
    "GSP30abhtantu:617_2": "ūrdhvādhorephavibodhitaphaṭkāraparamparābhiḥ asya tāṃ jananaśaktiṃ dahet evaṃ kurvan taṃ hastaṃ śiṣyasya mūrdhani kṣipet",
    "GSP30abhtantu:617_3": "iti dvayor api eṣā dīkṣā nirbījā svakāryakaraṇasāmarthyavidhvaṃsinī bhavati sthāvarāṇām api dīkṣyatvena uktatvāt vāyupurāntarvyavasthitaṃ",
    "GSP30abhtantu:617_4": "dodhūyamānaṃ śiṣyaṃ laghūbhūtaṃ cintayet yena tulayā laghuḥ dṛśyate iti // AbhTs_15.7",
    "GSP30abhtantu:618": "Tantrasāra, ṣodaśam āhnikam atha parokṣasya dīkṣā dvividhaś ca saḥ mṛto jīvaṃś ca // AbhTs_16.1",
    "GSP30abhtantu:619": "tatra kṛtaguruseva eva mṛta udvāsito vā abhicārādihato ḍimbāhato mṛtyukṣaṇoditatathāruciḥ mukhāntarāyātaśaktipāto vā tathā dīkṣya ity ājñā",
    "GSP30abhtantu:620": "atra ca mṛtadīkṣāyām adhivāsādi na upayujyate // AbhTs_16.3",
    "GSP30abhtantu:621_0": "maṇḍale mantraviśeṣasaṃnidhaye yatra bahulā kriyā uttamam upakaraṇaṃ puṣpādi sthānaṃ pīṭhādi maṇḍalaṃ triśūlābjādi ākṛtiḥ",
    "GSP30abhtantu:621_1": "dhyeyaviśeṣaḥ mantraḥ svayaṃ dīptaś ca dhyānaparasya yoginaḥ tadekabhaktisamāveśaśālino jñāninaś ca sambandhaḥ ity ete saṃnidhānahetavo",
    "GSP30abhtantu:621_2": "yathottaram uktāḥ samuditatve tu kā kathā syāt iti parameśvareṇa uktam // AbhTs_16.5",
    "GSP30abhtantu:622_0": "tato devaṃ pūjayitvā tadākṛtiṃ kuśādimayīm agre sthāpayitvā gurvāsāditajñānopadeśakrameṇa tāṃ paśyet sa ca mūlādhārād udetya",
    "GSP30abhtantu:622_1": "prasṛtasuvitatānantanāḍyadhvadaṇḍaṃ vīryeṇākramya nāsāgaganaparigataṃ vikṣipan vyāptum īṣṭe // AbhTs_16.6",
    "GSP30abhtantu:623": "yāvad dhūmābhirāmapracitataraśikhājālakenādhvacakraṃ saṃchādyābhīṣṭajīvānayanam iti mahāñ jālanāmā prayogaḥ // AbhTs_16.7",
    "GSP30abhtantu:624": "etenācchādanīyaṃ vrajati paravaśaṃ saṃmukhīnatvam ādau paścād ānīyate cet sakalam atha tato 'py adhvamadhyād yatheṣṭam // AbhTs_16.8",
    "GSP30abhtantu:625": "ākṛṣṭāv uddhatau vā mṛtajanaviṣaye karṣaṇīye 'tha jīve yogaḥ śrīśaṃbhunāthāgamaparigamito jālanāmā mayoktaḥ // AbhTs_16.9",
    "GSP30abhtantu:626": "bahir api itthaṃ kathaṃ na bhavati ākarṣaṇādau vinābhyāsāt iti cet rāgadveṣādiyogavaśena tatpravṛttau aiśvaryāveśāyogāt // AbhTs_16.10",
    "GSP30abhtantu:627": "tato niyatiniyantritatvāt abhyāsādyapekṣā syād eva // AbhTs_16.11",
    "GSP30abhtantu:628": "iha tu anugrahātmakaparameśvaratāveśāt tathābhāvaḥ // AbhTs_16.12",
    "GSP30abhtantu:629": "parameśvara eva hi guruśarīrādhiṣṭhānadvāreṇa anugrāhyān anugṛhṇāti //",
    "GSP30abhtantu:630": "sa ca acintyamahimā iti uktaprāyam // AbhTs_16.14",
    "GSP30abhtantu:631_0": "evaṃ jālaprayogākṛṣṭo jīvo dārbhaṃ jātīphalādi vā śarīraṃ samāviṣṭo bhavati na ca spandate manaḥpraṇādisāmagryabhāvāt tadanudhyānabalāt",
    "GSP30abhtantu:631_1": "tu spandate 'pi tādṛśe 'pi tasmin pūrvavat prokṣaṇādisaṃskāraḥ",
    "GSP30abhtantu:632": "pūrṇāhutiyojanikāntaḥ // AbhTs_16.15",
    "GSP30abhtantu:633": "atra paraṃ pūrṇāhutyā tasya dārbhādyākārasya paratejasi layaḥ kartavyaḥ //",
    "GSP30abhtantu:634": "evam uddhṛto 'sau pūrṇāhutyaiva apavṛjyate yadi svarnarakapretatiryakṣu sthitaḥ // AbhTs_16.17",
    "GSP30abhtantu:635": "manuṣyas tu tadaiva jñānaṃ yogaṃ dīkṣāṃ vivekaṃ vā labhate // AbhTs_16.18",
    "GSP30abhtantu:636": "adhikāriśarīratvāt iti mṛtoddharaṇam // AbhTs_16.19",
    "GSP30abhtantu:637": "jīvato 'pi parokṣasya utpanne śaktipāte 'yam eva kramaḥ dārbhākṛtikalpanajīvākṛṣṭivarjam dhyānamātropasthāpitasyaiva asya saṃskāraḥ // AbhTs_16.21",
    "GSP30abhtantu:638": "dīkṣā ca bhogabhokṣobhayadāyinī // AbhTs_16.22",
    "GSP30abhtantu:639": "svavāsanābalīyastvāt bhogavāsanāvicchedasya ca asaṃbhāvyamānatvāt bahubhiḥ dīkṣāyām ūrdhvaśāsanasaṃskāro balavān anyas tu tatsaṃskārāya syāt //",
    "GSP30abhtantu:640": "paroṣasyāpi dīkṣitasya tathaiva jñānādyāvirbhāvaḥ iti // AbhTs_16.24",
    "GSP30abhtantu:641_0": "Tantrasāra, Saptadaśam āhnikam vaiṣṇavādidakṣiṇatantrānteṣu śāsaneṣu ye sthitāḥ tadgṛhītavratā vā ye ca uttamaśāsanasthā",
    "GSP30abhtantu:641_1": "api anadhikṛtādharaśāsanagurūpasevinaḥ te yadā śaktipātena pārameśvareṇa unmukhīkriyante tadā teṣām ayaṃ vidhiḥ tatra enaṃ",
    "GSP30abhtantu:641_2": "kṛtopavāsam anyadine sādhāraṇamantrapūjitasya tadīyāṃ ceṣṭāṃ",
    "GSP30abhtantu:642_0": "śrāvitasya bhagavato 'gre praveśayet tatrāsya vrataṃ gṛhītvā ambhasi kṣipet tato 'sau snāyāt tataḥ prokṣya carudantakāṣṭhābhyāṃ",
    "GSP30abhtantu:642_1": "saṃskṛtya baddhanetraṃ praveśya sādhāraṇena mantreṇa parameśvarapūjāṃ kārayet //",
    "GSP30abhtantu:643": "tataḥ sādhāraṇamantreṇa śivīkṛte agnau vrataśuddhiṃ kuryāt tanmantrasampuṭaṃ nāma kṛtvā prāyaścittaṃ śodhayāmi iti svāhāntaṃ śataṃ juhuyāt // AbhTs_17.2",
    "GSP30abhtantu:644": "tato 'pi pūrṇāhutiḥ vauṣaḍantena // AbhTs_17.3",
    "GSP30abhtantu:645": "tato vrateśvaram āhūya pūjayitvā tasya śivājñayā akiṃcitkaraḥ tvam asya bhava iti śrāvaṇāṃ kṛtvā taṃ tarpayitvā visṛjya agniṃ visṛjet iti liṅgoddhāraḥ // AbhTs_17.4",
    "GSP30abhtantu:646": "tato 'sya adhivāsādi prāgvat // AbhTs_17.5",
    "GSP30abhtantu:647": "dīkṣā yatheccham // AbhTs_17.6",
    "GSP30abhtantu:648": "Tantrasāra, Aṣṭādaśam āhnikam svabhyastajñāninaṃ sādhakatve gurutve vā abhiṣiñcet yataḥ",
    "GSP30abhtantu:649": "'pi jñānavān eva sādhakatve anugrahakaraṇe ca adhikṛtaḥ na anyaḥ abhiṣikto",
    "GSP30abhtantu:650": "'pi // AbhTs_18.1",
    "GSP30abhtantu:651_0": "svādhikārasamarpaṇe guruḥ dīkṣādi akurvan api na pratyavaiti pūrvaṃ tu pratyavāyena adhikārabandhena vidyeśapadadāyinā bandha",
    "GSP30abhtantu:651_1": "eva asya dīkṣādyakaraṇam so 'bhiṣikto mantradevatātādātmyasiddhaye ṣāṇmāsikaṃ pratyahaṃ japahomaviśeṣapūjācaraṇena vidyāvrataṃ",
    "GSP30abhtantu:651_2": "kuryāt tadanantaraṃ labdhatanmayībhāvo dīkṣādau adhikṛtaḥ tatra na ayogyān dīkṣeta na ca",
    "GSP30abhtantu:652": "yogyaṃ pariharet dīkṣitam api jñānadāne parīkṣeta chadmagṛhītajñānam api jñātvā upekṣeta atra ca abhiṣekavibhavena devapūjādikam // AbhTs_18.2",
    "GSP30abhtantu:653_0": "Tantrasāra, Ekonaviṃśam āhnikam atha adharaśāsanasthānāṃ gurvantānām api maraṇasamanantaraṃ mṛtoddhāroditaśaktipātayogād",
    "GSP30abhtantu:653_1": "eva antyasaṃskārākhyāṃ dīkṣāṃ kuryāt ūrdhvaśāsanasthānām api luptasamayānām akṛtaprāyaścittānām iti parameśvarājñā // AbhTs_19.1",
    "GSP30abhtantu:654_0": "tatra yo mṛtoddhāre vidhiḥ uktaḥ sa sarva eva śarīre kartavyaḥ pūrṇāhutyā śavaśarīradāhaḥ mūḍhānāṃ tu pratītirūḍhaye sapratyayām",
    "GSP30abhtantu:654_1": "antyeṣṭiṃ kriyājñānayogabalāt kuryāt tatra śavaśarīre saṃhārakrameṇa mantrān nyasya jālakrameṇa ākṛṣya rodhanavedhanaghaṭṭanādi",
    "GSP30abhtantu:654_2": "kuryāt prāṇasaṃcārakrameṇa hṛdi kaṇṭhe lalāṭe ca ity evaṃ śavaśarīraṃ kampate // AbhTs_19.2",
    "GSP30abhtantu:655": "tataḥ paramaśive yojanikāṃ kṛtvā tat dahet pūrṇāhutyā antyeṣṭyā śuddhānām anyeṣām api vā śrāddhadīkṣāṃ tryahaṃ turye dine māsi māsi saṃvatsare saṃvatsare kuryāt // AbhTs_19.3",
    "GSP30abhtantu:656_0": "tatra homāntaṃ vidhiṃ kṛtvā naivedyam ekahaste kṛtvā tadīyāṃ vīryarūpāṃ śaktiṃ bhogyākārāṃ paśugatabhogyaśaktitādātmyapratipannāṃ",
    "GSP30abhtantu:656_1": "dhyātvā parameśvare bhoktari arpayet ity evaṃ bhogyabhāve nivṛtte patir eva bhavati antyeṣṭimṛtoddharaṇaśrāddhadīkṣāṇām anyatamenāpi",
    "GSP30abhtantu:656_2": "yadyapi kṛtārthatā tathāpi bubhukṣoḥ kriyābhūyastvaṃ phalabhūyastvāya iti sarvam ācaret // AbhTs_19.4",
    "GSP30abhtantu:657": "mumukṣor api tanmayībhāvasiddhaye ayam jīvataḥ pratyaham anuṣṭhānābhyāsavat // AbhTs_19.5",
    "GSP30abhtantu:658": "tattvajñāninas tu na ko 'py ayam antyeṣṭyādiśrāddhānto vidhiḥ upayogī tanmaraṇaṃ tadvidyāsaṃtānināṃ parvadinaṃ saṃvidaṃśapūraṇāt tāvataḥ",
    "GSP30abhtantu:659": "saṃtānasya ekasaṃvinmātraparamārthatvāt jīvato jñānalābhasaṃtānadivasavat",
    "GSP30abhtantu:660": "sarvatra ca atra śrāddhādividhau mūrtiyāgaḥ pradhānam iti śrīsiddhāmatam tadvidhiś ca vakṣyate naimittikaprakāśane // AbhTs_19.7",
    "GSP30abhtantu:661": "Tantrasāra, Viṃśam āhnikam tatra yā dīkṣā saṃskārasiddhyai jñānayogyān prati yā ca tadaśaktān prati mokṣadīkṣā sabījā tasyāṃ kṛtāyām ājīvaṃ śeṣavartanaṃ guruḥ upadiśet //",
    "GSP30abhtantu:662": "tatra nityaṃ naimittikaṃ kāmyam iti trividhaṃ śeṣavartanam antyaṃ ca sādhakasyaiva tat na iha niścetavyam // AbhTs_20.2",
    "GSP30abhtantu:663": "tatra niyatabhavaṃ nityaṃ tanmayībhāva eva naimittikaṃ tadupayogi saṃdhyopāsanaṃ pratyaham anuṣṭhānaṃ parvadinaṃ pavitrakam ityādi //",
    "GSP30abhtantu:664": "tad api nityaṃ svakālanaiyatyāt iti kecit // AbhTs_20.4",
    "GSP30abhtantu:665": "naimittikaṃ tu tacchāsanasthānām api aniyatam tadyathā gurutadvargāgamanaṃ tatparvadinaṃ jñānalābhadinam ityādikam iti kecit // AbhTs_20.5",
    "GSP30abhtantu:666": "tatra niyatapūjā saṃdhyopāsā gurupūjā parvapūjā pavitrakam iti avaśyaṃbhāvi // AbhTs_20.6",
    "GSP30abhtantu:667_0": "naimittikam jñānalābhaḥ śāstralābho gurutadvargagṛhāgamanaṃ tadīyajanmasaṃskāraprāyaṇadināni laukikotsavaḥ śāstravyākhyā",
    "GSP30abhtantu:667_1": "ādimadhyāntā devatādarśanaṃ melakaṃ svapnājñā samayaniṣkṛtilābhaḥ ity etat naimittikaṃ viśeṣārcanakāraṇam // AbhTs_20.7",
    "GSP30abhtantu:668_0": "tatra kṛtadīkṣākasya śiṣyasya pradhānaṃ mantraṃ savīryakaṃ saṃvittisphuraṇasāram alikhitaṃ vaktrāgamenaiva arpayet tataḥ",
    "GSP30abhtantu:668_1": "tanmayībhāvasiddhyarthaṃ sa śiṣyaḥ saṃdhyāsu tanmayībhāvābhyāsaṃ kuryāt taddvāreṇa sarvakālaṃ tathāvidhasaṃskāralābhasiddhyarthaṃ",
    "GSP30abhtantu:668_2": "pratyahaṃ ca parameśvaraṃ ca sthaṇḍile vā liṅge vā abhyarcayet // AbhTs_20.8",
    "GSP30abhtantu:669_0": "tatra hṛdye sthaṇḍile vimalamakuravad dhyāte svam eva rūpaṃ yājyadevatācakrābhinnaṃ mūrtibimbitam iva dṛṣṭvā hṛdyapuṣpagandhāsavatarpaṇanaivedyadhūpadīpopahārastutigītavādyanṛttādinā",
    "GSP30abhtantu:669_1": "pūjayet japet stuvīta tanmayībhāvam aśaṅkitaṃ labdhum // AbhTs_20.9",
    "GSP30abhtantu:670": "ādarśe hi svamukham aviratam avalokayataḥ tatsvarūpaniścitiḥ acireṇaiva bhavet na cātra kaścit kramaḥ pradhānam ṛte tanmayībhāvāt // AbhTs_20.10",
    "GSP30abhtantu:671_0": "paramantratanmayībhāvāviṣṭasya nivṛttapaśuvāsanākalaṅkasya bhaktirasānuvedhavidrutasamastapāśajālasya yat adhivasati hṛdayaṃ",
    "GSP30abhtantu:671_1": "tad eva paramam upādeyam iti asmadguravaḥ // AbhTs_20.11",
    "GSP30abhtantu:672": "adhiśayya pāramārthikaḥ bhāvaprasaraṃ prakāśam ullasati yā // AbhTs_20.12",
    "GSP30abhtantu:673": "paramāmṛtadṛktvaṃ tayārcayante rahasyavidaḥ // AbhTs_20.13",
    "GSP30abhtantu:674_0": "kṛtvādhāradharāṃ camatkṛtirasaprokṣākṣaṇakṣālitām āttair mānasataḥ svabhāvakusumaiḥ svāmodasaṃdohibhiḥ ānandāmṛtanirbharasvahṛdayānarghārghapātrakramāt",
    "GSP30abhtantu:674_1": "tvāṃ devyā saha dehadevasadane devārcaye 'harniśam // AbhTs_20.15",
    "GSP30abhtantu:675": "iti ślokadvayoktam artham antar bhāvayan devatācakraṃ bhāvayet //",
    "GSP30abhtantu:676": "tato mudrāpradarśanaṃ japaḥ tannivedanam // AbhTs_20.17",
    "GSP30abhtantu:677": "bodhyaikātmyena visarjanam // AbhTs_20.18",
    "GSP30abhtantu:678": "mukhyaṃ naivedyaṃ svayam aśnīyāt sarvaṃ vā jale kṣipet jalajā hi prāṇinaḥ pūrvadīkṣitāḥ carubhojanadvāreṇa iti āgamavidaḥ // AbhTs_20.19",
    "GSP30abhtantu:679": "mārjāramūṣakaśvādibhakṣaṇe tu śaṅkā janitā nirayāya iti jñānī api lokānugrahecchayā na tādṛk kuryāt lokaṃ vā parityajya āsīta iti sthaṇḍilayāgaḥ // AbhTs_20.20",
    "GSP30abhtantu:680": "atha liṅge tatra na rahasyamantraiḥ liṅgaṃ pratiṣṭhāpayet viśeṣāt vyaktam iti pūrvapratiṣṭhiteṣu āvāhanavisarjanakrameṇa pūjāṃ kuryāt ādhāratayā //",
    "GSP30abhtantu:681_0": "tatra gurudehaṃ svadehaṃ śaktidehaṃ rahasyaśāstrapustakaṃ vīrapātram akṣasūtraṃ prāharaṇaṃ bāṇīyaṃ mauktikaṃ sauvarṇaṃ puṣpagandhadravyādihṛdyavastukṛtaṃ",
    "GSP30abhtantu:681_1": "makuraṃ vā liṅgam arcayet //",
    "GSP30abhtantu:682_0": "tatra ca ādhārabalād eva adhikādhikamantrasiddhiḥ bhavati iti pūrvaṃ pūrvaṃ pradhānam ādhāraguṇānuvidhāyitvāt ca mantrāṇāṃ",
    "GSP30abhtantu:682_1": "tatra tatra sādhye tattatpradhānam iti śāstraguravaḥ // AbhTs_20.23",
    "GSP30abhtantu:683": "sarvatra parameśvarābhedābhimāna eva paramaḥ saṃskāraḥ // AbhTs_20.24",
    "GSP30abhtantu:684": "atha parvavidhiḥ // AbhTs_20.25",
    "GSP30abhtantu:685": "tatra sāmānyaṃ sāmānyasāmānyaṃ sāmānyaviśeṣo viśeṣasāmānyaṃ viśeṣo viśeṣaviśeṣaś ca iti ṣoḍhā parva // AbhTs_20.26",
    "GSP30abhtantu:686": "pūraṇāt vidheḥ // AbhTs_20.27",
    "GSP30abhtantu:687_0": "tatra māsi māsi prathamaṃ pañcamaṃ dinaṃ sāmānyam caturthāṣṭamanavamacaturdaśapañcadaśāni dvayor api pakṣayoḥ sāmānyasāmānyam",
    "GSP30abhtantu:687_1": "anayor ubhayor api rāśyoḥ vakṣyamāṇatattattithyucitagrahanakṣatrayoge sāmānyaviśeṣaḥ mārgaśīrṣasya",
    "GSP30abhtantu:688_0": "prathamarātribhāgaḥ kṛṣṇanavamyām pauṣasya tu rātrimadhyaṃ kṛṣṇanavamyām māghasya rātrimadhyaṃ śuklapañcadaśyām phālgunasya",
    "GSP30abhtantu:688_1": "dinamadhyaṃ śukladvādaśyām caitrasya śuklatrayodaśyām vaiśākhasya kṛṣṇāṣṭamyām jyaiṣṭhasya kṛṣṇanavamyām āṣāḍhasya prathame",
    "GSP30abhtantu:688_2": "dine śrāvaṇasya",
    "GSP30abhtantu:689": "divasapūrvabhāgaḥ kṛṣṇaikādaśyām bhādrapadasya dinamadhyaṃ śuklaṣaṣṭyām āśvayujasya śuklanavamīdinam kārttikasya prathamo rātribhāgaḥ śuklanavamyām iti viśeṣaparva // AbhTs_20.28",
    "GSP30abhtantu:690": "citrācandrau maghājīvau tiṣyacandrau pūrvaphālgunībudhau śravaṇabudhau śatabhiṣakcandrau dityau rohiṇīśukrau viśākhābṛhaspatī śravaṇacandrau iti",
    "GSP30abhtantu:691": "yadi mārgaśīrṣādikrameṇa yathāsaṃkhyaṃ bhavati āśvayujaṃ varjayitvā tadā viśeṣaviśeṣaḥ //",
    "GSP30abhtantu:692": "anyaviśeṣaś cet anyaparvaṇi tadā tat anuparva ity āhuḥ // AbhTs_20.31",
    "GSP30abhtantu:693": "bhagrahayoge ca na velā pradhānam // AbhTs_20.32",
    "GSP30abhtantu:694": "tither eva viśeṣalābhāt anuyāgakālānuvṛttis tu parvadine mukhyā anuyāgaprādhānyāt parvayāgānām anuyāgo mūrtiyāgaḥ cakrayāgaḥ iti paryāyāḥ // AbhTs_20.33",
    "GSP30abhtantu:695": "tatra guruḥ tadvargyaḥ sasaṃtānaḥ tattvavit kanyā antyā veśyā aruṇā tattvavedinī vā iti cakrayāge mukhyapūjyāḥ viśeṣāt sāmastyena //",
    "GSP30abhtantu:696_0": "tatra madhye guruḥ tadāvaraṇakrameṇa gurvādisamayyantaṃ vīraḥ śaktiḥ iti krameṇa ity evaṃ cakrasthityā vā paṅktisthityā vā",
    "GSP30abhtantu:696_1": "āsīta tato gandhadhūpapuṣpādibhiḥ krameṇa pūjayet tataḥ pātraṃ sadāśivarūpaṃ dhyātvā śaktyamṛtadhyātena āsavena pūrayitvā",
    "GSP30abhtantu:696_2": "tatra bhoktrīṃ śaktiṃ śivatayā pūjayitvā tayaiva devatācakratarpaṇaṃ kṛtvā naraśaktiśivātmakatritayamelakaṃ dhyātvā āvaraṇāvataraṇakrameṇa",
    "GSP30abhtantu:696_3": "mokṣabhogaprādhānyaṃ bahir antaś ca tarpaṇaṃ kuryāt punaḥ pratisaṃcaraṇakrameṇa evaṃ pūrṇaṃ bhramaṇaṃ cakraṃ puṣṇāti // AbhTs_20.35",
    "GSP30abhtantu:697_0": "tatra ādhāre viśvamayaṃ pātraṃ sthāpayitvā devatācakraṃ tarpayitvā svātmānaṃ vanditena tena tarpayet pātrābhāve bhadraṃ vellitaśuktiḥ",
    "GSP30abhtantu:697_1": "vā dakṣahastena pātrākāraṃ bhadraṃ dvābhyām uparigatadakṣiṇābhyāṃ niḥsaṃdhīkṛtābhyām vellitaśuktiḥ patadbhiḥ bindubhiḥ vetālaguhyakāḥ",
    "GSP30abhtantu:697_2": "saṃtuṣyanti dhārayā bhairavaḥ atra praveśo na kasyacit deyaḥ pramādāt",
    "GSP30abhtantu:698": "praviṣṭasya vicāraṃ na kuryāt kṛtvā punar dviguṇaṃ cakrayāgaṃ kuryāt tato",
    "GSP30abhtantu:699": "'vadaṃśān bhojanādīn ca agre yatheṣṭaṃ vikīryeta guptagṛhe vā saṃketābhidhānavarjaṃ devatāśabdena sarvān yojayet iti vīrasaṃkarayāgaḥ //",
    "GSP30abhtantu:700": "tato 'nte dakṣiṇātāmbūlavastrādibhiḥ tarpayet iti pradhānatamo 'yaṃ",
    "GSP30abhtantu:701": "mūrtiyāgaḥ // AbhTs_20.37",
    "GSP30abhtantu:702": "adṛṣṭamaṇḍalo 'pi mūrtiyāgena parvadināni pūjayan varṣād eva putrakoktaṃ",
    "GSP30abhtantu:703": "phalam eti vinā saṃdhyānuṣṭhānādibhiḥ iti vṛddhānāṃ bhogināṃ strīṇāṃ vidhir ayam śaktipāte sati upadeṣṭavyo guruṇā // AbhTs_20.38",
    "GSP30abhtantu:704": "atha pavitrakavidhiḥ // AbhTs_20.39",
    "GSP30abhtantu:705": "sa ca śrīratnamālātriśiromataśrīsiddhāmatādau vidhipūrvakaḥ pārameśvarājñāpūrakaś ca uktaṃ caitat śrītantrāloke vinā pavitrakeṇa sarvaṃ niṣphalam iti // AbhTs_20.40",
    "GSP30abhtantu:706": "tatra āṣāḍhaśuklāt kulapūrṇimādināntaṃ kāryaṃ pavitrakam tatra kārttikakṛṣṇapañcadaśī kulacakraṃ nityācakraṃ pūrayati iti śrīnityātantravidaḥ // AbhTs_20.41",
    "GSP30abhtantu:707": "māghaśuklapañcadaśī iti śrībhairavakulormividaḥ // AbhTs_20.42",
    "GSP30abhtantu:708": "dakṣiṇāyanāntapañcadaśī iti śrītantrasadbhāvavidaḥ // AbhTs_20.43",
    "GSP30abhtantu:709": "tatra vibhavena devaṃ pūjayitvā āhutyā tarpayitvā pavitrakaṃ dadyāt sauvarṇamuktāratnaviracitāt prabhṛti paṭasūtrakārpāsakuśagarbhāntam api kuryāt // AbhTs_20.44",
    "GSP30abhtantu:710_0": "tac ca tattvasaṃkhyagranthikaṃ padakalābhuvanavarṇamantrasaṃkhyagranthi ca jānvantam ekaṃ nābhyantam aparaṃ kaṇṭhāntam anyat",
    "GSP30abhtantu:710_1": "śirasi anyat iti catvāri pavitrakāṇi devāya gurave ca samastādhvaparipūrṇatadrūpabhāvanena dadyāt śeṣebhya ekam iti // AbhTs_20.45",
    "GSP30abhtantu:711_0": "tato mahotsavaḥ kāryaḥ cāturmāsyaṃ saptadinaṃ tridinaṃ ca iti mukhyānvāpatkalpāḥ sati vibhave māsi māsi pavitrakam atha vā",
    "GSP30abhtantu:711_1": "caturṣu māseṣu atha vā sakṛt tadakaraṇe prāyaścittaṃ japet jñānī api sambhavadvitto 'pi akaraṇe pratyavaiti lobhopahitajñānākaraṇe",
    "GSP30abhtantu:712": "jñānanindāpatteḥ // AbhTs_20.46",
    "GSP30abhtantu:713": "yadā prāpyāpi vijñānaṃ dūṣitaṃ parameśaśāsanaṃ tadā prāyaścittī //",
    "GSP30abhtantu:714": "iti vacanāt // AbhTs_20.48",
    "GSP30abhtantu:715": "ity eṣa pavitrakavidhiḥ // AbhTs_20.49",
    "GSP30abhtantu:716_0": "jñānalābhādau laukikotsavānte 'pi sarvatra saṃvidullāsādhikyaṃ devatācakrasaṃnidhiḥ viśeṣato bhavati iti tathāvidhādhikyaparyālocanayā",
    "GSP30abhtantu:716_1": "tathāvidham eva viśeṣam anuyāgādau kuryāt // atha vyākhyāvidhiḥ // AbhTs_20.51",
    "GSP30abhtantu:717": "sarvaśāstrasampūrṇaṃ guruṃ vyākhyārtham abhyarthayeta so 'pi svaśiṣyāya paraśiṣyāyāpi vā samucitasaṃskārocitaṃ śāstraṃ vyācakṣīta",
    "GSP30abhtantu:718": "adharaśāsanasthāyāpi karuṇāvaśāt īśvarecchāvaicitryodbhāvitaśaktipātasambhāvanābhāvitahṛdayo vyācakṣīta marmopadeśavarjam // AbhTs_20.52",
    "GSP30abhtantu:719_0": "tatra nimnāsanasthitebhyaḥ tatparebhyo niyamitavāṅmanaḥkāyebhyo vyākhyā kriyamāṇā phalavatī bhavati prathamaṃ gandhādiliptāyāṃ",
    "GSP30abhtantu:719_1": "bhuvi ullikhya saṃkalpya vā padmādhāraṃ caturaśraṃ padmatrayaṃ padmamadhye vāgīśīṃ vāmadakṣiṇayoḥ gaṇapatigurū ca pūjayet",
    "GSP30abhtantu:719_2": "ādhārapadme vyākhyeyakalpadevatām",
    "GSP30abhtantu:720_0": "tataḥ sāmānyārghapātrayogena cakraṃ tarpayet tato vyācakṣīta sūtravākyapaṭalagrantham pūrvāparāviruddhaṃ kurvan tantrāvṛttiprasaṅgasamuccayavikalpādiśāstranyāyaucityena",
    "GSP30abhtantu:720_1": "pūrvaṃ pakṣaṃ samyak ghaṭayitvā samyak ca dūṣayan sādhyaṃ sādhayan tātparyavṛttiṃ pradarśayan paṭalāntaṃ vyācakṣīta nādhikam",
    "GSP30abhtantu:720_2": "tatrāpi vastvante vastvante tarpaṇaṃ pūjanam iti yāvad vyākhyāsamāptiḥ // AbhTs_20.54",
    "GSP30abhtantu:721": "tato 'pi pūjayitvā vidyāpīṭhaṃ visarjya upalipya agādhe tat kṣepayet //",
    "GSP30abhtantu:722": "iti vyākhyāvidhiḥ // AbhTs_20.56",
    "GSP30abhtantu:723": "atha samayaniṣkṛtiḥ // AbhTs_20.57",
    "GSP30abhtantu:724": "yady api tattvajñānaniṣṭhasya prāyaścittādi na kiṃcit tathāpi caryāmātrād eva mokṣabhāginaḥ tān anugrahītum ācāravartanīṃ darśayet // AbhTs_20.58",
    "GSP30abhtantu:725_0": "atattvajñānī tu caryaikāyattabhogamokṣaḥ samayollaṅghane kṛte prāyaścittam akurvan varṣaśataṃ kravyādo bhavatīti iti prāyaścittavidhiḥ",
    "GSP30abhtantu:725_1": "vaktavyaḥ tatra strīvadhe prāyaścittaṃ nāsti anyatra tu balābalaṃ jñātvā akhaṇḍāṃ bhagavatīṃ mālinīm ekavārāt prabhṛti trilakṣāntam",
    "GSP30abhtantu:725_2": "āvartayet yāvat śaṅkāvicyutiḥ bhavati tadante viśeṣapūjā tatrāpi cakrayāgaḥ sa hi sarvatra śeṣabhūtaḥ // AbhTs_20.59",
    "GSP30abhtantu:726": "iti samayaniṣkṛtividhiḥ // AbhTs_20.60",
    "GSP30abhtantu:727": "atha gurupūjāvidhiḥ // AbhTs_20.61",
    "GSP30abhtantu:728_0": "sarvayāgānteṣu upasaṃhṛte yāge aparedyuḥ gurupūjāṃ kuryāt pūrvaṃ hi sa vidhyaṅgatayā toṣito na tu prādhānyena iti tāṃ prādhānyena",
    "GSP30abhtantu:728_1": "akurvan adhikārabandhena baddho bhavati // AbhTs_20.62",
    "GSP30abhtantu:729": "iti tāṃ sarvathā caret // AbhTs_20.63",
    "GSP30abhtantu:730_0": "tatra svāstikaṃ maṇḍalaṃ kṛtvā tatra sauvarṇaṃ pīṭhaṃ dattvā tatra samastam adhvānaṃ pūjayitvā tatpīṭhaṃ tena adhiṣṭhāpya",
    "GSP30abhtantu:730_1": "tasmai pūjāṃ kṛtvā tarpaṇaṃ bhojanaṃ dakṣiṇām ātmānam iti nivedya naivedyocchiṣṭaṃ prārthya vanditvā svayaṃ prāśya cakrapūjāṃ",
    "GSP30abhtantu:730_2": "kuryāt // AbhTs_20.64",
    "GSP30abhtantu:731": "ita gurupūjāvidhiḥ // AbhTs_20.65",
    "GSP30abhtantu:732": "Tantrasāra, Ekaviṃśam āhnikam evaṃ samastaṃ nityaṃ naimittikaṃ karma nirūpitam // AbhTs_21.1",
    "GSP30abhtantu:733": "adhunā asyaiva āgamasya prāmāṇyam ucyate // AbhTs_21.2",
    "GSP30abhtantu:734_0": "tatra saṃvinmātramaye viśvasmin saṃvidi ca vimarśātmikāyāṃ vimarśasya ca śabdanātmakatāyāṃ siddhāyāṃ sakalajaganniṣṭhavastunaḥ",
    "GSP30abhtantu:734_1": "tadgatasya ca karmaphalasambandhavaicitryasya yat vimarśanaṃ tad eva śāstram iti parameśvarasvabhāvābhinna eva samastaḥ śāstrasaṃdarbho",
    "GSP30abhtantu:734_2": "vastuta",
    "GSP30abhtantu:735": "ekaphalaprāpakaḥ ekādhikāryuddeśenaiva tatra tu parameśvaraniyatiśaktimahimnaiva bhāge bhāge rūḍhiḥ lokānām iti //",
    "GSP30abhtantu:736_0": "kecit māyocitabhedaparāmarśātmani vedāgamādiśāstre rūḍhāḥ anye tathāvidha eva mokṣābhimānena sāṃkhyavaiṣṇavaśāstrādau pare",
    "GSP30abhtantu:736_1": "tu viviktaśivasvabhāvāmarśanasāre śaivasiddhāntādau anye sarvamayaparameśvaratāmarśanasāre mataṃgādiśāstre kecit tu viralaviralāḥ",
    "GSP30abhtantu:736_2": "samastāvacchedavandhyasvātantryānandaparamārthasaṃvinmayaparameśvarasvarūpāmarśanātmani śrītrikaśāstrakrame kecit tu pūrvapūrvatyāgakrameṇa",
    "GSP30abhtantu:736_3": "laṅghanena vā ity evam ekaphalasiddhiḥ ekasmād eva āgamāt // AbhTs_21.4",
    "GSP30abhtantu:737_0": "bhedavāde 'pi samastāgamānām ekeśvarakāryatve 'pi prāmāṇyaṃ tāvat avasthitam prāmāṇyanibandhanasya ekadeśasaṃvādasya avigītatāyā",
    "GSP30abhtantu:737_1": "anidaṃtāpravṛtteś ca tulyatvāt parasparabādho viṣayabhedāt akiṃcitkaraḥ brahmahananatanniṣedhavat saṃskārabhedaḥ saṃskārātiśayaḥ",
    "GSP30abhtantu:737_2": "tadabhāve kvacit anadhikṛtatvam iti samānam āśramabhedavat phalotkarṣāc ca utkarṣaḥ tatraiva upaniṣadbhāgavat bhinnakartṛkatve",
    "GSP30abhtantu:737_3": "'pi sarvasarvajñakṛtatvam atra saṃbhāvyate taduktatadatiriktayuktārthayogāt nityatve 'pi āgamānāṃ prasiddhiḥ tāvat avaśyopagamyā",
    "GSP30abhtantu:737_4": "anvayavyatirekādhyakṣādīnāṃ tatprāmāṇyasya",
    "GSP30abhtantu:738_0": "tanmūlatvāt satyaṃ rajataṃ paśyāmi iti hi sauvarṇikādiparaprasiddhyaiva prasiddhir eva āgamaḥ sā kācit dṛṣṭaphalā bubhukṣito",
    "GSP30abhtantu:738_1": "bhuṅkte iti bālasya prasiddhita eva tatra tatra pravṛttiḥ nānvayavyatirekābhyāṃ tadā tayoḥ abhāvāt yauvanāvasthāyāṃ tadbhāvo",
    "GSP30abhtantu:738_2": "'pi akiṃcitkaraḥ prasiddhiṃ tu mūlīkṛtya so 'stu kasmaicit kāryāya kācit",
    "GSP30abhtantu:739_0": "adṛṣṭavaidehyaprakṛtilayapuruṣakaivalyaphaladā kācit śivasamānatvaphaladā kācit aikyaparyavasāyinī sā ca pratyekam anekavidhā",
    "GSP30abhtantu:739_1": "ity evaṃ bahutaraprasiddhipūrṇe jagati yo yādṛśo bhaviṣyan sa tādṛśīm eva prasiddhiṃ balād eva hṛdayaparyavasāyinīm abhimanyate //",
    "GSP30abhtantu:739_2": "AbhTs_21.6",
    "GSP30abhtantu:740_0": "iti riktasya jantoḥ atiriktā vācoyuktiḥ tāsāṃ kāṃcana prasiddhiṃ pramāṇīkurvatā abhyupagantavyam eva āgamaprāmāṇyam iti sa",
    "GSP30abhtantu:740_1": "āgama āśrayaṇīyo yatra utkṛṣṭaṃ phalam ity alam anyena // AbhTs_21.7",
    "GSP30abhtantu:741": "saṃvitprakāśaparamārthatayā yathaiva bhāty āmṛśaty api tatheti vivecayantaḥ // AbhTs_21.8",
    "GSP30abhtantu:742": "santaḥ samastamayacitpratibhāvimarśasāraṃ samāśrayata śāstram anuttarātma // AbhTs_21.9",
    "GSP30abhtantu:743": "jissa daḍhapasiddhighaḍie vavahāre soi asmi ṇīsaṃko // AbhTs_21.10",
    "GSP30abhtantu:744": "taha hohi jahuttiṇa pasiddhirūḍhie paramasivo // AbhTs_21.11",
    "GSP30abhtantu:745": "nijadṛḍhaprasiddhighaṭite vyavahāre loka asti niḥśaṅkaḥ // AbhTs_21.12",
    "GSP30abhtantu:746": "tadā bhavati janottīrṇaprasiddhirūḍhaḥ paramaśivaḥ // AbhTs_21.13",
    "GSP30abhtantu:747": "Tantrasāra, Dvāviṃśam āhnikam atha samastā iyam upāsā samunmiṣattādṛśadṛḍhavāsanārūḍhān",
    "GSP30abhtantu:748": "prati śrīmatkaulikaprakriyayā nirūpyate tatra uktaṃ yogasaṃcārādau ānandaṃ brahma taddehe tridhauṣṭyāntyavyavasthitam // AbhTs_22.1",
    "GSP30abhtantu:749": "abrahmacāriṇas tasya tyāgād ānandavarjitāḥ // AbhTs_22.2",
    "GSP30abhtantu:750": "ānandakṛtrimāhāravarjaṃ cakrasya yājakāḥ // AbhTs_22.3",
    "GSP30abhtantu:751": "dvaye 'pi narake ghore tasmād enāṃ sthitiṃ bhajet // AbhTs_22.4",
    "GSP30abhtantu:752": "tad anayā sthityā kulayāgaḥ sa ca ṣoḍhā bāhye śaktau svadehe yāmale prāṇe saṃvidi ca iti //",
    "GSP30abhtantu:753": "tatra ca uttara uttara utkṛṣṭaḥ pūrvaḥ pūrvas tadrucyartham // AbhTs_22.6",
    "GSP30abhtantu:754": "siddhikāmasya dvitīyaturyapañcamāḥ sarvathā nirvartyāḥ ṣaṣṭhas tu mumukṣoḥ mukhyaḥ tasyāpi dvitīyādyā naimittike yathāsambhavam anuṣṭheyā eva vidhipūraṇārthaṃ ca // AbhTs_22.7",
    "GSP30abhtantu:755": "tatra bāhyaṃ sthaṇḍilam ānandapūrṇaṃ vīrapātram aruṇaḥ paṭaḥ pūrvoktam api vā liṅgādi // AbhTs_22.8",
    "GSP30abhtantu:756_0": "tatra snānādikartavyānapekṣayaiva pūrṇānandaviśrāntyaiva labdhaśuddhiḥ prathamaṃ prāṇasaṃviddehaikībhāvaṃ bhāvayitvā saṃvidaś",
    "GSP30abhtantu:756_1": "ca paramaśivarūpatvāt saptaviṃśativāraṃ mantram uccārya mūrdhavaktrahṛdguhyamūrtiṣu anulomavilomābhyāṃ viśvādhvaparipūrṇatā",
    "GSP30abhtantu:756_2": "parameśvare aparatve parāparatve paratve 'pi ca // tathāhi māyāpuṃprakṛtiguṇadhīprabhṛti dharāntaṃ saptaviṃśatitattvāni kalādīnāṃ",
    "GSP30abhtantu:756_3": "tatraiva antarbhāvāt vidyāśaktāv api parāparatve brahmapañcakasya sadyastvājātatvabhavodbhavatvādīnāṃ dharmāṇāṃ saptaviṃśatirūpatvam",
    "GSP30abhtantu:756_4": "eva uktaṃ śrīmallakuleśādipādaiḥ // AbhTs_22.10",
    "GSP30abhtantu:757_0": "paratve 'pi pañcaśaktiḥ hi parameśvaraḥ pratiśakti ca pañcarūpatā evaṃ pañcaviṃśatiḥ śaktayaḥ tāś ca anyonyam anudbhinnavibhāgā",
    "GSP30abhtantu:757_1": "ity ekā śaktiḥ sā cānudbhinnavibhāgā ity evaṃ saptaviṃśatirūpayā vyāptyā saṃvidagneḥ śikhāṃ buddhiprāṇarūpāṃ sakṛduccāramātreṇaiva",
    "GSP30abhtantu:757_2": "baddhāṃ kuryāt yena paramaśiva eva pratibaddhā tantrātiriktaṃ na kiṃcid abhidhāvati tathāvidhabuddhyadhiṣṭhitakaraṇacakrānuvedhena",
    "GSP30abhtantu:757_3": "purovartino yāgadravyagṛhadigādhārādīn api tanmayībhūtān kuryāt tato 'rghapātram api śikhābandhavyāptyaiva pūrayet pūjayec",
    "GSP30abhtantu:757_4": "ca tadvipruḍbhiḥ sthaṇḍilāny api tadrasena vāmānāmāṅguṣṭhayogāt dehacakreṣu mantracakraṃ pūjayet tarpayet",
    "GSP30abhtantu:758_0": "ca tataḥ prāṇāntaḥ tataḥ sthaṇḍile triśūlātmakaṃ śaktitrayāntam āsanaṃ kalpayet māyāntaṃ hi sārṇe aukāre ca śaktitrayāntam",
    "GSP30abhtantu:758_1": "āsanaṃ kalpayet māyāntaṃ hi sārṇe aukāre ca śaktitrayāntaṃ tadupari yājyā vimarśarūpā śaktiḥ ity evaṃ sakṛd uccāreṇaiva ādhārādheyanyāsaṃ",
    "GSP30abhtantu:758_2": "kṛtvā tatraiva ādheyabhūtāyām api saṃvidi viśvaṃ paśyet tad api ca saṃvinmayam ity evaṃ viśvasya saṃvidā tena ca tasyāḥ saṃpuṭībhāvo",
    "GSP30abhtantu:758_3": "bhavati saṃvida uditaṃ",
    "GSP30abhtantu:759": "tatraiva paryavasitaṃ yato viśvaṃ vedyāc ca saṃvit udeti tatraiva ca viśrāmyati iti etāvattvaṃ saṃvittattvaṃ saṃpuṭībhāvadvayāt labhyate //",
    "GSP30abhtantu:760": "tad uktam sṛṣṭiṃ tu saṃpuṭīkṛtya iti // AbhTs_22.12",
    "GSP30abhtantu:761": "tato gandhadhūpāsavakusumādīn ātmaprahvībhāvāntān arpayitvā svaviśrāntyā japtvā upasaṃhṛtya jale nikṣipet // AbhTs_22.13",
    "GSP30abhtantu:762": "iti bāhyayāgaḥ // AbhTs_22.14",
    "GSP30abhtantu:763_0": "atha śaktau tatra anyonyaṃ śaktitālāsāvīrāṇām ubhayeṣām ubhayātmakatvena prollāsaprārambhasṛṣṭyantaśivaśaktiprabodhe parasparaṃ",
    "GSP30abhtantu:763_1": "vyāpārāt parameśaniyatyā ca śuddharūpatayā tatra prādhānyam etena ca viśiṣṭacakrasyāpi śaktitvaṃ vyākhyātam tatra śikhābandhavyāptyaiva",
    "GSP30abhtantu:763_2": "pūjanaṃ śaktitrayāntam āsanaṃ koṇatraye madhye visargaśaktiḥ iti tu vyāptau viśeṣaḥ // AbhTs_22.15",
    "GSP30abhtantu:764": "evaṃ svadehe tatraiva cakre tato brahmarandhrādyanucakreṣu // AbhTs_22.16",
    "GSP30abhtantu:765": "atha yāmale śakter lakṣaṇam etat tadvad abhedas tato 'napekṣya vayaḥ /",
    "GSP30abhtantu:766": "jātyādīṃś cāsaṅgāt loketarayugalajaṃ hi tādātmyam // AbhTs_22.17",
    "GSP30abhtantu:767": "kāryahetusahotthatvāt traidhaṃ sākṣād athānyathā /",
    "GSP30abhtantu:768": "kḷptāvato mitho 'bhyarcya tarpyānandāntikatvataḥ // AbhTs_22.18",
    "GSP30abhtantu:769": "cakram arcet tadaucityād anucakraṃ tathānugam /",
    "GSP30abhtantu:770": "bahiḥ puṣpādināntaś ca gandhabhuktyāsavādibhiḥ // AbhTs_22.19",
    "GSP30abhtantu:771": "evam ānandasaṃdohitatacceṣṭocchalatsthitiḥ /",
    "GSP30abhtantu:772": "anucakragaṇaś cakratādātmyād abhilīyate // AbhTs_22.20",
    "GSP30abhtantu:773": "nijanijabhogābhogapravikāsamayasvarūpaparimarśe /",
    "GSP30abhtantu:774": "kramaśo 'nucakradevyaḥ saṃviccakraṃ hi madhyamaṃ yānti // AbhTs_22.21",
    "GSP30abhtantu:775": "anucakradevatātmakamarīcigaṇapūraṇādhigatavīryam /",
    "GSP30abhtantu:776": "tacchaktitadvadātmakam anyonyasamunmukhaṃ bhavati // AbhTs_22.22",
    "GSP30abhtantu:777": "tadyugalamūrdhvadhāmapraveśasaspandajātasaṃkṣobham /",
    "GSP30abhtantu:778": "kṣubhnāty anucakrāṇy api tāni tadā tanmayāni na pṛthak tu // AbhTs_22.23",
    "GSP30abhtantu:779": "itthaṃ yāmalam etad galitabhidāsaṃkathaṃ yadaiva tadā /",
    "GSP30abhtantu:780": "kramatāratamyayogāt saiva hi saṃvidvisargasaṃghaṭṭaḥ // AbhTs_22.24",
    "GSP30abhtantu:781": "taddhruvadhāmānuttaram ubhayātmakajagad udāram ānandam /",
    "GSP30abhtantu:782": "no śāntaṃ nāpy uditaṃ śāntoditasūtikāraṇaṃ paraṃ kaulam // AbhTs_22.25",
    "GSP30abhtantu:783": "anavacchinnapadepsus tāṃ saṃvidam ātmasātkuryāt /",
    "GSP30abhtantu:784": "śāntoditātmakadvayam atha yugapad udeti śaktiśaktimatoḥ // AbhTs_22.26",
    "GSP30abhtantu:785": "svātmānyonyāveśāt śāntānyatve dvayor dvayātmatvāt /",
    "GSP30abhtantu:786": "śaktis tu tadvad uditāṃ sṛṣṭiṃ puṣṇāti no tadvān // AbhTs_22.27",
    "GSP30abhtantu:787": "tasyāṃ cāryaṃ kulam atha tayā nṛṣu proktayogasaṃghaṭṭān /",
    "GSP30abhtantu:788": "atha sṛṣṭe dvitaye 'smin śāntoditadhāmni ye 'nusaṃdadhate // AbhTs_22.28",
    "GSP30abhtantu:789": "prācyāṃ visargasattām anavacchidite pade rūḍhāḥ /",
    "GSP30abhtantu:790": "uditaṃ ca mitho vaktrān mukhyād vaktre pragṛhyate ca bahiḥ // AbhTs_22.29",
    "GSP30abhtantu:791": "tṛptaṃ devīcakraṃ siddhijñānāpavargadaṃ bhavati /",
    "GSP30abhtantu:792": "śāntābhyāse śāntaṃ śivam eti yad atra devatācakram // AbhTs_22.30",
    "GSP30abhtantu:793": "śūnyaṃ nirānandamayaṃ nirvṛtinijadhāmato 'rghaṃ ca /",
    "GSP30abhtantu:794": "raṇaraṇakarasān nijarasabharitabahirbhāvacarvaṇarasena // AbhTs_22.31",
    "GSP30abhtantu:795": "āntarapūrṇasamucchaladanucakraṃ yāti cakram atha tad api /",
    "GSP30abhtantu:796": "ucchalati prāgvad iti trividho 'nvartho visargo 'yam // AbhTs_22.32",
    "GSP30abhtantu:797": "etad visargadhāmani parimarśanatas tridhaiva manuvīryam /",
    "GSP30abhtantu:798": "tattatsaṃvidgarbhe mantras tattatphalaṃ sūte // AbhTs_22.33",
    "GSP30abhtantu:799": "koṇatrayāntarāśritanityoditamaṅgalacchade kamale /",
    "GSP30abhtantu:800": "nityāviyutaṃ nālaṃ ṣoḍaśadalakamalasanmūlam // AbhTs_22.34",
    "GSP30abhtantu:801": "madhyasthanālagumphitasarojayugaghaṭṭanakramādagnau /",
    "GSP30abhtantu:802": "madhyasthaśaśadharasundaradinakarakaraughasaṃghaṭṭāt // AbhTs_22.35",
    "GSP30abhtantu:803": "tridalāruṇavīryakalāsaṅgān madhye 'ṅkurasṛṣṭiḥ /",
    "GSP30abhtantu:804": "iti śaśadharavāsarapaticitraguṣaṃghaṭṭamudrayā jhaṭiti // AbhTs_22.36",
    "GSP30abhtantu:805": "sṛṣṭyādikramam antaḥ kurvaṃs turye sthitiṃ labhate /",
    "GSP30abhtantu:806": "etat khecaramudrāveśe 'nyonyaṃ svaśaktiśaktimatoḥ // AbhTs_22.37",
    "GSP30abhtantu:807": "pānopabhogalīlāhāsādiṣu yo bhaved vimarśamayaḥ /",
    "GSP30abhtantu:808": "avyaktadhvanirāvasphoṭaśrutinādanādāntaiḥ // AbhTs_22.38",
    "GSP30abhtantu:809": "avyucchinnānāhataparamārthair mantravīryaṃ tat /",
    "GSP30abhtantu:810": "gamanāgamaviśrāntiṣu karṇe nayane dvilakṣyasamparke // AbhTs_22.39",
    "GSP30abhtantu:811": "tatsammīlanayoge dehāntākhye ca yāmale cakre /",
    "GSP30abhtantu:812": "kucamadhyahṛdayadeśād oṣṭhānte kaṇṭhagaṃ yad avyaktam // AbhTs_22.40",
    "GSP30abhtantu:813": "tac cakradvayamadhyagam ākarṇya kṣobhavigamasamaye yat /",
    "GSP30abhtantu:814": "nirvānti tatra caivaṃ yo 'ṣṭavidho nādabhairavaḥ paramaḥ // AbhTs_22.41",
    "GSP30abhtantu:815": "jyotir dhvaniś ca yasmāt sā māntrī vyāptir ucyate paramā /",
    "GSP30abhtantu:816": "karmaṇi karmaṇi viduṣaḥ syāj jīvato muktiḥ // AbhTs_22.42",
    "GSP30abhtantu:817": "tajjñaḥ śāstre muktaḥ parakulavijñānabhājanaṃ garbhaḥ /",
    "GSP30abhtantu:818": "śūnyāśūnyālayaṃ kuryād ekadaṇḍe 'nalānilau // AbhTs_22.43",
    "GSP30abhtantu:819": "śūlaṃ samarasīkṛtya rase rasam iva sthitam /",
    "GSP30abhtantu:820": "tyaktāśaṅko nirācāro nāham asmīti bhāvayan // AbhTs_22.44",
    "GSP30abhtantu:821": "dehasthā devatāḥ paśyan hlādodvegādi ciddhane /",
    "GSP30abhtantu:822": "karṇākṣimukhanāsādicakrasthaṃ devatāgaṇam // AbhTs_22.45",
    "GSP30abhtantu:823": "grahītāraṃ sadā paśyan khecaryā sidhyati dhruvam // AbhTs_22.47",
    "GSP30abhtantu:824": "śvabhre sudūre jhaṭiti svadehaṃ saṃpātayan vāsam asāhasena /",
    "GSP30abhtantu:825": "ākuñcya hastadvitayaṃ prapaśyan mudrām imāṃ vyomacarīṃ bhajeta //",
    "GSP30abhtantu:826": "ity eṣa yāmalayāgaḥ // AbhTs_22.49",
    "GSP30abhtantu:827": "uktavyāptike prāṇe viśvamaye proktasaṃvidvyāptyā tarpaṇānnagandhadhūpādisamarpaṇena upodbalanaṃ prāṇayāgaḥ // AbhTs_22.50",
    "GSP30abhtantu:828": "viśrāntirūḍhis tu saṃvidyāgaḥ prāg eva nirūpitaḥ // AbhTs_22.51",
    "GSP30abhtantu:829_0": "evam etebhyo yāgebhyo 'nyatamaṃ kṛtvā yadi tathāvidhanirvicikitsatāpacitritahṛdayaḥ śiṣyo bhavati tadā tasmai tadyāgadarśanapūrvakaṃ",
    "GSP30abhtantu:829_1": "tilājyāhutipūrvakanirapekṣam eva pūrvoktavyāptyā anusaṃdhānakrameṇa avalokanayā dīkṣāṃ kuryāt parokṣadīkṣādike",
    "GSP30abhtantu:830": "naimittikānte tu pūrva eva vidhiḥ // AbhTs_22.52",
    "GSP30abhtantu:831": "kevalam etad yāgapradhānatayā iti // AbhTs_22.53",
    "GSP30abhtantu:832": "guruśarīre saptamaḥ kulayāgaḥ sarvottamaḥ so 'pi prāg yāgasāhityena sakṛd",
    "GSP30abhtantu:833": "eva kṛtaḥ sarvaṃ pūrayati iti śivam // AbhTs_22.54"
}