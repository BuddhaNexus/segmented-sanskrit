{
    "T08jsphustu:0": " The transliteration emulates the conventions of Nagari script.",
    "T08jsphustu:1": " Therefore, many word boundaries are not marked by blanks.",
    "T08jsphustu:2": " sphuṭārthā śrīghanācārasaṃgrahaṭīkā",
    "T08jsphustu:3": " / namo buddhāya //",
    "T08jsphustu:4": " prahīṇaniḥśeṣamalān jitārīn jñeyodadheḥ pāragatān kṛpālūn /",
    "T08jsphustu:5": " saddharmasacchiṣyagaṇān samastān namāmi buddhān bahuśaḥ kṛtāñjaliḥ //",
    "T08jsphustu:6": " dānāmbusekaparivṛddhasuśīlamūlaṃ maitrīkṛpā + + + pallavajātaśobhaṃ /",
    "T08jsphustu:7": " bodhyaṅgamārgaphalitaṃ hi jinālijuṣṭaṃ mañjuśriyaṃ ca śubhakalpataruṃ namāmi //",
    "T08jsphustu:8": " ācārasaṃgrahasyāsya smṛtaye mandamedhasāṃ",
    "T08jsphustu:9": " vistīrṇasūtrasaṃkṣepāt kriyate 'yaṃ viniścayaḥ //",
    "T08jsphustu:10": " tatra prāyeṇa hi santo gurviṣṭadevatāṃ pūjayitvā kriyāyāṃ pravartante puṇyaprasavārtha,",
    "T08jsphustu:11": " tato vighnopaśamanārthaṃ maṅgalārthañceti /",
    "T08jsphustu:12": " ahamapi ca sadācāro 'yamiti kṛtvā śrīghanā cārasaṃgrahārambhe svadevatānamaskāraṃ kartuṃ pravṛtta iti darśayannāha /",
    "T08jsphustu:13": " prahīṇāśeṣasaṃkleśa iti vistaraḥ /",
    "T08jsphustu:14": " tatra trividhaḥ saṃkleśaḥ- kleśasaṃkleśaḥ karmasaṃkleśaḥ janmasaṃkleśaśca /",
    "T08jsphustu:15": " kliśyanti kāyavākcittāni iti kleśāḥ /",
    "T08jsphustu:16": " te ca rāgādikamaṣṭottaraśataṃ /",
    "T08jsphustu:17": " aṣṭānavatiranuśayāḥ /",
    "T08jsphustu:18": " daśa paryavasthānāni /",
    "T08jsphustu:19": " kleśa eva (SŚ 2) saṃkleśaḥ kleśasaṃkleśaḥ kleśasvabhāvatvāt kleśasaṃkleśahetutvācca kleśasaṃkleśa ityuccate /",
    "T08jsphustu:20": " kasya kleśasaṃkleśahetutvāditi cet karmasaṃkleśasyeti brūmaḥ /",
    "T08jsphustu:21": " yataḥ kleśānalalīḍhahṛdayā[ḥ]",
    "T08jsphustu:22": " kuśalamarīcitoyākārapratibhāsamavagāhanāya paryeṣante /",
    "T08jsphustu:23": " trividhaṃ karma- kāyikaṃ vācikaṃ mānasikañca /",
    "T08jsphustu:24": " kāyikamapi trividhaṃ kuśalamakuśalamavyākṛtañca /",
    "T08jsphustu:25": " evaṃ vācikamānasike vistareṇohye /",
    "T08jsphustu:26": " karmaiva saṃkleśaḥ karmasaṃkleśaḥ saṃkleśakaratvāt saṃkleśahetutvācca /",
    "T08jsphustu:27": " kleśasaṃkleśajani[ta]tvā[t] yasya saṃkleśakaratvamavagantavyaṃ,",
    "T08jsphustu:28": " janmakleśahetutvāt saṃkleśahetutvaṃ /",
    "T08jsphustu:29": " janma utpattiḥ prādurbhāva ityanarthāntaraṃ /",
    "T08jsphustu:30": " janmaiva saṃkleśaḥ janmasaṃkleśaḥ janmasaṃkleśaphalatvāt saṃkleśahetutvācca /",
    "T08jsphustu:31": " yataḥ karmasaṃkleśād rāgiṇāṃ janma vītarāgajanmādarśanāt /",
    "T08jsphustu:32": " ataḥ kleśakarma saṃkleśakarma saṃkleśaphalatvāt kleśasaṃkleśahetutvācca janmasaṃkleśa ityucyate /",
    "T08jsphustu:33": " ata eva nirdeśo nālpīyān na ca bhūyān ratnatrayavat /",
    "T08jsphustu:34": " adhunā tripadyeva bahuvrīhiḥ /",
    "T08jsphustu:35": " prahīṇāḥ [paritya]ktāḥ apanītāstiraskṛtāḥ aśeṣāḥ nikhilā vāsanāsahitāḥ saṃkleśā kleśa[karma]janmākhyāyena [buddhena] bhagavatā,",
    "T08jsphustu:36": " sa bhavati prahīṇāśeṣasaṃkleśaḥ /",
    "T08jsphustu:37": " anena buddhasya bhagavataḥ prahāṇasaṃpadaṃ darśayati /",
    "T08jsphustu:38": " nanu [prahīṇa]saṃkleśa ityeva vaktavyaṃ,",
    "T08jsphustu:39": " kimaśeṣagrahaṇena?",
    "T08jsphustu:40": " naitadasti /",
    "T08jsphustu:41": " yadi prahīṇasaṃkleśa ityevocyate,",
    "T08jsphustu:42": " tadā śrāvakapratyekabuddh[ānāmapi] grahaṇaṃ prāpnoti /",
    "T08jsphustu:43": " te 'pi prahīṇasaṃkleśā bhavanti kliṣṭājñānātyantābhāvāt,",
    "T08jsphustu:44": " na tu prahīṇāśeṣasaṃkleśāḥ akliṣṭā [jñānātyantābhā]vāt /",
    "T08jsphustu:45": " tathāpyeṣāṃ pratyekajinaśrāvakāṇāṃ balavaiśā[ra]dyādiṣu (SŚ 3)",
    "T08jsphustu:46": " tathāgatadharmeṣu anekaloka[dhātuga]teṣu deśeṣu atītānāgatabhedabhinneṣu ca na bhavatyevākliṣṭamajñānaṃ /",
    "T08jsphustu:47": " [kiṃ punaḥ] saṃjānīṣe tvaṃ sāriputra,",
    "T08jsphustu:48": " tathāgatasya śīlaskandhaṃ samādhiskandhaṃ prajñāskandhaṃ vimuktiskandhaṃ vimuktijñāna[darśana]skandhamiti",
    "T08jsphustu:49": " pṛṣṭenoktaṃ- no bhadanteti sūtrāt āryamahāmaudgalyāyanasya svamātṛjanmadeśāparijñānāt",
    "T08jsphustu:50": " ā[rya]sāriputreṇa ca pravrajyāpekṣapuruṣapratyākhyānāt mayūracandrakādiniṣpattikarmaviśeṣāparijñānācceti /",
    "T08jsphustu:51": " ato mābhūt teṣāṃ grahaṇaṃ /",
    "T08jsphustu:52": " jñeyaṃ boddhavyaṃ parijñātavyamityanarthāntaraṃ /",
    "T08jsphustu:53": " niścayena dhīyante avatiṣṭhante asmin bhāvā iti nidhirādhāraḥ /",
    "T08jsphustu:54": " ambhasāṃ vāriṇāṃ nidhirambhonidhiḥ /",
    "T08jsphustu:55": " loke hi ambhonidhiśabdo bāhyavastuni prasiddhaḥ /",
    "T08jsphustu:56": " iha tu tatsādharmyāt yathā mahāsamudro gambhīratvāt atiduruttaratvāccāmbhonidhirucyate,",
    "T08jsphustu:57": " evaṃ jñeyamapi duṣparijñānāt samastānāvedyatvena duravagāhayatvāt ambhonidhiḥ /",
    "T08jsphustu:58": " jñeyamevāmbhonidhiḥ jñeyāmbhonidhiḥ /",
    "T08jsphustu:59": " pāraṃ gacchatīti jñeyāmbho[ni]dhipāragaḥ pārāvāragamanavat /",
    "T08jsphustu:60": " anenāpi jñānasaṃpadaṃ daśabalasya darśayati /",
    "T08jsphustu:61": " prahīṇāśeṣasaṃkleśaścāsau jñeyāmbhonidhipāragaśceti prahīṇāśeṣasaṃkleśajñeyāmbho[ni]dhipāragaḥ /",
    "T08jsphustu:62": " atastaṃ prahīṇāśeṣasaṃkleśajñeyāmbhoni[dhi]pāragaṃ /",
    "T08jsphustu:63": " tamīdṛgviśiṣṭaṃ buddhaṃ bhagavantaṃ praṇamya kāyavāṅmanobhiriti śeṣaḥ /",
    "T08jsphustu:64": " samānakartṛkayoḥ kriyayoḥ pūrvakāle 'yaṃ ktvā vidhīyate prāṇamyeti /",
    "T08jsphustu:65": " yathā snātvā bhuṃkta iti /",
    "T08jsphustu:66": " ataḥ pṛcchayate kaṃ praṇamya kiṃ kariṣyasītyāha- śrāmaṇerāṇāmācāraḥ saṃgrahīṣyate /",
    "T08jsphustu:67": " tatra śrāmaṇamuccaṃ nirvāṇapuramīranti gacchantīti śrāmaṇerāḥ /",
    "T08jsphustu:68": " (SŚ 4) athavā śrāmaṇyamamalo mārgaḥ tamīranti gacchantīti śrāmaṇerāḥ /",
    "T08jsphustu:69": " śrāmaṇānāmerā dāsā iti kecit /",
    "T08jsphustu:70": " teṣāṃ kiṃ? ācāraḥ saṃgrahīṣyate /",
    "T08jsphustu:71": " ācaraṇamācāraḥ akuśalaparivarjanaṃ kuśalabhajanaṃ ceti yo 'rthaḥ /",
    "T08jsphustu:72": " nanu ca evaṃ sati granthasyācāratvaṃ na prāpnoti kriyārūpatvāt /",
    "T08jsphustu:73": " naiṣa doṣaḥ /",
    "T08jsphustu:74": " ācārapratipādako 'pi grantha ācāra ucyata iti upacārāt jātakamālāvat kaṃsavadhavat /",
    "T08jsphustu:75": " ācarantyasminniti kṛtvā ācāraśabdena śrīghanācārasaṃgraha evākhyāyate /",
    "T08jsphustu:76": " saṃgrahīṣyata iti saṃgrahaḥ /",
    "T08jsphustu:77": " kariṣyate āripsata iti yāvat /",
    "T08jsphustu:78": " mayeti vākyaśeṣaḥ /",
    "T08jsphustu:79": " anyathā uttamapuruṣeṇaiva nirdeśamakariṣyat,",
    "T08jsphustu:80": " ācāraṃ saṃgrahīṣyāmīti /",
    "T08jsphustu:81": " saṃkṣepato 'smin śloke buddhasya bhagavataḥ prahāṇasaṃpat jñānasaṃpat,",
    "T08jsphustu:82": " trailokya śāstṛtvaṃ,",
    "T08jsphustu:83": " aviparītaśāsanakāraṇañca paridīpitaṃ prahīṇāśeṣasaṃkleśaśabdena jñeyāmbhonidhipāragaśabdena ca /",
    "T08jsphustu:84": " yataḥ prahīṇāśeṣasaṃkleśatvaṃ prahāṇasaṃpadaṃ nātivartate,",
    "T08jsphustu:85": " jñeyāmbhonidhipāragatvaṃ ca jñānasaṃpadaṃ /",
    "T08jsphustu:86": " prahāṇajñānasaṃpajjñāne yo yuktaḥ,",
    "T08jsphustu:87": " sa trailokya gururbhavati yathābhūtaśāstāceti /",
    "T08jsphustu:88": " prahāṇajñānasaṃpattī trailokya ekaśāstṛtā /",
    "T08jsphustu:89": " samyakśāsanahetuśca ślokenābhihitaṃ kramāt //",
    "T08jsphustu:90": " iti saṃgrahaślokaḥ // 1 //",
    "T08jsphustu:91": " (SŚ 5)",
    "T08jsphustu:92": " śaraṇaṃ bhavediti vistaraḥ /",
    "T08jsphustu:93": " nanu cācāraḥ saṃgrahīṣyata iti anantarābhidhānādācāraḥ saṃgrahītavyaḥ kasmāt śaraṇagamanādikamucyate?",
    "T08jsphustu:94": " yadyapyetacchrāmaṇerāṇāmityanantaraṃ prakṛtaṃ śrāmaṇerāṇāmācāraḥ saṃgrahīṣyata iti /",
    "T08jsphustu:95": " te ca śrāmaṇerā daśaśikṣā padaparigṛhītā eva prādhānyenābhipretāḥ, na gṛhiṇaḥ /",
    "T08jsphustu:96": " sa eṣa śrāmaṇeramāvaḥ teṣāṃ śrāmaṇerāṇāṃ kathaṃ bhavati,",
    "T08jsphustu:97": " yena śrāmaṇerabhāvena samanvāgatānāmācāraḥ saṃgrahīṣyata iti /",
    "T08jsphustu:98": " ato yathoddeśaḥ tathā nirdeśa iti nyāyāt śrāmaṇerabhāva eva tāvadādau vaktavya ityāha /",
    "T08jsphustu:99": " śaraṇaṃ gatavāniti ślokaḥ /",
    "T08jsphustu:100": " tatra trāṇārthaḥ śaraṇārthaḥ /",
    "T08jsphustu:101": " ata evāha bhagavān-",
    "T08jsphustu:102": " bahavaḥ śaraṇaṃ yānti parvatāṃśca vanāni ca /",
    "T08jsphustu:103": " ārāmacaityavṛkṣāṃśca manuṣyā bhayatarjitāḥ //",
    "T08jsphustu:104": " iti gāthāvacanāt /",
    "T08jsphustu:105": " gatavāniti prayātavān /",
    "T08jsphustu:106": " buddhamiti /",
    "T08jsphustu:107": " yathā dinakarakarodayādāpāditasakalakarṇikārapramuditadvirephavṛndaparipīyamānakamalaṣaṇḍo buddha ityucyate,",
    "T08jsphustu:108": " evaṃ bhagavānapi bhūtabhāvisāṃpratikādhvanirmuktajñeyabuddhervikāśanāt mohasaṃkocāpagamāt buddha ityucyate / tathā cāha-",
    "T08jsphustu:109": " trailokye cādhvanirmukte jñeye vikāśanāddhiyaḥ /",
    "T08jsphustu:110": " vibuddhapratibuddhādvā mohasaṃkocaghātakaḥ // iti /",
    "T08jsphustu:111": " (SŚ 6)",
    "T08jsphustu:112": " athavā yaḥ puruṣo vyapanītanidraḥ suptotthito vibuddha ityucyate /",
    "T08jsphustu:113": " evaṃ bhagavānapi saṃsāramahāśayanādutthitaḥ ajñānanidrāpagamāt bauddhasya jñānasya sākṣātkaraṇādbuddha ityucyate / tathā cāha-",
    "T08jsphustu:114": " ajñānanidrācchedāttatvajñānasamudbhavāt /",
    "T08jsphustu:115": " yo vibuddhaḥ sa vai buddho vibuddhapuruṣo yathā // iti /",
    "T08jsphustu:116": " ajñānatimirapaṭalaparyavanaddhanetrān prāṇino bodhayatīti buddhaḥ,",
    "T08jsphustu:117": " anuttareṇa jñānena budhyate vā śivamiti buddhaḥ /",
    "T08jsphustu:118": " sa ca trividhena dharmasāmbhogikena nairmāṇikena ca vyavasthita iti anyatra śāstrāntare nirdiṣṭamiti granthagauravaparihārārthamiti iha nābhidhīyate",
    "T08jsphustu:119": " dharmamiti /",
    "T08jsphustu:120": " svalakṣaṇadhāra[ṇa]svabhāvāt,",
    "T08jsphustu:121": " na dhvaṃsyata iti vā dharmaḥ /",
    "T08jsphustu:122": " sa ca dvividhaḥ- adhigamasvabhāvaḥ āgamasvabhāvaśceti /",
    "T08jsphustu:123": " tatrādhigamo bodhipakṣā dharmā anantā anavadyā[ś]ca /",
    "T08jsphustu:124": " āgamaḥ sūtravinayābhidharmā iti /",
    "T08jsphustu:125": " eṣa dvividhaḥ dharmaḥ /",
    "T08jsphustu:126": " saṃghamiti /",
    "T08jsphustu:127": " catvāraḥ pratipannakāḥ catvāraḥ phalāptāḥ abhedyatvena saṃghagatatvāt aṣṭau mahāpuruṣapudgalāḥ saṃgha ityucyante /",
    "T08jsphustu:128": " katame punaste aṣṭau?",
    "T08jsphustu:129": " yaduta strotāpattiphalasākṣātkriyāyai pratipannakaḥ strotāpannakaḥ,",
    "T08jsphustu:130": " sakṛdāgāmiphalasākṣātkriyāyai pratipannakaḥ sakṛdāgāmī,",
    "T08jsphustu:131": " anāgāmiphalasākṣātkriyāyai pratipannakaḥ anāgāmī,",
    "T08jsphustu:132": " arhatphalasākṣātkriyāyai pratipannakaḥ arhanniti / tathā cāha-",
    "T08jsphustu:133": " buddhe dharme tathā saṃghe mārakoṭiśatairapi /",
    "T08jsphustu:134": " bhettuṃ na śakyate yasmāt tasmāt saṃgho 'bhidhī(ya)te // iti /",
    "T08jsphustu:135": " atastaṃ buddhaṃ dharma saṃghaṃ śaraṇaṃ yo ga[ta]vāniti yāvadeṣaḥ śrāmaṇero munermata (SŚ 7)",
    "T08jsphustu:136": " iti anena padena saṃbandhanīyaḥ /",
    "T08jsphustu:137": " kadācid bhayādināpi śaraṇaṃ gacchatītyata āha /",
    "T08jsphustu:138": " bhaktitaḥ prasādavegenetyarthaḥ /",
    "T08jsphustu:139": " atha kimarthamādau pañcaśikṣāpadāni na grāhyante śaraṇagama[nā]didānataḥ /",
    "T08jsphustu:140": " yo hi tasya śaraṇaṃ gacchati,",
    "T08jsphustu:141": " sa tasyājñāṃ paripālayati nānyaḥ /",
    "T08jsphustu:142": " ato yadi na pañcaśikṣāpadāni ādau na grāhyante na trīṇi śaraṇagamanādīni pradīyante,",
    "T08jsphustu:143": " tadā mumukṣuṇā śikṣāpadaparipālanaṃ pratyavajñaiva syāt /",
    "T08jsphustu:144": " ato mābhūdavajñetyādau śaraṇagamanapradānataḥ /",
    "T08jsphustu:145": " śikṣāpañcakamādāyeti /",
    "T08jsphustu:146": " śikṣaṇaṃ śikṣā /",
    "T08jsphustu:147": " pravṛttinivṛttyātmake śīle vā pratipattirācaraṇaṃ samādānataḥ śīle sammukhīkaraṇamiti yo 'rthaḥ /",
    "T08jsphustu:148": " śikṣaiva pañcakaṃ śikṣāpañcakaṃ,",
    "T08jsphustu:149": " evaṃ śikṣāpañca[kā]nītyarthaḥ /",
    "T08jsphustu:150": " kārikābandhānuguṇyācca śikṣāpañcakamityuktaṃ /",
    "T08jsphustu:151": " kāni punaḥ śikṣāpadāni?",
    "T08jsphustu:152": " prāṇātipāta-adattādānakāmamithyācāramṛṣāvādasurāmaireyamadyasthānakebhyo viramaṇaṃ /",
    "T08jsphustu:153": " ādāyeti gṛhītvā /",
    "T08jsphustu:154": " kiṃ yo 'nupravrajito jinaṃ?",
    "T08jsphustu:155": " ya iti yaḥ puruṣaḥ /",
    "T08jsphustu:156": " anupravrajita iti paścāt pravrajitaḥ /",
    "T08jsphustu:157": " kaṃ pratītyāha /",
    "T08jsphustu:158": " jinaṃ /",
    "T08jsphustu:159": " jitakleśatvājjinaḥ /",
    "T08jsphustu:160": " jitātmapāpakā dharmāstenopagaḥ /",
    "T08jsphustu:161": " jinoktamiti śratervacanāt /",
    "T08jsphustu:162": " buddhaṃ bhagavantaṃ pravrajitaṃ anupravrajāmīti yo vācamudīrayatītyarthaḥ //",
    "T08jsphustu:163": " yāvajjīvaṃ vadhasteyamityādi /",
    "T08jsphustu:164": " yāvajjīvamityanena kālāvadhi darśayati vadhaḥ prāṇātipātaḥ,",
    "T08jsphustu:165": " steyaṃ cauryaṃ,",
    "T08jsphustu:166": " maithunaṃ abrahmacaryaṃ,",
    "T08jsphustu:167": " anṛtavākyaṃ mṛṣāvādaḥ /",
    "T08jsphustu:168": " vadhaśca steyañca maithunaṃ cānṛtavākyaṃ ceti vadhasteyamaithunānṛtavākyaṃ /",
    "T08jsphustu:169": " ataḥ kiṃ tasya,",
    "T08jsphustu:170": " kiṃ virata iti paurastyena padena saṃbandhaḥ /",
    "T08jsphustu:171": " kimetasmādeva yo virataḥ saṃvarī bhaṇyate? netyāha /",
    "T08jsphustu:172": " kiṃ tarhi madyapānācca /",
    "T08jsphustu:173": " surāmaireyamadyapānāccetyarthaḥ /",
    "T08jsphustu:174": " (SŚ 8) atha surāmaireyamadyapānamiti ko 'rthaḥ?",
    "T08jsphustu:175": " surānnāsavaḥ /",
    "T08jsphustu:176": " maireyaṃ dravyāsavaḥ /",
    "T08jsphustu:177": " te ca kadācit aprāptamadyasadbhāve bhavata iti /",
    "T08jsphustu:178": " ato madyagrahaṇaṃ /",
    "T08jsphustu:179": " pūgaphalakodravādayo madayantīti surāmaireyagrahaṇaṃ /",
    "T08jsphustu:180": " mahoccairityādi /",
    "T08jsphustu:181": " śerate 'sminnidrāṃ prayātīti śayanaṃ /",
    "T08jsphustu:182": " āsyate 'sminniti upaviśanti āsanaṃ /",
    "T08jsphustu:183": " mahoccaiśca śayanañcāsanañca mahoccaiḥ śayanāsanaṃ /",
    "T08jsphustu:184": " ataḥ tasmāduccaśayanamahāśayanayoryo 'rthaḥ /",
    "T08jsphustu:185": " nṛtyāderityādi /",
    "T08jsphustu:186": " nartanaṃ nṛtyaṃ /",
    "T08jsphustu:187": " bāhuvikṣepānnartanaṃ nṛtyaṃ /",
    "T08jsphustu:188": " dvayordordaṇḍayoryadutkṣipya nartanaṃ nṛtyamucyate /",
    "T08jsphustu:189": " tathā vakṣyate bāhuvikṣepakaṃ nṛtyamiti /",
    "T08jsphustu:190": " ādiśabdena gītavāditrayorgrahaṇaṃ /",
    "T08jsphustu:191": " tena nṛtyādiriti nṛtyagītavāditrādityarthaḥ /",
    "T08jsphustu:192": " uccaiḥ svareṇa gāyanaṃ gītaṃ /",
    "T08jsphustu:193": " vīṇāveṇumṛdaṅgādivāditravādanaṃ vāditramucyate /",
    "T08jsphustu:194": " gandhamālyā[dyā]diti /",
    "T08jsphustu:195": " gandhyata iti gandho ta ityarthaḥ /",
    "T08jsphustu:196": " upayogo 'tra mālāyāṃ hitaṃ mālyaṃ campakāśokādikusumaṃ /",
    "T08jsphustu:197": " ādau bhavamādyaṃ /",
    "T08jsphustu:198": " ādyaśabdena vilepanasya grahaṇaṃ /",
    "T08jsphustu:199": " tena gandhamālyavilepanādityarthaḥ /",
    "T08jsphustu:200": " haritālādivarṇena vadanamrakṣaṇaṃ vilepanaṃ /",
    "T08jsphustu:201": " vibhūṣaṇārtha vilepanaṃ vilepanamiti kṛtvā /",
    "T08jsphustu:202": " vikālāśanata iti /",
    "T08jsphustu:203": " atra sūryodayādāramya yāvat keśamātrāna tītako madhyāhnakālaśabdenābhidhīyate /",
    "T08jsphustu:204": " vigataḥ sa īdṛgvidhaḥ kālo yasyāparāhṇādeḥ sa vikālaḥ /",
    "T08jsphustu:205": " tasmin kāle 'śanaṃ bhojanaṃ /",
    "T08jsphustu:206": " tasmādvikālāśanādityarthaḥ /",
    "T08jsphustu:207": " tatheti /",
    "T08jsphustu:208": " tathāśabdena yo virataḥ iti saṃbadhyate /",
    "T08jsphustu:209": " rukmarūpyagrahācceti /",
    "T08jsphustu:210": " rukmaṃ suvarṇa,",
    "T08jsphustu:211": " rūpyaṃ rajataṃ,",
    "T08jsphustu:212": " tayorgrahaṇaṃ rūkmarūpyagrahaṇa /",
    "T08jsphustu:213": " ataḥ tasmājjātarūpaparajatapratigrahaṇāditi yāvat /",
    "T08jsphustu:214": " eṣaḥ śrāmaṇero munermata iti /",
    "T08jsphustu:215": " yaḥ prāṇātipā[tā]dvirataḥ yāvajjātarūparaja taparigrahāt sa eṣaḥ śrāmaṇero (SŚ 9)",
    "T08jsphustu:216": " munermataḥ /",
    "T08jsphustu:217": " buddhasya bhagavata iṣṭo 'bhipreta iti yāvat /",
    "T08jsphustu:218": " yadyapi sarve buddhā bhagavantaḥ kāyavākcittamaunato muniriti sāmānyavācinā muniśabdenābhidhīyante,",
    "T08jsphustu:219": " tathāpi bhagavataḥ śākyamunergrahaṇaṃ veditavyaṃ /",
    "T08jsphustu:220": " tat śāsanapratipannatvādasmadādīnāṃ anyadīyaśāsanāntardhānācca /",
    "T08jsphustu:221": " ślokabandhavaiguṇyāt śākyamunermata iti noktaṃ /",
    "T08jsphustu:222": " śākyaśabdalopaṃ vā kṛtvā idaṃ nirdiṣṭaṃ mu narmata iti /",
    "T08jsphustu:223": " yathā satyabhāmābhāmeti /",
    "T08jsphustu:224": " saṃkṣepatastaduktaṃ bhavati- ratnatraye śaraṇaṃ gatvā pañcaśikṣāpadāni parigṛhyabuddha",
    "T08jsphustu:225": " bhagavantaṃ pravrajitamanupravrajāmīti vācamuccārya prāṇātipātādvirato yāvat jātarūparajataparigrahācca",
    "T08jsphustu:226": " sa eṣa śrāmaṇero munermataḥ /",
    "T08jsphustu:227": " abhipreta iti / āha cātra-",
    "T08jsphustu:228": " pūrvaṃ triśaraṇa datvā pañcaśikṣāpadā[ni] ca /",
    "T08jsphustu:229": " keśānapanayet paścāt snāpayecca vratārthinaṃ //",
    "T08jsphustu:230": " kāṣāyamaṃśukaṃ dadyāt anupravrājayettataḥ /",
    "T08jsphustu:231": " daśaśikṣāpadānīti prāhurvinayavedinaḥ //",
    "T08jsphustu:232": " (SŚ 10)",
    "T08jsphustu:233": " idānīṃ śrāmaṇerabhāvopāyaḥ nirdiśyate /",
    "T08jsphustu:234": " eṣāṃ śrāmaṇerāṇāmācārasaṃgrahamārabhate /",
    "T08jsphustu:235": " sakalena śarīreṇetyādi /",
    "T08jsphustu:236": " tatra śīryante 'sminnaṅgānīti śarīraṃ /",
    "T08jsphustu:237": " tacca kaścit pradeśo 'pi saṃbhavati ityataḥ sakalagrahaṇaṃ /",
    "T08jsphustu:238": " tena sakalena śarīreṇa sarveṇa prakāreṇa kāyenetyarthaḥ /",
    "T08jsphustu:239": " śarīrānyatareṇa veti /",
    "T08jsphustu:240": " hastapādamastakādisamudāyasyānyatareṇa hastādinetyarthaḥ /",
    "T08jsphustu:241": " śarīrāvayavena hastapādādinā gṛhītaṃ śarīrapratibaddhaṃ /",
    "T08jsphustu:242": " śarīravyatiriktena latālaguḍenetyarthaḥ /",
    "T08jsphustu:243": " na hanyānna mārayet /",
    "T08jsphustu:244": " kamityāha /",
    "T08jsphustu:245": " prāṇinaṃ /",
    "T08jsphustu:246": " prāṇonāma vāyuḥ,",
    "T08jsphustu:247": " so 'syāstīti prāṇī /",
    "T08jsphustu:248": " sa ca kiṃ viśiṣṭa eva?",
    "T08jsphustu:249": " pañcaśākhādi nirvṛttaḥ parigṛhayate /",
    "T08jsphustu:250": " ataḥ kalalādiśātane saṃvaratyāgo na bhavati /",
    "T08jsphustu:251": " prāṇiśabdena ca manuṣyagatiparyāyaḥ eva gṛhayate na prāṇimātraṃ,",
    "T08jsphustu:252": " sajantukasalilādiparibhoge duṣkṛtavacanāt /",
    "T08jsphustu:253": " jātivācī vāyaṃ śabdaḥ /",
    "T08jsphustu:254": " tena strīpuruṣapaṇḍakaṃ pañcaśākhādi[nir]vṛttaṃ mārayataḥ syādeva saṃvaratyāgaḥ /",
    "T08jsphustu:255": " anena ślokena kāyiko vikramaḥ pratiṣiddho bhavati //",
    "T08jsphustu:256": " vācikavikramapratiṣedhapadamāha /",
    "T08jsphustu:257": " mṛtyorvarṇamityādi /",
    "T08jsphustu:258": " mṛtyurjīvitendriyanirodhaḥ /",
    "T08jsphustu:259": " tasya varṇaḥ praśaṃsā,",
    "T08jsphustu:260": " taṃ na bhāṣeta /",
    "T08jsphustu:261": " na vadedityarthaḥ /",
    "T08jsphustu:262": " kṛtapuṇyo bhavān,",
    "T08jsphustu:263": " udyānayātrā tava paralokagamanamiti śrutvā kaścidātmāna hanyāt /",
    "T08jsphustu:264": " tadidānīṃ atra duṣkṛtapūrvakaḥ saṃvaratyāga iti pratiṣidhyate /",
    "T08jsphustu:265": " mṛtyorvarṇa na bhāṣayet,",
    "T08jsphustu:266": " śastrahāraṃ na caiṣayediti /",
    "T08jsphustu:267": " śastraṃ harati vahatīti vā śastrahāro vadhyaghātakaḥ /",
    "T08jsphustu:268": " tatra paryeṣayet /",
    "T08jsphustu:269": " vadhakena māraṇābhiprāyeṇa /",
    "T08jsphustu:270": " cittena manasā /",
    "T08jsphustu:271": " māraṇāya māraṇārthaṃ /",
    "T08jsphustu:272": " na niyojayediti //",
    "T08jsphustu:273": " (SŚ 11)",
    "T08jsphustu:274": " pūrvoktaparyāyavyatirekai ranyairapi prayogairmārayataḥ saṃvaratyāgo bhavatīti pratipādayannāha /",
    "T08jsphustu:275": " virekavamanālepeti vistaraḥ /",
    "T08jsphustu:276": " tatra virekaṃ grastanaṃ,",
    "T08jsphustu:277": " vamanaṃ chardanaṃ /",
    "T08jsphustu:278": " ālepena varṇānyathātve sati vinaśyati /",
    "T08jsphustu:279": " viṣaṃ jātimaṃ kṛtrimañca,",
    "T08jsphustu:280": " śastraṃ kuliśādi /",
    "T08jsphustu:281": " virekaśca vamanaṃ cālepanaṃ cetyādi dvandvaḥ /",
    "T08jsphustu:282": " teṣāmabhisaṃskaraṇamabhisaṃskṛtiḥ /",
    "T08jsphustu:283": " tāṃ na kuryāt /",
    "T08jsphustu:284": " kimartha? prāṇighātāya manuṣyavadhārthaṃ /",
    "T08jsphustu:285": " na ca garbhasya śā[ta]namiti /",
    "T08jsphustu:286": " garbhaśātanaṃ na kuryādityarthaḥ /",
    "T08jsphustu:287": " kecit garbhaśātananimittaṃ virekādikaṃ na kuryāditi nimittasaptamīṃ varṇayanti //",
    "T08jsphustu:288": " na kevalaṃ amunā prayogeṇa mārayituṃ na labhyate maraṇanimittamātramapi kartuṃ na sulabhyata iti pratipādayannāha /",
    "T08jsphustu:289": " nimittaṃ na vratī kuryādityādi /",
    "T08jsphustu:290": " nimittaṃ liṅgaṃ na kuryāt /",
    "T08jsphustu:291": " ko na kuryādityāha /",
    "T08jsphustu:292": " vratī /",
    "T08jsphustu:293": " kaiḥ? svapnolūkādivāśitaiḥ /",
    "T08jsphustu:294": " svapna iti pañca svapnāḥ /",
    "T08jsphustu:295": " svapnālīkānantācīrṇā satyākhyaṃ svapnapañcakamiti vacanāt /",
    "T08jsphustu:296": " ulūkādīnāṃ pakṣiṇāṃ,",
    "T08jsphustu:297": " vāśitāni ruditāni /",
    "T08jsphustu:298": " svapnāśca ulūkādivāśitāni cetyarthaḥ /",
    "T08jsphustu:299": " taiḥ /",
    "T08jsphustu:300": " ādiśabdena nāmagotradānādīnāṃ grahaṇaṃ /",
    "T08jsphustu:301": " tacca trividhaṃ dharmāmiṣābhayabhedena /",
    "T08jsphustu:302": " āmiṣadānamapi dvividhaṃ vāhyādhyātmikabhedena /",
    "T08jsphustu:303": " dauḥśīlaṃ śīlaviratiḥ prakṛtisāvadyāt prajñaptisāvadyāt bhagavatā pratiṣiddhādvikālabhojanādeḥ duḥkhatāpopa śamanādapratisārā dinā prahlāditvena",
    "T08jsphustu:304": " sukhaṃ śīlasamādānaṃ kāyo na paritapyata iti gāthāvacanāt /",
    "T08jsphustu:305": " śītībhāvaṃ nirvāṇakrameṇa lātītiśīlaṃ /",
    "T08jsphustu:306": " phalāni catvāri srotāpattiphalaṃ sakṛdāgāmiphalaṃ anāgāmiphalaṃ arhatphalaṃ /",
    "T08jsphustu:307": " (SŚ 12) phalānāmāptirlābhaḥ /",
    "T08jsphustu:308": " dānañca śīlañca phalāptiśceti dānaśīlaphalāpta[ya]ḥ /",
    "T08jsphustu:309": " ataḥ tābhiriti saṃbandhaḥ /",
    "T08jsphustu:310": " vadhakenāpi cittena bhrāntyā mārayataḥ saṃvaratyāgo na bhavatī ti darśayannāha /",
    "T08jsphustu:311": " madhyapaścātpurogeṣviti vistaraḥ /",
    "T08jsphustu:312": " madhye paścāt puro gacchantīti madhyapaścātpurogāḥ /",
    "T08jsphustu:313": " atasteṣu madhyapaścātpurogeṣu manuṣyeṣu gacchatsu yatraiva vadhakaṃ manaḥ yasminneva puruṣe vadhakacittaṃ tameva puruṣaṃ dhnato mārayataḥ /",
    "T08jsphustu:314": " asyeti śrāmaṇerasya /",
    "T08jsphustu:315": " hiṃsā prāṇivadhaḥ /",
    "T08jsphustu:316": " nānyaṃ tasmātpuruṣādanyaṃ puruṣaṃ bhrāntyā mārayataḥ asya hiṃsā na bhavatītyarthaḥ /",
    "T08jsphustu:317": " ka evamāha /",
    "T08jsphustu:318": " ityato bravīti /",
    "T08jsphustu:319": " āha sarvavit /",
    "T08jsphustu:320": " sarvaṃ vettīti sarvavit,",
    "T08jsphustu:321": " bhagavān buddhaḥ /",
    "T08jsphustu:322": " sa evamāhetyanenāptāgamaṃ darśayati //",
    "T08jsphustu:323": " anyadapi prayogāntaraṃ na kāryaṃ māraṇāyeti darśayannāha /",
    "T08jsphustu:324": " kūṭetyādi /",
    "T08jsphustu:325": " kūṭamiti pāśaṃ varṇayanti /",
    "T08jsphustu:326": " avamārthamiti pāśayantraṃ /",
    "T08jsphustu:327": " avaṣṭambhamiti yantrameva,",
    "T08jsphustu:328": " yena sahasākramya hanyāt /",
    "T08jsphustu:329": " avapayamiti avapātaṃ varṇayanti /",
    "T08jsphustu:330": " mantribhiḥ mantraprabhāvena mṛtake piśācādipraveśanaṃ vetālaḥ /",
    "T08jsphustu:331": " kūṭādīnāmabhisaṃskaraṇamabhisaṃskṛtiḥ /",
    "T08jsphustu:332": " tāmavapayañca kiṃ na kuryāt?",
    "T08jsphustu:333": " māraṇāya śarīriṇāṃ sattvānāṃ /",
    "T08jsphustu:334": " anyathā tu na doṣaḥ /",
    "T08jsphustu:335": " kūṭakaṃ pāśamityāhuḥ avamārthaṃ pāśayantrakaṃ /",
    "T08jsphustu:336": " avapayamavapā tañca stambhākhyaṃ yantrameva ca //",
    "T08jsphustu:337": " iti saṃgrahaślokaḥ //",
    "T08jsphustu:338": " (SŚ 13)",
    "T08jsphustu:339": " mṛtyuhetoḥ sthānopadeśamātramapi kartuṃ na labhyate iti darśayitumāha /",
    "T08jsphustu:340": " taskaretyādi /",
    "T08jsphustu:341": " taskaraḥ cauraḥ /",
    "T08jsphustu:342": " ahiḥ sarpaḥ /",
    "T08jsphustu:343": " senā yuddhāya ekatra sannipātaḥ /",
    "T08jsphustu:344": " śeṣaṃ sugamaṃ /",
    "T08jsphustu:345": " caurādibhyo bhayaṃ yatra yasmin mārge pathi bhavati tasya panthānaṃ dehināṃ prāṇināṃ nāśāya vināśārthaṃ yatirna kathayet //",
    "T08jsphustu:346": " viṣamanadīpratāraṇamapi tartuṃ na kalpayati tamiti darśayitumāha /",
    "T08jsphustu:347": " bhujagetyādi /",
    "T08jsphustu:348": " bhujābhyāṃ gacchatīti bhujagaḥ sapaḥ /",
    "T08jsphustu:349": " āvarto vegī /",
    "T08jsphustu:350": " bhujagaścāvartakaśceti dvandvaḥ /",
    "T08jsphustu:351": " teṣāṃ bhayaṃ /",
    "T08jsphustu:352": " yatra yasyā nadyāḥ tīrthe bhayaṃ bhavet tattīrthaṃ na prakāśayet //",
    "T08jsphustu:353": " kiñca rājñā vā yatra ghātyate tanmārgaṃ na prakāśayediti daṇḍādidānapratiṣedhopāyena paraṃ ghātayituṃ na kṣamata iti darśayitumāha /",
    "T08jsphustu:354": " kiñcidbhūpataya ityādi /",
    "T08jsphustu:355": " bhūḥ pṛthvī,",
    "T08jsphustu:356": " tāṃ pālayatīti bhapatiḥ rājā /",
    "T08jsphustu:357": " bhūpataye rājñe kiñcidapi mā dāstvaṃ /",
    "T08jsphustu:358": " kiñcidapi dravyaṃ mā dāsyasītyarthaḥ /",
    "T08jsphustu:359": " varaṃ jīvitaṃ tyajeti /",
    "T08jsphustu:360": " jīvitaparityāgaṃ varaṃ kuru tvamityarthaḥ /",
    "T08jsphustu:361": " ityevaṃ samucitaṃ pratyāyādānārtha pratibaddhasya puruṣa syāntike 'yuktaṃ ayuktarūpaṃ vacanaṃ na vadedityeke /",
    "T08jsphustu:362": " bhadantaparahitaghoṣastvāha / ā /",
    "T08jsphustu:363": " samantāt sarvatra kārye niyuktaḥ ityāyuktaḥ vyāpṛtaka ucyate,",
    "T08jsphustu:364": " tenāyuktena baddhaḥ saṃruddha yo 'nyaḥ puruṣaḥ tasmin baddhāyukte puruṣe ityevaṃ na vadet /",
    "T08jsphustu:365": " varaṃ mriyasva mā tvaṃ kiñcit dravyaṃ rājñe dehīti /",
    "T08jsphustu:366": " anyathā hi yaḥ saruddho vyāpṛtakaḥ tasmin baddhāyukta ityevaṃ na vadedityarthaḥ pūrvavat /",
    "T08jsphustu:367": " anyathā varaṃ mriyasva mā tvaṃ kiñcidayuktāya dehi ityuktaṃ syāt /",
    "T08jsphustu:368": " na bhūpataya iti niyuktairnānyasya puruṣasya baddhatvāt //",
    "T08jsphustu:369": " sabhayaṃ layanaṃ vadhakacittenopadeṣṭuṃ na kalpata iti darśayannāha /",
    "T08jsphustu:370": " bhujagetyādi /",
    "T08jsphustu:371": " atra vihāraśabdena layanamevocyate viharantyasminniti kṛtvā /",
    "T08jsphustu:372": " tenāyaṃ vākyārtho jāyate",
    "T08jsphustu:373": " / (SŚ 14) yasmin layane sarpādibhayaṃ bhavati tadvadhakābhi prāyeṇāgantukāyabhikṣave noddiśet /",
    "T08jsphustu:374": " ya uddiśati tasya duṣkṛtaṃ bhavati asati maraṇe,",
    "T08jsphustu:375": " maraṇe tu saṃvaratyāgo bhavati //",
    "T08jsphustu:376": " marjārādivyapadeśenāpi śatru mārayannayatirbhavatīti pratipādayitumāha /",
    "T08jsphustu:377": " vyāghrādivyapadeśenetyādi /",
    "T08jsphustu:378": " yaḥ śrāmaṇeraḥ śaṭhajātīyaḥ vyāghraṃ hanmīti vyapadeśaṃ kṛtvā śatruṃ hanyāt sa vihārād ghaṭṭanīyaḥ /",
    "T08jsphustu:379": " āśu śīghraṃ /",
    "T08jsphustu:380": " asau cellakairnirdvāraṇīyaḥ /",
    "T08jsphustu:381": " vairiṇi mṛte satīti boddhavyaṃ //",
    "T08jsphustu:382": " adhārmikakriyākāramapi pratiṣedhayati tathā kāryamityādinā /",
    "T08jsphustu:383": " tathā kartavyaṃ yathā na jovedekāpyariḥ śatruriti /",
    "T08jsphustu:384": " evamarīn śatrūn /",
    "T08jsphustu:385": " yatiḥ /",
    "T08jsphustu:386": " adharmyā na kriyā,",
    "T08jsphustu:387": " adhārmikakriyākāro na kāryaḥ /",
    "T08jsphustu:388": " saṃsmṛtya krakacopama iti /",
    "T08jsphustu:389": " krakacena karayantreṇa upamā yasmin mṛte tadevamucyate /",
    "T08jsphustu:390": " tattu saṃsmṛtya kiṃ?",
    "T08jsphustu:391": " adhārmikakriyākāro na kārya iti saṃbandhaḥ /",
    "T08jsphustu:392": " paraprayogeṇāpi mārayannayatirbhavatīti darśayati /",
    "T08jsphustu:393": " vadhā ityādi /",
    "T08jsphustu:394": " eko dvau trayo vāpi ye śrāmaṇerā vadhīkṛtā māraṇābhiprāyato /",
    "T08jsphustu:395": " yugapadekakālaṃ /",
    "T08jsphustu:396": " tat prayoga iti /",
    "T08jsphustu:397": " ghātayituṃ /",
    "T08jsphustu:398": " śrāmaṇerasya prayogeṇa manuṣyaṃ mārayati,",
    "T08jsphustu:399": " te vihārānnāśayitavyāḥ //",
    "T08jsphustu:400": " (SŚ 15)",
    "T08jsphustu:401": " ebhiraṅgairmanuṣyavadho bhavatīti darśayan parāṃścodayannāha /",
    "T08jsphustu:402": " upakrama ityādi /",
    "T08jsphustu:403": " tatra śastrādigrahaṇamupakramaḥ /",
    "T08jsphustu:404": " manuṣyo 'yamiti saṃjñā nṛsaṃjñā /",
    "T08jsphustu:405": " kadācidupakramaṃ karoti nṛsaṃjñānavati na tvasau manuṣya ityāha /",
    "T08jsphustu:406": " nara iti /",
    "T08jsphustu:407": " yadyasau manuṣyo bhavati /",
    "T08jsphustu:408": " kadācidetāni trīṇyaṅgāni saṃbhavanti,",
    "T08jsphustu:409": " na vadhakacetaneti /",
    "T08jsphustu:410": " ato vadhakacetanāvacanaṃ /",
    "T08jsphustu:411": " kadācidupakramaḥ prajñāyate,",
    "T08jsphustu:412": " nṛsaṃjñā vadhakace[ta]nāvān ca naro bhavate,",
    "T08jsphustu:413": " na tu jīvitādvyaparopayatīti /",
    "T08jsphustu:414": " ata āha /",
    "T08jsphustu:415": " jīvitasya kṣayaśceti /",
    "T08jsphustu:416": " tadupakrama ityekamaṅgaṃ,",
    "T08jsphustu:417": " nṛsaṃjñā ceti dvitīyamaṅgaṃ,",
    "T08jsphustu:418": " nara iti tṛtīyamaṅgaṃ,",
    "T08jsphustu:419": " vadhakacetaneti caturthamaṅgaṃ,",
    "T08jsphustu:420": " jīvitakṣayaśceti pañca[mama]ṅgaṃ ityetāni pañcāṅgāni nṛghātane manuṣyavadhe veditavyāni /",
    "T08jsphustu:421": " kecittu mandadhiyaḥ prāhuḥ /",
    "T08jsphustu:422": " nare vadhakacetaneti saptamyantaṃ paṭhanti /",
    "T08jsphustu:423": " teṣāṃ pañcāṅgāni na siddhyanti nare vadhakacetanetyasya padasyaikāṅgatvāt /",
    "T08jsphustu:424": " vinayaśca tairvilopito bhavati /",
    "T08jsphustu:425": " eṣa hi vinaye nirdeśaḥ /",
    "T08jsphustu:426": " prāṇī ca bhavati,",
    "T08jsphustu:427": " prāṇisaṃjñī ca bhavati,",
    "T08jsphustu:428": " vadhakacittañca pratyupasthitaṃ bhavati,",
    "T08jsphustu:429": " upakramañca karoti,",
    "T08jsphustu:430": " jīvitā dravyaparopito bhavati iyatā prāṇātipātī bhavati /",
    "T08jsphustu:431": " atra ca prāṇī bhavati ityādi sarvaḥ prathamānto nirdeśaḥ /",
    "T08jsphustu:432": " tathā kārikāntareṇāpi upakrama iti nṛsaṃjñāvadhakacetaneti prathamāntanirdeśaḥ kṛtaḥ /",
    "T08jsphustu:433": " tasmāt prathamānta eva nirdeśaḥ avagantavyaḥ //",
    "T08jsphustu:434": " viṣaśastrādiprayogeṇāpi mārayituṃ na nirdiśyata iti darśayannāha /",
    "T08jsphustu:435": " śrāmaṇeretyādi /",
    "T08jsphustu:436": " yadviṣaśastrādi yatinā prayuktaṃ narasya nāśāya,",
    "T08jsphustu:437": " yadi tenaiva prayogeṇa naro mriyate tadāsau prayoktāsaṃvarī saṃvarādbhraśyate /",
    "T08jsphustu:438": " athānyadīyena tadā neti anenāsyāpattirbhavatīti kathayati //",
    "T08jsphustu:439": " (SŚ 16)",
    "T08jsphustu:440": " avakrītādirityādi /",
    "T08jsphustu:441": " eṣa yatiḥ kenacidavakrīto bhavati /",
    "T08jsphustu:442": " yo bhṛtako vā sa vinayānabhijñatvāt,",
    "T08jsphustu:443": " vinayajño 'pi cānusmaraṇāt /",
    "T08jsphustu:444": " ādiśabdena dveṣābhibhavāt /",
    "T08jsphustu:445": " avakrītādeḥ saṃvaratyāgo [na] bhavatīti matvā naraṃ mārayet /",
    "T08jsphustu:446": " mārayan saṃvarakṣobhalābhī bhavati /",
    "T08jsphustu:447": " nonmattādikaḥ /",
    "T08jsphustu:448": " unmattavikṣiptacetasastu śrāmaṇerā mārayanto na dauḥ śīlyabhājo bhavanti smṛterabhāvāt /",
    "T08jsphustu:449": " sattvapīḍākriyāyāḥ kāraṇamāha /",
    "T08jsphustu:450": " kāyetyādinā /",
    "T08jsphustu:451": " kaṃ ruṇaddhīti karuṇā /",
    "T08jsphustu:452": " tasyāṃ bhavāḥ kāruṇikāḥ /",
    "T08jsphustu:453": " tathā hi paraduḥkhaduḥkhino buddhā bhagavantaḥ,",
    "T08jsphustu:454": " taiḥ kāruṇikaiḥ maitraṃ kāyakarma maitraṃ vākkarma maitraṃ manaḥ karma prāṇiṣu sattveṣu sarvadā sarvasmin kāle kartavyaṃ yatinā śrāmaṇereṇeti",
    "T08jsphustu:455": " evamuktamabhihitaṃ /",
    "T08jsphustu:456": " yasmāt yataḥ kāraṇāt /",
    "T08jsphustu:457": " asmādanantaroktāddhetoḥ kimityāha /",
    "T08jsphustu:458": " na sattvān pīḍayediti ślokaḥ /",
    "T08jsphustu:459": " sattvānāṃ pīḍāṃ na kuryāt /",
    "T08jsphustu:460": " kairityāha /",
    "T08jsphustu:461": " dārurajjvayaścarmabandhanaiḥ /",
    "T08jsphustu:462": " tatra dāru kāṣṭhaṃ /",
    "T08jsphustu:463": " rajju guṇamayī kriyā /",
    "T08jsphustu:464": " ayo lohaḥ /",
    "T08jsphustu:465": " carma vadadhrī /",
    "T08jsphustu:466": " teṣāṃ bandhanāni atastaiḥ /",
    "T08jsphustu:467": " analo 'gniḥ /",
    "T08jsphustu:468": " jalañcānalaśca jalānalau /",
    "T08jsphustu:469": " tatra nimajjajjalaṃ jalānalapraveśaḥ /",
    "T08jsphustu:470": " anu tyaktaṃtasya tyajanaṃ anutyāgaḥ /",
    "T08jsphustu:471": " ādiśabdena viṣabhakṣaṇādikaṃ grāhayati /",
    "T08jsphustu:472": " jalānalapraveśaścānutyāgaśceti dvandvaḥ /",
    "T08jsphustu:473": " tasminna niyojayet //",
    "T08jsphustu:474": " kṛmigorūpetyādi /",
    "T08jsphustu:475": " kṛmigīrūpādīnāṃ vihiṃsanaṃ mithyājīvaśca karṣaṇe sati yasmāt kāraṇāt bhavati tasmāddhetoḥ karṣaṇa dūrādeva tyajet //",
    "T08jsphustu:476": " (SŚ 17)",
    "T08jsphustu:477": " nāṅkayedomahiṣyādi /",
    "T08jsphustu:478": " gomahiṣyādirnāṅkayitavyo,",
    "T08jsphustu:479": " na cāsya gomahiṣyādernāsikāṃ vedhayet,",
    "T08jsphustu:480": " na ca vetrādinā tāḍayet //",
    "T08jsphustu:481": " uddiśyetyādi /",
    "T08jsphustu:482": " śrāmaṇeramuddiśya matsyādikaṃ jīvitādvyaparopayet /",
    "T08jsphustu:483": " vyaparopya tasya māṃsena yadvyañjanaṃ kṛtaṃ tat bhakṣayato yateḥ śrāmaṇerasya yasmānnighṛṇaṃ niṣkṛpaṃ cittaṃ jāyate /",
    "T08jsphustu:484": " ataḥ kadācit uddiśya kṛtaṃ bhakṣayan lobhānalenāpūryamāṇaḥ prāṇivadhamapi kuryāt iti hiṃsā yasya saṃbhāvyate /",
    "T08jsphustu:485": " tasmāduddiśya kṛtaṃ na bhakṣaṇīyamityabhiprāyaḥ //",
    "T08jsphustu:486": " taduddiśya kṛtaṃ kathaṃ boddhavyamityāha /",
    "T08jsphustu:487": " jñeyaṃ tu tribhirākārairityādi /",
    "T08jsphustu:488": " abhrāntimatā nirīkṣitena śrutena śaṅkitena vā taduddiśya kṛtaṃ boddhavyaṃ /",
    "T08jsphustu:489": " eṣāmeva padānāṃ lakṣaṇaṃ cikīrṣurāha /",
    "T08jsphustu:490": " īkṣitaṃ yat svayaṃ dṛṣṭamityādi /",
    "T08jsphustu:491": " ātmanāyaddṛṣṭaṃ tadīkṣitamucyate /",
    "T08jsphustu:492": " pratyāyitenāvisaṃvādakena tu yaduktaṃ tat śrutamucyate //",
    "T08jsphustu:493": " āśaṅkāmadhikṛtyāha /",
    "T08jsphustu:494": " gṛhābaddhetyādi /",
    "T08jsphustu:495": " gṛhābaddhā ye pakṣimṛgaśūkarādayaḥ teṣāṃ yat pakṣaśṛṅgādi [tad]darśanāt- kimete mṛgapakṣiśūkarādayo mamoddiśya hatā na veti āśaṅkā utpadyate",
    "T08jsphustu:496": " satyāmāśaṅkāyāṃ dānapatiḥ praṣṭavyaḥ- kimete mamoddiśya hatā na veti /",
    "T08jsphustu:497": " pṛṣṭo dātetyādi /",
    "T08jsphustu:498": " yadidaṃ dānapatiḥ pṛṣṭaḥ sannevaṃ vadet- tvannimittaṃ tavārthe 'mī mṛgādayo hatā iti /",
    "T08jsphustu:499": " evaṃ sati tasmin gṛhe na bhuñjīta /",
    "T08jsphustu:500": " uddiśya kṛtatvāttasyeti bhāvaḥ /",
    "T08jsphustu:501": " virataḥ prāṇināṃ vadhādityanena gṛhītaśikṣasyāyaṃ pratiṣedho netarasyeti darśayati /",
    "T08jsphustu:502": " śyenakādihatā vetyādi /",
    "T08jsphustu:503": " atha sa dānapatirevaṃ (SŚ 18) kuryāt /",
    "T08jsphustu:504": " śyenakādibhiramī hatā mṛtāḥ pakṣiṇo hatāḥ /",
    "T08jsphustu:505": " śāliyavamudbhakṣaṇādvā mṛtāḥ /",
    "T08jsphustu:506": " mātāpitroryajñasya kṛte hatā ityevaṃ sati doṣāsti nāśnatāṃ /",
    "T08jsphustu:507": " evaṃ dātari bruvāṇe sati bhuñjānānāṃ na kaściddoṣo bhavatītyarthaḥ //",
    "T08jsphustu:508": " ekaṃ śrīghanamuddiśyetyādi /",
    "T08jsphustu:509": " yadyekaṃ śrāmaṇeramārabhya kṛtaṃ matsyādikaṃ māsaṃ vyañjanaṃ tadanyeṣāmapi śrāmaṇerāṇāṃ yatīnāṃ bhogāya na kalpate /",
    "T08jsphustu:510": " bhikṣubhikṣuṇyopāsakopāsikānāṃ samuddiśya kṛtañca yattadapi paribhogāya na kalpate /",
    "T08jsphustu:511": " nādeyādi jalamityādi /",
    "T08jsphustu:512": " nadyāmbhavaṃ nādeyaṃ /",
    "T08jsphustu:513": " kiṃ tat? jalaṃ /",
    "T08jsphustu:514": " ādiśabdena tāḍāgādīnāṃ grahaṇaṃ /",
    "T08jsphustu:515": " kīdṛśaṃ? sajantukaṃ saprāṇakaṃ /",
    "T08jsphustu:516": " tat saprāṇakamiti jānannapi na pibet /",
    "T08jsphustu:517": " ko na pibedityāha /",
    "T08jsphustu:518": " vratī /",
    "T08jsphustu:519": " jānanniti vacanāt /",
    "T08jsphustu:520": " ajñāne na doṣaḥ /",
    "T08jsphustu:521": " nātra jantuśabdena matsyādayaḥ parigṛhyante teṣāṃ vivecanakṣamatvāt /",
    "T08jsphustu:522": " kintu jantavo 'tra matāḥ sūkṣmāḥ /",
    "T08jsphustu:523": " jantavaḥ prāṇinaḥ /",
    "T08jsphustu:524": " sūkṣmāḥ adṛśyāḥ /",
    "T08jsphustu:525": " atrāsmin śikṣāpadematāḥ abhipretāḥ /",
    "T08jsphustu:526": " yathā katama ityāha /",
    "T08jsphustu:527": " trasikormiṅkarādayaḥ /",
    "T08jsphustu:528": " urmikara ityevamādaya iti yāvat /",
    "T08jsphustu:529": " atha kimarthamiyaṃ kārikā pṛthak vyavasthāpyate?",
    "T08jsphustu:530": " yāvatā vṛkṣasekagurusnānaṃ kuryānnāśuddhavāriṇā ityasyāṃ kārikāyāṃ saprāṇakena vṛkṣasekādipratiṣedhādayamapi kāryo 'vagata eva /",
    "T08jsphustu:531": " yatra hi sekaḥ pratiṣidhyate sutarāṃ tatra pānapratiṣedhaḥ /",
    "T08jsphustu:532": " satyametadanusaṅgato na mukhyataḥ /",
    "T08jsphustu:533": " na atra mukhākāreṇa māraṇābhiprāyo 'sti pātukāmatāyāḥ prādhānyāt /",
    "T08jsphustu:534": " ataḥ pṛthageva sthāpitā iyaṃ kārikā /",
    "T08jsphustu:535": " kiñcārthotpattivaśānna (SŚ 19)",
    "T08jsphustu:536": " likhitetyadoṣaḥ arthotpattiprabhāvatvādvinayasyeti kṛtvā /",
    "T08jsphustu:537": " vārītyādi / jalaṃ pāvayituṃ dharmakaraṅkaṃ khallakasahitaṃ sthāpayet /",
    "T08jsphustu:538": " antaśo 'gatyā kośo 'pyadhiṣṭheya iti adhiṣṭhātavya ityarthaḥ /",
    "T08jsphustu:539": " kasya kośo 'dhiṣṭhātavyaḥ ityāha /",
    "T08jsphustu:540": " suvāsasaḥ /",
    "T08jsphustu:541": " satpaṭasyetyarthaḥ /",
    "T08jsphustu:542": " kimartha? vighātaparihārārtha /",
    "T08jsphustu:543": " duṣkṛtaparihāraṃ cetyadhyāhāryaṃ //",
    "T08jsphustu:544": " divyanetretyādi /",
    "T08jsphustu:545": " divi bhavaṃ divyaṃ /",
    "T08jsphustu:546": " kiṃ tat? netraṃ cakṣuḥ /",
    "T08jsphustu:547": " divye netre yasya sa divyanetraḥ /",
    "T08jsphustu:548": " andhaḥ cakṣurindriyarahitaḥ /",
    "T08jsphustu:549": " divyanetrasyāndhasya śrāmaṇerasya neṣṭaṃ nābhihitaṃ /",
    "T08jsphustu:550": " kiṃ tanneṣṭamityāha /",
    "T08jsphustu:551": " jalapratyavekṣaṇaṃ /",
    "T08jsphustu:552": " yuktaṃ tāvat andhasya jalapratyavekṣaṇapratiṣedhaḥ sāmarthyābhāvāt /",
    "T08jsphustu:553": " atha divyanetrasya kasmāt pratiṣedhaḥ?",
    "T08jsphustu:554": " sa hi pṛthivyāśritānapi prāṇakān sūkṣmāntarakārūpikān paśyati /",
    "T08jsphustu:555": " ata āha śaṅkāparihārārthadivyacakṣuṣaḥ pratiṣedhaḥ /",
    "T08jsphustu:556": " bhadantaḥ prajñāsiṃha āha- divyacakṣuṣaḥ kumataya ityucyante /",
    "T08jsphustu:557": " tathāvidharūpatvāt /",
    "T08jsphustu:558": " pṛthagjanānāṃ pratyavekṣaṇaṃ na syāt /",
    "T08jsphustu:559": " ataḥ pratiṣedhakaraṇamiti /",
    "T08jsphustu:560": " nanu cāndhasya jalapratyavekṣā sāmarthyābhāvādeva na bhaviṣyati,",
    "T08jsphustu:561": " kimanena pratiṣedhena prayojanaṃ?",
    "T08jsphustu:562": " prasannākṣasya darśanasaṃbhavāt pratiṣedhamiti vinayavido varṇayanti //",
    "T08jsphustu:563": " kena tarhi jalaṃ pratyavekṣaṇīyamityāha /",
    "T08jsphustu:564": " hastetyādi /",
    "T08jsphustu:565": " hastasyāṅguṣṭhāgre āvartā sūkṣmarekhā tāṃ draṣṭuṃ śīlaṃ yasya sa [ta]thoktaḥ,",
    "T08jsphustu:566": " tasya na nivāryate /",
    "T08jsphustu:567": " anivāryamiti yāvat /",
    "T08jsphustu:568": " anenaiva timirikāṇāṃ pratiṣe[dha]yanti //",
    "T08jsphustu:569": " tena hastapaścimakāvartadarśinā kiyantaṃ kālaṃ pratyavekṣaṇīyamiti āha /",
    "T08jsphustu:570": " (SŚ 20) locanasyetyādi /",
    "T08jsphustu:571": " locanasyākṣṇorvibhramo mā bhūditi kṛtvā ciraṃ bahukālaṃ na [pa]śyet na nirīkṣayet /",
    "T08jsphustu:572": " neti pratiṣedhaḥ /",
    "T08jsphustu:573": " taditi jalaṃ /",
    "T08jsphustu:574": " cirapratiṣedhādeva pratyavekṣaṇī[yaṃ] ityāha /",
    "T08jsphustu:575": " kalpamātraṃ na vai kuryādityādi /",
    "T08jsphustu:576": " māyā paravañcanā /",
    "T08jsphustu:577": " śāṭhayañcittakauṭilyaṃ yena tathābhūtaṃ nāviṣkaroti asphuṭaṃ pratipadya /",
    "T08jsphustu:578": " māyā ca śāṭhayañca māyāśāṭhaye /",
    "T08jsphustu:579": " ataḥ tābhyāṃ samanvitaḥ /",
    "T08jsphustu:580": " saṃkalpamātrakaraṇāya nāsyaivaṃ pratyavekṣaṇīyaṃ /",
    "T08jsphustu:581": " kālaniyamastarhi kartavyaḥ ityāha /",
    "T08jsphustu:582": " yenāntareṇetyādi /",
    "T08jsphustu:583": " yāvat kālāntareṇa ṣaṣṭyabdaḥ ṣaṣṭivarṣaḥ kuñjaro hastī paribhramyate /",
    "T08jsphustu:584": " śakaṭaṃ vā vaṃśapūrṇaṃ yāvatā kālena kālāntareṇa bhramati,",
    "T08jsphustu:585": " sa īdṛgvidhakāla ityarthaḥ /",
    "T08jsphustu:586": " salilekṣaṇe jalapratyavekṣaṇe veditavyaḥ //",
    "T08jsphustu:587": " ūrdhvetyādi /",
    "T08jsphustu:588": " ūrdhvā ca adharā ca madhyamā ca ūrdhvādhomadhyamāḥ /",
    "T08jsphustu:589": " tistraḥ kiṃ? bhūmayaḥ /",
    "T08jsphustu:590": " kasya? salilasya /",
    "T08jsphustu:591": " śuddhimāyāti yā yā bhūriti /",
    "T08jsphustu:592": " āsāṃ tisṛṇāmapi bhūmīnāṃ madhye yā yā bhūḥ śuddhimāyāti niḥ prāṇakā bhavati,",
    "T08jsphustu:593": " kāryaṃ kuryāttayā /",
    "T08jsphustu:594": " tayā bhūmyeti saṃbandhaḥ //",
    "T08jsphustu:595": " yatra ityādi /",
    "T08jsphustu:596": " yasyāṃ nadyāṃ puṣkariṇyāṃ vā,",
    "T08jsphustu:597": " sthūlā mahāntaḥ prāṇakā karatalahatāḥ hastena hatāḥ santaḥ adhaḥ sthalaṃ yānti tatra jalaṃ grahītavyaṃ,",
    "T08jsphustu:598": " na cet srāvayitavyamiti /",
    "T08jsphustu:599": " cecchabdo yadyarthe /",
    "T08jsphustu:600": " yadi karatalāhatāḥ santaḥ prāṇino 'dho [na] yānti tadā srāvayitavyaṃ tadudakaṃ /",
    "T08jsphustu:601": " kayā? pañcāṅgulikayā /",
    "T08jsphustu:602": " pañcabhiraṅgulībhiḥ ityarthaḥ /",
    "T08jsphustu:603": " bhaveyuru[da]kamityādi /",
    "T08jsphustu:604": " yasminnudake prāṇinaḥ kare lagnā uttiṣṭhanti na tatra pāṇipādāsyavastrādikaṃ kṣālayedyatiriti /",
    "T08jsphustu:605": " āsyaṃ mukhaṃ /",
    "T08jsphustu:606": " sugamatvānna vibhaktaṃ //",
    "T08jsphustu:607": " kule ityādi //",
    "T08jsphustu:608": " kule yaḥ śrāmaṇeraḥ bhojanāya nimantritaḥ,",
    "T08jsphustu:609": " tena tatra gatvā praṣṭavyaṃ- kimatra jalaṃ srāvitaṃ na veti /",
    "T08jsphustu:610": " neti cet, saṃjñiko (SŚ 21)",
    "T08jsphustu:611": " vācyaḥ- srāvayeti /",
    "T08jsphustu:612": " yadi pṛṣṭaḥ san dānapatiḥ bravīti na srāvitamiti,",
    "T08jsphustu:613": " tadā saṃjñiko vācyaḥ /",
    "T08jsphustu:614": " saṃjñāsyāstīti saṃjñikaḥ,",
    "T08jsphustu:615": " sa viśiṣṭa eva gṛhyate /",
    "T08jsphustu:616": " yaḥ srāvaṇāya kuśalaḥ sa vaktavyaḥ /",
    "T08jsphustu:617": " kimiti /",
    "T08jsphustu:618": " etatsaprāṇakaṃ jalaṃ srāvayeti /",
    "T08jsphustu:619": " itaro na tu /",
    "T08jsphustu:620": " yaḥ stha[vi]rataraḥ parisrāvayituṃ na jānāti,",
    "T08jsphustu:621": " sa srāvayeti na vaktavyaḥ /",
    "T08jsphustu:622": " yaḥ vakti, tasya duṣkṛtaṃ syāt /",
    "T08jsphustu:623": " yadi tathaiko 'pi srāvaṇāya kuśalo na bhavati,",
    "T08jsphustu:624": " tadā kiṃ kartavyaṃ ityāha /",
    "T08jsphustu:625": " kintu snāvyamiti vistaraḥ /",
    "T08jsphustu:626": " srāvyāt parisrāvaṇāt /",
    "T08jsphustu:627": " sajantukajalamātmīyapātre muktvā kutaḥ punaretadudakamānītamiti pṛṣṭaṃ yataḥ puṣkariṇyāderānītaṃ tatraiva muñcetsvayamiti /",
    "T08jsphustu:628": " mā bhūdanyatra kṣāraṃ nīramupaghātakṛtaṃ prāṇināmiti tatraivetyāha /",
    "T08jsphustu:629": " saptāhaṃ vetyādi /",
    "T08jsphustu:630": " athavā yatra sapta divasān pānīyamavatiṣṭhati tatra tat saprāṇakamudakaṃ moktavyaṃ /",
    "T08jsphustu:631": " athavā vihāre kaṭāhādau tatra sthāpayet /",
    "T08jsphustu:632": " kīdṛgvidha ityāha /",
    "T08jsphustu:633": " tadaśuṣyati /",
    "T08jsphustu:634": " tat pānīyaṃ tatra śoṣaṃ nopaiti /",
    "T08jsphustu:635": " tasminnaśuṣyati kaṭāhādau sthāpayet /",
    "T08jsphustu:636": " kecittadaśuṣyati tatra pānīyāśoṣaṇaṃ nimittamiti nimittasaptamīṃ varṇayanti /",
    "T08jsphustu:637": " pravṛṣṭetyādi /",
    "T08jsphustu:638": " athavā sutarāṃ deve vṛṣṭe /",
    "T08jsphustu:639": " kīdṛśe? svacchanīraughavāhini /",
    "T08jsphustu:640": " svacchamanāvilaṃ,",
    "T08jsphustu:641": " nīraughaṃ jalaughaṃ voḍhuṃ śīlaṃ yasyeti bhāvaḥ /",
    "T08jsphustu:642": " svacchanīraughavāhī /",
    "T08jsphustu:643": " tasminnīdṛgvidhe vṛṣṭe sati tāni [sa]prāṇakāni jalāni nimnagānāṃ patiṃ mahāsamudrapātaṅgacchateti uktvā visarjayet /",
    "T08jsphustu:644": " athaitat sarva na bhavati /",
    "T08jsphustu:645": " dūragatodakamudakapānamasti /",
    "T08jsphustu:646": " tadā tat saprāṇakaṃ jalaṃ kiṃ kartavyamityāha /",
    "T08jsphustu:647": " sudīrghaityādi /",
    "T08jsphustu:648": " dīrghātipramāṇatalikādhobhāgaḥ /",
    "T08jsphustu:649": " vaktraṃ mukhaṃ dīrghaṃ yasyā rajjudvayena ca (SŚ 22)",
    "T08jsphustu:650": " baddhā ghaṭikā sā evamucyate /",
    "T08jsphustu:651": " tayā dūragatādhvagena udake kūpe adhastāttadudakaṃ muñcet //",
    "T08jsphustu:652": " adhvagena kathaṃ jale pratipattavyaṃ ityāha /",
    "T08jsphustu:653": " ghaṭikātritayamiti /",
    "T08jsphustu:654": " tisro ghaṭikāḥ pratyavekṣya mārgageṇa udapānataḥ kūpāt jalaṃ pātavyaṃ /",
    "T08jsphustu:655": " kiṃ pariśuddhāsvapi? netyāha /",
    "T08jsphustu:656": " kiṃ tarhi sarvāstāḥ pariśuddhāścet peyaṃ?",
    "T08jsphustu:657": " cecchabdo yadyarthe /",
    "T08jsphustu:658": " yadi tāstisro ghaṭikāḥ pariśuddhā bhavanti,",
    "T08jsphustu:659": " pratyavekṣamāṇāstadānena mārgageṇa pātavyaṃ /",
    "T08jsphustu:660": " tat srāvyamanyatheti /",
    "T08jsphustu:661": " kathamanyathā?",
    "T08jsphustu:662": " yadi tāstisro ghaṭikā na śudhyanti,",
    "T08jsphustu:663": " tadā sajantukaṃ jalaṃ srāvayitavyamiti /",
    "T08jsphustu:664": " ghaṭikātritayaṃ vīkṣyeti /",
    "T08jsphustu:665": " ghaṭikā tritayasthamudakaṃ /",
    "T08jsphustu:666": " stokastokena salilaṃ pratyavekṣyetyeke /",
    "T08jsphustu:667": " sakṛdeka eva /",
    "T08jsphustu:668": " ekaikasyāḥ stokastokaṃ pratyavekṣyetyapare /",
    "T08jsphustu:669": " etadeva tu yujyate,",
    "T08jsphustu:670": " yatopyūrdhvādhomadhyamāstisraḥ salilasyāpi bhūmayaḥ iti kārikāyāṃ stokaṃ pratyavekṣitavyamiti yuktaṃ na ca tatra sarvaṃ śikṣāpadañcedaṃ,",
    "T08jsphustu:671": " nādeyādi jalaṃ jānanniti vacanāt /",
    "T08jsphustu:672": " tasmāt ghaṭikāpi stokameva pratyavekṣitumanujñāyate /",
    "T08jsphustu:673": " tadvadihāpi /",
    "T08jsphustu:674": " atha tamaśakyatvāt tatra stokaṃ /",
    "T08jsphustu:675": " iha tu śakyatvāt sarvamiti /",
    "T08jsphustu:676": " evaṃ tarhyaśakyatvāt tatrāpratyavekṣaṇamevāstu /",
    "T08jsphustu:677": " athāśakyaṃ stokena cittaviśuddhirvidhīyate,",
    "T08jsphustu:678": " śakye 'pi kasmānnaivaṃ sarvaṃ śikṣāpadaṃ cedaṃ,",
    "T08jsphustu:679": " nādeyādijalaṃ jānanniti vacanāt /",
    "T08jsphustu:680": " tasmāt pṛṣṭe 'pi stokameva pratyavekṣaṇīyaṃ /",
    "T08jsphustu:681": " ghaṭipañcaghaṭikāṃ vīkṣyeti kecit paṭhanti /",
    "T08jsphustu:682": " teṣāmanyārthatvāt pāṭho nābhyupeyaḥ /",
    "T08jsphustu:683": " amutra tu vidhiḥ /",
    "T08jsphustu:684": " (SŚ 23)",
    "T08jsphustu:685": " adhvagavyatirekeṇa ghaṭikāstu ṣaṭ pañca vā /",
    "T08jsphustu:686": " pratyavekṣyopabhoktavyāḥ anyathā duṣkṛtī bhavet //",
    "T08jsphustu:687": " na rajjughaṭiketyādi /",
    "T08jsphustu:688": " rajjuśca ghaṭikā ca rajjughaṭike tayo rdānaṃ parityāgaḥ /",
    "T08jsphustu:689": " tanna śastaṃ nābhimataṃ /",
    "T08jsphustu:690": " kutretyāha /",
    "T08jsphustu:691": " saprāṇake jale /",
    "T08jsphustu:692": " saha prāṇakena vartata iti saprāṇakaṃ jalaṃ, tasmin /",
    "T08jsphustu:693": " kiṃ tadeva na śastaṃ? netyāha /",
    "T08jsphustu:694": " kiṃ tarhi? pibeti vaktumityādi /",
    "T08jsphustu:695": " tatsaprāṇakamudakaṃ parasmai pibeti vaktuṃ dātuṃ vā na jātu kadācit yatiḥ kṣamate /",
    "T08jsphustu:696": " yathā yatinānantaranirdiṣṭametat na kāryaṃ /",
    "T08jsphustu:697": " kiṃ tena saprāṇakamidaṃ taḍāgādi ityapi na vaktavyamityāha /",
    "T08jsphustu:698": " sajantukamityādi /",
    "T08jsphustu:699": " iyaṃ puṣkariṇī sarittaḍāgādi saprāṇakamiti pareṣāmuccaiḥ śabdairna vadet /",
    "T08jsphustu:700": " atha yadi kaścit pṛcchati,",
    "T08jsphustu:701": " kimidaṃ,",
    "T08jsphustu:702": " prativacanaṃ dadyāt,",
    "T08jsphustu:703": " saprāṇakamiti, taḍāgādi /",
    "T08jsphustu:704": " tadā kuru kāryaṃ na veti samīkṣyeti /",
    "T08jsphustu:705": " pṛṣṭaḥ prativadet parān pratyavekṣya jala kṛtyaṃ kuru /",
    "T08jsphustu:706": " ityevaṃ sati pṛṣṭaḥ san paraṃ yatirvadet /",
    "T08jsphustu:707": " na tu saprāṇakamiti vadedityarthaḥ /",
    "T08jsphustu:708": " lokāvadhyānaparihārārthami[ti] bhāvaḥ /",
    "T08jsphustu:709": " yathā ca pareṣāmevaṃ na vaktavyaṃ /",
    "T08jsphustu:710": " kimevamupādhyāyācāryāṇāmapi? netyāha /",
    "T08jsphustu:711": " kiṃ tarhi upādhyāya ityādi /",
    "T08jsphustu:712": " saprāṇakamidaṃ taḍāgādi na veti sphuṭaṃ vaktavyaṃ /",
    "T08jsphustu:713": " svakīyāṇāmupādhyāyācāryāṇāṃ vaktavyaṃ na śāṭhyaṃ kartavyaṃ /",
    "T08jsphustu:714": " evaṃ tarhyātmanaḥ saprāṇakajalapānapratiṣedhāt pareṣāñca dānapratiṣedhāt vṛkṣādīnāmacetanānāṃ saprāṇakenodakena sekānnadānaṃ na nirudhyate /",
    "T08jsphustu:715": " bāhyaparibhogyāścet tadāśaṅkāṃ nivṛtyarthamāha /",
    "T08jsphustu:716": " vṛkṣasekamityādi /",
    "T08jsphustu:717": " apariśuddhena jalena vṛkṣaseko na dātavyaḥ /",
    "T08jsphustu:718": " (SŚ 24) upādhyāyācāryāṇāmapi snānaṃ na kāryamiti anena bāhyabhogo nivāritaḥ //",
    "T08jsphustu:719": " kiṃ punarjalameva saprāṇakamokṛtaṃ dātraṃ vakraṃ na kuryāt,",
    "T08jsphustu:720": " āhosvidanyadapi?",
    "T08jsphustu:721": " anyadapītyāha /",
    "T08jsphustu:722": " mastukāñjika iti vistaraḥ /",
    "T08jsphustu:723": " mastuśabdena dadhimastūcyate /",
    "T08jsphustu:724": " kāñjiko dhānyāmburityeko 'rthaḥ /",
    "T08jsphustu:725": " sauvīraṃ bahubhirauṣadhidravyaiḥ kriyate ambuviśeṣaiḥ /",
    "T08jsphustu:726": " maṇḍo 'nnavikāraḥ /",
    "T08jsphustu:727": " daṇḍāhataṃ mathitaṃ /",
    "T08jsphustu:728": " tadevamādikaṃ saprāṇakaṃ yatirna pibet,",
    "T08jsphustu:729": " na parasmai dadyāt,",
    "T08jsphustu:730": " bhuvi pṛthivyāṃ na tyajet /",
    "T08jsphustu:731": " samatkuṇa ityādi /",
    "T08jsphustu:732": " saha matkuṇairvattate yacchayanaṃ tadātape na śoṣa yat /",
    "T08jsphustu:733": " hime kardame śotavāriṇi uṣṇavāriṇi vā [na] kṣipet /",
    "T08jsphustu:734": " anena sattvapīḍākaraṇamātramapi pratiṣedhayati //",
    "T08jsphustu:735": " navakarmetyādi /",
    "T08jsphustu:736": " caityārāmavihārādīnāṃ navakarma sajantukenodakena na yatiḥ kuryāt /",
    "T08jsphustu:737": " sāmarthyāt srāvayitvā kāryamityuktaṃ bhavati /",
    "T08jsphustu:738": " srāvayitvā tadudakaṃ dināntaṃ na sakalaṃ divasaṃ trikoṇakaṃ khallakaṃ dhāryaṃ dhārayitavyamityarthaḥ /",
    "T08jsphustu:739": " kintu kālena kālaṃ parisrāvaṇaṃ moktavyaṃ prāṇakānāṃ pīḍāparihārārthaṃ duṣkṛtaparihārārthañceti //",
    "T08jsphustu:740": " atha pareṇa srāvayatā kathaṃ pratipattavyamityāha /",
    "T08jsphustu:741": " bhṛtakaṃ śikṣayedevamityādi /",
    "T08jsphustu:742": " yatiḥ karmakaramevaṃ śikṣayet /",
    "T08jsphustu:743": " kimiti /",
    "T08jsphustu:744": " vadhāna tvaṃ trikoṇakamiti /",
    "T08jsphustu:745": " bhṛtaka, khallakaṃ bandha,",
    "T08jsphustu:746": " kūpādevamudakamutkṣipya evaṃ srāvaya,",
    "T08jsphustu:747": " evaṃ vimocaya khallakamiti //",
    "T08jsphustu:748": " yadi srāvyamāṇamapi tadudakaṃ saprāṇakaṃ bhavati,",
    "T08jsphustu:749": " tadā kiṃ kartavyamityāha /",
    "T08jsphustu:750": " (SŚ 25) trikoṇasaptakenetyādi /",
    "T08jsphustu:751": " yadyekapuṭakhallakena srāvyamāṇaṃ tadudakaṃ na śudhyati,",
    "T08jsphustu:752": " tadā yāvatsaptapuṭake[na] khallakena srāvyaṃ tadambhaḥ pānīyaṃ /",
    "T08jsphustu:753": " athaivamapi na śudhyati,",
    "T08jsphustu:754": " tadā pratikūpikā kāryā /",
    "T08jsphustu:755": " yadi sā na śudhyeta,",
    "T08jsphustu:756": " tadā navakarma tyaktvā deśāntaraṃ gantavya /",
    "T08jsphustu:757": " tasmāt pradeśādanyasmin pradeśe gantavyamiti yāvat /",
    "T08jsphustu:758": " kadā tarhi navakarma kārayitavyamityāha /",
    "T08jsphustu:759": " abhūtvā saṃbhavantīti vistaraḥ /",
    "T08jsphustu:760": " ete hi kuṇarūpiṇaḥ prāṇakāḥ abhūtvā saṃbhavanti,",
    "T08jsphustu:761": " bhūtvā ca paścādvinaśyanti /",
    "T08jsphustu:762": " yadā tāvadamī prāṇakā bhūtvā bhavāntaraṃ janmāntaraṃ yānti,",
    "T08jsphustu:763": " tadā navakarma kārayitavyaṃ /",
    "T08jsphustu:764": " kena? yathokta vidhikāriṇā /",
    "T08jsphustu:765": " yathoktamācāravidhiṃ kartuṃ śīlamasyeti yathoktavidhikārī /",
    "T08jsphustu:766": " teneti saṃbandhaḥ //",
    "T08jsphustu:767": " satpaṭetyādi /",
    "T08jsphustu:768": " śobhanaḥ paṭaḥ satpaṭaḥ /",
    "T08jsphustu:769": " tenābaddhaṃ yanmañcapīṭhasaṃsthānaṃ dhāraṇapātrakaṃ, tasmāt /",
    "T08jsphustu:770": " kīdṛśāt? ucchīdañcaturāṅgulāt /",
    "T08jsphustu:771": " ucchīdanti uchrayeṇa catvāryaṅgulāni yasya mañcādeḥ tasmāt nadyādau salilaṃ grahītavyaṃ /",
    "T08jsphustu:772": " ālokya pratyavekṣya /",
    "T08jsphustu:773": " navakarmaṇi navakarmanimittaṃ /",
    "T08jsphustu:774": " etaduktaṃ bhavati- nadītaḍāgādiṣu mañcapīṭhasaṃsthānaṃ dhāraṇapātraṃ ghanena paṭenāveṣṭaya",
    "T08jsphustu:775": " madhye tu upalādikaṃ datvā udake nimajya caturāṅgulamucchritaṃ kṛtvā tadantargatamudakaṃ",
    "T08jsphustu:776": " pratyavekṣya jalakāryaṃ kāryamiti //",
    "T08jsphustu:777": " chidrakarṇadvayetyādi /",
    "T08jsphustu:778": " chidrite kāṣṭhamaye karṇadvaye āsaktaṃ baddhaṃ yatsūtraṃ,",
    "T08jsphustu:779": " tacchidrakarṇadvayāsaktasūtraṃ /",
    "T08jsphustu:780": " tena baddhaṃ dvidaṇḍake daṇḍakadvaye yaddhāraṇapātrakaṃ tattathoktaṃ /",
    "T08jsphustu:781": " (SŚ 26) tadīdṛgvidhaṃ dhāraṇapātrakaṃ trikoṇakasya khallakasya bahirheṣṭhaṃ dadhyāt //",
    "T08jsphustu:782": " kṛpāparītacitteneti vistaraḥ /",
    "T08jsphustu:783": " kṛpayā karuṇayā parītaḥ samantāt idaṃ gṛhīta cittaṃ yasya yateḥ sa tathoktaḥ /",
    "T08jsphustu:784": " tena kṛpāvatā śrīghanena svādu mṛṣṭaṃ vāri pānīyaṃ sajantukaṃ saprāṇakaṃ kṣārembhasi kṣārīye jale na moktavyaṃ notsraṣṭavyaṃ /",
    "T08jsphustu:785": " yastu niṣkṛpo muñcati tasya duṣkṛtaṃ bhavati /",
    "T08jsphustu:786": " anāpatmṛṣṭasaṃjñinaḥ /",
    "T08jsphustu:787": " yastu kṣārīye jale mṛṣṭasaṃjñī mṛṣṭābhiprāyastasya anāpat /",
    "T08jsphustu:788": " na āpadanāpat /",
    "T08jsphustu:789": " duṣkṛtaṃ na bhavatītyarthaḥ //",
    "T08jsphustu:790": " tatra sakalena śarīreṇetyārabhya yāvadavakrītādirityetaiḥ kārikāntarairduṣkṛta pūrvakaḥ saṃvaratyāga uktaḥ /",
    "T08jsphustu:791": " śeṣaistu duṣkṛtānyudāhṛtāni /",
    "T08jsphustu:792": " nṛkāyaṃ cetanopetamatrāste vadhacetanaḥ /",
    "T08jsphustu:793": " ghātakavadhavijñānaḥ kathaṃ nojjhati saṃvaraḥ //",
    "T08jsphustu:794": " iti prahelikā //",
    "T08jsphustu:795": " sphuṭārthāyāṃ śroghanācārasaṃgrahaṭīkāyāṃ prāṇivadhaviratiśikṣāpadaṃ nāma prathamaṃ samāptaṃ //",
    "T08jsphustu:796": " (SŚ 27)",
    "T08jsphustu:797": " uktaṃ prāṇivadhaviratiśikṣāpadalakṣaṇaṃ /",
    "T08jsphustu:798": " adattādānaviratiśikṣāpadamidānīṃ vaktavyaṃ /",
    "T08jsphustu:799": " yato yasya kasyacidvastumātrasyāpahāraṇādaśrāmaṇeratvamiṣyate /",
    "T08jsphustu:800": " ato uccāvacatāṃ nirdiśannāha /",
    "T08jsphustu:801": " kālikamityādi /",
    "T08jsphustu:802": " kālaśabdenātra prayuktaṃ /",
    "T08jsphustu:803": " mabhyavahāraparibhoge na kṣamate vratīti,",
    "T08jsphustu:804": " kālikamannapānādi /",
    "T08jsphustu:805": " kālaścātra rātreḥ tṛtīyo bhāgaḥ /",
    "T08jsphustu:806": " yāvajjīvamarhatīti yāvajjīvikaṃ pippalyādi /",
    "T08jsphustu:807": " sakṛtparigṛhītaṃ saptāhaṃ kṣamate śrī[gha]nasya bhikṣoriti sāptāhikaṃ ghṛtādi /",
    "T08jsphustu:808": " sāptāhikamiti vakṣyatā sarpirādikamityuktaṃ ślokabandhānuguṇyāt /",
    "T08jsphustu:809": " parihāramarhati pārihāryaṃ yateścīvarādi,",
    "T08jsphustu:810": " udvahanakṣamamityarthaḥ /",
    "T08jsphustu:811": " anādhānīyasyetyādinā gurubhūta tvādgurudravyaṃ sāṃghikameva /",
    "T08jsphustu:812": " anyadgurudravyaṃ na bhavati sāṃghikasyaiva gurudravyatvena vivakṣitatvāt /",
    "T08jsphustu:813": " spraṣṭuṃ kṣamate parihartuñca,",
    "T08jsphustu:814": " na tu punaḥ pinvitumiti /",
    "T08jsphustu:815": " ataḥ kalpyākalpyaṃ muktāphalādi /",
    "T08jsphustu:816": " spraṣṭumapya'kṣamatvādakalpikaṃ suvarṇādi /",
    "T08jsphustu:817": " tadevaṃ kālikaṃ yāvadakalpikaṃ dravyaṃ nādadīta parasvakamiti vakṣyate //",
    "T08jsphustu:818": " uktā aṣṭau pariṣkārāḥ /",
    "T08jsphustu:819": " ṣoḍaśamidānīmucyante /",
    "T08jsphustu:820": " pṛthivyudaketi vistaraḥ /",
    "T08jsphustu:821": " pṛthivī codakaṃ cetyādi dvandvaḥ /",
    "T08jsphustu:822": " tatra pṛthivīdravyaṃ su[va]rṇādyutpattisthānaṃ /",
    "T08jsphustu:823": " dvipadadravyaṃ puruṣādi /",
    "T08jsphustu:824": " catuṣpādadravyaṃ mahiṣyādi /",
    "T08jsphustu:825": " apādakadravyamuragādi /",
    "T08jsphustu:826": " pādapadravyaṃ paṇaśavṛkṣādi /",
    "T08jsphustu:827": " tadataṃ ceti pṛthivyādipādapaparyantāvasthitamityarthaḥ /",
    "T08jsphustu:828": " tatra pṛthivyādipādapaparyantā aṣṭau pariṣkārāḥ /",
    "T08jsphustu:829": " tadatāścāpare 'ṣṭāviti ṣoḍaśa bhavanti /",
    "T08jsphustu:830": " (SŚ 28) ca samuccaya iti yathoktārthapratipādanārtha /",
    "T08jsphustu:831": " nādadīteti na gṛhṇīyāt /",
    "T08jsphustu:832": " parasvakamiti paradravyaṃ /",
    "T08jsphustu:833": " ebhiraṣṭābhiḥ ṣoḍaśabhiśca dravyaiḥ sarvadravyasaṃgrahaḥ kṛto bhavati /",
    "T08jsphustu:834": " yadevaṃ ṣoḍaśabhireva dravyaiḥ sarvadravyasaṃgrahe siddhe kimarthamaṣṭau pariṣkārāḥ pṛthagucyante kālikādīni?",
    "T08jsphustu:835": " satyametat /",
    "T08jsphustu:836": " kintu tebhya eva ṣoḍaśebhyo dravyebhyo niṣkṛṣya kālikāditvamasāṃkaryeṇa pratipādanārthamaṣṭau pariṣkārāḥ pṛthaṅnirdiśyante /",
    "T08jsphustu:837": " avaśyaṃ ca kālikādinirdeśaḥ kartavyaḥ /",
    "T08jsphustu:838": " saṃmukhībhūtaḥ varṣoṣitacāturdiśasaṃghānāṃ yathāyogaṃ bhajamānatvakhyāpanārthaḥ /",
    "T08jsphustu:839": " ataśca pṛthagaṣṭau nirdiṣṭāḥ /",
    "T08jsphustu:840": " evaṃ kuḍayādau ṣoḍaśa pariṣkārā vaktavyāḥ /",
    "T08jsphustu:841": " yathodaṣṭau?",
    "T08jsphustu:842": " satyametat /",
    "T08jsphustu:843": " kintu aṣṭau ṣoḍaśeti saṃkhyānupaurvavidhānārthamaṣṭau pūrvamuktāḥ /",
    "T08jsphustu:844": " ayaṃ saṃkṣepārthaḥ /",
    "T08jsphustu:845": " pṛthivyādīnaṣṭau pariṣkārān nādadīta na gṛhṇīyāditi /",
    "T08jsphustu:846": " uktāḥ ṣoḍaśāṣṭau pariṣkārāḥ /",
    "T08jsphustu:847": " kiyatpramāṇa[ma]sya punaḥ dravyasyāpaharaṇātsaṃvaratyāgo bhavatītyāha /",
    "T08jsphustu:848": " kārṣāpaṇacaturbhāgamiti vistaraḥ /",
    "T08jsphustu:849": " kārṣāpaṇaśabdenātra ekonnaviṃśatiḥ kapardakapaṇāḥ parigṛhyante /",
    "T08jsphustu:850": " tasya yaścaturtho bhāgaḥ kākinīnyūnāḥ pañca māṣakāḥ, tān haran /",
    "T08jsphustu:851": " athavā tadarghaṃ tanmūlyaṃ dhanaṃ śāṭakādi[s]teyacittaḥ cauryābhiprāyaḥ śrāmaṇeraḥ haran sthānāt cyāvayan svīkurvan anyairyatibhirlaghu (SŚ",
    "T08jsphustu:852": " śīghraṃ nāśanīyo,",
    "T08jsphustu:853": " gṛhītvā nirdvārayitavya ityarthaḥ //",
    "T08jsphustu:854": " uktaṃ dravyasya pramāṇaṃ /",
    "T08jsphustu:855": " kutaḥ punaḥ sthānāttaddravyamapaharannaśrāmaṇero bhavatītyāha /",
    "T08jsphustu:856": " yadi vāṭeti vistaraḥ /",
    "T08jsphustu:857": " caturvāṭāntarāvasthite hastini hriyamāṇe yadi tatra vṛhaddvārā vāṭā bhavanti,",
    "T08jsphustu:858": " tadā caturbhiḥ pādaiścyute gaje ayatiḥ bhavati /",
    "T08jsphustu:859": " atha saṃvṛtā dvārā,",
    "T08jsphustu:860": " tadā niṣkrānte sati dvipahṛtsyāt /",
    "T08jsphustu:861": " dvābhyāṃ pibatīti dvipo hastī /",
    "T08jsphustu:862": " taṃ haratīti dvipahṛt,",
    "T08jsphustu:863": " hasticauro bhavedityarthaḥ /",
    "T08jsphustu:864": " evamanayā kārikayā sthānadvayaṃ pratipādita vistīrṇadvāre pādau sthānamityekaṃ,",
    "T08jsphustu:865": " saṃvṛtadvāre vāṭeti dvitīyaṃ //",
    "T08jsphustu:866": " gulphetyādi /",
    "T08jsphustu:867": " gulphaṃ pādasya parva /",
    "T08jsphustu:868": " tatrābaddhaṃ yadikṣudaṇḍādi, tasmin /",
    "T08jsphustu:869": " kīdṛgvidhe?",
    "T08jsphustu:870": " dūrākṛṣṭe dūranīte /",
    "T08jsphustu:871": " tadutkṣipte uddhṛte /",
    "T08jsphustu:872": " kutaḥ? mahītalāt pṛthivītaḥ /",
    "T08jsphustu:873": " kiṃ saṃvarabhaṅgaḥ,",
    "T08jsphustu:874": " saṃvaratyāgo bhavatīti yāvat /",
    "T08jsphustu:875": " pañjarād gajavadvije iti /",
    "T08jsphustu:876": " yathā vṛhaddvāravāṭāyāṃ gajasya pādacyutimātreṇa saṃvaratyāga uktaḥ svalpadvārāyāñca niṣkrānte sati,",
    "T08jsphustu:877": " evaṃ pañjare 'pi vṛhaddvāre pādacyutimātreṇa svalpadvāre niṣkrānte pakṣiṇi sati yatiḥ dvijahṛtsyāditi /",
    "T08jsphustu:878": " asyāñca kārikāyāṃ sthānacatuṣṭayaṃ nirdiṣṭaṃ /",
    "T08jsphustu:879": " gulphopanibandhanaṃ sthānaṃ,",
    "T08jsphustu:880": " vṛhaddvāre pañjare pādau sthānaṃ,",
    "T08jsphustu:881": " svalpadvāre pañjaraḥ,",
    "T08jsphustu:882": " ubhayāpaharaṇe saṃyogasthānaṃ //",
    "T08jsphustu:883": " deśādityādi /",
    "T08jsphustu:884": " kaścidyatirito deśādanyaddeśāntaraṃ gacchati,",
    "T08jsphustu:885": " saṃdeśaṃ kasyacinnayati /",
    "T08jsphustu:886": " tatra yadyekasmādaṅgādanyasminnaṅge śirasi vā tatsaṃdeśadraviṇaṃ (SŚ 30)",
    "T08jsphustu:887": " dravyaṃ sañcārayet stainyacittena saṃvaradhūtaṃ samāpnute,",
    "T08jsphustu:888": " ayatirbhavatītyarthaḥ /",
    "T08jsphustu:889": " tadevamanayā kārikayā śarīrāṅgāni sthānamuktaṃ //",
    "T08jsphustu:890": " mṛto 'sau yasyetyādi /",
    "T08jsphustu:891": " yasmin pudgalāyaṇādhitame dravyamamukena pudgalenāsau mṛta ityevaṃ manyatānyasmādadhvagāt",
    "T08jsphustu:892": " brahmacāriṇaḥ sakāśācchratvā sīmānte sthātuṃ śīlaṃ yasya tasmai bhāgamadatvā gṛhṇan yatirayatirbhavet,",
    "T08jsphustu:893": " aśrāmaṇero bhavatīti yāvat /",
    "T08jsphustu:894": " atrāpi śarīrāṅgameva sthānaṃ //",
    "T08jsphustu:895": " atha mṛtasya śrāmaṇerasya taddravyaṃ tatkasya prāpnotītyāha /",
    "T08jsphustu:896": " yadvittamityādi //",
    "T08jsphustu:897": " mṛtasya yaterathavārhataḥ parinirvṛtasya yaddravyaṃ tatsarvamupādhyāyasya prāpnotītyevaṃ jagaumuniḥ,",
    "T08jsphustu:898": " bhagavānāhetyarthaḥ /",
    "T08jsphustu:899": " harturityādi /",
    "T08jsphustu:900": " ete hastino vistīrṇapradeśe caranti /",
    "T08jsphustu:901": " tattu kaścidvratī hastinaṃ haret /",
    "T08jsphustu:902": " tatra harturiṣṭāmabhipretāṃ diśaṃ yadi hastī yāyāt,",
    "T08jsphustu:903": " tasmin harturneturabhipretāṃ diśaṃ yāte hastini /",
    "T08jsphustu:904": " vratinaśca svakaṃ ruddhāṃ satyāṃ /",
    "T08jsphustu:905": " kariṇaṃ hastinaṃ pātīti karipo hastya'varohakaḥ /",
    "T08jsphustu:906": " tasmin karipe /",
    "T08jsphustu:907": " kīdṛgvidhe?",
    "T08jsphustu:908": " hṛtasaṃjñini /",
    "T08jsphustu:909": " hṛto hastī mameti saṃjñā yasya tasmin hṛtasaṃjñini karipe sati asau hartā vratī cauraḥ syādaśrāmaṇero bhavatīti /",
    "T08jsphustu:910": " anayā kārikayā pādacatuṣṭayaṃ (SŚ 31) sthānaṃ /",
    "T08jsphustu:911": " anabhimatā dik,",
    "T08jsphustu:912": " upacāraḥ,",
    "T08jsphustu:913": " paripanthi cittaṃ ceti catvāri sthānāni nirdiṣṭāni //",
    "T08jsphustu:914": " pūjācīvaretyādi /",
    "T08jsphustu:915": " pūjārtha cīvaramālā pūjācīvaramālā /",
    "T08jsphustu:916": " tasyā antadvayaṃ,",
    "T08jsphustu:917": " tasya mocanaṃ muktirapanayanaṃ /",
    "T08jsphustu:918": " tayā antadvayaṃ muktvā cīvaramālāyāḥ /",
    "T08jsphustu:919": " avanau pṛthivyāṃ yā cyutiḥ pātaḥ asyāḥ cyutau satyāṃ bhraśyate /",
    "T08jsphustu:920": " kutaḥ? saṃvarāt /",
    "T08jsphustu:921": " saṃvarīti śeṣaḥ /",
    "T08jsphustu:922": " bodhivṛkṣādapi aṃśukaṃ vastraṃ gṛhṇan ayatirbhavati /",
    "T08jsphustu:923": " anena ślokena sthānatrayaṃ pratipāditaṃ /",
    "T08jsphustu:924": " ubhayānta[yo]rbandhaḥ,",
    "T08jsphustu:925": " manasā paraparigraho,",
    "T08jsphustu:926": " vastraṃ ceti /",
    "T08jsphustu:927": " tatra kīlakabaddhāyāṃ cīvaramālāyāṃ ubhayāntasthānaṃ /",
    "T08jsphustu:928": " yadā anyonyāparijñānādubhau corayataścīvaramālāyā antadvayaṃ muñcatastadā parasparaparigrahaḥ sthānaṃ /",
    "T08jsphustu:929": " khaṇḍacchede tu tadeva vastraṃ sthānaṃ //",
    "T08jsphustu:930": " kṣiptetyādi //",
    "T08jsphustu:931": " kṣiptāni prakīrṇāni mauktikahārādīni yasmin mahākule tadevamucyate /",
    "T08jsphustu:932": " tatra gato yatiḥ sahāye jāte sati tasyaiva sahāyasya hastāyāṃ prasevikāyāṃ tataḥ kulāt prakīrṇamauktikahārādi gṛhītvā nyasati /",
    "T08jsphustu:933": " tannyastaṃ tenaiva sahāyena hārayan kiṃ saṃvaracyutiriti vakṣyate /",
    "T08jsphustu:934": " jaṭālenetyādi /",
    "T08jsphustu:935": " athavā jaṭālena lomaśena śunā kurkureṇa tanmahākulāt taṃ mauktikahārādikaṃ hārayan upalāpya vatsaṃ tṛṇādinā gokāyapotakaṃ haran kiṃ saṃvaracyutiḥ? kiṃ punaḥ (SŚ 32)",
    "T08jsphustu:936": " pādacyutimātreṇaiva saṃvaratyāgo bhavati? netyāha /",
    "T08jsphustu:937": " upacārastaistyaktaścet saṃvaracyutiḥ /",
    "T08jsphustu:938": " yadi taiḥ sahāyakurkuravatsairupacārastyakto bhavet,",
    "T08jsphustu:939": " tadā yateḥ saṃvaratyāgo bhavati /",
    "T08jsphustu:940": " upacāravyatikramaścātra darśanaśravaṇavyatikramaḥ //",
    "T08jsphustu:941": " rātrāvityādi /",
    "T08jsphustu:942": " yatiḥ kaścinniśi gośakaṭāśvādīnbadhnāti /",
    "T08jsphustu:943": " etān ete gāvo hariṣyantīti atra pūrvavadādiśet,",
    "T08jsphustu:944": " yaduta cyutasaṃvaro bhavatīti /",
    "T08jsphustu:945": " tadevamādibhistisṛbhiḥ kārikābhirupacāraścittaṃ ca śakaṭādiṣu tatsaṃjñitvaṃ mamatvalābhaśca sthānamuktaṃ //",
    "T08jsphustu:946": " ṛjuka ityādi /",
    "T08jsphustu:947": " eṣa kaścidyatiḥ hāramapaharati /",
    "T08jsphustu:948": " tatra yadi praguṇaḥ kīlako bhavati,",
    "T08jsphustu:949": " kaṭhinañca bandhanaṃ bhavati,",
    "T08jsphustu:950": " tadā utkṣipyamāṇameva [ba]ndhanaṃ kīlakasthānaṃ muñcatīti niranubandhasthānāccyāvitamityāha /",
    "T08jsphustu:951": " utkṣepaṇe ca cauraḥ syāditi /",
    "T08jsphustu:952": " atha kuṭilaḥ kīlako bhavatīti bandhanañca śithilaṃ bhavati,",
    "T08jsphustu:953": " na tāvat aśrāmaṇero bhavati /",
    "T08jsphustu:954": " vakratvena kīlakasya śithilatvena bandhasya kīlakasthānānatikramaṃ darśayati /",
    "T08jsphustu:955": " tataśca niranubandhasthānāt cyāvitamiti nāśrāmaṇeraḥ /",
    "T08jsphustu:956": " yadā tu sarveṇa sarvaṃ bandhanamuktaṃ bhavati,",
    "T08jsphustu:957": " tadā ayatirbhavati //",
    "T08jsphustu:958": " chidrayitvetyādi /",
    "T08jsphustu:959": " ghaṭasya chidraṃ kṛtvā sarpirghṛtaṃ,",
    "T08jsphustu:960": " kṣaudraṃ madhu,",
    "T08jsphustu:961": " tailaṃ tilatailādi,",
    "T08jsphustu:962": " jalaṃ nādeyādi haran yatiryadi pūrārpyataṅgataṃ bhavet,",
    "T08jsphustu:963": " dhārā ca vicchinnā bhavettadā saṃvarakṣobhamāpnute,",
    "T08jsphustu:964": " ayatirbhavatītyarthaḥ /",
    "T08jsphustu:965": " avicchinnāyāṃ tu dhārāyāṃ yadi śrāmaṇyāpekṣayā nivartate,",
    "T08jsphustu:966": " tadā na bhavatīti vinayavido varṇayanti /",
    "T08jsphustu:967": " vaṇṭayamāṇa ityādi /",
    "T08jsphustu:968": " dvayorbhrātroḥ gṛhe vibhajyamāne,",
    "T08jsphustu:969": " labdhumicchā lipsālābhābhilāṣaḥ,",
    "T08jsphustu:970": " tayā lipsayā ekasya bhrāturbhāgāt yadi bālamātramapi bhūmi haret tadā kṣatasaṃvarī bhavati /",
    "T08jsphustu:971": " tadatrāśayaḥ sthānamuktaṃ /",
    "T08jsphustu:972": " (SŚ 33)",
    "T08jsphustu:973": " atha kiṃ cauragṛhītaṃ pātrādi tyaktāśayasya śanaiḥ punargṛhītuṃ labhyate?",
    "T08jsphustu:974": " netyāha taskaretyādi /",
    "T08jsphustu:975": " taskareṇa caureṇa upāttaṃ gṛhītaṃ yatpātrādi taṃ nirāśaḥ san yatiḥ punarbhūyaḥ ādadat gṛhṇan saṃvarād bhraśyata iti /",
    "T08jsphustu:976": " saṃvaraṇaṃ savaraḥ /",
    "T08jsphustu:977": " akuśalaśrotasa āvaraṇaṃ /",
    "T08jsphustu:978": " tato hīyate /",
    "T08jsphustu:979": " itarastu anyaktāśaḥ punargṛhṇan nāpadaṃ prāpnoti,",
    "T08jsphustu:980": " ayatirnabhavatītyarthaḥ /",
    "T08jsphustu:981": " kiṃ punastattaskaropāttaṃ pātrādi gopālādidattaṃ gṛhītuṃ labhyate? temityāha /",
    "T08jsphustu:982": " mitretyādi /",
    "T08jsphustu:983": " yadi taccauragṛhītaṃ pātraṃ mitrabhāvena labdhaṃ bhavet mahatā vā kārpaṇyena gopālādibhirvā dattaṃ syāt,",
    "T08jsphustu:984": " tadā ādadānasya yaternāpattiriṣyate,",
    "T08jsphustu:985": " duṣkṛtamapi na bhavatītyarthaḥ //",
    "T08jsphustu:986": " yadi caurāḥ pātracīvaraṃ gṛhītvā na dadate,",
    "T08jsphustu:987": " tadā kathaṃ pratipattavyamityāha /",
    "T08jsphustu:988": " bhayetyādi /",
    "T08jsphustu:989": " pātrasya cīvarasya ca muktaye teṣāṃ caurāṇāṃ bhayopadarśanaṃ kārya /",
    "T08jsphustu:990": " yatra tu rājani teṣāṃ malimlucāṃ bandhanādikaṃ bhavati,",
    "T08jsphustu:991": " tatra gatvā na vaktavya mebhiścauraiḥ vayaṃ muṣitā iti //",
    "T08jsphustu:992": " niṣkāsayasītyādi /",
    "T08jsphustu:993": " etau yatī kriyākāraṃ kurvāṇāvanyonyaṃ prayājayataḥ /",
    "T08jsphustu:994": " upādhyāyācāryāṇāṃ yatpātracīvaraṃ tvaṃ niṣkāsayasi tadāvayostava ca mama ca /",
    "T08jsphustu:995": " tadityevamuktvā yadyeko 'pi yatistatpātracīvaramapaharet,",
    "T08jsphustu:996": " tadā dvāvapi tau vratinau taskarau bhavataḥ /",
    "T08jsphustu:997": " svadravyetyādi /",
    "T08jsphustu:998": " etau yatī svadravyaṃ stainyacittenāpaharataḥ /",
    "T08jsphustu:999": " tatra ubhayabhāgādekasya yateḥ bhāgārdhena ekopya'yatirbhavati,",
    "T08jsphustu:1000": " dvitīyopītarapudgalaniṣkāsitārdheneti //",
    "T08jsphustu:1001": " atha yadā bahavaḥ śrāmaṇerāḥ saṃbhūya kākinīnyūnān pañca māṣakānapahareyustadā kiṃ te saṃvariṇo bhavantyuta neti?",
    "T08jsphustu:1002": " asaṃvariṇa eva bhavantyekābhiprāyatvāt (SŚ 34)",
    "T08jsphustu:1003": " sarve dvāri sthitacellakavat /",
    "T08jsphustu:1004": " dāsyāma ityādi /",
    "T08jsphustu:1005": " ete yataya ekābhiprāyā mahallakena saha kriyākāraṃ kurvata /",
    "T08jsphustu:1006": " mahallaka, samaṃ tava bhāgaṃ dāsyāmaḥ,",
    "T08jsphustu:1007": " kevalaṃ dvāre tiṣṭha vaya caurikāṃ kariṣyāma iti /",
    "T08jsphustu:1008": " evaṃ pratijānanāsya /",
    "T08jsphustu:1009": " uktaṃ karotītyuktakṛt /",
    "T08jsphustu:1010": " tasyoktakṛto mahallakasya tulyāpattiḥ /",
    "T08jsphustu:1011": " kaiḥ sahetyāha /",
    "T08jsphustu:1012": " cauracellakaṃḥ /",
    "T08jsphustu:1013": " sāpi cauro bhavedityarthaḥ //",
    "T08jsphustu:1014": " uṣitvetyādi /",
    "T08jsphustu:1015": " kaścidāgantuko yatiḥ uṣitvā,",
    "T08jsphustu:1016": " nivāsaṃ kalpayitvā pātracīvaraṃ vismṛtya gacchati /",
    "T08jsphustu:1017": " tasminnāgantuke gate āgatyāgatya yo yatiḥ tatpātracīvara gāpayetsa caurā bhavati /",
    "T08jsphustu:1018": " evamāvāsikāḥ sarvetyādi /",
    "T08jsphustu:1019": " amunānantaroktena prayogeṇa yadi sarve āvāsikāstadāgantukasya pātramapa[ha]reyustadā sava kṣatasaṃvarā bhavanti /",
    "T08jsphustu:1020": " yasya tu tatpātracīvaraṃ,",
    "T08jsphustu:1021": " sa yadi saṃsmṛtya nayati na kilviṣī /",
    "T08jsphustu:1022": " kilviṣamucyate pāpaṃ /",
    "T08jsphustu:1023": " tadasyāstī[ti] kilviṣo /",
    "T08jsphustu:1024": " na kilviṣī anāpattikaḥ syāditi yāvat /",
    "T08jsphustu:1025": " anyasyetyādi /",
    "T08jsphustu:1026": " yaḥ śrāmaṇeraḥ steyacittenānyasya yateḥ pātramanyena yatinā ānāyayati,",
    "T08jsphustu:1027": " sa doṣavān bhavati,",
    "T08jsphustu:1028": " ayatirbhavatītyarthaḥ /",
    "T08jsphustu:1029": " yastvānetā tasyaivaṃvidhā buddhiretatpātraṃ asyaivānāyayituryaterityevaṃ sati na doṣo,",
    "T08jsphustu:1030": " [a]yaṃ na doṣabhāg bhavati stainyacittābhāvāt /",
    "T08jsphustu:1031": " ye tu sahānīya yatirvratīti paṭhanti,",
    "T08jsphustu:1032": " teṣāṃ vinā sahaśabdena (SŚ 35)",
    "T08jsphustu:1033": " tṛtīyaryava sahārthasya dyātitatvāt sahaśabdagrahaṇamatiricyate /",
    "T08jsphustu:1034": " na vā sahārtha iyaṃ tṛtīyā kartari vighānāt /",
    "T08jsphustu:1035": " yattadośca saṃbandhitvāt tacchabdaprayogo hīyate /",
    "T08jsphustu:1036": " tasmādya anī[ya] yatirvratītyeva pāṭhaḥ /",
    "T08jsphustu:1037": " yāvata pūjetyādi /",
    "T08jsphustu:1038": " yāvat munerbuddhasya bhagavataḥ pūjā kriyate tāvat saṃghasyāpi pūjāsatkāraḥ pravartate ityevaṃ matvā yaḥ sāṃghikaṃ lābhaṃ stainyacittena stūpāya",
    "T08jsphustu:1039": " staupikaṃ vā lābhaṃ saṃghāya dadāti sa kṣatasaṃvaro bhavatyayatirbhavatītyarthaḥ /",
    "T08jsphustu:1040": " nanu ca yāḥ kāścitsaṃpadaḥ sarvāstā bhagavantamāgamyati /",
    "T08jsphustu:1041": " yonisomanasikāreṇa stainyacittāsaṃbhavaḥ /",
    "T08jsphustu:1042": " naitadasti /",
    "T08jsphustu:1043": " etadeva hi vidāraṇaṃ stainyacittasyotthāpakaṃ yathā kāruṇyena salilamapaharata iti /",
    "T08jsphustu:1044": " kutastasyādattādānaṃ siddhyate?",
    "T08jsphustu:1045": " kiṃ punaḥ sāṃghikātkośāt stūpasyoddhārakaṃ gṛhītuṃ labhyate? nemityāha /",
    "T08jsphustu:1046": " likhitveti vistaraḥ /",
    "T08jsphustu:1047": " savārikairvā pakṣavārike māsavārāvārikairvā sāṃghikātkośāt likhitvoddhārakaṃ grahītavyaṃ /",
    "T08jsphustu:1048": " mithaḥ parasparaṃ /",
    "T08jsphustu:1049": " stūpāt saṃghasya grahītavyaṃ /",
    "T08jsphustu:1050": " saṃghācca stūpasyetyarthaḥ /",
    "T08jsphustu:1051": " taiśca vārikaiḥ karmādānaparisamāptau vaktavyaṃ- iyat hiraṇyaṃ suvarṇādi staupikāt kāśādagṛhītaṃ sāṃghikācca iyaditi /",
    "T08jsphustu:1052": " noktakṛto 'nyatheti /",
    "T08jsphustu:1053": " kathamanyathā?",
    "T08jsphustu:1054": " yadi vinā likhitvoddhārakaṃ gṛhṇanti,",
    "T08jsphustu:1055": " māsaniṣkāse ca na vadanti,",
    "T08jsphustu:1056": " tadā noktakṛto bhavanti /",
    "T08jsphustu:1057": " uktaṃ na kurvantīti noktakṛto,",
    "T08jsphustu:1058": " duṣkṛte prāpnuvantītyarthaḥ //",
    "T08jsphustu:1059": " (SŚ 36)",
    "T08jsphustu:1060": " svāṃśetyādi /",
    "T08jsphustu:1061": " tatrāṃśo bhāgo 'vayava ityanarthāntaraṃ /",
    "T08jsphustu:1062": " svakīryo 'śaḥ svāṃśaḥ /",
    "T08jsphustu:1063": " tena mukto yaḥ parakīryo 'śaḥ taṃ haratīti svāṃśamuktaharaḥ,",
    "T08jsphustu:1064": " ātmabhāgavyatiriktabhāgahara ityarthaḥ /",
    "T08jsphustu:1065": " etau yatī ekatra kule lābhaṃ labhete /",
    "T08jsphustu:1066": " tayordvayormadhye yaḥ parabhāgaharaḥ śrāmaṇeraḥ sa cauro bhavati /",
    "T08jsphustu:1067": " viśvāsaṃ tu punardāsyāmīti ca kṛtvā gṛhṇan nāpadaṃ prāpnoti /",
    "T08jsphustu:1068": " labhase tvamityādi /",
    "T08jsphustu:1069": " etau yatī kriyākāra kurvāte /",
    "T08jsphustu:1070": " yaṃ tvaṃ lābhaṃ labhase ahañca yaṃ lābha labhe tadāvayostava ca mama ca vaditvaivaṃ kriyākāraṃ kṛtvā samutpanne lābhe sati yastaṃ kriyākāraṃ bhinati tatordhena taskaro bhavati,",
    "T08jsphustu:1071": " dvitīyasya yaterbhāgeṇāśrāmaṇero bhavatītyarthaḥ //",
    "T08jsphustu:1072": " dakṣiṇādeśanepyevamityādi /",
    "T08jsphustu:1073": " yathā dvayoḥ kulopakayorekasya kriyākāraṃ bhindataḥ saṃvaracyutiruktā,",
    "T08jsphustu:1074": " eva dakṣiṇādeśane 'pi draṣṭavya /",
    "T08jsphustu:1075": " dakṣiṇādeśanañca dānagāthāpāṭhaḥ /",
    "T08jsphustu:1076": " dvayośca pāṃśukūlikayormadhye pāṃśukūle samutpanne sati yaḥ kriyākāraṃ bhinatti sa cyutasaṃvaro bhavati //",
    "T08jsphustu:1077": " prāṅnirdiṣṭaḥ sāṃghiko lābhaḥ stūpāya na dātavyaḥ staupikaśca saṃghāyeti /",
    "T08jsphustu:1078": " anyasmai sutarāṃ dātuṃ na labhyata ityabhiniveśatyājanārthaṃ vidhiṃ darśayannāha /",
    "T08jsphustu:1079": " upakārītyādi /",
    "T08jsphustu:1080": " upakartu śīlaṃ yeṣāṃ te upakāriṇo,",
    "T08jsphustu:1081": " viparyayādanupakāriṇaḥ /",
    "T08jsphustu:1082": " tebhyaḥ sāṃghikamannapānādi dātavyaṃ /",
    "T08jsphustu:1083": " ke punaste ityāha /",
    "T08jsphustu:1084": " vihārasvāmi rājādayaḥ upakāriṇaḥ,",
    "T08jsphustu:1085": " caurādayo 'nupakāriṇa iti yathākramaṃ ubhau boddhavyo //",
    "T08jsphustu:1086": " śrīghanebhyopītyādi /",
    "T08jsphustu:1087": " yadi cellakāḥ sāṃghike vihāre ālepanaṃ saṃmārja[nā]dikaṃ kurvanti tadā tebhyaḥ saṃghataḥ pādāsyaṅsa pūrvāhṇikādi dātavyamanyathā neti /",
    "T08jsphustu:1088": " apiśabdena na kevalamupakāryapakāriṇo jñātavyāḥ śrīghanebhyo 'pyevaṃvidhakarmakāribhya iti (SŚ 37) darśayati /",
    "T08jsphustu:1089": " nanu ca śrāmaṇerasya pravraji[ta]tvādvināpi vihāralepanādikaraṇena sāṃghikānnapānaparibhogo labhyata eva /",
    "T08jsphustu:1090": " tatkimarthamucyate śrīghanebhyo 'pīti /",
    "T08jsphustu:1091": " idameva āśaṃvayamāne kṛte tricīvareṇa vibhūṣitasya hi bhikṣoḥ sāṃghikānnapānaparibhogo 'nujñāto bhagavatā sūtre,",
    "T08jsphustu:1092": " na śrāmaṇarasya ato vighā[nā]ntaramāha bhagavān- śrīghanebhyo 'pīti /",
    "T08jsphustu:1093": " na vā vinaye tarko 'vatārayitavyaḥ yatkiñcidetaditi //",
    "T08jsphustu:1094": " sīmāntasthāyina ityādi /",
    "T08jsphustu:1095": " sīmāntarāle syātuṃ śolaṃ yasya yatestasmai bhikṣusahitāya bhikṣūṇāyupasyātakāriṇe taṇḍulādikaṃ datvā dārakaprasyavyājena taṇḍulādikaṃ yatirgṛhṇīyāt",
    "T08jsphustu:1096": " kecitugṛhṇāyāttaṇḍulādi netyante nakāraṃ paṭhanti /",
    "T08jsphustu:1097": " sīmāntasthāyine adatveti vātrākāraḥ praśliṣṭāstāti matvaivaṃ vyāvakṣate /",
    "T08jsphustu:1098": " sīmāntapātine yataye taṇḍulādikamadatvā dārakaprasthavyapadeśena taṇḍulādi na grāhyamiti tadatrobhayasmin pāṭhe na doṣaḥ //",
    "T08jsphustu:1099": " atyaktāśa ityādi /",
    "T08jsphustu:1100": " atyaktā pātrādi pratyāśā yena sa tathoktaḥ /",
    "T08jsphustu:1101": " svapātracīvaraṃ naṣṭamiti /",
    "T08jsphustu:1102": " na kenacidapahṛtaṃ kintu kathañcit pramādācchoritaṃ /",
    "T08jsphustu:1103": " taddṛṣṭvāyatirutpādayedgṛhṇoyāt /",
    "T08jsphustu:1104": " matvaivamiti /",
    "T08jsphustu:1105": " kathamevaṃ matvā?",
    "T08jsphustu:1106": " atyaktāśasya matvā naṣṭaṃ pātracīvaraṃ gṛhītuṃ labhyate, netarasya /",
    "T08jsphustu:1107": " evaṃ gṛddho yatiḥ kīdṛśa ityāha naṣṭapātrādiḥ /",
    "T08jsphustu:1108": " naṣṭāni pātrādīni yasya sa evamucyate /",
    "T08jsphustu:1109": " āśāṃ naiva tyajediti /",
    "T08jsphustu:1110": " (SŚ 38) yatraiva naṣṭapātrādi lapsye,",
    "T08jsphustu:1111": " tatraiva grahīṣyāmītyevaṃ prajño bhavedityarthaḥ /",
    "T08jsphustu:1112": " yastu nirāśībhūtaḥ pātra cīvaraṃ naṣṭaṃ gṛhṇāti,",
    "T08jsphustu:1113": " tasya duṣkṛtaṃ bhavati,",
    "T08jsphustu:1114": " na saṃvaratyāgo /",
    "T08jsphustu:1115": " na hi tena caurāt praticaurikā kṛtānapahṛtatvāddravyasya /",
    "T08jsphustu:1116": " lābhārthaṃ kriyākāraprasaṃgenoddeśādikriyākārātikrame 'pi duṣkṛtaṃ darśayitumāha /",
    "T08jsphustu:1117": " svādhyāyetyādi /",
    "T08jsphustu:1118": " ete śrāmaṇerā saṃghaśīlakaṃ kṛtvā kriyākāraṃ kurvanti /",
    "T08jsphustu:1119": " svādhyāyamadhyayanamuddeśaṃ vā kariṣyāma ityevaṃ kriyākāraṃ kṛtvā ye kriyākāraṃ na pratipālayanti,",
    "T08jsphustu:1120": " te jinoditalaṃghinaḥ /",
    "T08jsphustu:1121": " jinena buddhena bhagavatā ya uditaḥ ukto vinayastaṃ laṃghituṃ śīlaṃ yeṣāṃ te jinoditalaṃghino,",
    "T08jsphustu:1122": " duṣkṛtaṃ prāpnuvantītyarthaḥ /",
    "T08jsphustu:1123": " tadanena sarvatraivaṃ dhārmika kriyākārātikrame duṣkṛtaṃ bhavatītyākhyātaṃ bhavati //",
    "T08jsphustu:1124": " patāketyādi /",
    "T08jsphustu:1125": " yatinā dhvajāpatākādilakṣaṇaḥ stūpato na grahītavyaḥ /",
    "T08jsphustu:1126": " nirgranthastūpagrahaṇaṃ copalakṣaṇārthaṃ /",
    "T08jsphustu:1127": " tena paṇḍarabhikṣustūpāderapi gṛhṇataḥ syādeva duṣkṛtaṃ,",
    "T08jsphustu:1128": " na tu saṃvaratyāgaḥ svāmino 'bhāvāt /",
    "T08jsphustu:1129": " yatra tu stūpe devalakaḥ āste tasmādgṛhṇataḥ syādeva saṃvaratyāgaḥ /",
    "T08jsphustu:1130": " anilena vātena tu uddhṛtaṃ kaṃpitaṃ pātitaṃ ca yatpatākādi tatpāṃśukalamiti kṛtvā gahītavyaṃ //",
    "T08jsphustu:1131": " śulkakṛtyamityādi /",
    "T08jsphustu:1132": " śulkaśabdena rājakulapratyāyotpattisthānamucyate /",
    "T08jsphustu:1133": " yasya ghaṭṭa iti prākṛtajanapratītiḥ /",
    "T08jsphustu:1134": " tatra kṛtya prayojanaṃ /",
    "T08jsphustu:1135": " kintu tasmāt sthānāducitadānāpradānārtha yatparadravyanayanaṃ tadarthaṃ pareṣāṃ dravyaṃ yatiḥ svayaṃ na nayet,",
    "T08jsphustu:1136": " nāpi pareṇa nāyayet /",
    "T08jsphustu:1137": " śulkaṃ yatpradānaṃ tasya ca mokṣārthamupāyaṃ nopadiśet- amunā mārgeṇa gaccha,",
    "T08jsphustu:1138": " tataste śulkapradānaṃ na bhavati /",
    "T08jsphustu:1139": " ratnaṃ datvetyādi /",
    "T08jsphustu:1140": " kaścicchaṭhakajātīyo vaṇi[ja]kaḥ śulkapradānamuktaye śulkātprāgyatibhyo yathāvṛddhikayā ratnaṃ datvā paścāt (SŚ 39)",
    "T08jsphustu:1141": " śulkakarayayativāhyakṛtākaṇḍikayā tadratnaṃ mārgayatoti ca /",
    "T08jsphustu:1142": " yatayaḥ prāktasyābhiprāyaṃ na jānantīti bāddhavyaṃ,",
    "T08jsphustu:1143": " anyathā hi saṃvaratyāgaḥ syāt /",
    "T08jsphustu:1144": " tasmin aparijñāte tairyatibhiḥ- evaṃ nāma tvaṃ mohapuruṣa,",
    "T08jsphustu:1145": " asmākaṃ visaṃvādayasītyevaṃ suṣṭhuparibhāṣya tadratnaṃ tasyaiva vaṇijā dātavyaṃ /",
    "T08jsphustu:1146": " nāsti śulkamityādi /",
    "T08jsphustu:1147": " munerbuddhasya bhagavataḥ śulkaṃ nāsti /",
    "T08jsphustu:1148": " vratamasti yeṣāṃ te vratinaḥ /",
    "T08jsphustu:1149": " paribhogāyedaṃ pāribhogikaṃ /",
    "T08jsphustu:1150": " tasmin pāribhogike dravye muneriva vratināṃ śulka nāsti /",
    "T08jsphustu:1151": " anyatrāstītyuktaṃ bhavati /",
    "T08jsphustu:1152": " ata evāha /",
    "T08jsphustu:1153": " krayavikrayakṛddadyāditi /",
    "T08jsphustu:1154": " krayavikrayaṃ karotīti krayavikrayakṛdyatiḥ śulkaṃ prayacchet /",
    "T08jsphustu:1155": " varṣāvāsiketyādi /",
    "T08jsphustu:1156": " yatra grāme nagare vā yaḥ śrāmaṇero varṣāmupagataḥ,",
    "T08jsphustu:1157": " tasya tatra varṣāvāsikalābho dātavyaḥ /",
    "T08jsphustu:1158": " jīvitasya brahmacaryasya ca yayoḥ śrāmaṇerayornāśaḥ tayorapi varṣāvāsikalābhā dātavyaḥ /",
    "T08jsphustu:1159": " tenaitaduktaṃ bhavati- jīvitāntarāyabhayabhītaṃ brahmacaryāntarāyabhayabhītaṃ muktvā anyeṣāmavarṣoṣitānāṃ varṣāvāsikalābho na dātavyaḥ /",
    "T08jsphustu:1160": " prākprāgupagatairityādi /",
    "T08jsphustu:1161": " ye śrāmaṇerāḥ prāk śrāvaṇamāsasya pratipadi varṣāmupagatāstaiḥ prāgevāśvinamāsasya pratipadamārabhya varṣāvāsikayācanā kartavyā /",
    "T08jsphustu:1162": " ye tu paścāt bhādrapadamāsasya pratipadi varṣāmupagatāstaiḥ paścādeva kārtikamāse /",
    "T08jsphustu:1163": " yadi sarvaḥ saṃvaḥ prayamāyāmupagacchati tadā saṃghavaśena paścādupagatairapi yugapadeva varṣāvāsikalābho yācanīyaḥ //",
    "T08jsphustu:1164": " punargṛhṇātītyādi /",
    "T08jsphustu:1165": " tatra vastu pūrṇaviśavaṣatvaṃ /",
    "T08jsphustu:1166": " vākpravyāhāro viśiṣṭārthadyotakaḥ /",
    "T08jsphustu:1167": " karma kriyā karmeti kṛtvā,",
    "T08jsphustu:1168": " kriyate vā aneneti /",
    "T08jsphustu:1169": " karmaśabdenopasaṃpatkarmaivābhidhīyate /",
    "T08jsphustu:1170": " tena hi karmaṇā sa pudgalo bhikṣuḥ kriyate /",
    "T08jsphustu:1171": " vastu karma ca vastukarmaṇo, (SŚ 40)",
    "T08jsphustu:1172": " tayorjugupsā nindā,",
    "T08jsphustu:1173": " tayā yaḥ pudgalo bhikṣubhāvaṃ parityajya punardīkṣāṃ pravrajyāṃ gṛhṇāti,",
    "T08jsphustu:1174": " tasmai api yataye varṣoṣitaiḥ saha samo lābho dātavyaḥ /",
    "T08jsphustu:1175": " anye tvanyathā vyācakṣante /",
    "T08jsphustu:1176": " triśaraṇayācanāmārabhya yāvata kāṣāyaparidhānamidaṃ vastu,",
    "T08jsphustu:1177": " buddhaṃ bhagavantaṃ pravrajitamanupravrajāmīti idaṃ karma viśiṣṭārthadyotakatvātkriyākarmeti kṛtvā /",
    "T08jsphustu:1178": " vastu ca karma ca vastukarmaṇī,",
    "T08jsphustu:1179": " tayorjugupsā nindā,",
    "T08jsphustu:1180": " tayā yaḥ pudgalaḥ śrāmaṇerabhāvaṃ parityajya punardīkṣāṃ pravrajyāṃ gṛhṇāti,",
    "T08jsphustu:1181": " tasmai api yataye varṣoṣitaiḥ saha samo lābho dātavyaḥ /",
    "T08jsphustu:1182": " ka evamāhetyato bravīti ityāha sarvavit,",
    "T08jsphustu:1183": " bhagavānāhetyarthaḥ //",
    "T08jsphustu:1184": " avarṣoṣitetyādi /",
    "T08jsphustu:1185": " tatra traimāsānadhiṣṭhānādavarṣoṣitaḥ /",
    "T08jsphustu:1186": " vibhrānto yaḥ pravrajyāpapravrajitaḥ /",
    "T08jsphustu:1187": " kutsitā dṛṣṭiryasyeti kudṛṣṭiḥ,",
    "T08jsphustu:1188": " mithyādṛṣṭika ityarthaḥ /",
    "T08jsphustu:1189": " mithyādṛṣṭiśca nāstikapravṛttiḥ- nāsti mātā,",
    "T08jsphustu:1190": " nāsti pitā,",
    "T08jsphustu:1191": " nāsti sukṛtaduṣkṛtānāṃ karmaṇāṃ phalavipāka iti /",
    "T08jsphustu:1192": " jīvitendriyanirodhāt mṛtakaḥ /",
    "T08jsphustu:1193": " deśāntaragato 'nyadyatra deśagamanāt /",
    "T08jsphustu:1194": " ityete pañca pudgalāḥ lābhaṃ nārhanti //",
    "T08jsphustu:1195": " amuṣmai deyamityādi /",
    "T08jsphustu:1196": " amukasmai bhikṣave dātavyoyaṃ madīyo lābha ityevaṃ lābhe samutpanne sati yadi kaścidyatiḥ mriyate tadā niyatamavaśyaṃ tasmai vikalpitabhikṣave sa lābho deya iti bhagavatoktaṃ /",
    "T08jsphustu:1197": " deśāntaretyādi /",
    "T08jsphustu:1198": " ito deśāttraimāsamadhiṣṭhāyānyatra deśāntaragatasya yateḥ lābhaḥ kalpe mandire kalpakuṭayāṃ sthāpayitabyaḥ /",
    "T08jsphustu:1199": " yadā cāvarṣoṣitavibhrāntakudṛṣṭayastrayaḥ pudgalāḥ saṃghasyānartha kurvanti,",
    "T08jsphustu:1200": " tadā tebhyaḥ prāśyādi na sāṃghikamannapānādi dātavyaṃ budhaiḥ /",
    "T08jsphustu:1201": " nanuca lābhaṃ nārhanti pañcaketyuktaṃ (SŚ 41)",
    "T08jsphustu:1202": " tatkimarthamidamucyate- amuṣmai deyamityādi kārikādvayaṃ?",
    "T08jsphustu:1203": " satyametat /",
    "T08jsphustu:1204": " kintu yadā avikalpo mriyate,",
    "T08jsphustu:1205": " anutpanne ca lābhe gacchati,",
    "T08jsphustu:1206": " avarṣoṣitavibhrāntakudṛṣṭayaśca trayaḥ pudgalāḥ yadānarthaṃ vā kurvanti,",
    "T08jsphustu:1207": " tadaite pañca pudgalā lābhaṃ nārhanti,",
    "T08jsphustu:1208": " viparyayādarhantīti vyabhicārasaṃbhavādadoṣaḥ //",
    "T08jsphustu:1209": " ācchādamityādi /",
    "T08jsphustu:1210": " ete yatayaḥ kule varṣāmupagatā bhavanti /",
    "T08jsphustu:1211": " tatra yadi dānapati sāmānyenaivaṃ vadet- ācchādaṃ dāsyāmi,",
    "T08jsphustu:1212": " cīvaraṃ dāsyāmi,",
    "T08jsphustu:1213": " cīvaramūlyaṃ dāsyāmi,",
    "T08jsphustu:1214": " ācchādamūlyaṃ dāsyāmītyebhiścaturbhiḥ śabdairutpadyate yo lābhaḥ sa samukhībhūtānāṃ prāpnoti, netareṣāṃ /",
    "T08jsphustu:1215": " varṣāvāsiketyādi /",
    "T08jsphustu:1216": " varṣoṣitānāmācchādaṃ dāsyā[mi],",
    "T08jsphustu:1217": " cīvaraṃ,",
    "T08jsphustu:1218": " ācchādakrayaṃ,",
    "T08jsphustu:1219": " cīvarakrayaṃ caitaiścaturbhiśca śabdairyo lābhaḥ samupajāyate,",
    "T08jsphustu:1220": " sa varṣoṣitānāṃ prāpnoti /",
    "T08jsphustu:1221": " yadi dāyakastadvarṣāvāsikaṃ lābha avarṣoṣitānāmapi dadāti,",
    "T08jsphustu:1222": " tadā dāyakasyecchayā gṛhṇato na doṣaḥ //",
    "T08jsphustu:1223": " yāmika ityādi /",
    "T08jsphustu:1224": " yasmin divase bhagavānutpannaḥ anuttarāñca samyaksaṃbodhimabhisaṃbuddhaḥ tatra yo maho yā pūjā,",
    "T08jsphustu:1225": " sa jātisaṃbodhyādimahaḥ /",
    "T08jsphustu:1226": " tata utpanno yo lābhaḥ saṃghasya sa evamucyate /",
    "T08jsphustu:1227": " mṛtapariṣkāraśca kṣudrapariṣkāraścetyādi dvandvaḥ /",
    "T08jsphustu:1228": " kālikaḥ yāmikaḥ yāvajjīvikaḥ sāptāhikaḥ mṛtapariṣkāraḥ kṣudrapariṣkāraḥ naityakaḥ",
    "T08jsphustu:1229": " akālacīvaraṃ kuṭīpratiṣṭhā jātisaṃbodhyādimahodbhavaśceti yo 'yaṃ daśaprakāro lābhaḥ",
    "T08jsphustu:1230": " sa saṃmukhībhūtānāṃ prāpnoti //",
    "T08jsphustu:1231": " anādheyamityādi /",
    "T08jsphustu:1232": " sāṃghikaṃ yacchayanāsanaṃ tadanādheyaṃ,",
    "T08jsphustu:1233": " pratibandhatvena na dātavyamityarthaḥ /",
    "T08jsphustu:1234": " na vikretavyaṃ,",
    "T08jsphustu:1235": " na ca paudvalikaṃ kṛtvā paribhoktavyaṃ /",
    "T08jsphustu:1236": " ye tu śrāmaṇerāḥ (SŚ 42)",
    "T08jsphustu:1237": " sāṃghikaṃ śayanāsanaṃ pratibandhakatvena dadati,",
    "T08jsphustu:1238": " vikrīṇīte,",
    "T08jsphustu:1239": " paudgalikatvena vā paribhuñjateraṃ teṣāṃ duṣkṛtaṃ bhavati //",
    "T08jsphustu:1240": " cāturdiśāyetyādi /",
    "T08jsphustu:1241": " kaściddānapatiḥ kiñciddravyānta,",
    "T08jsphustu:1242": " kadāciccāturdiśāyāryasaghāya dadāti,",
    "T08jsphustu:1243": " buddhāya vā bhagavate,",
    "T08jsphustu:1244": " saṃmukhībhūtāya vā saṃghāya tatsarvaṃ yatistatra tatropanāmayet /",
    "T08jsphustu:1245": " yaccāturdiśāya dattaṃ taccāturdiśāyaivopanāmayitavyamityeṣā dik //",
    "T08jsphustu:1246": " tūṣṇīṃ datvetyādi /",
    "T08jsphustu:1247": " kaściddānapatiḥ vihāramāgatya muktāphalādika datvā tūṣṇīṃ bhūto gacchet /",
    "T08jsphustu:1248": " tasmin tūṣṇīṃ datvā gate dānapatau sati buddhāya bhagavate muktā phalādi dātavyaṃ,",
    "T08jsphustu:1249": " yacchayanāsanaṃ taccāturdiśāya /",
    "T08jsphustu:1250": " saṃmukhībhūtāya tu saṃghāya vastrādikaṃ dātavyamiti //",
    "T08jsphustu:1251": " katibhiraṅgaiḥ samanvāgato 'dattādānaṃ gṛhṇan aśrāmaṇero bhavati? āha /",
    "T08jsphustu:1252": " pṛthudravyamityādi /",
    "T08jsphustu:1253": " pṛthuvistīrṇaṃ /",
    "T08jsphustu:1254": " kiṃ taddravyaṃ?",
    "T08jsphustu:1255": " kākinīnyūnaṃ māṣakapañcakaṃ /",
    "T08jsphustu:1256": " svakīyamapi kadācittadbhavatītyāha /",
    "T08jsphustu:1257": " paropāttamiti /",
    "T08jsphustu:1258": " kadāciddravyaṃ paropāttamapi sat yatiḥ paropāttasaṃjñā na bhavatītyata āha /",
    "T08jsphustu:1259": " tatsaṃjñī paropāttasaṃjñītyarthaḥ /",
    "T08jsphustu:1260": " kadācidetatsarvaṃ bhava[ti],",
    "T08jsphustu:1261": " na tu steyacetanetyataḥ steyacetaneti vacanaṃ /",
    "T08jsphustu:1262": " stainyacittaṃ copasthitaṃ bhavatātyarthaḥ /",
    "T08jsphustu:1263": " kadācidetadaṅgacatuṣṭayaṃ saṃbhavadapi sat taddravya sthānānna cyāvitaṃ syādityata āha /",
    "T08jsphustu:1264": " sthānacyutiśceti /",
    "T08jsphustu:1265": " pañcabhiraṅgaiḥ samanvāgato yatiradattamādadāno 'pi na cyutasaṃvaro bhavati /",
    "T08jsphustu:1266": " katamaiḥ pañcabhirityāha /",
    "T08jsphustu:1267": " dattasvaketyādi /",
    "T08jsphustu:1268": " dattasaṃjñā svakasaṃjñā aparopāttasaṃjñā ca vidyate yasya yateḥ sa yathokto yatiḥ /",
    "T08jsphustu:1269": " anyo 'pi ca svāṃśāttāvatkālikatvena ca gṛhṇan na saṃvaraṃ saṃvarī jahāti /",
    "T08jsphustu:1270": " (SŚ 43)",
    "T08jsphustu:1271": " ādāyādattamityādi /",
    "T08jsphustu:1272": " ādāyeti gṛhītvā /",
    "T08jsphustu:1273": " adattaṃ pu[naḥ] dravyaṃ utpluyedvadhvā khamākāśaṃ gatvā /",
    "T08jsphustu:1274": " diśānāṃ catuṣṭayaṃ dikcatuṣṭayamityarthaḥ /",
    "T08jsphustu:1275": " āśāśabdasya dikparyāyatvāt /",
    "T08jsphustu:1276": " tatraiveti /",
    "T08jsphustu:1277": " yasmāt pratyāgataḥ punarbhūyastatropaviṣṭaḥ /",
    "T08jsphustu:1278": " san kṣatasaṃvaro bhavati,",
    "T08jsphustu:1279": " ayatirbhavatītyarthaḥ /",
    "T08jsphustu:1280": " avakrītādiriti vistaraḥ /",
    "T08jsphustu:1281": " kaścidyatiḥ kenacitkrīto bhavati,",
    "T08jsphustu:1282": " bhṛtako vā sa ajñānāt smṛtisaṃpramoṣātkalpikasaṃjñayā vā paradravyaṃ gṛhṇan kṣatasaṃvaro bhavati /",
    "T08jsphustu:1283": " unmattavikṣiptacetasastu yatayaḥ parasvamādadānā api santonāpattibhājo bhavanti stainyacittābhāvāt //",
    "T08jsphustu:1284": " tatra kālikamityārabhya yāvaddakṣiṇādeśanepyevamityebhirvākyaiḥ saṃvaratyāga uktaḥ /",
    "T08jsphustu:1285": " upakāryapakārimya ityārabhya yāvat tūṣṇīṃ datvetyādibhirvākyaiḥ duṣkṛtānyudāhṛtāni /",
    "T08jsphustu:1286": " śeṣaistu pāñcāṅganiyama iti /",
    "T08jsphustu:1287": " bhājanasthaṃ guru dravyaṃ cauryabuddhayā yatirnayan /",
    "T08jsphustu:1288": " yojanāni daśaikañca syānna vā śrīghanaḥ //",
    "T08jsphustu:1289": " sphuṭārthāyāṃ śrīghanācārasaṃgrahaṭīkāyāṃ adattādānaviratiśikṣāpadaṃ",
    "T08jsphustu:1290": " dvitīyaṃ //",
    "T08jsphustu:1291": " (SŚ 44)",
    "T08jsphustu:1292": " maithunaviratiśikṣāpadalakṣaṇaṃ labdhvāvakāśamadhikṛtyāha /",
    "T08jsphustu:1293": " nṛstrītyādi /",
    "T08jsphustu:1294": " nā ca strī ca paṇḍakaśceti nṛstrīpaṇḍakāsteṣāṃ yāni viṇmūtravaktrāṇi,",
    "T08jsphustu:1295": " teṣāṃ yat randhraṃ vivaraṃ chidraṃ,",
    "T08jsphustu:1296": " tasmin aṅgajātaṃ puruṣendriyaṃ tilamātramapi prakṣipya yaḥ śrāmaṇeraḥ svādaṃ nigamayet sa kṣatasaṃvarā bhavati,",
    "T08jsphustu:1297": " ayatibhavatītyarthaḥ //",
    "T08jsphustu:1298": " manuṣyagativyatirikteṣvapi strīpuruṣapaṇḍakeṣu maithunamadhyācarataḥ saṃvaratyāgo bhavatīti darśayannāha /",
    "T08jsphustu:1299": " mānuṣāmānuṣāste tviti vistaraḥ /",
    "T08jsphustu:1300": " atra kārikāpāṭhe vivādaḥ /",
    "T08jsphustu:1301": " tatraike mānuṣāmānuṣāste tu tiryañca[śca] narādaya iti pāṭha matvaivaṃ vyācakṣate /",
    "T08jsphustu:1302": " āha /",
    "T08jsphustu:1303": " narādaya ityādiśabdena strīpaṇḍakayorgrahaṇaṃ /",
    "T08jsphustu:1304": " tena narādaya iti /",
    "T08jsphustu:1305": " nṛstrīpaṇḍakā ityarthaḥ /",
    "T08jsphustu:1306": " manuṣyagatiparyāpannāḥ,",
    "T08jsphustu:1307": " amanuṣyagatiparyāpannāstiryaggatiparyāpannāśca nṛstrīpaṇḍakā jāgranto mṛtāḥ suptāśca maithunāśrayā avagantavyā iti /",
    "T08jsphustu:1308": " apare punarmānuṣā[mānuṣā]ste tu tiryañcaścāmarādaya iti pāṭhaṃ matvaivaṃ bruva[te] /",
    "T08jsphustu:1309": " mānuṣāmānuṣāste tviti /",
    "T08jsphustu:1310": " tacchabdenānantaraprayuktā nṛstrīpaṇḍakāḥ parigṛhyante tacchabdasyānantarābhidhāyitvāt /",
    "T08jsphustu:1311": " tu śabda evakārārthe /",
    "T08jsphustu:1312": " ta eva nṛstrīpaṇḍakā manuṣyagatiparigṛhītāḥ amanuṣyagatiparigṛhītāḥ tiryaggatiparigṛhītāśca pratyekaṃ jāgranto mṛtāḥ suptāśca maithunāśrayā jñeyāḥ /",
    "T08jsphustu:1313": " amarādaya ityamarā devāḥ ādiśabdenānyāmapi gati grāhayati /",
    "T08jsphustu:1314": " ato devāsuranarakapretagatisaṃgṛhīteṣvapi strīpuruṣapaṇḍakeṣu maithunamadhyācarataḥ saṃvaratyāgo bhavati /",
    "T08jsphustu:1315": " eta eva tu yujyate /",
    "T08jsphustu:1316": " anyathā hi narādaya ityanena nṛstrītareṣāṃ grahaṇe siddhe tviti tacchabdagrahaṇamatiricyate /",
    "T08jsphustu:1317": " (SŚ 45) atha mataṃ- tacchabdena ta eva mānuṣāmānuṣāḥ saṃbadhyanta ityasaṃbaddhametat /",
    "T08jsphustu:1318": " na hi pratyakṣāpātteṣu śabdeṣu tacchabdaḥ prayujyata sūribhiranavasthāprasaṅgāt /",
    "T08jsphustu:1319": " na cāpi tacchabdena viṇmūtravaktrarandhrasya saṃbandha iti pāryate vaktuṃ,",
    "T08jsphustu:1320": " randhraśabdasya napuṃsakaliṅgatvāt ekavacananirdeśāt,",
    "T08jsphustu:1321": " iha ca te tviti puṃliṅgena bahuvacanena nirdeśāt /",
    "T08jsphustu:1322": " atha mataṃ- viṇmatravaktrarandhraviśeṣā iti vyākhyāsyāma iti /",
    "T08jsphustu:1323": " yathā hi viṇmūtravaktrarandhraviśeṣāḥ strīpuruṣapaṇḍakāḥ manuṣyāmanuṣyatiryagga[ti]parigṛhītā",
    "T08jsphustu:1324": " maithunāśrayā jñeyā ityapūrvāyaṃ kriyākāra[ka]saṃbandhaḥ narādīnāmiti saṃbandhaṣaṣṭhayabhāvāt",
    "T08jsphustu:1325": " anyasyāśca gateḥ parigrahaṇāt /",
    "T08jsphustu:1326": " tasmādamarādaya ityeva pāṭhaḥ /",
    "T08jsphustu:1327": " evaṃ vicārite kecidatra bruvata narādaya ityapi pāṭhe ādiśabdena strīpaṇḍakayoranya[syā]śca gateḥ parigraho bhaviṣyati /",
    "T08jsphustu:1328": " ko 'tra virodha iti //",
    "T08jsphustu:1329": " atra na sarvā tiryagyonirabhipretā sūkṣmaudārikatvena maithunākṣamatvāt /",
    "T08jsphustu:1330": " kintu viśiṣṭaiveti darśayannāha /",
    "T08jsphustu:1331": " hastinīmāditaḥ kṛtveti vistaraḥ /",
    "T08jsphustu:1332": " hastinījāteḥ prabhṛti yāvat kukkuṭā jātiḥ /",
    "T08jsphustu:1333": " atrāntarāle yānyonyāpekṣayākṣudrikā maṃhato jātiḥ tāṃ tāṃ gacchan tasyāṃ tasyā jātau maithunamācaran vratāccyavate,",
    "T08jsphustu:1334": " aśrāmaṇerā bhavatītyarthaḥ /",
    "T08jsphustu:1335": " ata evādinirdeśāt hastinījāteyānyā mahattarā jātiḥ,",
    "T08jsphustu:1336": " kukkuṭājāteśca yānyā (SŚ 46)",
    "T08jsphustu:1337": " svalpatarā tasyāṃ vipratipadyamānasya na saṃvaratyāgaḥ,",
    "T08jsphustu:1338": " kintu duṣkṛtaṃ syāditi //",
    "T08jsphustu:1339": " yatirna kevalaṃ maithunamadhyācaritaṃ na kṣamate strīdarśanādyapi na kṣamata iti pratipāda[ya]nnāha /",
    "T08jsphustu:1340": " raktaḥ sanniti vistaraḥ /",
    "T08jsphustu:1341": " yatiḥ saṃraktaḥ san striyaṃ na paśyet,",
    "T08jsphustu:1342": " na ca tasyāḥ śabdamākarṇayet /",
    "T08jsphustu:1343": " nirvastraśca san nirvastrāṃ striyaṃ nopeyāt,",
    "T08jsphustu:1344": " na gacchet,",
    "T08jsphustu:1345": " na ca puruṣendriyaṃ nirbhujet /",
    "T08jsphustu:1346": " etasyātra vidhikaraṇātsarvatra duṣkṛtaṃ bhavati //",
    "T08jsphustu:1347": " kiṃ punaḥ pāṭitāyāmapi maithunamadhyācarataḥ saṃvaratyāgo bhavati?",
    "T08jsphustu:1348": " bhavatītyāha bhittidvayetyādi /",
    "T08jsphustu:1349": " strīndriyādhiṣṭhānasaṃjñitāṃ koṭarikāṃ vātātapādinā śuṣkāṃ śastreṇavā pṛthak pṛthak kṛtāṃ tattailādibhiḥ klinnāṃ saṃyojyaikīkṛtya yaḥ śrāmaṇero vipratipadyate sa nāśayitavyaḥ /",
    "T08jsphustu:1350": " saṃgrahe sati /",
    "T08jsphustu:1351": " yadi sā koṭarikā sagrahamupayāti,",
    "T08jsphustu:1352": " tadā doṣo 'nyadā neti //",
    "T08jsphustu:1353": " adha ūrdhvamityādi /",
    "T08jsphustu:1354": " kācitstrī trikhaṇḍīkṛtā bhavati /",
    "T08jsphustu:1355": " tasyā adhaḥ khaṇḍe upari khaṇḍe ca vinīlādhmātikāñcavratī na vrajet /",
    "T08jsphustu:1356": " yā cāsthisaṅkalā pūyarudhirādibhiramyaktā tāmapi na yāyāt /",
    "T08jsphustu:1357": " sitāsthisaṅkaleti vistaraḥ /",
    "T08jsphustu:1358": " sitā śuklā yā asthisaṅkalā,",
    "T08jsphustu:1359": " śailamayī yā śilāyāṃ nidhātā dārumayī yā kāṣṭhamayī,",
    "T08jsphustu:1360": " pustamayī yā lepakṛtā /",
    "T08jsphustu:1361": " tāṃ sitāsthisaṅkalāṃ yāvatpustamayīṃ striyaṃ na gacchet /",
    "T08jsphustu:1362": " mithunaṃ strīpuruṣayoryugmaṃ,",
    "T08jsphustu:1363": " tatra utpadyate yaḥ sukhaviśeṣaḥ tanmaithunaṃ /",
    "T08jsphustu:1364": " tasmātsadā sarvakālaṃ yo virata iti yativiśeṣaṇaṃ //",
    "T08jsphustu:1365": " (SŚ 47)",
    "T08jsphustu:1366": " dhyānetyādi /",
    "T08jsphustu:1367": " gataḥ prāptaḥ /",
    "T08jsphustu:1368": " dhyānamiddhagatastaṃ dhyānasamāpannaṃ nidrayābhibhūtaṃ ca vibuddhamapi śayitaṃ surāpānādinā",
    "T08jsphustu:1369": " mattaṃ mahābhūtavaiṣamyādinā vā vikṣiptacittaṃ rukṣayā vā vedanayā tunnaṃ vyathitaṃ",
    "T08jsphustu:1370": " yati yā kācitstrī balādgṛhītvā yateraṅgajātaṃ ātmīye 'ṅgajāte prakṣipet /",
    "T08jsphustu:1371": " tasmin balato 'bhiniṣīdati mātṛgrāme kimityāha /",
    "T08jsphustu:1372": " ādimadhyetyādi /",
    "T08jsphustu:1373": " ādāvaṃgajātapraveśakāle,",
    "T08jsphustu:1374": " madhye paryavasāne ca ya āsvāda nigamayet /",
    "T08jsphustu:1375": " yatiḥ kīdṛkṣaḥ?",
    "T08jsphustu:1376": " tato dhyānāvyutyitaḥ /",
    "T08jsphustu:1377": " sa vihārād ghaṭṭayitavyaḥ /",
    "T08jsphustu:1378": " āsvādanābhāve tu neti /",
    "T08jsphustu:1379": " etaccādhimātramadhyamṛdurāgiṇaṃ pudgalamadhikṛtyoktamityavaseyaṃ /",
    "T08jsphustu:1380": " yaduktamādimadhyāvasāneṣa svādayediti tatra keyamāsvādanā nāmetyāha /",
    "T08jsphustu:1381": " nānetyādi /",
    "T08jsphustu:1382": " nānā prakārāṇāṃ vyañjanānāṃ rasānāṃ nānāvidhena yadupetaṃ samanvitaṃ śāliḥbhaktaṃ tasya paribhogaḥ tadvadāsvādanā draṣṭavyā /",
    "T08jsphustu:1383": " yathā śauṇḍasya mattavālakasya tailava[t] svacchasyānnāsavasya surāyāḥ pānāsvādastadvat maithunāsvādo 'vaseyaḥ /",
    "T08jsphustu:1384": " anye anyathā vyācakṣate śuṇḍiṣu bhavaḥ śauṇḍaḥ /",
    "T08jsphustu:1385": " kaḥ punarasau? annāsavaḥ /",
    "T08jsphustu:1386": " kīdṛśaḥ? tailācchaḥ /",
    "T08jsphustu:1387": " tailava[t] svaccho yaḥ śoṇḍo 'nnāsavaḥ,",
    "T08jsphustu:1388": " tasya pānamabhyavaharaṇaṃ /",
    "T08jsphustu:1389": " tadvat kiṃ? āsvādanā jñeyeti /",
    "T08jsphustu:1390": " anāsvādaḥ punaḥ kīdṛśa ityāha /",
    "T08jsphustu:1391": " anāsvādā yuvagrīvetyādi /",
    "T08jsphustu:1392": " yathā yūnastaruṇasya grīvāyāṃ mṛtakukkurabandhaḥ /",
    "T08jsphustu:1393": " yathā ca sukumārasya puṃsaḥ (SŚ 48)",
    "T08jsphustu:1394": " pradīptalohasparśastadvadanāsvādo vijñeyaḥ /",
    "T08jsphustu:1395": " dhyāyantyaneneti dhyānaṃ,",
    "T08jsphustu:1396": " prajñānaṃtītyarthaḥ /",
    "T08jsphustu:1397": " taccāṅgabhedāccaturvidhaṃ bhavati /",
    "T08jsphustu:1398": " prathamadvitīyatṛtīyacaturthadhyānabhedena /",
    "T08jsphustu:1399": " siddhaṃ kāyasaṃdhāraṇāsamarthaścittābhisaṃkṣepo,",
    "T08jsphustu:1400": " nidreti yo 'rthaḥ /",
    "T08jsphustu:1401": " te dhyānamiddhe iti /",
    "T08jsphustu:1402": " avakrītetyādi /",
    "T08jsphustu:1403": " asyārthaḥ pūrvaśikṣāpadānusāreṇāvaseyaḥ //",
    "T08jsphustu:1404": " rāgāmanuṣyetyādi /",
    "T08jsphustu:1405": " rañjanaṃ rāgaḥ,",
    "T08jsphustu:1406": " rañjayate vāneneti cittamiti rāgaḥ /",
    "T08jsphustu:1407": " tena rāgādinā praguṇībhūtaṃ yadaṃgajātaṃ tacchukranirmokṣārthaṃ na kadācidapi spṛśet /",
    "T08jsphustu:1408": " kairna spṛśedityāha /",
    "T08jsphustu:1409": " pṛthivyādidhātubhiḥ /",
    "T08jsphustu:1410": " tiryaksaṃyogetyādi /",
    "T08jsphustu:1411": " tiryakmaithunādhyācāradarśanāt prāmādikaḥ strīpuruṣa darśanācca,",
    "T08jsphustu:1412": " tīvrarāgāditayā yadi śukrasya muktirbhavet tadā yatirmānasaṃ vigarhedvirūpakaṃ mayā kṛtaṃ na punarevaṃ kariṣyāmīti /",
    "T08jsphustu:1413": " majjetyādi /",
    "T08jsphustu:1414": " majjājātaṃ majjajaṃ śukraṃ,",
    "T08jsphustu:1415": " tasya kṣaraṇamapagamaḥ /",
    "T08jsphustu:1416": " yasya yateḥ svapne śukravinirmuktirbhavati,",
    "T08jsphustu:1417": " tasya doṣo na bhavati /",
    "T08jsphustu:1418": " kathaṃ punarbhavatītyāha /",
    "T08jsphustu:1419": " kāraṇamāha /",
    "T08jsphustu:1420": " svapnetyādi /",
    "T08jsphustu:1421": " pañcasvapnā vinaye uktāḥ /",
    "T08jsphustu:1422": " satyasvapno yathā bodhisattvena dṛṣṭaḥ,",
    "T08jsphustu:1423": " alīkasvapno yathā dṛṣṭaḥ tathā na bhavatya'līkaṃ mṛṣeti kṛtvā,",
    "T08jsphustu:1424": " acīrṇasvapno yatsatatakaraṇīyaṃ vastu dṛśyate,",
    "T08jsphustu:1425": " anantasvapno yaḥ sakalāṃrātriṃ dṛśyatena paricchidyate,",
    "T08jsphustu:1426": " svapnasvapno yaḥ svapna evānyaḥ svapno dṛśyate /",
    "T08jsphustu:1427": " tadukta bhavati- yasya yateḥ svapne śukranirmokṣo bhavati,",
    "T08jsphustu:1428": " tasya manāgapi doṣo na bhavatyalīkatvātsvapnasya /",
    "T08jsphustu:1429": " anyathā hya'nāśvāsikaṃ brahmacaryaṃ syāt svapne 'pi maithunādhyācāreṇāpattiprasaṅgāt //",
    "T08jsphustu:1430": " rāgetyādi / rāgeṇāviṣṭaṃ parigṛhītaṃ yaccittaṃ tena rāgāviṣṭena cetasā yatirnārīṃ striyaṃ śrīghano na spṛśet /",
    "T08jsphustu:1431": " puṃnapuṃsakamiti /",
    "T08jsphustu:1432": " puruṣaṃ paṇḍakaṃ cetyarthaḥ /",
    "T08jsphustu:1433": " śeṣaṃ sugamaṃ /",
    "T08jsphustu:1434": " (SŚ 49)",
    "T08jsphustu:1435": " stanakakṣetyādi /",
    "T08jsphustu:1436": " stanau kakṣe ca oṣṭhau ca nābhiśca ūrū ca pārśve ca kukṣiśca malabhramaśceti dvandvaḥ /",
    "T08jsphustu:1437": " atastān stanakakṣauṣṭhanābhyūrupārśvakukṣimalabhramān yatiḥ saṃraktaḥ san na nindet,",
    "T08jsphustu:1438": " na nindāṃ kuryāt /",
    "T08jsphustu:1439": " na ca saṃstuyānna ca praśaṃsedityarthaḥ,",
    "T08jsphustu:1440": " aśobhanau tava payodharau śobhanau vā yāvadaṅgajāta iti /",
    "T08jsphustu:1441": " katamāsāṃ tu tān stanakakṣādīnna ninde[di]tyāha /",
    "T08jsphustu:1442": " strīṇāmiti /",
    "T08jsphustu:1443": " malabhramaśabdenātra strīṇāmaṅgajātamucyate //",
    "T08jsphustu:1444": " yadyadvadedityādi /",
    "T08jsphustu:1445": " yat yadvacanaṃ striyāḥ antike striyaṃ śrīghanaḥ maithunādhyācāraṃ kartukāmaḥ puruṣo",
    "T08jsphustu:1446": " bravroti yathā yatheti yena yena prakāreṇa [tat]tadvacanaṃ yatiḥ striyaṃ na vadet",
    "T08jsphustu:1447": " tathā tatheti tena tena prakāreṇetyarthaḥ //",
    "T08jsphustu:1448": " agretyādi / yoṣicchabdena mātṛgrāmo vidhīyate /",
    "T08jsphustu:1449": " yā strī māṃ paricarenmama paricaryāṃ kuryāt /",
    "T08jsphustu:1450": " kutaḥ? rahaḥ,",
    "T08jsphustu:1451": " rahasītyarthaḥ /",
    "T08jsphustu:1452": " sā agrā bhavati,",
    "T08jsphustu:1453": " śreṣṭhā bhavati /",
    "T08jsphustu:1454": " vyādhihīneti vyādhirahitā /",
    "T08jsphustu:1455": " yaśasvinīti yaśaḥ samanvitā,",
    "T08jsphustu:1456": " kīrtiyuktā /",
    "T08jsphustu:1457": " lābhinī ca bhavati /",
    "T08jsphustu:1458": " keṣāmityāha /",
    "T08jsphustu:1459": " āyurādīnāṃ /",
    "T08jsphustu:1460": " ādiśabdena varṇabalasaukhyādīnāṃ grahaṇaṃ /",
    "T08jsphustu:1461": " ityādi na vaco brūyādityādi /",
    "T08jsphustu:1462": " agrā bhavati sā yoṣidityevamādikaṃ vācaṃ na vadet /",
    "T08jsphustu:1463": " ka ityāha /",
    "T08jsphustu:1464": " śrīghanaḥ /",
    "T08jsphustu:1465": " kīdṛkṣa ityāha /",
    "T08jsphustu:1466": " rāgāgnipluṣṭamānasaḥ /",
    "T08jsphustu:1467": " rāga evāgniḥ rāgāgnirdahanātmakatvāt,",
    "T08jsphustu:1468": " tena pluṣṭaṃ dagdhaṃ mānasaṃ ceto yasya sa evamucyate /",
    "T08jsphustu:1469": " kasyāgrato na vade[di]tyāha /",
    "T08jsphustu:1470": " purastācchrīghanaḥ strīṇāmityādi /",
    "T08jsphustu:1471": " strīṇāmagnataḥ,",
    "T08jsphustu:1472": " puruṣasya paṇḍakasya cetyarthaḥ //",
    "T08jsphustu:1473": " (SŚ 50)",
    "T08jsphustu:1474": " strīpuruṣayoḥ saṃyogārthaṃ dautyaṃ kartuṃ na labhyata iti darśayitumāha /",
    "T08jsphustu:1475": " vivāhāvāhayorityādi /",
    "T08jsphustu:1476": " tatra vivāho dārikāparigrahaḥ /",
    "T08jsphustu:1477": " anyena paribhuktasya mātṛgna masya saṃgrahaṇamāvāhaḥ vivāhaścāvāhaśca vivāhāvāhau /",
    "T08jsphustu:1478": " atastayorvivāhāvāhayoḥ /",
    "T08jsphustu:1479": " vivāhanimittaṃ saṃgrahanimittañca dautyakarma na kuryāt /",
    "T08jsphustu:1480": " ka ityāha /",
    "T08jsphustu:1481": " śrāmaṇerakaḥ /",
    "T08jsphustu:1482": " śrāmaṇera eva śrāmaṇerakaḥ /",
    "T08jsphustu:1483": " kecittu kutsāyāṃ kanaṃ vidadhati /",
    "T08jsphustu:1484": " kutsitaḥ śrāmaṇeraḥ śrāmaṇeraka iti /",
    "T08jsphustu:1485": " taiḥ kutsārtho darśanīyaḥ- kathaṃ kutsitosau yatiriti?",
    "T08jsphustu:1486": " dautyakarmakaraṇāditi cet,",
    "T08jsphustu:1487": " na pratiṣedho 'yaṃ vartate- na kuryāditi /",
    "T08jsphustu:1488": " yaśca na kurute,",
    "T08jsphustu:1489": " sa kathaṃ kutsāmāsādayati /",
    "T08jsphustu:1490": " tasmātsvārtha evāyaṃ kaneṣṭavyaḥ /",
    "T08jsphustu:1491": " na kevalaṃ vivāhāvāhanimittaṃ dautyaṃ na kuryāttatkṣaṇamaithunādhyācāranimittamapi na kurvātāpiśabdaḥ sūcayati /",
    "T08jsphustu:1492": " dāpayeyamityādi /",
    "T08jsphustu:1493": " tatra samutpannakarmaphalasatyaratnādisaṃpratyayaḥ śrāddhaḥ /",
    "T08jsphustu:1494": " tasmai śrāddhāyopāsakadārakāya imāṃ śrāddhāṃ upāsakadārikāṃ dāpayeyamiti /",
    "T08jsphustu:1495": " evamarthasaṃsyandanāsūtraṃ yatirbhāṣittuṃ na ghaṭate //",
    "T08jsphustu:1496": " bījārthamityādi /",
    "T08jsphustu:1497": " garbhotpādanimittaṃ vratī gavādikaṃ na dadyāt /",
    "T08jsphustu:1498": " etānevāśvādīn bījārthaṃ parebhyaḥ kadācidapi na prārthayet //",
    "T08jsphustu:1499": " (SŚ 51)",
    "T08jsphustu:1500": " tulyametāsvityādi /",
    "T08jsphustu:1501": " bahavaḥ striyo yasya taṃ bahustrīkaṃ puruṣaṃ yatiḥ naivaṃ vadet- kimiti ekayā striyā sārdhaṃ mā tvaṃ tiṣṭha,",
    "T08jsphustu:1502": " kintu paripāṭayā sarvāḥ striyo vaseti //",
    "T08jsphustu:1503": " sphuṭārthāyāṃ śrīghanācārasaṃgrahaṭīkāyāṃ maithunaviratiśikṣāpadaṃ tṛtīyaṃ //",
    "T08jsphustu:1504": " (SŚ 52)",
    "T08jsphustu:1505": " mṛṣāvādaviratiśikṣāpadamadhikṛtyāha /",
    "T08jsphustu:1506": " pratyekabuddhetyādi /",
    "T08jsphustu:1507": " tatrātmārthaṃmekaṃ prati buddha iti pratyekabuddhaḥ /",
    "T08jsphustu:1508": " samyagaviparītaṃ samantāt jñeyaṃ buddhā iti saṃbuddhāḥ /",
    "T08jsphustu:1509": " teṣāṃ śiṣyāstacchiṣyāḥ /",
    "T08jsphustu:1510": " tacchabdenātra saṃbuddhā eva parigṛhyante,",
    "T08jsphustu:1511": " na pratyekabuddhā tacchabdasyānantarābhidhāyitvāt /",
    "T08jsphustu:1512": " pratyeka buddhāśca saṃbuddhāśca tacchiṣyāśceti vigrahaḥ /",
    "T08jsphustu:1513": " teṣāṃ yat jñānaṃ darśanañca tat mamāsti,",
    "T08jsphustu:1514": " mama saṃvidyata iti /",
    "T08jsphustu:1515": " asaṃvidyamānamapi santaṃ yaḥ śrāmaṇero mṛṣā vakti sa nāśanīyo 'śrāmaṇeratvena dhārayitavya ityarthaḥ /",
    "T08jsphustu:1516": " kiṃ punarabhimānādapi yo bravīti so 'pi nāśyaḥ? netyāha /",
    "T08jsphustu:1517": " anyatrābhimānataḥ /",
    "T08jsphustu:1518": " anyatraśabdo varjanārthe vartate /",
    "T08jsphustu:1519": " anyatra bhīṣmadroṇābhyāṃ sarve yodhāḥ parāṅmukhā iti anyatraśabdasya varjanārthe prayogadarśanāt /",
    "T08jsphustu:1520": " aprāpte uttaraviśeṣādhigame prāpto mayeti manyamānasya yā cittasyonnatiḥ sobhimānaḥ /",
    "T08jsphustu:1521": " tasmādabhimānādyo jñānaṃ darśanañca pra[ti]jānīte tasya saṃvaratyāgo na bhavati prāptasaṃjñitvāt /",
    "T08jsphustu:1522": " yaduktaṃ jñānadarśanaṃ mamāstīti bruvan mithyā nāśya iti tatra katarajjñānaṃ katamacca darśanamiti na jñāyate /",
    "T08jsphustu:1523": " ato jñānadarśanaṃ tayorlakṣaṇamadhikṛtyāha /",
    "T08jsphustu:1524": " jñānaṃ satyābhisaṃbodhirityādi /",
    "T08jsphustu:1525": " satyāni catvāri duḥkhasamudayanirodhamārgākhyāni /",
    "T08jsphustu:1526": " tatra duḥkhasatyaṃ pañcopādānaskandhāḥ /",
    "T08jsphustu:1527": " samudayasatyaṃ paunarbhavikī tṛṣṇā /",
    "T08jsphustu:1528": " nirodhasatyaṃ yadasyāḥ paunarbhavikyāḥ tṛṣṇāyāḥ prahāṇaṃ /",
    "T08jsphustu:1529": " mārgasatyaṃ ayamevāryāṣṭāṅgo mārgaḥ tadyathā samyagdṛṣṭiḥ,",
    "T08jsphustu:1530": " samyaksaṃkalpaḥ,",
    "T08jsphustu:1531": " samyagvāk,",
    "T08jsphustu:1532": " samyakkarmāntaḥ,",
    "T08jsphustu:1533": " samyagājīvaḥ,",
    "T08jsphustu:1534": " samyagvyāyāmaḥ,",
    "T08jsphustu:1535": " samyaksmṛtiḥ,",
    "T08jsphustu:1536": " samyaksamādhiśca /",
    "T08jsphustu:1537": " tatra bodhanaṃ bodhiravagamaḥ avabodhaḥ parijñānaṃ bodhijñānārthatvāt /",
    "T08jsphustu:1538": " abhītyayamupasarga ābhimukhye (SŚ 53)",
    "T08jsphustu:1539": " vartate, samītya'viparītatve /",
    "T08jsphustu:1540": " tenāyaṃ vākyārtho jāyate- duḥkhādīnāmāryasatyānāṃ nirvāṇābhimukhā samyagaviparītā yā bodhistajjñānamucyate /",
    "T08jsphustu:1541": " abhijñāḥ pañca darśanamiti /",
    "T08jsphustu:1542": " abhijñānamabhijñājñānamityarthaḥ /",
    "T08jsphustu:1543": " tatra pañcābhijñāḥ /",
    "T08jsphustu:1544": " divyaṃ cakṣuryenātidūrasūkṣmavyavahitāni rūpāṇi paśyati karatalāvasthitamivāmalakaṃ,",
    "T08jsphustu:1545": " divyaṃ śroto yena dūrāsannāḥ śabdā śrūyante devamanuṣyāṇāmantaśaḥ kuntapipīlikasyāpi,",
    "T08jsphustu:1546": " paracittajñānaṃ yena parakīyān cittacaittān jānāti- sarāgaṃ cittaṃ sarāgamityādi,",
    "T08jsphustu:1547": " pūrvanivāsānusmṛtikṣānaṃ yenātmanaḥ pareṣāṃ cābhinivṛttajātiparaṃparāḥ smarati- amutrāhaṃ evannāmā evaṃgotrāka ityādi,",
    "T08jsphustu:1548": " āstravakṣayajñānaṃ yenātmano jānāti- kṣīṇā me jātiruṣitaṃ brahmacaryaṃ yāvannāparamitthatvamiti /",
    "T08jsphustu:1549": " etāḥ paṃcābhijñā darśanabhityucyante //",
    "T08jsphustu:1550": " upalakṣaṇārthame[ta]jjñānadarśanagrahaṇamiti pratipādayannāha /",
    "T08jsphustu:1551": " dharmānvayādiketyādi /",
    "T08jsphustu:1552": " dharmatattvālambanaṃ jñānaṃ dharmajñānaṃ yena kleśān prajahāti /",
    "T08jsphustu:1553": " yatparasantānānugamaṃ jñānaṃ pratyātmavedyamutpadyate yairanyaiḥ kleśaprahāṇaṃ kṛtaṃ,",
    "T08jsphustu:1554": " ye pi sāṃprataṃ kurvanti kariṣyanti vā tepīdṛśameva jñānamadhigatavantau'dhigacchanti adhigamiṣyantītyetadanvayajñānaṃ /",
    "T08jsphustu:1555": " ādiśabdena saṃvṛtajñānādīn grāhayati /",
    "T08jsphustu:1556": " dharmajñānānvayajñānaṃ sāṃvṛtaṃ pa[ra]cittavit /",
    "T08jsphustu:1557": " sādhyaṃ naimittikaṃ jñānaṃ praṇidhākhyañca saptamaṃ //",
    "T08jsphustu:1558": " (SŚ 54)",
    "T08jsphustu:1559": " iti saptānāṃ jñānānāṃ ślokaḥ /",
    "T08jsphustu:1560": " dharmajñānādīnāmaṅgīkaraṇe anyaṃ pūrvokto na yogya iti saṃvaratyāgo bhavatīti //",
    "T08jsphustu:1561": " āryamlecchetyādi /",
    "T08jsphustu:1562": " āryaśabdenātrāryadeśajāḥ puruṣāḥ parigṛhyante na prahīṇakleśāḥ mlecchaśabdena ca śavarādayaḥ /",
    "T08jsphustu:1563": " teṣāṃ yadvacanaṃ tena lekhena deśāntarasthasya lipyā saṃmukhameva likhitvā /",
    "T08jsphustu:1564": " hastamudrayeti aṅgulīvinyāsena /",
    "T08jsphustu:1565": " hastyavikāreṇetyabhinayena yaḥ śrāmaṇero jñānadarśanādikaṃ pratijānīte,",
    "T08jsphustu:1566": " tadapi [jñāna]darśanādikaṃ mṛṣeti boddhavyaṃ /",
    "T08jsphustu:1567": " lekhādiṣvaparān bodhayataḥ saṃvaratyāgo na bhavati vākpravyāhārābhāvāt //",
    "T08jsphustu:1568": " vṛkṣamūletyādi //",
    "T08jsphustu:1569": " ahamekākyadvitīyo vṛkṣamūle viharāmi śūnye ca mandire gṛhe ahaṃ rame,",
    "T08jsphustu:1570": " mama ca yaccittaṃ tadekāgraṃ samāhitamityevamādi atīndriyaṃ vastu yatinā na vācyaṃ //",
    "T08jsphustu:1571": " atiprasaṅganivṛttyarthamāha //",
    "T08jsphustu:1572": " buddhādīnāmiti /",
    "T08jsphustu:1573": " varṇoguṇaḥ,",
    "T08jsphustu:1574": " sa bahudhā tathā gatasya loke khyāpayitavyaḥ svaparārthasaṃpādakatvāt /",
    "T08jsphustu:1575": " ityapi sa bhagavān daśabhirbalaiḥ samanvāgataścaturbhiḥ vaiśāradyaiḥ tribhiḥ smṛtyupasthānaiḥ mahākaruṇayā ceti /",
    "T08jsphustu:1576": " ādigrahaṇena dharmasaṃghayorapi /",
    "T08jsphustu:1577": " ātmanastu guṇaḥ kenacidapi prakāreṇa na vaktavyaḥ /",
    "T08jsphustu:1578": " kathañcaneti kathañcidityarthaḥ /",
    "T08jsphustu:1579": " pṛṣṭastu san yatiḥ parakīyaṃ guṇaṃ saṃvidyamānaṃ vadettatrāpi tasya guṇavataḥ pudgalasya saṃmukhaṃ na vadet //",
    "T08jsphustu:1580": " (SŚ 55)",
    "T08jsphustu:1581": " yadāha brūyāttatsaṃmukhaṃ na tu [iti] vistareṇānadhigatasvabhāvamṛṣāvādalakṣaṇaṃ pratipādayitumanā cāryānāryavyavahārānupanyasati /",
    "T08jsphustu:1582": " dṛṣṭamityādinā /",
    "T08jsphustu:1583": " tatra dṛṣṭaṃ yaccakṣurvijñānenānubhūtaṃ śrutaṃ yacchotravijñātaṃ,",
    "T08jsphustu:1584": " mataṃ yadghrāṇajihvākāya vijñānaiḥ vijñātaṃ yanmanovijñānenetyeke /",
    "T08jsphustu:1585": " apare punarāhuḥ- dṛṣṭaṃ yat pañcabhirindriyaiḥ paricchinnaṃ,",
    "T08jsphustu:1586": " śrutaṃ yatparata āgamitaṃ,",
    "T08jsphustu:1587": " mataṃ yatsvayamupapattito 'vadhāritaṃ,",
    "T08jsphustu:1588": " vijñātaṃ yanmanasā pratyātmavedyenākāreṇa paricchannaṃ /",
    "T08jsphustu:1589": " tasmin dṛṣṭe dṛṣṭamiti vadet yāvadvijñātaṃmiti /",
    "T08jsphustu:1590": " vaiparītyena gadanmithyābhidhāyaka iti /",
    "T08jsphustu:1591": " viparītasya bhāvo vaiparītyaṃ tena anāryavyavahāreṇetyarthaḥ /",
    "T08jsphustu:1592": " anāryavyavahārāśca punaradṛṣṭe dṛṣṭavādikādayaḥ /",
    "T08jsphustu:1593": " gadanniti vadan /",
    "T08jsphustu:1594": " mithyābhidhāyaka iti mṛṣāvādī syādityartha //",
    "T08jsphustu:1595": " katibhiḥ punaraṅgaiḥ mṛṣāvādī syādityāha /",
    "T08jsphustu:1596": " vastu cetyādi ślokaḥ /",
    "T08jsphustu:1597": " vastu ca bhavati,",
    "T08jsphustu:1598": " alīkasaṃjñī ca bhavati,",
    "T08jsphustu:1599": " vinihitaṃ cittaṃ bhavati,",
    "T08jsphustu:1600": " mṛṣāvādasaṃjño bhavati,",
    "T08jsphustu:1601": " vācaṃ ca bhāṣate /",
    "T08jsphustu:1602": " etāni pañcāṅgāni yasya santi sa pañcāṅgaḥ /",
    "T08jsphustu:1603": " kaḥ punarasāvityāha /",
    "T08jsphustu:1604": " anṛtavādikaḥ /",
    "T08jsphustu:1605": " anṛtaḥ vādaḥ yasyāstīti [sa] anṛtavādikaḥ mṛṣāvādīti yorthaḥ /",
    "T08jsphustu:1606": " tatra vastu ca bhavatīti- yathā paricchinnaṃ tathā tadastītyarthato na tu dravyatostīti,",
    "T08jsphustu:1607": " anyathā hyasaṃvidyamānaṃ vastva'stoti jñātvā nāstīti bruvato 'nāpattiḥ syāt /",
    "T08jsphustu:1608": " alīkasaṃjñī ca bhavatīti- yathā paricchinnādanyathā kathayāmītyeva saṃjñā ityarthaḥ /",
    "T08jsphustu:1609": " cittaṃ vinihitaṃ bhavatīti yathā paricchinnajñeyaviparītadyotinīvāksamutthāpakaṃ (SŚ 56)",
    "T08jsphustu:1610": " cittaṃ bhavatītyarthaḥ /",
    "T08jsphustu:1611": " evamapi mṛṣāvādasaṃjñī ca bhavatīti atraivāntargatatvāt kasmāta pṛthagucyate /",
    "T08jsphustu:1612": " naitadasti /",
    "T08jsphustu:1613": " mṛṣāvādasajñitvena paravañcanābhiprāya ucyate /",
    "T08jsphustu:1614": " tasminstu satīda yathārtha paricchinnajñeyaviparītārthadyātinyā vācaḥ samutthāpakaṃ cittaṃ pṛthageva kāraṇatvenocyata iti naitasminnantarbhāvaḥ",
    "T08jsphustu:1615": " tathā ca vinaye vinidhāya saṃjñāṃ vinidhāya citaṃ vācaṃ bhāṣata iti mṛṣāvādasaṃjñī ca bhavatīti paravañcanābhiprāya ityarthaḥ /",
    "T08jsphustu:1616": " vitathasaṃjñino 'nyaḥ ko viśeṣa iti cet vitathasaṃjñī hayanyathārthaṃ pratipādayati na tu paraṃ vañcayati /",
    "T08jsphustu:1617": " tathā ca mṛṣāvāda iṣyate yathā śnigdhaste mukhavarṇa ityādinā /",
    "T08jsphustu:1618": " naitaduktaṃ bhavati /",
    "T08jsphustu:1619": " yo vitathasaṃjñī sa nāvaśyaṃ mṛṣāvādasaṃjñī,",
    "T08jsphustu:1620": " yastu mṛṣāvādasaṃjñī so 'vaśyaṃ vitathasaṃjñīti yena dvābhyāmevāṅgābhyāṃ mṛṣāvāda iṣyata iti /",
    "T08jsphustu:1621": " vadedvācamiti /",
    "T08jsphustu:1622": " vākpravyāhāraṃ karotītyarthaḥ /",
    "T08jsphustu:1623": " etaduktaṃ bhavati /",
    "T08jsphustu:1624": " caturaṅgavanti yāni vacāṃsi tāni mṛṣāvādavyapadeśabhāñji bhavantīti /",
    "T08jsphustu:1625": " na kevalaṃ pañcabhiraṅgaiḥ saṃprajānamṛṣāvādo bhavati,",
    "T08jsphustu:1626": " kintu hyekenāpīti darśayannāha /",
    "T08jsphustu:1627": " catustrītyādi /",
    "T08jsphustu:1628": " pūrvamuktāni yānyaṅgāni te[bhyaḥ] varjitāni yānyaṅgāni taiḥ samanvāgato yo yatirmṛṣā vakti,",
    "T08jsphustu:1629": " so 'nyairyatibhirmṛṣāvādī jñeyaḥ /",
    "T08jsphustu:1630": " tatra caturbhiraṅgaiḥ mṛṣāvādī bhavati /",
    "T08jsphustu:1631": " alīkasaṃjñī cetyādi /",
    "T08jsphustu:1632": " alīkasajñitvena vastunaḥ parigrahānna pṛthaṅnirdeśaḥ /",
    "T08jsphustu:1633": " tribhiraṅgairvinihitaṃ cetyādi /",
    "T08jsphustu:1634": " alīkasaṃjñāyā vinihitacitta evāntarbhāvāt /",
    "T08jsphustu:1635": " dvābhyāmevāṅgābhyāṃ mṛṣāvādasaṃjñī cetyādi /",
    "T08jsphustu:1636": " vinihitasya mṛṣāvāda evāntarbhāvāt /",
    "T08jsphustu:1637": " ekenāṅgena saṃprajānamṛṣāvādo bhavati,",
    "T08jsphustu:1638": " yadā vinidhāya cittaṃ vācaṃ bhāṣate /",
    "T08jsphustu:1639": " atrāpi pūrvakāṇāmaṅgānāṃ na pṛthaṅnirdeśaḥ sāmarthyalabdhatvāt /",
    "T08jsphustu:1640": " (SŚ 57) anyathā hi saṃkhyānupūrvī vidhānārthamekenāṅgena mṛṣāvādī bhavati,",
    "T08jsphustu:1641": " yāvat pañcabhirityuktaṃ syāt //",
    "T08jsphustu:1642": " abhūtenetyādi /",
    "T08jsphustu:1643": " yatiḥ saṃmukhaṃ yati na codayet /",
    "T08jsphustu:1644": " kīdṛśo yatirityāha /",
    "T08jsphustu:1645": " dhvaṃsanacyāvanākūtaḥ /",
    "T08jsphustu:1646": " ākūto 'bhiprāyaḥ /",
    "T08jsphustu:1647": " tena dhvaṃsanābhiprāyaścodanābhiprāyaḥ yatiryati na cādayedityarthaḥ /",
    "T08jsphustu:1648": " doṣairabhyākhyānadānaṃ dhvaṃsanaṃ /",
    "T08jsphustu:1649": " brahmacaryāvasthitasyāvapravrājanaṃ cyāvanaṃ /",
    "T08jsphustu:1650": " kena na codayedityāha /",
    "T08jsphustu:1651": " prāṇātipātādattādānamṛṣāvādādinā /",
    "T08jsphustu:1652": " abhūtenetyādi /",
    "T08jsphustu:1653": " abhūtenetyasyāvidyamānena /",
    "T08jsphustu:1654": " anidāneneti niṣkāraṇenetyarthaḥ anidānaśabdasyākāraṇaparyāyatvāt /",
    "T08jsphustu:1655": " kṣudretyādi /",
    "T08jsphustu:1656": " kṣudrā laghīyasī sā āpattiḥ duṣkṛtasaṃjñitā saiva nimitta kāraṇaṃ codanāyāḥ tena kṣudrāpattinimittena /",
    "T08jsphustu:1657": " athavā leśamātreṇa duṣkṛtamātreṇa abhiprāyeṇa /",
    "T08jsphustu:1658": " tenaiveti pūrvoktena dhvaṃsanacyāvanābhiprāyeṇetyarthaḥ /",
    "T08jsphustu:1659": " pratyakṣaṃ śrāmaṇero parānna kṣipet,",
    "T08jsphustu:1660": " nāsvācakṣīteti yāvat /",
    "T08jsphustu:1661": " jātiliṅgetyādi /",
    "T08jsphustu:1662": " jātiranvayaḥ kulamityeko 'rthaḥ /",
    "T08jsphustu:1663": " liṅgaṃ dehacihnaṃ /",
    "T08jsphustu:1664": " kriyā karma jīvikopāyo vṛttirityanarthāntaraṃ /",
    "T08jsphustu:1665": " vādaśabdaḥ pratyekamabhisaṃbadhyate /",
    "T08jsphustu:1666": " jātivādaśca liṅgavādaścetyādi dvandvaḥ /",
    "T08jsphustu:1667": " taiḥ pratyekaṃ hīnamadhyotkṛṣṭaiḥ vratī prāṇān pudgalān jihmakaraṇārthaṃ niṣpratibhānakaraṇārthaṃ na jātu kadāciccodayet /",
    "T08jsphustu:1668": " upakleśetyādi /",
    "T08jsphustu:1669": " tatra upakleśo jaḍimatvādi /",
    "T08jsphustu:1670": " gado vyādhiḥ /",
    "T08jsphustu:1671": " ākrośo duścaritairgarhaṇaṃ /",
    "T08jsphustu:1672": " āpattiḥ kāyavāṅmanobhirbhagavadājñāvyatikramaḥ /",
    "T08jsphustu:1673": " upakleśādinā vratī vratinamāśayenābhiprāyeṇa puroktena jihmaniṣpratibhānakaraṇābhiprāyeṇa brūyānnaiva kadācaneti,",
    "T08jsphustu:1674": " kadācidapi na vadedityarthaḥ /",
    "T08jsphustu:1675": " atra ca hīnamadhyotkṛṣṭabhedo (SŚ 58)",
    "T08jsphustu:1676": " nāsti hīnatvādevopakleśādeḥ /",
    "T08jsphustu:1677": " anena ca ślokadvayena codyasya pudgalasya caturvidhānyūnatoktā- jātivādena kulanyūnatā,",
    "T08jsphustu:1678": " liṅgavādena dehanyūnatā,",
    "T08jsphustu:1679": " kriyāvādena vṛttinyūnatā,",
    "T08jsphustu:1680": " āpattyākrośasaṃkleśairguṇanyūnatābhihitā /",
    "T08jsphustu:1681": " āpattyākrośasaṃkleśairākhyātā guṇahīnatā /",
    "T08jsphustu:1682": " jātiliṅgakriyāvādaiḥ kuladehasvajīvikāḥ //",
    "T08jsphustu:1683": " iti saṃgrahaślokaḥ //",
    "T08jsphustu:1684": " yaterapratirūpatvātprakṛtisāvadyatvācca paiśunyamācarituṃ na labhyata iti darśayannāha /",
    "T08jsphustu:1685": " bhedaṃ yāsyatītyādi /",
    "T08jsphustu:1686": " ayaṃ pudgalo anena pudgalena saha bhetsyati,",
    "T08jsphustu:1687": " mayā saha saṃvāsyatīti evaṃ matvā yatirjātyādivādena paiśunyaṃ na samācaret /",
    "T08jsphustu:1688": " tatra kārikātrayeṇa saṃvaratyāga uktaḥ śeṣaistu ślokaiḥ pañcāṅgāni,",
    "T08jsphustu:1689": " yasmādaduṣkṛtāni codāhṛtāni /",
    "T08jsphustu:1690": " dhyānādiprāptamasatī śrāvayaṃ vijñapudgalān /",
    "T08jsphustu:1691": " athavājñānavijñapteḥ kathaṃ nojjhati saṃvaraḥ //",
    "T08jsphustu:1692": " iti prahelikā //",
    "T08jsphustu:1693": " sphuṭārthāyāṃ śrīghanācārasaṃgrahaṭīkāyāṃ mṛṣāvādaviratiśikṣāpadaṃ caturthaṃ //",
    "T08jsphustu:1694": " (SŚ 59)",
    "T08jsphustu:1695": " avasaraprāptaṃ surāmaireyamadyapānaviratiśikṣāpadamadhikṛtyāha /",
    "T08jsphustu:1696": " madyamityādi /",
    "T08jsphustu:1697": " yasmāt surāmaireyamadyapānaṃ pramādasya kuśaladharmānavahitatāyā āspadaṃ pratiṣṭhā,",
    "T08jsphustu:1698": " tasmātkāraṇādyatibhistatsurāmaireyamadyaṃ parasmai na deyaṃ na cātmanā pātavyaṃ /",
    "T08jsphustu:1699": " kiṃ vadityajñasaṃdigdhaviparyastānāmajñānasandehaviparyāsāpanayanārthaṃ dṛṣṭāntamāha /",
    "T08jsphustu:1700": " śvamūtravaditi /",
    "T08jsphustu:1701": " yathā śuno mūtraṃ parasmai na dīyate na cātmanā pīyate,",
    "T08jsphustu:1702": " tadvachrāmaṇereṇa surāmaireyamadyaṃ parasmai na deyaṃ,",
    "T08jsphustu:1703": " na cātmanāpi peya /",
    "T08jsphustu:1704": " svamūtravadityapi pāṭhaḥ /",
    "T08jsphustu:1705": " tatraitad vyākhyānaṃ- ātmīyaprasrāvavaditi /",
    "T08jsphustu:1706": " tatra suretyāsava ucyate /",
    "T08jsphustu:1707": " annenānnavikāreṇa ca yā saṃcīyate,",
    "T08jsphustu:1708": " sā ca trividhāvagantavyā /",
    "T08jsphustu:1709": " kathaṃ kṛtvetyāha /",
    "T08jsphustu:1710": " valkalaiḥ saguḍairityādi /",
    "T08jsphustu:1711": " kācitsurā guḍasahitaiḥ valkalaiḥ saṃcīyate,",
    "T08jsphustu:1712": " aparā madhūnaiva kevalena /",
    "T08jsphustu:1713": " piṣṭo 'pūpaḥ,",
    "T08jsphustu:1714": " kiṇvaṃ surābījaṃ,",
    "T08jsphustu:1715": " jalaṃ toyaṃ /",
    "T08jsphustu:1716": " ebhirapi kācitsurā saṃcīyata ityetāḥ surā jñātavyāḥ //",
    "T08jsphustu:1717": " maireyamityādi /",
    "T08jsphustu:1718": " dhātrī āmalakīphalaṃ,",
    "T08jsphustu:1719": " ambu pānīyaṃ,",
    "T08jsphustu:1720": " dhātakī lokapratītyaiva kusumajātiḥ /",
    "T08jsphustu:1721": " guḍena dhātryā ambunā dhātakyā ca yatsaṃskṛtaṃ niṣpāditaṃ rasāntaraṃ tanmaireyamucyate /",
    "T08jsphustu:1722": " surāmaireyamadyaṃ tadyasmānmadanīyamataḥ kuśāgreṇāpi pātuṃ yatīnāṃ śrāmaṇerāṇāṃ na prakalpate,",
    "T08jsphustu:1723": " na labhyate /",
    "T08jsphustu:1724": " na kevalaṃ jalādivattatpātuṃ na kalpate,",
    "T08jsphustu:1725": " kuśāgreṇāpītyapiśabdenāha //",
    "T08jsphustu:1726": " surāmaireyavyatiriktamanyadapi madanīyaṃ vastu paribhoktuṃ na labhyata iti darśayannāha /",
    "T08jsphustu:1727": " kodravānnamityādi /",
    "T08jsphustu:1728": " kodravabhaktaṃ yatirnaṃ bhuñjīta,",
    "T08jsphustu:1729": " na ca tasya kodravasya (SŚ 60)",
    "T08jsphustu:1730": " palāle svapet /",
    "T08jsphustu:1731": " madayedityādi /",
    "T08jsphustu:1732": " yaccānyatsurāmaireyavyatiriktaṃ madyavarṇagandharasaṃ pītaṃ sanmadayenmadaṃ janayet,",
    "T08jsphustu:1733": " tadapi na pātavyaṃ /",
    "T08jsphustu:1734": " pibato duṣkṛtaṃ bhavati /",
    "T08jsphustu:1735": " ata eva madanīyaṃ pūgaphalādi jñātvā na bhakṣaṇīyaṃ //",
    "T08jsphustu:1736": " surāmaireyamadyaṃ vai pibeddadyācca cellakaḥ /",
    "T08jsphustu:1737": " kodravānnaṃ ca bhuñjīta na ca syāt duṣkṛtaṃ kathaṃ //",
    "T08jsphustu:1738": " iti prahelikā //",
    "T08jsphustu:1739": " sphuṭārthāyāṃ śrīghanācārasaṃgrahaṭīkāyāṃ surāmaireyamadyapānaviratiśikṣāpadaṃ nāma pañcamaṃ samāptaṃ //",
    "T08jsphustu:1740": " (SŚ 61)",
    "T08jsphustu:1741": " uktaṃ surāmaireyamadyapānaviratiśikṣāpadalakṣaṇaṃ /",
    "T08jsphustu:1742": " idānīmuccaśayanamahāśayanaviratiśikṣāpadalakṣaṇaṃ labdhvāvakāśamityāha /",
    "T08jsphustu:1743": " śayane yatirāsīta [i]tyādi /",
    "T08jsphustu:1744": " tatra jitakleśatvādbhagavān jinaḥ /",
    "T08jsphustu:1745": " tasyāṣṭau yānyaṅgulāni tatpramāṇaṃ pādakamasyeti jināṣṭāṅgulapādakaṃ śayanāsanaṃ /",
    "T08jsphustu:1746": " etacca jināṣṭāṅgulapramāṇaṃ sāmānyapuruṣāṣṭāṅgulapramāṇena triguṇaṃ bhavati /",
    "T08jsphustu:1747": " ataścaturviśatyaṅgulyo bhavanti /",
    "T08jsphustu:1748": " tena hastapramāṇamityākhyātaṃ bhavatīti /",
    "T08jsphustu:1749": " yacchayanāsanaṃ pramāṇapuruṣahastapramāṇapādakaṃ tasmin mañce pīṭhe vā yatiḥ śrāmaṇeraḥ āsīta [u]paviśedityarthaḥ /",
    "T08jsphustu:1750": " kiṃ saha śalyena? netyāha /",
    "T08jsphustu:1751": " kiṃ tarhi vinā śalye[na],",
    "T08jsphustu:1752": " śalyaṃ hitvetyarthaḥ /",
    "T08jsphustu:1753": " ataḥ pramāṇādhike mañce pīṭhe vā ya upaviśati,",
    "T08jsphustu:1754": " tasya duṣkṛtaṃ bhavati /",
    "T08jsphustu:1755": " hemarūpyakṛte na tviti /",
    "T08jsphustu:1756": " suvarṇarūpyamaye tu mañce pīṭhe vā jināṣṭāṅgulapramāṇepyupaviṣṭuṃ [na] labhyata iti /",
    "T08jsphustu:1757": " atha kimarthamidamabhidhīyate- hemarūpyakṛte neti?",
    "T08jsphustu:1758": " yāvatā kāyena pāṇipādādyairvastracchatrādinetyādi vakṣyate /",
    "T08jsphustu:1759": " yatra ca vastrādinā sparśaḥ pratiṣidhyate,",
    "T08jsphustu:1760": " tatra sutarāmupabhogo [na] labhyata iti /",
    "T08jsphustu:1761": " satyametat /",
    "T08jsphustu:1762": " kintu kasyacidiyamāśaṅkā syāt sāṃghike rukmarūpyamaye śayanāsane upaviśato na kaściddoṣaḥ paudgalikasyaiva sparśapratiṣedhāditi /",
    "T08jsphustu:1763": " ata idamucyata iti /",
    "T08jsphustu:1764": " kecitparihāraṃ varṇayanti /",
    "T08jsphustu:1765": " tadetadasat,",
    "T08jsphustu:1766": " aviśeṣeṇa sāṃghikapaudgalikayorjātarūparajatayoḥ sparśapratiṣedhāt //",
    "T08jsphustu:1767": " tasmātparihārāya yatna āsteyaḥ //",
    "T08jsphustu:1768": " (SŚ 62)",
    "T08jsphustu:1769": " tatrāpi jināṣṭāṅgulapramāṇe 'pi mañce pīṭhe vā vinā pratyāstaraṇenopaviṣṭuṃ [na] labhyata iti darśayitumāha /",
    "T08jsphustu:1770": " sāṃghike śayane dadyādityādi /",
    "T08jsphustu:1771": " saṃghasyeda sāṃghikaṃ śayanāsanaṃ /",
    "T08jsphustu:1772": " tatra pratyāstaraṇaṃ yatiḥ prayacchet /",
    "T08jsphustu:1773": " tacca pratyāstaraṇa na tṛṇapatrādika mabhipretaṃ,",
    "T08jsphustu:1774": " kintu viṣṭaretyāha /",
    "T08jsphustu:1775": " vastretyādi /",
    "T08jsphustu:1776": " sūkṣmasya vastrasya tripuṭaṃ ghanasya vastrasya dvipuṭaṃ kambalasya ekapuṭaṃ pratyāstaraṇamiṣṭaṃ,",
    "T08jsphustu:1777": " abhipretamityartha /",
    "T08jsphustu:1778": " kramāditi yathākramaṃ,",
    "T08jsphustu:1779": " pratyāstaraṇasya tridvayekapuṭabhedo 'vaseya ityarthaḥ //",
    "T08jsphustu:1780": " atirekaprāmāṇike sāṃghike śayanāsane yathā pratipattavyaṃ tathā darśanannāha /",
    "T08jsphustu:1781": " nyasya garteṣu tatpādāniti vistaraḥ /",
    "T08jsphustu:1782": " tacchabdena sāṃghikaśayanāsana mabhisaṃvadhyate /",
    "T08jsphustu:1783": " tena tatpādāniti sāṃghikaśayanāsanapādān /",
    "T08jsphustu:1784": " kīdṛśān? atirekapramāṇakān,",
    "T08jsphustu:1785": " jināṣṭāṅgulapramāṇādadhikapramāṇānityarthaḥ /",
    "T08jsphustu:1786": " nyasya prakṣipya /",
    "T08jsphustu:1787": " kutretyāha /",
    "T08jsphustu:1788": " garteṣu /",
    "T08jsphustu:1789": " athavā suṣirapratipādeṣu prakṣipya /",
    "T08jsphustu:1790": " kiṃ evaṃ vratī niṣeveta sāṃghikaṃ śayanāsanaṃ?",
    "T08jsphustu:1791": " śayanāsanamiti vakṣyate /",
    "T08jsphustu:1792": " ṭaṃkitvā kīlakeṣu veti /",
    "T08jsphustu:1793": " athavā caturṣu kīlakeṣu tānatirekapramāṇakān pādān ṭaṃkitvā badhvā kiṃ kartavyamiti na jñāyate kriyākāra[ka]saṃbandhasya parisamāptatvāt /",
    "T08jsphustu:1794": " ata āha evaṃ vetyādi /",
    "T08jsphustu:1795": " amunānantaroktena krameṇa sāṃghikaṃ śayanāsanaṃ bhajeta /",
    "T08jsphustu:1796": " ikṣuyavagodhūmādīnāṃ (SŚ 63)",
    "T08jsphustu:1797": " rakṣārthaṃ yaddīrghapādaḥ mañcaḥ kriyate,",
    "T08jsphustu:1798": " tatrādhvago yatiḥ svapet /",
    "T08jsphustu:1799": " ādiśabdāt gṛhiśayyāsanasya grahaṇaṃ vedyaṃ /",
    "T08jsphustu:1800": " tatrāpi gṛhiṇāṃ śayanāsane yatinā na pādau lambīyayitavyau- mā bhūjjanāvadhyānamiti //",
    "T08jsphustu:1801": " pravrajyāṃ prasāṇīkṛtya yathāvṛddhikayā sāṃghikaṃ vihāramuddeṣṭavyamiti darśayannāha /",
    "T08jsphustu:1802": " alpaṃ ce[di]tyādi /",
    "T08jsphustu:1803": " yadi bahavaḥ śrāmaṇerā bhavanti vihārāśca stokāstadā ekaikaṃ vi[hā]raṃ dvādaśebhyaḥ śrāmaṇerebhyo dātavyaṃ /",
    "T08jsphustu:1804": " athaivamapi bahavoyatayo bhavanti,",
    "T08jsphustu:1805": " tadā antato 'gatyā nirmuṣṭakaṃ hastamekaikasmai śrāmaṇerāya dātavyaṃ /",
    "T08jsphustu:1806": " bahutve tu viparyayāditi /",
    "T08jsphustu:1807": " kathaṃ viparyayāt?",
    "T08jsphustu:1808": " yadi bahavo vihārā bhavanti yatayaśca [stokāḥ],",
    "T08jsphustu:1809": " tadā ekaismai api śrāmaṇerāya bahavo vihārā dātavyāḥ /",
    "T08jsphustu:1810": " tatra vihāraśabdena layanamevocyate viharantyasminniti kṛtvā //",
    "T08jsphustu:1811": " stokaṃ cedityādi /",
    "T08jsphustu:1812": " yadi stokaṃ śayanāsanaṃ bhavati yatayaśca bahavaḥ,",
    "T08jsphustu:1813": " tadā tatra yo vṛddhaḥ sa mañce svapet /",
    "T08jsphustu:1814": " yastu navakaḥ sa pīṭhe svapet /",
    "T08jsphustu:1815": " athaivamapi sarveṣāṃ na bhavati,",
    "T08jsphustu:1816": " tadā yāvadvṛkṣamūle vṛddhena svaptavyaṃ,",
    "T08jsphustu:1817": " navakena tvabhyavakāśaka ityevaṃ yathāvṛddhikayā sāṃghikaṃ śayanāsanamuddeṣṭavyaṃ /",
    "T08jsphustu:1818": " kiṃ punaḥ sarvakālamebetyāha /",
    "T08jsphustu:1819": " antarvarṣāsu no sthāpya ityādi /",
    "T08jsphustu:1820": " antarvarṣākāle yatinā yathāvṛddhikayānyaḥ sabrahmacārī nopasthāpayitavyaḥ /",
    "T08jsphustu:1821": " ya upasthā[pa]yati tasya duṣkṛtaṃ bhavati //",
    "T08jsphustu:1822": " (SŚ 64)",
    "T08jsphustu:1823": " atha kimarthaṃ śayanāsanamuddiśyata ityāha /",
    "T08jsphustu:1824": " saṃskāretyādi /",
    "T08jsphustu:1825": " chinnagranthyādikaraṇaṃ saṃskāraḥ /",
    "T08jsphustu:1826": " tatra svātmāvasthitiḥ paribhogaḥ /",
    "T08jsphustu:1827": " paripālanaṃ saṃrakṣaṇaṃ /",
    "T08jsphustu:1828": " evamarthaṃ sāṃghika śayanāsanamuddiśyate na vyasanitayeti darśayati //",
    "T08jsphustu:1829": " kiṃ punaḥ sarvāṇyeva layanānyuddeṣṭavyāni? netyāha /",
    "T08jsphustu:1830": " kiṃ tarhi hīnamadhyetyādi /",
    "T08jsphustu:1831": " yadi bhūyāṃsi layanāni santi saṃvariṇaścālpīyānsastadā āgantukānāṃ bhikṣūṇāmavasthitaye layanatrayaṃ sthāpayitavyaṃ kīdṛśamityāha /",
    "T08jsphustu:1832": " hīnamadhyottamaṃ /",
    "T08jsphustu:1833": " yadyāgantukā āgacchanti,",
    "T08jsphustu:1834": " [ta]dā vṛddhādyāgantukebhyastaduddiśeddaharakramāt /",
    "T08jsphustu:1835": " teṣāṃ trayāṇāṃ layanānāṃ madhye yaduttamaṃ layanaṃ tadvṛddhāyāgantukabhikṣave uddeṣṭavyaṃ yanmadhyaṃ tattato navakāya,",
    "T08jsphustu:1836": " yaddhīnaṃ tatsarvanavakāyeti //",
    "T08jsphustu:1837": " kimarthaṃ punarbhagavānuccaśayanamahāśayanapratiṣedhaṃ cakāretyāha /",
    "T08jsphustu:1838": " śayanāsanamatyucceti vistaraḥ /",
    "T08jsphustu:1839": " yasmādatīvoccaṃ śayanāsanaṃ yateḥ śrāmaṇerasya madakaraṃ,",
    "T08jsphustu:1840": " auddhatyakaraṃ,",
    "T08jsphustu:1841": " lākāvadhyānasya ca hetukāraṇaṃ,",
    "T08jsphustu:1842": " tasmātkāraṇād bhagavatoccaśayanamahāśayanaṃ pratiṣiddhamiti /",
    "T08jsphustu:1843": " jināṣṭāṅgulapramāṇādatirekapramāṇikatvāduccaśayanaṃ,",
    "T08jsphustu:1844": " mahāśayanañca rukmarūpyamayatvāditi //",
    "T08jsphustu:1845": " sphuṭārthāyāṃ śrīghanācārasaṃgrahaṭīkāyāṃ uccaśayanamahāśayanaviratiśikṣāpadaṃ nāma ṣaṣṭhaṃ //",
    "T08jsphustu:1846": " (SŚ 65)",
    "T08jsphustu:1847": " nṛttagītavāditra[viśokadarśanavirati]śikṣāpadamadhikṛtyāha /",
    "T08jsphustu:1848": " bāhuvikṣepakamityādi /",
    "T08jsphustu:1849": " dvayorbāhvorvikṣepaṇa sphoraṇaṃ kṛtvā yannartanaṃ tannṛttamucyate /",
    "T08jsphustu:1850": " etaccanṛttamunmattatvamiti bhagavānavocat /",
    "T08jsphustu:1851": " yaccoccaiḥ svareṇa gītametadāryāṇāṃ samunmūlitākhilākuśalamūlānāmajñānapaṭalapāṭanapaṭūnāṃ ruditaṃ kranditamiti /",
    "T08jsphustu:1852": " yasmādbhagavānavadat tasmātkāraṇāt vīṇāvaṃśamṛdaṅgādivāditraṃ yatirna vādayet /",
    "T08jsphustu:1853": " yasmin krīḍāsthāne utsavādike gatvā vigataśokāḥ syuḥ strīpuruṣāstatkrīḍāsthānaṃ vigataśokaṃ yatirna yāyāt /",
    "T08jsphustu:1854": " yastu śrāmaṇero hṛṣṭaḥ san nṛ[tya]ti gāyati vāditraṃ vādagrati,",
    "T08jsphustu:1855": " tasya duṣkṛtaṃ bhavati //",
    "T08jsphustu:1856": " sphuṭārthāyāṃ śrīghanā[cā]rasaṃgrahaṭīkāyāṃ nṛttagītavāditra[viśokadarśana]viratiśikṣāpadaṃ nāma sapta[maṃ] //",
    "T08jsphustu:1857": " (SŚ 66)",
    "T08jsphustu:1858": " gandhamālyavilepanaviratiśikṣāpadamadhikṛtyāha /",
    "T08jsphustu:1859": " candanetyādi /",
    "T08jsphustu:1860": " yatiścandanādikaṃ gandhaṃ dhā[ra]yet /",
    "T08jsphustu:1861": " kīdṛśo yatirityāha /",
    "T08jsphustu:1862": " vyādhiḥ saṃjāto yasyeti vyādhito,",
    "T08jsphustu:1863": " glāna ityarthaḥ /",
    "T08jsphustu:1864": " kasya vacanena dhārayedityāha /",
    "T08jsphustu:1865": " bhiṣagāderityāha /",
    "T08jsphustu:1866": " vaidyopadeśāt /",
    "T08jsphustu:1867": " katamena vidhinetyāha /",
    "T08jsphustu:1868": " datvetyādi /",
    "T08jsphustu:1869": " pūrvaṃ munaye buddhāya bhagavate candanādikaṃ gandhaṃ datvā paścādātmanā dhārayet /",
    "T08jsphustu:1870": " svasthastu yatiḥ kadācidapi candanādikaṃ gandhaṃ na dhārayet //",
    "T08jsphustu:1871": " na tiṣṭhedityādi /",
    "T08jsphustu:1872": " sati prakaṭe deśe candanādyanuliptagātro yatiḥ glāno 'pi sanna tiṣṭhet /",
    "T08jsphustu:1873": " yadi bahirnirgantukāmo bhavati,",
    "T08jsphustu:1874": " tadā kṣālayitvā bahirvrajet /",
    "T08jsphustu:1875": " anenaiva vidhānena dhārayetkusumasrajamiti /",
    "T08jsphustu:1876": " kusumaṃ puṣpaṃ,",
    "T08jsphustu:1877": " srak mālā,",
    "T08jsphustu:1878": " tena kusumasrajamiti,",
    "T08jsphustu:1879": " puṣpamālāmityarthaḥ /",
    "T08jsphustu:1880": " kiṃ dhārayet?",
    "T08jsphustu:1881": " anenaiva vidhāneneti /",
    "T08jsphustu:1882": " pūrvaṃ tāvadbuddhāya dadyāt paścādātmanā dhārayediti /",
    "T08jsphustu:1883": " kīdṛśena glānena sragmālā dhārayitavyetyāha /",
    "T08jsphustu:1884": " netraduḥkhetyādi /",
    "T08jsphustu:1885": " netraduḥkhena śiraḥśūlena pūtanāgraheṇa ca rujituṃ śīlaṃ yasya yateḥ sa tathoktaḥ /",
    "T08jsphustu:1886": " tasya śīrṣaṃ kusumamālayā veṣṭayet /",
    "T08jsphustu:1887": " na ca puṣpamālāyāḥ mekhalāṃ lambayet //",
    "T08jsphustu:1888": " (SŚ 67)",
    "T08jsphustu:1889": " haritāletyādi /",
    "T08jsphustu:1890": " haritālādicūrṇena sugandhinā vā tailena varṇārthaṃ rūpaniṣpattyarthaṃ yatiḥ vadanādikaṃ gātraṃ na marṣayet //",
    "T08jsphustu:1891": " kimarthaṃ punarbhagavatā nṛttādi pratiṣiddhamityāha /",
    "T08jsphustu:1892": " yaterapratirūpatvādityādi /",
    "T08jsphustu:1893": " yasmānnṛttagītavāditraviśokadarśanaṃ gandhamālyavilepanadhāraṇañca yaterapratirūparāgakaraṃ",
    "T08jsphustu:1894": " auddhatyakaraṃ janānāñca kopakāraṇamavadhyā[na]karaṃ tasmājjinairbuddhairbhagavadbhirgarhitaṃ ninditaṃ //",
    "T08jsphustu:1895": " prasaṅgenānyadapi pratiṣedhayati /",
    "T08jsphustu:1896": " na darpaṇa ityādinā /",
    "T08jsphustu:1897": " ādarśe tailabhājane jalabhājane vā mukhaṃ na nirīkṣeta /",
    "T08jsphustu:1898": " kṛtagaṇḍāditvena śirovyathena śirovedhaduḥkhena gadena vyādhinā ca ya āturo glānaḥ taṃ muktvā anyena nirīkṣaṇīyaṃ /",
    "T08jsphustu:1899": " kiñca vibhūṣaṇāyetyādi /",
    "T08jsphustu:1900": " yatiḥ maṇḍanārthamātmano mukhaṃ tailena nābhyañjayedantaśaḥ pānīyenāpi /",
    "T08jsphustu:1901": " śirorogetyādi /",
    "T08jsphustu:1902": " śirasi rogo vyādhiḥ,",
    "T08jsphustu:1903": " āsyaṃ mukhañca sphuṭitaṃ yasya yateḥ sa tathoktaḥ /",
    "T08jsphustu:1904": " tasmādṛte anyeneti yāvat /",
    "T08jsphustu:1905": " na kuṅkumetyādi /",
    "T08jsphustu:1906": " yatiścandanakuṅkumādicūrṇena vadanaṃ mukhaṃ na maṇḍayet /",
    "T08jsphustu:1907": " piṭakasya tu śamanārthaṃ tilakalāpaprabhṛtibhiḥ lepa iṣṭo 'bhipreta iti yāvat /",
    "T08jsphustu:1908": " yastu yatiḥ śaithilikatvādinā yathoktaṃ vidhiṃ na saṃpādayati,",
    "T08jsphustu:1909": " tasya duṣkṛtaṃ bhavati //",
    "T08jsphustu:1910": " sphuṭārthāyāṃ śrīghanācārasaṃgrahaṭīkāyāṃ gandhamālyavilepanaviratiśikṣāpadaṃ nāmāṣṭamaṃ //",
    "T08jsphustu:1911": " (SŚ 68)",
    "T08jsphustu:1912": " vikālabhojanapratiṣedhakāraṇaṃ pradarśayannāha /",
    "T08jsphustu:1913": " rātrerityādi /",
    "T08jsphustu:1914": " rātreranyatra divase bhagavānaśanakṛtyaṃ kurvannalpābādhatāṃ samyagajānātsma,",
    "T08jsphustu:1915": " bhikṣava iti śrāvakān prati babhāṣe /",
    "T08jsphustu:1916": " kimiti /",
    "T08jsphustu:1917": " tathaiva vaḥ kāryamiti /",
    "T08jsphustu:1918": " yasmānmama rātreranyatra bhuñjānasyālparogatā babhūva,",
    "T08jsphustu:1919": " tasmād yuṣmābhirapi divase bhoktavyaṃ na rātrāviti /",
    "T08jsphustu:1920": " anena ślokena vikālabhojanaviratiśikṣāpadaprajñapteḥ kāraṇamākhyātaṃ /",
    "T08jsphustu:1921": " bhūyo 'pi tatkāraṇaṃ pratipādanāyāha /",
    "T08jsphustu:1922": " viṇmūtretyādi /",
    "T08jsphustu:1923": " rātrau piṇḍapātamaṭatāṃ aśucigarte mūtragarte ca pāto bhavati /",
    "T08jsphustu:1924": " aśvacoreṇa gocoreṇāhinā sarpeṇa ca samāgamo bhavati /",
    "T08jsphustu:1925": " evamapi sati ete yataya udarasya kukṣeḥ pūraṇārthaṃ rātrau naḥ asmākaṃ gṛhe piṇḍapātamaṭantīti jano 'vadhyātavān /",
    "T08jsphustu:1926": " janairavadhyāte 'pi te yatayaḥ divāpratyūṣasi sāyahnakāle ca piṇḍapātamaṭitumārabdhāḥ /",
    "T08jsphustu:1927": " tatrāpi janairavadhyātamiti darśayitumāha /",
    "T08jsphustu:1928": " sāyaṃ prātaścetyādi ślokaḥ /",
    "T08jsphustu:1929": " ete bhikṣavaḥ sāyahnakāle prātaḥ prabhāte ca sabhācatvaraśṛṅgāṭakeṣu mandireṣu gṛheṣu ca aṭanti bhramanti bhuñjate cāsatkṛtyaṃ ca kurvantīti janairavadhyātaṃ /",
    "T08jsphustu:1930": " atastasmātkāraṇātkimityāha /",
    "T08jsphustu:1931": " sugataḥ prāhetyādi /",
    "T08jsphustu:1932": " praśastamapunarāvṛttyā niḥśeṣaṃ vā gata iti sugataḥ,",
    "T08jsphustu:1933": " yathākramaṃ surūpavatsunaṣṭakṣukhat supūrṇaghaṭavacca /",
    "T08jsphustu:1934": " sa prāha, bratīti sma /",
    "T08jsphustu:1935": " kimiti /",
    "T08jsphustu:1936": " yatiḥ kāle bhuñjīta /",
    "T08jsphustu:1937": " kīdṛśe kāla ityāha /",
    "T08jsphustu:1938": " uditādityetyādi /",
    "T08jsphustu:1939": " keśamātreṇāpyanatīto 'saṃkrānto madhyāhno yenoditenādityena sa evamucyate, tasmin /",
    "T08jsphustu:1940": " (SŚ 69)",
    "T08jsphustu:1941": " kīdṛśaṃ punastūditādityakāle bhoktavyamityāha /",
    "T08jsphustu:1942": " sakturodanetyādi /",
    "T08jsphustu:1943": " pañcabhojanāni kālikānisaktubhaktakulmāṣamatsyamāṃsākhyāni /",
    "T08jsphustu:1944": " kadācidetāni pañcabhojanāni saptāhikādisammiśrāṇyapi bhavantītyāha /",
    "T08jsphustu:1945": " yāvajjīviketyādi /",
    "T08jsphustu:1946": " yāvajjīvikena pippalyādinā tailādinā pānakaiśca yatparivarjitaṃ tatkālikaṃ /",
    "T08jsphustu:1947": " kiṃ punaretadeva pañcavidhaṃ bhojanaṃ kālikamutānyadapi?",
    "T08jsphustu:1948": " anyadapītyāha /",
    "T08jsphustu:1949": " yatkiñcidadyate dantairiti /",
    "T08jsphustu:1950": " anena kharaviśadaṃ vastvabhidhīyate /",
    "T08jsphustu:1951": " galake vā praveśyata ityanena nāsikayāpi yatpīyate tadapi galakenevābhyavahriyata iti,",
    "T08jsphustu:1952": " tasyāpi pratiṣedhaḥ kṛto bhavati /",
    "T08jsphustu:1953": " anyathā hi vikāle kṣīrapānamadoṣāya syāt /",
    "T08jsphustu:1954": " kukṣiviṣṭaśabdenobhayapadābhihitaṃ vastvabhidhīyate /",
    "T08jsphustu:1955": " kukṣerupastambhakaṃ paripūrakaṃ karotīti kukṣiviṣṭabhaṃkṛt yade[ta]tsarvaṃ tatkāle ādyādityodite,",
    "T08jsphustu:1956": " madhyāhnādarvāgyatirbhakṣayedityarthaḥ //",
    "T08jsphustu:1957": " vikāle tu yadbhoktuṃ labhyate,",
    "T08jsphustu:1958": " taddarśayannāha /",
    "T08jsphustu:1959": " saktvādyāmiṣanirmuktamityādi /",
    "T08jsphustu:1960": " saktukulmāṣādibhirāmiṣaiḥ parityaktaṃ /",
    "T08jsphustu:1961": " kīdṛśaṃ? nīrajaṃrajorahitaṃ kardamādikaṃ /",
    "T08jsphustu:1962": " deve varṣati yā śilā patati,",
    "T08jsphustu:1963": " tadvarṣopalakaṃ aśnīyāt, bhakṣayet /",
    "T08jsphustu:1964": " pātumicchā pipāsā pānābhilāṣaḥ,",
    "T08jsphustu:1965": " tenārtaḥ san himaṃ yatiḥ pibediti śeṣaḥ /",
    "T08jsphustu:1966": " kathaṃ punaḥ kalpikodakaṃ grāhyamityenaṃ vikalpya avasarīkartumāha /",
    "T08jsphustu:1967": " kalpyavārigrahamityādi /",
    "T08jsphustu:1968": " kalpikasya vāriṇo grahaṇaṃ kalpavārigrahaḥ, tasmin /",
    "T08jsphustu:1969": " kalpikodakagrahaṇa (SŚ 70)",
    "T08jsphustu:1970": " nimittamiti yāvat /",
    "T08jsphustu:1971": " yāvatā kālena dvau hastau prakṣālyamānau sarudhirau bhavataḥ,",
    "T08jsphustu:1972": " tāvantaṃ kālaṃ tau na prakṣālayitavyau /",
    "T08jsphustu:1973": " nāpyaṅgulī prakṣāla[ne] kalpikodakaṃ grāhyaṃ /",
    "T08jsphustu:1974": " māyetyādi /",
    "T08jsphustu:1975": " māyayā śāṭhyena /",
    "T08jsphustu:1976": " yukto yatistayoḥ prakṣālanaṃ na kuryāt yadi prakṛtyaiva snigdhatvagbhikṣubhavati,",
    "T08jsphustu:1977": " tasya snigdhatvaco yateḥ yau hastau tau saśabdau bhavataḥ,",
    "T08jsphustu:1978": " tadā śuddhau vedyau //",
    "T08jsphustu:1979": " kiṃ punarvikāle glānenāpi na bhoktavyamityāha /",
    "T08jsphustu:1980": " na dāsyathetyādi /",
    "T08jsphustu:1981": " kṣudbubhukṣā /",
    "T08jsphustu:1982": " tṛṣṇāśabdenāpi lokapratītorthaḥ pānābhilāṣa ucyate /",
    "T08jsphustu:1983": " tābhyāṃ pīḍito 'haṃ mariṣyāmi,",
    "T08jsphustu:1984": " yadi mahyaṃ vikāle bhoktuṃ na dāsyatha ityevaṃ yadi kaścidvirukto yatirbūyāt,",
    "T08jsphustu:1985": " tadā sa yatiḥ pūrṇe maṇḍakuṇḍe prakṣeptavyaḥ /",
    "T08jsphustu:1986": " āgalakādityavaśeṣaṃ /",
    "T08jsphustu:1987": " athaivamapyatināmayituṃ na śaknoti,",
    "T08jsphustu:1988": " tadā kiṃ kāryamityāha /",
    "T08jsphustu:1989": " aṣṭāsvadhautetyādi /",
    "T08jsphustu:1990": " aṣṭābhiḥ jale dhautaṃ prakṣālitaṃ yaddhānyaṃ kalpikena ca vastreṇa baddhaṃ tadanāmiṣe pātre tāmrabhājane anyatra vā prasthāpanaṃ diśeddadyādityarthaḥ",
    "T08jsphustu:1991": " yadi tu taddhānyaṃ sphuṭaṃ sphuṭitaṃ vā sat glānāya pātuṃ na kalpate //",
    "T08jsphustu:1992": " prasaṅgenānyadapi pratiṣedhayati /",
    "T08jsphustu:1993": " lobhotthāpitetyādi /",
    "T08jsphustu:1994": " lobhenākuśalamūlena samutthāpitaṃ yatkāyavākkarma tena samupārjito yo vihāracīvarāhārastaṃ saviṣabhaktavadvarjayet /",
    "T08jsphustu:1995": " madyetyādi /",
    "T08jsphustu:1996": " madyavikrayaṇaṃ,",
    "T08jsphustu:1997": " śastravikrayaṇaṃ,",
    "T08jsphustu:1998": " viṣavikrayaṇaṃ,",
    "T08jsphustu:1999": " prāṇivikrayaṇaṃ, (SŚ 71)",
    "T08jsphustu:2000": " lākṣavikrayaṇaṃ ca vratī svayaṃ na kuryāt,",
    "T08jsphustu:2001": " na ca pareṇa kārayet,",
    "T08jsphustu:2002": " na ca tena madyādinā jīvikāṃ kalpayet /",
    "T08jsphustu:2003": " satkāretyādi /",
    "T08jsphustu:2004": " akṣāṇyucyante cakṣurādīndriyāṇi /",
    "T08jsphustu:2005": " teṣāṃ yaḥ saṃvaraḥ saṃyamaḥ lābhasatkārārthaṃ,",
    "T08jsphustu:2006": " sā kuhanā matā /",
    "T08jsphustu:2007": " vastrānnapānādikasya tu lābhasya prāptyartha yā cāṭuvāditā priyavāditā,",
    "T08jsphustu:2008": " sā lāpanā mateti /",
    "T08jsphustu:2009": " naiṣpeṣikatvamityādi /",
    "T08jsphustu:2010": " annapānādipratilaṃbhāya yatpareṣāṃ kutsanaṃ tad naiṣpeṣikatvamucyate /",
    "T08jsphustu:2011": " anyadīyasya tu pātrāderyadvarṇanaṃ guṇodbhāvanaṃ lābhārthaṃ mahayametat pātrādikaṃ dadyāditi tatraimittikatvamucyate /",
    "T08jsphustu:2012": " lābhena lipsetyādi /",
    "T08jsphustu:2013": " alpena lābhena yadvṛddhiparyeṣaṇaṃ lābhānāṃ sā lipsetyucyate labdhumicchā lipseti arthāt /",
    "T08jsphustu:2014": " ye kuhanalapananaiṣpeṣikādibhirniṣpannā lābhāḥ /",
    "T08jsphustu:2015": " tānetān mithyājīvān yatiḥ parivarjayet /",
    "T08jsphustu:2016": " kiṃ vadityāha /",
    "T08jsphustu:2017": " purīṣavadaśucivadityarthaḥ /",
    "T08jsphustu:2018": " krīḍetyādi /",
    "T08jsphustu:2019": " pareṣāmapahananaṃ paropaghātaḥ /",
    "T08jsphustu:2020": " krīḍākautūhalaṃ /",
    "T08jsphustu:2021": " kāyavāksamucchitaṃ sarvakālaṃ /",
    "T08jsphustu:2022": " viṭpradigdhamivoragaṃ,",
    "T08jsphustu:2023": " aśuciliptaṃ sarpaṃ yathā vratī parivarjayet /",
    "T08jsphustu:2024": " vipaṇītyādi /",
    "T08jsphustu:2025": " vipaṇiḥ vaṇikpathamucyate,",
    "T08jsphustu:2026": " yasya ghaṭṭa iti prākṛtajanapratītiḥ /",
    "T08jsphustu:2027": " tarantyasminniti taraḥ,",
    "T08jsphustu:2028": " kṣepaṇatīrthaṃ /",
    "T08jsphustu:2029": " gulmaṃ viṭapaḥ /",
    "T08jsphustu:2030": " evamādike channaprakaṭe bhūpradeśe kiṃ tiṣṭhettatra na cellaka iti vakṣyate /",
    "T08jsphustu:2031": " duṣṭapravrajitāyāḥ duḥśīlāpi sato pratijñāyāṃ āste /",
    "T08jsphustu:2032": " āha /",
    "T08jsphustu:2033": " pravrajite veśyārūpā jīvikāvā /",
    "T08jsphustu:2034": " guru (SŚ 72) kumārikā sthale vasatā avyūḍhā āste /",
    "T08jsphustu:2035": " etāḥ kiṃ? dyūtakāragṛhaṃ bandhanāgāraṃ anyacca yadvandhanasthānaṃ tat agocaro 'viṣaya ākhyātaḥ /",
    "T08jsphustu:2036": " tasmāttatra na tiṣṭhediti /",
    "T08jsphustu:2037": " sphuṭārthāyāṃ śrīghanācārasaṃgrahaṭīkāyāṃ vikālabhojanaviratiśikṣāpadaṃ nāma navamaṃ //",
    "T08jsphustu:2038": " (SŚ 73)",
    "T08jsphustu:2039": " daśamaśikṣāpadamadhikṛtyāha /",
    "T08jsphustu:2040": " kāyetyādi /",
    "T08jsphustu:2041": " sakalena kāyena hastābhyāṃ pādābhyāṃ vastreṇa chatrādinā ca vratī rajataṃ rūpyaṃ,",
    "T08jsphustu:2042": " jātarūpaṃ suvarṇaṃ na spṛśet /",
    "T08jsphustu:2043": " kimivetyāha /",
    "T08jsphustu:2044": " jvalitāgnivata /",
    "T08jsphustu:2045": " prajvālitadahanavaditi /",
    "T08jsphustu:2046": " anena daśamaṃ śikṣāpadamabhihitaṃ //",
    "T08jsphustu:2047": " (SŚ 74)",
    "T08jsphustu:2048": " idānīṃ prasaṅgainānyadapyācāraṃ saṃgṛhṇāti campūkalahetyādinā /",
    "T08jsphustu:2049": " tatra campū hāsyaṃ,",
    "T08jsphustu:2050": " kalahaḥ kāyakalaho vākkalahaśca /",
    "T08jsphustu:2051": " dantakāṣṭhādanaṃ dantakāṣṭhabhakṣaṇaṃ /",
    "T08jsphustu:2052": " śeṣaṃ sugamaṃ /",
    "T08jsphustu:2053": " campūkalahetyādi dvandvaḥ /",
    "T08jsphustu:2054": " campūkalahadantakāṣṭhādanāni kriyā yasya vṛddhāntikasya yateḥ sa tathoktaḥ /",
    "T08jsphustu:2055": " snānañca pānañcāśanañca stotraṃ ceti snānapānāśanastotrāṇi,",
    "T08jsphustu:2056": " tairvyagro 'prāptāvasaro yaḥ sa evamucyate /",
    "T08jsphustu:2057": " snānādivyagraśca nagnaścaikavastraśceti punarvigrahaḥ /",
    "T08jsphustu:2058": " sa pūrvoktaśca kiṃ na vandyo yatinā yatiriti vakṣyate /",
    "T08jsphustu:2059": " mṛtkarmetyādi /",
    "T08jsphustu:2060": " mṛṇmayakarmaṇā yo vyāpṛto 'prāptāvasaraḥ yaśca tūrṇaṃ tvaritaṃ dvitribhūmikaṃ vihāramutkasati,",
    "T08jsphustu:2061": " āśu śīghraṃ ca yo vrajati,",
    "T08jsphustu:2062": " yaśca pātraṃ pacati,",
    "T08jsphustu:2063": " cīvarakarmaṇā vā vyagraḥ,",
    "T08jsphustu:2064": " sa vṛddhāntiko yatiḥ dvitribhūmikaṃ vihāramuttiṣṭhan yāvat pātraṃ vā pacan kiṃ na vandyo yatinā yatiriti vakṣyate /",
    "T08jsphustu:2065": " cūrṇetyādi /",
    "T08jsphustu:2066": " cūrṇakriyāyāṃ cailakriyāyāṃ vastrapātrādiśodhane ca yaḥ āsaktaḥ,",
    "T08jsphustu:2067": " akṣiṇī yaścākte dhūmaṃ vā pibati,",
    "T08jsphustu:2068": " pustakaṃ vā likhati,",
    "T08jsphustu:2069": " vācayati,",
    "T08jsphustu:2070": " so 'pi na vandyaḥ /",
    "T08jsphustu:2071": " viṭprastrāvetyādi /",
    "T08jsphustu:2072": " yaḥ śrāmaṇero varcakuṭi prastrāvakuṭiṃ vā gacchati,",
    "T08jsphustu:2073": " parasmai vā uddiśati,",
    "T08jsphustu:2074": " tamasi andhakāre vā tiṣṭhati,",
    "T08jsphustu:2075": " antarvāsaṃ vā vāsayati,",
    "T08jsphustu:2076": " uttarāsaṃgaṃ vā prāvṛṇoti,",
    "T08jsphustu:2077": " sa vṛddhāntiko yatiḥ varcakuṭiṃ gacchan yāvaduttarāsaṃgaṃ prāvṛṇvan na vandya ityanena yādṛśyāmavasthāyāmavasthito vṛddhāntiko yatirnavakena na vanditavyaḥ,",
    "T08jsphustu:2078": " sā avasthābhihitā //",
    "T08jsphustu:2079": " (SŚ 75)",
    "T08jsphustu:2080": " idānīṃ tu yādṛgvidhāvasthāvasthitena navakena yatinā na vaditavyaṃ,",
    "T08jsphustu:2081": " tathā darśayitumāha /",
    "T08jsphustu:2082": " avaguṇṭhitetyādi /",
    "T08jsphustu:2083": " avaguṇṭhitaṃ pidhitaṃ śīrṣaṃ śiro yasya yateḥ tena samantaprāvṛtena vā yatinā kiṃ vandya iti vakṣyate /",
    "T08jsphustu:2084": " saha upanahā vartete pādau yasya yateḥ sa sopānatkaḥ,",
    "T08jsphustu:2085": " tena upānahārūḍhenetyarthaḥ /",
    "T08jsphustu:2086": " jānu ca jānu ca jānunī,",
    "T08jsphustu:2087": " tayorjānunoryā jaṃghā tasyāṃ jaṃghāyāṃ muṇḍe[na] sphoṭaṃ na dadyāt /",
    "T08jsphustu:2088": " kimivetyāha /",
    "T08jsphustu:2089": " avinā yathā /",
    "T08jsphustu:2090": " avirmeṣaḥ /",
    "T08jsphustu:2091": " yathā avinā meṇḍakena dvayorjānunorjaṃghāyāṃ hanyate,",
    "T08jsphustu:2092": " tadvadyatirapi vṛddhāntikasya yaterjaṃghāyāṃ na vandeteti yāvat /",
    "T08jsphustu:2093": " bhadantadharmāvalokitamitrastvāha /",
    "T08jsphustu:2094": " sopānatkena na vanditavya /",
    "T08jsphustu:2095": " kimivetyāha /",
    "T08jsphustu:2096": " ravinā yathā /",
    "T08jsphustu:2097": " ravirādityaḥ /",
    "T08jsphustu:2098": " yathāsau ravirupānahārūḍhastadvadupānahārūḍhena yatinā na vandanīyamityakārapraśleṣenāvabodhayan vakti /",
    "T08jsphustu:2099": " kimetadbhadantamatameṣṭavyaṃ? neṣṭavyaṃ /",
    "T08jsphustu:2100": " kiṃ tarhi anveṣṭavyaṃ vinaye meḍhakasyaiva dṛṣṭāntadānāt /",
    "T08jsphustu:2101": " vidhiṃ darśayannāha /",
    "T08jsphustu:2102": " samavasthetyādi /",
    "T08jsphustu:2103": " samavasthopaviṣṭasya yateḥ pādayugalaṃ karkaṭagrāhaṃ gṛhītvā śirasā vanditavyaṃ /",
    "T08jsphustu:2104": " yadā samavasthāniṣaṇṇo yatiḥ pādarogeṇa glānaḥ syāttadā vināpi karkaṭagrāhikayā vandyamānasya na doṣaḥ /",
    "T08jsphustu:2105": " yadi kaścidāgatyāgantukaḥ samavasthāniṣaṇṇama[bhivādayati],",
    "T08jsphustu:2106": " tadānena vaktavyamāyuṣman, (SŚ 76)",
    "T08jsphustu:2107": " kati varṣosi,",
    "T08jsphustu:2108": " katamaste nikāyaḥ,",
    "T08jsphustu:2109": " kati ca tasya nikāyasya bhedāḥ,",
    "T08jsphustu:2110": " katamā te sāmayiketyādi /",
    "T08jsphustu:2111": " so 'pi yadi āryamahāsāṃghiko bhavati,",
    "T08jsphustu:2112": " tadānena vācyamāryamahāsāṃghiko 'smi /",
    "T08jsphustu:2113": " tasya cedbhedāḥ",
    "T08jsphustu:2114": " vādinaścārthasiddhārthāḥ śailadvayanivāsinaḥ /",
    "T08jsphustu:2115": " bhādrāyanā haimavatāḥ ṣaḍbhedā mūlasāṃghikāḥ //",
    "T08jsphustu:2116": " dairghī haimantakī graiṣmī vārṣikī ca tathottarā /",
    "T08jsphustu:2117": " śrāmaṇereṇa vijñeyāḥ pañcaitāḥ sāmavāyikāḥ //",
    "T08jsphustu:2118": " ityevamanyadapi vivarjayitavyaṃ /",
    "T08jsphustu:2119": " tatra yo navakastena vanditavyaṃ,",
    "T08jsphustu:2120": " vṛddhena cārogyamastviti vācyaṃ /",
    "T08jsphustu:2121": " athārogyamiti ko 'rthaḥ?",
    "T08jsphustu:2122": " yathā vātapittaśleṣmādayaḥ kupitāḥ santo bādhanārthena rogā ityucyante,",
    "T08jsphustu:2123": " tadvat rāgādayo 'pi kleśā rujanārthena rogaśabdavācyāḥ /",
    "T08jsphustu:2124": " na rogaḥ arogastadbhāva ārogyaṃ /",
    "T08jsphustu:2125": " kleśaprahāṇaṃ tava bhavatu / tathā cāha-",
    "T08jsphustu:2126": " rāgādayo hyatitarāṃ rujayanti yasmādvātādayaśca kupitāḥ sakalaṃ janaughaṃ /",
    "T08jsphustu:2127": " tacchāntivāñchina parāḥ praṇateṣu tasmādārogyamastviti vaco nigadanti buddhāḥ //",
    "T08jsphustu:2128": " (SŚ 77)",
    "T08jsphustu:2129": " anya āha-",
    "T08jsphustu:2130": " yattu jarāmaraṇaśokabhayairvimuktaṃ,",
    "T08jsphustu:2131": " yadvarjitaṃ śaśihutāśanabhānutoyaiḥ /",
    "T08jsphustu:2132": " yacchāśvataṃ padamanuttaramacyutañca, ........ //",
    "T08jsphustu:2133": " sa[ka]lairbhikṣubhiḥ śikṣākāmaiḥ vikālabhojanādikaṃ kṛtaṃ kasmādvayaṃ na kurma iti /",
    "T08jsphustu:2134": " āvāsakalpaḥ- amuṣmin vihāre bhikṣavo 'nyonyaṃ kāyasaṃsargaṃ kurvanti kasmādvayamapi na kurma iti /",
    "T08jsphustu:2135": " deśakalpaḥ- amuṣmin deśe vārddhuṣikabhikṣavaḥ kasmādvayamapi vṛddhi na prayacchāmaḥ /",
    "T08jsphustu:2136": " sthavirakalpaḥ- amukasthaviraścāpi sandhikāle bhuṅkte,",
    "T08jsphustu:2137": " kiṃ vayaṃ na bhuñjāmaha iti //",
    "T08jsphustu:2138": " bhikṣuvinayātsamuddhṛtamācārāntaraṃ na tu svamanīṣikayānyatkṛtamiti darśayitumāha /",
    "T08jsphustu:2139": " vinaya iti /",
    "T08jsphustu:2140": " vinayante 'nena kleśā iti vinayaḥ /",
    "T08jsphustu:2141": " samadhigataprātimokṣasaṃvareṇa bhikṣuvinayasaṃkṣepāduddhṛtaḥ /",
    "T08jsphustu:2142": " anyattu śeṣaṃ yadbhikṣuvinaye vyāsato nirdiṣṭaṃ /",
    "T08jsphustu:2143": " aśanavasanādau yathā pratipattavyaṃ tadupādhyāyācāryavṛddhatarebhyaḥ sakāśādyatinā śrotavyaṃ,",
    "T08jsphustu:2144": " tena sagauravena ca bhāvyaṃ /",
    "T08jsphustu:2145": " śatadvayenetyādi /",
    "T08jsphustu:2146": " etadantaroktaṃ śrīghanācārasaṃgrahaṃ saṃhatya yatsukṛtaṃ kuśalakṛtaṃ tena sukṛtena karmaṇā jano lokaḥ asaṃskṛtaṃ nirvāṇaṃ prāpnotu labhatāmityanena ślokena pariṇāmayati //",
    "T08jsphustu:2147": " (SŚ 78)",
    "T08jsphustu:2148": " iti jayarakṣite(na)",
    "T08jsphustu:2149": " nibadhya ṭīkāṃ,",
    "T08jsphustu:2150": " sakalajanāgamamalimlucopahartrī /",
    "T08jsphustu:2151": " śubhamativipulaṃ mayā yadāptaṃ bhavatu jano 'khilastu tena buddhaḥ //",
    "T08jsphustu:2152": " suśrīghanācārasusaṃgrahasya kṛtvā hi ṭīkāṃ yadavāpi puṇyaṃ /",
    "T08jsphustu:2153": " jano 'khilastena śubhena tūrṇaṃ jino 'stu vikhyātaguṇodayaśrīḥ //"
}