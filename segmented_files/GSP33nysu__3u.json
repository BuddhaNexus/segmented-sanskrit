{
    "GSP33nysu__3u:0": "Adhyaya 3, Pada 1",
    "GSP33nysu__3u:1": "// atha śrīmannyāyasudhāyāṃ tṛtīyādhyāyasya prathamaḥ pādaḥ //",
    "GSP33nysu__3u:2": "kṛpitāhiphaṇacchāyāsamīkṛtyāparaṃ sukham /",
    "GSP33nysu__3u:3": "sevante yatpadaṃ dhīrāstaṃ bhajevallabhaṃ śriyaḥ //",
    "GSP33nysu__3u:4": "sādhanavicāro 'yamadhyāyaḥ /",
    "GSP33nysu__3u:5": "vairāgyārthe gatyādinirūpaṇā prathamapāda ityadhyāyapādapratipādyaṃ bhāṣya eva sphuṭam /",
    "GSP33nysu__3u:6": "saṅgatiṃ tu lāghavāyaikīkṛtyopari vakṣyāma",
    "GSP33nysu__3u:7": "ityāśayavāṃstṛtīyā(dhyāya)dyapādādhikaraṇapūvarpakṣasiddhāntayuktīḥ",
    "GSP33nysu__3u:8": "saṅgraheṇāha- svābhāviketi //",
    "GSP33nysu__3u:9": "svābhāvikānyathānāmasahābhāvānyathoktayaḥ /",
    "GSP33nysu__3u:10": "aviśeṣo viśeṣau ca sahabhāvo vimiśratā // MAnuv_3,1.1 //",
    "GSP33nysu__3u:11": "viruddhoktiḥ sahasthānaṃ vaiyarthyaṃ cānyathāgatiḥ /",
    "GSP33nysu__3u:12": "yuktayaḥ pūrvapakṣasya guṇādhikyārthatobhavau // MAnuv_3,1.2 //",
    "GSP33nysu__3u:13": "upapattirdvirūpatvamādhikyamanurūpatā /",
    "GSP33nysu__3u:14": "yogyatā prabalatvaṃ ca vibhāgaḥ kāraṇābhavaḥ /",
    "GSP33nysu__3u:15": "kḷptiranyāgatiścaiva siddhāntasyaiva sādhakāḥ // MAnuv_3,1.3 //",
    "GSP33nysu__3u:16": "sādhakā iti vakṣyamāṇaṃ pūrvapakṣasyetyatrāpi sambaddhayate /",
    "GSP33nysu__3u:17": "pūrvapakṣasya siddhāntasyeti jātāvekavacanam /",
    "GSP33nysu__3u:18": "sādhakā iti chāndaso nirdeśaḥ /",
    "GSP33nysu__3u:19": "yadvā yuktayaḥ pūrvapakṣasyetyatra sādhakā iti nyakṛṣṭate /",
    "GSP33nysu__3u:20": "pūrvapakṣasambandhino yuktaya ityevārthaḥ /",
    "GSP33nysu__3u:21": "siddhāntasyaiva sādhakā ityatra tu nyāyā iti śeṣaḥ /",
    "GSP33nysu__3u:22": "atra sūtram yoneḥ śarīramiti /",
    "GSP33nysu__3u:23": "tadvayākhyātaṃ bhāṣye /",
    "GSP33nysu__3u:24": "svargādavāggato jīvo vṛṣṭidvārā vrīhyādibījeṣu saṅkrānto retasmi(caṃpu)kpuruṣaṃ praviśya saha retasā mātryonidvāreṇa jaṭharaṃ praviṣyaḥ kalalabṛdbudādikrameṇotpannaṃ śarīramāpnotīti prasiddham /",
    "GSP33nysu__3u:25": "tatkiṃ tathyamutātathyamiti sandehaḥ /",
    "GSP33nysu__3u:26": "na tathyamiti pūrvaḥ pakṣaḥ /",
    "GSP33nysu__3u:27": "kutaḥ /",
    "GSP33nysu__3u:28": "“dehaṃ garbhasthitaṃ kvāpi praviśetsvargato gataḥ'; ityādivacanāt /",
    "GSP33nysu__3u:29": "māndhātṛdroṇadrupadakṛpākādīnāmitihāsapurāṇeṣu vinaiva bījādisambandhena jananadarśanācca",
    "GSP33nysu__3u:30": "anyathāsiddhe cārthe na bahukalpanā yuktā /",
    "GSP33nysu__3u:31": "ataste vairāgyajanakā(yaivār)thamevādhyātmavidāṃ vādāḥ'; iti /",
    "GSP33nysu__3u:32": "tathyamiti siddhāntaḥ /",
    "GSP33nysu__3u:33": "kasmāt /",
    "GSP33nysu__3u:34": "“memegho bhūtvā varṣati /",
    "GSP33nysu__3u:35": "ta(dya) iha vrīhiyavā oṣa(dhivanaspataya)dhayastilāmāṣā iti jāyante /",
    "GSP33nysu__3u:36": "yo yo hyannamatti /",
    "GSP33nysu__3u:37": "yo vā retaḥ siñcati tadrūpādbhūya eva bhavati /",
    "GSP33nysu__3u:38": "tadya iha ramaṇīyacaraṇā abhyāśo ha yatte ramaṇīyāṃ yonimāpadyante';",
    "GSP33nysu__3u:39": "ityādiśruteḥ /",
    "GSP33nysu__3u:40": "na cādṛṣṭe 'rthenyathāsiddhiravakāśavatī /",
    "GSP33nysu__3u:41": "naca vacanāntaraliṅgadaśarnavirodhaḥ /",
    "GSP33nysu__3u:42": "kvacid bījādisambandhābhāvasyāpi vidyāmānatvena tadviṣayatvāt /",
    "GSP33nysu__3u:43": "yathoktam /",
    "GSP33nysu__3u:44": "“divaḥ sthāsnūn gacchati'; /",
    "GSP33nysu__3u:45": "“sthāvarāṇi divaḥ prāptaḥ'; iti śrutismṛtibhyāmiti /",
    "GSP33nysu__3u:46": "tadidamayuktaṃ vyākhyānam /",
    "GSP33nysu__3u:47": "utsūtratvāt /",
    "GSP33nysu__3u:48": "yadyapyatra yoniśabdo bījādyupalakṣaṇaḥ śakyo vyākhyātuṃ tathāpi tatsambandhaniyama eva sūtre pratīyate /",
    "GSP33nysu__3u:49": "natu kvācitkastadabhāvo 'pi /",
    "GSP33nysu__3u:50": "yadi ca kvacid bījādisambandhābhāvaḥ syāttadā'kasmikatvaṃ syādityata āha-",
    "GSP33nysu__3u:51": "bījeti //",
    "GSP33nysu__3u:52": "yoneḥ śarīram |",
    "GSP33nysu__3u:53": "bījāpūruṣayonīnāṃ saṅgātiniyamojkhitim /",
    "GSP33nysu__3u:54": "athaśabdena bhagavānāha ... // MAnuv_3,1.4a-c //",
    "GSP33nysu__3u:55": "bījaśabdena vrīhyādikaṃ retaścocyate /",
    "GSP33nysu__3u:56": "saṅgatiniyamojkhitiṃ sambandhātiniyamābhāvam /",
    "GSP33nysu__3u:57": "ayamarthaḥ /",
    "GSP33nysu__3u:58": "retaḥsiṇyogo 'theti pūrvasūtrādathaśabdo 'trāpyanuvartate /",
    "GSP33nysu__3u:59": "sa ca prakṛtādarthādarthāntare vartate /",
    "GSP33nysu__3u:60": "tathāca yoneḥ śarīramāpadyate /",
    "GSP33nysu__3u:61": "kvacittadabhāvenāpītyathaśabdena bhagavānsūtrakāro bījādisamba(ndhe",
    "GSP33nysu__3u:62": "ni)ndhaniyamābhāvaṃ sūtritavānityato notsūtratvaparyanuyogo yukta iti /",
    "GSP33nysu__3u:63": "yaduktamevaṃ satyākasmikatvaprasaṅga iti tatpariharati- kāraṇataśceti //",
    "GSP33nysu__3u:64": "... kāraṇataśca tām // MAnuv_3,1.4d //",
    "GSP33nysu__3u:65": "tāṃ ca bījādisambandhaniyamojkhitiṃ kāraṇāt āha /",
    "GSP33nysu__3u:66": "etaduktaṃ bhavati /",
    "GSP33nysu__3u:67": "janmakāraṇādṛṣṭākṛṣṭo janturbījādisambandhena śarīramāpadyata ityutsargaḥ",
    "GSP33nysu__3u:68": "sa ca kvacijjñānatapoyogādyatiśayalakṣaṇena kāraṇaviśeṣaṇāpodyate /",
    "GSP33nysu__3u:69": "yathā kṣudrajantuyātanāśarīrotpattāvapavāda iti /",
    "GSP33nysu__3u:70": "tathā coktam /",
    "GSP33nysu__3u:71": "“viśeṣakāraṇādeva viśeṣājjaniriṣyate /",
    "GSP33nysu__3u:72": "sāmānyajananaṃ caiva nṛṇāṃ sāmānyahetutaḥ'; iti /",
    "GSP33nysu__3u:73": "ato yuktametadvayākhyānamiti /",
    "GSP33nysu__3u:74": "// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā",
    "GSP33nysu__3u:75": "kṛtāyāṃ ṭīkāyāṃ viṣamapadavākyārthavivṛtau tṛtīye 'dhyāye 'yaṃ",
    "GSP33nysu__3u:76": "prathamacaraṇaḥ paryavasitaḥ /",
    "GSP33nysu__3u:77": "Adhyaya 3, Pada 2",
    "GSP33nysu__3u:78": "“bhaktirasminpāda ucyate /",
    "GSP33nysu__3u:79": "bhaktyarthaṃ hi bhagavanmahimoktiḥ'; iti pādāpratipādyaṃ bhāṣya eva sphuṭam /",
    "GSP33nysu__3u:80": "saṅgatiṃ tūttaratra vakṣyāma ityāśayavānetatpādādhikaraṇe pūrvapakṣasiddhāntayuktīḥ saṅgraheṇāha- paścāditi //",
    "GSP33nysu__3u:81": "paścādadṛṣṭayavijñānakāladuḥkhapṛthagbhavāḥ /",
    "GSP33nysu__3u:82": "sthānabhedo viruddhatvaṃ nyāyasāmyaṃ svatobhavaḥ // MAnuv_3,2.1 //",
    "GSP33nysu__3u:83": "guṇasāmyamayogaśca tarkabādho vilomatā /",
    "GSP33nysu__3u:84": "nānābhāvaḥ pralobhaśca pūrvapakṣagāḥ // MAnuv_3,2.2 //",
    "GSP33nysu__3u:85": "aśakyakartṛtāśaktiḥ svato 'bodhastadeva ca /",
    "GSP33nysu__3u:86": "amānakḷptisanmānavyavasthātyalpatābhavāḥ // MAnuv_3,2.3 //",
    "GSP33nysu__3u:87": "viśeṣadṛṣṭivākye ca puṃśaktiḥ sunidarśanam /",
    "GSP33nysu__3u:88": "alaukikatvamādhikyaṃ svātantryaṃ nirṇayapramāḥ // MAnuv_3,2.4 //",
    "GSP33nysu__3u:89": "pūrvapakṣagāḥ pūrvapakṣasambandhinyaḥ /",
    "GSP33nysu__3u:90": "nirṇayapramāḥ siddhāntanirṇayārthāni pramāṇāni /",
    "GSP33nysu__3u:91": "[======= JNys_3,2.I: saṃdhyādhikaraṇam =======]",
    "GSP33nysu__3u:92": "saṃdhye sṛṣṭirāha hi |",
    "GSP33nysu__3u:93": "(cf. below)",
    "GSP33nysu__3u:94": "// oṃ sandhye sṛṣṭirāha hi oṃ //",
    "GSP33nysu__3u:95": "yoneḥ śarīramityetadavasānaiḥ sūtrairjīvasya janmāvagatam /",
    "GSP33nysu__3u:96": "jātasya ca svapanādyavasthāsambandhaḥ prasiddhaḥ /",
    "GSP33nysu__3u:97": "tatra svapnāvasthāpravartakatvalakṣaṇo mahimābhagavato 'trādhikaraṇe",
    "GSP33nysu__3u:98": "nirṇīyate /",
    "GSP33nysu__3u:99": "tathāhi /",
    "GSP33nysu__3u:100": "svapno nāmārthajñānātmakaḥ /",
    "GSP33nysu__3u:101": "tatra tāvatsvāpnārthānāṃ karituragādīnāṃ parameśvarāyattatā nopapadyate /",
    "GSP33nysu__3u:102": "asatyatvāt /",
    "GSP33nysu__3u:103": "na tāvadime 'nādinityāḥ /",
    "GSP33nysu__3u:104": "svapnāvasthātaḥ prāgūrdhvaṃ copalabdhiprasaṅgāt /",
    "GSP33nysu__3u:105": "nahi vidyamānā apyupalabdhisādhaneṣu cakṣurādiṣvanuparateṣu nopalabhyante,",
    "GSP33nysu__3u:106": "upalabhyante copapatteriti sambhavati /",
    "GSP33nysu__3u:107": "nacānyatra gatāḥ /",
    "GSP33nysu__3u:108": "anyairapyanupalambhāt /",
    "GSP33nysu__3u:109": "madyamaparimāṇaścaite dṛśyante /",
    "GSP33nysu__3u:110": "naca tathāvidhamanādinityaṃ kimapi dṛṣṭam /",
    "GSP33nysu__3u:111": "nāpyutpattināśavantaḥ /",
    "GSP33nysu__3u:112": "tathātve 'pi prāgūrdhvamupalambhaprasakteḥ /",
    "GSP33nysu__3u:113": "naca vācyaṃ vidyudādivattadaivotpattirvināśaśceti /",
    "GSP33nysu__3u:114": "itthambhāve pramāṇābhāvāt /",
    "GSP33nysu__3u:115": "prāḍmṛdādīnāmūrdhvaṃ kapālādīnāṃ copalambhāpatteśca /",
    "GSP33nysu__3u:116": "nacaiteṣāṃ (tātkālika)tatkālīnajanmanyupādānaṃ nimittaṃ ca paśyāmaḥ /",
    "GSP33nysu__3u:117": "kartā ca na tāvajjīvātmā /",
    "GSP33nysu__3u:118": "draṣṭurnirvyāpāratvāt /",
    "GSP33nysu__3u:119": "aparasya cādarśanāt /",
    "GSP33nysu__3u:120": "nāpīśvaraḥ /",
    "GSP33nysu__3u:121": "pramāṇābhāvāt /",
    "GSP33nysu__3u:122": "bhrāntitvaṃ caiteṣām,”svāpnamāyāsarūpaḥ'; iti”svāpnamanoratho yathā';",
    "GSP33nysu__3u:123": "ityādiśrutismṛtibhyāmāvedyate /",
    "GSP33nysu__3u:124": "śiṣyamapavyākhyānānuvāde vakṣyāmaḥ /",
    "GSP33nysu__3u:125": "tadevaṃ na svāpnānāmarthānāmīśvarādhīnatvam /",
    "GSP33nysu__3u:126": "nāpi tajjñānasya /",
    "GSP33nysu__3u:127": "tasyāpi nimittābhāvenāparamārthatvāt /",
    "GSP33nysu__3u:128": "natāvaccakṣurādīnāṃ ta(tra nimi)nnimittatvam /",
    "GSP33nysu__3u:129": "teṣāmuparatatvāt /",
    "GSP33nysu__3u:130": "nāpi manasaḥ /",
    "GSP33nysu__3u:131": "rūpādimatyarthe sāmarthyābhāvāt (svātantryābhāvāt) /",
    "GSP33nysu__3u:132": "ata eva na sākṣiṇaḥ /",
    "GSP33nysu__3u:133": "sa indriyāpravṛttau liṅgaśabdayorapi nāvakāśaḥ /",
    "GSP33nysu__3u:134": "aparokṣākāraṃ cedamavabhāsate /",
    "GSP33nysu__3u:135": "ato 'rthajñānarūpā svāpnāvasthā neśvarādhīneti prāpte",
    "GSP33nysu__3u:136": "tatpratividhānāyopodghātamāha- vāsanā iti //",
    "GSP33nysu__3u:137": "saṃdhye sṛṣṭirāha hi |",
    "GSP33nysu__3u:138": "nirmātāraṃ caike putrādayaś ca |",
    "GSP33nysu__3u:139": "māyāmātraṃ tu kārtsnyenānabhivyaktasvarūpatvāt |",
    "GSP33nysu__3u:140": "vāsanāḥ sarvavastūnāmanādyanubhavāgatāḥ /",
    "GSP33nysu__3u:141": "santyevāśeṣajīvānāmanādimanasi sthitāḥ // MAnuv_3,2.5 //",
    "GSP33nysu__3u:142": "bhāvanāparanāmakāḥ saṃskārāḥ /",
    "GSP33nysu__3u:143": "sarvagrahaṇaprayojanamuttaratra bhaviṣyati /",
    "GSP33nysu__3u:144": "nanu bhāvanākhyasaṃskāro 'nubhavajanyaḥ /",
    "GSP33nysu__3u:145": "naca sarvajīvānāṃ sarvavastvanubhavo 'sti /",
    "GSP33nysu__3u:146": "tatkathamaśeṣajīvānāṃ sarvavastuvāsanāḥ santyevetyata uktam- anādīti //",
    "GSP33nysu__3u:147": "anādyanubhavapravāhotpannāḥ /",
    "GSP33nysu__3u:148": "vāsanānāmātmasamavetatvaṃ vaiśeṣikādibhirabhyupagatam /",
    "GSP33nysu__3u:149": "tannirāsārthamuktaṃ manasi sthitā iti /",
    "GSP33nysu__3u:150": "jātāvekavacanam /",
    "GSP33nysu__3u:151": "sādito manasaḥ kathamanādivāsanāsambandha ityata uktam- anādīti //",
    "GSP33nysu__3u:152": "etadeva prapañcayati- triguṇātmakamiti //",
    "GSP33nysu__3u:153": "triguṇātmakaṃ mano 'styeva yāvanmuktiḥ sadātanam /",
    "GSP33nysu__3u:154": "tatraivāśeṣasaṃskārāḥ sañcīyante sadaiva ca // MAnuv_3,2.6 //",
    "GSP33nysu__3u:155": "manasa eva saṃskārāśrayatvaṃ nātmana itayatropapattisūcanāya triguṇātmakamityuktam /",
    "GSP33nysu__3u:156": "guṇātmakamityevokte parimāṇādiguṇātmakamityapi pratītiḥ syāt /",
    "GSP33nysu__3u:157": "tadātmano 'pi samānamityatastrigrahaṇam /",
    "GSP33nysu__3u:158": "tathāca jīvātmā na bhāvanāśrayaḥ sattvādiguṇānātmakatvādīśvaravat /",
    "GSP33nysu__3u:159": "bhāvanā vā sattvādiguṇātmakadravyāśrayā saṃskāratvādvegādivat /",
    "GSP33nysu__3u:160": "tacca pariśeṣānmana evetyuktaṃ bhavati /",
    "GSP33nysu__3u:161": "sattvādiguṇānabhyupagantāraṃ prati tu tatsthāne 'cetanapadaṃ prayoktavyam",
    "GSP33nysu__3u:162": "triguṇātmakagrahaṇaṃ (ca)svarūpakathanam /",
    "GSP33nysu__3u:163": "astyeva sarva(daiveti)deti śeṣaḥ /",
    "GSP33nysu__3u:164": "tathā sati mokṣe 'pi sattvātsvapnādyavasthāpattirityata uktaṃ vivṛṇoti-",
    "GSP33nysu__3u:165": "yāvaditi //",
    "GSP33nysu__3u:166": "yadyapi manaḥ svarūpeṇa nityameva tathāpi jīvasambandhastasya mokṣāvadhirityata idamuktam",
    "GSP33nysu__3u:167": "(tadvai devaṃ) tadvai jaivaṃ mano yenānandyeta bhavatīti sūktāvapyātmano",
    "GSP33nysu__3u:168": "manaḥsambandhaśravaṇātkathaṃ yāvanmuktirityuktamityato vā triguṇātmakamityuktam /",
    "GSP33nysu__3u:169": "ātmasvarūpamanaso muktau sattve 'pi jaḍamano 'bhipretyāyamavadhirukta iti",
    "GSP33nysu__3u:170": "castasmādityarthe /",
    "GSP33nysu__3u:171": "tatraiva na tvātmani /",
    "GSP33nysu__3u:172": "“etasmājjāyate prāṇo manaḥ sarvendriyāṇi ca'; iti manaso janmaśravaṇātkathamanāditvamucyata ityata āha- sūkṣmatveneti //",
    "GSP33nysu__3u:173": "sūkṣmatvena laye sacca prākṛtairupacīyate /",
    "GSP33nysu__3u:174": "sṛṣṭikāle yadā tanna kutaḥ saṃsārasaṃsthitiḥ // MAnuv_3,2.7 //",
    "GSP33nysu__3u:175": "caśabda evārthe /",
    "GSP33nysu__3u:176": "prākṛtaiḥ ahaṅkārādyaiḥ /",
    "GSP33nysu__3u:177": "mana iti vartate /",
    "GSP33nysu__3u:178": "pralaye sato 'pyupacayāpekṣayā janmaśrutiriti bhāvaḥ /",
    "GSP33nysu__3u:179": "kuta eṣā kalpanā /",
    "GSP33nysu__3u:180": "mukhyārthe bādhakasadbhāvādityāha- yadeti //",
    "GSP33nysu__3u:181": "yadi mano mukhyata eva janimatsyāttadā pralaye tanna syāt /",
    "GSP33nysu__3u:182": "yadi ca pralaye tanna syāttadā'tmanaḥ saṃsārāvasthānaṃ na syāt /",
    "GSP33nysu__3u:183": "naca mā bhūtpralaye saṃsārāvasthānamiti yuktam /",
    "GSP33nysu__3u:184": "muktānāṃ punaḥ saṃsārānupapattyā sṛṣṭayanupapattiprasaṅgāt /",
    "GSP33nysu__3u:185": "avidyākāmakarmādyadhīnaḥ saṃsāra iti cenna /",
    "GSP33nysu__3u:186": "avidyādereva saṃsāratvāt,”manaḥ paraṃ kāraṇamāmananti';",
    "GSP33nysu__3u:187": "ityādismṛtivirodhācca /",
    "GSP33nysu__3u:188": "tathāca śrutiḥ /",
    "GSP33nysu__3u:189": "“nityaṃ mano 'nāditvānna hyamanāḥ pumāṃstiṣṭhati'; iti /",
    "GSP33nysu__3u:190": "pumānsaṃsārītyarthaḥ /",
    "GSP33nysu__3u:191": "kimato yadyevaṃ sarvavastvanubhavāhitasaṃskārasadbhāva ityata āha-",
    "GSP33nysu__3u:192": "saṃskārairiti //",
    "GSP33nysu__3u:193": "saṃskārairbhagavāneva sṛṣṭvā nānāvidhaṃ jagat /",
    "GSP33nysu__3u:194": "svapnakāle darśayati ... // MAnuv_3,2.8a-c //",
    "GSP33nysu__3u:195": "atra sṛṣṭvetyanenānādinityatvapakṣadoṣā anabhyupagamenaiva nirastāḥ /",
    "GSP33nysu__3u:196": "svapnakāla eva sṛṣṭvetyanena prāgūrdhvaṃ copalambhaprasaṅgo nirākṛtaḥ /",
    "GSP33nysu__3u:197": "sṛṣṭeḥ saṃhāropalakṣaṇatvāt /",
    "GSP33nysu__3u:198": "saṃskārairityupādānakīrtanam /",
    "GSP33nysu__3u:199": "naca teṣāṃ guṇatvenopādānatvānupapattiḥ /",
    "GSP33nysu__3u:200": "manovṛttitvena dravyatvāt /",
    "GSP33nysu__3u:201": "saṃskārāṇāṃ cātīndriyatvena tryaṇukajanmavināśayoriva prāgūrdhvaṃ cānupalambho na doṣāya /",
    "GSP33nysu__3u:202": "bhagavāniti kartṛnirdeśaḥ /",
    "GSP33nysu__3u:203": "tadaiva sṛṣṭisaṃhārakaraṇamasambhāvitamityato 'śakyakartṛtāśaktisūcanāya",
    "GSP33nysu__3u:204": "bhagavānityuktam /",
    "GSP33nysu__3u:205": "evaṃ ca satyadṛṣṭādinimittaṃ prasiddhameva /",
    "GSP33nysu__3u:206": "na kevalamarthānāṃ satyatvasambhavena bhagavadadhīnatvam, api tu tajjñānasyāpītyuktaṃ darśayatīti",
    "GSP33nysu__3u:207": "jīvāyeti śeṣaḥ /",
    "GSP33nysu__3u:208": "darśanasādhanaṃ ca mana eveti vakṣyati /",
    "GSP33nysu__3u:209": "darśanaṃ cānubhavo vivakṣitaḥ /",
    "GSP33nysu__3u:210": "tena smaraṇamevaitaditi mataṃ nirastaṃ bhavati /",
    "GSP33nysu__3u:211": "smaraṇatvaṃ khalvasya taccihnasya tadityullekhasya sadbhāvādvā kalpyate /",
    "GSP33nysu__3u:212": "asannihitagocaratvādvā saṃskāraprabhavatvādvā /",
    "GSP33nysu__3u:213": "nādyaḥ /",
    "GSP33nysu__3u:214": "idamityullekhena tadabhāvāt /",
    "GSP33nysu__3u:215": "ata eva smṛtiviparyāso 'yamiti cenna /",
    "GSP33nysu__3u:216": "smṛtitvasyaivāsiddheḥ /",
    "GSP33nysu__3u:217": "na dvitīyaḥ /",
    "GSP33nysu__3u:218": "viṣayasānnidhyasyopapāditatvāt /",
    "GSP33nysu__3u:219": "na tṛtīyaḥ /",
    "GSP33nysu__3u:220": "padārthajanmani saṃskārasyopakṣīṇatvenāsiddheḥ /",
    "GSP33nysu__3u:221": "tasmādyathā manorathe dhyāne vā saṃskārayonīnarthānmanasānubhavatyevaṃ svapne 'pīti kimanupapannam",
    "GSP33nysu__3u:222": "iyāṃstu viśeṣaḥ /",
    "GSP33nysu__3u:223": "manorathādau prayatnapūrvikā padārthasṛṣṭiḥ /",
    "GSP33nysu__3u:224": "svapne punarīśva(recchādhī)rādhīnaiveti /",
    "GSP33nysu__3u:225": "apare tu bhavatyevāyamanubhavaḥ /",
    "GSP33nysu__3u:226": "kintu jāgarānubhūtasmartavyārtha eveti manyante /",
    "GSP33nysu__3u:227": "tadapyasat /",
    "GSP33nysu__3u:228": "tathāhi /",
    "GSP33nysu__3u:229": "kimayamanubhavo yathārtha utāyathārthaḥ /",
    "GSP33nysu__3u:230": "nādyaḥ /",
    "GSP33nysu__3u:231": "bāhyārthānāṃ deśakālaviprakṛṣṭatvena tadanupapatteḥ /",
    "GSP33nysu__3u:232": "dvitīye vaktavyaṃ kimayamagaje gajatvollekhītyayamayathārthaḥ, kiṃvā gaja evāsannikṛṣṭe sannikṛṣṭatvollekhītyayathārthaḥ /",
    "GSP33nysu__3u:233": "ādye nāyaṃ gajaḥ kintu gavaya eveti bādodayaḥ syāt /",
    "GSP33nysu__3u:234": "dvitīye nāyaṃ sannikṛṣṭaḥ kinnāma viprakṛṣṭa iti bādho bhavet /",
    "GSP33nysu__3u:235": "na caitadasti /",
    "GSP33nysu__3u:236": "tasmātsaṃskāraprabhavasannikṛṣṭasatyārthapramitireveyamiti yuktam /",
    "GSP33nysu__3u:237": "kathaṃ tarhi śrutismṛtiṣu svapnapratīterbhrāntitvamucyata ityata āha-",
    "GSP33nysu__3u:238": "bhrāntiriti //",
    "GSP33nysu__3u:239": "... bhrāntirjāgrattvameva hi // MAnuv_3,2.8d //",
    "GSP33nysu__3u:240": "jāgrattvamiti tatpratītimupalakṣayati /",
    "GSP33nysu__3u:241": "eveti padārthasvarūpaṃ vyāvartayati /",
    "GSP33nysu__3u:242": "jāgrattvaṃ jāgarānubhūtapadārthairekatvam /",
    "GSP33nysu__3u:243": "svapne hi tātkālikatayādṛṣṭacarāneva tanayādīndṛṣṭacaratayānusandhatte /",
    "GSP33nysu__3u:244": "yadvā jāgrattvaṃ nāma gaganādīnāṃ nityatvādikam /",
    "GSP33nysu__3u:245": "ghaṭādīnāṃ mṛdādyupādānakatvaṃ bāhyārthakriyākṣamatvamityādi grāhyam /",
    "GSP33nysu__3u:246": "jāgrattvapratīterbhrāntitvāttadviṣayaṃ śrutyādikamiti bhāvaḥ /",
    "GSP33nysu__3u:247": "syādetat /",
    "GSP33nysu__3u:248": "jāgrattvasyāpi saṃskāro 'styeveti sopādānatvasambhavātkathaṃ tatpratītiḥ bhrāntirityucyate",
    "GSP33nysu__3u:249": "anyathār'thapratītirapi bhrāntiḥ syādaviśeṣāditi /",
    "GSP33nysu__3u:250": "maivam /",
    "GSP33nysu__3u:251": "nahi vayaṃ kāraṇasāmagrīsambhavamātreṇārthānāṃ satyatāmātiṣṭhāmahe /",
    "GSP33nysu__3u:252": "kintu bādhābhāveneti vakṣyāmaḥ /",
    "GSP33nysu__3u:253": "sāmagṣabhāvenāsatyatvaṃ bruvāṇaṃ prati tu tadasiddhi(rā)revāveditā /",
    "GSP33nysu__3u:254": "asti ca jāgrattā(ttva)pratīterbādhaḥ /",
    "GSP33nysu__3u:255": "svāpna evāyaṃ na jāgarānubhūta ityādyudayāt /",
    "GSP33nysu__3u:256": "tadidamuktaṃ hiśabdena /",
    "GSP33nysu__3u:257": "jāgrattvrapratītireva bhrāntirityayuktam /",
    "GSP33nysu__3u:258": "arthānāmapi keṣāñcidasattvena tatpratīterapi bhrāntitvāt /",
    "GSP33nysu__3u:259": "svapne 'pi svaśiracchedādayo 'pi pratīyante /",
    "GSP33nysu__3u:260": "naca tadutpattāvupādānamasti /",
    "GSP33nysu__3u:261": "ananubhūtatvena saṃskārodayāyogāt /",
    "GSP33nysu__3u:262": "ananubhūte 'pi saṃskārodayābhyupagame”adṛṣṭe cāśruteḥ';",
    "GSP33nysu__3u:263": "ityādiśrutismṛtivirodhaḥ syāt /",
    "GSP33nysu__3u:264": "kadācidananubhūtārthasmṛtirapyāpadyeta /",
    "GSP33nysu__3u:265": "tato yadyapi sākṣātsvaśiracchedāderbādho nāsti tathāpi kāraṇānupapattyāsattvamaṅgīkāryamevetyata āha- adṛṣṭe ceti //",
    "GSP33nysu__3u:266": "adṛṣṭe cāśrute bhāve na bhāva upajāyate /",
    "GSP33nysu__3u:267": "adṛṣṭādaśrutād bhāvānna bhāva upajāyate // MAnuv_3,2.9 //",
    "GSP33nysu__3u:268": "iti śrutipurāṇoktiranāditvāttu yujyate // MAnuv_3,2.10ab //",
    "GSP33nysu__3u:269": "bhāve padārthe /",
    "GSP33nysu__3u:270": "bhāvo vāsanā /",
    "GSP33nysu__3u:271": "pañcamī saptamyarthe /",
    "GSP33nysu__3u:272": "uktirityataḥ parastuśabdo boddhavyaḥ /",
    "GSP33nysu__3u:273": "anāditvāt saṃsārasyeti śeṣaḥ /",
    "GSP33nysu__3u:274": "saṃsārasyānāditvātkvacijjanmani svaśiraścchedāderapyanubhavasambhavena saṃskāropapatteḥ /",
    "GSP33nysu__3u:275": "satyatve 'pi śrutipurāṇoktiryujyata eva, na tu viruddhayate /",
    "GSP33nysu__3u:276": "vināpyanubhavena saṃskārodayābhyupagame hi sā viruddhayeteti /",
    "GSP33nysu__3u:277": "atrāśrutagrahaṇenātrāpi janmani śravaṇajanitasaṃskāraḥ sambhavatīti sūcyate /",
    "GSP33nysu__3u:278": "yatra tu śravaṇādyapi nāsti tatrānāditvaṃ niveśitam /",
    "GSP33nysu__3u:279": "anena yatpūrvaṃ sarvagrahaṇaṃ kṛtaṃ tadupapattaye vānādyanubhavaparamparoktā tasya sarvasyopayogaḥ kathito bhavati /",
    "GSP33nysu__3u:280": "nanu (ca) śaśaviṣāṇādipratītau katham /",
    "GSP33nysu__3u:281": "nahi bhavāntare 'pi tadanubhavaḥ sambhavati /",
    "GSP33nysu__3u:282": "yathāpūrvamiti sarvakalpānāmekavidhatvaśravaṇāt /",
    "GSP33nysu__3u:283": "maivam /",
    "GSP33nysu__3u:284": "śaśaviṣāṇādipramābhāve 'pi śabdādinā bhrāntisambhavena saṃskāropapatteḥ /",
    "GSP33nysu__3u:285": "yena tu śaśaviṣāṇādikaṃ bhrāntyāpi na pratipannaṃ tasya katham /",
    "GSP33nysu__3u:286": "nahi (savo 'pi) sarvatra bhrāmyatīti niyamo 'sti /",
    "GSP33nysu__3u:287": "nāpi svapne na tatpaśyatīti niyantuṃ śakyate /",
    "GSP33nysu__3u:288": "ucyate /",
    "GSP33nysu__3u:289": "kimatra śaśādīnāṃ viṣāṇādīnāṃ copādānāsambhavenāsattvamucyate /",
    "GSP33nysu__3u:290": "uta śaśatvādiviṣāṇitvādisāmānādhikaraṇyādeḥ /",
    "GSP33nysu__3u:291": "ādyaṃ nirākaroti- kadāciditi //",
    "GSP33nysu__3u:292": "kadācid darśanāyogyaṃ yat tatrāpi vibhāgataḥ // MAnuv_3,2.10cd //",
    "GSP33nysu__3u:293": "dṛṣṭaṃ ... // MAnuv_3,2.11a //",
    "GSP33nysu__3u:294": "yatsvapne dṛśyata iti śeṣaḥ /",
    "GSP33nysu__3u:295": "vibhāgataḥ sāmānādhiraṇyena vinā dṛṣṭaṃ jāgare /",
    "GSP33nysu__3u:296": "yadyapi śaśatvaviṣāṇitvādīnāṃ sāmānādhikaraṇyaṃ śaśaviṣāṇādisambandhaviśeṣo vā jāgare nānubhūtastathāpi viviktaṃ śaśatvādikamanubhūtameveti tatsaṃskārasambhave(na) na śaśādīnāmasattvaṃ vācyamiti dvitīye sampratipattimuttaramāha- sameti //",
    "GSP33nysu__3u:297": "... samānādhikaraṇaṃ dṛśyate ca sa ca bhramaḥ // MAnuv_3,2.11ab //",
    "GSP33nysu__3u:298": "bhāvapradhāno nirdeśaḥ /",
    "GSP33nysu__3u:299": "upalakṣaṇaṃ caitat /",
    "GSP33nysu__3u:300": "dṛśyata ityatra prakṛtyarthaṃ sa iti parāmṛśati /",
    "GSP33nysu__3u:301": "yadityanuvartate /",
    "GSP33nysu__3u:302": "atra svapne na kevalaṃ jāgrattvamiti cārthaḥ /",
    "GSP33nysu__3u:303": "yasyopādānaṃ sambhavati bādhaśca nāsti /",
    "GSP33nysu__3u:304": "tadeva hi prāgevaśabdena vyavacchinnamiti bhāvaḥ /",
    "GSP33nysu__3u:305": "bhavedetatsarvaṃ yadi svāpnārthānāṃ jāgaropalabdhānāmiva spaṣṭatayā bāhyārthakriyāsāmarthyalakṣaṇā nāsti /",
    "GSP33nysu__3u:306": "anyathā sā syādityarthaḥ /",
    "GSP33nysu__3u:307": "dṛṣṭaṃ samānādhikaraṇaṃ dṛśyate ca sa ca bhramaḥ /",
    "GSP33nysu__3u:308": "ayamabhisandhiḥ /",
    "GSP33nysu__3u:309": "svāpnāstāvadghaṭādayo nāsanto bādhābhāvāt /",
    "GSP33nysu__3u:310": "nāpyanādinityāḥ /",
    "GSP33nysu__3u:311": "pūrvottaramanupalambhāt /",
    "GSP33nysu__3u:312": "na(ca)nirupādānotpattirupapannā /",
    "GSP33nysu__3u:313": "tato 'vaśyamupādāne 'nusaraṇīye /",
    "GSP33nysu__3u:314": "na tāvadbāhya(tte bāhya)mṛdādyupādānāḥ /",
    "GSP33nysu__3u:315": "bāhyārthakriyāsāmarthyarahitatvāt /",
    "GSP33nysu__3u:316": "vimato ghaṭo na bāhyamṛdādyupādānako bāhyamṛdādyupādānako bāhyamṛdādyupādānakāryakriyārahitatvāt (paṭavat) iti prayogāt /",
    "GSP33nysu__3u:317": "anyathā tatprasaṅgāt /",
    "GSP33nysu__3u:318": "nacopādānāntaramasti /",
    "GSP33nysu__3u:319": "tataḥ pariśeṣādvāsanopādānakā eveti /",
    "GSP33nysu__3u:320": "caśabdena bhagavatkartṛkatve tātkālikotpattivināśitve ca pariśeṣam”ya eṣa supteṣu jāgarti'”etasmāddhayeva putro jāyate'”na tatra rathāḥ';",
    "GSP33nysu__3u:321": "ityādiśrutiṃ ca pramāṇaṃ samuccinoti /",
    "GSP33nysu__3u:322": "tadanena prabandhena sandhye sṛṣṭirāha hi /",
    "GSP33nysu__3u:323": "nirmātāraṃ caike putrādayaśca /",
    "GSP33nysu__3u:324": "māyāmātraṃ tu kātsnaryenānabhivyaktasvarūpatvāditi trisūtrī vyākhyātā bhavati /",
    "GSP33nysu__3u:325": "anye punaranyathaitāni sūtrāṇi vyācakṣate /",
    "GSP33nysu__3u:326": "tathāhi /",
    "GSP33nysu__3u:327": "“na tatra rathā na rathayogā na panthāno bhavantyatha rathānrathayogānpathaḥ sṛjate'; ityādi śrūyate /",
    "GSP33nysu__3u:328": "tatra saṃśayaḥ /",
    "GSP33nysu__3u:329": "kiṃ prabodha iva svapne 'pi pāramārthikī sṛṣṭirāhosvinmāyāmayīti /",
    "GSP33nysu__3u:330": "tatra tāvatpratipadyante /",
    "GSP33nysu__3u:331": "sandhye sṛṣṭirāha hi /",
    "GSP33nysu__3u:332": "prabodha (svāpasthāna) samprasāda(yoḥ saṃ) sthānayoḥ sandhau, bhavatīti sandhyaṃ svāpnasthānam",
    "GSP33nysu__3u:333": "tatra tathārūpaiva sṛṣṭiḥ /",
    "GSP33nysu__3u:334": "kutaḥ /",
    "GSP33nysu__3u:335": "yataḥ pramāṇabhūtā śrutirevamāha /",
    "GSP33nysu__3u:336": "“atha rathānrathayogānpathaḥ sṛjate'; ityādi /",
    "GSP33nysu__3u:337": "nirmātāraṃ caike putrādayaśca /",
    "GSP33nysu__3u:338": "api caike śākhinaḥ sandhye kāmānāṃ nirmātāramātmānamāmananti /",
    "GSP33nysu__3u:339": "“ya eṣa supteṣu jāgarti kāmaṃ kāmaṃ puruṣo nirmimāṇaḥ'; iti /",
    "GSP33nysu__3u:340": "putrādayaśca tatra kāmā abhipreyante kāmyanta iti, na punaricchāviśeṣāḥ /",
    "GSP33nysu__3u:341": "“śatāyuṣaḥ putrapautrānvṛṇīṣva'; iti prakṛteṣu putrādiṣu”kāmānāṃ tvā kāmabhājaṃ karomi'; iti kāmaśabdasya prayuktatvāt /",
    "GSP33nysu__3u:342": "prājñaṃ cainaṃ nirmātāraṃ prakaraṇavākyaśeṣābhyāṃ pratīmaḥ /",
    "GSP33nysu__3u:343": "“anyatra dharmādanyatrādharmāt'; ityādeḥ prājñasya hīdaṃ prakaraṇam /",
    "GSP33nysu__3u:344": "vākyaśeṣo 'pi”tadeva śukraṃ tadbrahma'; ityādiḥ /",
    "GSP33nysu__3u:345": "prājñakartṛkā ca sṛṣṭi(stathābhūtār)yathārūpā sandhye sṛṣṭiriti /",
    "GSP33nysu__3u:346": "evaṃ prāpte pratyāha- māyāmātraṃ tu kātsnaryenānabhivyaktasvarūpatvāt /",
    "GSP33nysu__3u:347": "tuśabdaḥ pakṣaṃ vyāvartayati /",
    "GSP33nysu__3u:348": "māyetyanādiranirvācyāvidyocyate /",
    "GSP33nysu__3u:349": "māyaiva sandhye sṛṣṭirna paramārthagandho 'pyasti /",
    "GSP33nysu__3u:350": "kutaḥ /",
    "GSP33nysu__3u:351": "māyetyanādiranirvācya'vidyocyate /",
    "GSP33nysu__3u:352": "māyaiva sandhye sṛṣṭirna paramārthagandho 'pyasti /",
    "GSP33nysu__3u:353": "kutaḥ /",
    "GSP33nysu__3u:354": "kātsnaryenānabhivyaktasvarūpatvāt /",
    "GSP33nysu__3u:355": "deśakālanimittasampattirabādhaśca kātsnaryaṃ tenābhivyaktasvarūpatvābhāvāt",
    "GSP33nysu__3u:356": "tathāhi /",
    "GSP33nysu__3u:357": "na tāvatsvapne rathādīnāmucito deśaḥ sambhavati /",
    "GSP33nysu__3u:358": "nahi saṃvṛte dehadeśe rathādayo 'vakāśaṃ labheran /",
    "GSP33nysu__3u:359": "naca vācyaṃ”bahiḥ kulāyādamṛtaścaritvā'; iti śruteḥ sthitigatipratyayabhedācca bahirdehātsvapnaṃ paśyatīti /",
    "GSP33nysu__3u:360": "suptasya jantoryojanaśatāntaritaṃ deśaṃ kṣaṇamātreṇa paryetuṃ viparyetu ca tataḥ (sarvataḥ)sāmarthyā(bhāvā)sambhavāt",
    "GSP33nysu__3u:361": "kvacicca pratyāgamanavarjitaḥ svapno bhavati /",
    "GSP33nysu__3u:362": "kuruṣvahamadya śayānaḥ svapne pāñcālānadhigataśca pratibuddhaśceti /",
    "GSP33nysu__3u:363": "dehāccedapeyātpāñcāleṣu pratibudhyeta /",
    "GSP33nysu__3u:364": "kuruṣveva tu pratibudhyate /",
    "GSP33nysu__3u:365": "yena cāyaṃ dehena deśāntarāṇi svapne paśyati, na tāni tathābhūtānyeva",
    "GSP33nysu__3u:366": "bhavanti /",
    "GSP33nysu__3u:367": "paridhāvaṃścetpaśyejjāgradvadbhūtamarthamākalayet /",
    "GSP33nysu__3u:368": "darśayati ca śrutirantareva svapnaṃ”sve śarīre yathākāmaṃ parivartate'; iti /",
    "GSP33nysu__3u:370": "ataśca śrutyupapattiviredhādbahiḥ śrutiranupakāritvasāmyādgauṇī vyākhyeyā",
    "GSP33nysu__3u:371": "sthitigatipratyayabhedaśca bhrānto 'bhyupeyaḥ /",
    "GSP33nysu__3u:372": "kālavisaṃvādo 'pi svapne bhavati /",
    "GSP33nysu__3u:373": "rajanyāṃ supto hi vāsaraṃ bhārate varṣe manyante /",
    "GSP33nysu__3u:374": "tathā muhūrtamātramapi varṣam /",
    "GSP33nysu__3u:375": "nimittānyapi (ca) svapne na buddhaye karmaṇe voci(coci)tāni vidyante /",
    "GSP33nysu__3u:376": "bādhyante caite rathādayaḥ svapne dṛṣṭāḥ prabodhe /",
    "GSP33nysu__3u:377": "svapne eva caite sulabhabādhā bhavanti /",
    "GSP33nysu__3u:378": "ādyantayorvyabhicāradarśanāt /",
    "GSP33nysu__3u:379": "ratho 'yamiti hi kadācitsvapne nirdhāritaḥ kṣaṇena manuṣyaḥ sampadyate /",
    "GSP33nysu__3u:380": "manuṣyo 'yamiti nirdhāritaḥ kṣaṇena vṛkṣaḥ /",
    "GSP33nysu__3u:381": "spaṣṭaṃ cābhāvaṃ rathādīnāṃ svapne śrāvayati śāstram /",
    "GSP33nysu__3u:382": "“na tatra rathā na rathayogā na panthāno bhavanti'; ityādi /",
    "GSP33nysu__3u:383": "tasmānmāyāmātraṃ svapanadarśanam /",
    "GSP33nysu__3u:384": "apara āha kātsnaryenānabhivyaktasvarapūtvād draṣṭubhirnnatvādinā nirvaktumaśakyatvāt /",
    "GSP33nysu__3u:385": "tathāhi /",
    "GSP33nysu__3u:386": "svāpnānāṃ rathādīnāṃ draṣṭurbhedo 'bhedo bhedābhedo vā /",
    "GSP33nysu__3u:387": "na tāvadbhedaḥ /",
    "GSP33nysu__3u:388": "pāśvarsthānāmapi tadupalambhaprasaṅgāt /",
    "GSP33nysu__3u:389": "āntaratvasya cānucitatvāt /",
    "GSP33nysu__3u:390": "nāpyabhedaḥ /",
    "GSP33nysu__3u:391": "ekasyāvicitrasya vicitrānekātmakatāyā vinā bhrāntimanupapatteḥ /",
    "GSP33nysu__3u:392": "bhedapratyayavirodhācca /",
    "GSP33nysu__3u:393": "naca bhedābhedau /",
    "GSP33nysu__3u:394": "vyāghātāt /",
    "GSP33nysu__3u:395": "ato 'nirvācyāvidyālāsa evāyamiti /",
    "GSP33nysu__3u:396": "sūcakaśca hi śruter ācakṣate ca tadvidaḥ |",
    "GSP33nysu__3u:397": "sūcakaśca hi śruterācakṣate ca tadvidaḥ /",
    "GSP33nysu__3u:398": "māyāmātratvāttarhi na kaścitsvapne paramārthagandha iti netyucyate /",
    "GSP33nysu__3u:399": "sūcakaśca hi svapno bhavati bhaviṣyatoḥ sādhvasādhunoḥ /",
    "GSP33nysu__3u:400": "kutaḥ /",
    "GSP33nysu__3u:401": "yadā karmasvityādiśruteḥ /",
    "GSP33nysu__3u:402": "ācakṣate ca svapnādhyāyavidaḥ /",
    "GSP33nysu__3u:403": "tatra bhavatu sūcyamānasya satyatvam /",
    "GSP33nysu__3u:404": "sūcakasya tu vaitathyameveti bhāvaḥ /",
    "GSP33nysu__3u:405": "yaduktam”āha hi'; iti /",
    "GSP33nysu__3u:406": "tadevaṃ sati bhāktaṃ vyākhyeyam /",
    "GSP33nysu__3u:407": "suptau hi svapnadarśananimittasukṛtaduṣkṛtakartṛtvādrathādīnāṃ kartetyucyate /",
    "GSP33nysu__3u:408": "nirmāṇaśrutirapyevaṃ bhāktā vyākhyeyā /",
    "GSP33nysu__3u:409": "yadapyuktaṃ prājñamenaṃ nirmātāramāmanantīti tadapyasat /",
    "GSP33nysu__3u:410": "śrutyantare”svayaṃ vihṛtya svayaṃ nirmāya'; iti jīvavyāpāraśravaṇāt /",
    "GSP33nysu__3u:411": "aparastvetadarthameva sūcakaśceti sūtraṃ vyākhyātavān /",
    "GSP33nysu__3u:412": "śubhāśubhasūcako hi svapnaḥ /",
    "GSP33nysu__3u:413": "nahi prājñasya śubhāśubhayogo 'vakalpata iti /",
    "GSP33nysu__3u:414": "jīvasyaiva tadeva śuklamiti vākyaśeṣe jīvabhāvaṃ vyāvartya brahmabhāva upadiśyate tattvamasītyādivaditi na brahmaprakaraṇaṃ viruddhaya(to)te /",
    "GSP33nysu__3u:415": "astu vā svapne 'pi prājñavyavahāraḥ /",
    "GSP33nysu__3u:416": "na(ca) tāvatā viyadādivatsvapnasya satyatvam /",
    "GSP33nysu__3u:417": "vaiṣamyasyoktatvāt /",
    "GSP33nysu__3u:418": "viyadādiprapañco 'pyasatya evetyupapāditaṃ cārambhaṇādhikaraṇe /",
    "GSP33nysu__3u:419": "brahmātmatvadarśanādviyadādiprapañco bādhyate /",
    "GSP33nysu__3u:420": "sandhyāśrayastu pratidinamityato vaiśeṣikamidaṃ sandhyasya",
    "GSP33nysu__3u:421": "māyāmātratvamu(papā)ditam /",
    "GSP33nysu__3u:422": "parābhidhyānāttu tirohitaṃ tato hyasya bandhaviparyayau /",
    "GSP33nysu__3u:423": "nanyagneraṃśasya viṣphuliṅgasya yathā dahanaprakāśanaśaktī bhavatastatheśvarāṃśasya jīvasyāpi jñānaiśvaryaśaktibhyāṃ bhāvyam /",
    "GSP33nysu__3u:424": "tataśca sāṅkalpikī sṛṣṭiḥ syādityasyedamuttaram /",
    "GSP33nysu__3u:425": "satyamastyeveśvarasādharmyaṃ jīvasya kintu tirohitam /",
    "GSP33nysu__3u:426": "tattu parameśvarābhidhyānādevāvirbhavati /",
    "GSP33nysu__3u:427": "kutaḥ /",
    "GSP33nysu__3u:428": "tato hīśvarāddhetorasya jīvasya bandhamokṣau bhavataḥ /",
    "GSP33nysu__3u:429": "dehayogādvā so 'pi /",
    "GSP33nysu__3u:430": "kasmājjīvasya jñānaiśvaryatiraskāro bhavati /",
    "GSP33nysu__3u:431": "viṣphuliṅgavadatiraskāro hi yukta ityatredamuttaram /",
    "GSP33nysu__3u:432": "so 'pi tiraskāro jīvasya dehayogāt /",
    "GSP33nysu__3u:433": "avidyāpratyupasthāpitanāmarūpakṛtadehendriyamanobuddhiviṣayavedanādyupādhiyogāttadavivekabhramakṛto bhavati /",
    "GSP33nysu__3u:434": "yathāraṇiyogādagneḥ /",
    "GSP33nysu__3u:435": "kimanayā kalpanayā /",
    "GSP33nysu__3u:436": "anya evāstu jīvaḥ parameśvarādityetadvāśabdena /",
    "GSP33nysu__3u:437": "vyavacchinatti /",
    "GSP33nysu__3u:438": "maivam /",
    "GSP33nysu__3u:439": "tattvamasyādiśrutivirodhāditi /",
    "GSP33nysu__3u:440": "tadidamanupapannaṃ vyākhyānam /",
    "GSP33nysu__3u:441": "tathāhi /",
    "GSP33nysu__3u:442": "yattātsvapnasṛṣṭeḥ pāramārthikatvapratipādakaṃ sūtradvayaṃ pūrvapīnuvādaparamiti tattadā pratīmo yadi māyāmātramityanirvācyatvapratijñā syāt /",
    "GSP33nysu__3u:443": "nacaivam /",
    "GSP33nysu__3u:444": "tatpratipādakapramāṇābhāvāt /",
    "GSP33nysu__3u:445": "nanūktaṃ kātsnaryenānabhivyaktasvarūpatvāditi deśakālanimittasampattyabādharāhityaṃ tathā bhinnatvādinā nirūpayitumaśakyatvaṃ ca /",
    "GSP33nysu__3u:446": "maivam /",
    "GSP33nysu__3u:447": "tasyānupapannatvāt /",
    "GSP33nysu__3u:448": "tatra yaddeśādirāhityamupapāditam /",
    "GSP33nysu__3u:449": "tatsūtrārthaspaṣṭīkaraṇenaivābhāsībhaviṣyatītyāśayavān bhedādivikalpapraśnena yat dūṣaṇamuktaṃ tatra praśna evāsāvanupapanno dūre dūṣaṇābhidhānamityāha- bheda iti //",
    "GSP33nysu__3u:450": "bhedo 'bhedo 'thavā dvandvamiti praśno na yujyate /",
    "GSP33nysu__3u:451": "draṣṭuḥ svapnasya ... // MAnuv_3,2.12a-c //",
    "GSP33nysu__3u:452": "draṣṭurdevadattātsvapnasya svapnopalabhyasya rathādeḥ kiṃ bhedo 'thābhedo",
    "GSP33nysu__3u:453": "dvandvaṃ bhedābhedau veti vikalpa(lpya) praśno na yujyate /",
    "GSP33nysu__3u:454": "kuta ityata āha- dṛṣṭatvāditi //",
    "GSP33nysu__3u:455": "... dṛṣṭatvād bhedasyaivākhilairjanaiḥ // MAnuv_3,2.12cd //",
    "GSP33nysu__3u:456": "draṣṭuḥ svapnasyetyanuvartate /",
    "GSP33nysu__3u:457": "sandehamūlo hi vikalpapraśnaḥ /",
    "GSP33nysu__3u:458": "naca prakṛte sandehaḥ sambhavati /",
    "GSP33nysu__3u:459": "svapnataddraṣṣorbhedasyaivākhilairjanairdṛṣṭatvena vipratipatterabhāvāt /",
    "GSP33nysu__3u:460": "syādetat /",
    "GSP33nysu__3u:461": "mā bhūdvipratipattimūlo 'yaṃ saṃśayaḥ /",
    "GSP33nysu__3u:462": "samānadharmajastu bhaviṣyati /",
    "GSP33nysu__3u:463": "kiñcidvastu draṣṭurbhinnaṃ bhavati kiñcidabhinnaṃ kiñcidbhinnābhinnam /",
    "GSP33nysu__3u:464": "vastu cedamato bhinnamabhinnaṃ vetyādisaṃśayo bhavediti /",
    "GSP33nysu__3u:465": "maivam /",
    "GSP33nysu__3u:466": "saṃśayo hi kiṃ samānadharmadarśanamātrādbhavati /",
    "GSP33nysu__3u:467": "uta nirṇāyakābhāvasahakṛtāt /",
    "GSP33nysu__3u:468": "nādyaḥ /",
    "GSP33nysu__3u:469": "sarvatra sandehotpādaprasaṅgāt /",
    "GSP33nysu__3u:470": "asti hi sarvatra kiñcit sādharmyam /",
    "GSP33nysu__3u:471": "tadanivṛttiprasaṅgācca /",
    "GSP33nysu__3u:472": "nahi samāno dharmaḥ kadāpi nivartate /",
    "GSP33nysu__3u:473": "dvitīye tu kathamatra sandehaḥ /",
    "GSP33nysu__3u:474": "bhedasyaivākhilairjanairdṛṣṭatvena nirṇāyakābhāvasyaivāsiddheḥ /",
    "GSP33nysu__3u:475": "atha matam /",
    "GSP33nysu__3u:476": "bhedo hi kaścitparamārtho dṛṣṭo yathā stambhakumbhayoḥ /",
    "GSP33nysu__3u:477": "kaści(ccāpa)daparamārtho yathā candramasoḥ /",
    "GSP33nysu__3u:478": "dṛśyate cāyaṃ bhedastato bhavedeva sandeha iti /",
    "GSP33nysu__3u:479": "etadapi na /",
    "GSP33nysu__3u:480": "tathā sati yathāsaṃśayaṃ vikalpapraśnasya kāryatvāt /",
    "GSP33nysu__3u:481": "sa evānayā vācobhaṅgayā kriyata iti cenna /",
    "GSP33nysu__3u:482": "pratītirapi hi na kevalā saṃśayaheturbhavati /",
    "GSP33nysu__3u:483": "sarvatra (saṃśaya)prasaṅgāt /",
    "GSP33nysu__3u:484": "tadanivṛttiprasaṅgācca /",
    "GSP33nysu__3u:485": "viśeṣapratītyā hi tannivṛttireṣyavyā /",
    "GSP33nysu__3u:486": "tatrāpi ca sandeho 'vaskandata eva /",
    "GSP33nysu__3u:487": "kintu vipratipattyādikaluṣitā /",
    "GSP33nysu__3u:488": "nacātra tadastītyuktam /",
    "GSP33nysu__3u:489": "autsargikaṃ hi pratītīnāṃ yāthāthyarm /",
    "GSP33nysu__3u:490": "anyathātvaṃ tvapavādam /",
    "GSP33nysu__3u:491": "tadevaṃ siddhaviṣayatvātpraśna evāyamanupapannaḥ /",
    "GSP33nysu__3u:492": "nanu ca bhedapakṣamevāṅgīkṛtya tatrokto doṣaḥ śakyata eva parihartum /",
    "GSP33nysu__3u:493": "manoyonitvena sukhādivatpārśvasthānupalambhasambhavāt /",
    "GSP33nysu__3u:494": "tatkimanena praśnakhaṇḍena /",
    "GSP33nysu__3u:495": "satyam /",
    "GSP33nysu__3u:496": "tathāpi prativādissvakhilaṃ nopekṣāmarhatīti śiṣyāṃcchikṣayitumetat /",
    "GSP33nysu__3u:497": "tathāca vakṣyati /",
    "GSP33nysu__3u:498": "yuktipādavyutpāditanyāyaśeṣaṃ prasaṅgena vyutpādayituṃ ca /",
    "GSP33nysu__3u:499": "iha ca tadvyutpādanasyopayogaṃ leśato darśayiṣyāmaḥ /",
    "GSP33nysu__3u:500": "siddhe 'rthe saṃśayo na yujyate /",
    "GSP33nysu__3u:501": "tato vikalpapraśno 'pītyuktam /",
    "GSP33nysu__3u:502": "tatra na yujyata iti ko 'rthaḥ /",
    "GSP33nysu__3u:503": "na tāvannotpadyata iti /",
    "GSP33nysu__3u:504": "saṃśayavikalpapraśnotpatteḥ pramitatvāt /",
    "GSP33nysu__3u:505": "na cotpanno 'pi niṣkāraṇa iti /",
    "GSP33nysu__3u:506": "akāraṇakāryotpatteḥ pramāṇaviruddhatvāt /",
    "GSP33nysu__3u:507": "nāpyatatkāraṇādutpanna iti /",
    "GSP33nysu__3u:508": "yata utpannastasyaiva kāraṇatvena vyāhatatvāt /",
    "GSP33nysu__3u:509": "nacānyadanupapannatvamastītyata āha- praśneti //",
    "GSP33nysu__3u:510": "vikalpapraśnadoṣāḥḍha /",
    "GSP33nysu__3u:511": "pramāṇavyāhatiḥ siddhārthataiveti na pṛthaguktaḥ /",
    "GSP33nysu__3u:512": "svavyāhatiryathā /",
    "GSP33nysu__3u:513": "vandhyā kiṃ putravatī na veti /",
    "GSP33nysu__3u:514": "asaṅgatiryathā /",
    "GSP33nysu__3u:515": "īśvaraḥ sukhītyukte prapañcasya kṣaṇikatve kiṃ pratyakṣaṃ pramāṇamutānumitiriti /",
    "GSP33nysu__3u:516": "siddhārthasya tu prakṛtaiva /",
    "GSP33nysu__3u:517": "vaiphalatyaṃ yathā /",
    "GSP33nysu__3u:518": "kākasyāṣyau daśa vā dantā iti /",
    "GSP33nysu__3u:519": "vaiphalyamityataḥparamitiśabdo 'dhyāhāryaḥ /",
    "GSP33nysu__3u:520": "ayamabhisandhiḥ /",
    "GSP33nysu__3u:521": "svavyāhatyādikaṃ tāvattrayaṃ praśnadūṣaṇaṃ bhavatyeva /",
    "GSP33nysu__3u:522": "pratijñāvirodārthāntarādernigrahasthānatvena prāmāṇikaiḥ parigaṇitatvāt /",
    "GSP33nysu__3u:523": "tasyānupapannatā kīdṛśī yena dūṣaṇatvamiti vaktavyam /",
    "GSP33nysu__3u:524": "atha manyeta /",
    "GSP33nysu__3u:525": "avyā(ghātādi)hatyādikamarthapratyayanāṅgam /",
    "GSP33nysu__3u:526": "vyāhatādikaṃ ca bruvāṇastanna pratyeti viparītaṃ ca pratyetītyanumīyate /",
    "GSP33nysu__3u:527": "ato 'pratipattivipratipattiliṅgatvādanupapannamiti /",
    "GSP33nysu__3u:528": "evaṃ tarhi siddhārthatāpyevameveti kathaṃ na doṣaḥ /",
    "GSP33nysu__3u:529": "vikalpapraśno hi sandehamūlaḥ /",
    "GSP33nysu__3u:530": "sandehaśca samānadharmadarśanādinā nirṇāyakābhāvasahakṛtena bhavati /",
    "GSP33nysu__3u:531": "samānadharmādyabhāve vā nirṇāyakasadbhāve 'pi vā yaḥ sandigdhe vikalpāṃśca pṛcchati sa nūnamavidyāmānameva samānadharmādikaṃ pratipanno na pratipannaśca nirṇāyakasadbhāvamityanumīyate /",
    "GSP33nysu__3u:532": "naca kāryamakāraṇaṃ bhavitumarhati /",
    "GSP33nysu__3u:533": "dṛśyate hi sarpabhramādināpi bhayakampādikāryotpāda iti /",
    "GSP33nysu__3u:534": "nanu granthāstāvadime vādakathāprakriyayā pravṛttāḥ /",
    "GSP33nysu__3u:535": "naca vāde nigrahasthānamasti /",
    "GSP33nysu__3u:536": "tasya tattvanirṇayāvasānatvāt /",
    "GSP33nysu__3u:537": "nahi vādiprativādinoranyarasminpratijñāhānyādinā nigṛhīte satyantarapakṣanirṇayaḥ siddhayati",
    "GSP33nysu__3u:538": "punaḥ samyak pratipādya pratyavasthānasambhavāt /",
    "GSP33nysu__3u:539": "yattu vādasūtre”siddhāntāviruddhaḥ pañcāvayavopapannaḥ';",
    "GSP33nysu__3u:540": "ityapasiddhāntādernigrahasthānatvaṃ sūcitam /",
    "GSP33nysu__3u:541": "tadapi vādasyānyatarapakṣaniṇaryāvasānatvavirodhādanupapannam /",
    "GSP33nysu__3u:542": "yadi ca vāde 'pasiddhāntādīni kānicinnigrahasthānāni syustadāparaṇyapi kasmānna syuḥ /",
    "GSP33nysu__3u:543": "tattvanirṇayāvasānatvaviro(dhitvasyo)dhasyobhayatra sāmyāt /",
    "GSP33nysu__3u:544": "pratijñāhānyādinā nigrahe vītarāgatvahā(niriti)niḥ syāditi cet /",
    "GSP33nysu__3u:545": "samamapasiddhāntadāvapīti /",
    "GSP33nysu__3u:546": "ato vāde nigrahasthānābhāvātkathaṃ praśnadoṣodbhavanamityata āha- na tairiti //",
    "GSP33nysu__3u:547": "... na taiḥ syāt tattvanirṇayaḥ // MAnuv_3,2.13d //",
    "GSP33nysu__3u:548": "taiḥ svavyāhatādipraśnaiḥ /",
    "GSP33nysu__3u:549": "svavyāhatādipraśnāstattvanirṇayavirodhina ityarthaḥ /",
    "GSP33nysu__3u:550": "nahi siddhe 'pyarthe sandihānaḥ śatenāpi pramāṇānāṃ tattvaṃ pratipādayituṃ śakyate /",
    "GSP33nysu__3u:551": "(tatra) tatrāpi sandehānivāraṇāt /",
    "GSP33nysu__3u:552": "tataḥ kimityata āha- tattveti //",
    "GSP33nysu__3u:553": "tattvanirṇayavailomyaṃ syād vāde 'pi hi nigrahaḥ // MAnuv_3,2.14ab //",
    "GSP33nysu__3u:554": "na kevalaṃ jalpavitaṇḍayoreva nigrahasthānasadbhāvaḥ kintu vāde 'pi /",
    "GSP33nysu__3u:555": "nigṛhyate 'neneti nigraho nigrahasthānaṃ syādeva /",
    "GSP33nysu__3u:556": "ayaṃ tu viśeṣaḥ /",
    "GSP33nysu__3u:557": "na jalpavitaṇḍayoriva samastam /",
    "GSP33nysu__3u:558": "api tu yāvattattvanirṇayavirodhi tāvadeva /",
    "GSP33nysu__3u:559": "siddhapraśnādikaṃ ca tattvanirṇayavirodhītyuktam, tatkuto vāde na",
    "GSP33nysu__3u:560": "nigrahasthānamiti /",
    "GSP33nysu__3u:561": "yo hi yadarthaṃ pravartate sa tadviruddhamācarankathaṃ nāparādhī syāditi hiśabdārthaḥ /",
    "GSP33nysu__3u:562": "nigrahanimittaniṣkarṣārthaṃ vailomyamiti bhāvapratyayaḥ /",
    "GSP33nysu__3u:563": "nanvevaṃ tarhi vādasya tattvanirṇayārthatvaṃ vyāha(nyeta)nyate /",
    "GSP33nysu__3u:564": "tathāca vijayārthatvena jalpādito vyāvṛttiśca na syāt /",
    "GSP33nysu__3u:565": "tadvadeva savarnigrahasthānasadbhāvo 'pi syādityata āha- udbhāvanīyameveti",
    "GSP33nysu__3u:566": "udbhāvanīyameva syānna kathāvasitirbhavet // MAnuv_3,2.14cd //",
    "GSP33nysu__3u:567": "vijigīṣukathāyāṃ tu kathāvasitikāraṇam // MAnuv_3,2.15ab //",
    "GSP33nysu__3u:568": "tattvanirṇayavailomyaṃ vāda ityanuvartate /",
    "GSP33nysu__3u:569": "avasītayate 'nenetyavasitiḥ /",
    "GSP33nysu__3u:570": "vijigīṣukathāyāṃ jalpavitaṇḍālakṣaṇāyām /",
    "GSP33nysu__3u:571": "kathāvasitikāraṇaṃ sarvamapi nigrahasthānamiti śeṣaḥ /",
    "GSP33nysu__3u:572": "etaduktaṃ bhavati /",
    "GSP33nysu__3u:573": "vāde('pi) kiñcidasambhāvitameva /",
    "GSP33nysu__3u:574": "yathā vikṣepādi /",
    "GSP33nysu__3u:575": "tasyājñānasaṃgūhanādyarthatvāt /",
    "GSP33nysu__3u:576": "tattvanirṇinīṣośca tatrānarthitvāt /",
    "GSP33nysu__3u:577": "kiñcitsambhāvitamapyanudbhāvyam /",
    "GSP33nysu__3u:578": "yathānanubhāṣaṇādi /",
    "GSP33nysu__3u:579": "tasyobhayābhilaṣitattvanirṇayāvirodhitvena tadudbhāvanasya vyarthatvāt /",
    "GSP33nysu__3u:580": "kiñcidudbhāvyamātraṃ yathā pratijñāvirodhādikaṃ prakṛtam /",
    "GSP33nysu__3u:581": "tasya tattvanirṇayavirodhitvena tadudbhāvanasya tyājanena tattvanirṇayāṅgatvāt /",
    "GSP33nysu__3u:582": "vādāvasānaṃ tvanyatarasya sādhanadūṣaṇayoḥ sthitayoranya(tara)smiṃśca",
    "GSP33nysu__3u:583": "nissādhadūṣaṇe sati bhavati /",
    "GSP33nysu__3u:584": "sa eva hi tattvanirṇaya iti /",
    "GSP33nysu__3u:585": "jalpavitaṇḍayostu sarvamapi nigrahasthānaṃ sambhāvitaṃ codbhāvyaṃ ca /",
    "GSP33nysu__3u:586": "udbhāvitaṃ ca kathāṃ cāvasāyayati /",
    "GSP33nysu__3u:587": "tayorvijayārthatvāt /",
    "GSP33nysu__3u:588": "sarvasya vijayasādhanatvāt /",
    "GSP33nysu__3u:589": "ato na kaściddoṣa iti /",
    "GSP33nysu__3u:590": "evaṃ siddhārthaviṣayatvaṃ praśnasya dūṣaṇamudbhāvyaṃ cetyupapādya taddūṣaṇatvānabhyupagame 'tiprasaṅgaṃ sūcayitumāha- parihāre 'pīti //",
    "GSP33nysu__3u:591": "parihāre 'pi siddhatvaṃ dūṣaṇaṃ prativādinaḥ /",
    "GSP33nysu__3u:592": "pratijñāyāṃ ... // MAnuv_3,2.15c-e //",
    "GSP33nysu__3u:593": "na kevalaṃ siddhaviṣayatvaṃ praśnadūṣaṇaṃ kinnāma parihare 'pyuttare",
    "GSP33nysu__3u:594": "'pyarthasya siddhatvaṃ dūṣaṇam /",
    "GSP33nysu__3u:595": "iyāṃstu viśeṣaḥ /",
    "GSP33nysu__3u:596": "praśne tu pṛcchyamānārthasya praṣṭuḥ siddhatvaṃ dūṣaṇam /",
    "GSP33nysu__3u:597": "pratiyoginastu siddhatvaṃ nyāyyameva /",
    "GSP33nysu__3u:598": "anyathā pratipādakatvānupapatteriti /",
    "GSP33nysu__3u:599": "tatkimuttaravākyārthasya sarvasyāpi prativādisiddhatvaṃ dūṣaṇam /",
    "GSP33nysu__3u:600": "neti brūmaḥ /",
    "GSP33nysu__3u:601": "kintu pratijñārthasyaiva, parihāre 'pi pratijñāyāmarthasya prativādinaḥ siddhatvaṃ dūṣaṇamiti sambandhaḥ /",
    "GSP33nysu__3u:602": "idamuktaṃ bhavati /",
    "GSP33nysu__3u:603": "yadi svasiddhār(the prar)thapraśnakaraṇaṃ na dūṣaṇaṃ syāt /",
    "GSP33nysu__3u:604": "tadā prativādisiddhārthapratijñāpi na dūṣaṇaṃ syādaviśeṣāt /",
    "GSP33nysu__3u:605": "nanu paraṃ prati sādhanāya pakṣavacanaṃ pratijñā /",
    "GSP33nysu__3u:606": "naca siddhaṃ sādhanamarhati /",
    "GSP33nysu__3u:607": "ataḥ pratijñātvavyāghātāt /",
    "GSP33nysu__3u:608": "prativādisiddhārthatvaṃ dūṣaṇameveti /",
    "GSP33nysu__3u:609": "evaṃ tarhi jñīpsāpūrvakaṃ vākyaṃ praśnaḥ /",
    "GSP33nysu__3u:610": "naca jñāte jñīpsā sambhavati /",
    "GSP33nysu__3u:611": "ataḥ praśnatvavyāghātātsvasiddhārthaviṣayatvaṃ kathaṃ na dūṣaṇamiti /",
    "GSP33nysu__3u:612": "atha kimarthaṃ pratijñāyāmityucyata ityata āha- tadanyasyeti //",
    "GSP33nysu__3u:613": "... tadanyasya siddhataiva hi sādhakā // MAnuv_3,2.15ef //",
    "GSP33nysu__3u:614": "vyāpakadharmasya sādhyadharmiṇā sambandhastadaparyavasānalabhyaścārthaḥ",
    "GSP33nysu__3u:615": "pratijñār(tā)thaḥ /",
    "GSP33nysu__3u:616": "tadanyasya hetvādyarthasya siddhataiva hi sādhyasādhikā bhavati /",
    "GSP33nysu__3u:617": "asiddhasya liṅgādeḥ sādhyasādhakatve 'tiprasaṅgāt /",
    "GSP33nysu__3u:618": "ataḥ pratijñāyāmityaktam /",
    "GSP33nysu__3u:619": "pratijñātārthavyatiriktasyottaravākyārthasya siddhataiva sādhiketyanena tadasiddherdūṣaṇvaṃ labdham /",
    "GSP33nysu__3u:620": "sā cānekaprakārā /",
    "GSP33nysu__3u:621": "tathāhi /",
    "GSP33nysu__3u:622": "sādhyadharmiṇo 'siddhirāśrayāsiddhiḥ /",
    "GSP33nysu__3u:623": "yathā nṛ(śaśa)śṛṅgamasti śṛṅgatvādgośṛṅgavaditi /",
    "GSP33nysu__3u:624": "sādhyadharmāsiddhiraprasiddhaviśeṣaṇatāparasaṃjñā /",
    "GSP33nysu__3u:625": "yathā śuktirajatādikaṃ sadasadvilakṣaṇaṃ bādhyatvāditi /",
    "GSP33nysu__3u:626": "liṅgāsiddhiḥ /",
    "GSP33nysu__3u:627": "yathā vimatamacetanaṃ sadasadvilakṣaṇatvāditi /",
    "GSP33nysu__3u:628": "liṅgasya pakṣadharmatāsiddhiḥ /",
    "GSP33nysu__3u:629": "yathā śabdo nityaścākṣuṣatvāditi /",
    "GSP33nysu__3u:630": "vyadhikaraṇāsiddhiḥ /",
    "GSP33nysu__3u:631": "yathā śabdo 'nityo ghaṭasya kṛtakatvāditi /",
    "GSP33nysu__3u:632": "vyāptyasiddhiḥ /",
    "GSP33nysu__3u:633": "yathā yatsattatkṣaṇikaṃ yathā pradīpaḥ, saṃśca prapañca iti /",
    "GSP33nysu__3u:634": "evaṃ viśeṣaṇāsiddhayādayo 'pi draṣṭavyāḥ /",
    "GSP33nysu__3u:635": "tatra sarvāsāmapyasiddhīnāṃ dūṣaṇatve prāpte 'pavādamāha- āśrayeti //",
    "GSP33nysu__3u:636": "āśrayavyāśrayāsiddhī sādhyasiddhiśca dūṣaṇam /",
    "GSP33nysu__3u:637": "keṣāñcin ... // MAnuv_3,2.16a-c //",
    "GSP33nysu__3u:638": "āśrayāsiddhirvyadhikaraṇāsiddhiḥ sādhyāsiddhiśca yadyapi keṣāñcinnaiyyāyikādīnāṃ mate dūṣaṇam",
    "GSP33nysu__3u:639": "tathāpi tattvato na ca te doṣāḥ /",
    "GSP33nysu__3u:640": "āśrayāsiddhiranekaprakārā /",
    "GSP33nysu__3u:641": "asadāśrayatvamabhāvāśrayatvamapratītāśrayatvaṃ pakṣīkṛtākāreṇāsattvaṃ siddhasādha(katvaṃ)natvaṃ ceti /",
    "GSP33nysu__3u:642": "tatrādyayordvayoradoṣatvaṃ pratijānīte- naceti //",
    "GSP33nysu__3u:643": "... na ca te doṣā vyāptau satyāṃ kathañcana // MAnuv_3,2.16 //",
    "GSP33nysu__3u:644": "apratītāśrayatvāderdeṣatvasya siddhatvāt /",
    "GSP33nysu__3u:645": "ata evoktamanyatra”asadāśrayasya'; ityādi /",
    "GSP33nysu__3u:646": "“na cātyantābhāvo 'pi'; iti /",
    "GSP33nysu__3u:647": "evamuttaratrāpi jñātavyam /",
    "GSP33nysu__3u:648": "āśrayāsiddhiśabdena dṛṣṭāntasyāśrayahīnatāpi saṅgrāhyā /",
    "GSP33nysu__3u:649": "kutaste na doṣā iti cet /",
    "GSP33nysu__3u:650": "kiṃ vyāptyādibhaṅgahetutvena doṣatvamuta satyeva vyāptyādau prakārāntareṇa",
    "GSP33nysu__3u:651": "nādyaḥ /",
    "GSP33nysu__3u:652": "āśrayāsiddhayādāvapi vyāptyādeḥ sattvāt /",
    "GSP33nysu__3u:653": "dvitīye tvidamupatiṣṭhate /",
    "GSP33nysu__3u:654": "vyāptau satyāṃ kathañcana kenāpi prakāreṇa na doṣā iti /",
    "GSP33nysu__3u:655": "vyāptigrahaṇamabādhitaviṣayatvādyupalakṣaṇam /",
    "GSP33nysu__3u:656": "vastuto vyāptāveva tasyopayogānna pṛthaguktam /",
    "GSP33nysu__3u:657": "asyaivārthasya prapañcārthamuttaraḥ prabandhaḥ /",
    "GSP33nysu__3u:658": "tatra bhagavadabhāvasyāpi prāmāṇikatvaṃ sadharmakatvaṃ ca prāgeva sādhitam",
    "GSP33nysu__3u:659": "asadāśrayasya tu kuto duṣṭatvamiti vācyam /",
    "GSP33nysu__3u:660": "kinnaraviṣāṇamasti viṣāṇatvādityāderapi sādhanatvaprasaṅgāt /",
    "GSP33nysu__3u:661": "utāsato nirdharmakatvena sādhyadharmāśrayatvānupapattyā bādhitaviṣayatvena",
    "GSP33nysu__3u:662": "atha sādhanadharmāśrayatvānupapattyā svarūpāsiddhatvena /",
    "GSP33nysu__3u:663": "yadvāsataḥ sakalavyavahārābhājanatvena /",
    "GSP33nysu__3u:664": "yadi vāprāmāṇikasya pramāṇāṅgatāsambhavena /",
    "GSP33nysu__3u:665": "athavāsadāśrayasya vyāptyanupapattyeti /",
    "GSP33nysu__3u:666": "ādyaṃ nirākaroti- doṣa iti //",
    "GSP33nysu__3u:667": "doṣo vyāhatirevāsti nṛśṛṅgāstitvasādhane // MAnuv_3,2.17ab //",
    "GSP33nysu__3u:668": "vyāhatiḥ pramāṇavirodhaḥ /",
    "GSP33nysu__3u:669": "śṛṅgaśabdo hi mahataḥ śissaṃyuktasya rūpavato 'vayavaviśeṣasya vācako",
    "GSP33nysu__3u:670": "'bhipretaḥ syāt /",
    "GSP33nysu__3u:671": "atīndriyasya vā kasyacit /",
    "GSP33nysu__3u:672": "ādye pratyakṣeṇa tasya nāstitāvadhāraṇāt /",
    "GSP33nysu__3u:673": "pramāṇabādhitatvenaiva viṣāṇatvasyāsādhanatvānnātiprasaṅgaḥ /",
    "GSP33nysu__3u:674": "dvitīye tviṣyāpādanamiti /",
    "GSP33nysu__3u:675": "syādetat /",
    "GSP33nysu__3u:676": "śṛṅgatvaṃ tāvadasādhanamityavivādam /",
    "GSP33nysu__3u:677": "asti ca tatra bādhitaviṣayatvamasadāśrayatvaṃ ca /",
    "GSP33nysu__3u:678": "tatra bādhitaviṣayatvameva tadīyāsādhanatve prayojakaṃ nāsadāśrayatvamiti kuto niyamyata ityata āha- yatreti //",
    "GSP33nysu__3u:679": "yatra vyāhatatā nāsti ko 'tisaṅgo 'sya sādhane // MAnuv_3,2.17cd //",
    "GSP33nysu__3u:680": "yasminsādhye vyāhatatā pramāṇabādho nāsti /",
    "GSP33nysu__3u:681": "asya sādhane 'sadāśrayeṇāpi hetunā kriyamāṇe ko 'tiprasaṅgaḥ /",
    "GSP33nysu__3u:682": "na ko 'pi doṣaḥ /",
    "GSP33nysu__3u:683": "vyāhatatetyupalakṣaṇam /",
    "GSP33nysu__3u:684": "vyabhicārādikaṃ cetyapi draṣṭavyam /",
    "GSP33nysu__3u:685": "etaduktaṃ bhavati /",
    "GSP33nysu__3u:686": "asti tāvadbādhitaviṣayatvasya dūṣaṇatve kṛśānuśaityādisādhanaṃ kṛtakatvādikaṃ doṣāntarāsaṅkīrṇamudāharaṇam",
    "GSP33nysu__3u:687": "tena /",
    "GSP33nysu__3u:688": "tasya dūṣaṇatvaṃ niśninumaḥ /",
    "GSP33nysu__3u:689": "na cāsādāśrayatvasya doṣatve 'bādhitaviṣayatvādyasaṅkīrṇamudāharaṇamasti /",
    "GSP33nysu__3u:690": "yena tasya doṣatvaṃ pratīmaḥ /",
    "GSP33nysu__3u:691": "bādhitaviṣayatvādidoṣāntarābhāve kevalāsadāśrayasya hetutve bādhakābhāvāt",
    "GSP33nysu__3u:692": "dṛśyate ca tathāvidhasya hetutvam /",
    "GSP33nysu__3u:693": "yathā vandhyāsuto na vaktācetanatvātpāṣāṇavaditi /",
    "GSP33nysu__3u:694": "ato bādhitaviṣayatvenaiva śṛṅgatvamasādhanaṃ nāsadāśrayatveneti niścīyate /",
    "GSP33nysu__3u:695": "atha matam /",
    "GSP33nysu__3u:696": "vandhyāsuto vaktā sutatvātsammatavaditi satpratipakṣametatkinna syāt /",
    "GSP33nysu__3u:697": "asadāśrayatābhayasya bhavataiva tyājitatvāditi /",
    "GSP33nysu__3u:698": "maivam /",
    "GSP33nysu__3u:699": "tadīyavaktṛtākāryasya kadāpi kenāpyanupalabdhatvena bādhitaviṣayatayā durbalasyāpratipakṣatvāt",
    "GSP33nysu__3u:700": "nahi bhavati tarakṣoḥ pratipakṣo hariṇaśāvaḥ /",
    "GSP33nysu__3u:701": "avaktṛtvamapi vacanetarakriyākartṛtvamityato 'cetanatvamapi",
    "GSP33nysu__3u:702": "bādhitaviṣayamiti cenna /",
    "GSP33nysu__3u:703": "vaktṛtvābhāvamātrasya sādhyatvāt /",
    "GSP33nysu__3u:704": "nanvabhāvo 'pyasati kathaṃ, tasya dharmābhāvāditi cenna /",
    "GSP33nysu__3u:705": "dharmāṇāmanekavidhatvāt /",
    "GSP33nysu__3u:706": "keciddhi dharmisamavetā bhavanti /",
    "GSP33nysu__3u:707": "yathā rūpādayaḥ /",
    "GSP33nysu__3u:708": "kecidanyasamavetā apyanyamuparañjanīyam /",
    "GSP33nysu__3u:709": "yathā jñānādayo ghaṭādīnām /",
    "GSP33nysu__3u:710": "kecidāśrayasamavāyamapi nāpekṣante kevalaṃ kenacinnirūpyante /",
    "GSP33nysu__3u:711": "yathābhāvaḥ /",
    "GSP33nysu__3u:712": "naca vācyamabhāvo 'pi sadbhayāṃ nirūpaṇīya iti /",
    "GSP33nysu__3u:713": "prāgabhāvādyanirūpaṇaprasaṅgāt /",
    "GSP33nysu__3u:714": "ghaṭādeḥ kadācitsattvānnaivamiti cenna /",
    "GSP33nysu__3u:715": "tasya nirūpaṇasamaye 'nupayogāt /",
    "GSP33nysu__3u:716": "pratītyā nirūpakatvamiti cet /",
    "GSP33nysu__3u:717": "samaṃ prakṛte 'pi /",
    "GSP33nysu__3u:718": "śabdābhāsādinā vandhyāsutasyāpi pratītisambhavāt /",
    "GSP33nysu__3u:719": "asiddhaṃ ca sutatvaṃ vandhyāsutasya /",
    "GSP33nysu__3u:720": "nacaivaṃ svavacanavyāghātaḥ /",
    "GSP33nysu__3u:721": "kālpanikānuvādena vāstavanirākaraṇāt /",
    "GSP33nysu__3u:722": "kālpanikasya kathaṃ pakṣatvamiti cenna /",
    "GSP33nysu__3u:723": "niṣedhaṃ prati pakṣatve bādhakābhāvāt /",
    "GSP33nysu__3u:724": "anyathā parapakṣapratikṣepāyogāt /",
    "GSP33nysu__3u:725": "athācetanatvamapyasiddham /",
    "GSP33nysu__3u:726": "tasya cetanātiriktasvabhāvatvāditi cenna /",
    "GSP33nysu__3u:727": "caitanyavyāvṛttimātrasya hetutvāt /",
    "GSP33nysu__3u:728": "abhāvasya cāsato(tā)'pi nirūpaṇamupapadyata ityuktam /",
    "GSP33nysu__3u:729": "mūke 'naikāntikaśca satatvahetuḥ /",
    "GSP33nysu__3u:730": "amūkatvena viśeṣaṇe tasya vaktṛtvānatiriktatvena sādhyaviśiṣyatā syāt /",
    "GSP33nysu__3u:731": "etena vikalpitāḥ pakṣāḥ samastā api nirastā bhavantītyāstāṃ vistaraḥ /",
    "GSP33nysu__3u:732": "pramāṇa(bādhe)virodhena śṛṅgatvaheturābhāsa ityuktam /",
    "GSP33nysu__3u:733": "atha pramāṇavirodhasyāpi kuto dūṣaṇatvam /",
    "GSP33nysu__3u:734": "vyāptyādyaṅgasākalye sādhyasiddherāvaśyakatvāt /",
    "GSP33nysu__3u:735": "tadabhāve tata evābhāsatvam /",
    "GSP33nysu__3u:736": "kiṃ pramāṇabādhenetyata āha- pratyakṣeti //",
    "GSP33nysu__3u:737": "pratyakṣāgamamūlāstu nyāyāḥ sarve bhavanti hi /",
    "GSP33nysu__3u:738": "nyāyābhāsā amūlāḥ syur ... // MAnuv_3,2.18a-c //",
    "GSP33nysu__3u:739": "tuśabdo 'vadhāraṇe hiśabdaḥ prasiddhau /",
    "GSP33nysu__3u:740": "yasmādityarthe ca /",
    "GSP33nysu__3u:741": "yadyapi niṣedhakahetorniṣedhātmano 'prāmāṇikamapyāśrayo dṛṣṭāntadharmī ca kvacidbhavatītyuktam",
    "GSP33nysu__3u:742": "tathāpi vidhāyakānāṃ vidhirūpāṇāṃ cāśrayeṇāvaśyaṃ pratyakṣāgamagṛhītena bhāvyam /",
    "GSP33nysu__3u:743": "kvacinniṣedhakasya niṣedhātmanaśca niṣedhe, sādhye, kvacitpratiyoginā pratyakṣādigṛhītena bhavitavyam /",
    "GSP33nysu__3u:744": "liṅgaṃ ca na svarūpeṇa sādhyapramitimupajanayitumalam /",
    "GSP33nysu__3u:745": "kintu pratyakṣāgamābhyāṃ niścitasvarūpavyāptikam /",
    "GSP33nysu__3u:746": "ityevamanekadhā sarve 'pi nyāyāḥ pratyakṣāgamamūlā eva bhavantīti tāvatprasiddham /",
    "GSP33nysu__3u:747": "yata evaṃ, tasmādamūlāḥ svamūlabhūtapratyakṣāgamaviruddhā nyāyābhāsā eva syuḥ /",
    "GSP33nysu__3u:748": "yathā (khalu) naiśatyādisampanno 'pi paraśuraviṣaye gaganādau na chidāṃ janayati evamanumānānyapyupajīvyatvādinā prabalābhyāṃ pratyakṣāgamābhyāṃ bādhitatvenāviṣaye na pramāmupajanayitumalamityābhāsabhūtānyeveti nanvanumānamūlo 'pi nyāyo 'sti /",
    "GSP33nysu__3u:749": "yathā cakṣurādipakṣīkāreṇa pravṛttaḥ /",
    "GSP33nysu__3u:750": "tatkathaṃ pratyakṣāgamamūlāḥ syurityuktamityata āha- nyāyasyeti //",
    "GSP33nysu__3u:751": "... nyāyasyānyasya tau punaḥ // MAnuv_3,2.18d //",
    "GSP33nysu__3u:752": "pratyakṣāgamamūlānnyāyādanyasyāpi nyāyasya tau pratyakṣāgamāveve mūlam /",
    "GSP33nysu__3u:753": "katham /",
    "GSP33nysu__3u:754": "yato mūlabhūtasyāpyanyasya nyāyasya tau punarmūlamityantataḥ sarvathā pratyakṣāgamānatikramāttathoktamiti",
    "GSP33nysu__3u:755": "yadyapyāgamo 'pi pratyakṣamūlastathāpi kvacitpratyakṣasyāpi mūlaṃ",
    "GSP33nysu__3u:756": "bhavatītyato dvayorgrahaṇam /",
    "GSP33nysu__3u:757": "anumānasyāpi kvacittanmūlatve 'pi na svatantrasyetyatastatparityāgaḥ /",
    "GSP33nysu__3u:758": "evaṃ vyāptibhaṅgādyanapekṣamevāviṣayavṛttitvena bādhitasya duṣṭatvamupapāditam /",
    "GSP33nysu__3u:759": "prakārāntaramapyāha- adṛṣṭa iti //",
    "GSP33nysu__3u:760": "adṛṣṭe vyabhicāre tu sādhakaṃ taditi sphuṭam /",
    "GSP33nysu__3u:761": "jñāyate sākṣiṇaivādvā ... // MAnuv_3,2.19a-c //",
    "GSP33nysu__3u:762": "tuśabdo 'vadhāraṇe /",
    "GSP33nysu__3u:763": "talliṅgaṃ dhūmādikaṃ dahanādisādhyavyabhicāre 'ddhā sarvathāpyadṛṣṭa eva sati tasya sādhakaṃ na tu vyabhicāradarśana iti tāvatsākṣiṇaiva sphuṭaṃ",
    "GSP33nysu__3u:764": "jñāyate /",
    "GSP33nysu__3u:765": "kimate yadyadṛṣṭavyabhicārasyaiva liṅgasya sādhyasādhakatvaṃ sākṣisiddhamityata āha- māneti",
    "GSP33nysu__3u:766": "... mānabādhe na tad bhavet // MAnuv_3,2.19d //",
    "GSP33nysu__3u:767": "yat sākṣiṇaiva mānatvaṃ mānānāmavasīyate // MAnuv_3,2.20ab //",
    "GSP33nysu__3u:768": "pramāṇabādhe sati taddṛṣṭāntavyabhicāritvaṃ na bhavet /",
    "GSP33nysu__3u:769": "pramāṇabādhenāgnyādeḥ śaityādyapahāre sati tatraiva liṅgasya kṛtakatvādeḥ sādhyavyabhicāradarśanāt",
    "GSP33nysu__3u:770": "tadanena vyāptibhaṅgahetutayā bādhasya dūṣaṇatvamityuktaṃ bhavati /",
    "GSP33nysu__3u:771": "tatrāyaṃ vivekaḥ /",
    "GSP33nysu__3u:772": "parārthaprayogottarakālamaviṣayavṛttitvamevodbhāvyam /",
    "GSP33nysu__3u:773": "na vyāptibhaṅgaḥ /",
    "GSP33nysu__3u:774": "vyāptibhaṅgopapādanāyopajīvyenāviṣayavṛttitvenaivānumānasya duṣṭatve jaghanyapratipattikasya vyāptibhaṅgasyānusaraṇasyānyāyyatvāt /",
    "GSP33nysu__3u:775": "vyāptigrahaṇasamaye tu tadbhaṅgahetutvenaiva /",
    "GSP33nysu__3u:776": "tadānīṃ viṣayasya buddhāvanārūḍhatvāt /",
    "GSP33nysu__3u:777": "vyāptibhaṅgasyaiva purasphūtirkatvācceti sākṣiṇaivetyuktam /",
    "GSP33nysu__3u:778": "tatprasaṅgādupapādayati- yaditi //",
    "GSP33nysu__3u:779": "yasmātsarveṣāṃ mānānāṃ jñānānāṃ mānatvaṃ sākṣiṇaivāvasīyate /",
    "GSP33nysu__3u:780": "anyatānavasthādiprasaṅgāt /",
    "GSP33nysu__3u:781": "tasmādanumānasyāpi prāmāṇyaṃ tenaiva jñāyata ityuktameva /",
    "GSP33nysu__3u:782": "yadi tarhi prāmāṇyaṃ sākṣivedyaṃ sākṣiṇaḥ prāgupapādito yāthārthyaniyamo bhajyeta /",
    "GSP33nysu__3u:783": "kadācidamānasyāpi hi mānatvaṃ gṛhyate /",
    "GSP33nysu__3u:784": "anyathā viparyayādiśaṅkā pravṛttirna syāt /",
    "GSP33nysu__3u:785": "tasya cāyathārthatvaṃ bādhenāvedyate ityata āha- amānasyeti //",
    "GSP33nysu__3u:786": "amānasya tu mānatvaṃ mānasatvāccalaṃ bhavet // MAnuv_3,2.20cd //",
    "GSP33nysu__3u:787": "mānatvaṃ mānatvagrahaṇaṃ calaṃ bādhitam /",
    "GSP33nysu__3u:788": "amānasya tu yanmānatvaṃ gṛhyate tanmanasaiva /",
    "GSP33nysu__3u:789": "na sākṣiṇā /",
    "GSP33nysu__3u:790": "atastasya bādhyatvaṃ na doṣamāvahatīti /",
    "GSP33nysu__3u:791": "atraiṣā prakriyā /",
    "GSP33nysu__3u:792": "sarvamapi jñānaṃ sākṣī gṛhṇāti /",
    "GSP33nysu__3u:793": "yadyasya bādho bhaviṣyati tadāpramāṇaṃ na cetpramāṇameveti tatprāmāṇyamapi gṛhṇāti /",
    "GSP33nysu__3u:794": "sati prayojane prāmāṇyādijijñāsāyāṃ parīkṣāmanusṛtya prāmāṇyamaprāmāṇyaṃ vā vyavasthāpayati",
    "GSP33nysu__3u:795": "alābhe tu parīkṣāyā viśeṣāvadhāraṇādudāste /",
    "GSP33nysu__3u:796": "asyāmavasthāyāṃ rāgādikaluṣitaṃ manaḥ parīkṣā'bhāsasahāyaṃ",
    "GSP33nysu__3u:797": "prāmāṇyādikamavadhārayati /",
    "GSP33nysu__3u:798": "tacca kadācidbādhyate kadācinneti /",
    "GSP33nysu__3u:799": "kuta eṣā kalpaneti cetsākṣiṇo yāthārthyaniyamasyaivopāpaditatvāt /",
    "GSP33nysu__3u:800": "vakṣyate caitaditi /",
    "GSP33nysu__3u:801": "adṛṣṭe vyabhicāra iti sādhyavyabhicāriliṅgamapramāṇamityuktam /",
    "GSP33nysu__3u:802": "tatra dṛṣṭavyabhicāriliṅgamapramāṇamityuktaṃ (bhavati) /",
    "GSP33nysu__3u:803": "tatra viśeṣamāha- utsargato 'pīti //",
    "GSP33nysu__3u:804": "utsargato 'pi yat prāptamapavādavivarjitam /",
    "GSP33nysu__3u:805": "vyabhicāryapavādena mānameva bhaviṣyati // MAnuv_3,2.21 //",
    "GSP33nysu__3u:806": "yalliṅgamutsargataḥ svabhāvenāpavādavivarjitaṃ sādhyavyabhicāravarjitaṃ prāptaṃ niścitamapyapavādena kāraṇaviśeṣeṇaiva vyabhicāri tanmānameva bhaviṣyati /",
    "GSP33nysu__3u:807": "etaduktaṃ bhavati /",
    "GSP33nysu__3u:808": "yathā sādhanasya sādhyasāhityamātraṃ na prāmāṇyayopayogi /",
    "GSP33nysu__3u:809": "kintu nirupādhikameva /",
    "GSP33nysu__3u:810": "anyathā sopādhikasādhyasambandhasya, maitrītanayatvāderapi śyamatāsādhanatvaprasaṅgāt /",
    "GSP33nysu__3u:811": "tathā vyabhicāro 'pi nirupādhika evāsā(ko 'sā)dhanatve hetuḥ /",
    "GSP33nysu__3u:812": "yathā prameyatvasya nityatvena /",
    "GSP33nysu__3u:813": "nahi prameyatvaṃ svabhāvena nityatvāvyabhicāri, vyabhicāri tu nimittāntareṇetyatra niyāmakaṃ paśyāmaḥ yastu svabhāvena nityatvāvyabhicāri, vyabhicāri tu nimittāntareṇetyatra paśyāmaḥ yastu svabhāvena sādhyavyabhicāriṇo 'pi sādhanasyaupādhiko vyabhicāro nāsāvaprāmāṇyakāraṇamiti kuta etadityata āha- ato hīti //",
    "GSP33nysu__3u:814": "ato hi bhojanādīnāmiṣṭasādhanatānumā /",
    "GSP33nysu__3u:815": "mānaṃ vyavahṛtau nityaṃ ... // MAnuv_3,2.22a-c //",
    "GSP33nysu__3u:816": "evaśabdo 'trādhyāhāryaḥ /",
    "GSP33nysu__3u:817": "sopādhika(sya)vyabhicārasyāprāmāṇyakāraṇatvābhāvādeva",
    "GSP33nysu__3u:818": "hyāgāmibhojanādīnāmiṣyasādhanatānumānam yadi sopādhiko 'pi vyabhicāro",
    "GSP33nysu__3u:819": "'prāmāṇyahetuḥ /",
    "GSP33nysu__3u:820": "syāttadā vimataṃ bhojanamiṣyasādhanaṃ bhojanatvāt hyastanabhojanavadityanumānamamānaṃ prasajyeteti",
    "GSP33nysu__3u:821": "aprāmāṇyameva tadastvityata āha- vyavahṛtāviti //",
    "GSP33nysu__3u:822": "kāraṇamiti śeṣaḥ /",
    "GSP33nysu__3u:823": "yadi vyabhicāreṇedamamānaṃ syāttadā prameyatvamiva vyavahartṛbhiramānatayā niścīyetāpi /",
    "GSP33nysu__3u:824": "tathā ca tato bhojane prekṣāvatāṃ pravṛttirna syāt /",
    "GSP33nysu__3u:825": "nanu vyabhicārisādhanaṃ sandehamāvahati /",
    "GSP33nysu__3u:826": "sandeho 'pi bhavati pravṛttiheturiti /",
    "GSP33nysu__3u:827": "satyam /",
    "GSP33nysu__3u:828": "sandehaḥ sāśaṅkāṃ pravṛttimupajanayati na niraṅkuśām /",
    "GSP33nysu__3u:829": "iyaṃ tu niraṅkuśā sarvānubhavasiddheti /",
    "GSP33nysu__3u:830": "tadidamuktam- nityamiti //",
    "GSP33nysu__3u:831": "pūrveṇaiva sambandhaḥ /",
    "GSP33nysu__3u:832": "bhavatīdamanumānaṃ pramāṇaṃ kintu vyabhicārābhāvādevetyata āha- vyabhicāro hīti //",
    "GSP33nysu__3u:833": "... vyabhicāro hi tatra ca // MAnuv_3,2.22 //",
    "GSP33nysu__3u:834": "tatra bhojanatvādau sādhane sādhyeṣyasādhanatvavyabhicāraḥ sphuṭa eva /",
    "GSP33nysu__3u:835": "kvacidaniṣyasādhanatvasyāpyupalambhāt /",
    "GSP33nysu__3u:836": "kintvapathyatvādyupādhinibandhana eva /",
    "GSP33nysu__3u:837": "naca pathyatvādiviśiṣyameva bhojanatvādikaṃ sādhanamiti vācyam /",
    "GSP33nysu__3u:838": "tasya pravṛttyuttarakāle, phalānumeyasya prāgasiddheḥ /",
    "GSP33nysu__3u:839": "na khalu phalamūlādīnāṃ viṣapatrikādyanupahatatvamasmadādibhiravadhārayituṃ śakyate /",
    "GSP33nysu__3u:840": "tasmānnirupādhika eva vyabhicāro 'sādhanatvaheturiti /",
    "GSP33nysu__3u:841": "tadevaṃ pramāṇabādhasya dūṣaṇatve prakārasambhavānnāsadāśrayatvasyādūṣaṇatve tatpratibandī yukteti /",
    "GSP33nysu__3u:842": "evamasadāśrayatvasya hetudūṣaṇatvaṃ nirākṛtya vyadhikaraṇatvasyāpi tannirākurvāṇo yadi vyadhikaraṇo 'pi hetuḥ syāttadā'tmā('ni)nityaḥ kākasya kārṣyādityayamapi hetuḥ syādityatiprasaṅgādvā vyadhikaraṇatvasya hetudūṣaṇatvamaṅgīkatarvyam vyāptyabhāvādvā pakṣadharmatābhāvādveti",
    "GSP33nysu__3u:843": "vikalpaṃ manasi nidhāyādyaṃ nirācaṣṭe- vyāptatva iti //",
    "GSP33nysu__3u:844": "vyāptatve vyāśrayatvaṃ tu kathameva hi dūṣaṇam // MAnuv_3,2.23ab //",
    "GSP33nysu__3u:845": "sādhanasya sādhyena vyāptatve sati tena vibhinnāśrayatvaṃ kathameva hi dūṣaṇam /",
    "GSP33nysu__3u:846": "na kathañcit /",
    "GSP33nysu__3u:847": "idamuktaṃ bhavati /",
    "GSP33nysu__3u:848": "kākasya kārṣṇyaṃ vyāptyabhāvādeva hi nityatvāsādhakaṃ na punarvyadhikaraṇatvam /",
    "GSP33nysu__3u:849": "ato nātiprasaṅgaḥ /",
    "GSP33nysu__3u:850": "kuta etat /",
    "GSP33nysu__3u:851": "vyāptyādyaṅgasākalye vyadhikaraṇatvamātreṇāsādhakatvasya kvāpyanupalambhāt",
    "GSP33nysu__3u:852": "ghaṭasya kṛtakatvāt śabdo 'nityata ityādau dṛṣṭamiti cet /",
    "GSP33nysu__3u:853": "ghaṭasyetyetaddhetuviśeṣaṇaṃ na vā /",
    "GSP33nysu__3u:854": "ādye vaiyarthyam /",
    "GSP33nysu__3u:855": "dvitīye kathamasādhakatvam /",
    "GSP33nysu__3u:856": "(atha) anityatvavyāptamapi kṛtakatvaṃ ghaṭavṛtti na śabde 'nityatvaṃ",
    "GSP33nysu__3u:857": "sādhayatīti cenna /",
    "GSP33nysu__3u:858": "vyāptyabhāvāt /",
    "GSP33nysu__3u:859": "tathāca vakṣyāmaḥ /",
    "GSP33nysu__3u:860": "na kevalaṃ vyāptyādyaṅgasākalye vyadhikaraṇatvamātreṇa duṣṭatvaṃ na dṛṣṭam",
    "GSP33nysu__3u:861": "kintu dṛṣṭaṃ ca vyadhikaraṇasyāpi vyāptyādisampattimataḥ sādhakatvamityāha- rohiṇīti //",
    "GSP33nysu__3u:862": "rohiṇyudaya āsannaḥ kṛttikābhyuditā yataḥ /",
    "GSP33nysu__3u:863": "ityukte sādhanaṃ no kiṃ ... // MAnuv_3,2.23c-e //",
    "GSP33nysu__3u:864": "nadīpūradarśanenottaradeśe vṛṣṭayanumānaṃ,",
    "GSP33nysu__3u:865": "pratyagraśarāvacakrabhramadarśanena kulālāsattyanumānaṃ cāśaṅkaya kenaciduktaṃ nottaradeśo 'tra pakṣaḥ kinnāma nadī /",
    "GSP33nysu__3u:866": "taddharmeṇaiva pūreṇa, taddharmasya vṛṣṭimaduttaradeśasambandhasya sādhyatvam /",
    "GSP33nysu__3u:867": "evaṃ śarāvacakradharmābhyāṃ pratyagratvabhramābhyāṃ taddharmasyaiva kulālāsatteranumānamiti",
    "GSP33nysu__3u:868": "ata idamudāharaṇāntaramuditam /",
    "GSP33nysu__3u:869": "nahi ta(theho)treveha rohiṇyāḥ kṛttikāyā vā dvau dharmau sampādayituṃ",
    "GSP33nysu__3u:870": "śakyau /",
    "GSP33nysu__3u:871": "nanvihāpi kālaṃ pakṣīkṛtya prayoktavyam /",
    "GSP33nysu__3u:872": "vimataḥ kālo rohiṇyudayāsattimānkṛttikodayavatkālatvādatītakālavaditi /",
    "GSP33nysu__3u:873": "(maivam) evaṃ sati deśaṃ kālaṃ vā'dāya sāmānādhikaraṇyasya sarvatra sattvādvayadhikaraṇāsiddha eva na syāditi vyarthaṃ tatparisaṅkhayānam /",
    "GSP33nysu__3u:874": "evamaprayoge vyadhikaraṇatvaṃ sāvakāśamiti cenna /",
    "GSP33nysu__3u:875": "tathā satyasiddheruktidoṣatvābhāvaprasaṅgāt /",
    "GSP33nysu__3u:876": "nacoktidoṣatvamapi /",
    "GSP33nysu__3u:877": "vyadhikaraṇatayokterapi sādhyasiddhayaṅgatvānubhavāt /",
    "GSP33nysu__3u:878": "evameva hi laukikānāmuktayaḥ /",
    "GSP33nysu__3u:879": "parīkṣakā api hi”tatprāmāṇyamapātaprāmāṇyāt'; ityādi prayujyate /",
    "GSP33nysu__3u:880": "tadidamuktam iti vyadhikaraṇatayā ukte 'pyetadvākyaṃ, sādhanaṃ sādhyasidhyaṅgaṃ no kiṃ bhavatyeveti",
    "GSP33nysu__3u:881": "kiñca kālādikamādāya prayogavipariṇāmaḥ kārya ityatra (kiṃ)",
    "GSP33nysu__3u:882": "naiyāyikādisamayo niyāmakaḥ, kiṃvā(tra)pramāṇamasti /",
    "GSP33nysu__3u:883": "ādyaṃ dūṣayati- na hīti //",
    "GSP33nysu__3u:884": "... na hyājñaivātra sādhakā // MAnuv_3,2.23 //",
    "GSP33nysu__3u:885": "atra upapatti(siddhe 'rthe) sādhye 'rthe /",
    "GSP33nysu__3u:886": "ājñaiva samayamātram /",
    "GSP33nysu__3u:887": "tathā sati sarvaṃ vāṅmātreṇaivopadeṣyavyam /",
    "GSP33nysu__3u:888": "na punaḥ kvāpi pramāṇaṃ vācyam /",
    "GSP33nysu__3u:889": "viparītājñayā satpratipakṣatā ca syāditi hi śabdārthaḥ /",
    "GSP33nysu__3u:890": "ājñā khalu pramāṇātparaviṣaye dharmādau bhavati /",
    "GSP33nysu__3u:891": "sā cāvagatāptabhāvānām /",
    "GSP33nysu__3u:892": "nāpi dvitīyaḥ /",
    "GSP33nysu__3u:893": "tadanupalambhāt /",
    "GSP33nysu__3u:894": "syādetat /",
    "GSP33nysu__3u:895": "vyāptistāvadanumānāṅgam /",
    "GSP33nysu__3u:896": "sambandhaviśeṣaśca vyāptiḥ /",
    "GSP33nysu__3u:897": "naca vyāśrayayoḥ sambandho yujyate /",
    "GSP33nysu__3u:898": "ato vyāśrayatvasya doṣatvātsambha(tavi)te viṣaye vipariṇāma iti /",
    "GSP33nysu__3u:899": "maivam /",
    "GSP33nysu__3u:900": "avinābhāvamātrasya vyāptitvāt /",
    "GSP33nysu__3u:901": "avinābhāvaśca kvacidekāśrayatāmantarbhāvya bhavati /",
    "GSP33nysu__3u:902": "yathā kṛtakatvasyānityatvena /",
    "GSP33nysu__3u:903": "ata evānyagatena tena nānyatrānityatāsiddhiḥ /",
    "GSP33nysu__3u:904": "kvacidvibhinnāśrayayoreva /",
    "GSP33nysu__3u:905": "yathā dhūmasyāgninā /",
    "GSP33nysu__3u:906": "dhūmāgnī khalu na samavāyavṛttyā samānāśrayau /",
    "GSP33nysu__3u:907": "nāpi saṃyogavṛttyā /",
    "GSP33nysu__3u:908": "ūrdhvādhodeśasaṃyogitvāt /",
    "GSP33nysu__3u:909": "(dhūmasyādhodeśasaṃyogasya siddhatvāt) /",
    "GSP33nysu__3u:910": "tathāpyekaparvatasaṃyogitā dvayorastīti cenna /",
    "GSP33nysu__3u:911": "tathā satyagnyarthino niyamena pradeśaviśeṣe pravṛttyanupapatteḥ /",
    "GSP33nysu__3u:912": "dhūma eva dhūmatvena mūle 'gnimānsādhyata iti cet /",
    "GSP33nysu__3u:913": "kimeṣā laukikī pratītiḥ /",
    "GSP33nysu__3u:914": "āhosvitsamayasiddhaye vipariṇāmaḥ kriyate /",
    "GSP33nysu__3u:915": "na prathamaḥ /",
    "GSP33nysu__3u:916": "laukikā hyūrdhvadeśaṃ dhūmavantamavalokyādhodeśaṃ vahnimantamavagacchanti",
    "GSP33nysu__3u:917": "na dvitīyaḥ /",
    "GSP33nysu__3u:918": "nirmūlatvāt /",
    "GSP33nysu__3u:919": "api ca dehādīnāṃ tāvatpareṇa kṣaṇikatā svīkriya(''sthīya)te /",
    "GSP33nysu__3u:920": "tatra patanakamarṇā gurutvānumānaṃ durghaṭaṃ syāt /",
    "GSP33nysu__3u:921": "nahi tayoḥ kālataḥ sāmānādhikaraṇyam /",
    "GSP33nysu__3u:922": "kāryakāraṇabhāvāt /",
    "GSP33nysu__3u:923": "nāpi deśataḥ /",
    "GSP33nysu__3u:924": "vibhinnadravyāśrayatvāt /",
    "GSP33nysu__3u:925": "ataḥ kasyacidvibhinnāśrayeṇaivāvinābhāvaḥ /",
    "GSP33nysu__3u:926": "nanu vyadhikaraṇasya pakṣadharmatā nāstīti cenmā bhūt /",
    "GSP33nysu__3u:927": "tanniyamasya nirnibandhanatvāt /",
    "GSP33nysu__3u:928": "tathā sati sādhya(sya)niyatadeśatā kathaṃ siddhayediti cedvayāptisvabhāvāditi brūmaḥ /",
    "GSP33nysu__3u:929": "yathā hi /",
    "GSP33nysu__3u:930": "yatkṛtakaṃ tadanityamiti sāmānādhikaraṇyamantarbhāvya vyāpteḥ kṛtakatvaṃ svāśraya evānityatvaṃ gamayati /",
    "GSP33nysu__3u:931": "tathā kṛttikodayo vyadhikaraṇayaiva rohiṇyudayāsattyā vyāpta iti tau tathaiva gamayati /",
    "GSP33nysu__3u:932": "yathā ca sāmānādhikaraṇye 'pyasti pradeśādiniyamastathā vaiyadhikaraṇye 'pīti ko doṣaḥ",
    "GSP33nysu__3u:933": "tasmādyatredaṃ tatredamitivadyadedaṃ tadedamitivat yadevaṃ tadevamitivacca yadīdaṃ tarhīdamiti vyāptisambhavāt /",
    "GSP33nysu__3u:934": "vyāptyanurodhenaiva hetusiddherāvaśyakatayā pakṣadharmatānāvaśyakatvādyuktaṃ vyadhikaraṇasyāpi hetutvamiti /",
    "GSP33nysu__3u:935": "tathā sādhyaviśeṣaṇasyāprasiddhāvapi /",
    "GSP33nysu__3u:936": "tathāhi /",
    "GSP33nysu__3u:937": "sādhyaviśeṣaṇaśaprasiddheḥ kuto dūṣaṇatvāt /",
    "GSP33nysu__3u:938": "kiṃ viśvaṃ sadasadvilakṣaṇaṃ bādhyatvādityāderapi prāmāṇyaprasaṅgāt /",
    "GSP33nysu__3u:939": "uta sādhyaviśeṣaṇāprasiddhau tatsandehānupapattau pakṣatvānupapatterhetoḥ pakṣadharmatvānupapattiprasakteḥ",
    "GSP33nysu__3u:940": "athavā sādhyaviśeṣaṇāprasiddhau tena sādhanasya vyāptipratītyanupapattiprasaṅgāt /",
    "GSP33nysu__3u:941": "yadvā pratijñāvākyasyāpratītapadārthakatvenābodhakatvāpatteḥ /",
    "GSP33nysu__3u:942": "ādyaṃ dūṣayati- anyaditi //",
    "GSP33nysu__3u:943": "anyat sadasatorviśvamiti ca vyāhateramā // MAnuv_3,2.24ab //",
    "GSP33nysu__3u:944": "sanna bhavatītyukte 'sattvamuktaṃ bhavet",
    "GSP33nysu__3u:945": "(syātsa)sattvapratikṣeparūpatvādasattvasya /",
    "GSP33nysu__3u:946": "punarasanna bhavatītyukte svavacanavyāhatiḥ /",
    "GSP33nysu__3u:947": "evamasanna bhavatītyuktyā dvau nañau prakṛtamarthaṃ sātiśayaṃ gamayata iti sattvaṃ labhyate",
    "GSP33nysu__3u:948": "punaḥ sanna bhavatītyukte svavyāhatireva /",
    "GSP33nysu__3u:949": "tadevaṃ viśvaṃ sadasatoḥ sakāśādanyat sadasacca na bhavatītyeṣā pratijñā svavyāhatereva amā('pramā) sādhanāṅgaṃ na bhavati /",
    "GSP33nysu__3u:950": "natu viśeṣaṇasya sadasadvailakṣaṇyalakṣaṇasyāprasiddhatvena /",
    "GSP33nysu__3u:951": "kutaḥ /",
    "GSP33nysu__3u:952": "svavyāhatirhi me mātā vandhyetyādau dūṣaṇatvena sampratipannā /",
    "GSP33nysu__3u:953": "svavacanasvanyāyasvakriyāsvasiddhāntapramāṇāntarāpratihatāyā evokteḥ sādhanadūṣaṇāṅgatvāt",
    "GSP33nysu__3u:954": "nahi svaviṣavimūrchitā bhujaṅgī paraṃ daśati /",
    "GSP33nysu__3u:955": "naca doṣāntarāsaṅkīrṇaṃ sādhyaviśeṣaṇāsiddherudāharaṇaṃ paśyāmo yena doṣatvaṃ pratīmaḥ /",
    "GSP33nysu__3u:956": "kasyacidasādhāraṇadharmeṇa śaśaviṣāṇādimattvasādhanamapi pramāṇaṃ kinna syāditi cenna /",
    "GSP33nysu__3u:957": "tatrāpi dṛśyānupalambhabādhasya vidyamānatvāt /",
    "GSP33nysu__3u:958": "atīndriyasaṃsagarsādhane na ko 'pi doṣa iti cenna /",
    "GSP33nysu__3u:959": "īśvarādisaṃsargeṇa siddhasādhanatvāt /",
    "GSP33nysu__3u:960": "evamanyatrāpi sampratipannāprāmāṇye doṣāntaramanveṣaṇīyam /",
    "GSP33nysu__3u:961": "tadidamuktaṃ caśabdena /",
    "GSP33nysu__3u:962": "ata eva vyāhaterityupalakṣaṇam /",
    "GSP33nysu__3u:963": "dvitīyaṃ parācaṣṭe- asiddheti //",
    "GSP33nysu__3u:964": "asiddhasādhane doṣaḥ ko vyāptiryadi vidyate // MAnuv_3,2.24cd //",
    "GSP33nysu__3u:965": "sādhyāprasiddhayā yatra pakṣadharmatvāsiddhirucyate(hetau) tatra vyāptyādītarāṅgasākalyamasti na vā /",
    "GSP33nysu__3u:966": "na cettata evānumānaṃ duṣyaṃ kiṃ sādhyaviśeṣaṇāprasiddhayā /",
    "GSP33nysu__3u:967": "yadi vyāptyādikaṃ vidyate tadāsiddhasādhane ko doṣaḥ /",
    "GSP33nysu__3u:968": "na ko 'pi /",
    "GSP33nysu__3u:969": "ayamabhisandhiḥ /",
    "GSP33nysu__3u:970": "hetorhi pakṣadharmatvāsiddhistadā syāt /",
    "GSP33nysu__3u:971": "yadi dharmī vā hetostaddharmatvaṃ vā na syāt /",
    "GSP33nysu__3u:972": "sandehābhāvena pakṣadharmatvāsiddhistadā syāt /",
    "GSP33nysu__3u:973": "yadi dharmī vā hetostaddharmatvaṃ vā na syāt /",
    "GSP33nysu__3u:974": "sandehābhāvena pakṣatvānupapattyā pakṣadharma(tva)tābhāve tu svārthānumānaviśeṣavilopaḥ syāt",
    "GSP33nysu__3u:975": "yadā hi yo dhūmavānasāvagnimāniti gṛhītavyāptiko giriśekhare dhūmaṃ paśyanvyāptiṃ smarati",
    "GSP33nysu__3u:976": "tadotpadyata evāsyānumitiḥ /",
    "GSP33nysu__3u:977": "naca tasyāgnisandeho 'sti /",
    "GSP33nysu__3u:978": "yadā cāptavacanādviniścitaparvatāgnisambandhaḥ parvataṃ pratyāsīdandhūmamavalokayati /",
    "GSP33nysu__3u:979": "tadāpi tasya vinā sandehenāgnyanumitirbhavatyeva /",
    "GSP33nysu__3u:980": "nahi sāmagrī buddhimatī /",
    "GSP33nysu__3u:981": "yena yanmayā kartavyaṃ tadanyena kṛtamiti paryālocyodāsīta /",
    "GSP33nysu__3u:982": "nāpi chinne chidāyā iva paricchinne paricchedāntarotpādo 'yuktaḥ(vaktuṃ na",
    "GSP33nysu__3u:983": "śakyaḥ) /",
    "GSP33nysu__3u:984": "nāpi parārthānumāne sandehaniyamaḥ /",
    "GSP33nysu__3u:985": "viparyastasyāpi prativāditvopapatteḥ /",
    "GSP33nysu__3u:986": "ata eva siddhasādhako 'saṅgata eva nāśrayāsiddha ityuktam /",
    "GSP33nysu__3u:987": "kiñca viditatattvo 'pi yadā paraparīkṣārthaṃ (dyarthe) tatra pramāṇaṃ pṛcchati /",
    "GSP33nysu__3u:988": "tadā prayuktamanumānamamānaṃ syāt /",
    "GSP33nysu__3u:989": "sandehābhāvāt /",
    "GSP33nysu__3u:990": "tasmātsandigdhasādhyaḥ pakṣa ityādyāḥ prācāṃ vācaḥ sambhāvanābhiprāyāḥ /",
    "GSP33nysu__3u:991": "paramārthatastvanumitiviṣaya eva pakṣaḥ /",
    "GSP33nysu__3u:992": "ataḥ sandehābhāve pakṣatvānupapattyabhāvānnāprasiddhasādhane pakṣadharmatvāsiddhirūpo doṣa iti /",
    "GSP33nysu__3u:993": "tṛtīyaṃ nirākaroti- vyāptiśceti //",
    "GSP33nysu__3u:994": "vyāptiśca vyatirekeṇa tatra taiścaiva gamyate // MAnuv_3,2.25ab //",
    "GSP33nysu__3u:995": "tatra jīvāccharīrajātaṃ sātmakaṃ prāṇādimattvāt, bhūritarebhyo bhidyate gandhavattvāt, īśvaraḥ sarvajñaḥ savarkartṛtvādityādau kevalavyatirekiṇi sādhanasamūhe /",
    "GSP33nysu__3u:996": "taiḥ aprasiddhairapi sātmakatvādibhiḥ sādhyaiḥ /",
    "GSP33nysu__3u:997": "vyāptiścāsti /",
    "GSP33nysu__3u:998": "na kevalaṃ pakṣadharmatā /",
    "GSP33nysu__3u:999": "vyatirekeṇa sādhyābhāvasya sādhanābhāvavyāptatvena liṅgenāvagamyate ca sā",
    "GSP33nysu__3u:1000": "idamuktaṃ bhavati /",
    "GSP33nysu__3u:1001": "sādhyaviśeṣaṇāprasiddhayā vyāptipratītyabhāvaṃ prasajjayato vyāptyabhāvaḥ",
    "GSP33nysu__3u:1002": "tathāhi /",
    "GSP33nysu__3u:1003": "kevalavyatirekyanumānaṃ pramāṇaṃ na vā /",
    "GSP33nysu__3u:1004": "neti pakṣe vakṣyāmaḥ /",
    "GSP33nysu__3u:1005": "ādye tasya vyāptisadbhāvo vyāptyavagama(ścāvaśyamaṅgī)ścāṅgīkāryaḥ /",
    "GSP33nysu__3u:1006": "anyathānumānatvavyāghātāt /",
    "GSP33nysu__3u:1007": "naca kevalavyatirekiṇi sādhyaṃ prasiddham /",
    "GSP33nysu__3u:1008": "pakṣe prasiddhau siddhasādhanatvāt /",
    "GSP33nysu__3u:1009": "anyatra prasiddhau kevalavyatirekiṇi sādhyaṃ prasiddham /",
    "GSP33nysu__3u:1010": "pakṣe prasiddhau siddhasādhanatvāt /",
    "GSP33nysu__3u:1011": "anyatra prasiddhau kevalavyatirekiṇi sādhyaṃ prasiddham /",
    "GSP33nysu__3u:1012": "pakṣe prasiddhau siddhasādhanatvāt /",
    "GSP33nysu__3u:1013": "anyatra prasiddhau tatra hetorvṛttau kevalavyatirekitvānupapatteḥ /",
    "GSP33nysu__3u:1014": "avṛttāvasādhāraṇyaprasaṅgāt /",
    "GSP33nysu__3u:1015": "ataḥ (pra)śithilamūlaḥ prasaṅgaḥ vyatirekiṇaḥ kva vyāptiḥ kena cāvagamyata",
    "GSP33nysu__3u:1016": "iti cet /",
    "GSP33nysu__3u:1017": "pakṣa eva vyatirekeṇāvagamyata iti brūmaḥ /",
    "GSP33nysu__3u:1018": "pakṣādipravibhāgātprāgavagatā tatraiva vipratipattyopadarśayitumaśakyā vyatirekeṇopapādyata iti /",
    "GSP33nysu__3u:1019": "tairiti bahuvacanenātiprasiddhatāṃ prasaṅgavyāptibhaṅgasya sūcayati /",
    "GSP33nysu__3u:1020": "na kevalaṃ kevalavyatirekisādhanasya sādhyena vyāptirvyatirekeṇa tadavagamaścāsmābhirevāṅgīkriyate",
    "GSP33nysu__3u:1021": "kintvaprasiddhaviśeṣaṇatvadūṣaṇatvavādibhirapi kaiścidityāha- taiśceti //",
    "GSP33nysu__3u:1022": "avagamyate abhyupagamyate /",
    "GSP33nysu__3u:1023": "yathā'huḥ /",
    "GSP33nysu__3u:1024": "yadi sādhyenāsya kvacidapyanvayo nāsti tadā viruddha evāyamityāśaṅkaya nopeyatvamanvayasya vyāsedhāmo 'pi tūpā(yami)yatvamityādi /",
    "GSP33nysu__3u:1025": "tathā, yathā ca vyatirekabalādanvayasiddhistathā",
    "GSP33nysu__3u:1026": "vaiśeṣikairapyupapādanīyam /",
    "GSP33nysu__3u:1027": "anyathā sādhyasādhanayoravyāptau vyatirekiṇo gamakatvabhaṅgādityādi /",
    "GSP33nysu__3u:1028": "tathā cāprasiddhaviśeṣaṇasyāpi kevalavyatirekiṇo vyāptyupapādanamaprasiddhaviśeṣaṇatve vyāptyapratītiprasañjanaṃ ca kathaṃ na vyāhatamiti bhāvaḥ /",
    "GSP33nysu__3u:1029": "yaduktaṃ kevalavyatirekiṇo vyāptyavagamātparairabhyupagamācca nāprasiddhaviśeṣaṇatve 'pi vyāptyavagamātparairabhyupagamācca nāprasiddhaviśeṣaṇatve 'pi vyāptyanavagatiriti /",
    "GSP33nysu__3u:1030": "tadayuktam /",
    "GSP33nysu__3u:1031": "yataḥ kevalavyatirekiṇyanyaiva gatiḥ /",
    "GSP33nysu__3u:1032": "ye hi sampratipannapramāṇabhāvāḥ kevalavyatirekiṇasteṣu sāmānyato 'nvayavyāptirevābhidhātavyā",
    "GSP33nysu__3u:1033": "tathā hi /",
    "GSP33nysu__3u:1034": "prāṇādimattvena jīvaccharīrasya sātmakatve sādhye yadyatkāryavattattatkāraṇavadyathāhaṅkuravatī bhūmirbījagarbheti /",
    "GSP33nysu__3u:1035": "(ya)tathā gandhavattvena bhuvo 'nyabhedasādhane",
    "GSP33nysu__3u:1036": "yadyadasādhāraṇadharmavattattato bhidyate yathā abādīti /",
    "GSP33nysu__3u:1037": "evamīśvarasya sarvakartṛtvena sārvajñasādhane yo yasya kartā sa tasya kāraṇaṃ prayojanaṃ ca jānāti /",
    "GSP33nysu__3u:1038": "yathā kulāla iti /",
    "GSP33nysu__3u:1039": "evaṃ śabdaḥ pṛthivyādyaṣṭadravyātiriktadravyāśritaḥ pṛthivyādivṛttau bādhakopapannatve sati guṇatvādityādau yo yadvṛttau bādhakopapannatve sati guṇaḥ sa tato 'nyadravyavṛttiryathā gandha ityādirūpeṇa sāmānyato",
    "GSP33nysu__3u:1040": "vyāptirabhidhātavyā /",
    "GSP33nysu__3u:1041": "yadvā sāmānyato viśeṣaṇaprasiddhiṃ vidhāya kevalavyatirekī prayoktavyaḥ /",
    "GSP33nysu__3u:1042": "yathā jñānatāratamyaṃ kvacidviśrāntaṃ tāratamyatvādityanena sāmānyataḥ sārvajñasiddhau tasyeśvarasambandhaḥ kevalavyatirekiṇā sādhyate /",
    "GSP33nysu__3u:1043": "tathecchādayaḥ kvacidāśritā guṇatvādrūpavat /",
    "GSP33nysu__3u:1044": "yaścecchādīnāmāśrayaḥ sa evātmeti sāmānyenātmasiddhau tatsambandho jīvaccharīrasya kevalavyatirekiṇā sādhyate /",
    "GSP33nysu__3u:1045": "evamanyatrāpi yathāsambhavamūhyam /",
    "GSP33nysu__3u:1046": "kvacitpakṣaikadeśa eva viśeṣaṇaprasiddhimāśritya kevalavyatirekī pravartate /",
    "GSP33nysu__3u:1047": "yathā pṛthivī itarebhyo bhidyate pṛthivītvānna yadevaṃ na tadevaṃ yathā jalādītyatra ghaṭādāveva viśeṣaṇaprasiddhernāprasiddhaviśeṣaṇatā /",
    "GSP33nysu__3u:1048": "nacaivaṃ sapakṣasambhavena kevalavyatirekitvabhaṅgaḥ /",
    "GSP33nysu__3u:1049": "ghaṭādeḥ pakṣaikadeśatvāt /",
    "GSP33nysu__3u:1050": "nacāṃśe siddhasādhanatā /",
    "GSP33nysu__3u:1051": "ekaikatra prasiddhāvapyāparamāṇaroḥ ā ca bhūgolakādasiddheriti /",
    "GSP33nysu__3u:1052": "abhāvo vā kevalavyatirekiṇā sādhyaḥ /",
    "GSP33nysu__3u:1053": "bhāve hi pratipādye vyatirekavyāptau tadabhāvasya pratiyogipratītisāpekṣatayā viśeṣaṇaprasiddhayapekṣā",
    "GSP33nysu__3u:1054": "abhāve tu sādhye nāyaṃ doṣaḥ /",
    "GSP33nysu__3u:1055": "abhāvābhāvasya bhāvatvena pratiyoginirapekṣatvāt /",
    "GSP33nysu__3u:1056": "evamanye 'pyuktiviśeṣaprakārā draṣṭavyāḥ /",
    "GSP33nysu__3u:1057": "teṣvanyatamasyāpyabhāve 'prasiddhaviśeṣaṇatā dūṣaṇameva /",
    "GSP33nysu__3u:1058": "ato na kevalavyatirekiprāmāṇyamavalambyāprasiddhaviśeṣaṇatādūṣaṇatvaṃ nirasanīyamityata āha- aprasiddhasyeti //",
    "GSP33nysu__3u:1059": "aprasiddhasya sādhyasya sādhakatvaṃ yadeṣyate /",
    "GSP33nysu__3u:1060": "liṅgasyoktau viśeṣo 'yaṃ kena mānena gamyate // MAnuv_3,2.25c-f //",
    "GSP33nysu__3u:1061": "sādhyasyeti karmaṇi ṣaṣṭhī liṅgasyeti kartari /",
    "GSP33nysu__3u:1062": "ayamiti buddhisthaparāmarśaḥ /",
    "GSP33nysu__3u:1063": "bhavedetadyadyayaṃ kevalavyatirekiṇyuktiviśeṣaḥ kārya ityatra niyāmakaṃ syāt /",
    "GSP33nysu__3u:1065": "tathāhi /",
    "GSP33nysu__3u:1066": "kimanenoktiviśeṣeṇa kevalavyatirekisādhyamanvayitāṃ nīyata uta neti vaktavyam /",
    "GSP33nysu__3u:1067": "nādyaḥ /",
    "GSP33nysu__3u:1068": "ukterarthatathātvaparivartakatvāsambhavāt /",
    "GSP33nysu__3u:1069": "nahi sahasreṇāpyuktīnāṃ naro vānarīkartuṃ śakyate /",
    "GSP33nysu__3u:1070": "śakyatve vā kevalavyatirekiprāmāṇyaṃ tyaktaṃ syāt /",
    "GSP33nysu__3u:1071": "dvitīyasyedamuktam /",
    "GSP33nysu__3u:1072": "yadā liṅgasyāprasiddhasya sādhyasya sādhakatvamiṣyate /",
    "GSP33nysu__3u:1073": "yadyuktiviśeṣaṇāpi liṅgaṃ kevalavyatirekisādhyasādhakameva nānvayitāmāpadyata itīṣyata iti yāvat /",
    "GSP33nysu__3u:1074": "tadāyamuktau viśeṣaḥ kena mānena kartavyatayā jñāyate na kenāpi /",
    "GSP33nysu__3u:1075": "ato 'prasiddhaviśeṣaṇa eva kevalavyatirekī sādhakaśceti",
    "GSP33nysu__3u:1076": "nāprasiddhaviśeṣaṇatvasya doṣatvamiti /",
    "GSP33nysu__3u:1077": "astyevoktiviśeṣasya kartavyatāyāṃ niyāmakam /",
    "GSP33nysu__3u:1078": "tathāhi /",
    "GSP33nysu__3u:1079": "yadyapyuktiviśeṣo na vyatirekiṇamanvayinaṃ karoti /",
    "GSP33nysu__3u:1080": "tathāpi liṅgasya sādhyena vyāptistāvadaśyambhāvinī /",
    "GSP33nysu__3u:1081": "naca sā kevalavyatirekiṇi sākṣāduparśayituṃ śakyā /",
    "GSP33nysu__3u:1082": "anvayagrahaṇasthalasya vipratipattyā pratiruddhatvāt /",
    "GSP33nysu__3u:1083": "ataḥ sādhyavyatirekasya sādhanavyatirekeṇa vipakṣe vyāptiṃ pradarśyopapādanīyā /",
    "GSP33nysu__3u:1084": "yadi vā vyatirekavyāptireva sādhyasiddheraṅgam /",
    "GSP33nysu__3u:1085": "tathāpi tadgraho 'vaśyambhāvī /",
    "GSP33nysu__3u:1086": "vyatirekaśca pratiyogipratītyadhīnapratītika eva /",
    "GSP33nysu__3u:1087": "pratiyoginau ca liṅgasādhyadharmau /",
    "GSP33nysu__3u:1088": "tatra liṅgaṃ pakṣe pratītameva /",
    "GSP33nysu__3u:1089": "sādhyadharmaśca na pakṣe pratīto nāpyanyatra /",
    "GSP33nysu__3u:1090": "tatkathaṃ vyatirekayorapi vyāptirgṛhyatām /",
    "GSP33nysu__3u:1091": "etaistūktiviśeṣaiḥ kathañcitpratiyoginaḥ sādhyadharmasya buddhisthatāyāṃ sukaro vyāptigrahaḥ syāt /",
    "GSP33nysu__3u:1092": "pratijñāvākyaṃ caivamaviditapadārthakaṃ na prasajyata ityata āha-",
    "GSP33nysu__3u:1093": "sādhanamiti //",
    "GSP33nysu__3u:1094": "sādhanaṃ paramāṇvāderyadāsiddhasya ceṣyate /",
    "GSP33nysu__3u:1095": "yathānubhavamevaitannāṅgīkāryaṃ kutastadā // MAnuv_3,2.26 //",
    "GSP33nysu__3u:1096": "paramāṇukārakatāṃ kāryāṇāmabhyupagacchatā vaiśeṣikādinā paramāṇusadbhāvaḥ sādhyate /",
    "GSP33nysu__3u:1097": "tathā pradhānopādānatāṃ vadatā sāṅkhayena pradhānasadbhāvaḥ /",
    "GSP33nysu__3u:1098": "evamanyadapi samavāyādikaṃ tadaṅgīkāribhiḥ samarthyate /",
    "GSP33nysu__3u:1099": "tatra pṛcchāmaḥ /",
    "GSP33nysu__3u:1100": "yaḥ paramāṇvādikamabhyupaiti taṃ prati tatsadbhāvaḥ sādhyate, uta na santi",
    "GSP33nysu__3u:1101": "paramāṇava iti tadabhāvamabhyupagacchantaṃ prati /",
    "GSP33nysu__3u:1102": "nādyaḥ /",
    "GSP33nysu__3u:1103": "siddhasya sādhanāyogāt /",
    "GSP33nysu__3u:1104": "dvitīye tvabuddhayārūḍhasya paramāṇvādeḥ sādhanāya kathaṃ vādinaḥ prayatnaḥ kathaṃ ca tadabhāvaṃ paro manyeta /",
    "GSP33nysu__3u:1105": "pratiyogino 'viditatvāt /",
    "GSP33nysu__3u:1106": "atha manyase kaṇādādyupadeśena, sāmānyato dṛṣṭasvārthānumānena vā",
    "GSP33nysu__3u:1107": "svayamavagataṃ paramāṇvādikaṃ vādinā śakyata eva sādhayitum /",
    "GSP33nysu__3u:1108": "vādivākyena ca pratiyoginaḥ paramāṇvāderavagame tadabhāvā(numa)bhimatiḥ",
    "GSP33nysu__3u:1109": "prativādino yuktaiva /",
    "GSP33nysu__3u:1110": "nahi pramāṇenaiva pratiyogī jñātavya iti niyamo 'sti",
    "GSP33nysu__3u:1111": "śaśaviṣāṇādyabhāvapratītyānupapattiprasaṅgāditi /",
    "GSP33nysu__3u:1112": "yadyevamatyantāprasiddhasyāpi paramāṇvāderanubhavamārgamanatikramya sādhanamiṣyate /",
    "GSP33nysu__3u:1113": "tadaitadvayatirekisādhyasādhanamapyanubhavānusāreṇaiva kuto nāṅgīkāryam /",
    "GSP33nysu__3u:1114": "tathāhi /",
    "GSP33nysu__3u:1115": "pratyakṣeṇopadeśena vāsādhāra(ṇadha)ṇau dharmāvekatropalabdhavatastato",
    "GSP33nysu__3u:1116": "'nyatra savartrāpi tadabhāvopalambhasambhave vyatirekavyāptigrahastāvadvādinaḥ sukara eva",
    "GSP33nysu__3u:1117": "prativādino 'pi vādivākyāvagatapratiyoginastadabhāvāvagamasambhavāt /",
    "GSP33nysu__3u:1118": "vyatirekavyāptigrahaḥ sambhavatyeva /",
    "GSP33nysu__3u:1119": "tathāca prāguktarītyānvayasamarthanena aprasiddhasādhyasādhane sambhavati kimetābhiḥ kliṣyakalpanābhiḥ",
    "GSP33nysu__3u:1120": "evaṃca na pratijñāvākyasyāviditapadārthakatvaprasaṅgaḥ /",
    "GSP33nysu__3u:1121": "vādinā tadarthasya vyutpāditatvā(dyatvā)diti /",
    "GSP33nysu__3u:1122": "upasaṃharati- yatreti //",
    "GSP33nysu__3u:1123": "yatra nātiprasaṅgo 'sti mānaṃ naca viparyate /",
    "GSP33nysu__3u:1124": "kliṣṭakalpanayaivātra sādhyamityatidurvacaḥ // MAnuv_3,2.27 //",
    "GSP33nysu__3u:1125": "viṣaye kevalavyatirekiṇi /",
    "GSP33nysu__3u:1126": "evaṃ sāmānyānva(vamanva)yābhidhānādinā sādhanaṃ kāryamiti niyāmakaṃ (mānaṃ",
    "GSP33nysu__3u:1127": "vā) nāsti /",
    "GSP33nysu__3u:1128": "vyāptipratītyāderanyathāsiddhatvāt /",
    "GSP33nysu__3u:1129": "ṛjunānubhavānusāriṇā mārgeṇa siddhayato 'rthasya vakreṇānānubhāvikena sādhanāyogāt /",
    "GSP33nysu__3u:1130": "viparyaye tathā sādhanākaraṇe, atiprasaṅgaśca nāsti /",
    "GSP33nysu__3u:1131": "svavyāhatyādinaivāparasyābhāsatvāt /",
    "GSP33nysu__3u:1132": "atra kliṣyakalpanayaiva sādhyasādhanaṃ kāryamityatiduṣyaṃ vākyamiti /",
    "GSP33nysu__3u:1133": "anena viśiṣyavyatirekamāśritya yā mahāvidyādivakrarītiḥ sāpyapāstā veditavyā /",
    "GSP33nysu__3u:1134": "bhavedetadyadi kevalavyatirekyanumānaṃ bhavet /",
    "GSP33nysu__3u:1135": "nacaivam /",
    "GSP33nysu__3u:1136": "pakṣadharmatvaṃ sapakṣe sattvaṃ vipakṣādvayāvṛttirabādhitaviṣayatvamasatpratipakṣatvaṃ ceti pañcarūpopapannaṃ khalvanumānaṃ bhavati /",
    "GSP33nysu__3u:1137": "naca kevalavyatirekiṇastadasti /",
    "GSP33nysu__3u:1138": "sapakṣābhāvena sapakṣe sattvābhāvāt /",
    "GSP33nysu__3u:1139": "nacaivaṃ kevalānvayino 'pi vipakṣābhāvena vipakṣādvayāvṛtterabhāvādananumānatvaprasaṅga iti vācyam /",
    "GSP33nysu__3u:1140": "anvayavyatirekavata evānumānatvenāniṣyābhāvāditi /",
    "GSP33nysu__3u:1141": "dvitīyamāśaṅkayāha- pariśeṣa iti //",
    "GSP33nysu__3u:1142": "pariśeṣo mithaḥsiddhiḥ cakrakasvāśrayādayaḥ /",
    "GSP33nysu__3u:1143": "asiddhasādhakatvena pañcāvayavatāṃ vinā /",
    "GSP33nysu__3u:1144": "aṅgīkāryāḥ samastais ... // MAnuv_3,2.28a-e //",
    "GSP33nysu__3u:1145": "prasaktapratiṣedhe pariśiṣyamāṇe buddhiḥ pariśeṣaḥ /",
    "GSP33nysu__3u:1146": "dvayoḥ parasparāpekṣayotpattirjñaptirvā mithaḥsiddhiḥ /",
    "GSP33nysu__3u:1147": "bahūnāṃ cakravaditaretarāpekṣayotpattyādikaṃ cakrakam /",
    "GSP33nysu__3u:1148": "svāpekṣaṃ svotpattyādi svāśrayaḥ /",
    "GSP33nysu__3u:1149": "ādipadenānavasthā /",
    "GSP33nysu__3u:1150": "sā cānavasthitāsiddhotpādakādiparamparāpekṣā /",
    "GSP33nysu__3u:1151": "asiddhasādhakatvena hetunā /",
    "GSP33nysu__3u:1152": "pañcāvayavatāṃ pañcarūpopapannatām /",
    "GSP33nysu__3u:1153": "aṅgīkāryāḥ anumānatvena samastairvādibhiḥ /",
    "GSP33nysu__3u:1154": "na khalu ko 'pi vādī pariśeṣādīnanādṛtya parīkṣāyāṃ pravṛtto 'sti /",
    "GSP33nysu__3u:1155": "etaduktaṃ bhavati /",
    "GSP33nysu__3u:1156": "pariśeṣādīni tāvadanumānāni, vyāpyajñānādvayāpakajñānamiti tallakṣaṇākrāntatvāt /",
    "GSP33nysu__3u:1157": "pramāṇaprapañcarucibhirapyanumānādbahirbhāvena tatprāmāṇyasyānabhyupagatatvācca /",
    "GSP33nysu__3u:1158": "tāni cāsiddhasyaiva sādhyasya sādhakāni /",
    "GSP33nysu__3u:1159": "śabdasya hi pṛthivyādyaṣṭasaṃsarge pratiṣiddhe pariśeṣāttadatiriktadravyāśritatvaṃ siddhayati",
    "GSP33nysu__3u:1160": "naca prāgākāśasiddheḥ pṛthivyādyatiriktaṃ dravyaṃ siddham /",
    "GSP33nysu__3u:1161": "yena tadāśritatva kvacitprasiddhaṃ syāt /",
    "GSP33nysu__3u:1162": "yat yasya kāryaṃ pramitaṃ pareṇāṅgīkṛtaṃ vā tasya tatkāryatāmaṅgīkurvāṇaṃ prati mithaḥsiddhirucyate",
    "GSP33nysu__3u:1163": "naca sā kvacitprasiddhā /",
    "GSP33nysu__3u:1164": "dvayorapi parasparāpekṣayā pūrvabhāvitvaṃ (se tve) seti pakṣe 'pi tathā /",
    "GSP33nysu__3u:1165": "etena cakrakaṃ vyākhyātam /",
    "GSP33nysu__3u:1166": "asyaiva ghaṭasyaitatkāryatvamyupa(mupa)gacchantaṃ prati svāśrayatvamabhidhīyate /",
    "GSP33nysu__3u:1167": "(tacca) svasyaiva svāpekṣayā pūrvabhāvitvaṃ paścādbhāvitvaṃ cāprasiddhameva /",
    "GSP33nysu__3u:1168": "asiddhasyaiva kāraṇatāṃ bruvāṇaṃ pratyanavasthocyate /",
    "GSP33nysu__3u:1169": "naca kvacitkārye 'navasthitāsiddhakāraṇaparamparā siddhā /",
    "GSP33nysu__3u:1170": "sāmānyataḥ prasiddhistu kevalavyatirekiṇyapi samānā /",
    "GSP33nysu__3u:1171": "asiddhasādhakatvena caiṣāṃ pañcarūpopapannatā nāsti /",
    "GSP33nysu__3u:1172": "tathā cānumānānāmapyeṣāṃ pañcarūpopapannatvābhāvāt /",
    "GSP33nysu__3u:1173": "vyatireki nānumānaṃ pañcarū(popannatā)patāvaidhuryādityanaikāntikamiti /",
    "GSP33nysu__3u:1174": "dūṣaṇāntaramāha- tanniyama iti //",
    "GSP33nysu__3u:1175": "... tanniyamaḥ kiṃnibandhanaḥ // MAnuv_3,2.28f //",
    "GSP33nysu__3u:1176": "anumāne pañcarūpopapannatāniyamasya nirnibandhanatvādatādṛśasyāpyanumānatve bādhakābhāvāccāprayojako",
    "GSP33nysu__3u:1177": "hetvābhāsaḥ /",
    "GSP33nysu__3u:1178": "nanvepāṃ rūpāṇāṃ vyāptipakṣadharmataupāyikatvādasiddhayādihetvābhāsapañcaka(sya)vyudāsārthatvācca",
    "GSP33nysu__3u:1179": "kathaṃ nirnibandhana(tva)tā /",
    "GSP33nysu__3u:1180": "kathaṃ ca vipakṣe bādhakābhāvaḥ /",
    "GSP33nysu__3u:1181": "uktaprayojanāsiddhereva bādhakatvāt /",
    "GSP33nysu__3u:1182": "sapakṣe sattvaṃ vināpyanumānatve bhūrnityā gandhavattvādityāderasādhāraṇasyāpyanumānatvaṃ syāditi cenna /",
    "GSP33nysu__3u:1183": "sapakṣasadbhāvāsadbhāvābhyāṃ bhedasiddheriti /",
    "GSP33nysu__3u:1184": "evamāśrayāsiddhayāderadūṣaṇatvamupapādya yaduktaṃ”parihare 'pi siddhatvaṃ",
    "GSP33nysu__3u:1185": "dūṣaṇam'; iti tadayuktam /",
    "GSP33nysu__3u:1186": "vāde nigrahasthānābhāvasyoktatvādityāśaṅkāṃ pariharati- siddheti //",
    "GSP33nysu__3u:1187": "siddasādhanatāyāṃ ca na kathāvasitirbhavet // MAnuv_3,2.29ab //",
    "GSP33nysu__3u:1188": "yathā siddhapraśnādau na vādakathāvasitirbhavet kintu tattvanirṇayavirodhitvādudbhāvya tyājanīyameva",
    "GSP33nysu__3u:1189": "evaṃ siddhasādhanatāyāṃ cetyarthaḥ /",
    "GSP33nysu__3u:1190": "“tadanyasya siddhataiva hi sādhikā'; ityanena hetorvyāptyasiddhiḥ svarūpāsiddhiśca dūṣaṇamiti sūcitam /",
    "GSP33nysu__3u:1191": "tatra kecidācakṣate /",
    "GSP33nysu__3u:1192": "dvividhaṃ vyāptyabhāvādikam /",
    "GSP33nysu__3u:1193": "vādiprativādinoranyataramatenobhayamatena ceti /",
    "GSP33nysu__3u:1194": "anye tu manyante /",
    "GSP33nysu__3u:1195": "anyatarāvyāptyādikaṃ nāma nāstyeva /",
    "GSP33nysu__3u:1196": "vastuvikalpāsambhavāditi /",
    "GSP33nysu__3u:1197": "tatra kintattvamityākāṅkṣāyāmāha- vyabhicāra iti //",
    "GSP33nysu__3u:1198": "vyabhicāro hetvasiddhirekapakṣe 'pi dūṣaṇam // MAnuv_3,2.29cd //",
    "GSP33nysu__3u:1199": "atra vyabhicāra ityavyāptimātropalakṣaṇam /",
    "GSP33nysu__3u:1200": "na kevalamubhayapakṣe kintu vādiprativādinorekasya pakṣe 'pi vyabhicāro hetvasiddhiśca hetordūṣaṇameva",
    "GSP33nysu__3u:1201": "yadyapi vastuto 'nyataravyabhicārādikaṃ na sambhavati tathāpi",
    "GSP33nysu__3u:1202": "prāgvastutattvāvadhāraṇādābhimānikaṃ sambhavatyeva /",
    "GSP33nysu__3u:1203": "tathāca hetusāmarthyasandehe 'pyahetutvamāvaśyakameva /",
    "GSP33nysu__3u:1204": "vyāptyādinimittayā niścitasyaiva hetutvāditi /",
    "GSP33nysu__3u:1205": "tadanyasyetyanena dṛṣṭāntasyāpi sādhyādimattvenāsiddhirdūṣaṇamiti sūcitam",
    "GSP33nysu__3u:1206": "kecidācakṣate /",
    "GSP33nysu__3u:1207": "dṛṣṭāntadoṣā nāma na santi teṣāṃ yathāyogaṃ hetudoṣeṣvevāntarbhūtatvāditi",
    "GSP33nysu__3u:1208": "tānpratyāha- sādhyeti //",
    "GSP33nysu__3u:1209": "sādhyasādhanavaikalyaṃ dṛṣṭāntasya ... // MAnuv_3,2.30ab //",
    "GSP33nysu__3u:1210": "dūṣaṇamiti vartate /",
    "GSP33nysu__3u:1211": "sādhyavaikalyāderhetvābhāsāntarbhāve 'pi dṛṣṭāntāśrayatayā spaṣṭapratibhāsatvāt /",
    "GSP33nysu__3u:1212": "pratibhāsānusāreṇaivodbhāvyatvādudbhāvanārthatvācca vyutpādanasya dṛṣṭāntadoṣatvaṃ yuktamiti bhāvaḥ /",
    "GSP33nysu__3u:1213": "dṛṣṭāntadoṣāṃśca kecidaṣṭāvācakṣate /",
    "GSP33nysu__3u:1214": "sādhyavaikalyaṃ sādhanavaikalyamubhayavaikalyamāśrayahīnatvamiti catvāraḥ sādharmyadṛṣṭāntadoṣāḥ",
    "GSP33nysu__3u:1215": "sādhyāvyāvṛttiḥ sādhanāvyāvṛttirubhayāvyāvṛttirāśrayahīnatvamiti catvāro vaidhamyardṛṣṭāntadoṣā iti /",
    "GSP33nysu__3u:1216": "tannetyāha- sādhyeti //",
    "GSP33nysu__3u:1217": "siddhe satyārambho niyamārthaḥ /",
    "GSP33nysu__3u:1218": "sādhyasādhanavaikalyameva dṛṣṭāntasya dūṣaṇaṃ nāparamityarthaḥ /",
    "GSP33nysu__3u:1219": "tathāhi /",
    "GSP33nysu__3u:1220": "ubhayavaikalyaṃ tāvatpṛthaṅ na vācyam /",
    "GSP33nysu__3u:1221": "ekaikavaikalyenaiva dṛṣṭāntasya duṣṭatve samuditakalpanāvaiyarthyāt /",
    "GSP33nysu__3u:1222": "anyathaikaikavaikalyasya dūṣaṇatvāṅgīkārabhaṅgāt /",
    "GSP33nysu__3u:1223": "sambhavamātreṇa pṛthagvacane 'naikāntikakālatītatvaṃ nāma hetvābhāsāntaraṃ vācyaṃ syāt",
    "GSP33nysu__3u:1224": "āśrayahīnatvaṃ cāśrayasiddhisamānam /",
    "GSP33nysu__3u:1225": "vaidharmyadṛṣṭānto nāma nāstyeveti prāgeva prapañcitamiti /",
    "GSP33nysu__3u:1226": "yadvā dṛṣṭāntasya sādhyasādhanavaikalyamapi vyabhicārāsivadubhayānyatararītyā dvividhaṃ pratipattavya na punarekavidhameva /",
    "GSP33nysu__3u:1227": "abhimānato dvaividhyasyāpi sambhavādityāha- sādhyeti //",
    "GSP33nysu__3u:1228": "ekapakṣe 'pi dūṣaṇamityanuvartate /",
    "GSP33nysu__3u:1229": "hetorvyarthaviśeṣaṇatvaṃ vyarthaviśeṣyatvaṃ ca na dūṣaṇam /",
    "GSP33nysu__3u:1230": "vyāptipakṣadharmatayorapratihateriti kecit /",
    "GSP33nysu__3u:1231": "tānpratyāha- viśeṣaṇa iti //",
    "GSP33nysu__3u:1232": "viśeṣaṇe datte sati yadvaiyarthyaṃ viśeṣyasya viśeṣaṇasya vā tadapi hetordūṣaṇameva /",
    "GSP33nysu__3u:1233": "vyāptyupayogitayā hi hetau viśeṣaṇamupadīyate /",
    "GSP33nysu__3u:1234": "vaiyarthye tu viśiṣyasya vyāpyatvābhāvādyuktaṃ (tasya) hetudoṣatvamiti /",
    "GSP33nysu__3u:1235": "yadvā siddhapraśnādikamiti vakṣyamāṇatvādādhikyāntargatametat /",
    "GSP33nysu__3u:1236": "sarvathā hetudoṣatvaṃ si(ddhamiti)ddham /",
    "GSP33nysu__3u:1237": "vyarthaviśeṣaṇatvādikamapyubhayānyatararītyā dvividhaṃ pratipattavyam /",
    "GSP33nysu__3u:1238": "na punarekavidhamevetyāha- viśeṣaṇa iti //",
    "GSP33nysu__3u:1239": "... viśeṣaṇe /",
    "GSP33nysu__3u:1240": "vaiyathyarm ... // MAnuv_3,2.30bc //",
    "GSP33nysu__3u:1241": "ekapakṣe 'pi dūṣaṇamiti vartate /",
    "GSP33nysu__3u:1242": "viśeṣaṇāsiddhirviśeṣyāsiddhiśca hetudoṣo na bhavati /",
    "GSP33nysu__3u:1243": "nahi viśeṣaṇamātraṃ viśeṣyamātraṃ vā heturyena tadasiddhirhetordūṣaṇaṃ syādityeke /",
    "GSP33nysu__3u:1244": "tānpratyāha- ekasiddhau ceti //",
    "GSP33nysu__3u:1245": "... ekāsiddhau ca viśiṣṭāsiddhireva hi // MAnuv_3,2.30cd //",
    "GSP33nysu__3u:1246": "viśiṣyo(hi)heturna viśeṣaṇādimātram /",
    "GSP33nysu__3u:1247": "viśeṣaṇaviśeṣyayorekasyāsiddhāvapi viśiṣyasyāsiddhireva prasiddhā /",
    "GSP33nysu__3u:1248": "daṇḍamātrābhāve puruṣamātrābhāve vā daṇḍino 'bhāvadarśanāt /",
    "GSP33nysu__3u:1249": "ato viśeṣaṇāsiddhayādāvapi viśiṣyahetvasiddheravarjanīyatvādyuktaṃ tasya hetudoṣatvam /",
    "GSP33nysu__3u:1250": "taccobhayānyatararītyā dvividhamiti pūrvavatsiddhameveti /",
    "GSP33nysu__3u:1251": "ekābhāve cetyādyanuktvaikāsiddhau ceti vacanamasiddhiśca dvividhā svarūpatājñānataśceti sūcanārtham",
    "GSP33nysu__3u:1252": "tadevaṃ vyarthaviśeṣaṇāsiddhayāderhetudoṣatvadyuktaṃ paraparigaṇitāsiddhibhedeṣvāśrayāsiddhayāditrayasyaivādoṣatvakathanamiti",
    "GSP33nysu__3u:1253": "yaduktaṃ praśnadoṣāścatvāra iti tatra vaiphalyasyāsaṅgateśca doṣatvamayuktam /",
    "GSP33nysu__3u:1254": "aśakyodbhāvanatvāt /",
    "GSP33nysu__3u:1255": "tathāhi śabdo 'nityo 'smadādibāhyendriyagrāhyatvāditi prayukte paraḥ pṛcchati sāmānyaṃ nityamanityaṃ veti /",
    "GSP33nysu__3u:1256": "tatra vaiphalyodbhāvane niranuyojyānuyogena paro nigṛhṇīyāt /",
    "GSP33nysu__3u:1257": "sāmānyanityatvamubhayasammataṃ kṛtvā tatrānaikāntikatvodbhāvanasya prayojanasya pareṇābhisandhātumapyucitatvāt",
    "GSP33nysu__3u:1258": "tatraiva prayoge paraḥ pṛcchati sāmānyamanugatadaṃ na veti /",
    "GSP33nysu__3u:1259": "tatrāsaṅgatyudbhāvane niranuyogajyānuyogaḥ syāt /",
    "GSP33nysu__3u:1260": "anugatatvena nityatvaṃ prasādhya tatrānaikāntikatvaṃ vakṣyāmītyevamupodghātalakṣaṇāyāḥ saṅgaterapi pareṇābhipretamucitatvāt /",
    "GSP33nysu__3u:1261": "nacāśakyodbhāvanaṃ dūṣaṇaṃ nāmetyata āha- aprayojanateti //",
    "GSP33nysu__3u:1262": "aprayojakatā tatra prathamapraśnadūṣaṇam // MAnuv_3,2.31ab //",
    "GSP33nysu__3u:1263": "tatra praśnadoṣeṣvaprayojanatā yadyapyu(ttaro)ttarapraśneṣvavadhārayitumaśakyā /",
    "GSP33nysu__3u:1264": "tathāpi prathamapraśne sambhāvitā dūṣaṇatvenodbhāvayituṃ śakyata eva /",
    "GSP33nysu__3u:1265": "nahi kathopakrame pradhānaprameyapraśnamapahāyaivaṃvidhaḥ praśnaḥ sambhavatīti /",
    "GSP33nysu__3u:1266": "anenaiva nyāyenāsaṅgatirapi sarvathā saṅgatyanupalambha evodbhāvyeti draṣṭavyam /",
    "GSP33nysu__3u:1267": "nanvevaṃ sati ṣaḍeva nigrahasthānānīti bhajyeta /",
    "GSP33nysu__3u:1268": "svavyāhatyasaṅgatyorvirodhāsaṅgatyantarbhāve 'pi",
    "GSP33nysu__3u:1269": "siddhārthatāvaiphalyayoratiriktatvādityata āha- siddheti //",
    "GSP33nysu__3u:1270": "siddhapraśnādikaṃ yat tadādhikyāntagartaṃ bhavet // MAnuv_3,2.31cd //",
    "GSP33nysu__3u:1271": "dūṣaṇāntarbhāvakathanaprasaṅgena prāguktapramāṇatritvaniyamasiddhaye paraiḥ pṛthakpramāṇatvenāṅgīkṛtānāmarthāpattyādīnāmuktāntarbhāvamāha-",
    "GSP33nysu__3u:1272": "arthāpattīti //",
    "GSP33nysu__3u:1273": "arthāpattyupamābhāvā anumāntargatāḥ ... // MAnuv_3,2.32ab //",
    "GSP33nysu__3u:1274": "anupapadyamānadarśanādupapādake buddhirarthāpattiḥ /",
    "GSP33nysu__3u:1275": "yathā jīvato gṛhābhāvadarśanādbahirbhāvabuddhiḥ /",
    "GSP33nysu__3u:1276": "tatra jīvato gṛhābhāvasyānupapadyamānatā nāma kiṃ sarvathāsambhavaḥ kiṃ bahirbhāvena vinānavasthānam",
    "GSP33nysu__3u:1277": "ādye dahanaśaityamapyanumānābhāsātpratītaṃ kiṃ kamapyarthaṃ na bodhayet /",
    "GSP33nysu__3u:1278": "tatpratītirbhrāntiriti cet /",
    "GSP33nysu__3u:1279": "sarvathāsambhavato gṛhābhāvasyāpi pratītiḥ kathaṃ na bhrāntiḥ /",
    "GSP33nysu__3u:1280": "dahanaśaityasyopapādakaṃ nāstīti cenna /",
    "GSP33nysu__3u:1281": "sarvathāpyasambhavato gṛhābhāvasyāpi tadanupapatteḥ /",
    "GSP33nysu__3u:1282": "dvitīye vyāptireva seti vyāpyadarśanādvayāpakabuddhirarthāpattiranumānameva /",
    "GSP33nysu__3u:1283": "pramāṇadvayavirodho 'nupapattiriti cenna /",
    "GSP33nysu__3u:1284": "prakṛtodāharaṇe tadabhāvāt /",
    "GSP33nysu__3u:1285": "virodho hi tadā syādyadi jīvatītyasya gṛhe 'stītyarthaḥ syāt /",
    "GSP33nysu__3u:1286": "yadi vā gṛhe nāstītyasya na jīvatītyarthaḥ syāt /",
    "GSP33nysu__3u:1287": "naca tadasti /",
    "GSP33nysu__3u:1288": "svasminnevānyathābhāvādarśanāt /",
    "GSP33nysu__3u:1289": "yo hi mātāpitṛbhyāṃ su(rakṣī)śikṣito na jātu gṛhānnirgacchati so 'nyānapi",
    "GSP33nysu__3u:1290": "tathā manyamāno jīvanapramāṇasya gṛhe sattvamevārthaṃ pratipādyata iti /",
    "GSP33nysu__3u:1291": "evaṃ tarhi sandihāno 'vatiṣṭheta na tu bahirbhāvaṃ niścinuyāt /",
    "GSP33nysu__3u:1292": "anyathā prakaraṇasamenāpi kiñcidavadhārayet /",
    "GSP33nysu__3u:1293": "etenaitadapi nirastam /",
    "GSP33nysu__3u:1294": "yadāhuḥ /",
    "GSP33nysu__3u:1295": "anumānatvapakṣe kiṃ bahirbhāve jīvanamātraṃ liṅgamuta gṛhābhāvamātram athavā viśiṣyam /",
    "GSP33nysu__3u:1296": "na prathamadvitīyau /",
    "GSP33nysu__3u:1297": "vyabhicārāt /",
    "GSP33nysu__3u:1298": "na tṛtīyaḥ /",
    "GSP33nysu__3u:1299": "viruddhayorviśeṣaṇaviśeṣyabhāvānupapatteḥ /",
    "GSP33nysu__3u:1300": "avirodhapratīteśca bahirbhāvakalpanottarakālīnatvenetaretarāśrayāpatteriti /",
    "GSP33nysu__3u:1301": "jīvanagrahābhāvayorvirodhasya abhāvāt /",
    "GSP33nysu__3u:1302": "bhāve vār'thāpatterapyanupapatteḥ /",
    "GSP33nysu__3u:1303": "ato 'vinābhāvabalenārthapratītihetutvādarthāpattiranumānameva /",
    "GSP33nysu__3u:1304": "etena kevalavyatirekī pariśeṣaścārthāpattireva nānumānamityapi nirastam /",
    "GSP33nysu__3u:1305": "gṛhyamāṇe vastuni smaryamāṇapratiyogikasādṛśyadarśanāt smaryamāṇe gṛhyamāṇapratiyogikasādṛśyapratītirupamānam",
    "GSP33nysu__3u:1306": "yathā gāmanubhūya vanaṃ gato gavaye gosādṛśyamupalabhya gavi gavayasādṛśyaṃ pratyeti /",
    "GSP33nysu__3u:1307": "yadyapi naitatsmaraṇam /",
    "GSP33nysu__3u:1308": "pratiyogino gavayasya prāgananubhūtatvena gogatasādṛśyasyānanubhūtatvāt /",
    "GSP33nysu__3u:1309": "nahi sāmagṣabhāve yogyendriyasannikarṣasadbhāvamātreṇānubhavaḥ śakyo",
    "GSP33nysu__3u:1310": "'ṅgīkartum /",
    "GSP33nysu__3u:1311": "pratiyogijñānasyānvayavyatirekābhyāṃ sādṛśyapratītau hetutvamavadhṛtameva",
    "GSP33nysu__3u:1312": "nirvikalpakapratītyabhyupagamastvaprāmāṇika eva /",
    "GSP33nysu__3u:1313": "tathāpi yo yatsadṛśaḥ sa tatsadṛśa iti vyāptibalena gamakatvādanumānameva /",
    "GSP33nysu__3u:1314": "vyadhikaraṇatvānneti cettasyādoṣatāyā nirūpitatvāt /",
    "GSP33nysu__3u:1315": "ekādhikaraṇatāyāḥ śakyasampādanatvācca /",
    "GSP33nysu__3u:1316": "tasmādvaisādṛśyadarśanavatsādṛśyadarśanamapi na pṛthak pramāṇam /",
    "GSP33nysu__3u:1317": "anye tu saṃjñāsaṃjñisambandhapramitiphalamanadhigatasaṅgatisaṃjñāsmaraṇasahāyaṃ tatsamabhivyāhṛtātideśavākyārthapratyabhijñānamupamānam",
    "GSP33nysu__3u:1318": "atideśavākyārthaśca kvacitsādharmyaṃ kvacidvaidharmyaṃ kvaciddharmamātramiti trividho bhavati",
    "GSP33nysu__3u:1319": "yathāvyutpannagavayapadārtho gosadṛśo gavaya ityatideśavākyānubhūtamarthaṃ",
    "GSP33nysu__3u:1320": "pratyakṣe(ṇa) gavaye pratyabhijñānam gavayapadaṃ smaran gavayapadasya gavaye saṅgatimavagacchati",
    "GSP33nysu__3u:1321": "tadidaṃ sādharmyopamānam /",
    "GSP33nysu__3u:1322": "vaidharmyopamānaṃ tu gavādivaddviśapho na bhavatyaśva iti vākyārthapratyabhijñānādaśve 'śvapadasaṅgatigrahaṇam",
    "GSP33nysu__3u:1323": "dharmamātropamānamapi dīrghagrīvatvādidharmavānpaśuruṣṣa iti vākyārthapratyabhijñānāduṣṣapadavyutpattiriti manyante /",
    "GSP33nysu__3u:1324": "tatra yadyapi saṃjñāsaṃjñisambandhapratipattiḥ prāggavayādidarśanādatideśavākyena prayogādinā liṅgena vā bhavituṃ nārhati",
    "GSP33nysu__3u:1325": "sambandhino 'navagame sambandhasyāvagantumaśakyatvāt /",
    "GSP33nysu__3u:1326": "tathāpi gavayādidarśanottarakālaṃ sādharmyādinā liṅgenaiva bhaviṣyati /",
    "GSP33nysu__3u:1327": "etasyāṃ daśāyāmatideśavākyaṃ vyāptigrāhakatvenopayujyate /",
    "GSP33nysu__3u:1328": "yathā hi pṛthivītvābhisambandhātpṛthivīti vyavahartavyeti śrutavataḥ pṛthivītvābhisambandhaṃ kvaciddravye paśyato 'numānenaiva",
    "GSP33nysu__3u:1329": "saṃjñāsaṃjñisambandhapratipattirabhyupagatā /",
    "GSP33nysu__3u:1330": "tathā prakṛte 'pīti kathamidaṃ pṛthak pramāṇaṃ syāditi /",
    "GSP33nysu__3u:1331": "ghaṭādipratyakṣayogyārthapratiyogikābhāvapratītisādhanaṃ pramāṇamabhāvaḥ /",
    "GSP33nysu__3u:1332": "taccānupalabdhilakṣaṇaṃ liṅgamevetyabhāvo 'pi nānumānādbhidyate /",
    "GSP33nysu__3u:1333": "ato yuktaṃ trīṇyeva pramāṇānīti /",
    "GSP33nysu__3u:1334": "tatkimabhāvo niyamenānumānāntargata ityata āha- kvaciditi //",
    "GSP33nysu__3u:1335": "... kvacit /",
    "GSP33nysu__3u:1336": "pratyakṣāntargato 'bhāvaḥ ... // MAnuv_3,2.32bc //",
    "GSP33nysu__3u:1337": "kadāciddhaṭādyabhāvagrāhakaṃ pratyakṣamapi bhavatītyarthaḥ /",
    "GSP33nysu__3u:1338": "kiṃ tarhi pratyakṣayogyārthānāṃ sarveṣāmapyabhāvaḥ pramāṇadvayavedya ityata āha- sukhāderiti",
    "GSP33nysu__3u:1339": "... sukhāderniyamena ca // MAnuv_3,2.32d //",
    "GSP33nysu__3u:1340": "castvarthaḥ /",
    "GSP33nysu__3u:1341": "sukhāderāntarasya sākṣivedyasyābhāvastu niyamena sākṣipratyakṣeṇaiva grāhya ityarthaḥ /",
    "GSP33nysu__3u:1342": "yadvābhāva iti pramāṇamevocyate /",
    "GSP33nysu__3u:1343": "tasya sukhāderiti paramparayā sambandhaḥ /",
    "GSP33nysu__3u:1344": "niyamena pratyakṣāntargata iti sambandhaḥ /",
    "GSP33nysu__3u:1345": "anena bāhyānāṃ pratyakṣayogyānāṃ ghaṭādīnāmabhāvaḥ pratyakṣānumānavedya ityuktam /",
    "GSP33nysu__3u:1346": "tadayuktam /",
    "GSP33nysu__3u:1347": "ekasyaiva jñānasya svatantrakāraṇadvayajanyatvānupapatteḥ /",
    "GSP33nysu__3u:1348": "parasparaviruddhaparokṣāparokṣatvalakṣaṇākāradvayaprāpteścetyata uktam-",
    "GSP33nysu__3u:1349": "kvaciditi //",
    "GSP33nysu__3u:1350": "tathāpyanupapattireva, pratyakṣagrāhye 'rthe'numānānavakāśādityata āha-",
    "GSP33nysu__3u:1351": "anyatreti //",
    "GSP33nysu__3u:1352": "anyatra khaḍiti prāptaḥ ... // MAnuv_3,2.33a //",
    "GSP33nysu__3u:1353": "sukhāderanyatra ghaṭādau pratiyogini sati, yo 'bhāvo 'bhāvapramāṇaṃ",
    "GSP33nysu__3u:1354": "khaḍiti prāpnoti, tatpratyakṣam /",
    "GSP33nysu__3u:1355": "yattu vilambena jāyate tadanumānamiti /",
    "GSP33nysu__3u:1356": "etaduktaṃ bhavati /",
    "GSP33nysu__3u:1357": "ghaṭādyabhāvagrāhakaṃ yogyānupalabdhirūpaṃ pramāṇaṃ pṛthageveti mīmāṃsakāḥ /",
    "GSP33nysu__3u:1358": "anupalabdhiliṅgakamanumānameve taditi saugatāḥ /",
    "GSP33nysu__3u:1359": "tadubhayamapyanupapannam /",
    "GSP33nysu__3u:1360": "pratiyogismaraṇavataḥ purovartini bhūtale ghaṭādyabhāvasya",
    "GSP33nysu__3u:1361": "pratyakṣeṇaiva(cāva)gamyamānatvāt /",
    "GSP33nysu__3u:1362": "indriyānvayavyatirekānuvidhāyino",
    "GSP33nysu__3u:1363": "'bhāvapratyayasyāpratyakṣaphalatvānupapatteḥ /",
    "GSP33nysu__3u:1364": "aparokṣakāratvasyānubhavasiddhatvāt /",
    "GSP33nysu__3u:1365": "bādhakābhāvāccānyatropakṣayakalpanānupapatteḥ /",
    "GSP33nysu__3u:1366": "anyathā rūpādijñāne 'pi pramāṇāntarakalpanāprasaṅgāt /",
    "GSP33nysu__3u:1367": "liṅgadarśanavyāptismaraṇādivilambena vinā khaḍiti jāyamānasyānumānaphalatvānupapatteḥ /",
    "GSP33nysu__3u:1368": "liṅgasya jñātasyaiva karaṇatvādanupalabdherapyabhāvatvenānupalabdhyantarāpekṣāyāmanavasthāprasaṅgācca",
    "GSP33nysu__3u:1369": "nanu ca prātaścatvarādau pratiyogismaraṇābhāvena gajādyabhāvaṃmananubhūya deśāntaraṃ gato gajasmṛtimānprātaścatvare gajo nāsīditi pratipadyate /",
    "GSP33nysu__3u:1370": "na tatra pratyakṣasyāvakāśa ityanupalabdhilakṣaṇaṃ pṛthak pramāṇaṃ tatrāṅgīkāryamiti /",
    "GSP33nysu__3u:1371": "maivam /",
    "GSP33nysu__3u:1372": "tatrābhāvasyāpratyakṣatve 'pyanupalabdhiliṅgakānumānavedyatābhyupagamāt /",
    "GSP33nysu__3u:1373": "anupalabdheśca smaraṇābhāvaliṅgānumeyatvāt /",
    "GSP33nysu__3u:1374": "ata eva tatra kṣaṇaṃ dhyātvā nāsīccatvare gaja iti pratipadyate /",
    "GSP33nysu__3u:1375": "smaraṇābhāvo 'pyanupalabdhyantarānumeya ityanavasthetyapi nāsti /",
    "GSP33nysu__3u:1376": "sākṣigrāhyāṇāṃ buddhisukhādīnāmavabhāvasya niyamena",
    "GSP33nysu__3u:1377": "sākṣi(pratyakṣa)vedyatvāditi /",
    "GSP33nysu__3u:1378": "tathāpyupakramopasaṃhārāvabhyāsāpūvartāphalārthavādāḥ pramāṇāni santīti kathaṃ tattritvaniyama ityata āha- prārambhādyāśceti //",
    "GSP33nysu__3u:1379": "... prārambhādyāśca yuktayaḥ // MAnuv_3,2.33b //",
    "GSP33nysu__3u:1380": "yuktayaḥ anumānāni /",
    "GSP33nysu__3u:1381": "kuta ityata āha- āgameti //",
    "GSP33nysu__3u:1382": "āgamārthāvasityarthā niyatavyāptayo 'khilāḥ // MAnuv_3,2.33cd //",
    "GSP33nysu__3u:1383": "yato 'khilāḥ prārambhādyā niyatavyāptayo, yo yatra prārabhyate sa tatra pratipādya ityādirūpāṃ vyāptimapekṣamāṇā evāgamārthāvasityarthā bhavantyato yuktaya evetyarthaḥ /",
    "GSP33nysu__3u:1384": "etenāgamāntarbhāvo 'pi nirastaḥ /",
    "GSP33nysu__3u:1385": "upakramādyā āgamaviṣayā eva na cārthāpattyupamābhāvā iti yogavibhāgaḥ /",
    "GSP33nysu__3u:1386": "vākyādīnāmapi pramāṇānamanumānāntarbhāvamāha- vākyamiti //",
    "GSP33nysu__3u:1387": "vākyaṃ prakaraṇaṃ sthānaṃ samākhyā ca tathāvidhāḥ // MAnuv_3,2.34ab //",
    "GSP33nysu__3u:1388": "yato vākyādayo 'pi tathāvidhā vyāptimapekṣyaivāgamārthāvasityarthāstatastathāvidhā yuktaya evetyarthaḥ /",
    "GSP33nysu__3u:1389": "upakramādīnāmuttarottaraṃ prābalyaṃ vākyādīnāṃ tu pūrvapūrvamiti jñāpanāya yogavibhāgaḥ yadyupakramādayo vākyādayaścānumāne 'ntarbhavanti tarhi",
    "GSP33nysu__3u:1390": "katham”upakramopasaṃhārāvabhyāso 'pūrvatā phalam /",
    "GSP33nysu__3u:1391": "arthavādopapattī ca liṅgaṃ tātparyanirṇaye';",
    "GSP33nysu__3u:1392": "ityupakramādīnāmanumānāparaparyā(yāyā upa)yopapatteḥ pṛthaktvenoktiḥ ta /",
    "GSP33nysu__3u:1393": "tathā”śrutirliṅgaṃ samākhyā ca vākyaṃ prakaraṇaṃ tathā'; iti vākyādīnāṃ liṅgādityata āha- kurupāṇḍavavaditi //",
    "GSP33nysu__3u:1394": "kurupāṇḍavavat teṣāmupapatteḥ pṛthag vacaḥ // MAnuv_3,2.34cd //",
    "GSP33nysu__3u:1395": "yathā pāṇḍavānāṃ kuru(viśeṣa)tve 'pi sāmānyaviśeṣāpekṣayā”santānabījaṃ",
    "GSP33nysu__3u:1396": "kurupāṇḍavānām'; ityādau kurubhyaḥ pṛthagvacanaṃ tathā teṣāmupakramādīnāṃ vākyādīnāṃ cānumānatve 'pyupapatterliṅgācca pṛthagvacanaṃ yuktamityarthaḥ /",
    "GSP33nysu__3u:1397": "nanu tathāpi śākunalipyakṣaraceṣyāsambavaitihyapariśeṣāḥ pṛthak pramāṇāni santīti cet(na)",
    "GSP33nysu__3u:1398": "śākunalipyakṣaraceṣyānāmantarbhāvasya na vilakṣaṇādhikaraṇe sūcitatvāt /",
    "GSP33nysu__3u:1399": "sambhavaitihyayoranumānāgamāntarbhāvasya sarvavādisampratipannatvāt /",
    "GSP33nysu__3u:1400": "pariśeṣasya ca”pariśeṣo mithaḥ siddhiḥ'; ityanenaivānumānatvasya sthitatvāt /",
    "GSP33nysu__3u:1401": "nanu tathāpi jaināstarkaṃ pṛthak pramāṇamāhuḥ /",
    "GSP33nysu__3u:1402": "satyam /",
    "GSP33nysu__3u:1403": "mithassisiddhirītyādinā so 'pyanumānāntargata iti sūcitameva /",
    "GSP33nysu__3u:1404": "atrāha tarkaḥ pramāṇameva na bhavati /",
    "GSP33nysu__3u:1405": "kuto 'numānam /",
    "GSP33nysu__3u:1406": "tathāhi /",
    "GSP33nysu__3u:1407": "aniṣyaprasañjanaṃ tarkaḥ /",
    "GSP33nysu__3u:1408": "aniṣyaṃ ca dvividhaṃ (dhā) prāmāṇikaparityāgo 'prāmāṇikasvīkāraśceti /",
    "GSP33nysu__3u:1409": "sa pañcavidhaḥ /",
    "GSP33nysu__3u:1410": "ātmāśrayānyonyāśrayacakrakānavasthāpramāṇabādhitārthaprasaṅgabhedāt /",
    "GSP33nysu__3u:1411": "tatra prasaṅgo nāma vyāpyāṅgīkāre 'niṣyavyāpakaprasañjanam /",
    "GSP33nysu__3u:1412": "so 'yaṃ tarkaḥ pramāṇānāmanugrāhakaḥ /",
    "GSP33nysu__3u:1413": "anugrahaśca pramāṇaviṣayasambhāvanādirūpaḥ /",
    "GSP33nysu__3u:1414": "tathāhi /",
    "GSP33nysu__3u:1415": "bhūtale ghaṭaḥ kinna syāditi viparītaśaṅkayā kuṇṭhitaśaktikaṃ pratyakṣaṃ na tāvadghaṭābhāvaṃ niśninuyādyāvadyadyatra ghaṭo 'bhaviṣyattadā",
    "GSP33nysu__3u:1416": "bhūtalamivādrakṣyata tattulyadarśanasāmagrīkatvāditi tarkeṇa viparītaśaṅkā nāpanīyate /",
    "GSP33nysu__3u:1417": "tarko hi durjana iva parābhilaṣitaṃ vi(vyava)cchidya ghaṭābhāvaṃ sambhāvayati /",
    "GSP33nysu__3u:1418": "athedānīṃ pratyakṣaṃ sujana iva svaprameyaṃ niścinoti /",
    "GSP33nysu__3u:1419": "evaṃ kvacidvayabhicāraśaṅkayopādhiśaṅkayā vā dhūmavānapi parvato 'gnimānmā",
    "GSP33nysu__3u:1420": "bhūditi pakṣe vipakṣaśaṅkayānumāne kuṇṭhite yadi niragnikaḥ syātparvatastadā nirdhūmo 'pi syādityādirūpastarkaḥ pravartate /",
    "GSP33nysu__3u:1421": "sa hyupādhikoṭau tadāyattavyabhicārakoṭau vāniṣyamupajanayanviparītecchāṃ vicchinatti /",
    "GSP33nysu__3u:1422": "tataśca niścitāvinābhāvamanumānaṃ niṣkammapevāgnimattvaṃ niścāyayati /",
    "GSP33nysu__3u:1423": "tathā svargakāmo yajetetyatra liṅgā pratīyamānāyā bhāvanāyā",
    "GSP33nysu__3u:1424": "bhāvyapekṣāyāṃ, kiṃ bhāvyo dhātvartho bhavatu, bhavatu vā svarga, iti sandehe samānapadopāttatvāddhātvartha eva bhāvya iti śaṅkayā kuṇṭhitaśaktiḥ śabdo joṣamevāste /",
    "GSP33nysu__3u:1425": "yadi dhātvartho bhāvyaḥ syāttadā vidheriṣyābhyupāyatvaṃ śāstrasya ca tadbodhakatvaṃ tatpraṇetuścāptatvaṃ prekṣāvatāṃ pravṛttiścetyetatsarvaṃ na syāditi tarkeṇāpanītāyāṃ śaṅkāyāṃ śabdaḥ svargameva bhāvyatayāvadhārayati",
    "GSP33nysu__3u:1426": "evaṃ nānāvidhastarkasādhyo 'nugrahaḥ svayameva boddhavyaḥ /",
    "GSP33nysu__3u:1427": "so 'yaṃ pramārūpaṃ vā pramāṇaṃ syālliṅgadaśarnavadapramārūpaṃ vendriyādivat /",
    "GSP33nysu__3u:1428": "na tāvadanyaḥ /",
    "GSP33nysu__3u:1429": "tar(ka)syāhāryarūpatvāt /",
    "GSP33nysu__3u:1430": "na tatkaraṇamapi pramāṇam /",
    "GSP33nysu__3u:1431": "pramāphalatvābhāvāt /",
    "GSP33nysu__3u:1432": "na dvitīyaḥ /",
    "GSP33nysu__3u:1433": "āropitaviṣayatvāt /",
    "GSP33nysu__3u:1434": "viparyayaprāmāṇyopagatau tu tenāsya niyāmakaḥ sambandho nāsti /",
    "GSP33nysu__3u:1435": "asambaddhasya gamakatve cātiprasaṅgaḥ /",
    "GSP33nysu__3u:1436": "anumānatve cāsyāpādakaṃ liṅgamāpādyaṃ sādhyamiti vaktavyam /",
    "GSP33nysu__3u:1437": "naca tadyuktam /",
    "GSP33nysu__3u:1438": "āpādakasyāhāryatvenānyatarāsiddhatvāt /",
    "GSP33nysu__3u:1439": "āpādyasya cāniṣṭatvena bādhitatvāt /",
    "GSP33nysu__3u:1440": "na hyasiddhaṃ liṅgaṃ bhavati /",
    "GSP33nysu__3u:1441": "nāpi bādhitaṃ sādhyam /",
    "GSP33nysu__3u:1442": "sati cāśraye 'numānaṃ bhavati /",
    "GSP33nysu__3u:1443": "na(hi)ca bhūtale ghaṭo 'sti yaḥ sādhyasādhanayorāśrayaḥ syāt /",
    "GSP33nysu__3u:1444": "vyadhikaraṇatā cāpādyāpādakayorbahulamupalabhyate /",
    "GSP33nysu__3u:1445": "āpādyasya sādhyatve 'pasiddhāntaśca syāt /",
    "GSP33nysu__3u:1446": "dhūmasadbhāvasya svayamabhyupagantavyatvāt /",
    "GSP33nysu__3u:1447": "tasmādviparyayaparatantratvādapramāṇameva pramāṇānāmanugrāhakastarka iti kuto 'syānumāne 'ntarbhāva ityata āha- svanyāyairiti //",
    "GSP33nysu__3u:1448": "svanyāyaiḥ sādhanaṃ kāryaṃ paranyāyaistu dūṣaṇam /",
    "GSP33nysu__3u:1449": "svanyāyairdūṣaṇaṃ ca syāt sādhitaiḥ prativādinaḥ // MAnuv_3,2.35 //",
    "GSP33nysu__3u:1450": "nyāyaśabdena dhamirliṅgavyāptidṛṣṭāntā ucyante /",
    "GSP33nysu__3u:1451": "na kevalaṃ parasya kintu svasyāpi ye siddhā nyāyāste svanyāyāḥ /",
    "GSP33nysu__3u:1452": "sādhanamiti dūṣaṇasyāpyupalakṣaṇam /",
    "GSP33nysu__3u:1453": "parasyaiva siddhā nyāyāḥ paranyāyāḥ svasyaiva siddhā nyāyāḥ svanyāyāḥ /",
    "GSP33nysu__3u:1454": "caśabdena sādhanaṃ ca prativādinaḥ prati /",
    "GSP33nysu__3u:1455": "etaduktaṃ bhavati /",
    "GSP33nysu__3u:1456": "dvividhaṃ hi kāryaṃ kathakasya, svapakṣasādhanaṃ parapakṣadūṣaṇaṃ ceti /",
    "GSP33nysu__3u:1457": "tatra sādhanaṃ svaparasammataireva nyāyaiḥ kāryaṃ nānyataramātrasiddhaiḥ /",
    "GSP33nysu__3u:1458": "yathā parvato 'gnimāndhūmavattvādyo yo dhūmavānasāvagnimānyathā mahānasa iti /",
    "GSP33nysu__3u:1460": "kvacitpunaḥ sādhanaṃ svamātrasiddhaireva nyāyaiḥ kriyate /",
    "GSP33nysu__3u:1461": "tatra ca pareṇānyatarāsiddhayādāvudāhṛte taṃ prati tatsādhanaṃ kriyate /",
    "GSP33nysu__3u:1462": "yathā śabdo 'nityaḥ kāryatvāt /",
    "GSP33nysu__3u:1463": "kāryaścāsāvavyañjakaprayatnānantaropalabdherityādi /",
    "GSP33nysu__3u:1464": "sarvathā sādhanamubhayasiddhanyāyasādhyam /",
    "GSP33nysu__3u:1465": "dūṣaṇaṃ tu dvividham /",
    "GSP33nysu__3u:1466": "idamitthaṃ na bhavatīti vāniṣyopadarśanena vā /",
    "GSP33nysu__3u:1467": "tatrādyamubhayasiddhanyāyaireva kāryam /",
    "GSP33nysu__3u:1468": "yathā śabdo na dravyaṃ śrotragrāhyatvātsāmānyavaditi /",
    "GSP33nysu__3u:1469": "kvacitpunaḥ svamātrasiddhairnyāyaiḥ sādhanamiva dūṣaṇamapi kṛtvā paraṃ prati tatsādhanaṃ kriyate",
    "GSP33nysu__3u:1470": "yathā tatraiva prayoge kālenānaikāntyaudbhāvane tasyātīndriyatvasādhanamityādi /",
    "GSP33nysu__3u:1471": "sarvathā'dyaṃ dūṣaṇamubhayasiddhanyāyasampādyameva /",
    "GSP33nysu__3u:1472": "dvitīyaṃ tu parasiddhaireva nyāyaiḥ kāryam /",
    "GSP33nysu__3u:1473": "yathā yadi parvato niragnikastadā nirdhūmaḥ syāditi /",
    "GSP33nysu__3u:1474": "atra hyāpādakasya parasiddhatvameva bhāvyaṃ na svasiddhatvam /",
    "GSP33nysu__3u:1475": "tadatiriktāṅgānāṃ tu svasiddhaḥ satī asatī vā na vivakṣitā parasiddhirevopayujyate /",
    "GSP33nysu__3u:1476": "tadeva ca tarka iti vyavahriyate /",
    "GSP33nysu__3u:1477": "tena tatrāśrayāsiddhayanyatarāsiddhī bhūṣaṇe eva na dūṣaṇe /",
    "GSP33nysu__3u:1478": "vyadhikaraṇatvaṃ tu na kvāpi dūṣaṇamityuktam /",
    "GSP33nysu__3u:1479": "śakyasampādanaṃ ca tarke 'pi sāmānādhikaraṇatvam /",
    "GSP33nysu__3u:1480": "avaśyaṃ caitadevam /",
    "GSP33nysu__3u:1481": "anyathā kevalānvayidharmasya kevalavyatirekiṇyabhāvāt tasyānanumānatvāpatteḥ /",
    "GSP33nysu__3u:1482": "sāmānyalakṣaṇasadbhāvāt, viśeṣalakṣaṇābhāve 'pi na doṣa iti cetsamaṃ prakṛte 'pi /",
    "GSP33nysu__3u:1483": "vyāptyapekṣayā gamakatvasya tarke 'pi vidyamānatvāt /",
    "GSP33nysu__3u:1484": "vidyamāna evāśraye vidyamānasyaivetyapi sāmānyalakṣaṇe niveśyata iti cet /",
    "GSP33nysu__3u:1485": "tarhi vipakṣābhāvo vā sapa(kṣe sa)pakṣasadbhāvo 'pi vā niveśyatām /",
    "GSP33nysu__3u:1486": "prayojanābhāvānneti cenna /",
    "GSP33nysu__3u:1487": "prakṛte 'pi samatvāt /",
    "GSP33nysu__3u:1488": "tarkanirāsaḥ prayojanamiti cettatrāpi kevalavyatikinirāsaḥ prayojanaṃ bhaviṣyati /",
    "GSP33nysu__3u:1489": "nirnibandhano 'sāviti cet samaṃ prakṛte 'pi /",
    "GSP33nysu__3u:1490": "sādhane 'pyasiddhasyānumānatvaṃ syāditi cettarhi vipakṣavataḥ sapakṣe",
    "GSP33nysu__3u:1491": "'sato 'pi kevalānvayitvaṃ syāt /",
    "GSP33nysu__3u:1492": "tadviśeṣalakṣaṇa eva nikṣepyamiti cetsamānamatrāpi /",
    "GSP33nysu__3u:1493": "ata eva svanyāyaiḥ sādhanamityādinā vyavasthā darśiteti /",
    "GSP33nysu__3u:1494": "mabhūdāśrayāsiddhayanyatarāsiddhayoratra dūṣaṇatvam /",
    "GSP33nysu__3u:1495": "tathāpi bādhāpasiddhāntasadbhāvānna tarkasyānumānatvamiti cet na /",
    "GSP33nysu__3u:1496": "tayorapyasiddhivatsādhanadūṣaṇaviśeṣayoreva dūṣaṇatvena prasaṅgānumāne tadabhāvāditi pūrvavatparihāraḥ siddha eva /",
    "GSP33nysu__3u:1497": "tathāpi, sādhane 'pyavāntarabhedakalpanayā tarhi bādhāderadūṣaṇatvaṃ kalpyatāmityatiprasaṅganirāsāya parihārāntaramāha- prasaṅgeti //",
    "GSP33nysu__3u:1498": "prasaṅgārthatayā proktā na siddhāntasya dūṣakāḥ // MAnuv_3,2.36ab //",
    "GSP33nysu__3u:1499": "prasaṅgaḥ āpādanaṃ, tadarthatayā tadviṣayatayā prasañjanīyatayeti yāvat /",
    "GSP33nysu__3u:1500": "proktāḥ nirdhūmatvādayo 'rthāḥ /",
    "GSP33nysu__3u:1501": "na siddhāntasya dūṣakā ityupalakṣaṇam /",
    "GSP33nysu__3u:1502": "na bādhitā ityapi draṣṭavyam /",
    "GSP33nysu__3u:1503": "etaduktaṃ bhavati /",
    "GSP33nysu__3u:1504": "kimāpādyatopetasya nirdhūmatvāderbādhyatvaṃ tatproktau cāpasiddhānta",
    "GSP33nysu__3u:1505": "ucyate, uta kevalasya /",
    "GSP33nysu__3u:1506": "nādyaḥ /",
    "GSP33nysu__3u:1507": "yata āpādanaṃ nāmāṅgīkatarvyatājñāpanam /",
    "GSP33nysu__3u:1508": "na punaḥ sadbhāvapratipādanam /",
    "GSP33nysu__3u:1509": "naca tatpramāṇādiviruddham /",
    "GSP33nysu__3u:1510": "yadi viṣaṃ bhakṣayiṣyasi tarhi mariṣyasīti yathā /",
    "GSP33nysu__3u:1511": "dvitīye tu syādeva bādhādi /",
    "GSP33nysu__3u:1512": "naca tadatrocyate /",
    "GSP33nysu__3u:1513": "tathā sati (tarhi) syāditi na syāditi /",
    "GSP33nysu__3u:1514": "asiddhirapyevameva parihatarvyā /",
    "GSP33nysu__3u:1515": "tathāhi /",
    "GSP33nysu__3u:1516": "kiṃ yadyalaṃkṛtasya niragnikatvāderasiddhatvamucyate /",
    "GSP33nysu__3u:1517": "kiṃvā kevalasya /",
    "GSP33nysu__3u:1518": "na prathamaḥ /",
    "GSP33nysu__3u:1519": "asiddheḥ /",
    "GSP33nysu__3u:1520": "yadi niragnikaḥ syāditya(sya hi ya)pi yadi niragnikatvenāṅgīkriyetetyarthaḥ /",
    "GSP33nysu__3u:1521": "nacāyamasiddhaḥ /",
    "GSP33nysu__3u:1522": "tathāsati tarkasyāpyanutthānāpatteḥ /",
    "GSP33nysu__3u:1523": "ata eva bhagavānācāryo”yadi vidyeta'; ityetat”vidyata ityaṅgīkāro",
    "GSP33nysu__3u:1524": "bhavedyadi'; iti vyākhyātavān /",
    "GSP33nysu__3u:1525": "na dvitīyaḥ /",
    "GSP33nysu__3u:1526": "tasyātrānupādānāt /",
    "GSP33nysu__3u:1527": "tathātve(hi) yadīti na syāditi /",
    "GSP33nysu__3u:1528": "asminparihāre sati pūrvoktavyavasthāśrayaṇe 'pi na kaścitatiprasaṅgaḥ /",
    "GSP33nysu__3u:1529": "syādetat /",
    "GSP33nysu__3u:1530": "dvividhamevānumānaṃ sādhanaṃ dūṣaṇaṃ ca /",
    "GSP33nysu__3u:1531": "tatra tarko na sādhanamiti tāvadbhavatāmapi sammatam /",
    "GSP33nysu__3u:1532": "nāpi dūṣaṇam /",
    "GSP33nysu__3u:1533": "duṣyipramājanakaṃ hi dūṣaṇaṃ nāma /",
    "GSP33nysu__3u:1534": "naca tarkasya tatsambhavati /",
    "GSP33nysu__3u:1535": "parasiddhena hi nyāyena parasya tatra duṣyirjñāpanīyā /",
    "GSP33nysu__3u:1536": "na cāsau sādhuḥ /",
    "GSP33nysu__3u:1537": "tathātve hi parasiddha ityeva na syāt /",
    "GSP33nysu__3u:1538": "asādhunā ca jñāpyamānā duṣyirābhāsabhūtaiveti kathaṃ tarko 'numānamityataḥ",
    "GSP33nysu__3u:1539": "chalajātyorduṣṭatvamūlavyutpādanenaivaitatsamānayogakṣemamityāśayavāṃstatsvarūpaṃ",
    "GSP33nysu__3u:1540": "nirūpayati- chalamiti //",
    "GSP33nysu__3u:1541": "chalaṃ jātiriti dvedhā vyāhatyantaramiṣyate // MAnuv_3,2.36cd //",
    "GSP33nysu__3u:1542": "vyāhatyantaraṃ vyāhatiprabhedaḥ /",
    "GSP33nysu__3u:1543": "iṣyate prāmāṇikaiḥ /",
    "GSP33nysu__3u:1544": "yadvā vyāhativirodhaḥ /",
    "GSP33nysu__3u:1545": "anyadasaṅgataṃ ceti vyāhatyantaram /",
    "GSP33nysu__3u:1546": "chalamasaṅgataṃ jātivirodha ityarthaḥ /",
    "GSP33nysu__3u:1547": "tatra jāterlakṣaṇamāha- jātiriti //",
    "GSP33nysu__3u:1548": "jātiḥ svavyāhatirjñeyā ... // MAnuv_3,2.36e //",
    "GSP33nysu__3u:1549": "jñeyatyanenottaratvaviśeṣaṇaṃ na kāryam /",
    "GSP33nysu__3u:1550": "sādhane 'pi svavyāhateḥ sambhavāt /",
    "GSP33nysu__3u:1551": "vṛthā prabhedakalpanasyāprāmāṇikatvāt /",
    "GSP33nysu__3u:1552": "svavyāhatiśca svavacanavirodhasvakriyāvirodhasvanyāyavirodhabhedena trividheti /",
    "GSP33nysu__3u:1553": "chalalakṣaṇamāha- chalamiti //",
    "GSP33nysu__3u:1554": "... chalamarthāntarottaram // MAnuv_3,2.36f //",
    "GSP33nysu__3u:1555": "paroktasyārthāntaraṃ parikalpya tasyārthāntarasyottaramityarthaḥ /",
    "GSP33nysu__3u:1556": "ayaṃ bhāvaḥ /",
    "GSP33nysu__3u:1557": "asti tāvatsvavyāhatilakṣaṇā jātiḥ, arthāntarottaralakṣaṇaṃ chalaṃ ceti",
    "GSP33nysu__3u:1558": "dvividhaṃ nigrahasthānam /",
    "GSP33nysu__3u:1559": "naca tadaṅgīkāre ṣaḍeva nigrahasthānānīti niyamabhaṅgaḥ /",
    "GSP33nysu__3u:1560": "jātervirodhabhedatvācchalasyāsaṅgatiprabhedatvāddvayorapi vā virodha evāntarbhāvayituṃ śakyatvāt",
    "GSP33nysu__3u:1561": "tatra jātiṃ vā chalaṃ vā prayuñjāno duṣyametaditi kathaṃ pratipādanīya iti vācyam /",
    "GSP33nysu__3u:1562": "jātau",
    "GSP33nysu__3u:1563": "tāvadyuktāṅgahīnatvādayuktāṅgādhikatvādaviṣayavṛttitvā(dvā)dduṣyametaditi",
    "GSP33nysu__3u:1564": "/ chale ca madavivakṣitadūṣaṇenāsaṅgatatvādityevamiti cet /",
    "GSP33nysu__3u:1565": "tatra jātivādī nedamayuktāṅgamiti vā nedamayuktamiti vā nāyamaviṣaya iti vā nedamayuktamiti vā (prati)brūyādeva /",
    "GSP33nysu__3u:1566": "chalavādī ca kiṃ tvadvivakṣayā, tvadvacanena pratīto 'rtho mayā dūṣaṇīya iti /",
    "GSP33nysu__3u:1567": "tau kathaṃ pratibodhanīyau /",
    "GSP33nysu__3u:1568": "atha manyase /",
    "GSP33nysu__3u:1569": "dvividhaṃ duṣṭatvamūlaṃ sādhāraṇamasādhāraṇaṃ ca (ceti) /",
    "GSP33nysu__3u:1570": "tatrāsādhāraṇaṃ yuktāṅgatyāgādikam /",
    "GSP33nysu__3u:1571": "sādhāraṇaṃ tu svavyāhatiḥ /",
    "GSP33nysu__3u:1572": "tatrāsādhāraṇadūṣaṇopanyāse 'pi punaśśaṅkamānaḥ svavyāhatyā bodhanīyaḥ /",
    "GSP33nysu__3u:1573": "yadi vyāptyādyaṅgamanape(kṣyaiva)kṣya prasaṅgastadā jātivākyārtho 'pi",
    "GSP33nysu__3u:1574": "tathā dūṣayituṃ śakyata ityādi /",
    "GSP33nysu__3u:1575": "yadi (ca) vakturvivakṣāmanapekṣyaiva śabdapratītatvamātreṇa dūṣaṇaṃ tadā chalavākye 'pi tathā śakyamiti /",
    "GSP33nysu__3u:1576": "evaṃ tarhi parasiddhenaiva nyāyena paraśchalajātyorduṣyiṃ bodhanīyaḥ /",
    "GSP33nysu__3u:1577": "tataḥ paraṃ tu na śaṅkayata eva /",
    "GSP33nysu__3u:1578": "vyāghātāvadhitvādāśaṅkāyā ityuktaṃ bhavati /",
    "GSP33nysu__3u:1579": "tathāca paranyāyastāvadasādhuḥ /",
    "GSP33nysu__3u:1580": "tena bodhyamānā duṣyirābhāsabhūtaiveti chalādervāstavamaduṣṭatvaṃ syāt /",
    "GSP33nysu__3u:1581": "na syāt /",
    "GSP33nysu__3u:1582": "na hyatra paranyāyaḥ pramāṇatvenopanyasyate kintvasādhurayaṃ tvadīyo nyāyo yataḥ svātmānamapi vyāhantītyabhiprāya iti cettulyametatprakṛte 'pi /",
    "GSP33nysu__3u:1583": "na hyatrāpi niragnikatvaṃ pramāṇatayopanyasyate 'pi tu asādhurayaṃ tvadīyo",
    "GSP33nysu__3u:1584": "niragnikatvāṅgīkāro yataḥ pramāṇaviruddhaṃ nirdhūmatvamapyaṅgīkārayatītyabhiprāyaiti /",
    "GSP33nysu__3u:1585": "jātyādau svaviru(ddhatāpa)ddhāpattistarke tu pramāṇaviruddhāpattiriti vailakṣaṇyamātram",
    "GSP33nysu__3u:1586": "asti ca svaviruddhāpattirantatastarke 'pi /",
    "GSP33nysu__3u:1587": "yathoktam /",
    "GSP33nysu__3u:1588": "“vyāghātāvadhirāśaṅkā tarkaḥ śaṅkāvadhirmataḥ'; iti /",
    "GSP33nysu__3u:1589": "tadevaṃ tarkasya dūṣaṇānumāne 'ntarbhāvādyuktamuktamiti /",
    "GSP33nysu__3u:1590": "tadanena prabandhenoktārthasya prakṛtopayogaṃ darśayannapavyākhyānasya",
    "GSP33nysu__3u:1591": "dūṣaṇāntaramāha- evamiti //",
    "GSP33nysu__3u:1592": "evaṃ saṃśodhitanyāyasadāgamavirodhataḥ /",
    "GSP33nysu__3u:1593": "nānirvācyamiha proktaṃ māyāmātrapadena hi // MAnuv_3,2.37 //",
    "GSP33nysu__3u:1594": "saṃśodhitaḥ ābhāsātsamyagvivecitaḥ /",
    "GSP33nysu__3u:1595": "nyāyo 'numānam /",
    "GSP33nysu__3u:1596": "nirdeṣatvasyāgamapadenaiva labdhatvātsacchabdena niravakāśatvamucyate /",
    "GSP33nysu__3u:1597": "iha sūtre /",
    "GSP33nysu__3u:1598": "proktaṃ sandhyamiti śeṣaḥ /",
    "GSP33nysu__3u:1599": "tatra nyāyavirodho 'nupadameva pradarśayiṣyate /",
    "GSP33nysu__3u:1600": "svapnasya satyatāṃ pratipādayansadāgamastu bhāṣyādāvudāhṛtaḥ prasiddha eveti hiśabdenāha /",
    "GSP33nysu__3u:1601": "na kevalaṃ pramāṇābhāvānmāyāmātramitīyaṃ na svapnasyānirvācyatāpratijñā kinnāma pramāṇavirodhādapītyarthaḥ",
    "GSP33nysu__3u:1602": "na kevalaṃ pramāṇavyāhateyaṃ pratijñāpi tarhi svavyāhatāpītyāha-",
    "GSP33nysu__3u:1603": "vilakṣaṇamiti //",
    "GSP33nysu__3u:1604": "vilakṣaṇaṃ sadasatoriti hi vyāhataṃ svataḥ // MAnuv_3,2.38ab //",
    "GSP33nysu__3u:1605": "anirvācyamiti na vācyatāvirahaḥ parasyābhimataḥ svakriyāvirodhāpatteḥ /",
    "GSP33nysu__3u:1606": "kintu sadasatoḥ sakāśādvilakṣaṇamiti pratijñānaṃ ca svavyāhatam /",
    "GSP33nysu__3u:1607": "sanna bhavatītyukte 'sattvameva labdham /",
    "GSP33nysu__3u:1608": "punarasanna bhavatītyabhidhāne kathaṃ na svavyāhatiḥ /",
    "GSP33nysu__3u:1609": "evamasanna bhavatītyabhihite sati sattvamevābhihitam /",
    "GSP33nysu__3u:1610": "punaḥ sanna bhavatītyuktau kuto na svavyāhatiriti hiśabdārthaḥ /",
    "GSP33nysu__3u:1611": "tṛtīyaprakārāṅgīkāriṇāṃ na svavyāhatiriti cenna /",
    "GSP33nysu__3u:1612": "asyāṃ pratijñāyāṃ siddhāyāṃ tṛtīyaprakārasiddhistatsiddhau ca pratijñāsiddhiriti parasparāśrayadoṣāt",
    "GSP33nysu__3u:1613": "sadādiprakā(ra)raiḥdurnirūpatāmātraṃ pratijñāyate na punarasadādiprakāro",
    "GSP33nysu__3u:1614": "vidhīyate 'to na svavyāhatiriti cenna /",
    "GSP33nysu__3u:1615": "sadādiprakārapratiṣedho",
    "GSP33nysu__3u:1616": "'sadādiprakāravidhirityetayoranarthāntarabhāvasyoktatvāt /",
    "GSP33nysu__3u:1617": "anyathaivaṃ mama mātā vandhyetyādāvapi svavyāhatiḥ samāhitā syāt /",
    "GSP33nysu__3u:1618": "kiñca sadasadvilakṣaṇamityatra sacchabdena kimabādhyamabhidhīyate uta brahmasvarūpam /",
    "GSP33nysu__3u:1619": "vailakṣaṇyamapi taddhamarviparītadharma(va)ttvaṃ vā tatpratiyogikānyonyābhāvo vā tattvānadhikaraṇatvaṃ vā /",
    "GSP33nysu__3u:1620": "sarveṣvapi dūṣaṇānyāha- pratiyogitvamapīti //",
    "GSP33nysu__3u:1621": "pratiyogitvamapyasya brahmaṇo 'ṅgīkṛtaṃ bhavet // MAnuv_3,2.38cd //",
    "GSP33nysu__3u:1622": "asya svāpnaprapañcasya /",
    "GSP33nysu__3u:1623": "svāpnaprapañcaṃ pratīti yāvat /",
    "GSP33nysu__3u:1624": "apipadaṃ doṣāntarasamuccayārtham /",
    "GSP33nysu__3u:1625": "asya nirākāratayāṅgīkṛtasyāpi brahmaṇa iti vā /",
    "GSP33nysu__3u:1626": "sadasadvilakṣaṇaṃ sandhyamiti pratijānateti vākyaśeṣaḥ /",
    "GSP33nysu__3u:1627": "tataścāyamarthaḥ /",
    "GSP33nysu__3u:1628": "sacchabdenābādhyamaṅgīkṛtya vailakṣaṇyamapi taddharmaviparītadharmatvamaṅgīkriyate cettadābādhyasyāpi dharmavattvamaṅgīkṛtaṃ syāt /",
    "GSP33nysu__3u:1629": "abādhyaṃ ca na brahmaṇo 'nyadastīti brahmaiva sadharmakamu(mityu)ktaṃ syāt",
    "GSP33nysu__3u:1630": "tathā cāpasiddhāntaḥ /",
    "GSP33nysu__3u:1631": "etena sacchabdasya brahmārtho, vailakṣaṇyaṃ ca taddharmaviparyaya iti pakṣo 'pyapāstaḥ /",
    "GSP33nysu__3u:1632": "athābādhyaṃ sat, vailakṣaṇyaṃ ca tatpratiyogiko 'nyonyābhāva iti matam /",
    "GSP33nysu__3u:1633": "tadā brahmātiriktasyābādhyasyābhāvādbrahmaṇaḥ prapañcaṃ prati pratiyogitvalakṣaṇo dharmaḥ svīkṛto bhavet /",
    "GSP33nysu__3u:1634": "anena sacchabdo brahmārtha iti (ityapi) pratyuktam /",
    "GSP33nysu__3u:1635": "atha sacchabdo 'bādhyārtho, vailakṣaṇyaṃ ca tattvānadhikaraṇatvaṃ tarhi bādhyamiti pratijñārthaḥ syāt /",
    "GSP33nysu__3u:1636": "kātsnaryenānabhivyaktatvaṃ ca tadeveti sādhyahetvorbhedo na bhavet /",
    "GSP33nysu__3u:1637": "abādhyasya dharmitvaṃ cābhyupetaṃ syāt /",
    "GSP33nysu__3u:1638": "anyathā tvapratyayavaiyarthyāt /",
    "GSP33nysu__3u:1639": "etena brahmapakṣaro 'pyapoḍhaḥ /",
    "GSP33nysu__3u:1640": "naca vācyaṃ sakalamapyetadayuktam /",
    "GSP33nysu__3u:1641": "yato 'tra māyāmātratvameva pratijñātaṃ na tu sadasadvailakṣaṇyamiti /",
    "GSP33nysu__3u:1642": "māyāmātrapadasya sadasadvailakṣaṇyārthatayaiva parasyābhimatatvāt /",
    "GSP33nysu__3u:1643": "tacca”kiṃ svapne pāramārthikī sṛṣṭirāhosvinmayāmayi'; iti",
    "GSP33nysu__3u:1644": "saṃśayopapādanena”sandhye tathārūpaiva sṛṣṭiḥ'; iti",
    "GSP33nysu__3u:1645": "pūrvapakṣotthāpanena”na paramārthagandho 'pyasti'; iti siddhāntopakrameṇa cāvagamyate na hyasattvaṃ svīkriyata iti /",
    "GSP33nysu__3u:1646": "syādetat /",
    "GSP33nysu__3u:1647": "brahmaṇaḥ pratiyogitvādyaṅgīkāre 'pi nāpasiddhāntaḥ /",
    "GSP33nysu__3u:1648": "paramārthato hi brahma nirdharmakaṃ brūmaḥ /",
    "GSP33nysu__3u:1649": "pratiyogitvādikaṃ cāṅgīkriyamāṇaṃ mithyaiva /",
    "GSP33nysu__3u:1650": "na hyāropitena nīlimnā nabhaso nīrūpatvaṃ vyāhanyata ityāśaṅkayāha- mithyā cediti //",
    "GSP33nysu__3u:1651": "mithyā cet pratiyogitvaṃ vailakṣaṇyaṃ tato nahi // MAnuv_3,2.39ab //",
    "GSP33nysu__3u:1652": "pratiyogitvamityupalakṣaṇam /",
    "GSP33nysu__3u:1653": "brahmaṇaḥ pratiyogitvādi yadi mithyā syāttarhi tato brahmaṇaḥ svāpnaprapañcasya vailakṣaṇyamuktavidhaṃ na syāt /",
    "GSP33nysu__3u:1654": "yasya yadapekṣayā na pratiyogitvaṃ na tatastasya vailakṣaṇyamapi /",
    "GSP33nysu__3u:1655": "yathā tata eva ghaṭāttasyaiva ghaṭasyeti vyāptisūcanārtho hiśabdaḥ /",
    "GSP33nysu__3u:1656": "mithyāśabdo 'nirvacanīyavacano nāsadvacana iti tu",
    "GSP33nysu__3u:1657": "prāganirvacanīyasiddherdurvacanam /",
    "GSP33nysu__3u:1658": "nanu ca vailakṣaṇyaṃ na syāditīdamiṣyāpādanam /",
    "GSP33nysu__3u:1659": "mayā tasyāpi mithyātvāṅgīkārādityata āha- avilakṣaṇatvamiti //",
    "GSP33nysu__3u:1660": "avilakṣaṇatvaṃ satyaṃ syān ... // MAnuv_3,2.39c //",
    "GSP33nysu__3u:1661": "yadi svāpnaprapañcasya brahmavailakṣaṇyaṃ mṛṣā tadavilakṣaṇatvaṃ satyaṃ syāt /",
    "GSP33nysu__3u:1662": "ghaṭādau tathā darśanāt /",
    "GSP33nysu__3u:1663": "yadyapyatra na pareṇa tathāstviti vaktuṃ (na) śakyam /",
    "GSP33nysu__3u:1664": "apasiddhāntāpatteḥ sphuṭatvāt /",
    "GSP33nysu__3u:1665": "tathāpyadhikaṃ vivakṣurāha- mithyātvamiti //",
    "GSP33nysu__3u:1666": "... mithyātvaṃ brahmaṇastataḥ // MAnuv_3,2.39d //",
    "GSP33nysu__3u:1667": "anirvācyasya sattvaṃ vā ... // MAnuv_3,2.40a //",
    "GSP33nysu__3u:1668": "tato brahmasvapnayoravailakṣaṇyasya satyatvāt /",
    "GSP33nysu__3u:1669": "anirvācyasya anirvācyatayāṅgīkṛtasya svapnasya /",
    "GSP33nysu__3u:1670": "sattvaṃ, bhavedityanuvartate /",
    "GSP33nysu__3u:1671": "prasaṅgasyāniṣyatā(pra)darśanāya svapnasyeti vaktavye 'nirvācyasyetyuktam",
    "GSP33nysu__3u:1672": "evaṃ brahmaṇaḥ satyasyetyapi grāhyam /",
    "GSP33nysu__3u:1673": "brahmasvapnayoravailakṣaṇyasya satyatve 'pi kuto mithyātvādiprasaṅga ityato vedamuditam",
    "GSP33nysu__3u:1674": "upalabdhaṃ hi ghaṭasya ghaṭāntareṇa sālakṣaṇyasadbhāve pārthivatvādisāmyam",
    "GSP33nysu__3u:1675": "atra sāmānyena viśeṣāpādanānnāpādyāpādakayorabhedaḥ śaṅkanīyaḥ /",
    "GSP33nysu__3u:1676": "bhāvatve dravyādyanyatamatvāpattiriti yathā /",
    "GSP33nysu__3u:1677": "brahmapratiyogikaṃ svapnasya sālakṣaṇyaṃ cedbrahmaṇo 'pi mithyātvaṃ syādityasaṅgatam vyadhikaraṇatvāditi na vācyam /",
    "GSP33nysu__3u:1678": "yatpratiyogikaṃ yatra sālakṣaṇyaṃ sa taddharmeti vyāpteḥ sugrahatvāt /",
    "GSP33nysu__3u:1679": "yastu mandamatistaṃ prati samānādhikaraṇamapyaniṣyaṃ suvacanamiti prasaṅgāntaramabhihitam",
    "GSP33nysu__3u:1680": "syādetat /",
    "GSP33nysu__3u:1681": "brahmaṇaḥ pratiyogitvābhāve 'nuyogitvaṃ syāt /",
    "GSP33nysu__3u:1682": "tathāca svapnasya tato vailakṣaṇyaṃ na syāt /",
    "GSP33nysu__3u:1683": "tadabhāve ca sālakṣaṇyāpattyā brahmasvapnayormithyātvādi prasajyetetyuktamayuktam /",
    "GSP33nysu__3u:1684": "sadharmake hi vastunyekasya dharmasyābhāvena tadviruddhasya dharmasya bhāvo bhāvena cābhāvo(nyasya bhāvo) vaktuṃ śakyate /",
    "GSP33nysu__3u:1685": "yathā parimāṇavattvāddravyasya mahattvābhāve 'ṇutvasya aṇutvabhāve vā mahattvābhāvasyāpādanam",
    "GSP33nysu__3u:1686": "yathā (vā) vakturmandavacanābhāve tīvravacanam /",
    "GSP33nysu__3u:1687": "tadbhāve vā tadabhāvaḥ śakyāpādanaḥ /",
    "GSP33nysu__3u:1688": "brahma tu sakaladharmavikalamiti kathaṃ tatrāpādanaṃ pratiyogitvāderivāyogitvāderapyabhāvāt",
    "GSP33nysu__3u:1689": "nahi parimāṇarahite guṇādau vaktṛtvaśūnye kāṣṭhe coktaprasaṅgāvakāśo 'sti",
    "GSP33nysu__3u:1690": "tathā svapane 'pi noktaprasaṅgāvakāśaḥ /",
    "GSP33nysu__3u:1691": "svayamasatyasya vailakṣaṇyavadavailakṣaṇyasyāpyabhāvāt /",
    "GSP33nysu__3u:1692": "nahi bhrāntasarpavisarpaṇādayaḥ satyā bhaveyurityāśaṅkaya brahmaṇo nirdharmakatvaṃ dūṣayati",
    "GSP33nysu__3u:1693": "yadītyādinā īśatajjñānetyataḥ prāktanena prakaraṇena /",
    "GSP33nysu__3u:1694": "... yadi dharmā na kecana /",
    "GSP33nysu__3u:1695": "brahmaṇo naiva jijñāsyaṃ ... // MAnuv_3,2.40b-c //",
    "GSP33nysu__3u:1696": "yadi brahmaṇaḥ ke 'pi dharmā na syustarhi tajjijñāsyaṃ naiva syāt /",
    "GSP33nysu__3u:1697": "bhavati hi (ca) jijñāsyam /",
    "GSP33nysu__3u:1698": "athāto brahmajijñāseti vacanāt /",
    "GSP33nysu__3u:1699": "ato na tannirdhakamiti /",
    "GSP33nysu__3u:1700": "nirdharmakatve 'pi brahmaṇaḥ kuto na jijñāsyatetyata āha- jijñāseti //",
    "GSP33nysu__3u:1701": "... jijñāsā dharmanirṇayaḥ // MAnuv_3,2.40d //",
    "GSP33nysu__3u:1702": "vicāro hi jijñāsā nāma /",
    "GSP33nysu__3u:1703": "sa ca dharmasya nirṇayo dharmanirṇayaḥ /",
    "GSP33nysu__3u:1704": "vyāpyadharmadarśanamiti yāvat /",
    "GSP33nysu__3u:1705": "śaśaviṣāṇavannirdharmake kathamasau syāt /",
    "GSP33nysu__3u:1706": "aṅgīkāre ca vyāghātaḥ kathaṃ na syāt /",
    "GSP33nysu__3u:1707": "ito 'pi na nirdharmakasya jijñāsyatetyāha- idamitthamiti //",
    "GSP33nysu__3u:1708": "idamitthamiti jñānaṃ jijñāsāyāḥ prayojanam // MAnuv_3,2.41ab //",
    "GSP33nysu__3u:1709": "na khalvanumānavicārāparaparyāyāyāḥ jijñāsāyā vastusvarūpamātrajñānaṃ prayojanam /",
    "GSP33nysu__3u:1710": "tasya prāgeva siddhatvāt /",
    "GSP33nysu__3u:1711": "asiddhau vā(cā)''śrayāsiddhasyānumānasyānutthānāt /",
    "GSP33nysu__3u:1712": "kinnāmedamiti svarūpānuvādenetthamiti vyāpakadharmaviśiṣyadharmijñānam /",
    "GSP33nysu__3u:1713": "dhūmānumānādau tathā darśanāt /",
    "GSP33nysu__3u:1714": "tathā ca kathaṃ nirdharmakasya jijñāsyateti /",
    "GSP33nysu__3u:1715": "etena svapne 'pi prasaṅgānavakāśo('pi) nirastaḥ /",
    "GSP33nysu__3u:1716": "tathā sati māyāmātramityanumānāsambhavāt /",
    "GSP33nysu__3u:1717": "āropitābhyāṃ vyāpyavyāpakābhyāṃ tatsambhavaṃ iti cenna /",
    "GSP33nysu__3u:1718": "svarūpāsiddhibādhaprasaṅgāditi /",
    "GSP33nysu__3u:1719": "yadyapi na brahmaniṣṭhena kenaciddharmeṇa tatra dharmāntaraṃ vidhitsitaṃ tathāpi kasyaciddharmasya nivṛttyā dharmāntarasya bhrāntiprasaktasyānyatra sato nivṛttirjñāpyate /",
    "GSP33nysu__3u:1720": "yathoktam /",
    "GSP33nysu__3u:1721": "siddhaṃ tu nivartakatvāditi /",
    "GSP33nysu__3u:1722": "evañca nirdharmakasya kathaṃ jijñāsyatānupapattirityata āha- itthambhāvo hīti //",
    "GSP33nysu__3u:1723": "itthambhāvo hi dharmo 'sya na cenna pratiyogitā // MAnuv_3,2.41cd //",
    "GSP33nysu__3u:1724": "asya brahmaṇaḥ pratiyogitā virodhitā /",
    "GSP33nysu__3u:1725": "prapañcadharmavyāvṛttimatteti yāvat /",
    "GSP33nysu__3u:1726": "na khalu nirādhārayā kasyaciddharmasya nivṛttyā nirādhāraiva dharmāntaravyāvṛttiranumātuṃ śakyā /",
    "GSP33nysu__3u:1727": "evaṃvidhānumānapravṛtteralaukikatvāt /",
    "GSP33nysu__3u:1728": "ato brahmaniṣṭhayaiva brahmaniṣṭheti vācyam /",
    "GSP33nysu__3u:1729": "yadi cāsya dharmo na syānna tarhi vyāvṛttimattāpi syāditi /",
    "GSP33nysu__3u:1730": "itthamiti jñānaṃ jijñāsāphalaṃ cedbrahmaṇītthambhāva eva svīkāryaḥ syāt /",
    "GSP33nysu__3u:1731": "tat kiṃ dharmeṇeti mandāśaṅkānirāsāya”itthambhāvo hi dharmo 'sya';",
    "GSP33nysu__3u:1732": "ityanuvādena parihāro 'bhihitaḥ /",
    "GSP33nysu__3u:1733": "yadvāstu vyāvṛttimattā brahmaṇaḥ kiṃ dharmeṇetyata idamuktam /",
    "GSP33nysu__3u:1734": "na vidhirūpa eva dharmaḥ kinnāmetthambhāvamātraṃ prakṛtamiti /",
    "GSP33nysu__3u:1735": "tadanena brahma na nirdharmakaṃ jijñāsyatvātparvatavadityanumānaṃ (ca)",
    "GSP33nysu__3u:1736": "sūcitaṃ bhavati /",
    "GSP33nysu__3u:1737": "ito 'pi na nirdharmakaṃ brahmetyāha- itthambhāvātmakāniti //",
    "GSP33nysu__3u:1738": "itthambhāvātmakān dharmānāhuśca śrutayo 'khilāḥ // MAnuv_3,2.42ab //",
    "GSP33nysu__3u:1739": "śrutayaśceti sambandhaḥ /",
    "GSP33nysu__3u:1740": "bhava(ntu sa)nti satyakāma ityādyāḥ śrutayo dharmavādinyo na tvapahatapāpmetyādyāstatkathamakhilā ityucyata ityata",
    "GSP33nysu__3u:1741": "uktamitthambhāvātmakāniti /",
    "GSP33nysu__3u:1742": "akhaṇḍaniṣṭhatā tu prāgeva nirākṛtā nirākariṣyate ceti /",
    "GSP33nysu__3u:1743": "na kevalaṃ śrutyanumānaviruddhaṃ brahmaṇo nirdharmakatvaṃ kintu sūtraviruddhaṃ cetyāha- adṛśyatvādayo 'pīti //",
    "GSP33nysu__3u:1744": "adṛśyatvādayo 'pyasya guṇā hi prabhuṇoditāḥ // MAnuv_3,2.42cd //",
    "GSP33nysu__3u:1745": "prabhuṇāpīti sambandhaḥ /",
    "GSP33nysu__3u:1746": "“adṛśyatvādiguṇako dharmokteḥ'; ityādineti śeṣaḥ /",
    "GSP33nysu__3u:1747": "yadvā na vidhirūpa eva dharmaḥ kinnāmetthambhāvamātramityata prayogamanena pramāṇayati /",
    "GSP33nysu__3u:1748": "atracāpiśabdo na bhinnakramaḥ /",
    "GSP33nysu__3u:1749": "guṇaśabdaśca dhamarvacano na pāribhāṣikavacanaḥ /",
    "GSP33nysu__3u:1750": "adṛśyatvādīnāṃ tadabhāvāt /",
    "GSP33nysu__3u:1751": "nanvasmābhirbhāvarūpā eva dharmā brahmaṇo nāṅgīkriyante 'bhāvātmakāstu",
    "GSP33nysu__3u:1752": "svīkriyanta eva /",
    "GSP33nysu__3u:1753": "ato na sūtravirodha ityata āha- yadīti //",
    "GSP33nysu__3u:1754": "yadi syustādṛśā dharmāḥ sarvajñatvādayo na kim // MAnuv_3,2.43ab //",
    "GSP33nysu__3u:1755": "tādṛśā abhāvātmakāḥ /",
    "GSP33nysu__3u:1756": "yatādṛśyatvādyāḥ pramāṇāvagatāstathā sarvajñatvādayo bhāvarūpā api yaḥ sarvajña ityādiśrutisiddhā iti te 'pyaṅgīkāryāḥ /",
    "GSP33nysu__3u:1757": "atha tadaṅgīkāre neha nānāstītyādiśrutivirodha ityucyate so",
    "GSP33nysu__3u:1758": "'dṛśyatvādyaṅgīkāre 'pi samānaḥ /",
    "GSP33nysu__3u:1759": "ato 'rdhacara(jara)tīyasyāprāmāṇikatvātsarvajñatvādayo 'pi svīkāryāḥ /",
    "GSP33nysu__3u:1760": "adṛśyatvādayo 'pi vā tyājyā iti /",
    "GSP33nysu__3u:1761": "syādetat /",
    "GSP33nysu__3u:1762": "sarvajñatvādayaḥ sarvanirūpyatvātsarvāpekṣāḥ /",
    "GSP33nysu__3u:1763": "viyadādikaṃ ca sarvaṃ bhrāntisiddhamasatyameva /",
    "GSP33nysu__3u:1764": "asatyasāpekṣāstu kathaṃ paramātharto brahmadharmatayā svīkartuṃ śakyanta ityata āha- anyeti",
    "GSP33nysu__3u:1765": "anyāpekṣā yadi syuṣṭe ... // MAnuv_3,2.43c //",
    "GSP33nysu__3u:1766": "te sarvajñatvādayo 'nyāpekṣā iti yadi nāṅgīkriyante tarhi te 'dṛśyatvādayo",
    "GSP33nysu__3u:1767": "'pi na dṛśyamadṛśyamityevamanyāpekṣāssyuriti nāṅgīkāryā eva /",
    "GSP33nysu__3u:1768": "tathā ca sūtravirodhastadavastha eva /",
    "GSP33nysu__3u:1769": "viṣayatayānyāpekṣatvaṃ pratiyogitayānyāpekṣatvamiti (tu) vaiṣamyamātram /",
    "GSP33nysu__3u:1770": "syuṣya iti suṣāmādiṣu draṣṭavyam /",
    "GSP33nysu__3u:1771": "kiñca parāpekṣatayā sarvajñatvādikaṃ brahmaṇo 'naṅgīkurvāṇena sattāpi nāṅgīkaraṇīyā /",
    "GSP33nysu__3u:1772": "yataḥ sattāpyevaṃ parāpekṣetyāha- sattaivamiti //",
    "GSP33nysu__3u:1773": "... sattaivaṃ ... // MAnuv_3,2.43d //",
    "GSP33nysu__3u:1774": "nāstyeva svarūpātiriktā satteti cetsvarūpasattāpi na syāt /",
    "GSP33nysu__3u:1775": "nahi mithyābhūtaparāpekṣaṃ satyasvarūpaṃ bhavitumarhatīti tvadīyanyāyaprāptatvāt /",
    "GSP33nysu__3u:1776": "tathāca sadeva somyetyādiśrutivirodhaḥ /",
    "GSP33nysu__3u:1777": "kathaṃ sattā parāpekṣetyata āha- deśeti //",
    "GSP33nysu__3u:1778": "... deśakālagā // MAnuv_3,2.43d //",
    "GSP33nysu__3u:1779": "yatastasmātsattaivamiti sambandhaḥ /",
    "GSP33nysu__3u:1780": "nanu deśakālageti ko 'rthaḥ /",
    "GSP33nysu__3u:1781": "deśakālasambaddheti vā deśakālajanyeti vā /",
    "GSP33nysu__3u:1782": "nādyaḥ /",
    "GSP33nysu__3u:1783": "tāvatā parāpekṣāsiddheḥ /",
    "GSP33nysu__3u:1784": "nahi gaganaṃ ghaṭena saṃyuktamityetāvatā tadapekṣam /",
    "GSP33nysu__3u:1785": "na dvitīyaḥ /",
    "GSP33nysu__3u:1786": "anādinityatvāditi cedevaṃ tarhi sāvarjñāderapi nānyāpe(kṣā)kṣatā /",
    "GSP33nysu__3u:1787": "nahi sarveṇa saha viṣayaviṣayibhāvamātreṇa sarvāpekṣatvaṃ sauraprakāśasyāpi ghaṭāpekṣatāprasaṅgāt",
    "GSP33nysu__3u:1788": "na(hi sa) ca sarveṇa janyatvam /",
    "GSP33nysu__3u:1789": "nityasiddhatvāt /",
    "GSP33nysu__3u:1790": "nanūtpattau sārvajñādeḥ sarvāsāpekṣatābhāve 'pi jñaptau sāstyeva /",
    "GSP33nysu__3u:1791": "vidita eva sarvasminsārvajñādi vijñāyate nāvidita iti /",
    "GSP33nysu__3u:1792": "evaṃ tarhi sattāpi mā bhūdutpattau parāpekṣā /",
    "GSP33nysu__3u:1793": "jñaptau tu bhavatyevetyāha- deśeti //",
    "GSP33nysu__3u:1794": "deśakālānapekṣā hi na sattā kvāpi dṛśyate // MAnuv_3,2.44ab //",
    "GSP33nysu__3u:1795": "deśakālānapekṣā deśakālapratītyanapekṣā /",
    "GSP33nysu__3u:1796": "deśakālapratītyapekṣaiva dṛśyata ityanvayo 'pi draṣṭavyaḥ /",
    "GSP33nysu__3u:1797": "yadi kaścidvaiyātyātkvaciddeśakālapratītyanapekṣāpi sattā dṛśyata iti brūyāttadā vyāghātaḥ syāt /",
    "GSP33nysu__3u:1798": "deśakālavyatirekeṇa (kvacitsattāśa) kiṃśabdārthānirvacanāt /",
    "GSP33nysu__3u:1799": "sattāpratītāvavarjanīyatayā deśakālau dṛśyete na tu tadapekṣeti cenna /",
    "GSP33nysu__3u:1800": "abhūdbhavati bhaviṣyatītyādipratītimavadhūya sattāyā apratibhāsāt /",
    "GSP33nysu__3u:1801": "niyataviśiṣyapratītike '(tadana)napekṣāyāṃ na kutrāpyapekṣā syāt /",
    "GSP33nysu__3u:1802": "tadidamuktam- kvāpīti //",
    "GSP33nysu__3u:1803": "na kevalaṃ brāhmaṇo nirdhamarkatve mīmāṃsāviṣayatvānupapattiḥ kinnāma śāstrayonitvādityuktaṃ śāstraviṣayatvamapyanupapannaṃ syādityāha- sarveti",
    "GSP33nysu__3u:1804": "sarvadharmojjñitasyāsya kiṃ śāstreṇādhigamyate // MAnuv_3,2.44cd //",
    "GSP33nysu__3u:1805": "kimākṣepe /",
    "GSP33nysu__3u:1806": "svarūpaṃ tāvatsvaprakāśatvānna śāstrapratipādyam /",
    "GSP33nysu__3u:1807": "saṃsargabhedayoreva vākyārthatvācca /",
    "GSP33nysu__3u:1808": "dharmāstu na santi /",
    "GSP33nysu__3u:1809": "yena saṃsargabhedau śāstraviṣayau syātām /",
    "GSP33nysu__3u:1810": "tasmādasya brahmaṇaḥ kiṃ śāstreṇādhigamyate na svarūpaṃ nāpi dharmasaṃsargādīti /",
    "GSP33nysu__3u:1811": "itthambhāvātmakānīti brahmaṇo nirdharmakatve śrutivirodho 'bhihitaḥ /",
    "GSP33nysu__3u:1812": "sāmprataṃ tu śrutīnāṃ nirviṣayatvāpattyādikamiti mahānbhedaḥ /",
    "GSP33nysu__3u:1813": "brahmaṇi paramārthato dharmābhāve 'pi mithyābhūtā dharmāḥ śāstrasya viṣayā bhaviṣyantītyata āha- mithyeti //",
    "GSP33nysu__3u:1814": "mithyādharmavidhātuśca vedasyaivāpramāṇatā // MAnuv_3,2.45ab //",
    "GSP33nysu__3u:1815": "castvarthaḥ /",
    "GSP33nysu__3u:1816": "apramāṇataiveti sambandhaḥ /",
    "GSP33nysu__3u:1817": "vedāntānāṃ (dānāṃ) viṣayābhāvena prasaktamabodhakatvalakṣaṇamaprāmāṇyaṃ parihartumaṅgīkṛtaṃ mithyādharmapratipādakatvaṃ viparītabodhakatvalakṣaṇamaprāmāṇyamevāpādayati /",
    "GSP33nysu__3u:1818": "iyāṃstu viśeṣaḥ /",
    "GSP33nysu__3u:1819": "abodhakānāmupekṣaṇīyataiva kevalaṃ viparītabodhakānāṃ tu heyatā syāditi /",
    "GSP33nysu__3u:1820": "bhavedapramāṇaṃ vedo yadi mithyādharmānpratipādyaivoparamet /",
    "GSP33nysu__3u:1821": "nacaivaṃ kinnāma neha nānāstītyādinā (tu tatprati) pratiṣedhati cetyata āha- āprāptamiti",
    "GSP33nysu__3u:1822": "aprāptāṃ bhrāntimāpādya kiṃ vedo mānatāṃ vrajet // MAnuv_3,2.45cd //",
    "GSP33nysu__3u:1823": "āpādyetyataḥparaṃ niṣedhaṃ kurvanniti śeṣaḥ /",
    "GSP33nysu__3u:1824": "“yaḥ sarvajñaḥ sarvavit'; /",
    "GSP33nysu__3u:1825": "“ya ātmāpahatapāpmā'; ityādinā vedo yadi bhrāntiṃ brahmaṇi mithyābhūtasārvajñyādipratītimutpādya svayameva neha nānāstītyādinā tatpratiṣedhaṃ kuryāttadā mānatāṃ vrajetkim /",
    "GSP33nysu__3u:1826": "parasparaviruddhatvenonmattavacanavadaprāmāṇya(pramāṇa)meva syāt /",
    "GSP33nysu__3u:1827": "nanvetadanākalitaparābhisandherasadanuvādenoktam /",
    "GSP33nysu__3u:1828": "nahi vayaṃ vedo dharmānvidhāya svayameva niṣedhatīti brūmaḥ /",
    "GSP33nysu__3u:1829": "kintvanūdya niṣedhatīti /",
    "GSP33nysu__3u:1830": "tathāca kathamaprāmāṇyāpattirityata uktam- āprāptamiti //",
    "GSP33nysu__3u:1831": "anuvādo hyanyataḥ prāptasya bhavati /",
    "GSP33nysu__3u:1832": "naca brahmaṇi mithyābhūtadharmapratītiḥ kenacitprāptā /",
    "GSP33nysu__3u:1833": "tato 'nuvādāsambhavāt vidhāyaiva pratiṣedhatīti vaktavye pūrvokto doṣa iti",
    "GSP33nysu__3u:1834": "kathamaprāptirbrahmadharmaṇāmityata āha- nahīti //",
    "GSP33nysu__3u:1835": "nahi vedaṃ vinā brahma vedyaṃ dharmāśca tadgatāḥ // MAnuv_3,2.46ab //",
    "GSP33nysu__3u:1836": "vedena vinā brahma na vedyamiti tāvatsamarthitaṃ prathamādhyāye /",
    "GSP33nysu__3u:1837": "tathāca kathaṃ tadgatatvena sārvajñādayo 'nyato vedyā bhaveyuḥ /",
    "GSP33nysu__3u:1838": "vedavidite 'pi brahmaṇyanumānena sārvajñādipratītiriti cenna /",
    "GSP33nysu__3u:1839": "tasyā vināpi vaidikena pratiṣedhena pratyanumāne(nādi)naivāpāstatvāt /",
    "GSP33nysu__3u:1840": "anyathātiprasaṅgāt /",
    "GSP33nysu__3u:1841": "atha matam /",
    "GSP33nysu__3u:1842": "mithyādharmavidhātuśca vedasyaivāpramāṇateti yaduktaṃ tannāniṣyam /",
    "GSP33nysu__3u:1843": "dvividho(hi) vedabhāgaḥ /",
    "GSP33nysu__3u:1844": "tattvāvedako 'tattvāvedakaśca /",
    "GSP33nysu__3u:1845": "tatra jīveśvarayo(vabrahmaṇo)raikyaṃ pratipādayaṃstattvāvedako 'paro",
    "GSP33nysu__3u:1846": "'tattvāvedaka ityasmābhiraṅgīkṛtatvādityata āha- vedeti //",
    "GSP33nysu__3u:1847": "vedavedyasya mithyātvaṃ yadi naikyasya tat katham // MAnuv_3,2.46cd //",
    "GSP33nysu__3u:1848": "tat tarhi tanmithyātvamiti vā /",
    "GSP33nysu__3u:1849": "satyameva tvayāṅgīkṛtamiti /",
    "GSP33nysu__3u:1850": "naca tadupapadyate(dyujyate) /",
    "GSP33nysu__3u:1851": "sarvo 'pi hi vedo 'pauruṣeyaḥ svataḥpramā(ṇaṃ ca)ṇabhūtaśca /",
    "GSP33nysu__3u:1852": "tatra caikasya bhāgasyāprāmāṇye parasyāpi tatsyāt tasya prāmāṇye 'syāpi",
    "GSP33nysu__3u:1853": "kathaṃ tanna syāt /",
    "GSP33nysu__3u:1854": "tātparyaliṅgabhāvābhāvābhyāṃ vyavastheti cāsaṅgatam /",
    "GSP33nysu__3u:1855": "tathātve hyasya bhāgasyānyatra tātparyaṃ vācyaṃ syāt /",
    "GSP33nysu__3u:1856": "naca niṣedhāyānuvāda ityupapāditam /",
    "GSP33nysu__3u:1857": "ahiṃsādiśyenādividhivadvidvadavidvadviṣayatayā vyavasthāstviti cenna /",
    "GSP33nysu__3u:1858": "vaiṣamyāt /",
    "GSP33nysu__3u:1859": "dhanatvasya cānabhidhānāt /",
    "GSP33nysu__3u:1860": "athaikyaṃ pratipādayituṃ buddhiśuddhaye sārvajñādyavidyāmānamapi pratipādyate /",
    "GSP33nysu__3u:1861": "sarvatra prasṛtā hi buddhiḥ saguṇe brahmaṇi dattapadā krameṇaikye praviśatīti cenna /",
    "GSP33nysu__3u:1862": "pratikūlatvāt /",
    "GSP33nysu__3u:1863": "sārvajñādipratipādanena hi bhedavāsanaiva dṛḍhanirūḍhā syādityeṣā dik /",
    "GSP33nysu__3u:1864": "yaduktaṃ brahmaṇi dharmāṇāmaprāptiriti tanna /",
    "GSP33nysu__3u:1865": "pramāṇato 'prāptāvapyāropastatsambhavāt /",
    "GSP33nysu__3u:1866": "ātmaiva hi brahma sa ca svaprakāśatayāvabhāsata eveti tasmindharmāropo nānupapannaḥ /",
    "GSP33nysu__3u:1867": "tataścāropitadharmānuvādena pratiṣedho yujyata iti cet /",
    "GSP33nysu__3u:1868": "syādapyevaṃ yadi brahmaṇi dharmāropo yujyeta /",
    "GSP33nysu__3u:1869": "nacaivam /",
    "GSP33nysu__3u:1870": "tasya sarvadharmarahitatvāt /",
    "GSP33nysu__3u:1871": "pradhānābhāvācca /",
    "GSP33nysu__3u:1872": "atha dharmarahitatvādāvapi kuto nāropa ityato vyatirekavyāptiṃ darśayati-",
    "GSP33nysu__3u:1873": "dharmeti //",
    "GSP33nysu__3u:1874": "dharmāropo 'pi sāmānyadharmādīnāṃ hi daśarne // MAnuv_3,2.47ab //",
    "GSP33nysu__3u:1875": "na kevalaṃ pramāṇataḥ prāptyabhāvaḥ kintu dharmāropo 'pi nopapadyata ityapiśabdaḥ /",
    "GSP33nysu__3u:1876": "sāmānyaṃ cāsau dharmaśca sāmānyadharmaḥ /",
    "GSP33nysu__3u:1877": "ādipadena pradhānadarśanam /",
    "GSP33nysu__3u:1878": "dṛṣṭa iti śeṣaḥ /",
    "GSP33nysu__3u:1879": "etadeva prapañcayati- idamiti //",
    "GSP33nysu__3u:1880": "idantadādidharmitve dharmo 'nyaḥ kalpyate 'tra hi // MAnuv_3,2.47cd //",
    "GSP33nysu__3u:1881": "idaṃ taditi bhāvapradhāno nirdeśaḥ /",
    "GSP33nysu__3u:1882": "ādipadena sādhāraṇadharmagrahaṇam /",
    "GSP33nysu__3u:1883": "dharmitve dṛṣṭa iti śeṣaḥ /",
    "GSP33nysu__3u:1884": "pradhānajñānamapyatra saṅgrāhyam /",
    "GSP33nysu__3u:1885": "atra loke /",
    "GSP33nysu__3u:1886": "śuktikāyāṃ rajatatvadharmāropo hi na śuktikāvabhāsamātreṇa bhavati /",
    "GSP33nysu__3u:1887": "kinnāma vastuto rajatatvadharmavataḥ pradhānasya, adhiṣṭhāne śuktikāśakale purovartitvādeḥ, pradhānasādhāraṇa(dharmasya)sya ca śuklabhāsvaratvāderdharmasya darśana eva /",
    "GSP33nysu__3u:1888": "tathā sphaṭike lauhityāropo 'pi vastuto lauhityavato japākusumasya,",
    "GSP33nysu__3u:1889": "sphaṭike ca(ce)dantādeḥ, pradhānasannidhānasya ca darśana eva dṛṣṭa iti /",
    "GSP33nysu__3u:1890": "sahadarśanamātreṇa na vyāptiniścaya ityata āha- sarveti //",
    "GSP33nysu__3u:1891": "sarvadharmavihīnasya dharmāropaḥ kva dṛśyate // MAnuv_3,2.48ab //",
    "GSP33nysu__3u:1892": "atrāpi pradhānadarśanamupalakṣaṇīyam /",
    "GSP33nysu__3u:1893": "kva dṛśyate yenoktavyāptervyabhicāraḥ syāditi śeṣaḥ /",
    "GSP33nysu__3u:1894": "upādhivyabhicārayoradarśane (sahacāra)sāhacaryadarśanaṃ",
    "GSP33nysu__3u:1895": "vyāptiniścāyakameveti bhāvaḥ /",
    "GSP33nysu__3u:1896": "ayaṃ(matra) samudāyārthaḥ /",
    "GSP33nysu__3u:1897": "dharmāropasya pradhānadarśanādikaṃ vyāpakamupalabdham /",
    "GSP33nysu__3u:1898": "naca prakṛte tadasti /",
    "GSP33nysu__3u:1899": "sarvājñādīnāmapahatapāpmatvādīnāmanyatrānabhyupagamāt /",
    "GSP33nysu__3u:1900": "brahmaṇi ca pradhānasādhāraṇadharmāderanaṅgīkārāt /",
    "GSP33nysu__3u:1901": "ato vyāpyasya dharmāropasyābhāva iti /",
    "GSP33nysu__3u:1902": "nanvatra pradhānādarśanena dharmāropasambhavaḥ śakyānumānaḥ /",
    "GSP33nysu__3u:1903": "sārvajñādikaṃ na brahmaṇyāropitaṃ prāganyatrānupalabdhatvāditi prayogasambhavāt /",
    "GSP33nysu__3u:1904": "dharmābhāvaliṅgakamanumānaṃ tu katham /",
    "GSP33nysu__3u:1905": "bhavatāmasiddhatvāditi /",
    "GSP33nysu__3u:1906": "maivam /",
    "GSP33nysu__3u:1907": "dharmarāhityavādinaivamanumāyopagantavyamityabhiprāyat /",
    "GSP33nysu__3u:1908": "nanu (ca) dharmāropo 'dhiṣṭhānadharmāṇāṃ pradhānasya ca pratītāvevāyatate",
    "GSP33nysu__3u:1909": "na tu sattāyām /",
    "GSP33nysu__3u:1910": "idantvādipratītau hīdaṃ rajatamityādirūpā pratītiḥ syāt /",
    "GSP33nysu__3u:1911": "sādhāraṇadharmapratītireva ca pradhānaṃ buddhi(sthaṃ ka)sthīkaroti /",
    "GSP33nysu__3u:1912": "pradhānapratītireva cānvayavyatirekābhyāmāropopayoginī /",
    "GSP33nysu__3u:1913": "sattāyā upayogāṅgīkāre 'tiprasaṅgaḥ /",
    "GSP33nysu__3u:1914": "ubhayopayoge tu gauravam /",
    "GSP33nysu__3u:1915": "asti cāpyatrādhiṣṭhānadharmādipratītirāroparūpā /",
    "GSP33nysu__3u:1916": "nahīdaṃpūrvo 'yaṃ brahmaṇi dharmāropaḥ /",
    "GSP33nysu__3u:1917": "tathāca pūrvāropitadharmapratītyadhīno 'yamuttarottarāropo bhaviṣyati /",
    "GSP33nysu__3u:1918": "pūrvameva cottarasya pradhānamiti kimanupapannamityata āha- tadarthamiti /",
    "GSP33nysu__3u:1919": "yadi brahma(ṇo)ṇi dharmāropasiddhayarthamanyā dharmāṇāmāropaḥ kalpyate /",
    "GSP33nysu__3u:1920": "tadā so 'pi dharmāropāntarāyatta ityevaṃ prasaktānavasthitiḥ syāt /",
    "GSP33nysu__3u:1921": "siddhaviṣayatvānneyamanavasthā dūṣaṇamiti cenna /",
    "GSP33nysu__3u:1922": "dharmasadbhāvatatpratītyoḥ pūrvasiddhatve 'pyāropatvakalpanāyāmanavasthānivāraṇāt /",
    "GSP33nysu__3u:1923": "asyā dharmapratīterāropatvaṃ pūrvapratīterāropatvakalpanādhīnaṃ tasyā api tatheti /",
    "GSP33nysu__3u:1924": "tadevaṃ brahmaṇi dharmāropāsambhavātsvato nirdharmakatve vedāprāmāṇyādiprasaṅgānna nirdharmakaṃ brahmeti siddham /",
    "GSP33nysu__3u:1925": "yaduktaṃ sārvajñādermithyātvasiddhaye viśvasya bhrāntikalpitatvaṃ taddūṣayitumīśatajjñānetyādiko granthaḥ /",
    "GSP33nysu__3u:1926": "tathāhi /",
    "GSP33nysu__3u:1927": "viśvasya bhrāntisiddhatvaṃ vadatā tatra pramāṇaṃ vaktavyam /",
    "GSP33nysu__3u:1928": "tatkiṃ pratyakṣaṃ syādanumānaṃ vā'gamo vā /",
    "GSP33nysu__3u:1929": "na tāvatpratyakṣam /",
    "GSP33nysu__3u:1930": "tasya satya(tatsatya)tvagrāhitvasya vakṣyamāṇatvāt /",
    "GSP33nysu__3u:1931": "nāpyanumānam /",
    "GSP33nysu__3u:1932": "śūnyasamayanirāse(na)nirastatvāt /",
    "GSP33nysu__3u:1933": "adhikaṃ ca dūṣaṇaṃ vaktumāha- īśeti //",
    "GSP33nysu__3u:1934": "īśatajjñānavedākṣajānumāmātṛpūrviṇaḥ /",
    "GSP33nysu__3u:1935": "bhrāntirviśvasya yenaiva mānābhāsena kalpyate 'tra hi // MAnuv_3,2.49 //",
    "GSP33nysu__3u:1936": "tanmātrasyānyathā bhāvāt kiṃ na syād viśvasatyatā // MAnuv_3,2.50ab //",
    "GSP33nysu__3u:1937": "yadyapyatra bhrāntirviśvasyetyādinaivālam /",
    "GSP33nysu__3u:1938": "tathāpi ye viśvaṃ pramāṇaprameyapramātṛpramitibhedena caturvidhamācakṣate tannirākaraṇaprastāvanāya pramāṇaprameyapramātṛbhedena trividhameva viśvamiti pratijñātumīśetyādyuktam /",
    "GSP33nysu__3u:1939": "tatreśamātrapadābhyāṃ parāparapramātrorgrahaṇam /",
    "GSP33nysu__3u:1940": "yadyapi mātṛpadenaiveśvaro 'pi labhyate /",
    "GSP33nysu__3u:1941": "tathāpi tasya niyataṃ pramātṛtvamanyeṣāṃ tu viparyayādisambhavādaniyatamityādiviśeṣadyotanāya pṛthaggrahaṇam /",
    "GSP33nysu__3u:1942": "vedākṣajānumāpadaiḥ karaṇaphalarūpapramāṇasvīkāraḥ /",
    "GSP33nysu__3u:1943": "vedapadamāgamo(mātro)palakṣaṇam /",
    "GSP33nysu__3u:1944": "akṣajatvaṃ jñānasannikarṣayorastyeva /",
    "GSP33nysu__3u:1945": "īśvarādi(ra)jñānaṃ na vedādipadaiḥ saṅgṛhyate /",
    "GSP33nysu__3u:1946": "akaraṇatvādaphalatvācca /",
    "GSP33nysu__3u:1947": "bhavati ca pramāṇamityatastajjñāneti pṛthaguktam /",
    "GSP33nysu__3u:1948": "nityajñānamātropalakṣaṇaṃ caitat /",
    "GSP33nysu__3u:1949": "pūrvaśabdena karmadhārayaṃ vidhāya tata inipratyayaḥ /",
    "GSP33nysu__3u:1950": "pratyayārthastu vedaśabdaścāpaupuruṣeyavākyavacana eva /",
    "GSP33nysu__3u:1951": "pūrvaśabdaḥ (ka)kāraṇārthaḥ /",
    "GSP33nysu__3u:1952": "pramādhyāhāreṇa tatsambandhaḥ /",
    "GSP33nysu__3u:1953": "tataśceśavākyeśādijñānavedākṣajānumānānīśvarapramātṛvākyarūpapramāṇavataḥ sarvapramāṇasiddhasyetyuktaṃ bhavati /",
    "GSP33nysu__3u:1954": "bhrāntiḥ bhrāntikalpitatvam /",
    "GSP33nysu__3u:1955": "yenetyato labdhamekatvamevetyavadhāryate mānābhāseneti /",
    "GSP33nysu__3u:1956": "svabhāvato durbalenānumānenetyarthaḥ /",
    "GSP33nysu__3u:1957": "anyathābhāve aprāmāṇye /",
    "GSP33nysu__3u:1958": "kimākṣepe /",
    "GSP33nysu__3u:1959": "etaduktaṃ bhavati /",
    "GSP33nysu__3u:1960": "viśvaṃ tāvatsvabhāvato bahutvena ca prabalairīśavākyādibhiḥ sarvaiḥ pramāṇaiḥ satyatayāvagatam",
    "GSP33nysu__3u:1961": "teṣāṃ”asatyamapratiṣṭhaṃ te'; ityādīnāmanyatra darśitatvāt /",
    "GSP33nysu__3u:1962": "vivādapadaṃ mithyā dṛśyatvājjaḍavadityādikaṃ viśvamithyātvānumānaṃ tu svabhāvaikatvābhyāṃ durbalam /",
    "GSP33nysu__3u:1963": "tathāca prabalapramāṇaviruddhasyānumānasyāprāmāṇyopapatterviśvasya satyatvameva yuktamiti",
    "GSP33nysu__3u:1964": "nāpyabhāvaḥ /",
    "GSP33nysu__3u:1965": "sa hi gauḍapādādipuruṣapraṇīto vā vedādirvā /",
    "GSP33nysu__3u:1966": "ādyaṃ dūṣayati- yeneti //",
    "GSP33nysu__3u:1967": "yenedaṃ kalpyate bhrāntaṃ bhrāntistasyaiva kiṃ na sā // MAnuv_3,2.50cd //",
    "GSP33nysu__3u:1968": "yena gauḍapādādinā idaṃ prāguktamīśādikaṃ viśvaṃ, bhrāntaṃ bhrāntisiddhaṃ kalpyate, kalpayitvā ca tathā vākyaṃ praṇīyate /",
    "GSP33nysu__3u:1969": "tasyaiva sā kalpanā bhrāntirayathārthā kinna bhavet /",
    "GSP33nysu__3u:1970": "etaduktaṃ bhavati /",
    "GSP33nysu__3u:1971": "īśavākyādipramāṇaistāvadīśādiviśvaṃ satyatayāvagatam /",
    "GSP33nysu__3u:1972": "tadviruddhā ca gauḍapādādīnāṃ viśvamithyātvapratītirbhrāntireveti /",
    "GSP33nysu__3u:1973": "tataḥ kimityata āha- bhrāntatva iti //",
    "GSP33nysu__3u:1974": "bhrāntatve tasya viśvāderīśādyabhrāntameva hi // MAnuv_3,2.51ab //",
    "GSP33nysu__3u:1975": "viśvārerviśvamithyātvaṃ pratipādayatastasya gauḍapādāderbhrāntatve siddhe tanmūlasya tadvākyasyāprāmāṇyāttena viśvamithyātvāsiddhāvīśavākyādibhiḥpramāṇairīśādiviśvamabhrāntaṃ satyameva siddhamiti /",
    "GSP33nysu__3u:1976": "nanvīśvaravākyavirodhādgauḍapādādīnāṃ bhrāntatvaṃ kutaḥ kalpanīyam /",
    "GSP33nysu__3u:1977": "gauḍapādādivākyavirodhādīśvarādīnāṃ viśvasatyatvapratītireva bhrāntiḥ kuto na kalpanīyetyata āha- bhaveyuriti //",
    "GSP33nysu__3u:1978": "bhaveyurbhrāntayo nṛṇāṃ naiveśādeḥ kathañcana // MAnuv_3,2.51cd //",
    "GSP33nysu__3u:1979": "bāhyā(bhya)ntarakāraṇasāmagrīsattvāditi śeṣaḥ /",
    "GSP33nysu__3u:1980": "kathañcanendriyadoṣāderbāhyakāraṇasya adharmādeḥ ajñānāderāntarakāraṇasyāpyatyantamasambhavādityarthaḥ",
    "GSP33nysu__3u:1981": "īśādayo vipralambhakā iti cenna /",
    "GSP33nysu__3u:1982": "kalpakābhāvāditi /",
    "GSP33nysu__3u:1983": "astu tarhi neha nānāstītyādiradvaitaparo vedādirāgamaḥ sarvasyāpi mithyātve pramāṇamiti cenna",
    "GSP33nysu__3u:1984": "tasya viśvasatyatvagrāhakapratyakṣabādhitatvenātadarthatvāt /",
    "GSP33nysu__3u:1985": "atha matam /",
    "GSP33nysu__3u:1986": "pratyakṣaṃ khalu tātkālikaṃ pramāṇaṃ na punarātyantikam /",
    "GSP33nysu__3u:1987": "vedastu na tathā /",
    "GSP33nysu__3u:1988": "svataḥ pramāṇaṃ ca /",
    "GSP33nysu__3u:1989": "ato balavatā vedena bādhitatvātpratyakṣaprāptamapi viśvasatyatvaṃ bhrāntisiddhamityevāṅgīkartumucitamityata āha- satyatvamiti /",
    "GSP33nysu__3u:1990": "satyatvamakṣajaprāptaṃ yadi bhrāntamitīṣyate // MAnuv_3,2.52ab //",
    "GSP33nysu__3u:1991": "satyatyaṃ viśvasyeti śeṣaḥ /",
    "GSP33nysu__3u:1992": "āgamabalamāśritya /",
    "GSP33nysu__3u:1993": "tanneti vākyaśeṣaḥ /",
    "GSP33nysu__3u:1994": "kuto netyata āha- prāmāṇyamiti //",
    "GSP33nysu__3u:1995": "prāmāṇyamāgamasyāpi pratyakṣādanyataḥ kutaḥ // MAnuv_3,2.52cd //",
    "GSP33nysu__3u:1996": "kutaḥ siddham /",
    "GSP33nysu__3u:1997": "na kuto 'pi /",
    "GSP33nysu__3u:1998": "na kevalaṃ pratyakṣasya kintvāgamasyāpi prāmāṇyaṃ pratyakṣeṇaiva siddhaṃ na tvanyenetyarthaḥ",
    "GSP33nysu__3u:1999": "tatkathamityata āha- sākṣīti //",
    "GSP33nysu__3u:2000": "sākṣipratyakṣato hyeva mānānāṃ mānateyate // MAnuv_3,2.53ab //",
    "GSP33nysu__3u:2001": "ādyādibhya upasaṅkhayānāttṛtīyārthe tasiḥ /",
    "GSP33nysu__3u:2002": "mānānāṃ sarveṣāmīyate pratīyate /",
    "GSP33nysu__3u:2003": "hiśabdaḥ sarvapramāṇaprāmāṇyasya sākṣisiddhatvopapādakapramāṇasūcanārthaḥ",
    "GSP33nysu__3u:2004": "tadvivṛṇoti- sākṣiṇā iti //",
    "GSP33nysu__3u:2005": "sākṣiṇaḥ svaprakāśatvamanavasthā tato nahi // MAnuv_3,2.53cd //",
    "GSP33nysu__3u:2006": "pramāṇānāṃ prāmāṇyaṃ hi na sattāmātreṇa niśśaṅkavyavahārahetuḥ /",
    "GSP33nysu__3u:2007": "api tu pramitameva /",
    "GSP33nysu__3u:2008": "naca bāhyapratyakṣādikameva prāmāṇyapramitisādhanam /",
    "GSP33nysu__3u:2009": "tatprāmāṇyapramiterapyuktanyāyenāvaśyakatvāt /",
    "GSP33nysu__3u:2010": "naca tatprāmāṇyaṃ svagrāhyam /",
    "GSP33nysu__3u:2011": "acaitanyajñānasya svaprakāśatvābhāvāt /",
    "GSP33nysu__3u:2012": "pratyakṣādyantarānveṣaṇe cānavasthā syāt /",
    "GSP33nysu__3u:2013": "sākṣivedyatve tu sarvapramāṇaprāmāṇyasya na kaściddoṣaḥ /",
    "GSP33nysu__3u:2014": "sākṣī hi caitanyarūpatayā svaprakāśaḥ /",
    "GSP33nysu__3u:2015": "prāmāṇyaṃ ca jñānagrāhakagrāhyamiti svaprāmāṇyaṃ svayameva gṛhṇātīti",
    "GSP33nysu__3u:2016": "nānavasthā'padyate /",
    "GSP33nysu__3u:2017": "ataḥ sākṣivedyameva sarvapramāṇaprāmāṇyamaṅgīkāryamiti /",
    "GSP33nysu__3u:2018": "astvevaṃ sākṣipratyakṣavedyaṃ pratyakṣāgamaprāmāṇyam /",
    "GSP33nysu__3u:2019": "tathāpyuktarītyā prabalenāgamena virodhe durbalasya pratyakṣasya kuto na bādha iti cet /",
    "GSP33nysu__3u:2020": "ittham /",
    "GSP33nysu__3u:2021": "syādayaṃ pratyakṣāgamayorbādhyabādhakabhāvaḥ, yadi vyutpādite daurbalyaprābalye yukte syātām",
    "GSP33nysu__3u:2022": "nacobhayaprāmāṇyasya sākṣivedyatve te yujyete ityāśayavānpratyakṣasya tātkālikaṃ prāmāṇyamāgamasyātyantikamiti vibhāgaṃ tāvadapākaroti-",
    "GSP33nysu__3u:2023": "tatkālikamiti /",
    "GSP33nysu__3u:2024": "tātkālikaṃ pramāṇatvamakṣajasya yadā bhavet /",
    "GSP33nysu__3u:2025": "aikyāgamasya kiṃ na syāt ... // MAnuv_3,2.54a-c //",
    "GSP33nysu__3u:2026": "yadi sākṣigṛhītamapi viśvasatyatvagrāhiṇo 'kṣajasya prāmāṇyaṃ tātkālikameva bhavettarhyaikyāgamasyāpi prāmāṇyaṃ sākṣigṛhītatvāviśeṣāttātkālikaṃ syādeveti na vibhāgaḥ siddhayati /",
    "GSP33nysu__3u:2027": "nanvaikyagāmaprāmāṇyamapi tātkālikameva /",
    "GSP33nysu__3u:2028": "kintu pratyakṣamābhāsīkṛtya nivartate /",
    "GSP33nysu__3u:2029": "yathoktam”veṇusaṅgharṣajo vahnirdagdhvā śāmyati tadvanam /",
    "GSP33nysu__3u:2030": "evaṃ guṇavyatyayajo vedaḥ śāmyati tadyathā'; itītyata āha- tasyāpīti //",
    "GSP33nysu__3u:2031": "... tasyāpyetādṛśaṃ yadi /",
    "GSP33nysu__3u:2032": "aikyaprāmāṇyamithyātvaṃ yadā viśvasya satyatā // MAnuv_3,2.54d-f //",
    "GSP33nysu__3u:2033": "aikyāgamasyāpi prāmāṇyaṃ yadi tātkālikaṃ svīkriyeta tadā viśvasya satyataiva syāt /",
    "GSP33nysu__3u:2034": "nanūktamatra pratyakṣamābhāsīkṛtya paścādaikyāgamaprāmāṇyaṃ nivartata iti bhavati tātkālikam, naca viśva(sya) satyatvāpattirityataḥ”tasyāpyetādṛśaṃ",
    "GSP33nysu__3u:2035": "yadi'; ityetad”aikyapramāṇamithyātvaṃ yadā'; iti vyākhyātam /",
    "GSP33nysu__3u:2036": "aikyāgamaprāmāṇyasya bādhyatvaṃ yadetyarthaḥ /",
    "GSP33nysu__3u:2037": "na kevalaṃ prāmāṇyamātrasya bādhyatvam /",
    "GSP33nysu__3u:2038": "kintu dharmiṇo vākyasyāpīti jñāpanāyaivamuktam /",
    "GSP33nysu__3u:2039": "etaduktaṃ bhavati /",
    "GSP33nysu__3u:2040": "syādidaṃ yadi prāmāṇyasya tātkālikatvaṃ nāmānityatvamiha vivakṣitaṃ syāt /",
    "GSP33nysu__3u:2041": "na caivam /",
    "GSP33nysu__3u:2042": "kṣaṇamātravartino 'pi prāmāṇyasya viṣayasatyatvāvyabhicāritvenānityatāyā daurbalyahetutvāsambhavāt",
    "GSP33nysu__3u:2043": "kintu bādhyatvameva /",
    "GSP33nysu__3u:2044": "taccedaikyāgamaprāmāṇyasyābhyupagataṃ tadā kathaṃ viśvasya satyatā na syāditi /",
    "GSP33nysu__3u:2045": "nanu sākṣiṇo viṣayavyabhicāritvāttadgṛhītamaikyāgamaprāmāṇyamabādhatayamevetyāśaṅkayāha-",
    "GSP33nysu__3u:2046": "aikyavākyasyeti //",
    "GSP33nysu__3u:2047": "aikyāgamasya mānatvaṃ yadyabādhyamitīṣyate /",
    "GSP33nysu__3u:2048": "akṣajasyāpi mānatvaṃ nābādhyaṃ kimitīṣyate // MAnuv_3,2.55 //",
    "GSP33nysu__3u:2049": "sākṣigṛhītatvāviśeṣāditi bhāvaḥ /",
    "GSP33nysu__3u:2050": "sākṣigṛhītatvāviśeṣādviśvasatyatāgrāhakapratyakṣaprāmāṇyasya bādhyatāyāmaikyāgamaprāmāṇyamapi bādhyaṃ syāt /",
    "GSP33nysu__3u:2051": "tadabādhyatve vā pratyakṣaprāmāṇyamapyabādhyamevaiṣyavyamiti samudāyārthaḥ",
    "GSP33nysu__3u:2052": "nanvadvaitabrahmāvasthānaṃ mokṣaḥ /",
    "GSP33nysu__3u:2053": "sa ca pratyakṣaprāmāṇyasyābādhyatve vyāhanyeta /",
    "GSP33nysu__3u:2054": "prapañcasatyatvena saddvaitatāpatteḥ /",
    "GSP33nysu__3u:2055": "ataḥ sākṣivedyatvāviśeṣe 'pyanena viśeṣeṇa pratyakṣaprāmāṇyaṃ sākṣiṇā",
    "GSP33nysu__3u:2056": "tātkālikameva gṛhyata iti kalpyata ityata āha- advaiteti //",
    "GSP33nysu__3u:2057": "advaitahānisāmānyān ... // MAnuv_3,2.56a //",
    "GSP33nysu__3u:2058": "evaṃ tarhyaikyavākyaprāmāṇyamapi tathāvidhameva (mantavyam) /",
    "GSP33nysu__3u:2059": "tadabādhyatve 'pyadvaitahānisāmānyenoktalakṣaṇamokṣāsiddheḥ /",
    "GSP33nysu__3u:2060": "nahi vākyaṃ vā tatprāmāṇyaṃ vā tadartho bhedābhāvo vā brahmeti /",
    "GSP33nysu__3u:2061": "pratyakṣaprāmāṇyasyābādhyatve bahuprapañcāpattiḥ /",
    "GSP33nysu__3u:2062": "āgamaprāmāṇyābādhyatāyāṃ tu naivamiti cenna /",
    "GSP33nysu__3u:2063": "asya viśeṣasya vyarthatvādityāśayavānāha- neti //",
    "GSP33nysu__3u:2064": "... na viśeṣaśca kaścana // MAnuv_3,2.56b //",
    "GSP33nysu__3u:2065": "yadapyadvaitāgamasya prābalyopapādanāya svataḥprāmāṇyamuktaṃ tatrāha-",
    "GSP33nysu__3u:2066": "yadīti //",
    "GSP33nysu__3u:2067": "yadi svatastvaṃ prāmāṇye viśvasattā kathaṃ na te // MAnuv_3,2.56cd //",
    "GSP33nysu__3u:2068": "svatastvadharmasya prāmāṇyaṃ dharmi, adhikaraṇatayā vivakṣitamiti saptamyupapattiḥ /",
    "GSP33nysu__3u:2069": "yadyāgamaprāmāṇyasya svatastvamucyate tadā pratyakṣaprāmāṇyamapi svata eveti brūmaḥ /",
    "GSP33nysu__3u:2070": "samyaṅmithyājñānasādhāraṇakāraṇamātrajanyatvaṃ vā samyaṅmithyājñānasādhāraṇajñāpakamātrajñeyatvaṃ vā prāmāṇyasya svatastvam",
    "GSP33nysu__3u:2071": "tadāgamajanyajñānavatpratyakṣajanyasyāpyaviśiṣyameva /",
    "GSP33nysu__3u:2072": "tathā cāgamaprāmāṇyasya svatastvamaṅgīkurvato yatā tadviṣayasatyatā sammatā tathā svataḥpramāṇapratyakṣaviṣayaviśvasattā(tyatā)'pi kathaṃ na te sammateti /",
    "GSP33nysu__3u:2073": "syādetat /",
    "GSP33nysu__3u:2074": "pratyakṣāgamayoḥ svataḥprāmāṇye 'pyasti viśeṣaḥ /",
    "GSP33nysu__3u:2075": "yatpratyakṣaṃ tātkālikameva jñānasya prāmāṇyaṃ janayati vākyantvātyantikam",
    "GSP33nysu__3u:2076": "tathā jñānagrāhakaḥ sākṣī pratyakṣajñānasya tātkālikameva prāmāṇyaṃ gṛhṇāti vākyajanyajñānasya tvātyantikamiti /",
    "GSP33nysu__3u:2077": "maivam /",
    "GSP33nysu__3u:2078": "asyāṃ vyavasthāyāṃ niyāmakābhāvasyoktatvāt /",
    "GSP33nysu__3u:2079": "doṣāntaraṃ cāha- prāmāṇyasya ceti //",
    "GSP33nysu__3u:2080": "prāmāṇyasya ca maryādā kālato vyāhatā bhavet // MAnuv_3,2.57ab //",
    "GSP33nysu__3u:2081": "kālato maryādā vyavacchedaḥ /",
    "GSP33nysu__3u:2082": "tātkālikatvam iti yāvat /",
    "GSP33nysu__3u:2083": "kathaṃ vyāhatirityata āha kālāntare 'pīti /",
    "GSP33nysu__3u:2084": "kālāntare 'pyamānaṃ cedidānīṃ mānatā kutaḥ // MAnuv_3,2.57cd //",
    "GSP33nysu__3u:2085": "amānaṃ bādhitamānatvaṃ (naṃ) cetpratyakṣam /",
    "GSP33nysu__3u:2086": "tātkālikaśabdena hīdānīmasti kālāntare tu bādhya(tva)miti parasyābhimatam",
    "GSP33nysu__3u:2087": "tatra yadi ca pratyakṣaṃ kālāntare 'pi bādhitaprāmāṇyaṃ syāttarhīdānīṃ tasya mānatāstīti kutaḥ syāt /",
    "GSP33nysu__3u:2088": "kālatrayasattāniṣedharūpatvādbādhasya yadi ca pratyakṣaprāmāṇyamidānīṃ satsyātkathaṃ kālāntare 'pi tarhi bādhyeteti vyāhatameva",
    "GSP33nysu__3u:2089": "tātkālikatvavacanam /",
    "GSP33nysu__3u:2090": "apramāṇameva bhavatu tarhi pratyakṣamiti cet /",
    "GSP33nysu__3u:2091": "satyam /",
    "GSP33nysu__3u:2092": "bhavati bhavato 'yaṃ manorathaḥ /",
    "GSP33nysu__3u:2093": "tatsiddhirevedānīmapi ka(po)phoṇiguḍāyate /",
    "GSP33nysu__3u:2094": "advitīyabrahmāvasthānalakṣaṇaṃ mokṣamabhyupetya pratyakṣaprāmāṇyābādhyatāvadāgamaprāmāṇyābādhyatāyāmapi taddhāniḥ samānetyuktam /",
    "GSP33nysu__3u:2095": "idānīntu sa evānupapanna ityāśayavānpṛcchati- mithyātvamānamiti //",
    "GSP33nysu__3u:2096": "mithyātvamānaṃ mokṣe 'pi mānaṃ kiṃ neti bhaṇyatām // MAnuv_3,2.58ab //",
    "GSP33nysu__3u:2097": "viśvamithyātvapratipādakamānamāgamo 'numānaṃ vā mokṣe 'pi mānamiti mokṣasamaye 'pyabādhitasvarūpaprāmāṇyamityarthaḥ",
    "GSP33nysu__3u:2098": "neti bādhitasvarūpaprāmāṇyamityarthaḥ /",
    "GSP33nysu__3u:2099": "kiṃśabdaḥ pūrveṇa pareṇa ca sambaddhayate /",
    "GSP33nysu__3u:2100": "yadvā kākvaiva mānamityayaṃ praśno jñātavyaḥ /",
    "GSP33nysu__3u:2101": "iti pṛṣṭasyottaraṃ, bhaṇyatām /",
    "GSP33nysu__3u:2102": "ādye doṣamāha- mānatva iti //",
    "GSP33nysu__3u:2103": "mānatve 'dvaitahāniḥ syād ... // MAnuv_3,2.58c //",
    "GSP33nysu__3u:2104": "abādhitasvarūpaprāmāṇyapakṣe tenaiva saddvitīyatvādadvaitahāniḥ syādityuktalakṣaṇo mokṣo na siddhayet /",
    "GSP33nysu__3u:2105": "dvitīye dūṣaṇamāha- amānatve 'pīti //",
    "GSP33nysu__3u:2106": "... amānatve 'pyamokṣatā // MAnuv_3,2.58d //",
    "GSP33nysu__3u:2107": "amokṣatā vivakṣitāvasthāyā iti śeṣaḥ /",
    "GSP33nysu__3u:2108": "viśvamithyātvamānasya tatprāmāṇyasya ca bādhyatvapakṣe 'pi mokṣo na siddhayati /",
    "GSP33nysu__3u:2109": "kathamityata āha- viśvasyeti //",
    "GSP33nysu__3u:2110": "viśvasya punarāpattirmithyāmānaṃ yadā na mā // MAnuv_3,2.59ab //",
    "GSP33nysu__3u:2111": "viśvamithyātvamānaṃ yadā na mā bādhitasvarūpaprāmāṇyaṃ syāttadā viśvasya punarāpattiḥ syāt",
    "GSP33nysu__3u:2112": "nāstitvapramāṇabādhasyāstitvāvyabhicārāt /",
    "GSP33nysu__3u:2113": "viśvasadbhāve ca kathamuktalakṣaṇo mokṣaḥ syāditi /",
    "GSP33nysu__3u:2114": "ādau tāvatpratyakṣeṇa viśvaṃ prāptam /",
    "GSP33nysu__3u:2115": "tadāgamādinā'pātato 'panīyam /",
    "GSP33nysu__3u:2116": "āgamādeśca bādhe punastadāpatitamiti pratītyapekṣayā punaḥśabdaḥ /",
    "GSP33nysu__3u:2117": "viśvaṃ tadbādhakaṃ cobhayamapi bādhitamiti cenna /",
    "GSP33nysu__3u:2118": "uttaratra dūṣaṇāt /",
    "GSP33nysu__3u:2119": "kiñca muktiḥ satī vāsatī vā /",
    "GSP33nysu__3u:2120": "pakṣadvaye 'pi noktalakṣaṇā muktiḥ siddhayati /",
    "GSP33nysu__3u:2121": "kathamiti /",
    "GSP33nysu__3u:2122": "ādyaṃ pratyāha- asti cediti //",
    "GSP33nysu__3u:2123": "asti cenmuktayavasthā ca dvaitāpattir ... // MAnuv_3,2.59cd //",
    "GSP33nysu__3u:2124": "ātmasvarūpameva muktiḥ /",
    "GSP33nysu__3u:2125": "yathoktam /",
    "GSP33nysu__3u:2126": "“ātmaivājñānahāniḥ'; iti /",
    "GSP33nysu__3u:2127": "“avidyāstamayo mokṣaḥ'; iti ca /",
    "GSP33nysu__3u:2128": "tatkathaṃ dvaitāpattirityato muktyavasthetyuktam /",
    "GSP33nysu__3u:2129": "avasthaivaiṣā'tmano na tvātmaiva /",
    "GSP33nysu__3u:2130": "tathātve hi prāgeva siddhatvāt prayatnavaiyarthyam /",
    "GSP33nysu__3u:2131": "na cātmā jñānasya sādhyo 'nāditvāt /",
    "GSP33nysu__3u:2132": "avidyādhvaṃsaviśiṣyo na prāksiddho jñānasādhyaśceti cettatkiṃ sa eva muktiḥ /",
    "GSP33nysu__3u:2133": "addheti cet /",
    "GSP33nysu__3u:2134": "tarhi viśiṣyasya sattvābhāvena satī muktirityayuktaṃ syāt /",
    "GSP33nysu__3u:2135": "kiñca muktirnāma dharmaḥ /",
    "GSP33nysu__3u:2136": "sa kathamātmaiva syāditi /",
    "GSP33nysu__3u:2137": "dvitīyaṃ parācaṣṭe- ato 'nyaśceti //",
    "GSP33nysu__3u:2138": "... ato 'nyathā // MAnuv_3,2.59d //",
    "GSP33nysu__3u:2139": "amuktatvaṃ ... // MAnuv_3,2.60a //",
    "GSP33nysu__3u:2140": "sattvapakṣātpakṣāntare /",
    "GSP33nysu__3u:2141": "yadi muktirasatī syāttadā'tmano 'muktatvaṃ syāt /",
    "GSP33nysu__3u:2142": "viṣāṇāsattve śaśo hyaviṣāṇī dṛṣṭaḥ /",
    "GSP33nysu__3u:2143": "tathāca kuta uktalakṣaṇatvam /",
    "GSP33nysu__3u:2144": "atha matam /",
    "GSP33nysu__3u:2145": "na muktiḥ satī nāpyasatī kintvanirvacanīyeti /",
    "GSP33nysu__3u:2146": "tadāpyamuktataiva(dapyayuktameva) /",
    "GSP33nysu__3u:2147": "saṃsāre 'pyanirvacanīyenaiva hi dvitīyena saddvitīyatvam /",
    "GSP33nysu__3u:2148": "taduttaramapi taccetsyātkathamamuktatvaṃ na bhavet /",
    "GSP33nysu__3u:2149": "etena pañcamaprakāratāpi nirastā /",
    "GSP33nysu__3u:2150": "anirvacanīyatāparihārāt /",
    "GSP33nysu__3u:2151": "nahi caturthaprakāratāvasthitiranirvacanīyatvam /",
    "GSP33nysu__3u:2152": "tathā sati nirvacanīyatāpatteḥ /",
    "GSP33nysu__3u:2153": "anirvacanīyāvidyānivṛttiḥ kathamanirvacanīyā syāditi cet /",
    "GSP33nysu__3u:2154": "ghaṭapradhvaṃso yathā tatheti jānīthāḥ /",
    "GSP33nysu__3u:2155": "tadetatsaṅgrahāyāto 'nyathetyuktam /",
    "GSP33nysu__3u:2156": "anyathāsatī cedityavakṣyat /",
    "GSP33nysu__3u:2157": "evameva mukteradvitīyabrahmāvasthānarūpatānirāsāya kāle 'pi vikalpya doṣo 'bhidhātavya ityāha- tathā kāla iti //",
    "GSP33nysu__3u:2158": "... tathā kāle ... // MAnuv_3,2.60a //",
    "GSP33nysu__3u:2159": "nanu ca mokṣadaśāyāṃ kālo 'sti na veti vikalpya”asti ceddvaitāpattiḥ'; iti dūṣaṇaṃ cāstu /",
    "GSP33nysu__3u:2160": "“ato 'nyathāmuktatvam'; iti kathamatideśa ityata āha- kālādhīnā hīti //",
    "GSP33nysu__3u:2161": "... kālādhīnā hi muktatā // MAnuv_3,2.60b //",
    "GSP33nysu__3u:2162": "kālādhīnā niyamena kālādhikaraṇā /",
    "GSP33nysu__3u:2163": "yadvastu tatkālasambandhyeveti vyāpteriti hi śabdārthaḥ /",
    "GSP33nysu__3u:2164": "na kevalamanumānasiddho mukteḥ kālādhikaraṇatāniyamaḥ kintu”tadā",
    "GSP33nysu__3u:2165": "vidvān'”dṛṣṭvaiva taṃ mucyate'; ityāgamasiddho 'pītyāha- kāla eveti //",
    "GSP33nysu__3u:2166": "kāla evāgamo 'pyāha muktiṃ ... // MAnuv_3,2.60cd //",
    "GSP33nysu__3u:2167": "kintato yadyevamadhikaraṇena kālena vyāptā muktirityata āha- kāleti //",
    "GSP33nysu__3u:2168": "... kālanivartane /",
    "GSP33nysu__3u:2169": "mukterapi nivṛttiḥ syāt ... // MAnuv_3,2.60de //",
    "GSP33nysu__3u:2170": "kālāsattve mukterapyasattvaṃ syāt /",
    "GSP33nysu__3u:2171": "vyāpakanivṛttau vyāpyanivṛtterāvaśyakatvāt /",
    "GSP33nysu__3u:2172": "tathā cātideśo yukta iti /",
    "GSP33nysu__3u:2173": "etaduktaṃ bhavati /",
    "GSP33nysu__3u:2174": "yadi mokṣaḥ kālasambandhī na syāttadā śaśṛṅgādivadasattvāpattiḥ iti /",
    "GSP33nysu__3u:2175": "nanu ca”na mumukṣurna vai mukta ityeṣā paramārthatā'; iti mukterasattvasyeṣṭatvānneyamaniṣyāpattirityata āha- saṃsāritvamiti //",
    "GSP33nysu__3u:2176": "... saṃsāritvamato bhavet // MAnuv_3,2.60f //",
    "GSP33nysu__3u:2177": "caitanyasya sato bandhābhāvalakṣaṇe mokṣe 'sati",
    "GSP33nysu__3u:2178": "devadattavanmuktābhimatasyāpi saṃsāritvaṃ bhavet /",
    "GSP33nysu__3u:2179": "bandha(sya)mithyātvātsaṃsāro muktiśca na sta eveti cennānaṅgīkṛtatvamevāniṣṭatvaṃ kintvaprāmāṇikatvādikam",
    "GSP33nysu__3u:2180": "naca bandhamithyātvaṃ prāmāṇikamityuktaṃ prāk /",
    "GSP33nysu__3u:2181": "tadevamāgamāditaḥ pratyakṣasya daurbalyaṃ nirākurvatā tanmiṣeṇa prābalyaṃ ca vyutpāditam /",
    "GSP33nysu__3u:2182": "sākṣipratyakṣasyāgamādiprāmāṇyagrāhakatvenopajīvyatāyāstaditarasya",
    "GSP33nysu__3u:2183": "sākṣiniścitapramāṇa(prāmāṇya)tāyāśca sūcitatvāt /",
    "GSP33nysu__3u:2184": "tatastadviruddhasyāgamāderevāprāmāṇyaṃ yuktamiti /",
    "GSP33nysu__3u:2185": "na kevalamupajīvyatvādiguṇenānyataḥ prabalaṃ pratyakṣam /",
    "GSP33nysu__3u:2186": "kintu svabhāvato 'pītyāśayavānāha- kva ceti //",
    "GSP33nysu__3u:2187": "kva ca pratyakṣataḥ prāptamanumāgamabādhitam // MAnuv_3,2.61ab //",
    "GSP33nysu__3u:2188": "pratyakṣataḥ prāptamiti sākṣātkārasiddham /",
    "GSP33nysu__3u:2189": "anumānāgamaśabdau liṅgavacanavacanau /",
    "GSP33nysu__3u:2190": "prāmāṇyanirṇayasyedānīṃ kriyamāṇatvāt /",
    "GSP33nysu__3u:2191": "dṛṣṭamiti śeṣaḥ /",
    "GSP33nysu__3u:2192": "yadi hi pratyakṣaprāptaṃ kvacidanumānāgamābhyāṃ bādhitamupalabdhavantaḥ tadā pratīmo 'numāditaḥ pratyakṣasya daurbalyam /",
    "GSP33nysu__3u:2193": "naca tathā /",
    "GSP33nysu__3u:2194": "īśvare doṣagrāhipratyakṣamāgamādibādhitaṃ dṛṣṭamiti cet /",
    "GSP33nysu__3u:2195": "satyam /",
    "GSP33nysu__3u:2196": "tatrāgamāderupajīvyatayā bādhakatvamiti vakṣyāmaḥ /",
    "GSP33nysu__3u:2197": "“prābalyamāgamasyaiva jātyā teṣu triṣu smṛtam'; ityasya vaidikārtaviṣayatvādatra ca pṛthivyādiprapañcasya prastutatvānna virodhaḥ",
    "GSP33nysu__3u:2198": "dṛṣṭaṃ ca dahanaśaityānumānasya, mama karṇe praviśya gajo garjatītyādivākyasya ca pratyakṣabādhitatvāt",
    "GSP33nysu__3u:2199": "tatrāpi pratyakṣamupajīvyatvādbādhakaṃ natu svabhāveneti cet /",
    "GSP33nysu__3u:2200": "na /",
    "GSP33nysu__3u:2201": "dharmivyāpakavyāpyavyāptigrāhakatvābhāvāddahanauṣṇyādigrāhiṇaḥ pratyakṣasya /",
    "GSP33nysu__3u:2202": "anauṣṇyamuṣṇatābhāvaḥ /",
    "GSP33nysu__3u:2203": "sa ca pratiyogijñānādhīnajñānaḥ pratiyogibhūtaṃ cauṣṇyaṃ tejasyeva pratyakṣeṇa pratyetavyamiti tasyopajīvyatvamiti cenna /",
    "GSP33nysu__3u:2204": "uktottaratvāt /",
    "GSP33nysu__3u:2205": "anuṣṇatāsādhane hīdamupapā(ditam)danam /",
    "GSP33nysu__3u:2206": "kenaciddhetunā śaityasādhane tvasyānavakāśaḥ /",
    "GSP33nysu__3u:2207": "yadā ca samastasyāpi tejaso 'nauṣṇyaṃ sādhyate tadā bhavatvidaṃ",
    "GSP33nysu__3u:2208": "vyutpādanam /",
    "GSP33nysu__3u:2209": "agnimātrapakṣīkāre tu nedamupayujyate /",
    "GSP33nysu__3u:2210": "saurādau tejasyuṣṇatāṃ sparśanenopalabhya cakṣuṣopalabdhe",
    "GSP33nysu__3u:2211": "'gnāvanauṣṇyasādhanasya tu svabhāvaprabalenaiva pratyakṣeṇa bādha ityeṣā dik /",
    "GSP33nysu__3u:2212": "dehasyātmatvaṃ pratyakṣaprāptamapi deho nātmā",
    "GSP33nysu__3u:2213": "bhūtatvātkāryatvādghaṭavadityādyanumānena”taṃ svāccharīrātpravṛhet';",
    "GSP33nysu__3u:2214": "ityāgamena ca bādhitaṃ dṛṣṭam /",
    "GSP33nysu__3u:2215": "anyathā bādhakāntarābhāvāddehātmatvasya vāstavatāpātāt /",
    "GSP33nysu__3u:2216": "tatkathametadityata āha- dehātmatvamiti //",
    "GSP33nysu__3u:2217": "dehātmatvaṃ yadi ... // MAnuv_3,2.61c //",
    "GSP33nysu__3u:2218": "dehātmatvaṃ pratyakṣataḥ prāptamanumānāgamabādhitaṃ dṛṣṭamiti yadi brūyāttadā tanneti brūma ityarthaḥ /",
    "GSP33nysu__3u:2219": "na taditi pūrveṇottareṇa ca sambaddhayate /",
    "GSP33nysu__3u:2220": "kuto netyata āha- na taditi //",
    "GSP33nysu__3u:2221": "... na tat prāptaṃ pratyakṣataḥ kvacit // MAnuv_3,2.61cd //",
    "GSP33nysu__3u:2222": "dehātmatvaṃ pratyakṣaprāptameva na bhavati /",
    "GSP33nysu__3u:2223": "ataḥ pratyakṣaprāptasyānumānādinā bādha ityatra nedamudāharaṇam /",
    "GSP33nysu__3u:2224": "ayamabhisandhiḥ /",
    "GSP33nysu__3u:2225": "nāstyeva dehātmatvapratītiḥ /",
    "GSP33nysu__3u:2226": "yānumānādinā bādhyate /",
    "GSP33nysu__3u:2227": "yeṣāṃ cāsti nāstikādīnāṃ teṣāmapi nendriyajā /",
    "GSP33nysu__3u:2228": "kintvanumānāgamābhāsajanyaiveti /",
    "GSP33nysu__3u:2229": "mā bhūtpaṇḍitarūpāṇāṃ dehātmatvapratītiḥ /",
    "GSP33nysu__3u:2230": "pāmārāṇāṃ tvastyeva /",
    "GSP33nysu__3u:2231": "saivāsmākamudāharaṇaṃ bhaviṣyatītyataḥ kvacidityuktam /",
    "GSP33nysu__3u:2232": "tadupapādayati- mameti //",
    "GSP33nysu__3u:2233": "mama deha iti hyeva na deho 'hamiti pramā // MAnuv_3,2.61ef //",
    "GSP33nysu__3u:2234": "sarvasyāpi jantormama deha ityeva hi pramā pratītirna tu kasyāpi deho",
    "GSP33nysu__3u:2235": "'hamiti /",
    "GSP33nysu__3u:2236": "yadvā yasmātsarveṣāṃ mama deha ityeva pramā samyakpratītiḥ",
    "GSP33nysu__3u:2237": "sar(va)dānuvartate tasmāddeho 'hamiti pratītirnāvakāśamāsādayatīti /",
    "GSP33nysu__3u:2238": "dehātmatvapratītyabhāve 'pi dehadharmāṇāṃ kārṣṇyādīnāmātmaniṣṭhatvapratītistāvadastyeva kṛṣṇo",
    "GSP33nysu__3u:2239": "'hamityādivyavahārasandarśanāt /",
    "GSP33nysu__3u:2240": "sā ca liṅgādyanapekṣaiva jāyamānā pratyakṣajanyaiva bādhyate cānumānādineti saivodāharaṇaṃ bhaviṣyatītyata āha- upacāraśceti //",
    "GSP33nysu__3u:2241": "upacāraśca kṛṣṇo 'hamiti ... // MAnuv_3,2.62ab //",
    "GSP33nysu__3u:2242": "kṛṣṇo 'hamiti ca pratītirnāstītyanuvartate /",
    "GSP33nysu__3u:2243": "kathaṃ tarhi vyavahāraḥ /",
    "GSP33nysu__3u:2244": "kṛṣṇo 'hamiti vyavahārastūpacāra eveti yojanā /",
    "GSP33nysu__3u:2245": "asya yo vyavahārabalena tathāvidhāṃ pratītimapyanuminoti /",
    "GSP33nysu__3u:2246": "tasyānaikāntikatvaṃ syādityāśayavānuktārthe",
    "GSP33nysu__3u:2247": "dṛṣṭāntamāha- kardameti //",
    "GSP33nysu__3u:2248": "... kardamalepane // MAnuv_3,2.62ab //",
    "GSP33nysu__3u:2249": "vastrasya yadvadevaṃ syād ... // MAnuv_3,2.62c //",
    "GSP33nysu__3u:2250": "yathā vastrasya kardamalepane sati kṛṣṇaṃ vastramityupacāravyavahāro bhavatyevaṃ prakṛte 'pi syāt /",
    "GSP33nysu__3u:2251": "ayamabhisandhiḥ /",
    "GSP33nysu__3u:2252": "yo hi vastrasya śauklayaṃ kardamalepanaṃ ca samyagavagacchati na tasya vastre kāṣṇyarpratītirasti",
    "GSP33nysu__3u:2253": "vyavaharati ca kṛṣṇaṃ vastramiti /",
    "GSP33nysu__3u:2254": "ataḥ kṛṣṇo 'hamiti vyavahārāttathāvidhajñānānumānaṃ tatra vyabhicarati /",
    "GSP33nysu__3u:2255": "upacāravyavahāro 'sāviti cet /",
    "GSP33nysu__3u:2256": "prakṛte 'pi tathā kinna syāditi /",
    "GSP33nysu__3u:2257": "nanu kṛṣṇaṃ vastramiti nopacāraḥ /",
    "GSP33nysu__3u:2258": "svataḥ śukle 'pi vastre kardamopādhikakārṣṇyasadbhāvena pratītisambhavāditi cenna /",
    "GSP33nysu__3u:2259": "kimidamaupādhikaṃ nāma /",
    "GSP33nysu__3u:2260": "sādhanābhimate vyāptiriva kardamasannidhānādāropyamāṇamiti cenna /",
    "GSP33nysu__3u:2261": "āropāsambhasyoktatvāt /",
    "GSP33nysu__3u:2262": "japākusumasannidhānātsphaṭike lauhityamiva pratiphalatīti cenna /",
    "GSP33nysu__3u:2263": "vastrasyāsvacchatvāt /",
    "GSP33nysu__3u:2264": "ghṛtādinā kuṅkumagandhādi(vatkarda)riva kardamanābhivyaktamiti cenna /",
    "GSP33nysu__3u:2265": "prāgvastre kārṣṇyasadbhāve mānābhāvāt /",
    "GSP33nysu__3u:2266": "athāgnisaṃyogātpārthivadravye rūpādikamiva kardamopādhinā kṛtamiti matam /",
    "GSP33nysu__3u:2267": "tatra pṛcchāmaḥ kiṃ kardamaḥ śauklayaṃ nivartya kārṣṇyaṃ vastre karoti,",
    "GSP33nysu__3u:2268": "utānivartyaiva /",
    "GSP33nysu__3u:2269": "nādyaḥ /",
    "GSP33nysu__3u:2270": "kardamāpagame śauklayānupalabdhiprasaṅgāt /",
    "GSP33nysu__3u:2271": "naca punaḥ śauklayamutpannam /",
    "GSP33nysu__3u:2272": "kāraṇābhāvāt /",
    "GSP33nysu__3u:2273": "na dvitīyaḥ /",
    "GSP33nysu__3u:2274": "yugapadrūpadvayādhiṣṭhānavirodhāt /",
    "GSP33nysu__3u:2275": "aupādhikasyāpi satyatvena svābhāvikāviśeṣāt /",
    "GSP33nysu__3u:2276": "bhavatu vā vastre kathañcitkārṣṇyamaupādhikaṃ kintadupanyāsenābhyarthate /",
    "GSP33nysu__3u:2277": "nacoktavyabhicāraparihāraḥ /",
    "GSP33nysu__3u:2278": "ekodāharaṇanirākaraṇe 'pi mañcāḥ krośantītyāderanekasya vyabhicārodāharaṇasya sambhavāt",
    "GSP33nysu__3u:2279": "atha vastre kardamenevātmani dehopādhinā kṛtaṃ kārṣṇyamastīti pratītisambhāvanā vivakṣitā tatrāha- yadīti //",
    "GSP33nysu__3u:2280": "... yadyupādhikṛtaṃ tadā // MAnuv_3,2.62b //",
    "GSP33nysu__3u:2281": "yadi vastra ivātmani dehopādhikṛtaṃ kārṣṇyamastīti tatpratītiḥ sambhāvyate tadā pratyakṣapratītasyānumānādinā bādha ityatra nedamudāharaṇamiti śeṣaḥ",
    "GSP33nysu__3u:2282": "kathamityata āha- svata iti //",
    "GSP33nysu__3u:2283": "svataḥ śuklatvavat kārṣṇyaṃ na mameti pratīyate // MAnuv_3,2.62cd //",
    "GSP33nysu__3u:2284": "atra dṛṣṭānte dārṣyāntike caikadeśotkīrtanenānyadapyupalakṣyate /",
    "GSP33nysu__3u:2285": "tathā cāyamarthaḥ /",
    "GSP33nysu__3u:2286": "vastre khalu kārṣṇyaṃ kardamopādhikṛtaṃ (aupādhikaṃ) pratīyamānamevaṃ pratyetavyam /",
    "GSP33nysu__3u:2287": "svatiḥ śuklamevedaṃ vastraṃ na kṛṣṇam /",
    "GSP33nysu__3u:2288": "kārṣṇyantūpādhikṛtamiti /",
    "GSP33nysu__3u:2289": "tathātrāpi svato nīrūpa evāham /",
    "GSP33nysu__3u:2290": "kārṣṇyaṃ tu na mama svabhāvataḥ /",
    "GSP33nysu__3u:2291": "kintu dehopādhikṛtamiti pratīyata ityaṅgīkartavyam /",
    "GSP33nysu__3u:2292": "tathācāsyāḥ pratīteryathārthatvānnānumānādinā(to) bādha iti /",
    "GSP33nysu__3u:2293": "yaduktaṃ dehātmatāpratītirnāsti deho 'hamiti pratītyananubhavāditi tadasat /",
    "GSP33nysu__3u:2294": "ahamiti pratītereva tatpratītitvāt /",
    "GSP33nysu__3u:2295": "idamanidaṃrūpavastugarbho hyahaṅkāraḥ /",
    "GSP33nysu__3u:2296": "yaccoktaṃ mama deha iti bhedapratī(tera)tyanuvṛtterdehātmatvapratibhāso",
    "GSP33nysu__3u:2297": "'nupapanna iti /",
    "GSP33nysu__3u:2298": "tadayuktam /",
    "GSP33nysu__3u:2299": "bhedapratītyasampratipatteḥ /",
    "GSP33nysu__3u:2300": "mama deha iti vyavahārasya mama svarūpamitivadaupacārikatvopapatteḥ /",
    "GSP33nysu__3u:2301": "na khalu kevale dehe ātmatvapratītiḥ /",
    "GSP33nysu__3u:2302": "kintarhi dehendriyāntaḥkaraṇādisaṅghāte /",
    "GSP33nysu__3u:2303": "tatra saṅghātāpekṣayā dehamātre sambandhapratītirapi na bādhikā /",
    "GSP33nysu__3u:2304": "prasādasya stambho, vṛkṣasya śākheti yathā /",
    "GSP33nysu__3u:2305": "naca dehendriyāderātmanaśca bhedāvabhāse sphuṭaṃ pramāṇamasti /",
    "GSP33nysu__3u:2306": "yena dehādyātmapratītirvirudhyeta /",
    "GSP33nysu__3u:2307": "yadapyuktaṃ kṛṣṇo 'hamityādirūpadehādidharmāṇāmātmaniṣṭhapratītirnāsti",
    "GSP33nysu__3u:2308": "pramāṇābhāvāditi /",
    "GSP33nysu__3u:2309": "tanna /",
    "GSP33nysu__3u:2310": "kṛṣṇo 'hamiti vyavahāradarśanāt /",
    "GSP33nysu__3u:2311": "jñānamūlatā khalu vyavahārasyotsargataḥ siddhā /",
    "GSP33nysu__3u:2312": "tadanupapattau tūpacāratvakalpanā /",
    "GSP33nysu__3u:2313": "naca nāhaṃ kṛṣṇa ityādirūpā pratītirasti /",
    "GSP33nysu__3u:2314": "yadbhayādupacāratvaṃ kalpayāmaḥ /",
    "GSP33nysu__3u:2315": "ato bhedādipratītyabhāvādastyevobhayī pratītiḥ /",
    "GSP33nysu__3u:2316": "yathā'ha /",
    "GSP33nysu__3u:2317": "“anyonyasminnanyonyātmakatāmanyonyadharmāṃścādhyasya'; iti /",
    "GSP33nysu__3u:2318": "pratyakṣajā ceyaṃ pratītiriti kathaṃ pratyakṣasiddhasya nānumānādinā bādha ityata āha- kathaṃ ceti /",
    "GSP33nysu__3u:2319": "kathaṃ ca bhedo dehāderātmano na pramīyate // MAnuv_3,2.63ab //",
    "GSP33nysu__3u:2320": "bhedaśabdenāsaṃsargo 'pi gṛhyate /",
    "GSP33nysu__3u:2321": "dehādiśabdena saṅghātastaddharmāśca /",
    "GSP33nysu__3u:2322": "yadā dehāderiti pañcamī tadā'tmana iti ṣaṣṭhī /",
    "GSP33nysu__3u:2323": "yadā cātmana iti pañcamī tadā dehāderiti ṣaṣṭhī /",
    "GSP33nysu__3u:2324": "anyonyāropasya pareṇoktatvāt /",
    "GSP33nysu__3u:2325": "dehādisaṅghātasyātmanaścānyonyaṃ bhedastaddharmāṇāṃ ca parasparamasaṃsargaḥ pratīyata evetyarthaḥ",
    "GSP33nysu__3u:2326": "tatkathamityata āha-jātamātrā iti //",
    "GSP33nysu__3u:2327": "jātamātrā mṛgā gāvo hastinaḥ pakṣiṇo khaṣāḥ /",
    "GSP33nysu__3u:2328": "bhayābhayasvabhogādau kāraṇāni vijānate // MAnuv_3,2.63c-f //",
    "GSP33nysu__3u:2329": "jātā eva na tu vyāpārāntaraṃ kṛtavantaḥ /",
    "GSP33nysu__3u:2330": "bhujyata iti bhogaḥ sukham /",
    "GSP33nysu__3u:2331": "ādipadena duḥkham /",
    "GSP33nysu__3u:2332": "siṃhavyāghrādīni bhayakāraṇāni, mātrādīnyabhayakāraṇāni, stanapānādīni",
    "GSP33nysu__3u:2333": "sukhakāraṇāni, śaṅkvādinā nayanāntaḥkaṇḍūyanādīni duḥkhakāraṇānīti",
    "GSP33nysu__3u:2334": "vijānate /",
    "GSP33nysu__3u:2335": "ata eva siṃhādidhvanimātreṇa palāyante, mātrādīni copasarpanti,",
    "GSP33nysu__3u:2336": "stanapānādyarthaṃ pravartante, varjayanti śaṅkukaṇḍūyanādīni /",
    "GSP33nysu__3u:2337": "tataḥ kimityata āha asmṛtāviti asmṛtau pūrvadehasya vijñānaṃ tat kathaṃ bhavet // MAnuv_3,2.64ab",
    "GSP33nysu__3u:2338": "tadvijñānaṃ bhayādikāraṇametaditi vijñānam /",
    "GSP33nysu__3u:2339": "pūrvadehāsmaraṇe tadvijñānaṃ(kṛto) kathaṃ na bhavedityata āha- anvayeti //",
    "GSP33nysu__3u:2340": "anvayavyatirekāderanusandhānavismṛtau // MAnuv_3,2.64cd //",
    "GSP33nysu__3u:2341": "ādipadena dṛṣṭāntadharmiṇorgrahaṇam /",
    "GSP33nysu__3u:2342": "yadvā'digrahaṇenopadeśo gṛhyate /",
    "GSP33nysu__3u:2343": "anvayavyatirekādervismṛtāviti sambandhaḥ /",
    "GSP33nysu__3u:2344": "na kevalametāvat /",
    "GSP33nysu__3u:2345": "kintu tathā cāyamityanusandhanasya ca vismṛtau satyāṃ vijñānaṃ tatkathaṃ bhavediti sambandhaḥ",
    "GSP33nysu__3u:2346": "etaduktaṃ bhavati /",
    "GSP33nysu__3u:2347": "asti tāvanmṛgādīnāṃ stanapānādau pravṛttiḥ śaṅkukaṇḍūyanādito nivṛttiśca /",
    "GSP33nysu__3u:2348": "tato 'numīyate vidyete tatra teṣāṃ rāgadveṣāviti /",
    "GSP33nysu__3u:2349": "rāgadveṣayoreva pravṛttikāraṇatvenāsmadādau nirṇītatvāt /",
    "GSP33nysu__3u:2350": "rāgadveṣābhyāṃ ceṣyāniṣyasādhanatvajñānam /",
    "GSP33nysu__3u:2351": "tasyaiva rāgādikāraṇatayā niścitatvāt /",
    "GSP33nysu__3u:2352": "naca tajjñānaṃ pratyakṣasādhyam /",
    "GSP33nysu__3u:2353": "kāryakāraṇabhāvasyātīndriyatvāt /",
    "GSP33nysu__3u:2354": "kintvanumānopadeśasādhyameva /",
    "GSP33nysu__3u:2355": "naca mṛgādīnāmupadeśaḥ sambhavati /",
    "GSP33nysu__3u:2356": "anadhikārāt /",
    "GSP33nysu__3u:2357": "tasmātprāgbhavīyopadeśa iti vācyam /",
    "GSP33nysu__3u:2358": "nacāsmṛto 'sau tatkāraṇamiti tatsmṛtisadbhāvo 'ṅgīkāryaḥ /",
    "GSP33nysu__3u:2359": "yadvānumānam /",
    "GSP33nysu__3u:2360": "naca tat, yadyatstanapānaṃ tadiṣyasādhanaṃ, yadiṣyasādhanaṃ na bhavati",
    "GSP33nysu__3u:2361": "tatstanapānaṃ na bhavati, yathāmukam, stanapānaṃ cedamityanvayādismaraṇena vinā bhavati",
    "GSP33nysu__3u:2362": "nacānanubhūte smṛtirutpadyate /",
    "GSP33nysu__3u:2363": "nacāsmiñjanmanyanvayādyanubhavo 'sti /",
    "GSP33nysu__3u:2364": "jātamātrāṇāmudāhṛtatvāt /",
    "GSP33nysu__3u:2365": "ato janmāntarānubhūtānvayādismaraṇameṣṭavyam /",
    "GSP33nysu__3u:2366": "prāgbhavīyasyopadeśasyānvayādeśca smaraṇe pūvardehasmaraṇamapyaṅgīkartavyam /",
    "GSP33nysu__3u:2367": "samānayogakṣematvāt /",
    "GSP33nysu__3u:2368": "naceddehāntarasmaraṇaṃ mṛgādīnāṃ tadā tadaviśiṣyānvayayādismaraṇamapi na syāt /",
    "GSP33nysu__3u:2369": "tadabhāve cānumānādyabhāveneṣyāniṣyakāraṇatājñānaṃ notpadyeta /",
    "GSP33nysu__3u:2370": "tadanutpāde ca rāgādyanutpādātpravṛttyādyanutpa(dyata)dyate /",
    "GSP33nysu__3u:2371": "kāraṇābhāve kāryābhāvasya sulabhatvāt /",
    "GSP33nysu__3u:2372": "adṛṣṭavaśātpravṛttyādīti cenna /",
    "GSP33nysu__3u:2373": "dṛṣṭātikramadoṣāt /",
    "GSP33nysu__3u:2374": "etāvāṃstvadṛṣṭasyopayogo yañjanmāntarānubhūtaṃ sarvamasmarannetāvatsmarati",
    "GSP33nysu__3u:2375": "yādṛcchikaṃ pravṛttyādi bhavatviti cenna /",
    "GSP33nysu__3u:2376": "anantānāṃ tadanupapatteḥ /",
    "GSP33nysu__3u:2377": "ata eva mṛgā ityādibahuvacanam /",
    "GSP33nysu__3u:2378": "astu jātisvabhāvo 'yam /",
    "GSP33nysu__3u:2379": "na /",
    "GSP33nysu__3u:2380": "bhinnajātīyānāmapyupalambhāt /",
    "GSP33nysu__3u:2381": "ata eva mṛgā gāva ityādyuktam /",
    "GSP33nysu__3u:2382": "dṛṣṭātikramadoṣaścāparihāryaḥ /",
    "GSP33nysu__3u:2383": "tasmādasti mṛgādīnāṃ pūrvadehasmaraṇam /",
    "GSP33nysu__3u:2384": "tathaiva mānuṣādīnāmapīti siddhamiti /",
    "GSP33nysu__3u:2385": "tathāpi kiṃ prakṛta ityata āha- yadeti //",
    "GSP33nysu__3u:2386": "yadā dehāntarajñānaṃ dehaikyāvasitiḥ kutaḥ // MAnuv_3,2.65ab //",
    "GSP33nysu__3u:2387": "yadaivametaddehavartino mama na kevalamayameva dehaḥ kintu tatprāganyo",
    "GSP33nysu__3u:2388": "'pyabhūditi dehāntarasmaraṇaṃ pramitam(ṇamāpatitam) /",
    "GSP33nysu__3u:2389": "tadaitaddehena svasyaikyā(dhya)vasāyaḥ kutaḥ syāt /",
    "GSP33nysu__3u:2390": "kintvanekamaṇiṣvanusyūtaṃ sūtramivānekadehānusyūtamātmānaṃ paśyataḥ svasya tato 'tyantabhedāvasitireva yuktā /",
    "GSP33nysu__3u:2391": "tathāca kārṣṇyādīnāmasaṃsargajñānamapi susthameve /",
    "GSP33nysu__3u:2392": "pareṇa dehādyāropanibandhanatvābhyupagamāttadāropasya /",
    "GSP33nysu__3u:2393": "ahaṃpratyayastu nāropa iti prāgevoktam /",
    "GSP33nysu__3u:2394": "ato mama deha iti pratyayo nānyathayitavyaḥ kṛṣṇo 'hamityādiścopacāro",
    "GSP33nysu__3u:2395": "'ṅgīkaraṇīya iti /",
    "GSP33nysu__3u:2396": "syādetat /",
    "GSP33nysu__3u:2397": "na mukhyārthānupapattimātrādupacāro labhyate /",
    "GSP33nysu__3u:2398": "kintu sādṛśye sambandhe vā prayojane ca sati /",
    "GSP33nysu__3u:2399": "nacātra sādṛśyādikamasti /",
    "GSP33nysu__3u:2400": "tatkathamayamupacāraḥ /",
    "GSP33nysu__3u:2401": "kiñca mṛgādīnāṃ pāmārāṇāṃ manuṣyāṇāṃ ca yadi dehātmabhedajñānaṃ",
    "GSP33nysu__3u:2402": "syāttarhi”naiṣāṃ mamāhamiti dhīḥ śvasṛgālabhakṣya'; ityādayaḥ purāṇādivyavahārāḥ kathaṃ saṅgacchante",
    "GSP33nysu__3u:2403": "kathaṃ ca dehātmavivekārthānāmupadeśānāmānarthakyaṃ na syāt /",
    "GSP33nysu__3u:2404": "dehānukūlapratikūlārthayo rāgadveṣau ca dehātmabhedajñāne sati na syātām /",
    "GSP33nysu__3u:2405": "tataśca saṃsārānupapattirityata āha- vyāptatvāditi //",
    "GSP33nysu__3u:2406": "vyāptatvādātmano dehe vyavahāreṣvapāṭavāt // MAnuv_3,2.65cd //",
    "GSP33nysu__3u:2407": "bhedajñāne 'pi cāṅgāravahnivat svāviviktavat /",
    "GSP33nysu__3u:2408": "bhavanti vyavahārāśca ... // MAnuv_3,2.66a-c //",
    "GSP33nysu__3u:2409": "bhedājñāne 'pi ceti caśabdo vyavahāreṣvapāṭavācceti sambaddhayate /",
    "GSP33nysu__3u:2410": "aṅgāravahnivaditi /",
    "GSP33nysu__3u:2411": "aṅgāravyāptavanhāvivetyarthaḥ /",
    "GSP33nysu__3u:2412": "svāviviktavat svābhinne svasaṃsṛṣṭe ca yathā tathetyarthaḥ /",
    "GSP33nysu__3u:2413": "vyavahārāśceti caśabdo 'nuktasamuccayārthaḥ /",
    "GSP33nysu__3u:2414": "ātmano(dehe) vyāptatvātsvāviviktavadvayavahārā bhavanti ityanenaikadeśatvalakṣaṇaṃ sādṛśyaṃ sambandho 'pyabhihitaḥ /",
    "GSP33nysu__3u:2415": "bhedajñāne 'pyabhinnavadvayavahāre kiṃ prayojanamityasyottaraṃ bhedajñāne",
    "GSP33nysu__3u:2416": "'pi lokānāṃ vyavahāreṣvapāṭavātsvāviviktavadvayavahāre kiṃ",
    "GSP33nysu__3u:2417": "prayojanamityasyottaraṃ bhedajñāne 'pi lokānāṃ vyavahāreṣvapāṭavavātsvāviviktavadvayavahārā bhavantīti /",
    "GSP33nysu__3u:2418": "na prayojanamuddiśya lokāstathā vyavaharanti /",
    "GSP33nysu__3u:2419": "kintu viviktavyavahāreṣu pāṭavābhāvādeveti /",
    "GSP33nysu__3u:2420": "apāṭave heturvyāptatvādātmano deha iti /",
    "GSP33nysu__3u:2421": "rūḍhatvāccaiteṣāṃ vyavahārāṇāṃ na prayojanāpekṣetyāśayena uktam-",
    "GSP33nysu__3u:2422": "aṅgāravahnivaditi /",
    "GSP33nysu__3u:2423": "bhedajñāne 'pyātmano dehavyāptatvādaṅgāravahnivallokānāṃ vyavahāreṣu apāṭavādatyantaviviktavedaneṣvasāmarthyātpurāṇādivyavahārāśca svāviviktavadbhavanti /",
    "GSP33nysu__3u:2424": "viśadavivekābhāvavivakṣayaiva te vyavahārā ityāśayaḥ /",
    "GSP33nysu__3u:2425": "ata eva vivekārthānāmupadeśānāṃ ca sārthakyamupapadyate /",
    "GSP33nysu__3u:2426": "viśado hi vivekaḥ puruṣārthāya kalpate na tvautpattikaḥ /",
    "GSP33nysu__3u:2427": "ātmano dehe vyāptatvādatyantaṃ premāspadatvādrāgādayo yujyanta eveti /",
    "GSP33nysu__3u:2428": "nanu jñānameva vyavahārakāraṇaṃ taccedasti kathaṃ tarhi vyavahāreṣvapāṭavamityata āha- nahīti",
    "GSP33nysu__3u:2429": "... na hi pratyakṣagānapi // MAnuv_3,2.66d //",
    "GSP33nysu__3u:2430": "arthān yathānubhavataḥ pratipādayituṃ kṣamāḥ /",
    "GSP33nysu__3u:2431": "lokās ... // MAnuv_3,2.67a-c //",
    "GSP33nysu__3u:2432": "yathānubhavataḥ anubhavānusāreṇa pratipādayituṃ vyavahartum /",
    "GSP33nysu__3u:2433": "yamalayoratyantavivekaṃ paśyanto 'pi mātrādayaḥ kathametau viviktāvavagantavyāviti pṛṣṭā evamiti svapratyakṣānubhavānusāreṇa na parānpratipādayituṃ kṣamanta ityādyanubhavasiddham kā nāmātra kathantā /",
    "GSP33nysu__3u:2434": "atha tatrātyantasādṛśyaṃ pratibandhakaṃ tarhyatrāpyaṅgāravahnivadātmano dehe vyāptatvaṃ pratibandhakamuktameva",
    "GSP33nysu__3u:2435": "śuktirajatādipratyakṣāṇāmanumānādinā bādho nāstītyanyatropapāditamityāśayavān”kva ca pratyakṣataḥ",
    "GSP33nysu__3u:2436": "ityādinoktamupasaṃharati- tato hīti //",
    "GSP33nysu__3u:2437": "... tato hi pratyakṣasiddhaṃ nānyena kenacit // MAnuv_3,2.67cd //",
    "GSP33nysu__3u:2438": "śakyaṃ vārayituṃ kvāpi ... // MAnuv_3,2.68a //",
    "GSP33nysu__3u:2439": "kvacitpratīterevābhāvātkvacitpratītisadbhāve 'pi",
    "GSP33nysu__3u:2440": "pratyakṣajanyatvābhāvātkvacitpratyakṣapratītibhāve 'pi",
    "GSP33nysu__3u:2441": "yathārthatvātkvacidayathārthatve 'pi prabalapratyakṣeṇaiva bādhādityarthaḥ /",
    "GSP33nysu__3u:2442": "ata eva kvāpītyuktam /",
    "GSP33nysu__3u:2443": "anyeneti /",
    "GSP33nysu__3u:2444": "anupajīvyenāgamādinetyarthaḥ /",
    "GSP33nysu__3u:2445": "tadevaṃ svabhāvataḥ prabalena pratyakṣeṇa viruddhāvanumānāgamāvabhāsāveveti /",
    "GSP33nysu__3u:2446": "bhavatvāgamāditaḥ pratyakṣaṃ prabalaṃ mā vā bhūt /",
    "GSP33nysu__3u:2447": "tadvirodhastvāgamādernāsti /",
    "GSP33nysu__3u:2448": "bhinnaviṣayatvāt /",
    "GSP33nysu__3u:2449": "tathāhi /",
    "GSP33nysu__3u:2450": "āgamādikaṃ khalvāgāminaṃ viśvasya bādhaṃ pratipādayati na tu adhunātanam /",
    "GSP33nysu__3u:2451": "sa eva ca mithyādipadena vedanīyaḥ /",
    "GSP33nysu__3u:2452": "tasya ca pratyakṣavirodhastadā syāt /",
    "GSP33nysu__3u:2453": "yadyāgāminamapi viśvasya bādhaṃ pratyakṣaṃ pratikṣipet /",
    "GSP33nysu__3u:2454": "nacaivam /",
    "GSP33nysu__3u:2455": "tasya vartamānamātragrāhitvena āgāminamapi viśvasya bādhaṃ pratyakṣaṃ pratikṣipet /",
    "GSP33nysu__3u:2456": "nacaivam /",
    "GSP33nysu__3u:2457": "tasya vartamānamātragrāhitvena āgāmibādhābhāvagrahaṇe sāmarthyābhāvāt /",
    "GSP33nysu__3u:2458": "yathoktam /",
    "GSP33nysu__3u:2459": "“sambaddhaṃ vartamānaṃ ca gṛhyate cakṣurādinā'; iti /",
    "GSP33nysu__3u:2460": "idānīntanabādhābhāvagrahaṇe 'pi na virodhaḥ /",
    "GSP33nysu__3u:2461": "naca bhinnaviṣayayorvirodho 'sti /",
    "GSP33nysu__3u:2462": "tathā satīdānīntanaghaṭābhāvagrāhiṇā pratyakṣeṇa bhaviṣyati ghaṭa ityāgamādervirodhaḥ syāditi",
    "GSP33nysu__3u:2463": "ucyate /",
    "GSP33nysu__3u:2464": "asti tāvat pratyakṣaṃ vartamānakālīnaṃ bādhābhāvamāvedayatīti parasyāpi sampratipattiḥ /",
    "GSP33nysu__3u:2465": "āgamaśca neha nānāstītyādirūpo vartamānameva viśvasya bādhaṃ pratipādayatīti kathaṃ na pratyakṣaviruddhaḥ",
    "GSP33nysu__3u:2466": "astu vāgāmibodhakatvamāgamādestathāpi bādho nāma traikālikasattaniṣedhaḥ /",
    "GSP33nysu__3u:2467": "sa ca vartamānakālīnasattāgrāhiṇā pratyakṣeṇa viruddhayata eveti tatpratipādakasyāgamādeḥ kathaṃ na pratyakṣavirodhaḥ /",
    "GSP33nysu__3u:2468": "etenāsmatpratyakṣamasmanniṣṭhameva bādhaṃ pratikṣeptuṃ kṣamate na puruṣāntaragatamiti nirastam",
    "GSP33nysu__3u:2469": "ghaṭādisattāniṣedharūpasya bādhasya tatsattāgrāhiṇā pratyakṣeṇa virodhāvaśyambhāvāt /",
    "GSP33nysu__3u:2470": "tadevaṃ pratyakṣasya vartamānamātragrāhitve 'pyāgamādestadvirodho",
    "GSP33nysu__3u:2471": "duṣparihāra eva /",
    "GSP33nysu__3u:2472": "tathāpi prasaktau vastusthitirvaktavyetyāśayavānpratyakṣasya vartamānamātragrāhitāniyamamapākartumuttaraṃ prakaraṇamārabhamāṇaḥ sākṣipratyakṣasya tāvattanniyamamapākaroti- taccediti //",
    "GSP33nysu__3u:2473": "... taccennottaragocaram /",
    "GSP33nysu__3u:2474": "kathamevottaraḥ kālastadgo mokṣaśca gamyate // MAnuv_3,2.68b-d //",
    "GSP33nysu__3u:2475": "gamyata iti vakṣyamāṇena sambandhaḥ /",
    "GSP33nysu__3u:2476": "taditi pratyakṣaviśeṣasākṣiṇamevādhikurute bhagavān bhāṣyakāraḥ cecchabdaśravaṇāttarhītyadhyāhāryam",
    "GSP33nysu__3u:2477": "nottaragocaramiti /",
    "GSP33nysu__3u:2478": "vartamānamātragocaramityarthaḥ /",
    "GSP33nysu__3u:2479": "pramāṇāntarāṇāṃ prāgeva dūṣitatvādityevārthaḥ /",
    "GSP33nysu__3u:2480": "uttara ityatītasyāpyupalakṣaṇam /",
    "GSP33nysu__3u:2481": "yeṣāṃ cākhaṇḍa eva kālastairapyupādhibhedo 'ṅgīkartavya eva /",
    "GSP33nysu__3u:2482": "anyathā sarvākhyātapratyayānāmaikāthyarprasaṅgāt /",
    "GSP33nysu__3u:2483": "ataḥ svābhāviko vaupādhiko vāstyuttaraḥ kālaḥ /",
    "GSP33nysu__3u:2484": "māvagāmyuttaraḥ kāla idānīm /",
    "GSP33nysu__3u:2485": "kinnaśchinnamityata āha- tadga iti //",
    "GSP33nysu__3u:2486": "kathamevetyanuvartate /",
    "GSP33nysu__3u:2487": "uttarakālānavagatāviti cārthaḥ /",
    "GSP33nysu__3u:2488": "gamyate avagamyate /",
    "GSP33nysu__3u:2489": "atrātītasya kaṇṭhato 'saṅkīrtanaṃ kaiścidatītamokṣasyānaṅgīkṛtatvāt /",
    "GSP33nysu__3u:2490": "uttarakālānavagatau tatsambandhitayā mokṣo 'pi nāvagamyata eva /",
    "GSP33nysu__3u:2491": "viśeṣaṇānavagame viśiṣyānavagamasya prasiddhatvāt /",
    "GSP33nysu__3u:2492": "bhaviṣyati mokṣa ityavagamābhāve ca tadarthaḥ prayatno na syāt /",
    "GSP33nysu__3u:2493": "mokṣe sarvasya bādho bhaviṣyatītyetadapi na syāditi /",
    "GSP33nysu__3u:2494": "śukavāmadevādayo jñānena muktā abhūvannahamapi mukto bhaviṣyāmītyādyavagatiḥ āgamādeva bhaviṣya(tīti)ti kimatra sākṣiṇo 'tītānāgatārthagocaratvenetyata āha- āgamo 'pīti //",
    "GSP33nysu__3u:2495": "āgamo 'pi hi sāmānye siddhe pratyakṣataḥ punaḥ /",
    "GSP33nysu__3u:2496": "viśeṣaṃ gamayedeva ... // MAnuv_3,2.69a-c //",
    "GSP33nysu__3u:2497": "eṣā khalvāgamasya sthitiḥ /",
    "GSP33nysu__3u:2498": "yatsāmānye 'nvayasāmānyavati padārthasamūhe, pratyakṣataḥ pramāṇāntareṇa,",
    "GSP33nysu__3u:2499": "siddhe sati, punaḥ paścādviśeṣamanvayaviśeṣavantaṃ tameva padārthasamūhaṃ,",
    "GSP33nysu__3u:2500": "gamayedityeva na punaḥ padārthānapi gamayediti /",
    "GSP33nysu__3u:2501": "nadyāstīre pañcaphalāni santītyādau tathā darśanāditi hiśabdārthaḥ /",
    "GSP33nysu__3u:2502": "kiṃ prāk padātharsiddhayetyata āha- kathamiti //",
    "GSP33nysu__3u:2503": "... kathaṃ śaktigraho 'nyathā // MAnuv_3,2.69d //",
    "GSP33nysu__3u:2504": "yadi padārthāḥ prāṅ na siddhāstarhi padānāṃ teṣu vācakatvaśaktigrahaṇaṃ na syāt /",
    "GSP33nysu__3u:2505": "aviditaviṣayāyāḥ śaktergṛhītumaśakyatvāt /",
    "GSP33nysu__3u:2506": "nahi kāṣṭhamajānankuṭhārasya tacchedanaśaktiṃ jñātu śaknoti /",
    "GSP33nysu__3u:2507": "astu padānāṃ śaktigrahāya padārthajñānamāvaśyakam /",
    "GSP33nysu__3u:2508": "atha śaktigraha eva kimartha ityata āha- atīteti //",
    "GSP33nysu__3u:2509": "atītānāgatārtheṣu jāte śaktigrahe 'khilam /",
    "GSP33nysu__3u:2510": "viśeṣaṃ jñāpayed vākyaṃ na tadajñātaśaktike // MAnuv_3,2.70 //",
    "GSP33nysu__3u:2511": "atrātītānāgatagrahaṇaṃ prakṛtāpekṣam /",
    "GSP33nysu__3u:2512": "akhilamapi vākyaṃ padānāṃ padārtheṣu vācakatvaśaktigrahe jāta evānvayaviśeṣaṃ gamayet /",
    "GSP33nysu__3u:2513": "natu tadvākyaṃ padārtheṣu padasamūhe 'jñātaśaktike sati viśeṣaṃ gamayedityanvayavyatirekābhyāṃ, vākyasya vākyārthāvagatau kartavyāyāṃ,",
    "GSP33nysu__3u:2514": "śaktigraho 'ṅgamiti jñāyate 'to 'sāvarthanīyaḥ /",
    "GSP33nysu__3u:2515": "prakṛtavākyānāṃ cātītānāgatārthasaṃsargabodhakatvādatītānāgatārtheṣu luṅḷḍādyantapadānāṃ śaktirjñātavyetyarthaḥ",
    "GSP33nysu__3u:2516": "astu śaktigrahāvaśyambhāvaḥ kintu vartamāneṣvevārtheṣu nātītānāgateṣvanupayogādityata āha- śaktiścediti //",
    "GSP33nysu__3u:2517": "śaktiśced vartamāne syānnātītānāgataṃ vadet // MAnuv_3,2.71ab //",
    "GSP33nysu__3u:2518": "yadi vartamāna evārthe padānāṃ śaktirgṛhītā syāttadā vākyam atītānāgatam atītānāgatārthasaṃsargaṃ na vadet na pratipādayet /",
    "GSP33nysu__3u:2519": "sahakārivirahāt /",
    "GSP33nysu__3u:2520": "sarvo dvandvo vibhāṣayaikavadbhavatītyekavadbhāvaḥ /",
    "GSP33nysu__3u:2521": "atītānāgatārtheṣvityuktasyābhiprāyakathanametat /",
    "GSP33nysu__3u:2522": "astvatītānāgatārtheṣvapi padānāṃ śaktigrahaḥ /",
    "GSP33nysu__3u:2523": "tataḥ kimityata āha- yadīti //",
    "GSP33nysu__3u:2524": "yadi śaktigraho 'nyatra kathaṃ sa syāt tadagrahe // MAnuv_3,2.71cd //",
    "GSP33nysu__3u:2525": "vartamānādanyatrātītānāgatayorapi padaśaktigraho yadyaṅgīkṛtastadā saḥ atītānāgatārtheṣu padaśaktigrahastadagrahe 'tītānāgatārthāgrahe kathaṃ syāt /",
    "GSP33nysu__3u:2526": "na kathañcit /",
    "GSP33nysu__3u:2527": "nirviṣayāyāḥ śakterjñātumaśakyatvāt /",
    "GSP33nysu__3u:2528": "ato 'tītānāgatārthajñānamapyaṅgīkāryam /",
    "GSP33nysu__3u:2529": "ayamatra samudāyārthaḥ /",
    "GSP33nysu__3u:2530": "vākyaṃ tāvatpadārthasaṃsargaviśeṣalakṣaṇaṃ vākyārthameva bodhayati na padārthamātram /",
    "GSP33nysu__3u:2531": "taccāpekṣate padānāṃ padārtheṣu vācakatvaśaktigraham /",
    "GSP33nysu__3u:2532": "śaktigrahaśca padārthagraham /",
    "GSP33nysu__3u:2533": "padārthagrahaśca pramāṇāntarāyatto na padavākyajanyaḥ /",
    "GSP33nysu__3u:2534": "itaretarāśrayādidoṣaprasaṅgāt /",
    "GSP33nysu__3u:2535": "yatra cātītānāgatārthasaṃsargo vākyārthastatrātītānāgatārthagrahaṇamāvaśyakam /",
    "GSP33nysu__3u:2536": "śukavāmadevedayo muktā abhūvannahaṃ ca mukto bhaviṣyāmītyādikaṃ ca tathā /",
    "GSP33nysu__3u:2537": "tasmālluṅḷḍādyantapadavācyānāmatītānagatakālatatsambandhipadārthānāṃ ca grahaṇamāgamenoktārthapratipattimabhilaṣatāpi pareṇaiṣyavyam /",
    "GSP33nysu__3u:2538": "naca tatsākṣiṇā vinā bhavatīti kathamatītānāgatārthagrāhiṇastasya vartamānamātraviṣayatvamiti",
    "GSP33nysu__3u:2539": "mīmāṃsakamatānusāreṇa śaṅkate- sāmānyamiti //",
    "GSP33nysu__3u:2540": "sāmānyaṃ dṛṣṭamevāsāvanyatra gamayed yadi // MAnuv_3,2.72ab //",
    "GSP33nysu__3u:2541": "asāviti prakṛvākyaikadeśasya śabdasya parāmarśaḥ /",
    "GSP33nysu__3u:2542": "sakalamapi vastu sāmānyaviśeṣātmakam /",
    "GSP33nysu__3u:2543": "tatra sāmānyākāra eva śabdavācyo viśeṣastu lakṣya eveti tāvanniṣyaṅkitam /",
    "GSP33nysu__3u:2544": "sāmānyaṃ cātītānāgataviśeṣeṣvekameva /",
    "GSP33nysu__3u:2545": "tacca vartamānaṃ cakṣurādinā dṛṣṭaṃ śabdaśaktiviṣayatayā avagatameva,",
    "GSP33nysu__3u:2546": "anyatra kālāntare 'pi, śabdo bodhayati /",
    "GSP33nysu__3u:2547": "tatra kimatītānāgatārthajñānena /",
    "GSP33nysu__3u:2548": "viśeṣāṇāṃ hi śabdavācyatve teṣāmatītādirūpatvāt śaktigrahaṇāyātītādijñānamapekṣitaṃ syāt /",
    "GSP33nysu__3u:2549": "naca luṅḷḍādiśaktigrahaṇāyātītānāgatādikālagrahaṇamaparihāryamiti vācyam /",
    "GSP33nysu__3u:2550": "tatrāpi kālatvajātereva vācyatvāt /",
    "GSP33nysu__3u:2551": "nahi vaiśeṣikādivanmīmāṃsakānāṃ nissāmānyaṃ kimapyasti /",
    "GSP33nysu__3u:2552": "ato na śaktigrahāyātītādigrahāpekṣeti /",
    "GSP33nysu__3u:2553": "uttaramāha- sāmānyeti //",
    "GSP33nysu__3u:2554": "sāmānyavarjitaṃ vastusvarūpaṃ gamayet katham // MAnuv_3,2.72cd //",
    "GSP33nysu__3u:2555": "astu tāvatsarvaviśeṣā(ṣayā)nugataṃ nityaṃ gotvādisāmānyameva gavādiśabdavācvatvaṃ sāsnādimanto viśeṣāstu lakṣyā eva /",
    "GSP33nysu__3u:2556": "tathāpīdaṃ vaktavyam /",
    "GSP33nysu__3u:2557": "svarūpaśabdo vastusvarūpāṇyavagamayati na veti /",
    "GSP33nysu__3u:2558": "neti pakṣe 'nubhavavirodhaḥ /",
    "GSP33nysu__3u:2559": "ādye kathaṃ kayā vṛttyeti vācyam /",
    "GSP33nysu__3u:2560": "na tāvallakṣaṇayā /",
    "GSP33nysu__3u:2561": "vācyārthadvāraiva(reṇaiva) sakṣaṇāsambhavā(lābhā)tsāmānyasyaiva vācyatvāt",
    "GSP33nysu__3u:2562": "svarūpāṇāṃ ca sāmānyavarjitatvāt /",
    "GSP33nysu__3u:2563": "ataḥ svarūpaśabdo vastusvarūpāṇāṃ vācaka ityevāṅgīkāryamiti /",
    "GSP33nysu__3u:2564": "nanu sarvasāmānyānāṃ vastusvarūpābahirbhāvātsāmānyavarjitaṃ",
    "GSP33nysu__3u:2565": "(vastu)svarūpamiti kathamityata āha- neti //",
    "GSP33nysu__3u:2566": "na svarūpatvasāmānyaṃ kenāpyaṅgīkṛtaṃ kvacit // MAnuv_3,2.73ab //",
    "GSP33nysu__3u:2567": "satyam santi svarūpe sāmānyāni /",
    "GSP33nysu__3u:2568": "naca tāni svarūpaśabdavācyāni /",
    "GSP33nysu__3u:2569": "nahi sāsnādimati piṇḍe vatarmānaṃ paśutvaṃ gośabdavācyam /",
    "GSP33nysu__3u:2570": "kintu gotvameva /",
    "GSP33nysu__3u:2571": "tadatrāpi svarūpaśabdasya vācyaṃ sāmānyamabhyupagacchatā svarūpatvamevāṅgīkāryam /",
    "GSP33nysu__3u:2572": "tacca nāsti /",
    "GSP33nysu__3u:2573": "kenāpi parīkṣakeṇa, kvacidapyanaṅgīkṛtatvāt /",
    "GSP33nysu__3u:2574": "māṅgīkāri kenāpi svarūpatvasāmānyam /",
    "GSP33nysu__3u:2575": "mayā tvaṅgīkariṣyate /",
    "GSP33nysu__3u:2576": "nahi sarvairaṅgīkṛtamevāṅgīkaraṇīyamityasti niyamaḥ /",
    "GSP33nysu__3u:2577": "tathātve darśanabhedāsambhavāditi vaiyātyādvadantaṃ pratyāha- svarūpaṃ cediti //",
    "GSP33nysu__3u:2578": "svarūpaṃ cedanugataṃ vyāvṛttaṃ tatra kiṃ bhavet // MAnuv_3,2.73cd //",
    "GSP33nysu__3u:2579": "svarūpamiti bhāvapradhāno nirdeśaḥ /",
    "GSP33nysu__3u:2580": "tatra vastuni /",
    "GSP33nysu__3u:2581": "kiṃśabdaḥ praśne /",
    "GSP33nysu__3u:2582": "evaṃ satyatva praśno niruttaraḥ syāditi bhāvaḥ /",
    "GSP33nysu__3u:2583": "tatkathamityata āha- sarveti //",
    "GSP33nysu__3u:2584": "sarvānugatadharmāṇāmante hi svatvamiṣyate /",
    "GSP33nysu__3u:2585": "kiṃ vyāvṛttamiti praśne svarūpamiti kevalam /",
    "GSP33nysu__3u:2586": "syāduttaraṃ ... // MAnuv_3,2.74a-e //",
    "GSP33nysu__3u:2587": "yasmātsarveṣāmanugatadharmāṇāmante 'vasāne svattvaṃ svarūpatvamiṣyate mīmāṃsakena /",
    "GSP33nysu__3u:2588": "tasmātkiṃ tatra vyāvṛttamiti praśne kṛte svarūpatvamityevottaraṃ vaktavyaṃ syāt /",
    "GSP33nysu__3u:2589": "etaduktaṃ bhavati /",
    "GSP33nysu__3u:2590": "dravyeṣvatyantaṃ vyāvṛttā dharmā antyā viśeṣā iti vaiśeṣikairaṅgīkṛtam /",
    "GSP33nysu__3u:2591": "viśeṣeṣvapi viśeṣāntarāṅgīkāre 'navasthā(syāt)nāt /",
    "GSP33nysu__3u:2592": "tatra yathā svarūpatvameva vyāvṛttaṃ tathā dravyeṣvapi tadevāstu kiṃ viśeṣairiti viśeṣānavajñāya tatsthāne svarūpatvamabhiṣiñcatā mīmāṃsakena kiṃ vyāvṛttamiti praśne 'ntyā viśeṣā iti vaktuṃ na śakyata eva /",
    "GSP33nysu__3u:2593": "apasiddhāntāpātāt /",
    "GSP33nysu__3u:2594": "guṇādayastu vyāvṛttatve 'pyanugatādhāratayāṅgīkṛtā anugatakalpā eva /",
    "GSP33nysu__3u:2595": "ataḥ svarūpatva(mitye)meva vaktavyam /",
    "GSP33nysu__3u:2596": "tasya cedānīmanugatatvāṅgīkāre kathamayaṃ praśno niruttaro na bhavediti /",
    "GSP33nysu__3u:2597": "nanu bheda eva vyāvṛtto bhaviṣyati /",
    "GSP33nysu__3u:2598": "tasyānugateranugatādhāratāyāścābhāvādityata āha- tata iti //",
    "GSP33nysu__3u:2599": "... tato 'nyaccet tadeva svayameva naḥ // MAnuv_3,2.74ef //",
    "GSP33nysu__3u:2600": "ekasya evaśabdasya tarhītyarthaḥ /",
    "GSP33nysu__3u:2601": "tataḥ svarūpatvādanyadbhedalakṣaṇaṃ vyāvṛttaṃ yadyaṅgīkriyate /",
    "GSP33nysu__3u:2602": "tarhi tadevāsmākaṃ svayaṃ svarūpam padārtha(yadarthaṃ)svarūpamudāhṛtaṃ",
    "GSP33nysu__3u:2603": "tatra bheda evodāharaṇaṃ bhaviṣyatītyarthaḥ /",
    "GSP33nysu__3u:2604": "etaduktaṃ bhavati /",
    "GSP33nysu__3u:2605": "udāharaṇasyānādaraṇīyatvādbhedastāvannissāmānyo 'pi śabdabodhyo vacanavṛttyaivetyaṅgīkaraṇīyam",
    "GSP33nysu__3u:2606": "naca vācakaḥ śabdaḥ śaktigrahaṇe vinār'thaṃ bodhayatīti tatra tasya",
    "GSP33nysu__3u:2607": "śaktigraho 'pyeṣyavya iti /",
    "GSP33nysu__3u:2608": "tataḥ kiṃ prakṛta ityata āha- evamiti //",
    "GSP33nysu__3u:2609": "evaṃ vyāvṛttarūpe 'pi yadā śaktigraho bhavet /",
    "GSP33nysu__3u:2610": "tasya ... // MAnuv_3,2.75a-c //",
    "GSP33nysu__3u:2611": "evamuktaprakāreṇa vyāvṛttarūpe nissāmānye 'pi svarūpe vā bhede vā svarūpabhedādiśabdānāṃ vācakatvaśaktigraho yadāṅgīkṛto bhavettadā sa ca śaktigrahastasya svarūpāderjñānaṃ vinā kuto bhavet /",
    "GSP33nysu__3u:2612": "sambandhajñānasya sambandhijñānapūrvakatvaniyamānna bhavedeveti tajjñānamaṅgīkaraṇīyam /",
    "GSP33nysu__3u:2613": "sarveṣāṃ svarūpāṇāṃ bhedānāṃ ca jñāne(ca) sārvajñamāpatitamityata āha-",
    "GSP33nysu__3u:2614": "sāmānyata iti //",
    "GSP33nysu__3u:2615": "... sāmānyato jñānaṃ vinā sa ca bhavet kutaḥ // MAnuv_3,2.75cd //",
    "GSP33nysu__3u:2616": "sāmānyato jñānenaiva vyutpattyupapattiḥ, viśeṣato jñānābhāvācca sārvajñānāpattirityarthaḥ",
    "GSP33nysu__3u:2617": "nanu sāmānyavarjitasya svarūpādeḥ kathaṃ sāmānyato jñānamityata āha- ata iti //",
    "GSP33nysu__3u:2618": "ato viśeṣasāmānyarūpaṃ sarvamapīṣyate // MAnuv_3,2.76ab //",
    "GSP33nysu__3u:2619": "sarvamapi vastvasmābhirviśeṣasāmānyarūpaṃ vyāvṛttarūpaṃ sāmānyarūpaṃ ceṣyate 'to na kācidanupapattiḥ",
    "GSP33nysu__3u:2620": "kuta evamiṣyate /",
    "GSP33nysu__3u:2621": "ataḥ pūrvanyāyāt /",
    "GSP33nysu__3u:2622": "yadi vyāvṛttameva syāttadoktaprakāreṇa sārvajñamāpadyeta śaktigrahābhāvo vā syāt /",
    "GSP33nysu__3u:2623": "yadi ca sāmānyarūpameva bhavettadā vyāvṛttabuddhayanupapattireveti /",
    "GSP33nysu__3u:2624": "nanvidaṃ pūrvoktaviruddhamucyate /",
    "GSP33nysu__3u:2625": "yāvatā prāk svarūpādikaṃ nissāmānyameveti prasādhyedānīṃ sarvamapi viśeṣasāmānyarūpamiṣyata ityucyata ityata āha- vyāvṛttamiti //",
    "GSP33nysu__3u:2626": "vyāvṛttaṃ yacca sāmānyaṃ tadeva syād viśeṣataḥ // MAnuv_3,2.76cd //",
    "GSP33nysu__3u:2627": "nacaikadharmatā tena padārthānāṃ parasparam // MAnuv_3,2.77ab //",
    "GSP33nysu__3u:2628": "yadeva vyāvṛttaṃ svarūpaṃ tadeva viśeṣabalena sāmānyaṃ ca syādyatastena kāraṇena padārthānāṃ parasparamekadharmatā nāstīti /",
    "GSP33nysu__3u:2629": "etaduktaṃ bhavati /",
    "GSP33nysu__3u:2630": "yatprāk svarūpabhedādau sāmānyaṃ nāstītyuktaṃ tatpadārthasvarūpāṇāṃ parasparamanugataikadharmatā nāstītyabhiprāyeṇa /",
    "GSP33nysu__3u:2631": "tadabhāve 'pi vyāvṛtta(sya)svarūpābhinnasya pratiniyatasya sāmānyākārasyābhyupagame viśeṣasāmānyarūpaṃ sarvamapīṣyata ityuktamiti na",
    "GSP33nysu__3u:2632": "pūrvottaravirodhaḥ /",
    "GSP33nysu__3u:2633": "nacaitadayuktam /",
    "GSP33nysu__3u:2634": "ekasyaiva vastuno viśeṣabalena vyāvṛttānuvṛttabuddhijanakatvena",
    "GSP33nysu__3u:2635": "viśeṣasāmānyarūpatopapatte(tti)riti /",
    "GSP33nysu__3u:2636": "evaṃ gotvādisāmānyasyānugatatvamaṅgīkṛtya svarūpatvādisāmānyābhāvāttatraśabdaśaktigrahārthaṃ tatsvarūpajñānamapekṣitamityuktam /",
    "GSP33nysu__3u:2637": "idānīṃ gotvādikamapi nānugatamityāha- dharmāṇāmiti //",
    "GSP33nysu__3u:2638": "dharmāṇāṃ bhedadṛṣṭayaiva ... // MAnuv_3,2.77c //",
    "GSP33nysu__3u:2639": "padārthānāṃ paramparamekadharmatā netyetāvadanuvatarte /",
    "GSP33nysu__3u:2640": "samudāyavyatiriktānāṃ śauklayādidharmāṇāṃ bhedadṛṣṭayā pratidharmivyāvṛttatvadarśanāttaddṛṣṭāntena gavādipadārthānāmapi parasparamekadharmatā anugatagotvādidharmavattā netyanumātavyam /",
    "GSP33nysu__3u:2641": "ayamatra prayogaḥ /",
    "GSP33nysu__3u:2642": "gotvādikaṃ prativyaktivyāvṛttaṃ samudāyātiriktadharmatvācchauklayādivaditi",
    "GSP33nysu__3u:2643": "evaśabdaḥ pratijñayā sambaddhayate /",
    "GSP33nysu__3u:2644": "tenānugatabuddhibādha iti nirākaroti /",
    "GSP33nysu__3u:2645": "anugatabuddheranyathaivopapāditatvāt /",
    "GSP33nysu__3u:2646": "athavā yathānyāsāmevāstu sambandhaḥ /",
    "GSP33nysu__3u:2647": "prābhākarā manyante /",
    "GSP33nysu__3u:2648": "rūpādayo 'pi dharmā anuvṛttā eva na tu prativyakti bhidyate /",
    "GSP33nysu__3u:2649": "ataḥ sādhyavikalateti /",
    "GSP33nysu__3u:2650": "tannirāsāya bhedadṛṣṭayaivetyuktam /",
    "GSP33nysu__3u:2651": "anyathā bhedādityevāvakṣyat /",
    "GSP33nysu__3u:2652": "śauklayādervyāvṛttatve 'nuvṛttapratyayo viruddhayetetyata āha- taditi //",
    "GSP33nysu__3u:2653": "... tatsādṛśyasya darśanāt // MAnuv_3,2.77d //",
    "GSP33nysu__3u:2654": "śauklayamidaṃ śauklayamidamiti pratītau himaśauklayasādṛśyameva himāṃśuśauklaye pratīyate natu tenaikyamityato na virodhaḥ /",
    "GSP33nysu__3u:2655": "mā bhūdanugataṃ sāmānyaṃ tataḥ kiṃ prakṛta ityata āha- ata iti //",
    "GSP33nysu__3u:2656": "ataḥ sarvapadārthāśca sāmānyāt sākṣigocarāḥ // MAnuv_3,2.78ab //",
    "GSP33nysu__3u:2657": "anugatasāmānyābhāvenātītānāgatavartamānavyaktīnāmeva vācyatvādagṛhītaśaktīnāṃ ca padānāmabodhakatvāt śaktigrahaṇasya ca padārthajñānena vināsambhavādviśeṣato jñāne sārvajñāpatterityarthaḥ /",
    "GSP33nysu__3u:2658": "sarva iti /",
    "GSP33nysu__3u:2659": "vartamānātītānāgatāḥ /",
    "GSP33nysu__3u:2660": "astvatītādijñānāpekṣā śaktigrahasya /",
    "GSP33nysu__3u:2661": "tacca sākṣiṇeti kuta ityata āha- sarvamiti //",
    "GSP33nysu__3u:2662": "sarvamityeva vijñānaṃ sarveṣāṃ kathamanyathā // MAnuv_3,2.78cd //",
    "GSP33nysu__3u:2663": "evaśabdo viśeṣākāravyavacchedārthaḥ /",
    "GSP33nysu__3u:2664": "pramāṇāntarābhāvāditi bhāvaḥ /",
    "GSP33nysu__3u:2665": "anumānenātītādisarvasāmānyajñānaṃ bhaviṣyatītyasya cedamuttaram /",
    "GSP33nysu__3u:2666": "atītānāgatavartamānaṃ sarvamapi liṅgamanena sādhyena vyāptamiti jñānāpekṣaṃ khalvanumānam",
    "GSP33nysu__3u:2667": "nacaitajjñānaṃ sākṣiṇā vinā sambhavatīti /",
    "GSP33nysu__3u:2668": "yadvā sākṣiṇo 'tītādisarvasāmānyākāragocaratve pramāṇāntaramevānenocyate /",
    "GSP33nysu__3u:2669": "atītādikaṃ sarvaṃ dhūmādi tathāvidhenāgnyādinā vyāptamiti jñānapūrvakaṃ khalvanumānam /",
    "GSP33nysu__3u:2670": "tathāca sākṣiṇo 'tītādigocaratvābhāve 'nyasya",
    "GSP33nysu__3u:2671": "tathāvidhasyābhāvādanumānamātrocchedaḥ syāditi /",
    "GSP33nysu__3u:2672": "kiñcāsti tāvatsarveṣāṃ sarvaśabdaśaktigrahaḥ /",
    "GSP33nysu__3u:2673": "anyathā”sarvaṃ khalvidaṃ brahma'; iti vyavahāravilopaprasaṅgāt /",
    "GSP33nysu__3u:2674": "śaktigrahaścārthagrahāpekṣa iti sarveṣāṃ sāmānyataḥ sarvamiti jñānamaṅgīkāryam /",
    "GSP33nysu__3u:2675": "sākṣiṇaścātītādisarvagocaratvābhāve tanna syāditi /",
    "GSP33nysu__3u:2676": "nanvanugatasāmānyābhāve vyaktīnāmānantyādvayabhicārācca śabdaśaktigraha eva na saṅgacchate",
    "GSP33nysu__3u:2677": "kutastadanyathānupapattyā sākṣiṇo 'tītādigocaratvasiddhirityata āha-",
    "GSP33nysu__3u:2678": "kiñciditi //",
    "GSP33nysu__3u:2679": "kiñcitsādṛśyavijñānādakhilasyāpi vastunaḥ /",
    "GSP33nysu__3u:2680": "śabdaśaktigrahaśca syāt ... // MAnuv_3,2.79a-c //",
    "GSP33nysu__3u:2681": "tadetadvaiśeṣikaparīkṣāyāṃ vyākhyātaprāyam /",
    "GSP33nysu__3u:2682": "nanvevaṃ sati gośabdasya gavaye 'pi śaktiṃ gṛhṇīyāt /",
    "GSP33nysu__3u:2683": "sādṛśyasadbhāvādityata āha- tattaditi //",
    "GSP33nysu__3u:2684": "... tattatsādṛśyamānataḥ // MAnuv_3,2.79d //",
    "GSP33nysu__3u:2685": "pūrveṇānvayaḥ /",
    "GSP33nysu__3u:2686": "na yatkiñcitsādṛśyajñānaṃ śabdaśaktigrahaṇakāraṇam /",
    "GSP33nysu__3u:2687": "kintvativyāptividhuram /",
    "GSP33nysu__3u:2688": "yathā gośabde sāsnādimattvamevamanyatrānyaditi bhāvaḥ /",
    "GSP33nysu__3u:2689": "etena pūrvaḥ”kiñcit'; śabdo vyākhyāto bhavati /",
    "GSP33nysu__3u:2690": "evaṃ sākṣipratyakṣasya vartamānamātragrāhitvamapākṛtya mānasapratyakṣasyāpi tadapākaroti- pratyakṣamiti //",
    "GSP33nysu__3u:2691": "pratyakṣaṃ mānasaṃ caiva yadātītārthagocaram // MAnuv_3,2.80ab //",
    "GSP33nysu__3u:2692": "mānasaṃ pratyakṣaṃ cātītārthagocarameva yatsmṛtikāraṇamiti /",
    "GSP33nysu__3u:2693": "yadetyuttaravākye sambaddhayate /",
    "GSP33nysu__3u:2694": "pūrvānubhavānadhikaviṣayāyāḥ smṛteḥ prāmāṇyameva durlabhaṃ kuto mānasapratyakṣajatvamityata āha- (yadeti)tadeti /",
    "GSP33nysu__3u:2695": "tadā smṛtipramāṇatvamatītatvaviśeṣitam // MAnuv_3,2.80cd //",
    "GSP33nysu__3u:2696": "yadā yasmāt atītatvaviśeṣitam arthaṃ smṛtirviṣayīkarotīti śeṣaḥ /",
    "GSP33nysu__3u:2697": "tadā tasmātsmṛtipramāṇatvaṃ siddham /",
    "GSP33nysu__3u:2698": "atītatvaviśeṣitārthaviṣayatve 'pi kathaṃ smṛteḥ pramāṇatvamityata āha-",
    "GSP33nysu__3u:2699": "ādhikyamiti //",
    "GSP33nysu__3u:2700": "ādhikyamanubhūtāttu yadātītatvamiṣyate /",
    "GSP33nysu__3u:2701": "mānatā ca kathaṃ na syāt smṛter ... // MAnuv_3,2.81a-d //",
    "GSP33nysu__3u:2702": "yasmātsmṛtiviṣayīkṛtamatītatvaṃ vartamānatayānubhūtārthādadhikyamiṣyate sarvaistasmātsmṛtermānatā kathaṃ na syāt /",
    "GSP33nysu__3u:2703": "mānatve ca mānasapratyakṣajatvaṃ kathaṃ na syāditi cārthaḥ /",
    "GSP33nysu__3u:2704": "api cānadhigatārthagantṛtvaṃ pramāṇalakṣaṇamaṅgīkṛtyedaṃ smṛteranubhavādhikaviṣayatvaṃ vyutpāditam",
    "GSP33nysu__3u:2705": "vastutastu nedaṃ lakṣaṇam /",
    "GSP33nysu__3u:2706": "kintu yathārthatvameva /",
    "GSP33nysu__3u:2707": "taccāsti smṛteranubhavasiddham /",
    "GSP33nysu__3u:2708": "bādhakapratyaye hi sati tanna bhavet /",
    "GSP33nysu__3u:2709": "nacāsāvatrāstītyāha- bādhaśceti //",
    "GSP33nysu__3u:2710": "... bādhaśca nātrahi // MAnuv_3,2.81d //",
    "GSP33nysu__3u:2711": "cākṣuṣādipratyakṣe 'pi na vartamānamātragrāhitvaniyama iti bhāvenāha-",
    "GSP33nysu__3u:2712": "mānatvamiti //",
    "GSP33nysu__3u:2713": "mānatvaṃ pratyabhijñāyā api sarvānubhūtigam // MAnuv_3,2.82ab //",
    "GSP33nysu__3u:2714": "sarve 'pi hi parīkṣakāstadbalenātmādeḥ sthāyitvaṃ sādhayanti /",
    "GSP33nysu__3u:2715": "tataḥ kiṃ prakṛta ityata āha- atīteti //",
    "GSP33nysu__3u:2716": "atītavartamānatvadharmiṇī sā ca dṛśyate // MAnuv_3,2.82cd //",
    "GSP33nysu__3u:2717": "atītatvavartamānatvadharmaviśiṣyārthaviṣayetyarthaḥ /",
    "GSP33nysu__3u:2718": "dṛśyate sākṣiṇā /",
    "GSP33nysu__3u:2719": "so 'yamiti hi pratyabhijñākāro 'nubhūyate /",
    "GSP33nysu__3u:2720": "sā ca cakṣurādinaiva jāyata iti bhāvaḥ /",
    "GSP33nysu__3u:2721": "atha matam /",
    "GSP33nysu__3u:2722": "pratyabhijñāyāṃ catvāraḥ pakṣāḥ sambhavanti /",
    "GSP33nysu__3u:2723": "anubhava eveti vā smṛtireveti vā smṛtyanubhavarūpaṃ jñānadvayamiti caikameva jñānamaṃśe smṛtiraṃśe 'nubhava iti veti /",
    "GSP33nysu__3u:2724": "tatra na tāvadādyaḥ /",
    "GSP33nysu__3u:2725": "tathātve hyahamityeva syānna tu sa iti /",
    "GSP33nysu__3u:2726": "nāpi dvitīyaḥ /",
    "GSP33nysu__3u:2727": "tathā sati sa ityeva syānna tvayamiti /",
    "GSP33nysu__3u:2728": "vakṣyamā(ṇa)ṇo doṣaśca syāt /",
    "GSP33nysu__3u:2729": "atha uttaraṃ pakṣadvayamevāṅgīkaraṇīyam /",
    "GSP33nysu__3u:2730": "tathāca sa ityaṃśasya smṛtitvānna cākṣuṣādipratyakṣasyātītaviṣayatvamityata āha- naceti //",
    "GSP33nysu__3u:2731": "na ca sā smṛtimātrārdhā ... // MAnuv_3,2.83a //",
    "GSP33nysu__3u:2732": "smṛtireva (mātrā) smṛtimātrā smṛtimātrārdhaṃ yasyāḥ sā tathoktā smṛtyanubhavarūpaikadeśasamudāyarūpā tathā smṛtyanubhavātmakaikajñānarūpā",
    "GSP33nysu__3u:2733": "ca netyarthaḥ /",
    "GSP33nysu__3u:2734": "kuto netyataḥ prathamapratijñāyāṃ hetumāha- tadidaṃtveti //",
    "GSP33nysu__3u:2735": "... tadidantvagrahaikataḥ // MAnuv_3,2.83b //",
    "GSP33nysu__3u:2736": "tattvedantvagrahayorekatvānubhavāt /",
    "GSP33nysu__3u:2737": "grahagrahaṇenānubhavatvaṃ sūcayati /",
    "GSP33nysu__3u:2738": "dvitīyapratijñāyāṃ hetumāha- tadidantveti /",
    "GSP33nysu__3u:2739": "tattvedantvagrahasyaikatvānniraṃśatvāt /",
    "GSP33nysu__3u:2740": "etaduktaṃ bhavati /",
    "GSP33nysu__3u:2741": "pratyabhijñā na smṛtireveti pareṇāpyuktam /",
    "GSP33nysu__3u:2742": "nāpi jñānadvayarūpā /",
    "GSP33nysu__3u:2743": "tattāvata evedantāyāṃ mānābhāvaprasaṅgena kṣaṇabhaṅgabhaṅgāsiddheḥ /",
    "GSP33nysu__3u:2744": "naca smṛtyanubhavarūpamekameva jñānam /",
    "GSP33nysu__3u:2745": "ekatve dvirūpatāvirodhāt /",
    "GSP33nysu__3u:2746": "tasmādanubhavarūpamekameva vijñānaṃ saṃskārasacivena cakṣurādinā jātatvātsoyamityākāraṃ bhavati",
    "GSP33nysu__3u:2747": "yathā khalu śuklaharitapītādirūpāṇāṃ citrarūpārambhakatvam /",
    "GSP33nysu__3u:2748": "yathā vā doṣasahakṛtānāmindriyāṇāṃ viparyayahetutvam /",
    "GSP33nysu__3u:2749": "tathā saṃskārasacivānāmindriyāṇāṃ pratyabhijñāhetutvaṃ bhaviṣyatīti ko doṣaḥ /",
    "GSP33nysu__3u:2750": "naca saṃskārasya svatantrasya jñānahetutvam /",
    "GSP33nysu__3u:2751": "smṛtermānasapratyakṣajatvāṅgīkārāditi /",
    "GSP33nysu__3u:2752": "taccennottaragocaramityādinoktamarthamupasaṃharati- ata iti //",
    "GSP33nysu__3u:2753": "ato na vatarmānaikaniyamaḥ syād grahe 'kṣaje // MAnuv_3,2.83cd //",
    "GSP33nysu__3u:2754": "vartamānaikaniyamaḥ vartamānamekameva viṣayīkarotītyevaṃrūpo niyamaḥ /",
    "GSP33nysu__3u:2755": "pramāṇaprameyapramātṛbhedaṃ viśvamabādhyamiti yaduktaṃ tadupasaṃhariṣyannarthagatāyā jñā(tatāyāḥ",
    "GSP33nysu__3u:2756": "prākaṭyāparaparyāyā)tattāprākaṭyasamākhyāyāḥ pramiteścaturthyā vidyamānatvātkathaṃ trividhaṃ viśvamityāśaṅkāṃ tāvatpariharati- naceti //",
    "GSP33nysu__3u:2757": "naca pramāṇato 'nyā syāt pramitirnāma kutracit /",
    "GSP33nysu__3u:2758": "mānābhāvād gauravācca kalpanāyāḥ kimetayā // MAnuv_3,2.84 //",
    "GSP33nysu__3u:2759": "pramitirnāma vastu nāstyeva tatra mānābhāvāt /",
    "GSP33nysu__3u:2760": "nanu kathaṃ mānābhāvaḥ /",
    "GSP33nysu__3u:2761": "“pramātā ca prameyaṃ ca pramāṇaṃ pramitistathā'; ityāderāgamasya vidyamānatvādityata uktam- pramāṇato 'nyeti //",
    "GSP33nysu__3u:2762": "dvividhaṃ pramāṇaṃ karaṇaṃ phalaṃ ca /",
    "GSP33nysu__3u:2763": "(atra) tatra pramāṇaśabdena karaṇamabhidhāya pramitiśabdena phalarūpapramāṇamevocyate /",
    "GSP33nysu__3u:2764": "natu tato 'nyā pramitiriti /",
    "GSP33nysu__3u:2765": "asti tāvadarthajñānayovirṣayaviṣayibhāvaniyamaḥ /",
    "GSP33nysu__3u:2766": "nacāsau sattayā kāraṇatvena vātivyāpteḥ /",
    "GSP33nysu__3u:2767": "nāpi tādātmyasārūpyābhyām /",
    "GSP33nysu__3u:2768": "asambhavāt /",
    "GSP33nysu__3u:2769": "yatra jñāne yo 'rtho 'vabhāsate ta(trāsau)syāsau viṣaya ityatra saptamyarthānupapattiḥ",
    "GSP33nysu__3u:2770": "tasmādyena yasyātiśaya utpadyate tasyāsau viṣaya ityaṅgīkāryam /",
    "GSP33nysu__3u:2771": "tathā cārthasya viṣayatvasiddhaye jñānajanyo 'rthagato 'tiśayaḥ",
    "GSP33nysu__3u:2772": "sarvathāṅgīkārya iti kathaṃ mānābhāvaḥ /",
    "GSP33nysu__3u:2773": "maivam /",
    "GSP33nysu__3u:2774": "tathā satyatītānāgatayorjñānaviṣayatābhāvaprasaṅgāt /",
    "GSP33nysu__3u:2775": "na hyasati dharmiṇi tatra dharmotpattiḥ sambhavati /",
    "GSP33nysu__3u:2776": "atha karaṇasambhavāttatra viṣayatvamityucyate tarhi vartamāne 'pi tathā sambhavānna jñātatā kalpanīyeti /",
    "GSP33nysu__3u:2777": "tadidamuktaṃ kutraciditi /",
    "GSP33nysu__3u:2778": "atītādivadvartamāne 'pi nāstītyarthaḥ /",
    "GSP33nysu__3u:2779": "kiñca jñānaṃ svaviṣaye jñātatāmupajanayati yatra kvacidvā /",
    "GSP33nysu__3u:2780": "dvitīye 'tiprasaṅgaḥ /",
    "GSP33nysu__3u:2781": "ādye jñātopajananātprāgevārthasya viṣayatvasiddhervyarthaṃ",
    "GSP33nysu__3u:2782": "tatkalpanamityāha- kimetayeti //",
    "GSP33nysu__3u:2783": "api ca jñātatāyāmapi jñātatotpādo 'ṅgīkriyate na vā /",
    "GSP33nysu__3u:2784": "neti pakṣe jñānaviṣayatvaṃ na syāt /",
    "GSP33nysu__3u:2785": "ādye 'nubhavānārūḍhaṃ jñātatāpravāhamaṅgīkurvāṇasya kalpanāgauravaṃ syādityāha- kalpanāyā gauravācceti //",
    "GSP33nysu__3u:2786": "atha jñātatā jñātatāntaramantareṇaiva viṣaya iti kalpyate /",
    "GSP33nysu__3u:2787": "tadāpi kalpanāgauravameva /",
    "GSP33nysu__3u:2788": "etena jñānaṃ svaviṣaye kiñcitkaroti kriyātvādgamanavadityanumānamapi nirastam /",
    "GSP33nysu__3u:2789": "jñānamātrapakṣīkāre 'tītānāgatajñātatājñāneṣu bādhāt /",
    "GSP33nysu__3u:2790": "anyathā tatraiva vyabhicārāditi /",
    "GSP33nysu__3u:2791": "nanu jñāto ghaṭaḥ prakaṭo ghaṭa ityarthaviśeṣaṇatayā jñātatā pratyakṣamīkṣyata ityata āha- mayeti //",
    "GSP33nysu__3u:2792": "mayaitajjñātamiti tu sākṣigaṃ jñānagocaram /",
    "GSP33nysu__3u:2793": "jñānameva ... // MAnuv_3,2.85a-c //",
    "GSP33nysu__3u:2794": "jñānameva mayaitajjñātamiti jñānagocaram /",
    "GSP33nysu__3u:2795": "kriyā hi kartṛsthaiva yadā kartṛprādhānyena vyavahriyate tadā kartṛdharmatayā pratīyate /",
    "GSP33nysu__3u:2796": "yathā devadatto ghaṭamicchati dveṣyīti /",
    "GSP33nysu__3u:2797": "yadā tu karmaprādhānyena tadā taddharmatayā /",
    "GSP33nysu__3u:2798": "yatheṣyo dviṣya iti /",
    "GSP33nysu__3u:2799": "yadā punaḥ svaprādhānyena tadā svatantraiva /",
    "GSP33nysu__3u:2800": "yathecchā dveṣa iti /",
    "GSP33nysu__3u:2801": "evāmātmagatameva jñānaṃ viṣayadharmatayāvabhāsata iti kimanupapannam /",
    "GSP33nysu__3u:2802": "nanu ca jñānaṃ tāvanna pratyakṣam /",
    "GSP33nysu__3u:2803": "tathāhi /",
    "GSP33nysu__3u:2804": "na tāvatpūrvabhāvino jñānasya jñānaṃ viṣayaḥ /",
    "GSP33nysu__3u:2805": "tathā sati jñāsyāmītyeva(meva) syānna tu jānāmīti /",
    "GSP33nysu__3u:2806": "nāpyāgāminaḥ /",
    "GSP33nysu__3u:2807": "tathātve hyajñāsiṣamityeva syāt /",
    "GSP33nysu__3u:2808": "naca sahabhāvijñānāntaramasti /",
    "GSP33nysu__3u:2809": "tato jñātatālakṣaṇakāryeṇaivānumātavyamiti kathaṃ sā nābhyupagamyata ityata uktam- sākṣiṇamiti",
    "GSP33nysu__3u:2810": "sākṣiṇo nityatvānnoktadoṣaḥ /",
    "GSP33nysu__3u:2811": "sa ca svaprakāśa iti /",
    "GSP33nysu__3u:2812": "anupalambhabādhitā ca jñātatetyāha- tato 'nyeti //",
    "GSP33nysu__3u:2813": "... tato 'nyā na pramitirnāma dṛśyate // MAnuv_3,2.85cd //",
    "GSP33nysu__3u:2814": "prathamajñāne hi śuddha evārtho jñāyate na jñātatāviśiṣyaḥ /",
    "GSP33nysu__3u:2815": "tadānīṃ tasyā ajātatvāt /",
    "GSP33nysu__3u:2816": "tāmutpādya punastadviśiṣyamarthaṃ viṣayīkarotīti pakṣe viramyavyāpāraprasaṅgāt /",
    "GSP33nysu__3u:2817": "naca prathamajñānaviṣayīkṛtādadhiko 'rtha uttarajñāneṣu cakāsti /",
    "GSP33nysu__3u:2818": "jñāta ityatra tu jñānaṃ viṣaya ityuktameveti /",
    "GSP33nysu__3u:2819": "idānīmīśatajjñānetyādinoktamarthamupasaṃharati- māneti //",
    "GSP33nysu__3u:2820": "mānāmātṛprameyāṇāṃ taducchittirnahi kvacit // MAnuv_3,2.86ab //",
    "GSP33nysu__3u:2821": "tattasmānmānādibhedena trividhameva viśvaṃ tasya kvacidapyucchittirbādho nā(stī)styevetyarthaḥ",
    "GSP33nysu__3u:2822": "prakṛta(manusa)mupasaṃharansvapnasya mithyātvaṃ hetvantareṇa dūṣayati-",
    "GSP33nysu__3u:2823": "svāpnānāmapīti //",
    "GSP33nysu__3u:2824": "svapnānāmapi caiteṣāṃ na bādho dṛśyate kvacit // MAnuv_3,2.86cd //",
    "GSP33nysu__3u:2825": "co hetau /",
    "GSP33nysu__3u:2826": "yasmātsvapnānāmapye(te)ṣāṃ mānamātṛprameyāṇāṃ kvacitkāle na bādho dṛśyate ataḥ svapno mithyā naiveti sambandhaḥ /",
    "GSP33nysu__3u:2827": "na kevalaṃ bāhyaprapañca ityaperarthaḥ /",
    "GSP33nysu__3u:2828": "svapnādutthitasya nātra gajo 'bhūdityādinā bādhadarśanātkathametadityata",
    "GSP33nysu__3u:2829": "āha- jāgrattvamātramiti //",
    "GSP33nysu__3u:2830": "jāgrattvamātramatraikamanyathā dṛśyate sphuṭam /",
    "GSP33nysu__3u:2831": "ato mithyā naca svapno ... // MAnuv_3,2.87a-c //",
    "GSP33nysu__3u:2832": "anyathā avidyamānatvena /",
    "GSP33nysu__3u:2833": "vyākhyātaprāyametat /",
    "GSP33nysu__3u:2834": "yattūktaṃ ratho 'yamityādi, tatpariṇāmitāmāvedayati /",
    "GSP33nysu__3u:2835": "na bādhamiti vakṣyate /",
    "GSP33nysu__3u:2836": "“na tatra rathāḥ'; ityādiśrutistu tatprāgabhāvam /",
    "GSP33nysu__3u:2837": "nanu svāpnapadārthānāṃ jāgrattvaṃ yadi bhramasiddhaṃ bādhitaṃ ca tadā teṣāṃ mithyātvamavarjanīyam",
    "GSP33nysu__3u:2838": "svāpnagajādayo mithyā bhramaviṣayatvādbādhaviṣayatvācca śaktirajatavadityanumānāditi cetkimidaṃ",
    "GSP33nysu__3u:2839": "vā'ropādhiṣṭhānatayā vā sādhāraṇaṃ vā /",
    "GSP33nysu__3u:2840": "tathā bādhaviṣayatvamapi kinniṣedhyatayota niṣedhādhikaraṇatayātha sādhāraṇam /",
    "GSP33nysu__3u:2841": "ubhayatrāpi dvitīyatṛtīyayordeṣamāha- jāgradvaditi //",
    "GSP33nysu__3u:2842": "... jāgradvaj ... // MAnuv_3,2.87d //",
    "GSP33nysu__3u:2843": "jāgratā dṛṣṭaṃ śuktyādikaṃ yathā tathetyarthaḥ /",
    "GSP33nysu__3u:2844": "yathā śuktikāderāropabādhādhiṣṭhānatve 'pi na mithyātvaṃ tathā",
    "GSP33nysu__3u:2845": "svāpnānāmapītyanaikāntyamityarthaḥ /",
    "GSP33nysu__3u:2846": "nanu jāgaropalabdhasya śuktyāderapyanenaiva hetunā mithyātvamasmākaṃ siṣādhayiṣitameveti kathaṃ tatrānaikāntikatvamityata āha- jāgraditi //",
    "GSP33nysu__3u:2847": "... jāgradeva ca // MAnuv_3,2.87d //",
    "GSP33nysu__3u:2848": "ātmavat ... // MAnuv_3,2.88a //",
    "GSP33nysu__3u:2849": "evaṃ tarhi jāgratsvapnaścātmavannaiva mithyetyarthaḥ /",
    "GSP33nysu__3u:2850": "tadvivṛṇoti- kvaciditi //",
    "GSP33nysu__3u:2851": "... kvacidātmā ca syādeva bhramagocaraḥ /",
    "GSP33nysu__3u:2852": "etāvatā na mithyāsau svapne jāgarite tathā // MAnuv_3,2.88a-d //",
    "GSP33nysu__3u:2853": "kṣaṇiko 'hamityādi bhramagocaraḥ /",
    "GSP33nysu__3u:2854": "upalakṣaṇaṃ caitat /",
    "GSP33nysu__3u:2855": "na kṣaṇiko 'haṃ sthira eveti bādhagocaraścetyapi draṣṭavyam /",
    "GSP33nysu__3u:2856": "svapne jāgarite tatheti /",
    "GSP33nysu__3u:2857": "tatropalabdhāḥ padārthā api na mithyetyarthaḥ /",
    "GSP33nysu__3u:2858": "ubhayapakṣīkāreṇānumā(ne 'pyā)nasyātmani vyabhicāro 'parihāyar iti /",
    "GSP33nysu__3u:2859": "nanu kṣaṇikatvādinā pratipanna ātmāpi mithyeti kathaṃ tatra vyabhicāra iti cet /",
    "GSP33nysu__3u:2860": "kiṃ kṣaṇikatvāderāropitasya mithyātvādevamucyate utātmasvarūpasyaiva /",
    "GSP33nysu__3u:2861": "dvitīye tvapasiddhāntaḥ sphuṭa eva /",
    "GSP33nysu__3u:2862": "ādyamāśaṅkaya dūṣayati- yadīti //",
    "GSP33nysu__3u:2863": "yadyātmanyanyathā dṛśyaṃ bhrāntamatrāpi tad bhavet // MAnuv_3,2.89ab //",
    "GSP33nysu__3u:2864": "evaṃ tarhyāropitākārasya mithyātvaṃ sādhyamityuktaṃ syāt /",
    "GSP33nysu__3u:2865": "tathāca siddhasādhanatvaṃ jāgratsvapnāvagatārtheṣvāropitākārāṇāṃ mithyātvasyāsmābhirapyaṅgīkṛtatvāt",
    "GSP33nysu__3u:2866": "āropyatayā niṣedhyatayā vā bhrāntibādhaviṣayatvaṃ heturityādyapakṣe doṣamāha- abādhiteti",
    "GSP33nysu__3u:2867": "abādhitānuvṛttestu svapnāderbhrāntatā kutaḥ // MAnuv_3,2.89cd //",
    "GSP33nysu__3u:2868": "jāgrattvādeḥ rajatatvādeśca bādhāduttaramapyabādhitatvena gajādeḥ śuktyādeścānuvṛtteḥ svapnāderuktavidhā bhrāntatā bādhyatā ca kutaḥ /",
    "GSP33nysu__3u:2869": "tathāca svarūpāsiddhiḥ /",
    "GSP33nysu__3u:2870": "yathā khalu bādhottarakālamapyanuvartamāna ātmā nāropyo nāpi bādhyaḥ /",
    "GSP33nysu__3u:2871": "tathā svapnajāgarāvapi /",
    "GSP33nysu__3u:2872": "tayorapyadrākṣamevāhaṃ gajamityādyanuvṛtteriti /",
    "GSP33nysu__3u:2873": "anukūlapramāṇābhāvātpratikūlapramāṇabhāvācca bhrāntiviṣayatvādihetunā jāgratsvapnayormithyātvānumānamanupapannamityāha- naceti //",
    "GSP33nysu__3u:2874": "naca kācit pramā viśvabhrāntatve sarvameva ca /",
    "GSP33nysu__3u:2875": "abhrāntatve pramāṇaṃ tu kathaṃ tadbhrāntitā bhavet // MAnuv_3,2.90 //",
    "GSP33nysu__3u:2876": "viśvamityubhayavidhaṃ vivakṣitam /",
    "GSP33nysu__3u:2877": "bhrāntatve mithyātve /",
    "GSP33nysu__3u:2878": "yadvā bhrāntiviṣayatvādihetudvayasyāsiddhiṃ prakārāntareṇa sādhayitumidaṃ vākyam /",
    "GSP33nysu__3u:2879": "bhrāntasya i(mi)ti bādhyatvasyāpyupalakṣaṇam /",
    "GSP33nysu__3u:2880": "yatastasmādityupaskartavyam /",
    "GSP33nysu__3u:2881": "tadbhrāntatā tasya dvividhasyāpi viśvasya bhrāntiviṣayatā /",
    "GSP33nysu__3u:2882": "dṛśyatvādihetunā svapnajāgarayobhrāntatvādisādhanātkathamasiddhirityāśaṅkāṃ parihartuṃ bhrāntatvaṃ prakārāntareṇa dūṣayati- kiñceti //",
    "GSP33nysu__3u:2883": "kiñca bhrāntatvavādī sa bhrāntatvaṃ svamatasya ca /",
    "GSP33nysu__3u:2884": "aṅgīkaroti niyataṃ ... // MAnuv_3,2.91a-c //",
    "GSP33nysu__3u:2885": "bhrāntatvavādī dṛśyatvādinā dvividhasyāpi viśvasya bhrāntatvādikaṃ (sā",
    "GSP33nysu__3u:2886": "tvaṃ) sādhayan /",
    "GSP33nysu__3u:2887": "svamatasyeti /",
    "GSP33nysu__3u:2888": "svapratijñātharm /",
    "GSP33nysu__3u:2889": "niyatamiti /",
    "GSP33nysu__3u:2890": "anyathā tatrānaikāntyāpatteriti bhāvaḥ /",
    "GSP33nysu__3u:2891": "na kevalaṃ pareṇa svavyāptisiddhaye svapratijñātārthasya bhrāntatvādikamaṅgīkaraṇīyam /",
    "GSP33nysu__3u:2892": "kintu vayamapi tadaṅgīkurma ityāha- tatreti //",
    "GSP33nysu__3u:2893": "... tatra sampratipannatā /",
    "GSP33nysu__3u:2894": "vādinos ... // MAnuv_3,2.91d-e //",
    "GSP33nysu__3u:2895": "parapratijñātārthasya bhrāntatvādau vādinoḥ vādiprativādinoḥ /",
    "GSP33nysu__3u:2896": "etacca vakṣyamāṇānumānasyānyatarāsiddhinirāsārthamiti boddhavyam /",
    "GSP33nysu__3u:2897": "tataḥ kimityata āha- tena ceti //",
    "GSP33nysu__3u:2898": "... tena cābhrāntaṃ viśvameva bhaviṣyati // MAnuv_3,2.91ef //",
    "GSP33nysu__3u:2899": "na kevalamuktapramāṇaiḥ kintu viśvabhrāntatvāderbhrāntatvādihetunā ca viśvamabhrāntameva tathābādhyameva bhaviṣyati /",
    "GSP33nysu__3u:2900": "tatra vyāptiṃ sūcayati- bhrāntatveti //",
    "GSP33nysu__3u:2901": "bhrāntitvabhrāntatā cet syāt kathaṃ nābhrāntisatyatā // MAnuv_3,2.92ab //",
    "GSP33nysu__3u:2902": "tadetau prayogau bhavataḥ /",
    "GSP33nysu__3u:2903": "viśvamabhrāntaṃ bhrāntabhrāntatvāt /",
    "GSP33nysu__3u:2904": "tathā viśvamabādhyaṃ bādhyabādhyatvāt ātmavaditi /",
    "GSP33nysu__3u:2905": "apavyākhyānadūṣaṇasya prayārejanamāha- aśeṣeti //",
    "GSP33nysu__3u:2906": "aśeṣadoṣaduṣyaṃ tanmataṃ heyaṃ bubhūṣibhiḥ // MAnuv_3,2.92cd //",
    "GSP33nysu__3u:2907": "tanmatamiti /",
    "GSP33nysu__3u:2908": "svāpnajāgaraprapañcasya mithyātvaṃ pratipādayanmatam /",
    "GSP33nysu__3u:2909": "syādetat /",
    "GSP33nysu__3u:2910": "viśvasya bhrāntatvādikamivābhrāntatvādikamapi mithyā kinna syāt /",
    "GSP33nysu__3u:2911": "na caitadaghaṭitaṃ durghaṭatvasya bhūṣaṇatvādityāśaṅkāṃ pariharanmandametadasmadīyaṃ tanmataheyatāvyutpādānaprasakterabhāvāditi",
    "GSP33nysu__3u:2912": "solluṇṭhamāha- yeneti //",
    "GSP33nysu__3u:2913": "yena svamataheyatvaṃ svayamaṅgīkṛtaṃ sadā /",
    "GSP33nysu__3u:2914": "bhrāntitvād durghaṭatvasya bhūṣaṇatvācca kevalam // MAnuv_3,2.93 //",
    "GSP33nysu__3u:2915": "unmatto 'pi kathaṃ tasya mataṃ svīkartumicchati // MAnuv_3,2.94ab //",
    "GSP33nysu__3u:2916": "bhrāntitvāt bhrāntiviṣayatvenāṅgīkṛtatvāt /",
    "GSP33nysu__3u:2917": "durghaṭatvasya bhūṣaṇatvāt bhūṣaṇatvenāṅgīkṛtatvācca /",
    "GSP33nysu__3u:2918": "kevalamunmatto 'pi sākṣādunmatto 'pi na punarunmattakabījādyadanenonmattaḥ /",
    "GSP33nysu__3u:2919": "na hyunmattaḥ svamataṃ bhrāntaṃ durghaṭaṃ ceti svayameva manyate /",
    "GSP33nysu__3u:2920": "tarhi kathaṃ loke pravṛttamityata āha- īśeti //",
    "GSP33nysu__3u:2921": "īśaśakteracintyatvānmahonmattaiḥ pravartitam // MAnuv_3,2.94cd //",
    "GSP33nysu__3u:2922": "mahonmattairiti hetvantaram /",
    "GSP33nysu__3u:2923": "sūtravyākhyānamupakramyāpavyākhyānasya heyatāvyutpādanamasaṅgatamityataḥ svavyākhyānadārḍhyārthamityāśayavānuktaṃ sūtrārthaṃ vivṛṇvanmāyāśabdārthaṃ",
    "GSP33nysu__3u:2924": "tāvadāha- ata iti //",
    "GSP33nysu__3u:2925": "ataḥ prajñātra māyoktā jaivyu ... // MAnuv_3,2.95ab //",
    "GSP33nysu__3u:2926": "ata iti /",
    "GSP33nysu__3u:2927": "anyathā vyākhyānasya duṣṭatvāt”māyā vayunamabhikhya'; iti prajñānāmasu pāṭhāditi bhāvaḥ",
    "GSP33nysu__3u:2928": "māyāyāḥ sandhyakāraṇatvaṃ vakṣyate /",
    "GSP33nysu__3u:2929": "tatra jaivī prajñā kīdṛśaṃ kāraṇamityata āha- upādānameveti //",
    "GSP33nysu__3u:2930": "... upādānameva sā // MAnuv_3,2.95b //",
    "GSP33nysu__3u:2931": "sandhyasyeti śeṣaḥ /",
    "GSP33nysu__3u:2932": "na kevalaṃ jaivīprajñātra māyā /",
    "GSP33nysu__3u:2933": "kintvaiśvarī ca /",
    "GSP33nysu__3u:2934": "sā ca sandhyasya nimittamevetyāha- nimittamiti //",
    "GSP33nysu__3u:2935": "nimittamaiśvarī mukhyaṃ ... // MAnuv_3,2.95c //",
    "GSP33nysu__3u:2936": "prajñāśabdaścātra lākṣaṇiko vāsanārtha iti vakṣyati(te) /",
    "GSP33nysu__3u:2937": "tacca vyākhyānaṃ nobhayasādhāraṇamityāśayenoktaṃ mukhyeti /",
    "GSP33nysu__3u:2938": "īśvaraprajñā mukhyaiva jīvaprajñā tu lākṣaṇikī /",
    "GSP33nysu__3u:2939": "māyāmātrapadaṃ vyākhyāti- nirmitamiti //",
    "GSP33nysu__3u:2940": "... nirmitaṃ trātameva ca // MAnuv_3,2.95d //",
    "GSP33nysu__3u:2941": "tābhyāṃ saha pṛthak caiva māyāmātramitīryate /",
    "GSP33nysu__3u:2942": "ubhābhyāṃ mātamaiśvaryā trātaṃ saha pṛthak tataḥ // MAnuv_3,2.96 //",
    "GSP33nysu__3u:2943": "tābhyāmeveti sambandhaḥ /",
    "GSP33nysu__3u:2944": "tena tuśabdo vyākhyāto bhavati /",
    "GSP33nysu__3u:2945": "yathāsaṅkhayenānvayaparihārārthamuktam- saha pṛthageveti //",
    "GSP33nysu__3u:2946": "caśabdastasmādityarthe /",
    "GSP33nysu__3u:2947": "īryate sandhyamiti śeṣaḥ /",
    "GSP33nysu__3u:2948": "saha pṛthagityuktaṃ vivṛṇoti- ubhābhyāmiti //",
    "GSP33nysu__3u:2949": "jīveśvaraprajñābhyāṃ mātaṃ nirmitamaiśvaryā prajñayā trātaṃ yasmāttataḥ saha pṛthagityuktam",
    "GSP33nysu__3u:2950": "dhātusamudāyādāto 'nupasarge ka iti kaḥ /",
    "GSP33nysu__3u:2951": "adibhūmyāṃ hutajiti yathā /",
    "GSP33nysu__3u:2952": "yadyapyekasmādeva dhātostrapratyayaḥ śakyaḥ kartum /",
    "GSP33nysu__3u:2953": "tathāpyadhikārthalābhāyaivaṃ kṛtam /",
    "GSP33nysu__3u:2954": "sautratvānnirdeśasya karmaṇi pratyayaḥ /",
    "GSP33nysu__3u:2955": "ghañarthe kavidhānamiti vā /",
    "GSP33nysu__3u:2956": "nanvidaṃ pūrvāparaviruddham /",
    "GSP33nysu__3u:2957": "pūrvaṃ hi jīvavāsanopādānakaṃ sandhyamityuktam /",
    "GSP33nysu__3u:2958": "idānīṃ tu prajñopādanakamiti /",
    "GSP33nysu__3u:2959": "maivam /",
    "GSP33nysu__3u:2960": "prajñāśabda(syāpi vā)sya vāsanopalakṣaṇatvāt /",
    "GSP33nysu__3u:2961": "atha prajñāyā vāsanāyāśca kaḥ sambandho yena lakṣaṇā syādityata āha-",
    "GSP33nysu__3u:2962": "prajñātmakamiti //",
    "GSP33nysu__3u:2963": "prajñātmakaṃ mano yena manorūpāśca vāsanāḥ // MAnuv_3,2.97ab //",
    "GSP33nysu__3u:2964": "yena kāraṇena manaḥ prajñātmakaṃ prajñopādānaṃ, vāsanāśca manorūpā manaupādānakāḥ tenaitayorekakāraṇatvalakṣaṇasambandhena",
    "GSP33nysu__3u:2965": "iti śeṣaḥ /",
    "GSP33nysu__3u:2966": "prajñāvāsanayomarna upādānamityetatkuta ityata āha- dhīriti //",
    "GSP33nysu__3u:2967": "dhīrbhīriti manastvevetyāha ca śrutirañjasā // MAnuv_3,2.97cd //",
    "GSP33nysu__3u:2968": "śrutāvitiśabda ādyarthaḥ /",
    "GSP33nysu__3u:2969": "tena vāsanāyā api manovikāratvaṃ labhyate /",
    "GSP33nysu__3u:2970": "iti tviti sambandhaḥ /",
    "GSP33nysu__3u:2971": "iti śrutiścaśabdādanyā cāha prajñādermanovikāratvam /",
    "GSP33nysu__3u:2972": "añjasā spaṣṭam /",
    "GSP33nysu__3u:2973": "etenātmakāryatvaṃ vadanto nirastā bhavanti /",
    "GSP33nysu__3u:2974": "bāhyārthajñānasya tadānīmabhāvādasataścopādānatvānupapatteḥ mukhyārthatyāgaḥ /",
    "GSP33nysu__3u:2975": "yadi ca vāsanāmātramiti mukhya eva prayogaḥ kriyeta tadeśvaraprajñā na saṅgṛhītā syātpṛthagubhayagrahaṇe ca gauravaṃ syāt /",
    "GSP33nysu__3u:2976": "ato mukhyāmukhyavivakṣayobhayasya lāghavena grahaṇāya māyāmātramityuktam /",
    "GSP33nysu__3u:2977": "ata eva māyaiva māyāmātramiti na vyākhyātam /",
    "GSP33nysu__3u:2978": "sandhyasya nimittakāraṇabhūtayeśvaraprajñayā tādātmyābhāvāt /",
    "GSP33nysu__3u:2979": "nanu prajñāvāsanayorasti kāryakāraṇabhāvaḥ sambandhaḥ /",
    "GSP33nysu__3u:2980": "sa eva lakṣaṇābījamastu /",
    "GSP33nysu__3u:2981": "kiṃ dvayormanaḥkāryatvavarṇanenetyata āha- ciditi //",
    "GSP33nysu__3u:2982": "cidacinmiśramevaitanmano yāvacca saṃsṛtiḥ /",
    "GSP33nysu__3u:2983": "tenāvasthā imāḥ sarvā jīvaḥ paśyati sarvadā // MAnuv_3,2.98 //",
    "GSP33nysu__3u:2984": "na kevalaṃ svapnaṃ kintvimāḥ sāṃsārikīḥ sarvā apyavasthāstena manasaiva sarvadā jīvaḥ paśyati",
    "GSP33nysu__3u:2985": "ataḥ pradhānatvāttaddvāraka eva sambandha ādaraṇīyo nāparaḥ /",
    "GSP33nysu__3u:2986": "manaśca kecana jaḍameva manyante /",
    "GSP33nysu__3u:2987": "apare tvacetanamevāropitacaitanyam /",
    "GSP33nysu__3u:2988": "tannirāsena svarūpaṃ kathayati- cidacinmiśrameveti //",
    "GSP33nysu__3u:2989": "yadityadhyāhāryam /",
    "GSP33nysu__3u:2990": "kevalamacetanasya ghaṭādivadevambhāvāsambhavāccaitanyāropasya nirākṛtatvāccidacinmiśramevāṅgīkāryam",
    "GSP33nysu__3u:2991": "bhavanti cātrāgamāḥ /",
    "GSP33nysu__3u:2992": "yadi manasā sarvāvasthāprāptistadā mokṣe 'pi tasya",
    "GSP33nysu__3u:2993": "bhāvā(dava)devāvasthāssyurityata uktaṃ yāvatsaṃsṛtistāvadeva jīvasyopakārāpakārau karotīti",
    "GSP33nysu__3u:2994": "kātsnaryenānabhivyaktasvarūpatvāditi vyākhyāti- manovikārā iti //",
    "GSP33nysu__3u:2995": "manovikārā viṣayāḥ svāpnā yad bahyavanna te /",
    "GSP33nysu__3u:2996": "sthūlā bhavantyatasteṣāṃ spaṣṭatā na tathā kvacit // MAnuv_3,2.99 //",
    "GSP33nysu__3u:2997": "yadyasmātsvāpnā viṣayā manojanyavāsanāvikārā ata eva hi te bāhyavat sthūlāḥ na bhavanti saṃvṛte deśe 'vakāśānarhā na bhavanti /",
    "GSP33nysu__3u:2998": "teṣāṃ tathā bāhyavatkvacitspaṣṭatā bāhyārthakriyākāritā nāsti /",
    "GSP33nysu__3u:2999": "yadvā yasmātte bāhyavatsthūlā na bhavanti tathā teṣāṃ kvacitspaṣṭatā nāstyataḥ svāpanā viṣayā manovikārā iti yojanā /",
    "GSP33nysu__3u:3000": "yathā caitattathoktaṃ purastāt /",
    "GSP33nysu__3u:3001": "nanu (ca)",
    "GSP33nysu__3u:3002": "svāpnakāminīsambhogādeścaramadhātuvisargādibāhyātharkriyākāritādarśanādbhāgāsiddhirityata",
    "GSP33nysu__3u:3003": "āha- kvaciditi //",
    "GSP33nysu__3u:3004": "kvacit spaṣṭā api syuṣye ... // MAnuv_3,2.100a //",
    "GSP33nysu__3u:3005": "te svāpnā viṣayāḥ kvacitspaṣṭā api syureva /",
    "GSP33nysu__3u:3006": "tathāpi tadatiriktapakṣīkaraṇenādoṣa iti bhāvaḥ /",
    "GSP33nysu__3u:3007": "evaṃ tarhi tasyāṃśasya vāsanāmayatvaṃ na syādityata āha- vāsaneti //",
    "GSP33nysu__3u:3008": "... vāsanā mānasī ca sā // MAnuv_3,2.100b //",
    "GSP33nysu__3u:3009": "sā ca mānasī vāsanā siddhā /",
    "GSP33nysu__3u:3010": "aspaṣṭatābhāve 'pyasthūlatvasya sattvāditi bhāvaḥ /",
    "GSP33nysu__3u:3011": "ata eva sautro heturdvedhā vyākhyātaḥ /",
    "GSP33nysu__3u:3012": "tadanena deśakālanimittasampattiḥ svapne nāstīti yaduktaṃ tadvāsanāmayoktyā nirastam /",
    "GSP33nysu__3u:3013": "ata eva sṛṣṭiśruterbhāktatvavarṇanamapāstam /",
    "GSP33nysu__3u:3014": "prājñasya nirmātṛtvaṃ ca na vṛthā tvājyam /",
    "GSP33nysu__3u:3015": "svayaṃ vihatyetyādyāpīśvaraviṣayamanyatra vyākhyātam /",
    "GSP33nysu__3u:3016": "svapnanirmāṇe śubhāśubhayogāpattiriti cāsaṅgatam /",
    "GSP33nysu__3u:3017": "vyāptyabhāvāt /",
    "GSP33nysu__3u:3018": "jīvasya brahmabhāvopadeśa iti ca sārvajñādeḥ pāramārthikatvasamarthanādayuktam /",
    "GSP33nysu__3u:3019": "viyadādiprapañcasya mithyātvakathanaṃ ca tatsatyatvopapādanānnirastam /",
    "GSP33nysu__3u:3020": "// iti śrīmannyāyasudhāyāṃ sandhyādhikaraṇam //",
    "GSP33nysu__3u:3021": "[======= JNys_3,2.II: parābhidhyānādhikaraṇam =======]",
    "GSP33nysu__3u:3022": "/ atha śrīmannyāyasudhāyāṃ parābhidhyānādhikaraṇam //",
    "GSP33nysu__3u:3023": "parābhidhyānāt tu tirohitaṃ tato hy asya bandhaviparyayau |",
    "GSP33nysu__3u:3024": "// oṃ parābhidhyānāttu tirohitaṃ tato hyasya bandhaviparyayau oṃ //",
    "GSP33nysu__3u:3025": "parakṛtasyāpavyākhyānatāṃ pratipādayituṃ parābhidhyānāditi",
    "GSP33nysu__3u:3026": "sūtratātparyamāha- īśeti //",
    "GSP33nysu__3u:3027": "īśecchayāntardadhāti ... // MAnuv_3,2.100c //",
    "GSP33nysu__3u:3028": "sandhyamiti śeṣaḥ /",
    "GSP33nysu__3u:3029": "na kevalaṃ svapnaḥ kintu tattirodhānamapīśvarecchādhīnamityeṣa evārtho",
    "GSP33nysu__3u:3030": "'nena sūtreṇocyate nānyaḥ /",
    "GSP33nysu__3u:3031": "jīvasyeśvarāṃśatāyā aprāmāṇikatvasya dvitīye 'bhihitatvāt /",
    "GSP33nysu__3u:3032": "naca jñānaiśvaryaśaktī brahmaṇastāttvikatayā pareṇāṅgīkṛte /",
    "GSP33nysu__3u:3033": "kiñca dehayogāttirohitamityetāvatālam /",
    "GSP33nysu__3u:3034": "anyadasaṅgatameva /",
    "GSP33nysu__3u:3035": "kiñca dehayogaścettirodhāna (eva) hetustadā suptipralayayorāvirbhāvaḥ syāt",
    "GSP33nysu__3u:3036": "avidyādyupalakṣaṇametaditi ce(detadapi ta)t atha tathaiva kinnoktamityāstāṃ vistaraḥ /",
    "GSP33nysu__3u:3037": "yadi svapno 'ntardhatte kathaṃ tarhi punastatpratītiriṣyata āha- vyajyate ceti //",
    "GSP33nysu__3u:3038": "... vyajyate ca punastayā // MAnuv_3,2.100d //",
    "GSP33nysu__3u:3039": "etena parakīyaṃ bādhakathanaṃ nirastam /",
    "GSP33nysu__3u:3040": "vyaktistirodhānaṃ ca na jñāyata ityato 'dhikaraṇadvayārthamupasaṃharati-",
    "GSP33nysu__3u:3041": "sṛṣṭvaiveti //",
    "GSP33nysu__3u:3042": "sṛṣṭvaiva vāsānabhiśca prapañcaṃ svāpnamīśvaraḥ /",
    "GSP33nysu__3u:3043": "vāsanāmātratāṃ tasya nītvāntardhāpayatyajaḥ // MAnuv_3,2.101 //",
    "GSP33nysu__3u:3044": "evaśabdenāropaṃ vārayati /",
    "GSP33nysu__3u:3045": "darśayitvetyapi draṣṭavyam /",
    "GSP33nysu__3u:3046": "tasya ca vāsanāmātratāṃ nītvā kṛtvā /",
    "GSP33nysu__3u:3047": "anyathā dvitīyā syāt /",
    "GSP33nysu__3u:3048": "antardhāpayati adarśanaṃ gamayati /",
    "GSP33nysu__3u:3049": "tasya jīvasya vāsanābhiriti vā /",
    "GSP33nysu__3u:3050": "tasyāntardhāpayatīti vā /",
    "GSP33nysu__3u:3051": "// iti śrīmannyāyasudhāyāṃ parābhidhyānādhikaraṇam //",
    "GSP33nysu__3u:3052": "[======= JNys_3,2.III: suṣuptibodhamohādhikaraṇam =======]",
    "GSP33nysu__3u:3053": "// atha śrīmannyāyasudhāyāṃ bodhamohādhikaraṇāni //",
    "GSP33nysu__3u:3054": "tadabhāvo nāḍīṣu tacchruter ātmani ca |",
    "GSP33nysu__3u:3055": "ataḥ prabodho 'smāt |",
    "GSP33nysu__3u:3056": "mugdhe 'rdhasaṃpattiḥ pariśeṣāt |",
    "GSP33nysu__3u:3057": "// oṃ tadabhāvo nāḍīṣu tacchaterātmani ha oṃ //",
    "GSP33nysu__3u:3058": "oṃ ataḥ prabodho 'smāt oṃ //",
    "GSP33nysu__3u:3059": "oṃ mugdhe 'rdhasampatti pariśeṣāt oṃ //",
    "GSP33nysu__3u:3060": "atra yajjīvabrahmaṇorekatvaṃ pareṇa varṇitaṃ tatsūtrākṣarāpratītaṃ tadviruddhaṃ cāpekṣaṇīyameveti jñāpayitumadhikaraṇatrayasya tātparyamāha-",
    "GSP33nysu__3u:3061": "suṣuptīti //",
    "GSP33nysu__3u:3062": "suṣuptimohabodhāṃśca svavaśastadvaśaṃ sadā /",
    "GSP33nysu__3u:3063": "jīvaṃ nayati jīveśo ... // MAnuv_3,2.102a-c //",
    "GSP33nysu__3u:3064": "suṣuptibodhādeḥ kāraṇāntaradarśanātkathametadityata uktaṃ svavaśastadvaśamiti /",
    "GSP33nysu__3u:3065": "svatantro 'pīśvaro līlayā tāni kāraṇānyupādāya jīvaṃ tadvaśatāṃ nītvā",
    "GSP33nysu__3u:3066": "suṣuptyādikaṃ prāpayatītyarthaḥ /",
    "GSP33nysu__3u:3067": "etacca bhāṣyādau spaṣṭam /",
    "GSP33nysu__3u:3068": "// iti suṣuptibodhamohādhikaraṇam //",
    "GSP33nysu__3u:3069": "[======= JNys_3,2.IV: karmānusmṛtyadhikaraṇam =======]",
    "GSP33nysu__3u:3070": "// atha karmānusmṛtyadhikaraṇam //",
    "GSP33nysu__3u:3071": "// oṃ sa eva ca karmānusmṛtiśabdavidhibhyaḥ oṃ //",
    "GSP33nysu__3u:3072": "kecidevaṃ vyācakṣate /",
    "GSP33nysu__3u:3073": "suṣuptau brahmasampanno ya eva jīvaṣaḥ (kiṃ) sa evottiṣṭhatyutānyo 'pīti",
    "GSP33nysu__3u:3074": "saṃśaye mahājalanidhau kṣiptasyodabindoriva brahmaṇaikībhūtasyoddharaṇāsambhavādaniyama iti prāpte samādhīyate /",
    "GSP33nysu__3u:3075": "sa evottiṣṭhati, yaḥ suptaḥ /",
    "GSP33nysu__3u:3076": "kutaḥ /",
    "GSP33nysu__3u:3077": "karmaśeṣasamāpanātpratyabhijñānācchabdebhyo vidhibhyaśca /",
    "GSP33nysu__3u:3078": "suptasya muktatvāpattyā vidhyanupapatteriti /",
    "GSP33nysu__3u:3079": "tadetadapavyākhyānamiti sūcanāyādhikaraṇatātpayarmāha- nānya iti //",
    "GSP33nysu__3u:3080": "sa eva ca karmānusmṛtiśabdavidhibhyaḥ |",
    "GSP33nysu__3u:3081": "... nānyaḥ kartāsya kaścana // MAnuv_3,2.102d //",
    "GSP33nysu__3u:3082": "svapnādīnāṃ parameśvarakṛtatve 'bhihite kiṃ deśakālāntare 'nyo 'pi",
    "GSP33nysu__3u:3083": "kartāstyuteśvara eveti saṃśaye laukikeśvarāṇāṃ deśakālavyavasthayaiśvaryadarśanādayamapi tathāvidha iti prāpte /",
    "GSP33nysu__3u:3084": "sa eveśvaro 'sya svapnādeḥ kartā natu deśakālāntare 'nyaḥ kaścanetyeṣa evārtho 'tra pratipādyata iti /",
    "GSP33nysu__3u:3085": "nahi yaḥ suptaḥ sa evottiṣṭhatyanyo veti kasyacitsaṃśayo 'sti /",
    "GSP33nysu__3u:3086": "naca suptasya brahmaṇaikyaṃ pramāṇadṛṣṭamiṣyaṃ vā parasyeti yatkiñcidetat",
    "GSP33nysu__3u:3087": "lāghavārthaṃ kramollaṅghanena vyākhyānamiti bo(ddhavya)dhyam /",
    "GSP33nysu__3u:3088": "sūtrakṛtā ca svapnādivanna mohaḥ svatantrāvastheti jñāpanāya vyavadhānaṃ kṛtamiti /",
    "GSP33nysu__3u:3089": "// iti karmānusmṛtyadhikaraṇam //",
    "GSP33nysu__3u:3090": "[======= JNys_3,2.V: sthāna(to 'pya)bhedādhikaraṇam =======]",
    "GSP33nysu__3u:3091": "// atha sthāna(to 'pya)bhedādhikaraṇam //",
    "GSP33nysu__3u:3092": "// oṃ na sthānato 'pi parasyobhayaliṅgaṃ sarvatra hi oṃ //",
    "GSP33nysu__3u:3093": "kecididamitthaṃ vyācakṣate /",
    "GSP33nysu__3u:3094": "dvirūpaṃ brahma śrūyate sarvakarmā sarvakāma ityādau saviśeṣamasthūlamanaṇvityādau nirviśeṣam",
    "GSP33nysu__3u:3095": "tatra kimubhayarūpaṃ brahma pratipattavyamutānyatararūpam /",
    "GSP33nysu__3u:3096": "yadāpyanyatararūpaṃ tadā('pi) kiṃ saviśeṣamuta nirviśeṣamiti saṃśaye dvividhaśrutyanurodhādubhayarūpameva brahmeti prāpte idamucyate /",
    "GSP33nysu__3u:3097": "na tāvatsvata eva parasya brahmaṇa ubhayarūpatvaṃ sambhavati virodhāt /",
    "GSP33nysu__3u:3098": "astu tarhi sthānataḥ pṛthivyādyupādhiyogāt /",
    "GSP33nysu__3u:3099": "maivam /",
    "GSP33nysu__3u:3100": "na hyupādhiranyadanyathākaroti kintvavidyopasthāpitāḥ pṛthivyādyupādhayo bhramamupajanayanti",
    "GSP33nysu__3u:3101": "ataścānyataraparigrahe 'pi nirastasamastaviśeṣameva brahma pratipattavyam",
    "GSP33nysu__3u:3102": "sarvatrāśabdamasparśamityādivākyeṣu tathābhūtameva hi brahmopadiśyate /",
    "GSP33nysu__3u:3103": "na bhedāditi cenna pratyekamatadvacanāt /",
    "GSP33nysu__3u:3104": "na nirviśeṣameva brahma /",
    "GSP33nysu__3u:3105": "catuṣpādbrahma ṣoḍaśakalaṃ brahmetyādau bhedenopadeśāditi cenna /",
    "GSP33nysu__3u:3106": "yaścāyamasyāṃ pṛthivyāmityādinā pratyupādhi bhedābhāvavacanāt /",
    "GSP33nysu__3u:3107": "api caivameke /",
    "GSP33nysu__3u:3108": "neha nānāsti kiñcanetyādau bhedadarśananindāpūrvakamabhedameke śākhinaḥ samāmanantīti /",
    "GSP33nysu__3u:3109": "tadidaṃ vyākhyānaṃ samyagvyākhyānenaivāpahastitaṃ bhaviṣyati kiṃ punaḥ prayatnenetyāśayavānvyākhyānamevārabhate",
    "GSP33nysu__3u:3110": "sarvaśarīreṣu, pratiśarīraṃ ca dakṣiṇākṣyādisthāneṣu, sthitaḥ paramapuruṣaḥ svapanādyavasthāḥ pravartayatītyuktam /",
    "GSP33nysu__3u:3111": "tatra sarvatra sthitaḥ kimeka evota parasparaṃ bhinna iti saṃśaye yadyugapadbhinnasthānaṃ tadbhinnaṃ dṛṣṭam /",
    "GSP33nysu__3u:3112": "yathā ghaṭādi /",
    "GSP33nysu__3u:3113": "bhinnasthānaścāyamityato bhinna eva bhavet /",
    "GSP33nysu__3u:3114": "bhinnānāṃ ca tāratamyamanugrāhyānugrāhakabhāvaścopalabdha iti tatprasaṅgo 'pīti kathaṃ sa eva cetyuktamiti prāpte prativihitaṃ sūtrakṛtā na sthānato",
    "GSP33nysu__3u:3115": "'pīti /",
    "GSP33nysu__3u:3116": "tadvayācaṣṭe- neti //",
    "GSP33nysu__3u:3117": "na sthānato 'pi parasyobhayaliṅgaṃ sarvatra hi |",
    "GSP33nysu__3u:3118": "na sthānabhedato 'pyasya bhedaḥ kaścit pareśituḥ // MAnuv_3,2.103ab //",
    "GSP33nysu__3u:3119": "atra sthānaśabdastadbhedasyopalakṣaṇa ityuktaṃ bhavati /",
    "GSP33nysu__3u:3120": "saptamyarthe tasiḥ /",
    "GSP33nysu__3u:3121": "ādyādibhya upasaṅkhayānāt /",
    "GSP33nysu__3u:3122": "bheda iti vadatā”ubhayaliṅgam'; ityetadbhinnasvarūpatvamiti vyākhyātam /",
    "GSP33nysu__3u:3123": "sthānānāṃ suranarādiśarīrāṇāṃ tatrāpi dakṣiṇākṣyādīnāṃ bhede satyapyasya tatra tatra sthitasya pareśituḥ kaścit anyonyābhāvalakṣaṇo hīnādhikatvarūpo 'nugrāhyānugrāhakatvarūpo vā, bhedo nāsti /",
    "GSP33nysu__3u:3124": "kuta ityataḥ sarvatra hītyuktaṃ vyācaṣṭe- sarvatreti //",
    "GSP33nysu__3u:3125": "sarvatrāśeṣadoṣojkhapūrṇakalyāṇacidguṇaḥ // MAnuv_3,2.103cd //",
    "GSP33nysu__3u:3126": "sarvatra sthāneṣu nirbhedaścetyapi draṣṭavyam /",
    "GSP33nysu__3u:3127": "aśeṣadoṣojkhaścāsau pūrṇakalyāṇacidguṇaśceti vigrahaḥ /",
    "GSP33nysu__3u:3128": "kalyāṇā vināśādirahitāḥ /",
    "GSP33nysu__3u:3129": "yadvā guṇaśabdo duḥkhādiṣvapītyataḥ kalyāṇetyuktam /",
    "GSP33nysu__3u:3130": "cicchabdātparata ādipadamadhyāhāryam /",
    "GSP33nysu__3u:3131": "athavā cidrūpā na tvacetanā ityarthaḥ /",
    "GSP33nysu__3u:3132": "“sarveṣu bhūteṣvetameva brahmetyācakṣate'; ityādau paramātmā śrūyate yata iti śeṣaḥ /",
    "GSP33nysu__3u:3133": "oṃ na bhedāditi cenna pratyekamatadvacanāt oṃ //",
    "GSP33nysu__3u:3134": "uktamarthamākṣipya samādhātuṃ sūtraṃ na bhedāditi /",
    "GSP33nysu__3u:3135": "nirbhedaṃ sarvatra sarvadoṣadūraṃ sakalaguṇaparipūrṇaṃ brahmeti nopapadyate /",
    "GSP33nysu__3u:3136": "“kāryakāraṇabaddhau tau';",
    "GSP33nysu__3u:3137": "ityādiśrutipurāṇādivākyairbhinnatvadoṣitvālpaguṇatvāderbhedaśabdopalakṣitasyoktatvādityākṣepārthaḥ",
    "GSP33nysu__3u:3138": "neti parihārāṃśaṃ vyācaṣṭe- tadviruddhaṃ tviti //",
    "GSP33nysu__3u:3139": "na bhedād iti cen na pratyekam atadvacanāt |",
    "GSP33nysu__3u:3140": "tadviruddhaṃ tu yat tatra mānaṃ naiva bhavet kvacit // MAnuv_3,2.104ab //",
    "GSP33nysu__3u:3141": "yattu vākyaṃ tasyoktārthasya viruddhaṃ pratīyate tattatra uktaviruddhe kvacidarthe mānaṃ naiva bhavetkintvanya eva tasyārthaḥ pratipattavyaḥ /",
    "GSP33nysu__3u:3142": "kuta ityataḥ pratyekamatadvacanādityuktam /",
    "GSP33nysu__3u:3143": "tadanupapannamivābhāti /",
    "GSP33nysu__3u:3144": "sarvatra hītyuktasya pratipakṣacodanāyāṃ punastanmātropanyāsasya vyarthatvāt /",
    "GSP33nysu__3u:3145": "atastātparyamāha- mahātātparyeti //",
    "GSP33nysu__3u:3146": "mahātātparyarodhena kathaṃ tanmānamatra tu // MAnuv_3,2.104cd //",
    "GSP33nysu__3u:3147": "sakalasmṛtītihāsapurāṇānāṃ parameśvarasyāśeṣadoṣadūratve samastaguṇaparipūrṇatve ca yanmahātātparyaṃ tadvirodhena tat vākyaṃ atra bhagavato doṣitvādau kathaṃ mānaṃ bhavet /",
    "GSP33nysu__3u:3148": "tuśabdo mahāvākyatvāvāntaravākyatvalakṣaṇaviśeṣārthaḥ /",
    "GSP33nysu__3u:3149": "dṛṣṭaṃ hi nirṇītamahāvākyārthaviruddhasya tadavāntaravākyasya tatrāprāmāṇyam /",
    "GSP33nysu__3u:3150": "yathā svargaprayojanāgnihotraparamahāvākyārthaviruddhasya yadyamuṣminlloke",
    "GSP33nysu__3u:3151": "'sti vā na vetyādestadavāntaravākyam /",
    "GSP33nysu__3u:3152": "tadatharpratipattihetutvāt /",
    "GSP33nysu__3u:3153": "syādetat /",
    "GSP33nysu__3u:3154": "yadi parameśvarasya sakalaguṇaparipūrṇatve nirastasamastadoṣatve ca vedādīnāṃ mahātātparyamityarthaḥ pramāṇavānsyāt /",
    "GSP33nysu__3u:3155": "tadeva tu na paśyāma ityata āha- duḥkheti //",
    "GSP33nysu__3u:3156": "duḥkhāpyayasukhāvāptihetutvenaiva vedavāk /",
    "GSP33nysu__3u:3157": "bhavenmānaṃ ... // MAnuv_3,2.105a-c //",
    "GSP33nysu__3u:3158": "mokṣahetutveneti vaktavye duḥkhāpyayetyādivacanaṃ vādivipratipattermokṣasvarūpanirūpaṇārthamātyantikaduḥkhanivṛttirniratiśayasukhābhivyaktiśca muktiriti /",
    "GSP33nysu__3u:3159": "yadvāpradhānaprayojanasvargādisaṅgrahārthamidam /",
    "GSP33nysu__3u:3160": "itthambhūtalakṣaṇe tṛtīyā /",
    "GSP33nysu__3u:3161": "duḥkhāpyayasukhāvāptihetutvenaiva taddhetutvaṃ yathā nirvahettathaiva,",
    "GSP33nysu__3u:3162": "mānaṃ kasyacidarthasya pratipādikā bhavet /",
    "GSP33nysu__3u:3163": "vedavāgiti smṛtyāderupalakṣaṇam /",
    "GSP33nysu__3u:3164": "etaduktaṃ bhavati /",
    "GSP33nysu__3u:3165": "śāstreṇa hi viṣayaprayojanavatā bhāvyam /",
    "GSP33nysu__3u:3166": "pramāṇatvātparārthatvācca /",
    "GSP33nysu__3u:3167": "tatra yadā viṣayaḥ sandigdhaḥ prayojanaṃ ca niścitaṃ tadā, niścitena prayojanenāniścito viṣayo niścetavyaḥ /",
    "GSP33nysu__3u:3168": "nahi śāstraṃ sākṣātprayojanasya kārakam /",
    "GSP33nysu__3u:3169": "kintu viṣayapratipādanadvāraiva /",
    "GSP33nysu__3u:3170": "tathāca tatprayojanaṃ yasminjñāpite sampadyate sa eva viṣayo 'vadhāryate /",
    "GSP33nysu__3u:3171": "anyathā viṣayaprayojanayorasambaddhatvena śāstrasyānupādeyatā'patteḥ /",
    "GSP33nysu__3u:3172": "vedādeśca mokṣa eva pradhānaṃ prayojanam /",
    "GSP33nysu__3u:3173": "“teṣāṃ duḥkhaprahāṇāya śrutireṣā pravartate'; ityādeḥ /",
    "GSP33nysu__3u:3174": "svargādikaṃ cāpradhānam /",
    "GSP33nysu__3u:3175": "ataḥ sa eva viṣayaḥ kalpanīyo yasminjñā(pi)te mokṣādikaṃ sampa(dyata",
    "GSP33nysu__3u:3176": "iti)dyeteti /",
    "GSP33nysu__3u:3177": "tataḥ kimityata āha- taditi //",
    "GSP33nysu__3u:3178": "... tadīśānāt prasannādeva nānyathā // MAnuv_3,2.105cd //",
    "GSP33nysu__3u:3179": "tat duḥkhāpyayādirūpaṃ kaivalyam /",
    "GSP33nysu__3u:3180": "īśānāt viṣṇoreva bhavennānyasmāt /",
    "GSP33nysu__3u:3181": "sa hi tasyeṣye nānyaḥ /",
    "GSP33nysu__3u:3182": "astu tarhi sa eva viṣayaḥ kiṃ guṇapūrṇatvādinetyata uktaṃ prasannādeva nānyathā na jñātamātrāditi",
    "GSP33nysu__3u:3183": "tato 'pi kimityata āha- prasannateti //",
    "GSP33nysu__3u:3184": "prasannatā guṇotkarṣajñānādeva hi kevalam /",
    "GSP33nysu__3u:3185": "nirdoṣatāparijñānādapi nānyena kenacit // MAnuv_3,2.106 //",
    "GSP33nysu__3u:3186": "viṣṇoḥ prasannatā ca tadīyaguṇotkarṣajñānādeva kevalaṃ nirdeṣatāparijñānācca bhavati /",
    "GSP33nysu__3u:3187": "hiśabdaḥ pramāṇaprasiddhiṃ dyotayati /",
    "GSP33nysu__3u:3188": "tacca vakṣyate /",
    "GSP33nysu__3u:3189": "kevalaśabdo 'vadāraṇārthaḥ /",
    "GSP33nysu__3u:3190": "nānyena kenacidityetatpratirūpeṇālpaguṇatvādijñānena karmādinā vā netyarthaḥ /",
    "GSP33nysu__3u:3191": "tathāca mokṣādiprayojanena śāstreṇa tatsādhanabhūtaṃ bhagavadguṇotkarṣanirdeṣatājñānameva jīvānāmutpādanīyamityataḥ sakalaguṇaparipūrṇe nirastasamastadoṣe nārāyaṇa evāśeṣaśāstrasya mahātātparyamityavasīyate /",
    "GSP33nysu__3u:3192": "syādetadyadi tadīśānādityādinoktaṃ prāmāṇikaṃ",
    "GSP33nysu__3u:3193": "syādityatastatrāgamavākyānyudāharati- yo māmiti //",
    "GSP33nysu__3u:3194": "yo māmaśeṣadoṣojkhaṃ guṇasarvasvabṛṃhitam /",
    "GSP33nysu__3u:3195": "jānātyasmai prasanno 'haṃ dadyāṃ muktiṃ nacānyathā // MAnuv_3,2.107 //",
    "GSP33nysu__3u:3196": "yo māmaśeṣābhyadhikaṃ vijānāti sa eva mām /",
    "GSP33nysu__3u:3197": "vijānātyakhilāṃstasya dadyāṃ kāmān paraṃ padam // MAnuv_3,2.108 //",
    "GSP33nysu__3u:3198": "yo māmevamasammūḍhaḥ kiṃ mā nindanti śatravaḥ // MAnuv_3,2.109ab //",
    "GSP33nysu__3u:3199": "bṛṃhitaśabdena pratyekamapi guṇānāmanavadhikatvamācaṣṭe /",
    "GSP33nysu__3u:3200": "aśeṣābhyadhikaṃ guṇairdeṣabhāvaiśca sarvottamam /",
    "GSP33nysu__3u:3201": "sa eva māṃ vijānāti /",
    "GSP33nysu__3u:3202": "anyajñānasya matprasādāhetutvāt /",
    "GSP33nysu__3u:3203": "“yo māmevam'; ityanena”kṛtakṛtyaśca bhārata'; ityantaṃ bhagavadvākyaṃ saṅgṛhṇāti /",
    "GSP33nysu__3u:3204": "evaṃ samastairguṇairdeṣābhāvaiśca /",
    "GSP33nysu__3u:3205": "kṣarākṣarottamo hi puruṣottamaḥ /",
    "GSP33nysu__3u:3206": "sa sarvavidityādistutyā prasannatā dyotyate /",
    "GSP33nysu__3u:3207": "sarvabhāvena sarveṇa prakāreṇa /",
    "GSP33nysu__3u:3208": "anyathā vyāghātāt /",
    "GSP33nysu__3u:3209": "kṛtakṛtyo muktaḥ /",
    "GSP33nysu__3u:3210": "“kiṃ mām'; ityanena”abhī'; idamekameka asmi niṣṣāḷabhī dvā kimau trayaḥ",
    "GSP33nysu__3u:3211": "karanti /",
    "GSP33nysu__3u:3212": "khale na parṣānprati hanmi bhūri kimmā nindanti śatravo 'nindrā';",
    "GSP33nysu__3u:3213": "(ṛ.10-48-7) iti śrutimupādatte /",
    "GSP33nysu__3u:3214": "idamekaṃ viśvaṃ abhi prati ahameko niṣpaḷasmi nitarāṃ sahata iti niṣpāṭ dvau prapañcāvabhi prati ahameko niṣṣāḷasmi /",
    "GSP33nysu__3u:3215": "trayo 'pi prapañcā mama kimeva kurvanti na kimapi mamāniṣyaṃ kartumīśate /",
    "GSP33nysu__3u:3216": "kintvahameva khala iva khalasthitāni dhānyānīva bhūri bhūrīnbahūnbahuvaraṃ vā tānniṣṭhurānnindakānpratihanmi tasmādanīśvarāste śatravo māṃ kiṃ nindantītyarthaḥ /",
    "GSP33nysu__3u:3217": "etadbhagavato vākyam /",
    "GSP33nysu__3u:3218": "atra nindakeṣu bhagavato 'prasādo '(narthāvā)niṣyāvāptiśca śrūyate /",
    "GSP33nysu__3u:3219": "nindā ca doṣajñānādiketi prasiddhameva /",
    "GSP33nysu__3u:3220": "vākyodāharaṇaphalamāha- ityādīti //",
    "GSP33nysu__3u:3221": "ityādivedasmṛtigavākyairevāvasīyate // MAnuv_3,2.109cd //",
    "GSP33nysu__3u:3222": "avadhāraṇena prābalyaṃ sūcayati /",
    "GSP33nysu__3u:3223": "“prasādena muktiḥ saguṇavedanāt'; iti vakṣyamāṇamatrāpi sambaddhayate /",
    "GSP33nysu__3u:3224": "atrānumānamapyāha- lokataśceti //",
    "GSP33nysu__3u:3225": "lokataśca prasādena muktiḥ sa guṇavedanāt // MAnuv_3,2.110ab //",
    "GSP33nysu__3u:3226": "itiśabdo 'dhyāhāryaḥ avasīyata iti vartate /",
    "GSP33nysu__3u:3227": "bhagavatprasādena saṃsārānmuktirbhavati sa bhagavatprasādastadguṇotkarṣavedanāddoṣābhāvavedanācca bhavatītyayamartho lokato lokadṛṣṭāntopetānumānataścā(numīyate)vasīyate /",
    "GSP33nysu__3u:3228": "tathāca prayogaḥ /",
    "GSP33nysu__3u:3229": "saṃsārānmuktiḥ (paramapu)samarthapuruṣaprasādasādhyā",
    "GSP33nysu__3u:3230": "muktitvānnigaḍamuktivat /",
    "GSP33nysu__3u:3231": "na(ca)hi bhagavato 'nyastatra samartho 'sti /",
    "GSP33nysu__3u:3232": "vimato bhagavatprasādo guṇotkarṣajñānasādhyo mahāprasādatvādrājasaprasādavat /",
    "GSP33nysu__3u:3233": "pakṣatulyatvānna vyabhicāraścodanīyaḥ /",
    "GSP33nysu__3u:3234": "mahātātparyarodhenetyādinoktamupasaṃharanparakṛtāpavyākhyānanirāse",
    "GSP33nysu__3u:3235": "'pyuktāṃ yuktimatidiśati- mahātātparyeti //",
    "GSP33nysu__3u:3236": "mahātātparyamukhyasya virodhādata eva hi // MAnuv_3,2.110cd //",
    "GSP33nysu__3u:3237": "doṣitvanirguṇatvālpaguṇatvādi kathañcana /",
    "GSP33nysu__3u:3238": "nārthaḥ śrutipurāṇādes ... // MAnuv_3,2.111a-c //",
    "GSP33nysu__3u:3239": "paramamahātātparyasya /",
    "GSP33nysu__3u:3240": "nirguṇatvagrahaṇamapavyākhyānanirāsārtham /",
    "GSP33nysu__3u:3241": "kathañcanetyupādhisambandhādinetyarthaḥ /",
    "GSP33nysu__3u:3242": "na kevalamānumānikaṃ sakalavedā(dīnāṃ)ntānāṃ bhagavadguṇotkarṣādau mahātātpayarm /",
    "GSP33nysu__3u:3243": "kintu vācanikaṃ cetyāha- tadviruddha iti //",
    "GSP33nysu__3u:3244": "... tadviruddho 'khilasya ca /",
    "GSP33nysu__3u:3245": "arthaḥ svayaṃ vinirṇīto vāsudevena sādaram // MAnuv_3,2.111d-f //",
    "GSP33nysu__3u:3246": "doṣitvāderviruddhaḥ /",
    "GSP33nysu__3u:3247": "akhilasya śāstrasya /",
    "GSP33nysu__3u:3248": "tadvākyaṃ paṭhati- iti guhyatamamiti //",
    "GSP33nysu__3u:3249": "iti guhyatamaṃ śāstramidamuktaṃ mayānagha /",
    "GSP33nysu__3u:3250": "etad buddhvā buddhimān syāt kṛtakṛtyaśca bhārata // MAnuv_3,2.112 //",
    "GSP33nysu__3u:3251": "ity ... // MAnuv_3,2.113a //",
    "GSP33nysu__3u:3252": "iti yanmayā mama puruṣottamatvādikamuktaṃ idaṃ guhyatamaṃ śāstraṃ tātparyeṇa sarvaśāstraiḥ pratipādyo 'rthaḥ /",
    "GSP33nysu__3u:3253": "etadbuddhveti praśaṃsayā'daraḥ pratīyate /",
    "GSP33nysu__3u:3254": "yaduktaṃ sthānabhedānumānaṃ tadanyathāsiddhamiti pareśiturityanena sūcitam /",
    "GSP33nysu__3u:3255": "yathoktam /",
    "GSP33nysu__3u:3256": "“aiśvaryādrūpamekaṃ ca sūryavadbahudheyata'; iti /",
    "GSP33nysu__3u:3257": "kālātītaṃ cetyāha- ata iti //",
    "GSP33nysu__3u:3258": "... ato 'khilasacchāstraviruddhatvena nānumā /",
    "GSP33nysu__3u:3259": "vartate tatra ... // MAnuv_3,2.113a-c //",
    "GSP33nysu__3u:3260": "tatra parameśvarabhedādau /",
    "GSP33nysu__3u:3261": "adhikaraṇārthamupasaṃharati- teneti //",
    "GSP33nysu__3u:3262": "... teneśo nirṇīto 'khilasadguṇaḥ // MAnuv_3,2.113cd //",
    "GSP33nysu__3u:3263": "sacchabdo nirdeṣārthaḥ /",
    "GSP33nysu__3u:3264": "nirbheda ityupasaṃhartavye tatphalopasaṃhāro",
    "GSP33nysu__3u:3265": "'yamapavyākhyānanirāsamapyupasaṃhartum /",
    "GSP33nysu__3u:3266": "// iti sthāna(to 'pya)bhedādhikaraṇam //",
    "GSP33nysu__3u:3267": "[======= JNys_3,2.VI: upamādhikaraṇam =======]",
    "GSP33nysu__3u:3268": "// atha upamādhikaraṇam //",
    "GSP33nysu__3u:3269": "// oṃ ata eva copamā sūryakādivat oṃ //",
    "GSP33nysu__3u:3270": "iha parameśvare jīvasyātyantikabhaktisiddhaye bhedābhedamataṃ nirākriyate /",
    "GSP33nysu__3u:3271": "tathāhi /",
    "GSP33nysu__3u:3272": "jīvabrahmaṇorbhedastāvatsiddhāntināṅgīkriyata eva /",
    "GSP33nysu__3u:3273": "abhedastvanumānataḥ siddhaḥ /",
    "GSP33nysu__3u:3274": "jīvo brahmābhinnaścetanatvādbrahmavataḥ, brahmāṃśatvāt /",
    "GSP33nysu__3u:3275": "yo yadaṃśaḥ sa tadabhinno yatheśvarāṃśā matsyādistadabhinna iti /",
    "GSP33nysu__3u:3276": "ato bhinnābhinnā brahmaṇā jīva ityevaṃ prāpte prativihitaṃ sūtrakṛtā sūryakādivaditi sūtrakhaṇḍena",
    "GSP33nysu__3u:3277": "tadetaddṛṣṭāntavacanamātraṃ na kasyacidarthasya sādhakaṃ bādhakaṃ vetyataḥ pūvarpakṣaniṣedhapūrvakaṃ pratijñāhetū darśayati- naceti //",
    "GSP33nysu__3u:3278": "ata eva copamā sūryakādivat |",
    "GSP33nysu__3u:3279": "na ca cittvādabhinnatvaṃ jīvasyeśavadāpyate /",
    "GSP33nysu__3u:3280": "yata ābhāsatāmeva śrutirasya vadatyalam // MAnuv_3,2.114 //",
    "GSP33nysu__3u:3281": "cittvādityaṃśatvasyāpyupalakṣaṇam /",
    "GSP33nysu__3u:3282": "abhinnatvaṃ brahmaṇeti śeṣaḥ /",
    "GSP33nysu__3u:3283": "īśavat brahmavadīśvarāvatāravacca /",
    "GSP33nysu__3u:3284": "āpyate yujyate /",
    "GSP33nysu__3u:3285": "asya jīvasya /",
    "GSP33nysu__3u:3286": "asya brahmaṇa ābhāsatām /",
    "GSP33nysu__3u:3287": "evetyavigānenālaṃ vispaṣṭam /",
    "GSP33nysu__3u:3288": "etaduktaṃ bhavati /",
    "GSP33nysu__3u:3289": "na cetanatvādyanumānena jīvasya brahmābhedasādhanaṃ yuktam /",
    "GSP33nysu__3u:3290": "jīvo brahmābhinno na bhavati tadābhāsatvādyo yadābhāso nāsau tadabhinno yathāsūryakādiḥ sūryādinetyanumānavirodhāt",
    "GSP33nysu__3u:3291": "na cāsiddho heturvispaṣṭaśrutisiddhatvāditi /",
    "GSP33nysu__3u:3292": "kāsau śrutirityatastāmudāharati- yatheti //",
    "GSP33nysu__3u:3293": "yathaiṣā puruṣe cchāyā etasminnetadātatam // MAnuv_3,2.115ab //",
    "GSP33nysu__3u:3294": "chāyā'tatā tathaitasminparamātmanyetajjīvajātamātatamāyattamiti yāvat /",
    "GSP33nysu__3u:3295": "etadeva viśadaśrutibhyāṃ darśayati- chāyeti //",
    "GSP33nysu__3u:3296": "chāyā yathā puṃsadṛśā pumādhīnā ca dṛśyate /",
    "GSP33nysu__3u:3297": "evamevātmakāḥ sarve brahmādyāḥ paramātmanaḥ // MAnuv_3,2.115c-f //",
    "GSP33nysu__3u:3298": "sattāpratītikāryeṣu pumadhīno yatheyate /",
    "GSP33nysu__3u:3299": "ābhāsa eva puruṣā muktāśca paramātmanaḥ // MAnuv_3,2.116 //",
    "GSP33nysu__3u:3300": "ātmakā alpacetanāḥ /",
    "GSP33nysu__3u:3301": "puruṣāḥ saṃsāriṇaḥ /",
    "GSP33nysu__3u:3302": "tadadhīnatvādikamevābhāsatvamiti vakṣyati /",
    "GSP33nysu__3u:3303": "parameśvarābhāsatvaṃ (na sarveṣāṃ sā) ca sākṣātkintu pāramparyeṇeti",
    "GSP33nysu__3u:3304": "svarūpakathanāya śrutidvayaṃ paṭhati- chāyā viṣṇoriti //",
    "GSP33nysu__3u:3305": "chāyā viṣṇo ramā tasyāśchāyā dhātā viśeṣakau /",
    "GSP33nysu__3u:3306": "tasyendrakāmau ca tayostayoranye 'khilā api // MAnuv_3,2.117 //",
    "GSP33nysu__3u:3307": "harerbrahmāsya gīstasyā viśeṣāvindra etayoḥ /",
    "GSP33nysu__3u:3308": "māraścābhāsakāḥ sarva etayostadadhīnataḥ // MAnuv_3,2.118 //",
    "GSP33nysu__3u:3309": "sarve 'lpaśaktayaścaiva pūrṇaśaktiḥ paro hariḥ /",
    "GSP33nysu__3u:3310": "cetanatve 'pi bhinnāste tasmādetena sarvadā // MAnuv_3,2.119a-d //",
    "GSP33nysu__3u:3311": "chāyeva chāyā /",
    "GSP33nysu__3u:3312": "viśeṣakau garuḍaśeṣau /",
    "GSP33nysu__3u:3313": "tasya dhātuśchāye tayoḥ garuḍaśeṣayoḥ /",
    "GSP33nysu__3u:3314": "punastayorindrakāmayoḥ /",
    "GSP33nysu__3u:3315": "harerbrahmā /",
    "GSP33nysu__3u:3316": "abhāsa iti sarvatra sambandhaḥ /",
    "GSP33nysu__3u:3317": "ābhāsatvavyākhyānaṃ tadadhīnata iti /",
    "GSP33nysu__3u:3318": "sarva ityanena sarveṣāṃ parameśvarābhāsatvamupapādayati /",
    "GSP33nysu__3u:3319": "caśabdo haristviti tuśabdārthaḥ /",
    "GSP33nysu__3u:3320": "ābhāsātve kimityata uktam- cetanatve 'pīti //",
    "GSP33nysu__3u:3321": "atrāpi tadaṃśa(tvasyopa)tvopalakṣaṇam /",
    "GSP33nysu__3u:3322": "tasmāt ābhāsatvāt /",
    "GSP33nysu__3u:3323": "sarvadetyanena bhinnā evetyavadhāraṇaṃ sūcayati /",
    "GSP33nysu__3u:3324": "udāhṛtaśrutīnāṃ phalamāha- ityādīti //",
    "GSP33nysu__3u:3325": "ityādiśrutivākyebhyo jñāyate bheda eva hi // MAnuv_3,2.119ef //",
    "GSP33nysu__3u:3326": "jīvasya parameśvarābhāsatvaṃ jñāyate tenātyantabhedaśca jñāyata ityarthaḥ",
    "GSP33nysu__3u:3327": "na parānumānayoḥ satpratipakṣatvamucyate /",
    "GSP33nysu__3u:3328": "kintvasmadīyānumānasya śrautatvena prabalatvādbādhitatvamiti bhāvaḥ /",
    "GSP33nysu__3u:3329": "idānīṃ”ata eva copamā'; iti sūtrāvayavaṃ vyākhyātuṃ",
    "GSP33nysu__3u:3330": "tannivartanīyāmāśaṅkāmāha- ābhāsatvaṃ hīti //",
    "GSP33nysu__3u:3331": "ābhāsatvaṃ hi nirṇītaṃ jīvasya paramātmanaḥ /",
    "GSP33nysu__3u:3332": "tanna yuktaṃ ... // MAnuv_3,2.120a-c //",
    "GSP33nysu__3u:3333": "yajjīvasya paramātmana ābhāsatvaṃ śrutibalena nirṇītaṃ tadyuktiviruddham /",
    "GSP33nysu__3u:3334": "nahi niravakāśayuktiviruddho 'rthaḥ śrutyāpi pratipādayituṃ śakyate /",
    "GSP33nysu__3u:3335": "tathā satyabhimānyadhikaraṇānārambhaprasaṅgāt /",
    "GSP33nysu__3u:3336": "ataḥ sā kathañcidyojanīyeti /",
    "GSP33nysu__3u:3337": "kathaṃ na yuktamityata āha- yaditi //",
    "GSP33nysu__3u:3338": "... yadābhāsa upādhyāyatta īyate // MAnuv_3,2.120cd //",
    "GSP33nysu__3u:3339": "yasmādābhāsaḥ sūryakādirjalādyupādhyāyatto jñāyate /",
    "GSP33nysu__3u:3340": "ābhāsatvasyopādhyāyattatvaṃ vyāpakatvena sarvatra niścitamityarthaḥ /",
    "GSP33nysu__3u:3341": "tathāpi kuto na yuktamityata āha- upādhīti //",
    "GSP33nysu__3u:3342": "upādhyāyattatābhāvād ... // MAnuv_3,2.121a //",
    "GSP33nysu__3u:3343": "jīvānāmiti śeṣaḥ /",
    "GSP33nysu__3u:3344": "vyāpakasyopādhyāyattatvasya jīveṣvabhāvādvayāpyamapyābhāsatvaṃ na yuktam /",
    "GSP33nysu__3u:3345": "tato hetorasiddherduṣyamanumānam /",
    "GSP33nysu__3u:3346": "itaśca duṣyamityāha- ābhāsatveti //",
    "GSP33nysu__3u:3347": "... ābhāsatvavirodhataḥ // MAnuv_3,2.121b //",
    "GSP33nysu__3u:3348": "ābhāsatvasya bhinnatvena virodhataścānumānaṃ duṣyam /",
    "GSP33nysu__3u:3349": "tathāhi /",
    "GSP33nysu__3u:3350": "darpaṇādinā sannikṛṣṭāḥ pratihatāḥ parāvṛttā nāyanaraśmayo mukhena sannikṛṣṭāstadeva viṣayīkurvanti",
    "GSP33nysu__3u:3351": "natu tato 'nya ābhāso nāmāsti /",
    "GSP33nysu__3u:3352": "tatra vyavacchedaḥ parāktvaṃ savyetaravyatyāsaścetyādikaṃ bhrāntyaiva pratīyate /",
    "GSP33nysu__3u:3353": "sopādhikaścāyaṃ bhrama iti yāvadupādhibhāvaṃ na nivartate /",
    "GSP33nysu__3u:3354": "evañcābhāsatvasyābhedena vyāptatvādbhedasādhane viruddhatvamiti /",
    "GSP33nysu__3u:3355": "upalakṣaṇaṃ caitat /",
    "GSP33nysu__3u:3356": "tattvamasyādiśrutiviruddhatvena kālātītatvamapi draṣṭavyam /",
    "GSP33nysu__3u:3357": "evamābhāsatvānumāne duṣye kim iti cennirābādhena prāguktānumānadvayenaikyaṃ siddhamityāha- cetanatveneti //",
    "GSP33nysu__3u:3358": "cetanatvena cāṃśatvāt samudāyaikyamāpatet // MAnuv_3,2.121cd //",
    "GSP33nysu__3u:3359": "aṃśatvāccetyanvayaḥ /",
    "GSP33nysu__3u:3360": "aikyaṃ ca sādhyamānaṃ na māyāvādināmivetyuktam- samudāyeti //",
    "GSP33nysu__3u:3361": "māyāvādino hi jīvānāṃ pratyekaṃ brahmaṇātyantābhedamaṅgīkurvate /",
    "GSP33nysu__3u:3362": "nacaivamasmanmatam /",
    "GSP33nysu__3u:3363": "samudāyaikye bhedasyāpi sattvāditi /",
    "GSP33nysu__3u:3364": "atyantābhedaṃ parityajya samudāyaikyaṃ kuto 'ṅgīkriyata ityata āha- ata iti //",
    "GSP33nysu__3u:3365": "ataḥ pṛthaktavamuditaṃ samudāyāṃśayorbhavet // MAnuv_3,2.122ab //",
    "GSP33nysu__3u:3366": "samudāyaikyāṅgīkārato yacchatyādyuktaṃ pṛthaktvaṃ tatsamudāyasya tadaṃśasya ca jīvasya bhavet",
    "GSP33nysu__3u:3367": "samudāyasya yāvaṃśau jīveśvarau tayorbhavediti vā /",
    "GSP33nysu__3u:3368": "etaduktaṃ bhavati /",
    "GSP33nysu__3u:3369": "yadi jīvasya brahmaṇātyantābhedaḥ sā(dhyeta)dhyate tadā bhedaśrutaya uparudhyeran /",
    "GSP33nysu__3u:3370": "māyika(bheda)paratvābhidhāne cāpramāṇamāpadyeran //",
    "GSP33nysu__3u:3371": "nacāyamasmākamasti doṣaḥ /",
    "GSP33nysu__3u:3372": "jīvabrahmaṇorjīveśvarayośca bhedasadbhāvena tadviṣayatvopapatteriti /",
    "GSP33nysu__3u:3373": "etena cetanatvādyanumānasyābhāsoddhāraḥ kṛto bhavati /",
    "GSP33nysu__3u:3374": "samudāyaikyamityuktam /",
    "GSP33nysu__3u:3375": "tatkiñcitprapañcayati- īśākhyeti //",
    "GSP33nysu__3u:3376": "īśākhyā samudāye syād ... // MAnuv_3,2.122c //",
    "GSP33nysu__3u:3377": "īśaśabdo brahmaparaḥ /",
    "GSP33nysu__3u:3378": "samudāye cetanānām /",
    "GSP33nysu__3u:3379": "etaduktaṃ bhavati /",
    "GSP33nysu__3u:3380": "brahmaikyameva svabhāvasiddhaṃ tattvaṃ tatparamārthabhūtaṃ māyāsambandhādīśvaratāmāpadyate",
    "GSP33nysu__3u:3381": "sa ca sarvajñaḥ sarveśvaro jagajjananādikartā /",
    "GSP33nysu__3u:3382": "jīvāstu brahmaṇoṃ'śāścitsvabhāvā vahneriva viṣphuliṅgā ata eva brahmaṇo bhinnābhinnāḥ /",
    "GSP33nysu__3u:3383": "parasparamīśvarācca bhinnā eva /",
    "GSP33nysu__3u:3384": "brahma tu sakalacetanasamudāyātmakamatiriktaṃ ceti /",
    "GSP33nysu__3u:3385": "atra dṛṣṭāntamāha- īśeti //",
    "GSP33nysu__3u:3386": "... īśarūpeṣvivoditā // MAnuv_3,2.122d //",
    "GSP33nysu__3u:3387": "yathā bhagavadrūpāṇāṃ matsyādīnāṃ samudāye bhagavatsaṃjñā na sthānato",
    "GSP33nysu__3u:3388": "'pītyādau siddhāntinoditā tathā /",
    "GSP33nysu__3u:3389": "etenātyantābhedaṃ parityajya bhedābhedāṅgīkāre śrutidvayamivāṃśatvānumānaṃ coktaṃ bhavati",
    "GSP33nysu__3u:3390": "yadi matsyādayaḥ parameśvarasyeva jīvā brahmaṇoṃ'śāḥ syustadā matsyādīnāmaiśvaryādivajjīvānāṃ nirduḥkhatvādikaṃ syāt /",
    "GSP33nysu__3u:3391": "aṃśeṣvaṃśisādharmyasyāvyabhicārāt /",
    "GSP33nysu__3u:3392": "kiñca yadi jīvasya brahmaṇābhedo 'pi paramārthaḥ syāttadā brahmaiva",
    "GSP33nysu__3u:3393": "bhavatītyuktā muktirayuktā syādityata āha- ata iti //",
    "GSP33nysu__3u:3394": "ato dehādyupādhīnāmapāye samatā bhavet /",
    "GSP33nysu__3u:3395": "īśarūpair ... // MAnuv_3,2.123a-c //",
    "GSP33nysu__3u:3396": "buddhisannihitaṃ tadīyasiddhāntamata iti parāmṛśati /",
    "GSP33nysu__3u:3397": "na jīvānāṃ brahmaṇā bhedābhedau svābhāvikau /",
    "GSP33nysu__3u:3398": "kintvabhedaḥ svābhāviko bhedastvaupādhikaḥ /",
    "GSP33nysu__3u:3399": "yatheśvarāṃśānāṃ matsyādīnāmīśvareṇa iyāṃstu viśeṣaḥ /",
    "GSP33nysu__3u:3400": "matsyādyā jagadanugrahārthaṃ līlāvigrahopādhibhinnā atiraskṛtaiśvaryādimantaḥ /",
    "GSP33nysu__3u:3401": "jīvāstvanādyavidyākāmakarmādinibandhanadehendriyādyupādhibhinnāstiraskṛtabrahmasvabhāvā upādhinibandhanaduḥkhādibhājaśceti",
    "GSP33nysu__3u:3402": "yata evamaupādhika eva bhedo 'to jñānakarmābhyāṃ dehādyupādhīnāmātyantike 'pāye sati jīvānāmīśarūpaiḥ samatā bhavet /",
    "GSP33nysu__3u:3403": "yatheśvararūpāṇi kāryāvasāne svecchayaiva līlāvigrahatyāgeneśvaratāmāpadyante /",
    "GSP33nysu__3u:3404": "tathā jīvā apyanuṣyitajñānakarmasamuccayāḥ prārabdhakarmāvasāne dehādyupādhibhiratyantavimuktāḥ svābhāvikaṃ brahmatvamāpadyanta iti na kaściddoṣaḥ /",
    "GSP33nysu__3u:3405": "yaduktamupādhyāyattatābhāvāditi tadasiddham /",
    "GSP33nysu__3u:3406": "jīvānāmapi sūryakādivadābhāsatvāṅgīkāre bādhakābhāvāditi bhāvenāśaṅkate-",
    "GSP33nysu__3u:3407": "atheti //",
    "GSP33nysu__3u:3408": "... athābhāsā mukhyataḥ sūryakādivat // MAnuv_3,2.123cd //",
    "GSP33nysu__3u:3409": "yadā ... // MAnuv_3,2.124a //",
    "GSP33nysu__3u:3410": "athaśabdaḥ śaṅkopakrame pakṣāntare vā /",
    "GSP33nysu__3u:3411": "ābhāsāḥ jīvāḥ /",
    "GSP33nysu__3u:3412": "mukhyata iti upādhyāyattatvena /",
    "GSP33nysu__3u:3413": "sūryakādinā tulyaṃ vartata iti sūryakādivat /",
    "GSP33nysu__3u:3414": "uttaravākye vāsya sambandhaḥ /",
    "GSP33nysu__3u:3415": "pariharati- tadeti //",
    "GSP33nysu__3u:3416": "... tadopādhyāyattarūpāṇāṃ nāśitā bhavet // MAnuv_3,2.124ab //",
    "GSP33nysu__3u:3417": "yadi jīvānāmupādhyāyattatā syāttarhyupādhināśe sūryakādīnāmiva teṣāṃ nāśitā bhavet /",
    "GSP33nysu__3u:3418": "athopādhayo 'vināśinastadā pratyakṣādivirodhaḥ sarvadā saṃsāritvaṃ ca syādityubhayathā mokṣaśāstravaiyarthyam",
    "GSP33nysu__3u:3419": "tasmādupādhyadhīnatve 'ṅgīkartumaśakye susthaivābhāsatvasyāsiddhiriti /",
    "GSP33nysu__3u:3420": "etadāśaṅkānivartakatvena sūtrāvayavamavatārayati- ityāśaṅketi //",
    "GSP33nysu__3u:3421": "ityāśaṅkānivṛttyarthamāha vedādhipaḥ prabhuḥ /",
    "GSP33nysu__3u:3422": "ata evopametyeva ca ... // MAnuv_3,2.124c-e //",
    "GSP33nysu__3u:3423": "caśabdo 'ta eva copameti bhinnakramaḥ /",
    "GSP33nysu__3u:3424": "etāvadeva vākyametadāśaṅkānirāsārthaṃ na punaridaṃ sūtrasya pratīkagrahaṇamiti evaśabdaḥ /",
    "GSP33nysu__3u:3425": "anyathā hi sūryakādivadityasyāvṛttirāśaṅkayeta /",
    "GSP33nysu__3u:3426": "yadvaikavākyatānirāsena parakṛtasyāpavyākhyānatāmāha, yata evāyamātmā caitanyasvarūpo nirviśeṣo vāṅmanasātītaḥ parapratiṣedhopadeśyo 'ta eva cāsyopādhinimittamapāramārthikīṃ viśeṣavattāmabhipretya",
    "GSP33nysu__3u:3427": "jalasūryakādivadityupamopādīyate mokṣaśāstreṣviti /",
    "GSP33nysu__3u:3428": "yadyapyevamekavākyatālābhastathāpyarthadoṣastatra tatra vyutpādita eva /",
    "GSP33nysu__3u:3429": "vatervaiyarthyaṃ ca /",
    "GSP33nysu__3u:3430": "sūryakādirityetāvatā pūrṇatvāt /",
    "GSP33nysu__3u:3431": "itiśabdādhyāhāraścaivaṃ na kartavya iti /",
    "GSP33nysu__3u:3432": "sūtrakhaṇḍasya tātparyamāha- anyeti //",
    "GSP33nysu__3u:3433": "... anyābhāsaviśeṣitām // MAnuv_3,2.124f //",
    "GSP33nysu__3u:3434": "anyasmātsūryakāderābhāsājjīvānāṃ viśeṣitāṃ vilakṣaṇatāṃ anena sūtrakhaṇḍenāha sūtrakāraḥ /",
    "GSP33nysu__3u:3435": "tadetattātparyaṃ sūtrākṣaraiḥ kataṃ labhyata ityata (etacchabda)idaṃśabdaparāmṛṣṭamarthaṃ tāvaddarśayati- yaduktamiti //",
    "GSP33nysu__3u:3436": "yaduktaṃ tadadhīnatvaṃ sarvāvasthāsvaśeṣataḥ /",
    "GSP33nysu__3u:3437": "jīvasya sadṛśatvaṃ ca cittvamātraṃ nacāparam // MAnuv_3,2.125 //",
    "GSP33nysu__3u:3438": "tadadhīnatvaṃ paramātmādhīnatvam /",
    "GSP33nysu__3u:3439": "aśeṣato 'śeṣeṣu vyāpāreṣu /",
    "GSP33nysu__3u:3440": "sandhye sṛṣṭirāha hītyādau /",
    "GSP33nysu__3u:3441": "sadṛśatvaṃ ca paramātmanā, yaduktaṃ puṃstvādivadityādau kiṃ tatsadṛśatvam,",
    "GSP33nysu__3u:3442": "cittvamātram /",
    "GSP33nysu__3u:3443": "na cāparaṃ svātantryādikaṃ, yena hetorviruddhatā syāditi bhāvaḥ /",
    "GSP33nysu__3u:3444": "idānīmata eva copameti vākyaṃ yojayati- tāvanmātreṇa ceti //",
    "GSP33nysu__3u:3445": "tāvanmātreṇa cābhāso rūpameṣāṃ cidātmanām // MAnuv_3,2.126ab //",
    "GSP33nysu__3u:3446": "tadadhīnatvatatsadṛśatvamātreṇaiṣāṃ cidātmanāṃ rūpaṃ svarūpamasmābhirābhāsa ityuktam /",
    "GSP33nysu__3u:3447": "sūryakādyupamā ca tāvanmātreṇa copapatteriti cārthaḥ /",
    "GSP33nysu__3u:3448": "jīva iti vaktavye eṣāṃ cidātmanāṃ rūpamiti vacanaṃ mukteṣvidaṃ dvayamastīti darśayitum /",
    "GSP33nysu__3u:3449": "anena ata eva prakṛtābhyāṃ tadadhīnatvatatsadṛśatvābhyāmeva /",
    "GSP33nysu__3u:3450": "ābhāsatvaṃ sūryakādyupamā cokteti svābhiprāyaprakaṭanaṃ sūtrāthar ityuktaṃ bhavati /",
    "GSP33nysu__3u:3451": "evaśabdavyāvartyaṃ darśayati- neti //",
    "GSP33nysu__3u:3452": "nopādhyadhīnatādyaiśca ... // MAnuv_3,2.126c //",
    "GSP33nysu__3u:3453": "upādhyadhīnatvatannāśanaśyatvaḍatvādyairapi netyarthaḥ /",
    "GSP33nysu__3u:3454": "(iha) bahuvacanaprayogānnāśitā bhavedityāpādanamapyupalakṣaṇaṃ boddhavyam",
    "GSP33nysu__3u:3455": "nanvevaṃ sati dṛṣṭāntadārṣyāntikabhāvo na syāt /",
    "GSP33nysu__3u:3456": "atyantasāmye hi sa bhavati /",
    "GSP33nysu__3u:3457": "anyathā prameyatvādimātrasāmyasya sarvatra sambhavena maśako 'pi",
    "GSP33nysu__3u:3458": "mātaṅgasya dṛṣṭāntaḥ syādityata āha- nātisāmyamiti //",
    "GSP33nysu__3u:3459": "... nātisāmyaṃ nidarśane // MAnuv_3,2.126d //",
    "GSP33nysu__3u:3460": "nidarśyate sādhyena sādhanasya vyāptiratreti hi nidarśanam /",
    "GSP33nysu__3u:3461": "ataḥ sādhyasādhanadharmasāmyameva dārṣyāntikena tatrānveṣyavyam /",
    "GSP33nysu__3u:3462": "na tvatisāmyam /",
    "GSP33nysu__3u:3463": "tathā sati sarvānumānocchedaprasaṅgāt /",
    "GSP33nysu__3u:3464": "maśakāderapi vivakṣitadharmasāmye dṛṣṭāntatvaṃ nāniṣyamiti /",
    "GSP33nysu__3u:3465": "nanu cittvamātramityasat /",
    "GSP33nysu__3u:3466": "muktau sukhādyaṅgīkāravirodhādityata āha- kiñciditi //",
    "GSP33nysu__3u:3467": "kiñcitsukhādisādṛśyamapīśenesurānṛte // MAnuv_3,2.127ab //",
    "GSP33nysu__3u:3468": "asurānvihāyānyeṣāṃ jīvānāmīśena kiñcitsukhādisādṛśyamapyastyeva /",
    "GSP33nysu__3u:3469": "sukhādisādṛśyaṃ vidyamānamapyasarvagāmitvānnoktam /",
    "GSP33nysu__3u:3470": "cittvasādṛśyaṃ tu sarvagāmitvāduktāmiti bhāvaḥ /",
    "GSP33nysu__3u:3471": "niravadhikasukhādivyavacchedāya kiñcidityuktam /",
    "GSP33nysu__3u:3472": "anyathā hi hetorviruddhatā syāt /",
    "GSP33nysu__3u:3473": "ayaṃ samudāyārthaḥ /",
    "GSP33nysu__3u:3474": "brahmābhāsatvāditi hetorbrahmādhīnatvāttatsadṛśatvāccetyartho na tu sūryakādivatpratibimbatvāditi",
    "GSP33nysu__3u:3475": "na cāyamartho 'siddhaḥ /",
    "GSP33nysu__3u:3476": "nipuṇataraṃ prāgupapāditatvāt /",
    "GSP33nysu__3u:3477": "na copādhyadhīnatvena vyāpto yena tadvayāvṛttyā vyāvarteta /",
    "GSP33nysu__3u:3478": "upādhyadhīnatārahiteṣvapi bhāvāt /",
    "GSP33nysu__3u:3479": "naca bhāgāsiddhiḥ(ddhaḥ) /",
    "GSP33nysu__3u:3480": "cidātmasvarūpatayopapāditatvāt /",
    "GSP33nysu__3u:3481": "nāpi viruddhaḥ /",
    "GSP33nysu__3u:3482": "bhinneṣveva bhā(ṣvapi bhā)vāt /",
    "GSP33nysu__3u:3483": "tathāpi bimbapratibimbayoraikyātsūryakādidṛṣṭāntaḥ sādhyasādhanavikala iti cenna /",
    "GSP33nysu__3u:3484": "pramāṇābhāvāt /",
    "GSP33nysu__3u:3485": "na tāvatpratyakṣam /",
    "GSP33nysu__3u:3486": "tasya pratyaktvaparaktvādinā bhedagrāhitvāt /",
    "GSP33nysu__3u:3487": "pratyabhijñānaṃ tvasiddhameva /",
    "GSP33nysu__3u:3488": "nāpyanumānaṃ liṅgābhāvāt /",
    "GSP33nysu__3u:3489": "atyantasādṛśyasya savyetarakarādinā vyabhicārāt /",
    "GSP33nysu__3u:3490": "vaidharmyābhāvasya cāsiddhatvāt /",
    "GSP33nysu__3u:3491": "kriyāsāmyasya chāyādāvanaikāntyāt /",
    "GSP33nysu__3u:3492": "pṛthakkāraṇābhāvasya nityeṣu vyabhicārāt /",
    "GSP33nysu__3u:3493": "bimbakāraṇamātrajanyatvasya sandigdhatvāt /",
    "GSP33nysu__3u:3494": "pṛthagdṛṣṭakāryānurodhena hyadṛṣṭamapi pṛthakkāraṇaṃ kalpyate /",
    "GSP33nysu__3u:3495": "natu kāraṇādarśanena dṛṣṭakāryāpalāpaḥ /",
    "GSP33nysu__3u:3496": "tathā sati bahuviplavāpatteḥ /",
    "GSP33nysu__3u:3497": "tataḥ kāraṇamupādhireva kalpyate /",
    "GSP33nysu__3u:3498": "āgamāstu pratyakṣādivi(kṣavi)rodhādupacaritārthā eva /",
    "GSP33nysu__3u:3499": "yadi ca jalādinā pratihatā nayanaraśmayo mukhamīkṣante tadā śilādipratihatā apīkṣeran /",
    "GSP33nysu__3u:3500": "na cāsyāṃ prakriyāyāṃ svacchatāyāḥ ko 'pyupayogo 'stītyalam /",
    "GSP33nysu__3u:3501": "tattvamasyādiśrutivirodhastu parihariṣyate /",
    "GSP33nysu__3u:3502": "ato nirdeṣamevābhāsatvānumānamiti /",
    "GSP33nysu__3u:3503": "nanu brahmābhāsaśabdo jīvasya brahmādhīnatāṃ brahmasadṛśatāṃ ca kayā vṛttyā vakti /",
    "GSP33nysu__3u:3504": "gauṇyeti cet /",
    "GSP33nysu__3u:3505": "evaṃ tarhyasmadāyatte śabdaprayoge 'vācakaṃ kimiti prayokṣyāmaha iti",
    "GSP33nysu__3u:3506": "prayojanaṃ vācyam /",
    "GSP33nysu__3u:3507": "maivam /",
    "GSP33nysu__3u:3508": "yogāśrayaṇādityāha- tata iti //",
    "GSP33nysu__3u:3509": "tata ābhāsate nityaṃ tadvadābhāsate 'pi ca // MAnuv_3,2.127cd //",
    "GSP33nysu__3u:3510": "bhānamastitvamapicaivāsamantād yatastataḥ /",
    "GSP33nysu__3u:3511": "jīva ābhāsa uddiṣṭaḥ sadaiva paramātmanaḥ // MAnuv_3,2.128 //",
    "GSP33nysu__3u:3512": "tena paramātmanā nimittenābhāsate pratīto bhavatīti pratītau tadadhīnatvamucyate /",
    "GSP33nysu__3u:3513": "tadvat brahmavadābhāsata ityanena tatsadṛśatvam /",
    "GSP33nysu__3u:3514": "api ceti vyākhyānasamuccaye /",
    "GSP33nysu__3u:3515": "bhānaṃ jñānam /",
    "GSP33nysu__3u:3516": "astitvaṃ sattvam /",
    "GSP33nysu__3u:3517": "astiśabdo 'vyayam /",
    "GSP33nysu__3u:3518": "asti svatīti pāṭhāt /",
    "GSP33nysu__3u:3519": "apiśabdo bhānāstitvayoḥ samuccaye /",
    "GSP33nysu__3u:3520": "caśabdo vyākhyānasamuccaye /",
    "GSP33nysu__3u:3521": "evaśabdasya tata eveti sambandhaḥ /",
    "GSP33nysu__3u:3522": "ā ityanuvādena samantāditi vyākhyānam /",
    "GSP33nysu__3u:3523": "yataḥ kāraṇāttataḥ paramātmana eva jīvasya bhavatastataḥ kāraṇādityāvṛttyā yojyam /",
    "GSP33nysu__3u:3524": "bhā ca āmā ca bhā'se, ā sarvakālavartinyau bhā'se ābhāse, paramātmādhīne ābhāse yasyāsau paramātmābhāsaḥ",
    "GSP33nysu__3u:3525": "“pūrvāntavatsvaraḥsandhau kvacideva parādivat /",
    "GSP33nysu__3u:3526": "draṣṭavyo yaticintāyāṃ yaṇādeśaḥ parādivat'; iti vacanānna yatibhaṅgaḥ",
    "GSP33nysu__3u:3527": "śaṅkanīyaḥ /",
    "GSP33nysu__3u:3528": "na jalāyattasūryādipratibimbopamatvataḥ // MAnuv_3,2.129ab //",
    "GSP33nysu__3u:3529": "na jalāyattasūryādipratibimbopamatvata iti /",
    "GSP33nysu__3u:3530": "sūryādipratibimbā yathā jalādyupādhyāyattāstathopādhyāyattatvenābhāso netyarthaḥ /",
    "GSP33nysu__3u:3531": "nanvayamartho nopādhyadhīnatādyairityanenaivoktaḥ /",
    "GSP33nysu__3u:3532": "satyam /",
    "GSP33nysu__3u:3533": "yaduktamityādinokta evārthastata ābhāsata ityādinā prapañcita ityadoṣaḥ /",
    "GSP33nysu__3u:3534": "tathā hi /",
    "GSP33nysu__3u:3535": "“rūpameṣāṃ cidātmanām'; ityuktasya tātparyaṃ sadaivetyuktam /",
    "GSP33nysu__3u:3536": "syādetat /",
    "GSP33nysu__3u:3537": "sūtrakāreṇa dṛṣṭāntamātramuktam /",
    "GSP33nysu__3u:3538": "tadbalātkaściddheturadhyāhartavyaḥ /",
    "GSP33nysu__3u:3539": "na cābhāsatvamevetyasti niyamaḥ /",
    "GSP33nysu__3u:3540": "nāpyābhāsapadopādāne niyāmakamasti /",
    "GSP33nysu__3u:3541": "tasmādasaṅgatametat /",
    "GSP33nysu__3u:3542": "maivam /",
    "GSP33nysu__3u:3543": "ābhāsa eva ceti sūtrakāroktasya brahmābhāsatvasyātra hetutvena vivakṣitatvāt /",
    "GSP33nysu__3u:3544": "brahmāṃśatvenākṣepe tadadhikaraṇagatārthasyaiva (tu)",
    "GSP33nysu__3u:3545": "buddhisannidhānāttatra kartavya evāyaṃ carco 'tra kṛta iti na kaściddoṣaḥ",
    "GSP33nysu__3u:3546": "nanūpādhimattvenaiva jīvasya bhagavatpratibimbatvamiti siddhānta /",
    "GSP33nysu__3u:3547": "upādherapi nityacetanatvena doṣaparihāraḥ /",
    "GSP33nysu__3u:3548": "yathoktam /",
    "GSP33nysu__3u:3549": "“upādheścaiva nityatvānnaiva jīvo vinaśyati /",
    "GSP33nysu__3u:3550": "svarūpatvādupādheśca na bhinnopādhikalpanā'; iti /",
    "GSP33nysu__3u:3551": "tatkathametat /",
    "GSP33nysu__3u:3552": "ittham /",
    "GSP33nysu__3u:3553": "dvividho hi jīvopādhiḥ /",
    "GSP33nysu__3u:3554": "abhyantaro bāhyaśca /",
    "GSP33nysu__3u:3555": "tatra svarūpa(svabhāva)pratibhāsaheturābhyantaraḥ /",
    "GSP33nysu__3u:3556": "svabhāvaviparītāvabhāsaheturantaḥkaraṇādirbāhyaḥ /",
    "GSP33nysu__3u:3557": "tadāyattatvādikaṃ caitanyasya nāstītyabhipretyedamuditam /",
    "GSP33nysu__3u:3558": "taduktam /",
    "GSP33nysu__3u:3559": "“jīvopādhirdvidhā proktaḥ svarūpaṃ bāhya eva ca /",
    "GSP33nysu__3u:3560": "bāhyopādhirlayaṃ yāti muktāvanyasya tu sthitiḥ'; iti /",
    "GSP33nysu__3u:3561": "nirupādhipratibimbavācoyuktarapi bāhyopādhyadhīnatvābhāvābhiprāyeṇa netavyeti /",
    "GSP33nysu__3u:3562": "sautraścaśabda ābhāsatvasamuccayārthasya vyākhyātaḥ /",
    "GSP33nysu__3u:3563": "avadhāraṇārtho vā pratipattavyaḥ /",
    "GSP33nysu__3u:3564": "evaṃ tarhi punaruktidoṣaḥ /",
    "GSP33nysu__3u:3565": "evaśabdasyāpyavadhāraṇārthatvādityata āha- tadadhīnatvamiti //",
    "GSP33nysu__3u:3566": "tadadhīnatvameveti kiñcit sādṛśyameva ca /",
    "GSP33nysu__3u:3567": "samprakāśayataḥ sūtragatāv ... // MAnuv_3,2.129c-f //",
    "GSP33nysu__3u:3568": "evetiśabdastadadhīnatvamevetyarthaṃ, ca(śca)śabdaḥ",
    "GSP33nysu__3u:3569": "kiñcitsādṛśyamevetyarthamityubhāvarthadvayaṃ samprakāśayata ityāvṛttyā yojyam /",
    "GSP33nysu__3u:3570": "yadvaivetiśabdastadadhīnatvam, caḥ kiñcitsādṛśyamityubhāvarthadvayaṃ samprakāśayataḥ avadhārayata iti vyākhyeyam /",
    "GSP33nysu__3u:3571": "etaduktaṃ bhavati /",
    "GSP33nysu__3u:3572": "ata ityarthadvayaṃ hetutvenoktam /",
    "GSP33nysu__3u:3573": "pratyekaṃ copādhyadhīnatvādikaṃ vyāvartanīyam /",
    "GSP33nysu__3u:3574": "tadadhīnatvādeva tatsadṛśatvādeveti /",
    "GSP33nysu__3u:3575": "tasmādubhāvapi sārthakāviti /",
    "GSP33nysu__3u:3576": "evaśabdenaikenaivaśabdenobhayāvadhāraṇaṃ pratiṣedhati /",
    "GSP33nysu__3u:3577": "nanvekaikenaivaśabdenārthadvayasyoktatvādekenaivādhāraṇenālam /",
    "GSP33nysu__3u:3578": "maivam /",
    "GSP33nysu__3u:3579": "buddhayā viviktenārthadvayena sambandhāt /",
    "GSP33nysu__3u:3580": "athārthadvayamekīkṛtya kasmānnāvadhāryate /",
    "GSP33nysu__3u:3581": "astyatra sūcanīyo 'rthaḥ /",
    "GSP33nysu__3u:3582": "yadyata evetyetāvadevocyeta tadekasyaivārthasyāyaṃ parāmarśo na dvitayasya parāmarśo dvitīyaparāmarśe'pi militasya hetutvamiti jñāyeta /",
    "GSP33nysu__3u:3583": "avadhāraṇadvayaprayoge tu tadanyathānupapattyā pratyekaṃ hetubhūtārthadvayaparāmarśo vijñāyate",
    "GSP33nysu__3u:3584": "tathāca bādhakasyānekatvena prābalyaṃ viśeṣaṇakṛtyagaveṣaṇaprayāsani(rāso",
    "GSP33nysu__3u:3585": "'pi na syā)rasaranaṃ ca labdhaṃ syāt /",
    "GSP33nysu__3u:3586": "tadidamuktam- sūtragatāviti //",
    "GSP33nysu__3u:3587": "evaṃ cetanatvādyanumānasya bādhakatayoktamābhāsatvānumānaṃ samarthitam /",
    "GSP33nysu__3u:3588": "tadidaṃ pramāṇāntaropalakṣaṇamityāśayavānāha- akhileti //",
    "GSP33nysu__3u:3589": "... akhilamānataḥ // MAnuv_3,2.129f //",
    "GSP33nysu__3u:3590": "jīveśabhedadṛṣṭayaiva samudāyaikatā kutaḥ // MAnuv_3,2.130ab //",
    "GSP33nysu__3u:3591": "na kevalamābhāsatvānumānena kintvakhilairapi mānaiḥ /",
    "GSP33nysu__3u:3592": "bhedadṛṣṭayetyukte siddhasādhanatā syāt /",
    "GSP33nysu__3u:3593": "pareṇāpi bhedasyāṅgīkṛtatvāt /",
    "GSP33nysu__3u:3594": "ata”eva'śabdaḥ /",
    "GSP33nysu__3u:3595": "sa ca samāse guṇabhūtenāpi buddhayā viviktena bhedaśabdena sambaddhayate 'bhedanirāsena bhedasya darśanāditi /",
    "GSP33nysu__3u:3596": "kutaḥ pramāṇātsiddhayet /",
    "GSP33nysu__3u:3597": "tatraikyabādhakaṃ pratyakṣaṃ tāva(tprasiddha)tsiddhameva /",
    "GSP33nysu__3u:3598": "nāhaṃ sarvajño nirdeṣa ityādyanubhavāt /",
    "GSP33nysu__3u:3599": "yathā hi stambhe kumbhatādātmyābhāvaḥ pratyakṣastathā'tmani",
    "GSP33nysu__3u:3600": "sārvajñādilakṣaṇabrahmatādātmyābhāvaḥ sākṣiṇā siddha eva /",
    "GSP33nysu__3u:3601": "tadabhrāntatā ca prāgevopapāditā /",
    "GSP33nysu__3u:3602": "āgamāstu tatra tatrodāhṛtā draṣṭavyāḥ /",
    "GSP33nysu__3u:3603": "anumānāntaraṃ (tvāha) cāha- aśeṣeti //",
    "GSP33nysu__3u:3604": "aśeṣadoṣarāhityaṃ sarvaśaktitvato hareḥ // MAnuv_3,2.130cd //",
    "GSP33nysu__3u:3605": "sarvopeteti kathitamata aikyaṃ kva doṣiṇā // MAnuv_3,2.131ab //",
    "GSP33nysu__3u:3606": "etaduktaṃ bhavati /",
    "GSP33nysu__3u:3607": "jīvabrahmaṇī nābhedavatī viruddhadharmādhikaraṇāt /",
    "GSP33nysu__3u:3608": "chāyā'tapavat /",
    "GSP33nysu__3u:3609": "na cāsiddho hetuḥ /",
    "GSP33nysu__3u:3610": "sarvopetā ca taddarśanāditi sarvaśaktitvena hetunā brahmaṇo",
    "GSP33nysu__3u:3611": "'śeṣadoṣarāhityasya samarthitatvāt /",
    "GSP33nysu__3u:3612": "jīve duḥkhādidoṣāṇāmanubhavasiddhatvāt /",
    "GSP33nysu__3u:3613": "viruddhadharmādhikaraṇayorapyaikye stambhakumbhayorapyaikyaṃ syāditi /",
    "GSP33nysu__3u:3614": "nanvastu paramātmā sarvaśaktiraśeṣadoṣarahitaśca /",
    "GSP33nysu__3u:3615": "tathāpyupādhibhinnastadaṃśo jīvāstannimittadoṣavāṃśca bhaviṣyati ko virodhaḥ /",
    "GSP33nysu__3u:3616": "prakārabhedasya virodhaśāntihetutvādityata āha- aśeṣeti //",
    "GSP33nysu__3u:3617": "aśeṣaśaktiyuktaścet svātantryād doṣavān katham // MAnuv_3,2.131cd //",
    "GSP33nysu__3u:3618": "yadyaśeṣaśaktiyuktaḥ paramātmāṅgīkṛtastadā tasyopādhau tannimitte ca svātantryātkathaṃ tannimittadoṣavānsyāt",
    "GSP33nysu__3u:3619": "ayamabhisandhiḥ /",
    "GSP33nysu__3u:3620": "bhavatu vānena prakārabhedena virodhaśāntirmā vā bhūt /",
    "GSP33nysu__3u:3621": "prakārabheda evāyamanupapannaḥ /",
    "GSP33nysu__3u:3622": "tathāhi /",
    "GSP33nysu__3u:3623": "antaḥkaraṇādayupādhayo 'vidyānimittamittāni ca svaśaktyā paramātmānaṃ",
    "GSP33nysu__3u:3624": "vicchidya tadaṃśasya jīvasya duḥkhādidoṣānkurvantīti tāvanna yujyate /",
    "GSP33nysu__3u:3625": "paramātmanaḥ sarvaśaktisvātantryahāniprasaṅgāt /",
    "GSP33nysu__3u:3626": "ataḥ paramātmaiva sarvaśaktiḥ svādhīnaireva taiḥ svātmānaṃ vicchidya svāṃśaṃ jīvaṃ duḥkhādidoṣayoginaṃ karotīti mantavyam /",
    "GSP33nysu__3u:3627": "taccāyuktataram /",
    "GSP33nysu__3u:3628": "aprekṣāvattvaprasakteḥ /",
    "GSP33nysu__3u:3629": "na hi kaścitprekṣāvānātmānamātmādhīnairahikaṇṭakādibhirapuruṣārthabhājaṃ kurvāṇo dṛṣṭaḥ /",
    "GSP33nysu__3u:3630": "naca tāpasasyevātmano duḥkhotpādanena paramātmanaḥ kiñcitprayojanamasti /",
    "GSP33nysu__3u:3631": "paripūrṇatvāt /",
    "GSP33nysu__3u:3632": "nacāvidyādino 'nāditātra samādhānam, anādino 'pi tatpravāhasya tadadhīnatvāt /",
    "GSP33nysu__3u:3633": "naca līlāmātrametaditi sāmpratam /",
    "GSP33nysu__3u:3634": "svāpuruṣārthahetorlīlāyāḥ prekṣāpūrvakāribhiranupādānāt /",
    "GSP33nysu__3u:3635": "ataḥ paramapuruṣasya na kenāpi prakāreṇa doṣasaṃsargo yujyata iti na doṣiṇā jīvena tasyaikyaṃ yuktamiti /",
    "GSP33nysu__3u:3636": "jīvabrahmaṇoraikye 'pi brahmaṇo jīvagataduḥkhādyanusandhānābhāvānnoktadoṣaprasaṅgaḥ /",
    "GSP33nysu__3u:3637": "tathā coktena prakārabhedena virodhaśāntirbhaviṣyatīti bhāvena śaṅkate-",
    "GSP33nysu__3u:3638": "anusandhāneti //",
    "GSP33nysu__3u:3639": "anusandhānarahitamaikyaṃ ced ... // MAnuv_3,2.132ab //",
    "GSP33nysu__3u:3640": "anusandhānaṃ nāma bhogasamākhyātaḥ svīyatayā duḥkhādisākṣātkāro 'bhimataḥ",
    "GSP33nysu__3u:3641": "pariharati /",
    "GSP33nysu__3u:3642": "ekateti /",
    "GSP33nysu__3u:3643": "... ekatā na tat // MAnuv_3,2.132b //",
    "GSP33nysu__3u:3644": "tat tarhi /",
    "GSP33nysu__3u:3645": "jīvastāvadbrahmasvarūpaṃ nirduḥkhatvādikaṃ nānusandhatta ityavivādam /",
    "GSP33nysu__3u:3646": "brahmāpi cejjīvagataṃ duḥkhādikaṃ nānusandadhyāttadā tayorekatā nāstītyevoktaprāyaṃ syāt kathamityata āha- cetaneti //",
    "GSP33nysu__3u:3647": "cetanaikye 'nusandhānaṃ pramāṇaṃ naiva cāparam // MAnuv_3,2.132cd //",
    "GSP33nysu__3u:3648": "co hetvarthaḥ /",
    "GSP33nysu__3u:3649": "astvaikyo 'nusandhānaṃ pramāṇam /",
    "GSP33nysu__3u:3650": "tataḥ kim /",
    "GSP33nysu__3u:3651": "ekapramāṇavyāvṛttau prameyavyāvṛttyabhāvāt /",
    "GSP33nysu__3u:3652": "mā hi bhūddhūmābhāvo 'gnyabhāva ityata uktam- naivāparamiti //",
    "GSP33nysu__3u:3653": "nanvasti ghaṭasya ghaṭenaikyaṃ na tvanusandhānaṃ tatkathametadityata",
    "GSP33nysu__3u:3654": "uktam- cetaneti //",
    "GSP33nysu__3u:3655": "etaduktaṃ bhavati /",
    "GSP33nysu__3u:3656": "caitanyāvacchinnamaikyamanusandhānaikapramāṇakam /",
    "GSP33nysu__3u:3657": "āgamādikaṃ tvanusandhāne sati saṃvāditayā pravartate /",
    "GSP33nysu__3u:3658": "ata eva hi mamātmā bhadrasena iti vākyamanusandhānābhāvena bādhyate /",
    "GSP33nysu__3u:3659": "tathā nāyaṃ sa ityādivākyamanusandhānena /",
    "GSP33nysu__3u:3660": "naca prāgbhavīyaduḥkhādyanusandhānamidānīṃ nāstyasti caikyamiti vyabhicāraḥ śaṅkanīyaḥ /",
    "GSP33nysu__3u:3661": "nahi vayaṃ sadānusandhānaṃ brūmaḥ /",
    "GSP33nysu__3u:3662": "kintu yaścetano yatsvarūpaṃ kadācidanusandhatte sa tenābhinno yo nānusandhatte sa tena nābhinna iti /",
    "GSP33nysu__3u:3663": "tadekapramāṇakasya tannivṛttau nivṛttireva /",
    "GSP33nysu__3u:3664": "yathā rūpagrahaṇanivṛttau cakṣurnivṛttiḥ /",
    "GSP33nysu__3u:3665": "naca cetanatvaṃ śakyanivartanam /",
    "GSP33nysu__3u:3666": "ubhayavādisiddhatvāt /",
    "GSP33nysu__3u:3667": "tasmādekataiva nivartata iti /",
    "GSP33nysu__3u:3668": "etena cetanatvādyanumānasya sopādhikatvaṃ coktaṃ bhavati /",
    "GSP33nysu__3u:3669": "anusandhānaṃ khalu cetanatvāvacchinnasyaikyasya vyāpakamupalabdhaṃ devadattādau /",
    "GSP33nysu__3u:3670": "avyāpakaṃ ca cetanatvādeḥ /",
    "GSP33nysu__3u:3671": "pakṣa eva tadabhāvāt /",
    "GSP33nysu__3u:3672": "tathāca sulabhaḥ prayogaḥ /",
    "GSP33nysu__3u:3673": "jīvabrahmaṇī cetanatve sati parasparaikyavatī na bhavataḥ",
    "GSP33nysu__3u:3674": "paraspa(rasvarūpānu)rānusandhānarahitatvātsampratipannavaditi /",
    "GSP33nysu__3u:3675": "naca pratijñāyāṃ viśeṣaṇaṃ vyartham /",
    "GSP33nysu__3u:3676": "śabdo na sparśavadviśeṣaguṇa ityādāviva hetuvyabhicāraparihārārthatvāt /",
    "GSP33nysu__3u:3677": "śaṅkate- anusandhāneti //",
    "GSP33nysu__3u:3678": "anusandhānarahitasamudāyaikyameva cet /",
    "GSP33nysu__3u:3679": "cetaneṣv ... // MAnuv_3,2.133a-c //",
    "GSP33nysu__3u:3680": "yataḥ samudāyaikyameva mayocyate nātyantaikyam /",
    "GSP33nysu__3u:3681": "ataścetaneṣvapyanusandhānarahitaṃ tadyuktam /",
    "GSP33nysu__3u:3682": "ayamabhisandhiḥ /",
    "GSP33nysu__3u:3683": "samudāyaikyavādinā hi jīvabrahmaṇorbhedābhedau svīkriyete /",
    "GSP33nysu__3u:3684": "tatrānusandhānābhāvo bhedanimittastajjñāpanenaiva caritārtho nābhedaṃ nivartayati /",
    "GSP33nysu__3u:3685": "tantupaṭādiṣu hi samudāyaikyasthaleṣu viruddhadharmādhyāso bhedajñāpanamātreṇa kṛtārtho nābhedaṃ bādhate /",
    "GSP33nysu__3u:3686": "anyathā tatrāpyabhedāṅgīkāro durghaṭaḥ syāt /",
    "GSP33nysu__3u:3687": "tasmādaikyaṃ nānupapannamiti /",
    "GSP33nysu__3u:3688": "gūḍhābhisandhiḥ sampratipattimuttaramāha- astu taditi //",
    "GSP33nysu__3u:3689": "... astu tan ... // MAnuv_3,2.133c //",
    "GSP33nysu__3u:3690": "sarvathāpi parasparasvarūpānusandhānarahitaṃ jīvabrahmaṇoraikyaṃ bhavantvityarthaḥ /",
    "GSP33nysu__3u:3691": "vipratipannārthāṅgīkāre pratijñāhānirnigrahasthānaṃ syādityata āha-",
    "GSP33nysu__3u:3692": "nāmamātrameveti //",
    "GSP33nysu__3u:3693": "... nāmamātrameva yatastataḥ // MAnuv_3,2.133cd //",
    "GSP33nysu__3u:3694": "yatastadaikyaṃ nāmamātraṃ na vāstavaṃ tatastadabhyupagamo na dūṣaṇam /",
    "GSP33nysu__3u:3695": "ayamabhisandhiḥ /",
    "GSP33nysu__3u:3696": "tantupaṭādyabhedo na viruddhadharmādhyāsābhāvaikapramāṇakaḥ /",
    "GSP33nysu__3u:3697": "pratyakṣādinā tadabhedasya siddhatvāt /",
    "GSP33nysu__3u:3698": "tathāca viruddhadharmādhyāsaḥ kālātyayāpadiṣṭatvabhayādabhedabādhanānnivṛtto bhedasādhanenaiva kṛtī bhavati /",
    "GSP33nysu__3u:3699": "tathā yadi cetanaikyaṃ niravakāśapramāṇāntaragamyaṃ syāttadānusandhānābhāvo 'bhedamabādhamāno bhedamātrapratipādanena caritārthaḥ syāt /",
    "GSP33nysu__3u:3700": "nacaivam /",
    "GSP33nysu__3u:3701": "cetanaikyasyānusandhānavyāpyatayoktatvāt /",
    "GSP33nysu__3u:3702": "vyāpakābhāve ca vyāpyanivṛtterāvaśyakatvenaikyābhāve punastadvacanaṃ nirarthakameveti /",
    "GSP33nysu__3u:3703": "bhavatvanusandhānaikapramāṇakaṃ cetanaikyam /",
    "GSP33nysu__3u:3704": "anusandhānaṃ ca kādācitkamapyaikyaṃ sādhayati /",
    "GSP33nysu__3u:3705": "vidyate ca muktāvanusandhānamityaikyasiddhiḥ /",
    "GSP33nysu__3u:3706": "muktasvarūpasya duḥkhādidoṣadūratvena prāguktadoṣābhāvaścetyata āha-",
    "GSP33nysu__3u:3707": "muktāviti //",
    "GSP33nysu__3u:3708": "muktau syādanusandhānaṃ ityapi syāt suduṣkaram // MAnuv_3,2.134ab //",
    "GSP33nysu__3u:3709": "ityapi vacanaṃ suduṣkaraṃ syāt /",
    "GSP33nysu__3u:3710": "pramāṇābhāvena sandigdhatvāditi bhāvaḥ /",
    "GSP33nysu__3u:3711": "kiñca muktāvanusandhānaṃ bhaviṣyatīti vadatā vaktavyamidānīṃ kuto",
    "GSP33nysu__3u:3712": "'nusandhānaṃ nāstīti /",
    "GSP33nysu__3u:3713": "atha brūyādavidyākāmakarmādi(nimitta)pratibandhakasadbhāvāditi /",
    "GSP33nysu__3u:3714": "tatra vaktavyam /",
    "GSP33nysu__3u:3715": "pratibandhakasadbhāvanibandhana evedānīmanusandhānābhāvo na punaraikyābhāvanibandhana iti kutaste niścaya iti /",
    "GSP33nysu__3u:3716": "vayaṃ tu vadāmaḥ /",
    "GSP33nysu__3u:3717": "aikyābhāvanibandhana evāyamidānīmanusandhānābhāvo nājñānādinimitta iti /",
    "GSP33nysu__3u:3718": "kuto 'yaṃ niścaya iti tatrāha- sarvajña iti //",
    "GSP33nysu__3u:3719": "sarvajña ekatāṃ nānusandhatte naiva sā yataḥ // MAnuv_3,2.134cd //",
    "GSP33nysu__3u:3720": "yataḥ sarvajña ekatāṃ nānusandhatte 'taḥ sā ekatā naiveti sambandhaḥ /",
    "GSP33nysu__3u:3721": "etaduktaṃ bhavati /",
    "GSP33nysu__3u:3722": "yadyajñānādinibandhano 'yamanusandhānābhāvo bhavet /",
    "GSP33nysu__3u:3723": "bhavettadā jīvānāmeva /",
    "GSP33nysu__3u:3724": "teṣāmevājñānādisambandhitvāt /",
    "GSP33nysu__3u:3725": "paramātmā tvanusandadhyādeva /",
    "GSP33nysu__3u:3726": "tasya sarvajñatvenājñānādyabhāvāt /",
    "GSP33nysu__3u:3727": "nacāsāvanusandhatte /",
    "GSP33nysu__3u:3728": "yasmātkṣaramatīto 'hamityādivadvākyairbhedānubhavasyaivāvagamāt /",
    "GSP33nysu__3u:3729": "tena niścinumo 'nusandhānābhāvo nājñānādipratibandhakanibandhanaḥ /",
    "GSP33nysu__3u:3730": "kintvaikyābhāvanimitta eveti /",
    "GSP33nysu__3u:3731": "īśvara evāsāviti cet /",
    "GSP33nysu__3u:3732": "kastato 'nyaḥ paramātmā pramāṇābhāvāt /",
    "GSP33nysu__3u:3733": "kiñceśvaro 'pi sarvajña eveti kimaneneti /",
    "GSP33nysu__3u:3734": "api caikye pramāṇasiddhe 'nusandhānābhāvaḥ pratibandhakanibandhana iti kalpanopapadyate",
    "GSP33nysu__3u:3735": "naca tadastītyuktam /",
    "GSP33nysu__3u:3736": "nanu ca duḥkhādikaṃ jīvasya na caitanyasvarūpānubandhi /",
    "GSP33nysu__3u:3737": "kinnāma viśiṣyākāragatameva /",
    "GSP33nysu__3u:3738": "tatkathamīśvaro 'nusandhīteti duḥkhādyananusandhāne 'pyaikyaṃ",
    "GSP33nysu__3u:3739": "tāvadanusandadhyādevetyuktam- ekatāmiti //",
    "GSP33nysu__3u:3740": "ata eva”vibhedajanake 'jñāne nāśamātyantikaṃ gate /",
    "GSP33nysu__3u:3741": "ātmano brahmaṇā bhedamasantaṃ kaḥ kariṣyati'; ityādivākyānyathā yojyāni /",
    "GSP33nysu__3u:3742": "vibhedaśabdo hi virodhavācī /",
    "GSP33nysu__3u:3743": "mitrabheda iti yathā /",
    "GSP33nysu__3u:3744": "tathāca jīvasya paramātmanā viparītamatitvamajñānanibandhanam /",
    "GSP33nysu__3u:3745": "tadapāye na bhavatītyarthaḥ /",
    "GSP33nysu__3u:3746": "paramātmana aikyānusandhānābhāvo 'siddhaḥ /",
    "GSP33nysu__3u:3747": "yata idānīmananusandadhadapīdamāgāmini kāle 'nusandhasyati /",
    "GSP33nysu__3u:3748": "na hi sārvakālikamanusandhānamaikyasya vyāpakamityāśaṅkate- paścāditi //",
    "GSP33nysu__3u:3749": "paścāt syādanusandhānaṃ cen ... // MAnuv_3,2.135ab //",
    "GSP33nysu__3u:3750": "paramātmano jīvaikyasyeti śeṣaḥ /",
    "GSP33nysu__3u:3751": "atra pramāṇaṃ nāstīti sphuṭaḥ parihāraḥ /",
    "GSP33nysu__3u:3752": "gūḍhābhisandhiḥ parihārāntaramāha- mithyeti //",
    "GSP33nysu__3u:3753": "... mithyājñānitā bhavet // MAnuv_3,2.135b //",
    "GSP33nysu__3u:3754": "paramātmana iti śeṣaḥ /",
    "GSP33nysu__3u:3755": "sarvajño hi yadīdānīṃ jīvaikyaṃ nānusandhatte tadā tadasadeva syātsaptamarasādivat /",
    "GSP33nysu__3u:3756": "tathācāgāmini kāle tadanusandhāsyati cenmithyājñānī prasajyetetyabhisandhiḥ /",
    "GSP33nysu__3u:3757": "nanvavidyamānaṃ vidyamānatayānusandadhāno mithyājñānī bhavati /",
    "GSP33nysu__3u:3758": "na caikyamavidyamānam /",
    "GSP33nysu__3u:3759": "tatkathaṃ paramātmano mithyājñānitvamityaviditābhisandherāśaṅkāmabhisandhimuddhāṭayanpariharati-",
    "GSP33nysu__3u:3760": "vidyamāneti //",
    "GSP33nysu__3u:3761": "vidyamānānusandhānaṃ na cedajñatvamāpatet // MAnuv_3,2.135cd //",
    "GSP33nysu__3u:3762": "yadyaikyaṃ vidyamānaṃ tarhi tadidānīmananusandadhadasarvajñaḥ syāt /",
    "GSP33nysu__3u:3763": "naca tadyuktam /",
    "GSP33nysu__3u:3764": "ato nāstyeva taditi vācyam /",
    "GSP33nysu__3u:3765": "tathāca tadanusandhāsyānkathaṃ mithyājñānī na bhavet /",
    "GSP33nysu__3u:3766": "eteneśvarasyedānīṃ śarīrasadbhāvādananusandhānamityapi nirastam /",
    "GSP33nysu__3u:3767": "sārvajñahāniprasaṅgānistārāt /",
    "GSP33nysu__3u:3768": "īśvarasya sākāratāyā nityatvena na bhāvinyapyanusandhāne pratyāśā /",
    "GSP33nysu__3u:3769": "yadai(dyai)kyamavidyamānameva yadi vā vidyamānameva tadoktadoṣadvayaṃ syāt /",
    "GSP33nysu__3u:3770": "nacaivam /",
    "GSP33nysu__3u:3771": "kintvidānīmasadeva paścājjñānottarakāle bhavet /",
    "GSP33nysu__3u:3772": "tatredānīmasattvānna paramātmanastadananusandhāne sāvarjñahāniḥ /",
    "GSP33nysu__3u:3773": "paścādbhāvācca na tadanusandhāne mithyājñānitvamiti pariśiṣyaṃ pakṣaṃ kasyacinmataṃ vā śaṅkate- asaditi //",
    "GSP33nysu__3u:3774": "asadaikyaṃ bhavet paścād yadi syāt saptamo rasaḥ // MAnuv_3,2.136ab //",
    "GSP33nysu__3u:3775": "pariharati- syāditi //",
    "GSP33nysu__3u:3776": "tarhīti śeṣaḥ /",
    "GSP33nysu__3u:3777": "na hyanādau saṃsāre yasya yena naikyaṃ tattenaikībhūtamupalabdham /",
    "GSP33nysu__3u:3778": "naca tathā bhaviṣyatītyatra pramāṇamasti /",
    "GSP33nysu__3u:3779": "“pare 'vyaye sarva ekībhavanti'”yāvanmokṣaṃ tu bhedaḥ syājjīvasya",
    "GSP33nysu__3u:3780": "paramasya ca /",
    "GSP33nysu__3u:3781": "tataḥ paraṃ na bhedo 'sti bhedahetorabhāvataḥ'; ityādiśrutismṛtīnāṃ sthānaikyādiviṣayatvena sāvakāśatvāt /",
    "GSP33nysu__3u:3782": "ataḥ saptamo raso bhaviṣyatītivadiyaṃ pratyāśātyantāsambhāvitaviṣayeti bhāvaḥ /",
    "GSP33nysu__3u:3783": "jīvabrahmaṇoḥ saṃsāre bhedābhedau mokṣe tvabheda eveti saṃsāre kevalabhedo muktāvatyantābheda iti",
    "GSP33nysu__3u:3784": "bhedābhedamatadvayadoṣātideśenāvasthādvaye 'pi bhedābhedāviti",
    "GSP33nysu__3u:3785": "tṛtīyamatamapākaroti- samudāyeti //",
    "GSP33nysu__3u:3786": "samudāyaikyametasmād dūrato 'pākṛtaṃ sadā // MAnuv_3,2.136cd //",
    "GSP33nysu__3u:3787": "sadā samudāyaikyamiti sambandhaḥ /",
    "GSP33nysu__3u:3788": "etasmātpramāṇaśūnyatvādābhāsatvādipramāṇaviruddhatvācca /",
    "GSP33nysu__3u:3789": "iyāṃstu viśeṣaḥ /",
    "GSP33nysu__3u:3790": "abhedakāryasyānusandhānasya bhedaḥ pratibandhakaḥ /",
    "GSP33nysu__3u:3791": "tasminnapagate muktāvanusandhānaṃ bhaviṣyatītyasti pūrvayormatayoḥ pratyāśā /",
    "GSP33nysu__3u:3792": "atra tu sāpi nāsti /",
    "GSP33nysu__3u:3793": "bhedasya sadātanatvāt /",
    "GSP33nysu__3u:3794": "anusandhānaṃ ca cetanaikyasya vyāpakamityuktam /",
    "GSP33nysu__3u:3795": "tadidamuktaṃ dūrata iti /",
    "GSP33nysu__3u:3796": "dehādyevānusandhānasya pratibandhakamiti cenna /",
    "GSP33nysu__3u:3797": "kāyavhavatāṃ yūyogināmanusandhānasadbhāvasya vakṣyamāṇatvāt /",
    "GSP33nysu__3u:3798": "yadyevaṃ na sakalacetanasamudāyaḥ paramātmā tarhi kiyatī sīmā paramātmatvasyetyata āha- ata iti //",
    "GSP33nysu__3u:3799": "ato 'śeṣaguṇonnaddhaṃ nirdoṣaṃ yāvadeva hi /",
    "GSP33nysu__3u:3800": "tāvadeveśvaro nāma ... // MAnuv_3,2.137a-c //",
    "GSP33nysu__3u:3801": "sādhakasyānusandhānasya sarvatrābhāvādbādhakasyābhāsatvāderbhāvādiha tu tadbhāvābhāvābhyāmityarthaḥ",
    "GSP33nysu__3u:3802": "aśeṣaguṇonnaddhatvaṃ nirdeṣatvaṃ ca pratyekaṃ nirdhāraṇahetutvenoktam /",
    "GSP33nysu__3u:3803": "svamate brahmaṇa īśvarātiriktasyābhāvaṃ sūcayituṃ sarvatreśvara ityādyuktiḥ /",
    "GSP33nysu__3u:3804": "idaṃ hi brahmaṇo lakṣaṇaṃ śrutyādisiddhamiti hiśabdaḥ /",
    "GSP33nysu__3u:3805": "tāvadvastvīśvaro nāmetyukte samudāyaikyaṃ pratīyate tannirākaroti- tatreti",
    "GSP33nysu__3u:3806": "... tatra bhedo 'pi na kvacit // MAnuv_3,2.137d //",
    "GSP33nysu__3u:3807": "kvaciditi /",
    "GSP33nysu__3u:3808": "parasparaṃ paramātmanā cetyarthaḥ /",
    "GSP33nysu__3u:3809": "etenaitadapi nirastam”īśa(śvara)rūpeṣvivoditaḥ'; iti yaduktaṃ pūrvapakṣiṇā",
    "GSP33nysu__3u:3810": "tatkuta ityata āha- neheti //",
    "GSP33nysu__3u:3811": "neha nānāsti kimapi harayo 'yamayaṃ hi saḥ /",
    "GSP33nysu__3u:3812": "ityādiśrutimānena ... // MAnuv_3,2.138a-c //",
    "GSP33nysu__3u:3813": "anena”neha nānāsti kiñcana'; iti śrutimupādatte /",
    "GSP33nysu__3u:3814": "haraya iti //",
    "GSP33nysu__3u:3815": "“ayaṃ vai haraya ityādikām /",
    "GSP33nysu__3u:3816": "ayaṃ hi sa iti”ayameva sa yo 'yamātmā'; ityādikām /",
    "GSP33nysu__3u:3817": "pūrveṇaivānvayaḥ /",
    "GSP33nysu__3u:3818": "etāsāṃ śrutīnāmabhedaparatvānna vivakṣitārthe mānatvamityāśaṅkānirāsāya mānenetyuktam /",
    "GSP33nysu__3u:3819": "ādyaśrutāvīśvararūpeṣu bhedanirākaraṇasya spaṣṭatavāttṛtīyāyāmevaśabda(sya)śravaṇāttadanusāreṇa dvitīyāyāmapi vaiśabdasyaivārthatvopapatteretāḥ śrutayo vivakṣitārthe mānatāmāpadyanta iti bhāvaḥ /",
    "GSP33nysu__3u:3820": "cetanaikyasyānusandhānaṃ vyāpakamityuktaṃ kva tadupalabdhamiti cenna /",
    "GSP33nysu__3u:3821": "devadattasambandhinaḥ sukhāderdevadattenānusandhīyamānatvāt /",
    "GSP33nysu__3u:3822": "upādhibhinne nopalabdhamiti cenna /",
    "GSP33nysu__3u:3823": "hastapādādyupādhibhinne 'pi darśanāt /",
    "GSP33nysu__3u:3824": "viśliṣyopādhibhinne na dṛṣṭamiti cettatrāha- jīvāṃśā iti //",
    "GSP33nysu__3u:3825": "... jīvāṃśāḥ sarva eva ca // MAnuv_3,2.138 //",
    "GSP33nysu__3u:3826": "niyamenānusandhānavanto ... // MAnuv_3,2.139a //",
    "GSP33nysu__3u:3827": "jīvānāmindrādīnāmaṃśā arjunādayaḥ /",
    "GSP33nysu__3u:3828": "etacca”eka ātmanaḥ śarīre bhāvāt'; ityādina samarthayiṣyate /",
    "GSP33nysu__3u:3829": "caśabdeneśvarāṃśāḥ samuccīyante /",
    "GSP33nysu__3u:3830": "naca”(nu)ātmā vai putranāmāsīt'; ityādivacanātpitāputrayoḥ satyapyaikye 'nusandhānaṃ nāstīti kathaṃ tadvayāpakamityata āha- yadīti //",
    "GSP33nysu__3u:3831": "... yadyekatā svataḥ // MAnuv_3,2.139b //",
    "GSP33nysu__3u:3832": "tarhyanusandhānavanta iti sambandhaḥ /",
    "GSP33nysu__3u:3833": "ayaṃ bhāvaḥ /",
    "GSP33nysu__3u:3834": "vāstavasyaikyasyānusandhānaṃ vyāpakamabhimataṃ na tūpacaritasya /",
    "GSP33nysu__3u:3835": "nacābhimatasya vyabhicāro 'sti /",
    "GSP33nysu__3u:3836": "pitāputraikyaṃ tūpacaritameveti na tatra vyabhicāro doṣāyeti /",
    "GSP33nysu__3u:3837": "svato vastutaḥ /",
    "GSP33nysu__3u:3838": "yadvā parameśvarāṃśatvaheturasiddhaścetyāha- jīvāṃśā iti //",
    "GSP33nysu__3u:3839": "etaduktaṃ bhavati /",
    "GSP33nysu__3u:3840": "caitanyāvacchinnāṃśatvasyānusandhānaṃ vyāpakamarjunādiṣu dṛṣṭam /",
    "GSP33nysu__3u:3841": "tacca parameśvarajīvayornāstītyupapāditam /",
    "GSP33nysu__3u:3842": "vyāpakābhāve ca vyāpyābhāvo 'vaśyambhāvī /",
    "GSP33nysu__3u:3843": "naca caitanyavyāvṛttiryuktetyaṃśatvameva vyāvartate /",
    "GSP33nysu__3u:3844": "tathāca prayogaḥ /",
    "GSP33nysu__3u:3845": "jīveśvarau na cetanatve satyaṃśāṃśinau /",
    "GSP33nysu__3u:3846": "parasparānusandhānaśūnyatvāt /",
    "GSP33nysu__3u:3847": "yathā ghaṭapaṭau /",
    "GSP33nysu__3u:3848": "yathā cendrārjunāviti /",
    "GSP33nysu__3u:3849": "nanu pitāputrayoraṃśāṃśibhāve satyapyanusandhānaṃ nāstīti kathaṃ tattasya vyāpakamityata āha- yadīti //",
    "GSP33nysu__3u:3850": "ekatā ekadeśatārūpāṃśatā pitāputrayoraṃśāśibhāvo naikadeśatādirūpa iti bhāvaḥ /",
    "GSP33nysu__3u:3851": "nanvanusandhānābhāvenāṃśatvavyāvṛttāvaṃśādhikaraṇavirodhaḥ syāt /",
    "GSP33nysu__3u:3852": "na syāt /",
    "GSP33nysu__3u:3853": "aṃśaśabdo hi tadekadeśārthastatsadṛśādyarthaśca /",
    "GSP33nysu__3u:3854": "tatra (tacca) dvitīyamaṃśatvamaṃśādhikaraṇapratipādyaṃ na nirākriyate /",
    "GSP33nysu__3u:3855": "tasyānaikāntyaprasaṅgena pareṇa hetūkartumaśakyatvāt /",
    "GSP33nysu__3u:3856": "ādyasyāsiddhivyutpādane na ko 'pi doṣaḥ /",
    "GSP33nysu__3u:3857": "nanvindridīnāmanusandhānasadbhāve kathamindrānabhimataṃ khāṇḍavavanadāhādikamarjunaḥ kṛtatvāt",
    "GSP33nysu__3u:3858": "kathaṃ cendro 'rjunānabhimataṃ dahanaśamanādikam /",
    "GSP33nysu__3u:3859": "nahi hastādāvanusandhāne satīdaṃ dṛṣṭamityata āha- aṃśina iti //",
    "GSP33nysu__3u:3860": "aṃśino 'śeṣasandhānamatyalpasyāpi vidyate // MAnuv_3,2.139cd //",
    "GSP33nysu__3u:3861": "bhuvi jātena cāṃśena sukhaduḥkhādi tadgatam /",
    "GSP33nysu__3u:3862": "anubhūyate viśeṣastu kaścidīśakṛto bhavet // MAnuv_3,2.140 //",
    "GSP33nysu__3u:3863": "atyalpasyāpyaṃśinoṃśagatāśeṣānusandhānaṃ vidyata eva /",
    "GSP33nysu__3u:3864": "tathāpi kaścidviśeṣoṃ'śānabhimatakaraṇādiḥ śakṛto bhavat /",
    "GSP33nysu__3u:3865": "aṃśakīrtyādyatharmīśvarapreritenāṃśinā kriyata ityarthaḥ /",
    "GSP33nysu__3u:3866": "alpasyāpīti svarūpasaṅkīrtanam /",
    "GSP33nysu__3u:3867": "bhuvi jātenāṃśena cāṃśigataṃ sukhaduḥkhādyevānubhūyate natu sarvam /",
    "GSP33nysu__3u:3868": "satyapyaikye kaścitsarvānanusandhānarūpo viśeṣastu īśakṛto bhavet /",
    "GSP33nysu__3u:3869": "bhūmyādyapakṛṣṭadeśaṃ garbhavāsādyavasthāṃ mānuṣānnopabhogādikaṃ ca nimittīkṛtyeśvareṇa kriyate",
    "GSP33nysu__3u:3870": "atoṃ'śasyāṃśanabhimatakaraṇādikaṃ yujyate /",
    "GSP33nysu__3u:3871": "na hyaśeṣānusandhānamasmābhiścetanaikyādervyāpakamuktam /",
    "GSP33nysu__3u:3872": "kintvanusandhānamātramiti bhāvaḥ /",
    "GSP33nysu__3u:3873": "nanvīśvaro 'pi kathaṃ svānabhitaṃ kārayati /",
    "GSP33nysu__3u:3874": "kathaṃ cābhinne 'nusandhānaṃ pratibadhnātītyata āha- īśasyeti //",
    "GSP33nysu__3u:3875": "īśasyācintyaśaktitvānnāśakyaṃ kvāpi vidyate // MAnuv_3,2.141ab //",
    "GSP33nysu__3u:3876": "dṛśyante khalvaghaṭitaṃ ghaṭayantyeśvaraśaktyā preritāḥ kāmakrodhādiparavaśā aihikāmuṣmikaduḥkhahetuṃ svaśiraśchedaṃ pātakaṃ ca kurvāṇā ityāśayaḥ /",
    "GSP33nysu__3u:3877": "nanvevaṃ tarhi mayāpi śakyate vaktum /",
    "GSP33nysu__3u:3878": "yathājunasyaikye satyapīndragatāśeṣānusandhānamacintyayā īśaśaktyā pratibaddhayate /",
    "GSP33nysu__3u:3879": "tathā jīvaparamātmanorabhede 'pi tayaivānusandhānapratibandho bhaviṣyati /",
    "GSP33nysu__3u:3880": "apakṛṣṭadeśādikamiva dehādyupādhayo nimittatāmāpatsyante /",
    "GSP33nysu__3u:3881": "tathā cānusandhānābhāvādaikyābhāva ityanupapannam /",
    "GSP33nysu__3u:3882": "anusandhānasyaikyavyāpakatvaṃ cāsati pratibandha iti kalpyata ityata āha-",
    "GSP33nysu__3u:3883": "seti //",
    "GSP33nysu__3u:3884": "seśatānupapannaiva yadi jīvaikatāsya hi // MAnuv_3,2.141cd //",
    "GSP33nysu__3u:3885": "sā aghaṭitaghaṭanārūpā /",
    "GSP33nysu__3u:3886": "asya paramātmanaḥ /",
    "GSP33nysu__3u:3887": "bhavedetadyadi bhavanmate paramātmano 'cintyaśaktimattārūpeśatā",
    "GSP33nysu__3u:3888": "bhavet(syāt) /",
    "GSP33nysu__3u:3889": "jīvenābhinnasya seśataivānupapannā /",
    "GSP33nysu__3u:3890": "kutastayānusandhānapratibandhakalpanādikamiti /",
    "GSP33nysu__3u:3891": "hiśabdena yo jīvenābhinno nāsāvacintyaśaktirūpeśatopeto yathā devadatta iti vyāptiṃ sūcayati",
    "GSP33nysu__3u:3892": "jīvenaikībhūto 'pi paramātmāstvīśatopetaḥ /",
    "GSP33nysu__3u:3893": "kiṃ vipakṣe bādhakamityata āha- anīśasyeti //",
    "GSP33nysu__3u:3894": "anīśasyeśatetyeva viruddhaṃ sarvamānataḥ // MAnuv_3,2.141ef //",
    "GSP33nysu__3u:3895": "jīvastāvadanīśa ityanubhavasiddham /",
    "GSP33nysu__3u:3896": "tadabhede paramātmāpyanīśa ityuktameva /",
    "GSP33nysu__3u:3897": "tathāca anīśasyeśatāstviti śaṅkitaṃ syāt /",
    "GSP33nysu__3u:3898": "etacca sarvapramāṇairviruddhaṃ svavyāhataṃ ca /",
    "GSP33nysu__3u:3899": "na caivaṃvidhamanunmattaḥ śaṅkate /",
    "GSP33nysu__3u:3900": "śaṅkāyā evānudaye kuto bādhakopanyāsāvasara ityevaśabdaḥ(bdārthaḥ) /",
    "GSP33nysu__3u:3901": "syādetat /",
    "GSP33nysu__3u:3902": "seśatānupapannaiveti tarko 'numānaṃ vā /",
    "GSP33nysu__3u:3903": "nādyaḥ /",
    "GSP33nysu__3u:3904": "aikyasya śrutisiddhatvena viparyayaparyavasānānupapatteḥ /",
    "GSP33nysu__3u:3905": "na dvitīyaḥ /",
    "GSP33nysu__3u:3906": "jīvaikatāyā bhavatāmasiddhatvāt /",
    "GSP33nysu__3u:3907": "yadi padavaiyarthyācceti /",
    "GSP33nysu__3u:3908": "maivam /",
    "GSP33nysu__3u:3909": "yasya jīvaikyaṃ siddhaṃ (syāt)",
    "GSP33nysu__3u:3910": "tasyānīśatāviṣayasvārthānumānāpādanasyābhimatatvāt /",
    "GSP33nysu__3u:3911": "tarkapakṣe 'pi na doṣaḥ /",
    "GSP33nysu__3u:3912": "śrutīnāmaikyaparatvābhāvādityāśayavānāha- īśatvenaiveti //",
    "GSP33nysu__3u:3913": "īśatvenaiva vijñātamanīśatvena cecchrutiḥ /",
    "GSP33nysu__3u:3914": "anīśatvena vijñātamīśatvenāthavā diśet // MAnuv_3,2.142 //",
    "GSP33nysu__3u:3915": "upajīvyavirodhena naiva mānatvameṣyati // MAnuv_3,2.143ab //",
    "GSP33nysu__3u:3916": "traividhyaṃ khalvatra sambhavati /",
    "GSP33nysu__3u:3917": "kācit śrutiḥ pramāṇāntareṇa īśatvenaiva vijñātaṃ paramātmānamuddiśya anīśatvena pramitānīśatvajīvabhāvena ādiśet /",
    "GSP33nysu__3u:3918": "kācidanīśatvena pramitaṃ jīvamuddiśya īśatvena pramiteśabhāvaparamātmatvena upadiśet /",
    "GSP33nysu__3u:3919": "kācidubhāvapi tathā pramitāvuddiśyaikyamupadiśediti /",
    "GSP33nysu__3u:3920": "sarvathāpyujīvyavirodhaprasaṅgena naikye prāmāṇyamaśnuta iti /",
    "GSP33nysu__3u:3921": "yadatra vaktavyaṃ tat”kathaṃ brahmeti tajjñeyam'; ityādinā vakṣyate /",
    "GSP33nysu__3u:3922": "cecchatiriti dvitīyārdhe 'pi grāhyam /",
    "GSP33nysu__3u:3923": "ādiśediti prathāmārdhe 'pi /",
    "GSP33nysu__3u:3924": "tṛtīyaḥ prakāro 'pyadhyāhāryaḥ /",
    "GSP33nysu__3u:3925": "tarhītipadamupajīvyetyataḥ pūrvam /",
    "GSP33nysu__3u:3926": "nanu paramātmano 'ghaṭithaghaṭanasvarūpayā śaktyaiveśatānīśatayoḥ",
    "GSP33nysu__3u:3927": "(viruddhayorapi) ekatra samāveśo bhaviṣyati /",
    "GSP33nysu__3u:3928": "tatkathamupajīvyavirodha ityata āha- ata eveti //",
    "GSP33nysu__3u:3929": "ata eveśatāsiddherna kiñcicchakyamasya ca // MAnuv_3,2.143cd //",
    "GSP33nysu__3u:3930": "jīvaikyādevetyarthaḥ /",
    "GSP33nysu__3u:3931": "īśatā uktarūpā śaktiḥ /",
    "GSP33nysu__3u:3932": "kiñcit īśatānīśatayorekatrāvasthānam /",
    "GSP33nysu__3u:3933": "asya ca paramātmano 'pi /",
    "GSP33nysu__3u:3934": "jīvaikyeneśatābhāvānumānamaśakyam /",
    "GSP33nysu__3u:3935": "īśatāyāḥ”parāsya śaktiḥ'; ityādiśrutisiddhatvāt /",
    "GSP33nysu__3u:3936": "kiñca jīvaikye 'pi bhedasya vidyamānatvādīśatopapadyata ityāśaṅkāṃ",
    "GSP33nysu__3u:3937": "pariharan tarhi kiyatī sīmā paramātmaśaktyāghaṭitaghaṭanakalpanasyeti mandena jijñāsite satyāha- īśatva iti //",
    "GSP33nysu__3u:3938": "īśatve 'nīśabhedena śrutyā samyak prakāśite /",
    "GSP33nysu__3u:3939": "ayuktamapi cānyatra yuktaṃ bhavati tadbalāt // MAnuv_3,2.144 //",
    "GSP33nysu__3u:3940": "ato 'nyatrāpi yad dṛṣṭaṃ tadīśenaiva kalpyate /",
    "GSP33nysu__3u:3941": "śrutyābhāsāptamapi nahīśatvaparipanthi yat // MAnuv_3,2.145 //",
    "GSP33nysu__3u:3942": "atrānīśabhedenāṅgīkṛtenaiveśatvaṃ śrutyā samyak prakāśitaṃ bhavatīti vadatā śrutivirodhaḥ parihṛtaḥ /",
    "GSP33nysu__3u:3943": "tathāhi /",
    "GSP33nysu__3u:3944": "yadi jīvaparamātmaikyaṃ tāttvikaṃ tadā niravakāśānumānaviruddhā śrutirupacaritārthā bhavantī neśatvaṃ vyavasthāpayediti susthaḥ svārthānumānaprasaṅga iti /",
    "GSP33nysu__3u:3945": "samyaganīśabhedena na tu bhedamātreṇeti vā /",
    "GSP33nysu__3u:3946": "tathāca bhedeneśatopapatsyata iti nirastam /",
    "GSP33nysu__3u:3947": "anīśatāhetoḥ abhedasya vidyamānatvāt /",
    "GSP33nysu__3u:3948": "kimabhedenānīśatāstu uta bhedena mā bhūditi sandehānivāraṇāt /",
    "GSP33nysu__3u:3949": "anyatra īśvarāt /",
    "GSP33nysu__3u:3950": "ayuktaṃ parasparaparihāreṇa vartamānamapi yuktaṃ bhavati /",
    "GSP33nysu__3u:3951": "īśvara iti śeṣaḥ /",
    "GSP33nysu__3u:3952": "tadbalāt īśatvabalāt /",
    "GSP33nysu__3u:3953": "dṛṣṭamiti atrāpi sambaddhayate /",
    "GSP33nysu__3u:3954": "ataḥ parameśvarāt /",
    "GSP33nysu__3u:3955": "īśeneti bhāvapradhāno nirdeśaḥ /",
    "GSP33nysu__3u:3956": "kalpyate yuktatayeti śeṣaḥ /",
    "GSP33nysu__3u:3957": "uktasyāpavādaḥ śrutīti /",
    "GSP33nysu__3u:3958": "ābhāsatvaṃ ca vastuvṛttaśapekṣayā /",
    "GSP33nysu__3u:3959": "hīti tatropapattiḥ /",
    "GSP33nysu__3u:3960": "ayamarthaḥ /",
    "GSP33nysu__3u:3961": "yatkvacidviruddhamiva pratīyamānamapīśvare taditaratra vā pramāṇasiddhamīśvaraiśvaryavirodhi ca na bhavati /",
    "GSP33nysu__3u:3962": "yathāṇutvamahattvayaugapadyādi, yathā vār'junādīnāmaśeṣānusandhānābhāvaḥ /",
    "GSP33nysu__3u:3963": "tatsarvamīśvaraiśvaryabalena ghaṭata ityaṅgīkāryam /",
    "GSP33nysu__3u:3964": "natu nirākāryam /",
    "GSP33nysu__3u:3965": "yatpunarapramitaṃ tadīśvaraiśvaryāviruddhamapi na kalpanīyam /",
    "GSP33nysu__3u:3966": "śaśaviṣāṇādikalpanāpatteḥ /",
    "GSP33nysu__3u:3967": "yacca pramitamapi īśvaraiśvaryavirodhi tanna kalpanīyameva /",
    "GSP33nysu__3u:3968": "kalpakavighātakatvam /",
    "GSP33nysu__3u:3969": "kintu tasya pramāṇasya yathāyogamābhāsatvaṃ vaṇarnīyam /",
    "GSP33nysu__3u:3970": "yathā prakṛtamiti /",
    "GSP33nysu__3u:3971": "“anīśasyeśatetyeva viruddhaṃ sarvamānataḥ'; ityuktam /",
    "GSP33nysu__3u:3972": "tadupapādayituṃ smṛtimeva paṭhati- īśa iti //",
    "GSP33nysu__3u:3973": "īśo 'nīśo jaganmithyā duḥkhī mukto bhidā nahi /",
    "GSP33nysu__3u:3974": "iti pratijñāvyāghātaḥ sarvadoṣādhikādhikaḥ // MAnuv_3,2.146 //",
    "GSP33nysu__3u:3975": "iti hi brahmatarkoktir ... // MAnuv_3,2.147a //",
    "GSP33nysu__3u:3976": "dvividho hi pratijñāvirodhaḥ /",
    "GSP33nysu__3u:3977": "pramāṇasvavākyavirodhabhedāt /",
    "GSP33nysu__3u:3978": "tatreśo 'nīśo duḥkhī mukta iti svavākyavirodhasyodāharaṇadvayam /",
    "GSP33nysu__3u:3979": "jaganmithyā bhidā na hīti pramāṇavirodhasya /",
    "GSP33nysu__3u:3980": "yadveśo 'nīśo duḥkhī mukta iti svavākyavirodhodāharaṇe /",
    "GSP33nysu__3u:3981": "jaganmithyeti svanyāyavirodhasya /",
    "GSP33nysu__3u:3982": "jagato mithyātve tannyāyena mithyātvasyāpi mithyātvāpattyā satyatvaprasaṅgāt /",
    "GSP33nysu__3u:3983": "bhidā na hīti svakriyāvirodhasya /",
    "GSP33nysu__3u:3984": "anayā hi pratijñākriyayā sādhyadharmadharmiṇorbhedastāvatprāpyata iti /",
    "GSP33nysu__3u:3985": "sarvadoṣeṣvadhikādhiko 'tyantādhikaḥ /",
    "GSP33nysu__3u:3986": "smṛtyudāharaṇasya sādhyamāha- atiheyamiti //",
    "GSP33nysu__3u:3987": "... atiheyamato 'khilaiḥ /",
    "GSP33nysu__3u:3988": "bubhūṣubhirmatamidaṃ jīveśābhedavādinaḥ // MAnuv_3,2.147b-d //",
    "GSP33nysu__3u:3989": "idam īśasyānīśatvam /",
    "GSP33nysu__3u:3990": "īśatveneśabhedenetyādinokte 'rthe smṛtimapyāha- nāyuktamiti //",
    "GSP33nysu__3u:3991": "nāyuktamīśituḥ kiñcidīśatvasyāvirodhi yat /",
    "GSP33nysu__3u:3992": "yadīśitvavirodhi syāt tadevāyuktamañjasā // MAnuv_3,2.148 //",
    "GSP33nysu__3u:3993": "īśitvasyāvirodhena yojayitvākhilāḥ pramāḥ /",
    "GSP33nysu__3u:3994": "siddheśitvena cāyuktamapi hīśe na yojayet // MAnuv_3,2.149 //",
    "GSP33nysu__3u:3995": "mānataḥ prāptamakhilaṃ nāmānaṃ yojayet kvacit /",
    "GSP33nysu__3u:3996": "iti hi brahmatarkoktir ... // MAnuv_3,2.150a-c //",
    "GSP33nysu__3u:3997": "yasmānnāyuktamīśatuḥ kiñcidityādi tasmādītvasyāvirodhenetyādi /",
    "GSP33nysu__3u:3998": "siddhamīśatvaṃ yasyāsau tathoktaḥ /",
    "GSP33nysu__3u:3999": "teneśena saṃyojjayet /",
    "GSP33nysu__3u:4000": "īśvare 'stīti jānīyāt /",
    "GSP33nysu__3u:4001": "apipadādanyenāpi /",
    "GSP33nysu__3u:4002": "siddheneśatvena nimitteneti vā /",
    "GSP33nysu__3u:4003": "smṛtyudāharaṇasya prayojanamāha- ata iti //",
    "GSP33nysu__3u:4004": "... ato yuktamihoditam // MAnuv_3,2.150d //",
    "GSP33nysu__3u:4005": "tasmādatyantabhinna eva brahmaṇā jīva iti sthitam /",
    "GSP33nysu__3u:4006": "// iti śrīmannyāyasudhāyāṃ upamādhikaraṇam //",
    "GSP33nysu__3u:4007": "[======= JNys_3,2.VII: arūpādhikaraṇam =======]",
    "GSP33nysu__3u:4008": "// atha śrīmannyāyasudhāyāṃ arūpādhikaraṇam //",
    "GSP33nysu__3u:4009": "// oṃ arūpavadeva hi tatpradhānatvāt oṃ //",
    "GSP33nysu__3u:4010": "atrādhikaraṇe prathamasūtreṇa brahmaṇo rūparāhityamupapādya prakāśavaccāvaiyarthyamiti (dvitīya)sūtreṇa rūpavattvaviṣayāṇāṃ śrutīnāṃ vaiyarthyamāśaṅkaya vilakṣaṇarūpavattvāṅgīkāreṇa parihṛtam vilakṣaṇarūpavattvaṃ ca,”āha ca tanmātram'”darśayati cātho 'pi smaryate';",
    "GSP33nysu__3u:4011": "iti sūtradvayena samarthitamiti bhāṣyeṇa pratīyate /",
    "GSP33nysu__3u:4012": "tadanupapannam /",
    "GSP33nysu__3u:4013": "antato rūpavattvāṅgīkāre 'rūpavadeva hi tadityasyāvaktavyatvāpātāt /",
    "GSP33nysu__3u:4014": "prayojanābhāvāccāsya vicārasyetyataścatuḥsūtryāstātparyamāha- sa ceti //",
    "GSP33nysu__3u:4015": "arūpavad eva hi tatpradhānatvāt |",
    "GSP33nysu__3u:4016": "sa cāprākṛtarūpatvādarūpaḥ svaguṇaśatmakam /",
    "GSP33nysu__3u:4017": "rūpamasya śiraḥpāṇipādādyātmakamiṣyate // MAnuv_3,2.151 //",
    "GSP33nysu__3u:4018": "sa paramātmā /",
    "GSP33nysu__3u:4019": "prakṛtiśabdo 'nyeṣāmapi tattvānāmupalakṣakaḥ /",
    "GSP33nysu__3u:4020": "aprākṛtarūpatvāt /",
    "GSP33nysu__3u:4021": "prākṛtarūparahitatvāt /",
    "GSP33nysu__3u:4022": "guṇātmakamityukte sattvādīnāṃ pratītiḥ syāt /",
    "GSP33nysu__3u:4023": "tannirāsārthaṃ svaśabdaḥ /",
    "GSP33nysu__3u:4024": "ye paramātmanaḥ svarūpabhūtā guṇā ānandādyāstadātmakamiti /",
    "GSP33nysu__3u:4025": "rūpaśabdena ca śuklādiguṇapratītiḥ syāt /",
    "GSP33nysu__3u:4026": "ataḥ śiraḥpāṇīti vivaraṇaṃ kṛtam /",
    "GSP33nysu__3u:4027": "ato rūpavāṃśceti śeṣaḥ /",
    "GSP33nysu__3u:4028": "vicāraprayojanaṃ darśayati- ata iti //",
    "GSP33nysu__3u:4029": "ato nānityatā naiva śrutidvayavirodhitā // MAnuv_3,2.152ab //",
    "GSP33nysu__3u:4030": "anityatā janmamaraṇavattā /",
    "GSP33nysu__3u:4031": "nāpi saundaryādyabhāva iti ca draṣṭavyam /",
    "GSP33nysu__3u:4032": "tathāca tasminbhaktirupapanneti śeṣaḥ /",
    "GSP33nysu__3u:4033": "yadyapi paramātmano rūpaṃ kathaṃ tarhi tasya prasiddhavailakṣaṇyamātreṇārūpatvavyavahāra ityāśaṅkāparihārārthatvena prakāśavaditi sūtrāvayavo bhāṣye vyākhyātaḥ /",
    "GSP33nysu__3u:4034": "idānīṃ yadīśvararūpaṃ lokavilakṣaṇaṃ tadā tatra rūpaśabda(pra)vṛttirdurghaṭā syāt /",
    "GSP33nysu__3u:4035": "sambandhagrahaṇānupapatteḥ /",
    "GSP33nysu__3u:4036": "tathāca rūpavattvaśrutīnāṃ vaiyarthyaṃ duṣpariharamityāśaṅkāparihārārthatvenāpi vyācaṣṭe- yathā hīti //",
    "GSP33nysu__3u:4037": "yathā hi taijasasyaiva prakāśasyojkhitāvapi /",
    "GSP33nysu__3u:4038": "ātmaiva jyotirityāha jīvasyeśaṃ śrutistathā // MAnuv_3,2.152c-f //",
    "GSP33nysu__3u:4039": "taijasasyaiva prakāśasyetyetattaijasa eva hi saurādirālokaḥ prakāśaśabdavācyaḥ prasiddhastasyeti vyākhyeyam /",
    "GSP33nysu__3u:4040": "ujkhitāvapi parameśvarasya tattvābhāve 'pīti yāvat /",
    "GSP33nysu__3u:4041": "ātmaivāsya jyotirbhavati iti śrutirjīvasyeśaṃ prakāśamāhetyarthaḥ /",
    "GSP33nysu__3u:4042": "tathā lokavilakṣaṇe 'pi bhagavadrūpe rūpaśabdapravṛttiryukteti śeṣaḥ /",
    "GSP33nysu__3u:4043": "upapattistu”paramate'; ityatra vakṣamāṇātrā(pya)nusandeyeti /",
    "GSP33nysu__3u:4044": "nanvetadadhikaraṇaṃ”ata eva ca(copamā)'; iti sūtrātpūrvam /",
    "GSP33nysu__3u:4045": "tatkathaṃ paścādvayākhyānam /",
    "GSP33nysu__3u:4046": "ucyate /",
    "GSP33nysu__3u:4047": "ata eve(ce)ti sūtraṃ”na sthānato 'pi'; ityadhikaraṇena saṅgatamiti jñāpanāya kramabhedaḥ",
    "GSP33nysu__3u:4048": "tatsiddhā(mar)thamupajīvya pūrvapakṣotthānāt /",
    "GSP33nysu__3u:4049": "tathāca bhāṣyam”yasmādevam'; ityādi /",
    "GSP33nysu__3u:4050": "atrāpi”īśarūpeṣu'; ityādi /",
    "GSP33nysu__3u:4051": "atha tadanantarameva kinna kṛtamarūpavattvādhikaraṇārthasyāta eva ceti sūtrārthaṃ prati hetutvenopodghātalakṣaṇayā saṅgatyā varṇitasyāvyavadhāyakatvāt /",
    "GSP33nysu__3u:4052": "hetutvamapi prapañcayitumācāryeṇa”sa cāprakṛtarūpatvāditi caśabdo nibaddhaḥ /",
    "GSP33nysu__3u:4053": "kālatraye 'pyaśarīrātparamātmano jīvasyātyantābheda eva hyupapanna iti /",
    "GSP33nysu__3u:4054": "// iti arūpādhikaraṇam //",
    "GSP33nysu__3u:4055": "[======= JNys_3,2.VIII: vṛddhihrāsādhikaraṇam =======]",
    "GSP33nysu__3u:4056": "// atha vṛddhihrāsādhikaraṇam //",
    "GSP33nysu__3u:4057": "// oṃ vṛddhihrāsabhāktvamantarbhāvādubhayasāmañjasyādevam oṃ //",
    "GSP33nysu__3u:4058": "yadarthaṃ bhagavanmahimātrocyate sā bhaktiḥ puruṣeṣu tāratamyena tiṣṭhatītyetadihopapādyate",
    "GSP33nysu__3u:4059": "tathāhi /",
    "GSP33nysu__3u:4060": "asti bhaktervṛddhihrāsabhāktva(miti)m /",
    "GSP33nysu__3u:4061": "kutaḥ /",
    "GSP33nysu__3u:4062": "brahmādīnāmasmadādīnāṃ ca bhaktatve'ntarbhāvāt /",
    "GSP33nysu__3u:4063": "evaṃ bhaktitāratamye'ṅgīkṛte eveśvarasyobhayānprati sāmañjasyasambhavāditi /",
    "GSP33nysu__3u:4064": "tadetadasaṅgatam /",
    "GSP33nysu__3u:4065": "yukteḥ pratijñātārthena saha smbandhāpratīteri(tyata)ti tatra āha tadbhaktīti /",
    "GSP33nysu__3u:4066": "vṛddhihrāsabhāktvam antarbhāvād ubhayasāmañjasyād evam |",
    "GSP33nysu__3u:4067": "tadbhaktitāratamyena tāratamyaṃ vimuktigam /",
    "GSP33nysu__3u:4068": "brahmādīnāṃ ca sarveṣāmānandāderyathākramam // MAnuv_3,2.153 //",
    "GSP33nysu__3u:4069": "brahmādīnāṃ caśabdādasmadādīnāmityevaṃ sarveṣāṃ yathākramaṃ śrautakramānatirekeṇa yadvimuktigamānandādestāratamyaṃ tadbhagavadbhaktitāratamyenaiva bhavatītyarthaḥ /",
    "GSP33nysu__3u:4070": "etaduktaṃ bhavati /",
    "GSP33nysu__3u:4071": "sādhitaṃ tāvanmauktasyānandādeḥ phalasya bhaktisādhyatvamambuvadagrahaṇāttu na tathātvamiti sūtreṇa /",
    "GSP33nysu__3u:4072": "taccāthāta ānandasya mīmāṃsetyādiśrutyā tāratamyavadavagamyate /",
    "GSP33nysu__3u:4073": "sādhyatāratamye ca sādhanatāratamyamāvaśyakam /",
    "GSP33nysu__3u:4074": "anyathā tasyākasmikatvaprasaṅgāt /",
    "GSP33nysu__3u:4075": "phaladāturīśvarasyāsāmañjasyaprasakteśca /",
    "GSP33nysu__3u:4076": "na caivam /",
    "GSP33nysu__3u:4077": "ato'sti bhaktervṛddhihrāsabhāktvam iti /",
    "GSP33nysu__3u:4078": "// iti vṛddhihrāsādhikaraṇam //",
    "GSP33nysu__3u:4079": "[======= JNys_3,2.IX: sthānaviśeṣādhikaraṇam =======]",
    "GSP33nysu__3u:4080": "// atha sthānaviśeṣādhikaraṇam //",
    "GSP33nysu__3u:4081": "// oṃ sthānaniśeṣātprakāśādivat oṃ //",
    "GSP33nysu__3u:4082": "(oṃ upapatteśca oṃ) //",
    "GSP33nysu__3u:4083": "yadyapyetadadhikaraṇaṃ paramata ityato 'nantaram /",
    "GSP33nysu__3u:4084": "tathāpi tenevānenāpi saṅgatirasya /",
    "GSP33nysu__3u:4085": "anena viṣayopakṣepāttena pūrvapakṣopapattidarśanāt /",
    "GSP33nysu__3u:4086": "yadvānena pūrvapakṣayuktyutthānāttena viṣayopakṣepāt /",
    "GSP33nysu__3u:4087": "tathāhi /",
    "GSP33nysu__3u:4088": "na brahmādīnāmānandasya tāratamyamupapadyate /",
    "GSP33nysu__3u:4089": "bhagavadānandapratibimbatvābhyupagamāt /",
    "GSP33nysu__3u:4090": "bimbe ca tāratamyābhāvasya na sthānato 'pītyuktatvāt /",
    "GSP33nysu__3u:4091": "anyathā'kasmikatvaprasaṅgāditi /",
    "GSP33nysu__3u:4092": "yadvā na brahmā(dyā)dīnāmānando bhagavadānandapratibimbaḥ /",
    "GSP33nysu__3u:4093": "parasparaṃ vibhinna(citra)tvāt /",
    "GSP33nysu__3u:4094": "bimbābhimate ca vaicitryābhāvāditi /",
    "GSP33nysu__3u:4095": "ato 'tredaṃ viśadayati- pratibimbavaditi //",
    "GSP33nysu__3u:4096": "sthānaviśeṣātprakāśādivat |",
    "GSP33nysu__3u:4097": "pratibimbavadapyeṣāmānando 'nyaguṇā yathā // MAnuv_3,2.154ab //",
    "GSP33nysu__3u:4098": "yadyepyeṣāṃ brahmādīnāmānandaḥ pratibimbavat /",
    "GSP33nysu__3u:4099": "prasiddhapratibimbaistulyaṃ vartate /",
    "GSP33nysu__3u:4100": "bhagavadānandapratibimbo bhavatīti yāvat /",
    "GSP33nysu__3u:4101": "tathāpi parasparaṃ vicitro bhavatīti śeṣaḥ /",
    "GSP33nysu__3u:4102": "katham /",
    "GSP33nysu__3u:4103": "anyeṣāṃ sādhanabhūtānāmupādhiguṇānāṃ bhaktyādīnāṃ vaicitryānatikrameṇa /",
    "GSP33nysu__3u:4104": "tatra dṛṣṭāntaḥ pratibimbavaditi /",
    "GSP33nysu__3u:4105": "yathā sūryādipratibimbānāṃ sūryakāntajalādigatāyāṃ sūryādibimbavaicitryābhāve 'pi sūryakāntādisthānaguṇavaicitryādvaicitryaṃ tathetyarthaḥ /",
    "GSP33nysu__3u:4106": "vaicitrye hetvantaramāha- nārāyaṇeti //",
    "GSP33nysu__3u:4107": "upapatteś ca |",
    "GSP33nysu__3u:4108": "nārāyaṇaguṇādhīnaśca ... // MAnuv_3,2.154c //",
    "GSP33nysu__3u:4109": "bimbaśaktyā ca vicitra ityarthaḥ /",
    "GSP33nysu__3u:4110": "sthānaguṇasya bimbasāmarthyasya ca prayojakatvaṃ nyāyavivaraṇe vyutpāditam anenopapatteśceti sūtraṃ vyākhyātaṃ bhavati /",
    "GSP33nysu__3u:4111": "bimbapratibimbayoraikyaṃ kecidicchanti /",
    "GSP33nysu__3u:4112": "ataḥ pratibimbatvaṃ vyākhyā(taṃ)ti nārāyaṇeti /",
    "GSP33nysu__3u:4113": "guṇa ānandaḥ /",
    "GSP33nysu__3u:4114": "caśabdena tatsadṛśaśceti grāhyam /",
    "GSP33nysu__3u:4115": "bimbābhinna eva kinna bhavatītyata āha- atyalpa iti //",
    "GSP33nysu__3u:4116": "... atyalpastadapekṣayā // MAnuv_3,2.154d //",
    "GSP33nysu__3u:4117": "tasmād bhinnaśca satatamanyajjñānaṃ parasya ca // MAnuv_3,2.155ab //",
    "GSP33nysu__3u:4118": "co hetau /",
    "GSP33nysu__3u:4119": "yasmāttadapekṣayātyalpastasmātsatataṃ bhinna iti /",
    "GSP33nysu__3u:4120": "tadapekṣayātyalpatvaṃ kuta ityākāṅkṣāṃ pariharannatra śrutimāha- anyaditi",
    "GSP33nysu__3u:4121": "anyajjñānaṃ tu jīvānāmanya ānanda īśatā // MAnuv_3,2.155cd //",
    "GSP33nysu__3u:4122": "mukhyeśatā pareśasya gauṇī jīvasya sā yataḥ /",
    "GSP33nysu__3u:4123": "iti śruteḥ ... // MAnuv_3,2.156a-c //",
    "GSP33nysu__3u:4124": "anya ānandaḥ parasya jīvānāṃ ceti sambandhaḥ /",
    "GSP33nysu__3u:4125": "evamīśatetyapi yojyam /",
    "GSP33nysu__3u:4126": "mukhyeśatetyupalakṣaṇayā hetumāha /",
    "GSP33nysu__3u:4127": "iti śruteriti pūrveṇa sambandhaḥ /",
    "GSP33nysu__3u:4128": "// iti sthānaviśeṣādhikaraṇam //",
    "GSP33nysu__3u:4129": "[======= JNys_3,2.X: pālakatvādhikaraṇam =======]",
    "GSP33nysu__3u:4130": "/ atha śrīmannyāsudhāyāṃ pālakatvādhikaraṇam //",
    "GSP33nysu__3u:4131": "// oṃ prakṛtaitāvattvaṃ hi pratiṣedhati tato bravīti ca bhūyaḥ oṃ //",
    "GSP33nysu__3u:4132": "atra pūvarpakṣapradarśanaparaṃ bhāṣyaṃ”sṛṣṭisaṃhārakartṛtvamevāsya na pālakatvam /",
    "GSP33nysu__3u:4133": "svataḥ siddheriti /",
    "GSP33nysu__3u:4134": "tadayuktam /",
    "GSP33nysu__3u:4135": "sṛṣṭisaṃhārakartṛtvābhyupagamasya vyarthatvāt /",
    "GSP33nysu__3u:4136": "svataḥ siddherityatrāsyetyapratīteśca /",
    "GSP33nysu__3u:4137": "sthiterityadhyāhāre 'pi svabhāvavādāśrayaṇasya sṛṣṭisaṃhārayorapi sāmyena",
    "GSP33nysu__3u:4138": "tatkartṛtvābhyupagamānupapatterityataḥ pūrvapakṣaṃ viśadayati- sṛṣṭīti //",
    "GSP33nysu__3u:4139": "... sṛṣṭināśau tadadhīnāvitīrite /",
    "GSP33nysu__3u:4140": "svabhāvatvāt sthiternaitadapekṣā ... // MAnuv_3,2.156d-f //",
    "GSP33nysu__3u:4141": "iti īrite siddhāntinābhyupagate sati /",
    "GSP33nysu__3u:4142": "tataścāyamarthaḥ /",
    "GSP33nysu__3u:4143": "īśvarasya pālakatvaṃ nopapadyate sthitestatprayojanatvāt /",
    "GSP33nysu__3u:4144": "tasyāśca svabhāvasiddhatveneśvarānapekṣatvāt /",
    "GSP33nysu__3u:4145": "īśvara eva hi viśvasya sṛṣṭisaṃhārayoḥ kartā nānya ityabhyupagatam /",
    "GSP33nysu__3u:4146": "tathāca sṛṣṭvā yāvanna saṃharettāvatsthitiḥ svabhāvasiddhaiva na paravyāpāramapekṣate /",
    "GSP33nysu__3u:4147": "yadi khalu sṛṣṭisaṃhārayoḥ kartā'nyaḥ syāttadodāsīnasya tasya sṛṣṭau",
    "GSP33nysu__3u:4148": "preraṇādyarthaṃ saṃhāre pravṛttasya nivāraṇārthaṃ ca sthitāvīśvarāpekṣā sambhavet /",
    "GSP33nysu__3u:4149": "naca tadasti /",
    "GSP33nysu__3u:4150": "ataḥ saṃhārodāsīnatvātiriktaṃ pālakatvaṃ nopapadyata ityevamatra pūrvapakṣa iti /",
    "GSP33nysu__3u:4151": "evaṃ tarhi siddhānto na yuktaḥ /",
    "GSP33nysu__3u:4152": "svabhāvattvayukteraparihṛtatvādityataḥ sūtrābhiprāyamāha- iti neti //",
    "GSP33nysu__3u:4153": "... iti na yujyate // MAnuv_3,2.156 //",
    "GSP33nysu__3u:4154": "yataḥ svabhāvo 'khila īśāyatto 'khilasya ca // MAnuv_3,2.157ab //",
    "GSP33nysu__3u:4155": "parānapekṣatayā pratīyamānaṃ svarūpaṃ dharmo vā svabhāva ityucyate /",
    "GSP33nysu__3u:4156": "sa sarveṣāṃ padārthānām /",
    "GSP33nysu__3u:4157": "(sa) sarvo 'pīśāyatta eva /",
    "GSP33nysu__3u:4158": "anyathā teṣāṃ svātantryaprasaṅgenāsyeśatvānupapatteḥ /",
    "GSP33nysu__3u:4159": "sarvaṃ khalvityādiśrutivirodhāpatteśca /",
    "GSP33nysu__3u:4160": "annadānādau vyāpāraśca sphuṭa eveti /",
    "GSP33nysu__3u:4161": "// iti pālakatvādhikaraṇam /",
    "GSP33nysu__3u:4162": "[======= JNys_3,2.XI: avyaktādhikaraṇam =======]",
    "GSP33nysu__3u:4163": "// atha avyaktādhikaraṇam //",
    "GSP33nysu__3u:4164": "// oṃ tadavyaktamāha hi oṃ //",
    "GSP33nysu__3u:4165": "atra paramātmano 'vyaktatvamādau vistareṇa samarthitam /",
    "GSP33nysu__3u:4166": "tatastarhi bhaktyādisādhanavaiyarthyamityāśaṅkaya”prakāśaśca",
    "GSP33nysu__3u:4167": "karmaṇyabhāsāt'; iti dṛśyatvaṃ coktam /",
    "GSP33nysu__3u:4168": "tadetadubhayaṃ viruddhamityāśaṅkaya ato 'nantena tathā hi liṅgamiti",
    "GSP33nysu__3u:4169": "sūtritam /",
    "GSP33nysu__3u:4170": "atra virodhaśāntirna sphuṭā pratīyata ityatastasya tātparyamāha- avyakto",
    "GSP33nysu__3u:4171": "'pīti //",
    "GSP33nysu__3u:4172": "tadavyaktamāha hi |",
    "GSP33nysu__3u:4173": "avyakto 'pi svaktayaiva bhaktānāṃ dṛśyate hariḥ // MAnuv_3,2.157cd //",
    "GSP33nysu__3u:4174": "// iti avyaktādhikaraṇam //",
    "GSP33nysu__3u:4175": "[======= JNys_3,2.XII: ubhayavyapadeśādhikaraṇam =======]",
    "GSP33nysu__3u:4176": "// atha ubhayavyapadeśādhikaraṇam //",
    "GSP33nysu__3u:4177": "// oṃ ubhayavyapadeśāttvahikuṇḍalavat oṃ //",
    "GSP33nysu__3u:4178": "yadīśvarasya guṇakriyādayo dharmāstato bhinnāstadā samavāyasya nirākṛtatvāttadvattvamanupapannam",
    "GSP33nysu__3u:4179": "yadi cābhinnāstadā jñānādimattvamānandādibhoktṛtvamityādyayuktamityubhayathā tatra bhaktyanupapattiriti pūrvapakṣaprāptāvidamārabhyate /",
    "GSP33nysu__3u:4180": "tatra hetudṛṣṭāntāveva sūcitau /",
    "GSP33nysu__3u:4181": "natu pakṣaparigraharūpā pratijñā /",
    "GSP33nysu__3u:4182": "adhyāhāro 'pi hetudṛṣṭāntabalena bhedābhedapakṣaparigrahasyeti pratibhāti",
    "GSP33nysu__3u:4183": "ataḥ pratijñāṃ darśayati- tadabhinnā iti //",
    "GSP33nysu__3u:4184": "ubhayavyapadeśāttvahikuṇḍalavat |",
    "GSP33nysu__3u:4185": "tadabhinnā guṇā nityamapi sarve viśeṣataḥ /",
    "GSP33nysu__3u:4186": "guṇatvena guṇitvena bhoktṛbhogyatayā sthitāḥ // MAnuv_3,2.158 //",
    "GSP33nysu__3u:4187": "nityaśabdo niyamārthaḥ /",
    "GSP33nysu__3u:4188": "pārameśvarāḥ sarve guṇā dharmā nityaṃ tadabhinnāstenātyantābhinnastathāpi viśeṣaśaktyā guṇaguṇyādibhāvena sthitāḥ /",
    "GSP33nysu__3u:4189": "syādetat /",
    "GSP33nysu__3u:4190": "parimāṇādīnāṃ yāvaddravyabhāvināṃ bhavatu nāma bhagavatātyantābhedaḥ /",
    "GSP33nysu__3u:4191": "kriyāṇāṃ (jñānādi)guṇānāṃ cāsrākṣītsṛjati srakṣyati vyajñāsījjānāti",
    "GSP33nysu__3u:4192": "jñāsyatītyādi śrautavyavahārairanityatayāvagatānāṃ tu na yujyata ityata",
    "GSP33nysu__3u:4193": "āha- viśeṣātmatayeti //",
    "GSP33nysu__3u:4194": "viśeṣātmatayā teṣāṃ nityaśaktayātmanā tathā /",
    "GSP33nysu__3u:4195": "nityasthiterna dharmāṇāṃ kriyādīnāmanityatā // MAnuv_3,2.159 //",
    "GSP33nysu__3u:4196": "teṣāṃ parameśvarasambandhinyāṃ kriyādīnāṃ dharmāṇāṃ nityaśaktyātmanā nityaṃ sthitestathā viśeṣātmatayā vyaktirūpeṇa vyavahāraviṣayatopapatternānityateti yojanā /",
    "GSP33nysu__3u:4197": "prapañcastu prāgeva kṛtaḥ /",
    "GSP33nysu__3u:4198": "nanu ca kriyādīnāṃ yā vyaktatā sā tāvadanityaiva /",
    "GSP33nysu__3u:4199": "anyathoktavyavahārāṇāṃ nirālambanatvāpātāt /",
    "GSP33nysu__3u:4200": "tatastasyā bhagavaddharmabhūtāyā api nātyantābhedopapattirityata āha- na viśeṣeti //",
    "GSP33nysu__3u:4201": "na viśeṣātmatā ceyamanityā ... // MAnuv_3,2.160ab //",
    "GSP33nysu__3u:4202": "iyaṃ vyavahārālambanatvenoktā /",
    "GSP33nysu__3u:4203": "kuta ityata āha- śaktīti //",
    "GSP33nysu__3u:4204": "... śaktirūpatā /",
    "GSP33nysu__3u:4205": "saiva yat ... // MAnuv_3,2.160bc //",
    "GSP33nysu__3u:4206": "yadyasmātsā viśeṣatmatā śaktirūpataiva /",
    "GSP33nysu__3u:4207": "śaktiśca nityetyuktaṃ tasmādityarthaḥ /",
    "GSP33nysu__3u:4208": "nanvevaṃ tarhi śaktirvyaktirita vyavahāraviśeṣo na syāt /",
    "GSP33nysu__3u:4209": "uktavyavahārāṇāṃ nirālambanatvaṃ ca na parihṛtaṃ syādityata āha-",
    "GSP33nysu__3u:4210": "saviśeṣeti //",
    "GSP33nysu__3u:4211": "... saviśeṣā syād ... // MAnuv_3,2.160 //",
    "GSP33nysu__3u:4212": "neyaṃ vyaktiḥ śaktyā nirviśeṣābhinnā /",
    "GSP33nysu__3u:4213": "yenoktadoṣaḥ syāt /",
    "GSP33nysu__3u:4214": "kintu saviśeṣābhinnaiva /",
    "GSP33nysu__3u:4215": "yadyayaṃ sarvanirvāhaheturviśeṣo bhagavato bhinnastadā sarveṣāṃ taddharmāṇāṃ tenātyantābheda iti pratijñā bhajyeta /",
    "GSP33nysu__3u:4216": "abhinnaścedviśeṣatā tasya na syāt /",
    "GSP33nysu__3u:4217": "svarupamātraparyavasānena so 'pi na syādityata āha- viśeṣa iti //",
    "GSP33nysu__3u:4218": "... viśeṣo 'nyo nacāpyayam // MAnuv_3,2.160d //",
    "GSP33nysu__3u:4219": "svanirvāhakatāhetostathāpi syād viśeṣataḥ // MAnuv_3,2.161ab //",
    "GSP33nysu__3u:4220": "co 'vadhāraṇe /",
    "GSP33nysu__3u:4221": "ayaṃ viśeṣo 'pi bhagavatā naiva bhinnastena na pratijñāhāniḥ /",
    "GSP33nysu__3u:4222": "tathāpi tasya viśeṣatā syāt /",
    "GSP33nysu__3u:4223": "katham /",
    "GSP33nysu__3u:4224": "na hyayamabhinno bhavannirviśeṣaḥ /",
    "GSP33nysu__3u:4225": "evaṃ tarhi viśeṣaparamparayānavasthā syāt /",
    "GSP33nysu__3u:4226": "na syāt /",
    "GSP33nysu__3u:4227": "kutaḥ viśeṣasya svanirvāhakatāhetoriti /",
    "GSP33nysu__3u:4228": "evaṃ pratijñā darśitā /",
    "GSP33nysu__3u:4229": "tatra bādhakāni parihṛtāni /",
    "GSP33nysu__3u:4230": "atra coktvā /",
    "GSP33nysu__3u:4231": "syādevam /",
    "GSP33nysu__3u:4232": "yadyeteṣvartheṣu pramāṇaṃ syāt /",
    "GSP33nysu__3u:4233": "naca tatpaśyāma ityataḥ sautramubhayavyapadeśāditi hetuṃ vyācaṣṭe-",
    "GSP33nysu__3u:4234": "viśeṣatveneti //",
    "GSP33nysu__3u:4235": "viśeṣatvena vijñāteḥ pramāṇairakhilairapi // MAnuv_3,2.161cd //",
    "GSP33nysu__3u:4236": "akhilaiḥ ubhayavidhaiḥ pramāṇaiḥ vedavākyairjñānādidharmāṇāṃ bhagavadviśeṣatvenāpiśabdāttadabhinnatvena ca vijñātervijñānādityarthaḥ /",
    "GSP33nysu__3u:4237": "nanu vijñāteriti katham /",
    "GSP33nysu__3u:4238": "“ātaścopasarge'; ityaṅaḥ ktinbādhakatvāt /",
    "GSP33nysu__3u:4239": "“ktinnābādibhyaśca'; iti vacanādbhaviṣyati /",
    "GSP33nysu__3u:4240": "etadeva vivṛṇoti- sasarjeti //",
    "GSP33nysu__3u:4241": "sasarja sañjahāreti viśeṣo hyavagamyate /",
    "GSP33nysu__3u:4242": "śrutyaiva sa sa eveti tadabhedaśca gamyate // MAnuv_3,2.162 //",
    "GSP33nysu__3u:4243": "“sa idaṃ sarvamasṛjate'; ityādiśrutiṃ sasarjetyanenopādatte /",
    "GSP33nysu__3u:4244": "tattadattumadhriyate'; ityādikāṃ sañjahāretyanena, sa ānandādiḥ saḥ",
    "GSP33nysu__3u:4245": "paramātmaivetyanena”ānando brahma'; ityādiśrutim /",
    "GSP33nysu__3u:4246": "tadayamarthaḥ /",
    "GSP33nysu__3u:4247": "“sa idaṃ sarvamasṛjata, ukṣā sa dyāvāpṛthivī bibharti,",
    "GSP33nysu__3u:4248": "tattadattumadhriyata, sa aikṣata so 'kāmayata, ānandam brahmaṇo vidvān';",
    "GSP33nysu__3u:4249": "ityādiśrutyā sarjanādikaṃ brahmaṇo viśeṣo 'tiśayo na brahmamātramityavagamyate /",
    "GSP33nysu__3u:4250": "tanmātratve kriyākartṛbhāvāderanupapatteḥ /",
    "GSP33nysu__3u:4251": "“ānando brahmeti vyajānāt /",
    "GSP33nysu__3u:4252": "satyaṃ jñānamanantaṃ brahma ekadhaivānudraṣṭavyam'; ityādiśrutyaiva tasya tenābhedaścāvagamyate",
    "GSP33nysu__3u:4253": "tadevamubhayavyapadeśānyathānupapattyā sakalamidaṃ kalpyate /",
    "GSP33nysu__3u:4254": "sarveṣāṃ brahmadharmāṇāṃ brahmaṇā saviśeṣo 'tyantābhedaḥ /",
    "GSP33nysu__3u:4255": "kriyādīnāṃ nityatā śaktivyaktirūpatā vyaktirūpasyāpi nityatā śaktirūpapābhinnatā saviśeṣatā viśeṣasyāpyabhedaḥ svanirvāhakatā ceti /",
    "GSP33nysu__3u:4256": "na hyeteṣvartheṣvanyatamasyāpyakalpanāyāmudāhṛtobhayavyapadeśavirodhaśāntirbhavatīti /",
    "GSP33nysu__3u:4257": "etadeva prapañcayituṃ”nidarśanamātreṇa'; ityataḥ prāktano granthasandarbhaḥ /",
    "GSP33nysu__3u:4258": "atha matam /",
    "GSP33nysu__3u:4259": "bheda eva brahmadharmāṇāṃ brahmaṇāstu /",
    "GSP33nysu__3u:4260": "samavāyena viśeṣaṇaviśeṣyabhāvo bhaviṣyati /",
    "GSP33nysu__3u:4261": "samavāyadūṣaṇāni ca śrutivirodhenābhāsatāṃ yāsyanti /",
    "GSP33nysu__3u:4262": "samavāyābhāve 'pi vā dharmadharmiṇoreva sa ko 'pi mahimā kalpyate /",
    "GSP33nysu__3u:4263": "nacābhedaśrutivirodhaḥ /",
    "GSP33nysu__3u:4264": "anāgantakatvenopacāropapatteḥ /",
    "GSP33nysu__3u:4265": "ataḥ kimabhedamādāya viśeṣādyaṅgīkāreṇeti /",
    "GSP33nysu__3u:4266": "apara āha akhaṇḍameva brahma na tu tatra kaścidviśeṣaḥ /",
    "GSP33nysu__3u:4267": "na cāparaśrutivirodhaḥ /",
    "GSP33nysu__3u:4268": "kriyādiviṣayāṇāṃ saguṇaviṣayatvāt /",
    "GSP33nysu__3u:4269": "tasya ca māyāmayatvenāvicāritaramaṇīyatvāt /",
    "GSP33nysu__3u:4270": "ānandaṃ ityādīnāṃ ca rāhoḥ śira ityādivadupacaritatvopapatteriti /",
    "GSP33nysu__3u:4271": "anyastvāha bhedābhedābhyāmevobhayavyapadeśasāmañjasyopapatteḥ kimanayā saviśeṣābhedakalpanayeti",
    "GSP33nysu__3u:4272": "maivam /",
    "GSP33nysu__3u:4273": "tribhirapyetairantato 'bhinne viśeṣasyāṅgīkatarvyatvāt /",
    "GSP33nysu__3u:4274": "tato varamādita eva tadaṅgīkaraṇamityāśayavānbhedavādinaṃ",
    "GSP33nysu__3u:4275": "tāvadviśeṣamaṅgīkārayitumāha- bheda iti //",
    "GSP33nysu__3u:4276": "bhedo yadi viśeṣasya sa bhedo bhedinā katham // MAnuv_3,2.163ab //",
    "GSP33nysu__3u:4277": "viśeṣasya jñānāderbrahmadharmasya, yadi brahmaṇo bhedo 'ṅgīkriyate tadā pṛcchāmaḥ /",
    "GSP33nysu__3u:4278": "sa bhedo, bhedinā brahmaṇā jñānādinā ca saha, kathaṃ kiṃ prakāraḥ,",
    "GSP33nysu__3u:4279": "pratipattavyaḥ /",
    "GSP33nysu__3u:4280": "kiṃ bhinnaḥ kiṃvābhinna iti /",
    "GSP33nysu__3u:4281": "ādye doṣamāha- bhinnaścediti //",
    "GSP33nysu__3u:4282": "bhinnaścedanavasthā syād ... // MAnuv_3,2.163c //",
    "GSP33nysu__3u:4283": "yadi bhedo bhedibhyāṃ bhinnastadā so 'pi bhedastathetyanavasthā syāt /",
    "GSP33nysu__3u:4284": "viśeṣaṇaviśeṣyabhāvādipratipattaye khalu dharmadharmiṇorbhedo",
    "GSP33nysu__3u:4285": "'bhyupagamyate /",
    "GSP33nysu__3u:4286": "sa ca pratīyamāna eva taddhetuḥ /",
    "GSP33nysu__3u:4287": "tatpratītiśca viśeṣaṇādibhāvenaivetyuttarottarabhedapratītiravaśyamapekṣitaiveti susthānavasthā",
    "GSP33nysu__3u:4288": "abhinnatve 'pi vaktavyaṃ saviśeṣābhinna uta nirviśeṣābhinna iti /",
    "GSP33nysu__3u:4289": "prathame doṣamāha- abhinnaścediti //",
    "GSP33nysu__3u:4290": "... abhinnaścet purā na kim // MAnuv_3,2.163d //",
    "GSP33nysu__3u:4291": "purā na kimiti /",
    "GSP33nysu__3u:4292": "dharmāṇāṃ dharmiṇā saviśeṣābhedaḥ kinnāṅgīkriyate 'ṅgīkārya evetyarthaḥ /",
    "GSP33nysu__3u:4293": "bheda iva vināpi bhedena viśeṣeṇaivopapattāvapi vṛthā paramparākalpanāyāṃ gauravaṃ syāttato dharmāṇāmeva saviśeṣābhedāṅgīkāraḥ śreyāniti bhāvaḥ /",
    "GSP33nysu__3u:4294": "astvevamityata āha- viśeṣa iti //",
    "GSP33nysu__3u:4295": "viśeṣo 'bhinna eveti tena nābhyupagamyate // MAnuv_3,2.164ab //",
    "GSP33nysu__3u:4296": "viśeṣo dharmobhinna ityeva tāvat /",
    "GSP33nysu__3u:4297": "tena bhedavādinā nābhyupagamyate /",
    "GSP33nysu__3u:4298": "dūre saviśeṣatvamityato 'pasiddhāntaḥ syāt /",
    "GSP33nysu__3u:4299": "samīhitaṃ ca naḥ (na) siddhayedityāśayaḥ /",
    "GSP33nysu__3u:4300": "dvitīyaṃ dūṣayati- abhinna iti //",
    "GSP33nysu__3u:4301": "abhinno nivirśeṣaśced bhedastadbhedatā kutaḥ // MAnuv_3,2.164cd //",
    "GSP33nysu__3u:4302": "bhedo yadi bhedibhyāmabhinno nirviśeṣaśca syāttadā tasya tadbhedatā tayorayaṃ bheda ityevambhāvaḥ kuto na kuto 'pi /",
    "GSP33nysu__3u:4303": "tadīyatāyā bhedena viśeṣaṇa vā vinānupapatteḥ /",
    "GSP33nysu__3u:4304": "tanmātratve ca dharmadharmiṇāveva sto na bheda iti syāt /",
    "GSP33nysu__3u:4305": "tathā ca dharmadharmiṇāvityapi na syāt /",
    "GSP33nysu__3u:4306": "bheda evāsti na dharmadharmiṇāviti vā bhavet /",
    "GSP33nysu__3u:4307": "tataśca bhedo 'pi na syāditi /",
    "GSP33nysu__3u:4308": "bhedasya bhedisvarūpatvamaṅgīkṛtya viśeṣamanaṅgīkurvāṇaṃ prati",
    "GSP33nysu__3u:4309": "dūṣaṇāntaramāha- aneneti //",
    "GSP33nysu__3u:4310": "anenānena bhinno 'yamiti yat sa viśeṣataḥ /",
    "GSP33nysu__3u:4311": "bheda evaiṣa bahudhā dṛśyate tat kimuttaram // MAnuv_3,2.165 //",
    "GSP33nysu__3u:4312": "bhinno 'yaṃ ghaṭa iti sa bheda eva viśeṣato viśeṣaṇatvena dṛśyate na tu",
    "GSP33nysu__3u:4313": "ghaṭaḥ, kintu viśeṣyatvena /",
    "GSP33nysu__3u:4314": "tathānenānena /",
    "GSP33nysu__3u:4315": "vyatyayo bahulamiti pañcamyarthe tṛtīyā /",
    "GSP33nysu__3u:4316": "sahayoge vā /",
    "GSP33nysu__3u:4317": "paṭādbhinnastambhādbhinno ghaṭa ityeṣa bheda eva saviśeṣaḥ pratiyogiviśeṣasāhityena dṛśyate",
    "GSP33nysu__3u:4318": "tathāyaṃ padārtho 'nena vakratvenānena koṭaravattvena puruṣādbhinna iti sa eṣa bheda eva viśeṣato vyāvartakadharmeṇa dṛśyate /",
    "GSP33nysu__3u:4319": "padārthastvakṣasannikarṣamātreṇa /",
    "GSP33nysu__3u:4320": "tathāsmātpaṭādasmātstambhādasmātkuḍyādbhinno 'yaṃ ghaṭa ityeṣa bheda eva saviśeṣataḥ pratiyogiviśeṣasāhityena nimittena bahudhā dṛśyate /",
    "GSP33nysu__3u:4321": "ghaṭastvekadhaiva /",
    "GSP33nysu__3u:4322": "ato na bhedo ghaṭasya svarūpamiti yatsvarūpabhedasya dūṣaṇaṃ parairucyate /",
    "GSP33nysu__3u:4323": "tattasya kimuttaraṃ tvayābhidhāsyate, yadi viśeṣo nāṅgīkriyate, ityarthaḥ",
    "GSP33nysu__3u:4324": "yadi viśeṣo nāṅgīkriyate tadā bhedo bhedinābhinna ityapi nāṅgīkartuṃ śakyate /",
    "GSP33nysu__3u:4325": "bhedabhedinorbhedasādhakānāmanekeṣāṃ bhāvāt /",
    "GSP33nysu__3u:4326": "viśeṣaṇaiva hi teṣāmanyathāsiddhiṃ vyutpādya pratītibalena bhedasya bhedinābhedo vaktavyo nānyatheti bhāvaḥ /",
    "GSP33nysu__3u:4327": "tadīyatvena viśeṣaṇatvena sapratiyogitvena liṅgitvena bahutvena ca pratīyamāno 'nyonyābhāvādirūpo bhedo na bhedisvarūpatayāṅgīkriyate /",
    "GSP33nysu__3u:4328": "yastu svarūpatayāṅgīkriyate nāsau tadīyatvādinā pratīyata iti tasyottaraṃ brūma iti cenna",
    "GSP33nysu__3u:4329": "asyaiva prasiddhatvādanyasya tadabhāvāt /",
    "GSP33nysu__3u:4330": "anyathā svarūpasyaiva bheda iti pāribhāṣikaṃ nāmāntaramuktaṃ syāt /",
    "GSP33nysu__3u:4331": "na cādvaitavādinaḥ svarūpaṃ nāṅgīkurvate /",
    "GSP33nysu__3u:4332": "tatkimanena bhedena /",
    "GSP33nysu__3u:4333": "tadidamuktaṃ sa eṣa iti prasiddhidyotakābhyām /",
    "GSP33nysu__3u:4334": "tadīyatvādirupacāra iti cenna /",
    "GSP33nysu__3u:4335": "pratīteḥ sphuṭatvāt /",
    "GSP33nysu__3u:4336": "bādhakābhāvenābhrāntitvācca /",
    "GSP33nysu__3u:4337": "tadidamapyuktaṃ dṛśyata iti /",
    "GSP33nysu__3u:4338": "dūṣaṇāntaramāha- abhedeti //",
    "GSP33nysu__3u:4339": "abhedabhedayoścaiva svarūpatvaṃ hi bhedinā // MAnuv_3,2.166ab //",
    "GSP33nysu__3u:4340": "na kevalaṃ bhedasya /",
    "GSP33nysu__3u:4341": "kintvabhedasya ca bhedinaḥ svarūpatvameveti yojanā /",
    "GSP33nysu__3u:4342": "yo bhedasya bhedinā ghaṭenābhedamaṅgīkaroti /",
    "GSP33nysu__3u:4343": "tena tasyābhedasyāpi ghaṭasvarūpatvamevāṅgīkaraṇīyam /",
    "GSP33nysu__3u:4344": "bhedasamānanyāyatvāditi hiśabdārthaḥ /",
    "GSP33nysu__3u:4345": "tataḥ kimityata āha- tayorapīti //",
    "GSP33nysu__3u:4346": "tayorapy ... // MAnuv_3,2.166c //",
    "GSP33nysu__3u:4347": "abhedo 'ṅgīkārya iti śeṣaḥ /",
    "GSP33nysu__3u:4348": "astvekena ghaṭenātyantābhinnayorabhedabhedayorabhedastato 'pi kimityata",
    "GSP33nysu__3u:4349": "āha- aviśeṣatva iti //",
    "GSP33nysu__3u:4350": "... aviśeṣatve paryāyatvaṃ hi śabdayoḥ // MAnuv_3,2.166cd //",
    "GSP33nysu__3u:4351": "abhedabhedayoratyantābhede viśeṣe cāsatyabhedābhedaśabdayoḥ paryāyatvaṃ syāt /",
    "GSP33nysu__3u:4352": "ekātharvācitvādghaṭakalaśaśabdāditi hiśabdārthaḥ /",
    "GSP33nysu__3u:4353": "astvityata āha- abhedeti //",
    "GSP33nysu__3u:4354": "abhedabhedaśabdau ca paryāyāviti ko vadet // MAnuv_3,2.167ab //",
    "GSP33nysu__3u:4355": "ko vadet na ko 'pi /",
    "GSP33nysu__3u:4356": "pratyutāparyāyāvityeva vadati sarva ityaprāmāṇikaṃ pramāṇaviruddhaṃ caitaditi /",
    "GSP33nysu__3u:4357": "etaduktaṃ bhavati /",
    "GSP33nysu__3u:4358": "bhedo bhedinābhinnastannyāyena so 'bhedo 'pi",
    "GSP33nysu__3u:4359": "tatastāvanyonyamapyabhinnāviti tāvattvam /",
    "GSP33nysu__3u:4360": "tathāca bhedābhedaśabdayoḥ paryāyatvaprāptau viśeṣabalenaiva hi tatpariharaṇīyam /",
    "GSP33nysu__3u:4361": "tasya cānaṅgīkāre duṣpariharaṃ tadāpadyeteti /",
    "GSP33nysu__3u:4362": "nanu bhedabhediśabdayorapi paryāyatvamāpādayitumucitam /",
    "GSP33nysu__3u:4363": "satyam /",
    "GSP33nysu__3u:4364": "śiṣyairūhyatāmiti noktam /",
    "GSP33nysu__3u:4365": "śaṅkate- bheda iti //",
    "GSP33nysu__3u:4366": "bhedo 'nyonyamabhedaśca bhedinā ced ... // MAnuv_3,2.167cd //",
    "GSP33nysu__3u:4367": "yadyapi bhedābhedayoḥ bhedinā ghaṭena sahābhedastathāpi tayoranyonyaṃ bhedo 'stīti na tacchabdayoḥ paryāyatvaṃ prasajyate /",
    "GSP33nysu__3u:4368": "tatkiṃ viśeṣaṇeti /",
    "GSP33nysu__3u:4369": "pariharati- viśeṣiteti //",
    "GSP33nysu__3u:4370": "... viśeṣatā // MAnuv_3,2.167d //",
    "GSP33nysu__3u:4371": "evamaṅgīkurvāṇenāpyabhinne vastuni viśeṣitāṅgīkaraṇīyaivetyarthaḥ /",
    "GSP33nysu__3u:4372": "tatkathamityata āha- aviśeṣa iti //",
    "GSP33nysu__3u:4373": "nirviśeṣe kathaṃ bhedo bhedinaikastathābhidā /",
    "GSP33nysu__3u:4374": "punastayorvibhedaśca bhedimātratvato bhavet // MAnuv_3,2.168 //",
    "GSP33nysu__3u:4375": "viśeṣābhāve bhedo bhedinā eko 'bhinnastathābhidā bhedinā ghaṭenābhinnā,",
    "GSP33nysu__3u:4376": "punastayorbhedābhedayoḥ parasparaṃ kathamupapannaṃ bhavet /",
    "GSP33nysu__3u:4377": "kuto na bhavet /",
    "GSP33nysu__3u:4378": "bhedābhedayorbhedimātratvataḥ /",
    "GSP33nysu__3u:4379": "anyathā ghaṭasyāpi svato bhedaḥ syāt /",
    "GSP33nysu__3u:4380": "ghaṭenābhinnayorbhedābhedayoḥ parasparaṃ bheda(kārya)nirvāhārthaṃ ghaṭena saviśeṣa evābhedo 'ṅgīkārya iti bhāvaḥ /",
    "GSP33nysu__3u:4381": "śaṅkate- bhedinaśceti //",
    "GSP33nysu__3u:4382": "bhedinaścaiva bhedasya viśeṣo yadi gamyate /",
    "GSP33nysu__3u:4383": "abhedābhedinoścaiva ... // MAnuv_3,2.169a-c //",
    "GSP33nysu__3u:4384": "caśabdāvanyonyasamuccayārthau /",
    "GSP33nysu__3u:4385": "evaśabdau parasparaṃ saviśeṣābhedavyāvṛttyarthau /",
    "GSP33nysu__3u:4386": "gamyate 'bhyupagamyate /",
    "GSP33nysu__3u:4387": "bhedasya bhedinaśca ghaṭasyābhedo viśeṣaśca mayābhyupagamyate /",
    "GSP33nysu__3u:4388": "tathābhedasyābhedinaśca tasya saviśeṣo 'bhedo 'bhyupagamyate /",
    "GSP33nysu__3u:4389": "tathāca bhedābhedayorghaṭatanmātratvābhāvena parasparaṃ bhedopapatterna śabdayoḥ paryāyatvam",
    "GSP33nysu__3u:4390": "tataśca bhedābhedayoḥ parasparamabhedo viśeṣaścāṅgīkāyar ityasaditi bhāvaḥ",
    "GSP33nysu__3u:4391": "evamapi dharmadharmiṇorbhedamabhyupagacchatāntato 'bhinne vastuni viśeṣo 'ṅgīrktavya ityabhimataṃ yadyapi siddhameva, tathāpyuktaṃ tattvaṃ na",
    "GSP33nysu__3u:4392": "parityājyamityāśayavānpariharati- kimiti //",
    "GSP33nysu__3u:4393": "... kiṃ bhedo 'bhedabhedayoḥ // MAnuv_3,2.169d //",
    "GSP33nysu__3u:4394": "evañcedabhedabhedayorbhedaḥ kasmātkalpyate /",
    "GSP33nysu__3u:4395": "tayorapi saviśeṣābheda evāṅgīkartavyaḥ /",
    "GSP33nysu__3u:4396": "tatropapattimāha- viśeṣaṇaiveti //",
    "GSP33nysu__3u:4397": "viśeṣeṇaiva sarvatra yadi vyavahṛtirbhavet /",
    "GSP33nysu__3u:4398": "kalpanāgauravāyaiva kiṃ bhedaḥ kalpyate tadā // MAnuv_3,2.170 //",
    "GSP33nysu__3u:4399": "sarvatra bhedabhedinorabhedābhedinoścābhede 'pi viśeṣeṇaiva tanmātratābhāvanibandhanā vyāvahṛtirbhavedityaṅgīkṛtaṃ",
    "GSP33nysu__3u:4400": "cedbhedābhedayostarhi bhedaḥ kiṃ kalpanāgauravāyaiva kalpyata iti solluṇṭhavacanam /",
    "GSP33nysu__3u:4401": "bhedābhedayorghaṭeneva parasparamapi saviśeṣatvenaiva sarvasyopapattau bhedakalpane kalpanāgauravaṃ syāt /",
    "GSP33nysu__3u:4402": "anekapadārthakalpanāt dvidhā kalpanācceti bhāvaḥ /",
    "GSP33nysu__3u:4403": "astvevaṃ tataḥ kimāyātaṃ prakṛta ityata āha- viśeṣeṇaiveti //",
    "GSP33nysu__3u:4404": "bhedasya bhedinābhede 'pi",
    "GSP33nysu__3u:4405": "tadīyatvādivyavahṛtirbhedābhedayo(ścar)ghaṭenābhede",
    "GSP33nysu__3u:4406": "'pyaparyāyaśabdavyavahṛtiryadi viśeṣeṇaiva bhavet tadā dharmadhamirṇorapi bhedaḥ kiṃ kalpanāgauravāyaiva kalpyate /",
    "GSP33nysu__3u:4407": "dharmadhamirṇorbhedamaṅgīkṛtyāpyantato viśeṣo 'ṅgīkāryaḥ tato varamādita eva tadaṅgīkaraṇam",
    "GSP33nysu__3u:4408": "anyathā kalpanāgauravaprasaṅgāditi /",
    "GSP33nysu__3u:4409": "etena purā na kimitivivṛtaṃ bhavati /",
    "GSP33nysu__3u:4410": "yadi kalpanāgauravabhayāddharmadharmiṇorabhedamaṅgīkṛtya vyavahāraviśeṣārthaṃ viśeṣo 'ṅgīkriyate",
    "GSP33nysu__3u:4411": "tarhi gavāśvayorapi tathā kalpyatām /",
    "GSP33nysu__3u:4412": "aviśeṣāt /",
    "GSP33nysu__3u:4413": "tathāca bheda eva jagati na syādityata āha- aikyeti /",
    "GSP33nysu__3u:4414": "aikyapratītyabhāvena bheda eva gavaśvayoḥ // MAnuv_3,2.171ab //",
    "GSP33nysu__3u:4415": "bheda eva svīkriyate na viśeṣaḥ /",
    "GSP33nysu__3u:4416": "gavaśvayoriti pramādapāṭhaḥ /",
    "GSP33nysu__3u:4417": "mūlakośeṣvadarśanāt /",
    "GSP33nysu__3u:4418": "aikyapratītyabhāve 'pi kuto viśeṣo nāṅgīkriyata ityata āha- sa eveti //",
    "GSP33nysu__3u:4419": "sa eveti pratītau hi viśeṣo nāma bhaṇyate // MAnuv_3,2.171cd //",
    "GSP33nysu__3u:4420": "dharmadharmipratibandyā hi gavāśvayovirśeṣaḥ pareṇāpādanīyaḥ /",
    "GSP33nysu__3u:4421": "naca tatrāviśeṣaḥ /",
    "GSP33nysu__3u:4422": "abhedapratītyā tatra tadaṅgīkārāt /",
    "GSP33nysu__3u:4423": "iha ca tadabhāvāt /",
    "GSP33nysu__3u:4424": "bhedasya pratītisiddhatvena kalpanā(gauravābhāvācceti)bhāvāditi /",
    "GSP33nysu__3u:4425": "adhunābhedavādināpi viśeṣamaṅgīkārayati- saccidāderiti //",
    "GSP33nysu__3u:4426": "saccidāderaparyāyasiddhayarthaṃ māyināpi hi /",
    "GSP33nysu__3u:4427": "aṅgīkāryo viśeṣo 'yaṃ ... // MAnuv_3,2.172a-c //",
    "GSP33nysu__3u:4428": "māyināpīti /",
    "GSP33nysu__3u:4429": "kriyādiviṣayāṇāṃ vākyānāṃ māyikaviṣayatāmaṅgīkurvatāpīti yāvat /",
    "GSP33nysu__3u:4430": "tatra hetuḥ saccidādeḥ padasamūhasya aparyāyatvasiddhayarthamiti /",
    "GSP33nysu__3u:4431": "ayamiti aparyāyaśabdapravṛttihetuḥ /",
    "GSP33nysu__3u:4432": "viśeṣasya tathābhāvaḥ pramita iti hiśabdaḥ /",
    "GSP33nysu__3u:4433": "etaduktaṃ bhavati /",
    "GSP33nysu__3u:4434": "santu tāvatkriyādiviṣayāṇi vākyānyasatyaviṣayāṇi /",
    "GSP33nysu__3u:4435": "tathāpi”satyaṃ jñānamanantaṃ brahma'; ityādīni tāvatsatyaviṣayāṇi pareṇāṅgīkṛtānyeva /",
    "GSP33nysu__3u:4436": "teṣāṃ cākhaṇḍārthaniṣṭhatve satyajñānādipadānāmekārthatvena paryāyatvaṃ syāt /",
    "GSP33nysu__3u:4437": "naca tadyuktaṃ sahaprayogadarśanāt /",
    "GSP33nysu__3u:4438": "naca bhedo 'ṅgīkartuṃ śakyaḥ /",
    "GSP33nysu__3u:4439": "ekamevādvitīyamityādiśrutivirodhāt /",
    "GSP33nysu__3u:4440": "ataḥ satye 'pi viśeṣo 'ṅgīkāryaḥ /",
    "GSP33nysu__3u:4441": "tasyāparyāyaśabdapravṛttihetutā cānayaivārthāpattyā siddhā /",
    "GSP33nysu__3u:4442": "tathātvenaiva tatkalpanāditi /",
    "GSP33nysu__3u:4443": "apohavādāśrayeṇa śaṅkate- yadīti //",
    "GSP33nysu__3u:4444": "... yadyasatyaviśeṣaṇam /",
    "GSP33nysu__3u:4445": "pṛthak pṛthag vārayituṃ śabdāntaramitīṣyate // MAnuv_3,2.172d-f //",
    "GSP33nysu__3u:4446": "satyādipadānāṃ vidhivācitve vidhīyamānānāṃ satyatvādiviśeṣaṇānāṃ brahmaṇyabhāvāt svarūpamātrasya caikatvātparyāyatvaṃ syāt /",
    "GSP33nysu__3u:4447": "na caivam asatyatvādyapohavācitvāt /",
    "GSP33nysu__3u:4448": "nacaivaṃ sati vaiyarthyam /",
    "GSP33nysu__3u:4449": "brahmaṇyasatyatvādīnāṃ viśeṣaṇānāṃ bhrāntikalpitatvena tannivāraṇārthatvāt",
    "GSP33nysu__3u:4450": "santi hi nāsti brahma, sadapi na jñānaṃ paricchinnaṃ (ce)vetyādipratītayaḥ",
    "GSP33nysu__3u:4451": "prāṇinām /",
    "GSP33nysu__3u:4452": "naca satyapadamajñānasyāpyapohaṃ vakti yenaikenaivālamiti syāt /",
    "GSP33nysu__3u:4453": "tasmānna paryāyatvaṃ vaiyarthyaṃ ceti /",
    "GSP33nysu__3u:4454": "yadvā satyādipadāni satyatvādipṛthagarthavācīnyeveti na paryāyatāmāpadyante /",
    "GSP33nysu__3u:4455": "brahmaṇi tu lakṣaṇayā pravartanta iti na tatra viśeṣaṇāni samarpayanti /",
    "GSP33nysu__3u:4456": "nahi gaṅgāpadaṃ tīre gaṅgātvamarpayati /",
    "GSP33nysu__3u:4457": "nacaivamekenaiva lakṣitatvāditareṣāṃ vaiyarthyamiti vācyam /",
    "GSP33nysu__3u:4458": "āropitānāmasatyatvādiviśeṣaṇānāṃ pratyektaṃ nivāraṇena sārthakyāt /",
    "GSP33nysu__3u:4459": "naca saṅgatigrahaṇaviṣayābhāvāllakṣaṇānupapattiḥ /",
    "GSP33nysu__3u:4460": "śabale gṛhītasaṅgatikānāṃ satyabrahmalakṣakatvopapatteḥ /",
    "GSP33nysu__3u:4461": "ato na paryāyatvaṃ nāpi vaiyarthyamiti śaṅkārthaḥ /",
    "GSP33nysu__3u:4462": "asatyaviśeṣaṇam asatyatva(tvādi)viśeṣaṇam /",
    "GSP33nysu__3u:4463": "āropitaṃ viśeṣaṇamiti vā /",
    "GSP33nysu__3u:4464": "iti yadīṣyata ityanvayaḥ /",
    "GSP33nysu__3u:4465": "pariharati- māyeti //",
    "GSP33nysu__3u:4466": "māyāviśeṣarāhityaviśeṣeṇa viśeṣitā /",
    "GSP33nysu__3u:4467": "satyasyāpi bhavet ... // MAnuv_3,2.173a-c //",
    "GSP33nysu__3u:4468": "māyāśabdenāropitatvamācaṣṭe /",
    "GSP33nysu__3u:4469": "evaṃ kusṛṣṭau kalpitāyāmapi na satyasyākhaṇḍatāsiddhiḥ /",
    "GSP33nysu__3u:4470": "kalpitāsatyatvādiviśeṣarāhityalakṣaṇaviśeṣaviśeṣitāyā avarjanīyatvādityarthaḥ /",
    "GSP33nysu__3u:4471": "śaṅkate- sā ceti //",
    "GSP33nysu__3u:4472": "... sā ca tathā ced ... // MAnuv_3,2.173cd //",
    "GSP33nysu__3u:4473": "bhavedakhaṇḍatvakhaṇḍanaṃ yadyāropitaviśeṣaparāhityarūpaviśeṣaṇaviśeṣitā satyā syāt /",
    "GSP33nysu__3u:4474": "na caivam /",
    "GSP33nysu__3u:4475": "api tarhi sāpyasatyatvādivadāropitaiva /",
    "GSP33nysu__3u:4476": "na hyāropitena rūpeṇa gaganasya nīrūpatā vihanyata ityarthaḥ /",
    "GSP33nysu__3u:4477": "pariharati- anavasthitiriti //",
    "GSP33nysu__3u:4478": "... anavasthitiḥ // MAnuv_3,2.173d //",
    "GSP33nysu__3u:4479": "vākyārthasyeti śeṣaḥ /",
    "GSP33nysu__3u:4480": "evaṃ tarhi na ko 'pi vākyārtho vyavasthitaḥ syāt /",
    "GSP33nysu__3u:4481": "satyatvādiviśeṣavattayāsatyatvādivyāvṛttimattayā cāpratipāditatvāt /",
    "GSP33nysu__3u:4482": "nahi saṃsargabhedau vihāya vākyārtho 'sti /",
    "GSP33nysu__3u:4483": "brahmaiva vākyārtha iti cenna /",
    "GSP33nysu__3u:4484": "tasya svaprakāśatvāt /",
    "GSP33nysu__3u:4485": "vyāvṛtteścāsatyatvāditi /",
    "GSP33nysu__3u:4486": "yadvā pratītā sā ca svābhāvavyāvartakatvenaiva vyavatiṣṭhate na brahmaviṣayatvena /",
    "GSP33nysu__3u:4487": "yenākhaṇḍatā vyāhanyata iti śaṅkārthaḥ /",
    "GSP33nysu__3u:4488": "evamapi tadabhāvavyāvṛttirūpaviśeṣaṇaviśiṣyatāyā aparihārādakhaṇḍatvahānireva /",
    "GSP33nysu__3u:4489": "sāpi tathā cet anavasthitiḥ brahmajñānasyāvyavasthaiveti parihārārthaḥ /",
    "GSP33nysu__3u:4490": "na kevalaṃ brahmaṇo nirviśeṣatve padānāṃ paunaruktyādi(kaṃ)",
    "GSP33nysu__3u:4491": "kinnāmaikasyāpi padasya tatra pravṛttirna bhavedityāha- yadīti //",
    "GSP33nysu__3u:4492": "yadi satye viśeṣo na na taduktirbhavet tadā // MAnuv_3,2.174ab //",
    "GSP33nysu__3u:4493": "guṇakarmādinimittamanālambya kasyāpi śabdasya pravṛttyabhāvāditi bhāvaḥ /",
    "GSP33nysu__3u:4494": "śaṅkate- lakṣyate ceteneti //",
    "GSP33nysu__3u:4495": "lakṣyate cet tena ... // MAnuv_3,2.174c //",
    "GSP33nysu__3u:4496": "syādayaṃ doṣo yadi brahma śabdābhidheyaṃ syāt /",
    "GSP33nysu__3u:4497": "nacaivam /",
    "GSP33nysu__3u:4498": "kintu tena śabdena lakṣyata eva /",
    "GSP33nysu__3u:4499": "nahi lakṣaṇā guṇakriyādyapekṣā /",
    "GSP33nysu__3u:4500": "tathātve khalvabhidhaiva syāditi /",
    "GSP33nysu__3u:4501": "pariharati- lakṣyamiti //",
    "GSP33nysu__3u:4502": "... lakṣyamityapi syād viśeṣitā // MAnuv_3,2.174cd //",
    "GSP33nysu__3u:4503": "evamaṅgīkāre 'pi brahmaṇo lakṣyamiti viśeṣitā syāt /",
    "GSP33nysu__3u:4504": "lakṣyatvaṃ tāvadaparihāyarmityarthaḥ /",
    "GSP33nysu__3u:4505": "upalakṣaṇaṃ caitat /",
    "GSP33nysu__3u:4506": "mukhyārthayogādināpi viśeṣitā syādeva /",
    "GSP33nysu__3u:4507": "nanu lakṣyatvamapi brahmaṇo nāstyeva lakṣyamityapi lakṣaṇayaivocyate nābhidhānavṛttyeti cenna",
    "GSP33nysu__3u:4508": "atrāpi vākye pareṇa lakṣyapadasya prayogāllakṣyatvaviśeṣaprāpteḥ /",
    "GSP33nysu__3u:4509": "tenāpi lakṣyameveti cettatrāha- punariti //",
    "GSP33nysu__3u:4510": "punaḥpunarlakṣaṇāyāmapi syādanavasthitiḥ // MAnuv_3,2.175ab //",
    "GSP33nysu__3u:4511": "lakṣaṇāyāmāśritāyāṃ satyāmiti śeṣaḥ /",
    "GSP33nysu__3u:4512": "śaṅkate- yadīti //",
    "GSP33nysu__3u:4513": "yadyabhāvaviśeṣitvaṃ syādaṅgīkṛtameva te // MAnuv_3,2.175cd //",
    "GSP33nysu__3u:4514": "te mate iti śeṣaḥ /",
    "GSP33nysu__3u:4515": "tṛtīyārthe 'vyayaṃ vā /",
    "GSP33nysu__3u:4516": "yaduktaṃ māyāviśeṣarāhityaviśeṣaṇaviśeṣitā satyasyāpi bhavediti /",
    "GSP33nysu__3u:4517": "tannāniṣyam /",
    "GSP33nysu__3u:4518": "abhāvarūpaviśeṣavattvasya mayāṅgīkṛtatvāt /",
    "GSP33nysu__3u:4519": "“neha nānāsti'; iti śrutiḥ”iha bhūtale ghaṭo nāsti'; itivadabhāvaṃ brahmaṇyaṅgīkarotyeva /",
    "GSP33nysu__3u:4520": "yaccoktaṃ na taduktirbhavettadeti /",
    "GSP33nysu__3u:4521": "tadapyasat /",
    "GSP33nysu__3u:4522": "bhāvanimittābhāve 'pyabhāvanimittena padapravṛttyupapatteḥ /",
    "GSP33nysu__3u:4523": "abhāvadharmavattvasya cāṅgīkṛtatvāt /",
    "GSP33nysu__3u:4524": "etena lakṣyamityetadapi nirastam /",
    "GSP33nysu__3u:4525": "lakṣyapadasyāpyapohavācitvopapatteriti bhāvaḥ /",
    "GSP33nysu__3u:4526": "atra vaktavyaṃ paramasiddhāntamakhaṇḍatvaṃ parityajyābhāvadharmavattvaṃ kasmādaṅgīkaroṣīti",
    "GSP33nysu__3u:4527": "atha brūyāt /",
    "GSP33nysu__3u:4528": "satyaṃ jñānamanantaṃ vijñānamānandamityādipadāni tāvadbrahmaṇi śrūyante /",
    "GSP33nysu__3u:4529": "naca teṣāṃ vidhirūpo 'rthaḥ svīkartuṃ śakyaḥ /",
    "GSP33nysu__3u:4530": "neha nānāstītyādiśrutivirodhāt /",
    "GSP33nysu__3u:4531": "abhāvadharmāṅgīkāre ca na virodha ityuktamiti /",
    "GSP33nysu__3u:4532": "tatrāha- asārvajñādīti //",
    "GSP33nysu__3u:4533": "asārvajñyādirāhityamapyevaṃ te bhaviṣyati // MAnuv_3,2.176ab //",
    "GSP33nysu__3u:4534": "te aṅgīkāryamiti śeṣaḥ /",
    "GSP33nysu__3u:4535": "yathā hi satyajñānādipadāni brahmaṇi śrūyante, evameṣa sarvajñaḥ, eṣa",
    "GSP33nysu__3u:4536": "sarveśvaraḥ, iti sārvajñādipadānyapi /",
    "GSP33nysu__3u:4537": "tathāca yathā tānyanṛtatvādyabhāvavācīnyevametānyapi asarvajñatvādyabhāvavācitayā (tvayā) aṅgīkartavyānyeva /",
    "GSP33nysu__3u:4538": "tataśca satyajñānādivākyaṃ tattvāvedakaṃ sārvajñādivākyaṃ māyāśabalaparamiti vibhāgo na yukta iti bhāvaḥ /",
    "GSP33nysu__3u:4539": "mā bhūdayaṃ vibhāgo 'sārvajñādyabhāvo 'pi brahmaṇyaṅgīkriyata evetyata āha- tadeti //",
    "GSP33nysu__3u:4540": "tadā sārvajñyameva syād bhāvārthatvānnañordvayoḥ // MAnuv_3,2.176cd //",
    "GSP33nysu__3u:4541": "brahmaṇyasārvajñādyabhāve 'ṅgīkṛte (sati) sāvarjñādibhāvadharmā durnivārā eva /",
    "GSP33nysu__3u:4542": "kutaḥ /",
    "GSP33nysu__3u:4543": "dvau nañau prakṛtamarthaṃ sātiśayaṃ gamayata iti nyāyādityarthaḥ /",
    "GSP33nysu__3u:4544": "etacca caturthe spaṣṭayiṣyate /",
    "GSP33nysu__3u:4545": "asārvajñādirāhityamapyevaṃ te bhaviṣyatītyuktānaṅgīkāre bādhakamāha-",
    "GSP33nysu__3u:4546": "yadīti //",
    "GSP33nysu__3u:4547": "yadi naitādṛśaṃ grāhyam ... // MAnuv_3,2.177a //",
    "GSP33nysu__3u:4548": "sarvajñādipadaṃ brahmaṇi śrūyamāṇamasārvajñādinivṛttiṃ bodhayatītyetādṛśaṃ prameyaṃ yadi na grāhyaṃ tadā'nandapadamapyasukhatvaṃ na nivartayet,",
    "GSP33nysu__3u:4549": "satyapadaṃ cāsatyatvam, jñānapadaṃ cājñānatvam, ātmapadaṃ cānātmatvam /",
    "GSP33nysu__3u:4550": "aviśeṣāditi vākyaśeṣaḥ /",
    "GSP33nysu__3u:4551": "mā bhūdānandādipadānāmasukhatvādivyāvartakatvam /",
    "GSP33nysu__3u:4552": "ko doṣa ityata āha- asukhatveti //",
    "GSP33nysu__3u:4553": "... asukhatvānivartanāt /",
    "GSP33nysu__3u:4554": "asattvajñānatādeśca syādasattvādikaṃ tadā // MAnuv_3,2.177b-d //",
    "GSP33nysu__3u:4555": "asattvājñānatādeścānivartanāditi sambandhaḥ /",
    "GSP33nysu__3u:4556": "ayambhāvaḥ /",
    "GSP33nysu__3u:4557": "brahmaṇi tāvadasattvādikaṃ prasaktam /",
    "GSP33nysu__3u:4558": "tadvayāvartanāya satyajñānādivākyānāṃ pravṛttiḥ /",
    "GSP33nysu__3u:4559": "tānyapi cenna tadvayāvartayanti tadā brahmaṇo 'sattvādikaṃ",
    "GSP33nysu__3u:4560": "tāttvikamevetyāpannamiti /",
    "GSP33nysu__3u:4561": "yadvā yadi naitādṛśamityadhyāhāreṇa vinaikameva vākyaṃ buddhayā vivicya tu yojyamiti /",
    "GSP33nysu__3u:4562": "śaṅkate- anṛtādīti //",
    "GSP33nysu__3u:4563": "anṛtādivirodhitvaṃ yadyasyābhyupagamyate // MAnuv_3,2.178ab //",
    "GSP33nysu__3u:4564": "asya satyatvādeḥ /",
    "GSP33nysu__3u:4565": "ayamarthaḥ /",
    "GSP33nysu__3u:4566": "satyādipadāni tāvadāpātataḥ satyatvādiviśeṣaṇāni samarpayanti /",
    "GSP33nysu__3u:4567": "tadanantaraṃ tattadvirodhyākāranivartakatvena paryavasyanti /",
    "GSP33nysu__3u:4568": "yathoktam”prati(pā)padyapadārthaṃ hi virodhāttadvirodhinaḥ /",
    "GSP33nysu__3u:4569": "paścādabhāvaṃ jānāti vadhyaghātakavatpadāt'; iti /",
    "GSP33nysu__3u:4570": "satyatvādiviśe(ṣaṇānāṃ)ṣāṇāṃ cānṛtatvādivirodhitvaṃ suprasiddhamiti kathaṃ",
    "GSP33nysu__3u:4571": "na tadvayāvṛttiriti /",
    "GSP33nysu__3u:4572": "samavetatprakṛte 'pītyāha- anaiśvaryeti //",
    "GSP33nysu__3u:4573": "anaiśvaryavirodhitvamapyevaṃ kiṃ nivāryate // MAnuv_3,2.178cd //",
    "GSP33nysu__3u:4574": "sarveśvarādipadasamarpitasyaiśvaryāderiti śeṣaḥ /",
    "GSP33nysu__3u:4575": "upasaṃharati- akhaṇḍeti //",
    "GSP33nysu__3u:4576": "akhaṇḍakhaṇḍanādevaṃ viśeṣo'khaṇḍavādinā /",
    "GSP33nysu__3u:4577": "khaṇḍitenāpi manasā svīkāryo'nanyathāgateḥ // MAnuv_3,2.179 //",
    "GSP33nysu__3u:4578": "eva(yasmāde)vamakhaṇḍakhaṇḍanādakhaṇḍavādināpītyanvayaḥ /",
    "GSP33nysu__3u:4579": "ananyathāgatehe toḥ, khaṇḍitena uttarotprekṣārahitena /",
    "GSP33nysu__3u:4580": "idānīṃ bhedābhedavādinaṃ viśeṣamaṅgīkārayati- akhaṇḍeti //",
    "GSP33nysu__3u:4581": "akhaṇḍakhaṇḍavādibhyāṃ khaṇḍākhaṇḍena caiva tat /",
    "GSP33nysu__3u:4582": "mahādareṇa śirasi viśeṣo dhārya eva hi // MAnuv_3,2.180 //",
    "GSP33nysu__3u:4583": "yasmādevamakhaṇḍavādibhyāṃ viśeṣo 'ṅgīkāryastattasmādeva hi khaṇḍākhaḍena khaṇḍākhaṇḍavādinā ca viśeṣo 'ṅgīkārya eva /",
    "GSP33nysu__3u:4584": "kuntāḥ praviśantītivadupalakṣaṇayā arśaādibhyo 'jiti vā khaṇḍākhaṇḍeneti sādhu /",
    "GSP33nysu__3u:4585": "tathāhi /",
    "GSP33nysu__3u:4586": "dharmadharmiṇorbhedābhedāviti vadatā tau kiṃ tābhyāmatyantaṃ bhinnāvaṅgīkriyete utātyantābhinnāvatha bhinnābhinnau /",
    "GSP33nysu__3u:4587": "nādyaḥ /",
    "GSP33nysu__3u:4588": "bhedānavasthāpatteḥ /",
    "GSP33nysu__3u:4589": "bhedasya svarūpatve ca viśeṣānaṅgīkāre tadīyatvādyanupapatteḥ /",
    "GSP33nysu__3u:4590": "bhedābhedayoratyantabhinnayoḥ sambandhābhāvena tadīyatvānupapatteśca /",
    "GSP33nysu__3u:4591": "na dvitīyaḥ /",
    "GSP33nysu__3u:4592": "tadīyatvādyanupapatteśca /",
    "GSP33nysu__3u:4593": "bhedābhedaśabdayoḥ paryāyatvāpatteśca /",
    "GSP33nysu__3u:4594": "na tṛtīyaḥ /",
    "GSP33nysu__3u:4595": "anavasthāpatteḥ /",
    "GSP33nysu__3u:4596": "kvacidbhedābhedayorabhede pūrvadoṣānuṣaṅgāt /",
    "GSP33nysu__3u:4597": "tasmādbhedābhedavādināpi kvacidviśeṣo 'ṅgīkārya iti /",
    "GSP33nysu__3u:4598": "tadevamubhayavyapadeśānyathānupapattyā bhagavaddharmāṇāṃ saviśeṣo",
    "GSP33nysu__3u:4599": "'tyantābheda eveti siddham /",
    "GSP33nysu__3u:4600": "nanu nāyaṃ sūtrakārābhiprāyo bhavitumarhati /",
    "GSP33nysu__3u:4601": "tenānevaṃvidhānāmahikuṇḍalādīnāṃ nidarśanānāmupāttatvāt /",
    "GSP33nysu__3u:4602": "aheravayavānāmanyonyasaṃyogaviśeṣo hyahikuṇḍalamityucyate /",
    "GSP33nysu__3u:4603": "sa tāvadahinā nātyantābhinnaḥ /",
    "GSP33nysu__3u:4604": "prakāśaśca dravyāntaraṃ na sūryābhinna ityataḥ prakāśāśrayavadveti nidarśanamapi nātyantābhedopayuktam",
    "GSP33nysu__3u:4605": "kālasya pūrvatvaṃ nāma pradhvastakriyāsambandha iti na pūrvavadvetyapi prakṛtānuguṇamityata āha- nidarśaneti //",
    "GSP33nysu__3u:4606": "nidarśanatrayeṇāto bhagavānatyabhinnatām /",
    "GSP33nysu__3u:4607": "guṇānāmādareṇāha ... // MAnuv_3,2.181a-c //",
    "GSP33nysu__3u:4608": "yata evamarthāpattyā bhagavadguṇānāṃ bhagavatā saviśeṣo 'tyantābhedaḥ",
    "GSP33nysu__3u:4609": "siddho 'tra ityarthaḥ /",
    "GSP33nysu__3u:4610": "atyabhinnatāṃ saviśeṣām /",
    "GSP33nysu__3u:4611": "niravakāśapramāṇānusāreṇa nidarśanatrayamapi saviśeṣābhedopayuktatvena sūtrakārasyābhimataṃ jñātavyamityāśayaḥ /",
    "GSP33nysu__3u:4612": "tatrāhikuṇḍalaṃ yadyapi bhedābhedavattathāpi mandānāmabhede buddhimavatārayitumupāttam /",
    "GSP33nysu__3u:4613": "yathā pṛthivyāmoṣadhayaḥ sambhavantīti yathā /",
    "GSP33nysu__3u:4614": "prakāśaśabdena ca bhāsvaraṃ rūpaṃ vivakṣitam /",
    "GSP33nysu__3u:4615": "tacca yāvadravyabhāvitvātsūryamaṇḍalenātyantābhinnameva /",
    "GSP33nysu__3u:4616": "pūrvatvaṃ ca pūrvakālasambandha iti sakalalokasiddhamiti /",
    "GSP33nysu__3u:4617": "nanvekenaiva nidarśanenālaṃ kiṃ trayeṇetyata uktam- ādareṇeti //",
    "GSP33nysu__3u:4618": "evaṃ sākṣādadhikaraṇārthaṃ vyākhyāyedānīmanuṣaṅgasiddhamarthaṃ darśayati-",
    "GSP33nysu__3u:4619": "tacceti //",
    "GSP33nysu__3u:4620": "... tacca nābhihitānvayaḥ // MAnuv_3,2.181d //",
    "GSP33nysu__3u:4621": "tasmādeva bhagavaddharmāṇāṃ bhagavatā saviśeṣābhedasya samarthitatvādeva padābhihitaiḥ padārthairanvayabodha ityetanmataṃ neti labhyata iti śeṣaḥ /",
    "GSP33nysu__3u:4622": "abhihitānvayagrahaṇamupalakṣaṇam /",
    "GSP33nysu__3u:4623": "vakṣyamāṇānvitābhidhānavyatiriktānāṃ sarveṣāmapi matānāmanupapannatvāt /",
    "GSP33nysu__3u:4624": "yadi tarhyabhihitānvayavādo 'nupapannaḥ /",
    "GSP33nysu__3u:4625": "kaḥ panthāḥ sūtrakārasyābhimataḥ /",
    "GSP33nysu__3u:4626": "nahi nirupāyamanvayajñānamiti sambhavati /",
    "GSP33nysu__3u:4627": "anvitābhidhānamiti brūmaḥ /",
    "GSP33nysu__3u:4628": "tatrāpyasti viśeṣa ityāśayenāha- yadeti //",
    "GSP33nysu__3u:4629": "yadāśeṣaviśeṣāṇamuktiḥ sāmānyato bhavet /",
    "GSP33nysu__3u:4630": "padaikenāpyuttareṇa viśeṣāvagatirbhavet // MAnuv_3,2.182 //",
    "GSP33nysu__3u:4631": "yadāśabdo yadyarthaḥ /",
    "GSP33nysu__3u:4632": "yadyapyaśeṣaviśeṣāṇāmityaśeṣaviśeṣānvitasyetyarthaḥ /",
    "GSP33nysu__3u:4633": "ekaśabdo mukhyārthaḥ /",
    "GSP33nysu__3u:4634": "padeṣvekaṃ padaikamā(dye na)dyapadenetyarthaḥ /",
    "GSP33nysu__3u:4635": "karmadhārayatve tu pūrvakālaiketyekapadasya pūrvanipātaḥ syāt /",
    "GSP33nysu__3u:4636": "āpaṃ tathāpi /",
    "GSP33nysu__3u:4637": "uttareṇa padajātenānvayaviśeṣāvagatiḥ /",
    "GSP33nysu__3u:4638": "etaduktaṃ bhavati /",
    "GSP33nysu__3u:4639": "satyaṃ jñānamanantaṃ brahma yaḥ sarvajñaḥ sarvavidityādibrahmapratipādakavākyagatāni sakalānyapi padānyanvitārthābhidhāyīni /",
    "GSP33nysu__3u:4640": "tatra brahmapadaṃ satyatvasarvajñatvādyaśeṣaviśeṣānvitaṃ brahma pratipādayati /",
    "GSP33nysu__3u:4641": "nacaivaṃ satyādipadānāṃ vaiyarthyam /",
    "GSP33nysu__3u:4642": "yataḥ sāmānyata evānvitābhidhāne śaktiḥ padānāṃ nānvayaviśeṣābhidhāne /",
    "GSP33nysu__3u:4643": "ato brahmapadena sāmānyataḥ samastayogyadharmānvite brahmaṇi pratīte satyatvenānvitaṃ jñānatvenānvitamiti viśeṣānvayapratipattyarthāni satyādipadānīti /",
    "GSP33nysu__3u:4644": "nanvabhihitānvayādivādānāmanupapannatvamanvitābhidhānasyopapannatvaṃ ca prathamasūtre sūtrakāreṇoktameva",
    "GSP33nysu__3u:4645": "tatkimatrādhikaraṇasiddhāntatayā tadvarṇanena /",
    "GSP33nysu__3u:4646": "ucyate /",
    "GSP33nysu__3u:4647": "ataḥśabdena hyanvayabodhe 'styupāya ityetāvanmātraṃ pratīyate /",
    "GSP33nysu__3u:4648": "na punaḥ padānyeva na padābhihitārthādīnīti viśeṣaḥ /",
    "GSP33nysu__3u:4649": "tatra vyākhyātāraṃ prati kuto 'yaṃ sūtrakṛto 'bhiprāya iti bhavatyeva paricodanā /",
    "GSP33nysu__3u:4650": "tatsamādhānāya cādhikaraṇasiddhāntavarṇanamupapannameva /",
    "GSP33nysu__3u:4651": "yadyapyupapannaḥ sūtrakārābhiprāya iti śakyate vaktum /",
    "GSP33nysu__3u:4652": "tathāpyadhikaraṇasiddhāntavarṇanamiṣeṇa tatra saṃkṣepato vyutpāditopapattīnāṃ prapañcāya prayatno 'yamityadoṣaḥ /",
    "GSP33nysu__3u:4653": "taditi parāmṛṣṭaṃ hetuṃ darśayati- yata iti //",
    "GSP33nysu__3u:4654": "yato 'śeṣaviśeṣāṇāṃ vastunāstyeva caikatā /",
    "GSP33nysu__3u:4655": "ataḥ ... // MAnuv_3,2.183a-c //",
    "GSP33nysu__3u:4656": "vastunā brahmaṇā /",
    "GSP33nysu__3u:4657": "caśabdādviśeṣaśca /",
    "GSP33nysu__3u:4658": "ato nābhihitānvayādivādāḥ kinnāmoktavidhānvitābhidhānamiti śeṣaḥ /",
    "GSP33nysu__3u:4659": "tathāhi /",
    "GSP33nysu__3u:4660": "satyatvādidharmāṇāṃ tāvadbrahmaṇātyantābhedaḥ samarthitaḥ /",
    "GSP33nysu__3u:4661": "tato brahmavācakasya brahmapadasya satyatvādivācakatvamāvaśyakameva /",
    "GSP33nysu__3u:4662": "kintvabhede 'nvaya eva nāsti kutastadabhidhānaṃ viśeṣato",
    "GSP33nysu__3u:4663": "'bhidhānaprasaṅgaścetyavaśiṣyate /",
    "GSP33nysu__3u:4664": "tatra saviśeṣatvāṅgīkāra eva samādhiḥ /",
    "GSP33nysu__3u:4665": "abhede 'pi viśeṣaśaktyānvitatvasya viśeṣānabhidānasya copapattiriti /",
    "GSP33nysu__3u:4666": "syādetat /",
    "GSP33nysu__3u:4667": "asminnanvitābhidhānavāde viśeṣānvayapratipattirnirnibandhanaivāpadyate /",
    "GSP33nysu__3u:4668": "sakalapadānāṃ sāmānyato 'nvitābhidhāne sāmarthyāt /",
    "GSP33nysu__3u:4669": "nacādyaṃ padaṃ sāmānyato 'nvitābhidhāyyuttaraṃ tu viśeṣata iti vācyam /",
    "GSP33nysu__3u:4670": "ādyatvāderavyavasthitatvāt /",
    "GSP33nysu__3u:4671": "vedavākye 'pi hi kvacidbrahmapadamādyaṃ kvaciduttaramityata āha- sāmānyata iti //",
    "GSP33nysu__3u:4672": "... sāmānyato jñātaḥ padāntarabalāt punaḥ /",
    "GSP33nysu__3u:4673": "bhaved viśeṣato jñānastena syādanvitoktitā // MAnuv_3,2.183c-f //",
    "GSP33nysu__3u:4674": "ekaikaśaḥ padaiḥ sāmānyato 'nvitatayā jñāto 'rthaḥ punaḥ",
    "GSP33nysu__3u:4675": "padāntarasannidhānāhita(śakti)balādviśeṣato 'nvitatvena jñāto bhavet /",
    "GSP33nysu__3u:4676": "tena kāraṇena padānāmanvitoktitānvitābhidhāyitā syādupapanneti śeṣaḥ /",
    "GSP33nysu__3u:4677": "saviśeṣābhedasamarthanenoktaprakāraṃ padānāmanvitābhidhānaṃ siddhamityayuktam /",
    "GSP33nysu__3u:4678": "atiprasaṅgāt /",
    "GSP33nysu__3u:4679": "rūpasya hi ghaṭenābheda iti tvacā tasmingṛhīte tadapi gṛhyeta /",
    "GSP33nysu__3u:4680": "athāviśeṣeṇa pratibaddhaṃ tadgrahaṇamityucyate /",
    "GSP33nysu__3u:4681": "tarhyatrāpi pratibandhaḥ syāt /",
    "GSP33nysu__3u:4682": "viśeṣābhidhānaṃ pratibaddhameveti cet /",
    "GSP33nysu__3u:4683": "sāmānyābhidhānamapi kuto na pratibaddham /",
    "GSP33nysu__3u:4684": "atha sambhāvanaivaiṣokteti mataṃ tadā nāyamadhikaraṇasiddhāntaḥ /",
    "GSP33nysu__3u:4685": "ekasya siddhāvanuṣaṅgī yo 'rthaḥ siddhayati so 'dhikaraṇasiddhānto na hi sambhāvanāsiddhirityata āha- svārtha eveti //",
    "GSP33nysu__3u:4686": "svārtha evānvito yasmāt kenacit tadviśeṣataḥ /",
    "GSP33nysu__3u:4687": "aneneti taduktayaiva jñāyate 'nubhavena hi // MAnuv_3,2.184 //",
    "GSP33nysu__3u:4688": "yasmātkenacidanvita eva padānāṃ svārtha iti, anena satyatvena jñānatvena",
    "GSP33nysu__3u:4689": "vānvita iti, tadviśeṣato dharmaviśeṣeṇa anvayaḥ taduktyaiva satyādipadoktyaiva jñāyata ityanubha(vena)vasiddham",
    "GSP33nysu__3u:4690": "tasmāduktaṃ yuktamiti śeṣaḥ /",
    "GSP33nysu__3u:4691": "pratyekaṃ padāni sāmānyato 'nvitābhidhāyīni, viśeṣato 'nvitārthapratītistu",
    "GSP33nysu__3u:4692": "parasparasannidhānāhitaśaktibhiḥ padairbhavatītyetadanubhavasiddhamityarthaḥ /",
    "GSP33nysu__3u:4693": "etaduktaṃ bhavati /",
    "GSP33nysu__3u:4694": "abhedena tāvadviśeṣābhidhānaṃ prāptaṃ naca tadastyanubhavavirodhāt /",
    "GSP33nysu__3u:4695": "atastatpra(tī)tibandhakatvena viśeṣaḥ kalpanīyaḥ /",
    "GSP33nysu__3u:4696": "sa ca yathānubhavameva svīkārya iti nātiprasaṅga kaściditi /",
    "GSP33nysu__3u:4697": "evaṃ pratijñātamanvitābhidhānamupapādya yaduktamabhihitānvayādipakṣāṇāmayuktatvaṃ tadanvitābhidhānānaṅgīkāre bādhakapradarśanamukhenopapādayati- yadīti //",
    "GSP33nysu__3u:4698": "yadyananvitamevaitat padaṃ svārthaṃ vadediha /",
    "GSP33nysu__3u:4699": "tathānyānyapi sarvāṇi kaḥ kuryādanvayaṃ punaḥ // MAnuv_3,2.185 //",
    "GSP33nysu__3u:4700": "etadbrahmādikamādyaṃ padam /",
    "GSP33nysu__3u:4701": "iha satyajñānādivākye /",
    "GSP33nysu__3u:4702": "anyānyuttarā(ṇyapi)ṇi padā(ni)nyapi tathā yadyananvitā(nyeva)neva",
    "GSP33nysu__3u:4703": "svārthānvadeyustarhyanvayamanvayajñānaṃ tu kaḥ kuryāt /",
    "GSP33nysu__3u:4704": "ādyaṃ padamalabdhasahāyaṃ prathamaṃ sāmānyato 'nvitamabhidhatte /",
    "GSP33nysu__3u:4705": "uttarāṇi tvādita eva labdhasahāyāni viśeṣata evānvitābhidhāyīni /",
    "GSP33nysu__3u:4706": "tadidaṃ vailakṣaṇyaṃ sūcayitumetadanyānīti vibhāgena grahaṇam /",
    "GSP33nysu__3u:4707": "anyathā yadi vākyasthāni samastāni padāni nānvitābhidhāyīni kintvananvitāneva svārthānabhidadhatīti, tarhyanvayajñānaṃ nirnibandhanamāpadyetetyavakṣyat /",
    "GSP33nysu__3u:4708": "etadeva prapañcayati- vyāpāra iti //",
    "GSP33nysu__3u:4709": "vyāpāro nahi śabdasya paraḥ svārthaprakāśanāt /",
    "GSP33nysu__3u:4710": "pumānapyekavāroktayā kṛtakṛtyo yadā bhavet // MAnuv_3,2.186 //",
    "GSP33nysu__3u:4711": "anvayasya kathaṃ jñānaṃ śabdārthatvaṃ yadāsya na // MAnuv_3,2.187ab //",
    "GSP33nysu__3u:4712": "yadā yadyasyānvayasya śabdārthatvaṃ padābhidheyatvaṃ na syāttarhyanvayasya jñānaṃ kathaṃ na kathañcit /",
    "GSP33nysu__3u:4713": "upāyāntarābhāvāt /",
    "GSP33nysu__3u:4714": "tathāhi anvayajñānātpūrvabhāvitvena vādibhiraṅgīkṛtatvena vā prasaktāni tāvadetāni padāni vā vaktā vā padairabhihitāḥ padārthā vā vākyaṃ vā vākyāntyavarṇo vā varṇamālā vā sphoṭo vā śrotā veti /",
    "GSP33nysu__3u:4715": "tatra tāvadanvitābhidhānānaṅgīkāre padānāmupāyatvaṃ nopapadyata ityetadvayāpāro na hītyardhenāha",
    "GSP33nysu__3u:4716": "śabdasya padasya, svārthaprakāśanādanyo vyāpāro nāstīti tāvatsuprasiddham",
    "GSP33nysu__3u:4717": "anvayaśca na padābhidheyaḥ /",
    "GSP33nysu__3u:4718": "tatkathaṃ padasya tajjñānopāyatvam /",
    "GSP33nysu__3u:4719": "vakturapi tannāstītyāha- pumānapīti //",
    "GSP33nysu__3u:4720": "yadā yasmāttasmātso 'pi nopāya iti śeṣaḥ /",
    "GSP33nysu__3u:4721": "ekavāragrahaṇaṃ tasyātyantavyavahitatvadyotanārtham /",
    "GSP33nysu__3u:4722": "sakṛduccāraṇa eva tasyopakṣīṇatvāditi /",
    "GSP33nysu__3u:4723": "padābhihitānāṃ padārthānāmanvayabodhakatvapakṣe doṣamāha- yadaiveti //",
    "GSP33nysu__3u:4724": "yadaivānanvitārthasya vacanaṃ taiḥ padaibharvet // MAnuv_3,2.187cd //",
    "GSP33nysu__3u:4725": "ananvitaḥ syācchabdārtho ... // MAnuv_3,2.188a //",
    "GSP33nysu__3u:4726": "ananvitārthasyaiveti sambandhaḥ /",
    "GSP33nysu__3u:4727": "jātāvekavacanam /",
    "GSP33nysu__3u:4728": "tairvākyasthaiḥ /",
    "GSP33nysu__3u:4729": "yadi padānyananvitāneva svārthānpratipādya nivartante /",
    "GSP33nysu__3u:4730": "tataḥ padārthā evākāṅkṣādimanto 'nvayaṃ bodhayanti /",
    "GSP33nysu__3u:4731": "tarhyananvita eva śabdārthaḥ syāt /",
    "GSP33nysu__3u:4732": "anvayasya śābdatvaṃ na syāditi yāvat /",
    "GSP33nysu__3u:4733": "padārthākhyaṃ pramāṇāntaraṃ cāpa(dyeta)dyate /",
    "GSP33nysu__3u:4734": "bhavedetat /",
    "GSP33nysu__3u:4735": "yadi padārthānāmevānvayabodhakatvaṃ brūmaḥ /",
    "GSP33nysu__3u:4736": "na caivam /",
    "GSP33nysu__3u:4737": "kinnāma padairabhihitānām /",
    "GSP33nysu__3u:4738": "tatkathamanvayasyāśābdatvamityata āha- neti //",
    "GSP33nysu__3u:4739": "... na tadartho hi so 'nvayaḥ // MAnuv_3,2.188b //",
    "GSP33nysu__3u:4740": "sa padārthaiḥ pratipādito 'nvayasteṣāṃ padānāmartho na hītyarthaḥ /",
    "GSP33nysu__3u:4741": "tathā sati pratyakṣāvagatadhūmapratipāditasyāgneḥ pratyakṣaprameyatvaṃ syāditi bhāvaḥ /",
    "GSP33nysu__3u:4742": "astu tarhi vākyasyānvayabodhakatvamiti pakṣa ityata āha- nirākāṅkṣeti //",
    "GSP33nysu__3u:4743": "nirākāṅkṣapadānyeva vākyamityucyate budhaiḥ // MAnuv_3,2.188cd //",
    "GSP33nysu__3u:4744": "padānāmanvitābhidhānasāmathyarmanaṅgīkurvatā vākyasyānvayabodhakatvamaṅgīkartumaśakyam /",
    "GSP33nysu__3u:4745": "yataḥ padānyeva vākyamiti budhairucyate /",
    "GSP33nysu__3u:4746": "padavyatiriktasya vākyasyābhāvādityarthaḥ /",
    "GSP33nysu__3u:4747": "kecitpadātiriktameva vākyaṃ pratipannāstadūvyudāsāya budhairityuktam /",
    "GSP33nysu__3u:4748": "tacca nirākariṣyate /",
    "GSP33nysu__3u:4749": "gauraśvaḥ puruṣo hastītyādipadānāṃ vākyatvaṃ mā bhūditi nirākāṅkṣetyuktam",
    "GSP33nysu__3u:4750": "sannidhānābhāve nirākāṅkṣatvameva na nirvahatīti nirākāṅkṣatvenaiva sannidhānasya labdhatvānna pṛ(tatpṛ)thaguktam /",
    "GSP33nysu__3u:4751": "agninā siñcedityādau yogyatābhāve 'pyanvayapratīteḥ",
    "GSP33nysu__3u:4752": "prakṛtānupayogādyogyatāpi noktā /",
    "GSP33nysu__3u:4753": "nanvevaṃ vadatā bhavataiva padavyatiriktaṃ vākyamaṅgīkṛtam /",
    "GSP33nysu__3u:4754": "yathā khalu tantūnāṃ vikriyāviśeṣaḥ paṭo na tantumātram /",
    "GSP33nysu__3u:4755": "tathā padānāṃ yo nirākāṅkṣatālakṣaṇo vikriyāviśeṣaḥ sa śakyaṃ,",
    "GSP33nysu__3u:4756": "padātiriktamevetyata āha- tattaditi //",
    "GSP33nysu__3u:4757": "tattadarthābhidhānena syānnirākāṅkṣatā ca sā // MAnuv_3,2.189 //",
    "GSP33nysu__3u:4758": "na tantūnāṃ paṭa iva padānāṃ nirākāṅkṣatā vikriyā /",
    "GSP33nysu__3u:4759": "yena padātiriktaṃ vākyaṃ syāt /",
    "GSP33nysu__3u:4760": "kinnāma śrotṛpuruṣadharma eva /",
    "GSP33nysu__3u:4761": "jijñāsā khalvākāṅkṣā /",
    "GSP33nysu__3u:4762": "nirākāṅkṣatā ca nivṛttajijñāsatvam /",
    "GSP33nysu__3u:4763": "sā ca nirākāṅkṣatā padaiḥ syāditi padāni nirākāṅkṣāṇītyucyante /",
    "GSP33nysu__3u:4764": "nirākāṅkṣatākāritvaṃ ca na padānāṃ vikriyāviśeṣaḥ /",
    "GSP33nysu__3u:4765": "jijñāsitārthābhidhānamātreṇa taddhetutvāt /",
    "GSP33nysu__3u:4766": "tasya ca svabhāvatvāt /",
    "GSP33nysu__3u:4767": "tathāca jijñāsitārthānabhidadhati jijñāsāṃ nivartayanti padāni nirākāṅkṣāṇītyuktaṃ bhavati",
    "GSP33nysu__3u:4768": "jijñāsitārthābhidhānenaiva śroturnirākāṅkṣatā syādityetadupapādayati-",
    "GSP33nysu__3u:4769": "apūrteriti //",
    "GSP33nysu__3u:4770": "apūrtestāvadarthānāmākāṅkṣā pūrvamiṣyate // MAnuv_3,2.190ab //",
    "GSP33nysu__3u:4771": "ānayetyevokte gavādipadaprayogātpūrvaṃ, yā kimi(tyādi)tijijñāsā (vartate)",
    "GSP33nysu__3u:4772": "sā tāvatāṃ jijñāsitānāmarthānāṃ karmādīnāmāpūrtergavādipadairanabhidhānāditi yāvat /",
    "GSP33nysu__3u:4773": "etaduktaṃ bhavati /",
    "GSP33nysu__3u:4774": "śābdī jijñāsā yāvatpadāni jijñāsitā(nar)thānnābhidadhati tāvanna nivartate /",
    "GSP33nysu__3u:4775": "nivartate ca padaisteṣvabhihiteṣvityato 'nvayavyatirekābhyāṃ vijñāyate tattadarthābhidhānenaiva nirākāṅkṣatā syāditi /",
    "GSP33nysu__3u:4776": "vākyāntyavarṇo varṇamāleti pakṣadvayamatimandamiti na dūṣitam /",
    "GSP33nysu__3u:4777": "tathācoktaṃ purastāt /",
    "GSP33nysu__3u:4778": "astu tarhi nirastavarṇapadavibhāgaṃ sphoṭākhyaṃ vākyamevānvayasya pratipādakam /",
    "GSP33nysu__3u:4779": "padāni tu tadabhivyañjakatayopayujyanta iti pakṣa ityata āha- karmeti //",
    "GSP33nysu__3u:4780": "karmakartṛkriyāṇāṃ tu pūrtau ko 'nyo 'nvayo bhavet // MAnuv_3,2.190cd //",
    "GSP33nysu__3u:4781": "atra karmādigrahaṇamupalakṣaṇam /",
    "GSP33nysu__3u:4782": "jijñāsitānāṃ padārthānāmityarthaḥ /",
    "GSP33nysu__3u:4783": "anyonyasaṃsṛṣṭānāmiti śeṣaḥ /",
    "GSP33nysu__3u:4784": "pūrtāvabhidhāne sati padairiti śeṣaḥ /",
    "GSP33nysu__3u:4785": "anvayo bhavetpratipādanīya iti śeṣaḥ /",
    "GSP33nysu__3u:4786": "etaduktaṃ bhavati /",
    "GSP33nysu__3u:4787": "sphoṭamanvayasya pratipādakaṃ vadatā tatsadbhāve pramāṇaṃ vācyam /",
    "GSP33nysu__3u:4788": "anvayapratītyanyathānupapattiriti cenna /",
    "GSP33nysu__3u:4789": "padānāmeva saṃsṛṣṭārthapratipādakatvasambhavāt /",
    "GSP33nysu__3u:4790": "naca tadatirikto 'nvayo nāmāsti pratipādanīyo yadarthaṃ sphoṭānveṣaṇamiti",
    "GSP33nysu__3u:4791": "evamanaṅgīkāre bādhakamāha- apūrtiriti //",
    "GSP33nysu__3u:4792": "apūrtiścet padairuktaiḥ kiṃ nṛśṛṅgeṇa pūryate // MAnuv_3,2.191ab //",
    "GSP33nysu__3u:4793": "anvayasyāpūrtiranabhidhānam /",
    "GSP33nysu__3u:4794": "uktairiti padānāṃ pramitatvamabhipraiti /",
    "GSP33nysu__3u:4795": "nṛśṛṅgeṇa sphoṭeneti tasyāprāmāṇikatvam /",
    "GSP33nysu__3u:4796": "nṛśṛṅgatulyeneti pūryate 'bhidhīyate 'nvaya iti śeṣaḥ /",
    "GSP33nysu__3u:4797": "idamuktaṃ bhavati /",
    "GSP33nysu__3u:4798": "padavādinaḥ kalpanālāghavaṃ pramitānāṃ padānāmanvitār(thā)bhidhānasya",
    "GSP33nysu__3u:4799": "kalpanāt /",
    "GSP33nysu__3u:4800": "sphoṭavādinastu gauravam /",
    "GSP33nysu__3u:4801": "yato niṣpramāṇakaḥ sphoṭastasyānvayapratipādakatvaṃ ceti dvayaṃ kalpanīyamiti /",
    "GSP33nysu__3u:4802": "astu tarhi navīnābhihitānvayapakṣaḥ /",
    "GSP33nysu__3u:4803": "yadi hi padāni padārthānpratipādyaiva nivartante padārthā evānvayaṃ bodhayantīti mataṃ tadā syādevoktadoṣaḥ /",
    "GSP33nysu__3u:4804": "nacaivam /",
    "GSP33nysu__3u:4805": "kintu padānyeva padārthapratipādanāvāntaravyāpārāṇyanvayaṃ bodhayantīti /",
    "GSP33nysu__3u:4806": "maivam /",
    "GSP33nysu__3u:4807": "tathā sati padānāṃ viramyavyāpāraprasaṅgāt /",
    "GSP33nysu__3u:4808": "tataḥ ko doṣa ityata āha- vyāpāraścediti //",
    "GSP33nysu__3u:4809": "vyāpāraścet punasteṣāmanuktāvapi kiṃ na saḥ // MAnuv_3,2.191cd //",
    "GSP33nysu__3u:4810": "acetanānāmapi padānāṃ yadi punarvyāpāro viramyavyāpāro 'ṅgīkriyate tadā pṛcchāmo 'nuktānāmapi padānāṃ padārthādipratipādane vyāpāraḥ kuto na bhavatīti /",
    "GSP33nysu__3u:4811": "uttaramāśaṅkate- ukta iti //",
    "GSP33nysu__3u:4812": "ukte buddhisthatāhetoryadi vyāpāra iṣyate // MAnuv_3,2.192ab //",
    "GSP33nysu__3u:4813": "bhāve ktapratyayaḥ /",
    "GSP33nysu__3u:4814": "buddhisthatā buddhiviṣayatā /",
    "GSP33nysu__3u:4815": "padāni hi jñātakaraṇāni na tu cakṣurādivatsattāmātreṇa /",
    "GSP33nysu__3u:4816": "uktistu(śca tajjñā)jñānopāvaya ityato 'nuktau jñātatvābhāvānna vyāpāra ityāśayaḥ /",
    "GSP33nysu__3u:4817": "iti yadīṣyata iti sambandhaḥ /",
    "GSP33nysu__3u:4818": "punaḥ siddhāntī pṛcchati- buddhisthatvāyeti //",
    "GSP33nysu__3u:4819": "buddhisthatvāya yatnaṃ na kathaṃ kuryuḥ puraiva ca // MAnuv_3,2.192cd //",
    "GSP33nysu__3u:4820": "padārthabodhanādivyāpārāya yatpadānāṃ jñātatvamāvaśyakam, tadarthaṃ tāni padānyukteḥ prāgeva yatnaṃ kathaṃ na kuryuriti ca tvāṃ pṛcchāmaḥ /",
    "GSP33nysu__3u:4821": "uktiṃ vināpi buddhiviṣayatāyai kuto yatnaṃ na kuryuriti praśnārthaḥ /",
    "GSP33nysu__3u:4822": "yadvā buddhiviṣayatvāya yaduccāraṇaṃ tadarthaṃ tūṣṇīṃ sthitaṃ kuto na prerayantīti /",
    "GSP33nysu__3u:4823": "uttaraṃ śaṅkate- puruṣeti //",
    "GSP33nysu__3u:4824": "puruṣādhīnatā teṣāṃ yadi ... // MAnuv_3,2.192e //",
    "GSP33nysu__3u:4825": "syādetadyadi padāni cetanāni syuḥ /",
    "GSP33nysu__3u:4826": "nacaivam /",
    "GSP33nysu__3u:4827": "ato vaktṛpuruṣāyattānyeva /",
    "GSP33nysu__3u:4828": "sa yadoccāraṇena vyanakti tadā śrotṛbuddhisthāni bhūtvā padārthapratipādanādivyāpāravanti bhavanti /",
    "GSP33nysu__3u:4829": "natu svayaṃ kimapi kurvantīti /",
    "GSP33nysu__3u:4830": "evaṃ tarhyanvayabodhanarūpo 'pi viramyavyāpāro na teṣāmupapadyata ityāha-",
    "GSP33nysu__3u:4831": "paścācceti //",
    "GSP33nysu__3u:4832": "... paścācca sā samā // MAnuv_3,2.192f //",
    "GSP33nysu__3u:4833": "paścādanvayabodhane sā puruṣādhīnatā /",
    "GSP33nysu__3u:4834": "etaduktaṃ bhavati /",
    "GSP33nysu__3u:4835": "caitanye hi padānāmanvayabodhanāya samabhivyāhṛtānāmasmākaṃ na padārthapratipādanamātreṇa kṛtārthatā /",
    "GSP33nysu__3u:4836": "ato 'nvayo 'pyasmābhiḥ pratipādanīya iti vimṛśya viramyavyāpāro yujyate /",
    "GSP33nysu__3u:4837": "na caivam /",
    "GSP33nysu__3u:4838": "anyathokta evātiprasaṅga iti /",
    "GSP33nysu__3u:4839": "śrotānvayajñāne kāraṇamiti tu syāt /",
    "GSP33nysu__3u:4840": "kintu kartaiva /",
    "GSP33nysu__3u:4841": "tasya kāraṇaṃ tu vicāryate /",
    "GSP33nysu__3u:4842": "ananvitābhidhāyīni padānyeva karaṇīkṛtya śrotā tatsmāritānāmarthānāmanvayajñānāya yatata iti cettatrāha- pumāneveti //",
    "GSP33nysu__3u:4843": "pumānevānvayāyaiṣāṃ paścād yadi viceṣyate /",
    "GSP33nysu__3u:4844": "ananvitābhidhānānāṃ sa evārthāntaroktiṣu /",
    "GSP33nysu__3u:4845": "yatatāṃ ... // MAnuv_3,2.193a-e //",
    "GSP33nysu__3u:4846": "anvayaśabdena tajjñānamupalakṣyate /",
    "GSP33nysu__3u:4847": "paścāt padaiḥ padārthasmaraṇānantaram /",
    "GSP33nysu__3u:4848": "ananvitābhidhānānāṃ sāhāyyeneti śeṣaḥ /",
    "GSP33nysu__3u:4849": "saḥ pumāneva /",
    "GSP33nysu__3u:4850": "uktiśabdastatkāryajñānopalakṣaṇaḥ /",
    "GSP33nysu__3u:4851": "anvayānabhidhāyibhirapi padairyadyanvayaṃ pratipadyate, tadā gavādipadairaśvādikamapi pratipadyetetyarthaḥ",
    "GSP33nysu__3u:4852": "śaṅkate- śabdeti //",
    "GSP33nysu__3u:4853": "... śabdaśaktiścet tatra naiva ... // MAnuv_3,2.193ef //",
    "GSP33nysu__3u:4854": "gavādipadānāmaśvādau śaktireva nāsti tatkathaṃ taistatpratipadyatām /",
    "GSP33nysu__3u:4855": "na (hi) cakṣuṣā śabdaṃ pratipādyata iti cedityarthaḥ /",
    "GSP33nysu__3u:4856": "tarhi samaṃ prakṛte 'pītyāha- anvaye kathamiti //",
    "GSP33nysu__3u:4857": "... anvaye katham // MAnuv_3,2.193f //",
    "GSP33nysu__3u:4858": "anvaye śaktirahitaistaiḥ kathamanvayajñānāya yatetetyarthaḥ /",
    "GSP33nysu__3u:4859": "yadyananvitamityādinoktamarthamupasaṃharati- taditi //",
    "GSP33nysu__3u:4860": "tatkalpanāgurutvādidoṣeto 'bhihitānvayaḥ /",
    "GSP33nysu__3u:4861": "anubhūtiviruddhaśca tyājya eva manīṣibhiḥ // MAnuv_3,2.194 //",
    "GSP33nysu__3u:4862": "tat tasmāt /",
    "GSP33nysu__3u:4863": "tasyaiva vivaraṇaṃ kalpanetyādi /",
    "GSP33nysu__3u:4864": "kalpanāgauravaṃ prathamasūtreṇa vyutpāditam /",
    "GSP33nysu__3u:4865": "abhihitānvaya ityuktasamastapakṣopalakṣaṇam /",
    "GSP33nysu__3u:4866": "kathamanubhūtivirodha ityata āha- kartṛśabde hīti /",
    "GSP33nysu__3u:4867": "kartṛśabde hyabhihite dharmasāmānyavedanāt /",
    "GSP33nysu__3u:4868": "viśeṣadharmamanvicchan kimityeva hi pṛcchati // MAnuv_3,2.195 //",
    "GSP33nysu__3u:4869": "kartṛgrahaṇaṃ sambandhimātropalakṣaṇam /",
    "GSP33nysu__3u:4870": "viśeṣadharmamiti tajjñānam /",
    "GSP33nysu__3u:4871": "devadatteneti kartṛvācini śabde prayukte śrotā kimiti pṛcchatīti tāvadavivādam /",
    "GSP33nysu__3u:4872": "sa ca pacanādidharmaviśeṣajñānami(manvi)cchanneva pṛcchati /",
    "GSP33nysu__3u:4873": "viśeṣajijñāsā ca dharmasāmānyajñānādeva /",
    "GSP33nysu__3u:4874": "naca tadā tasya dharmasāmānyajñānopāyo 'styanyaḥ padāt /",
    "GSP33nysu__3u:4875": "ataḥ padena dharmasāmānyānvitaṃ vastu pratipāditamiti jñāyate /",
    "GSP33nysu__3u:4876": "kimiti praśno viśeṣajijñāsayetyetatkuta ityata āha- guṇeti //",
    "GSP33nysu__3u:4877": "guṇakriyādidharmāṇāṃ viśeṣe kathite punaḥ /",
    "GSP33nysu__3u:4878": "nirākāṅkṣo bhavedyasmāc ... // MAnuv_3,2.196a-c //",
    "GSP33nysu__3u:4879": "nirākāṅkṣo nivṛttajijñāsaḥ /",
    "GSP33nysu__3u:4880": "tasmādviśeṣadharmamanvicchaktimityeva hi pṛcchatīti sambandhaḥ /",
    "GSP33nysu__3u:4881": "etaduktaṃ bhavati /",
    "GSP33nysu__3u:4882": "kartrādipadaśravaṇānantarabhāvī kimityādipraśno jijñāsāmūlaḥ /",
    "GSP33nysu__3u:4883": "praśnatvātsaṃmatavat /",
    "GSP33nysu__3u:4884": "sā ca jijñāsā dharmaviśeṣaviṣayā /",
    "GSP33nysu__3u:4885": "taduktyā nivartamānatvā(tsamatmata)tsampratipannavat /",
    "GSP33nysu__3u:4886": "viśeṣajijñāsā ca dharmasāmānyajñānapūvirkā viśeṣajijñāsātvātsaṃmatavat /",
    "GSP33nysu__3u:4887": "sāmānyajñānaṃ cedametatpadajanyaṃ tadanantarabhāvitvātsaṃmatavaditi /",
    "GSP33nysu__3u:4888": "padena padārthamātre 'bhihite avinābhāvabalena dharmasāmānyajñānamiti cenna /",
    "GSP33nysu__3u:4889": "dṛṣṭapadaparityāgenādṛṣṭānumānakalpanānupapatteriti /",
    "GSP33nysu__3u:4890": "etena viśeṣānvitābhidhānapakṣo 'pi parāstaḥ /",
    "GSP33nysu__3u:4891": "abhihitānvayādipakṣāṇāṃ tyājyatve prakṛte kimāyātamityata āha- śabdā iti //",
    "GSP33nysu__3u:4892": "... chabdā anvitavācakāḥ // MAnuv_3,2.196d //",
    "GSP33nysu__3u:4893": "sarve 'pi śabdāḥ sāmānyenānvita(sva)svārthavācakā ityeṣa eva pakṣā grāhya ityarthaḥ /",
    "GSP33nysu__3u:4894": "adhikaraṇasya sākṣātpratipādyamartamupasaṃharati- ata iti //",
    "GSP33nysu__3u:4895": "ato 'nantaguṇātmaiko bhagavān ... // MAnuv_3,2.197ab //",
    "GSP33nysu__3u:4896": "anantaguṇātmakatve 'pi na tasyaikyaṃ vihanyate,",
    "GSP33nysu__3u:4897": "nāpyekenābhinnānāmanantatvaṃ guṇatvaṃ cetyarthaḥ /",
    "GSP33nysu__3u:4898": "taccetyānuṣaṅgika(martha)mupasaṃharati- eka eveti //",
    "GSP33nysu__3u:4899": "... eka eva tu /",
    "GSP33nysu__3u:4900": "ucyate sarvavedaiśca ... // MAnuv_3,2.197bc //",
    "GSP33nysu__3u:4901": "tuśabdena sakaladharmānvita iti sūcayati /",
    "GSP33nysu__3u:4902": "// iti śrīmannyāyasudhāyāṃ ubhayavyapadeśādhikaṇam //",
    "GSP33nysu__3u:4903": "[======= JNys_3,2.XIII: parānandādhikaraṇam =======]",
    "GSP33nysu__3u:4904": "// atha śrīmannyāyasudhāyāṃ parānandā(paramatā)dhikaraṇam //",
    "GSP33nysu__3u:4905": "// oṃ paramataḥ setūnmānasambandhabhedavyapadeśebhyaḥ oṃ //",
    "GSP33nysu__3u:4906": "parameśvarasyānandādayo guṇāḥ kiṃ laukikānandādisalakṣaṇāḥ kiṃ vā tadvilakṣaṇāḥ /",
    "GSP33nysu__3u:4907": "ādye na tatra bahumānaḥ sambhavati /",
    "GSP33nysu__3u:4908": "na dvitīyaḥ /",
    "GSP33nysu__3u:4909": "prakārapramāṇābhāvāt /",
    "GSP33nysu__3u:4910": "vimatā laukikasalakṣaṇā ānandādiśabdavācyatvāditi bādhakasadbhāvācca /",
    "GSP33nysu__3u:4911": "anyathā tatrānandādiśabdapravṛttirna syāt /",
    "GSP33nysu__3u:4912": "vyutpattyabhāvāt /",
    "GSP33nysu__3u:4913": "atīndriyatvena tatropadeśā(dyupāyādya)bhāve",
    "GSP33nysu__3u:4914": "sādṛśyānumānasyaivānusaraṇīyatvāt /",
    "GSP33nysu__3u:4915": "tasya cāsiddhatvāt /",
    "GSP33nysu__3u:4916": "tataśca vedavedyatvaṃ na syādityasya samādhānārthamidamārabhyate /",
    "GSP33nysu__3u:4917": "tatrāśaṅkitasakaladoṣaparihāro na sphuṭaḥ pratīyata ityato vyācaṣṭe- te ceti //",
    "GSP33nysu__3u:4918": "paramataḥ setūnmānasaṃbandhabhedavyapadeśebhyaḥ |",
    "GSP33nysu__3u:4919": "... te cākhilavilakṣaṇāḥ // MAnuv_3,2.197d //",
    "GSP33nysu__3u:4920": "te guṇā na kevalaṃ guṇinābhinnāḥ kinnāmākhilebhyo laukikānandādibhyo vilakṣaṇāśca /",
    "GSP33nysu__3u:4921": "kathaṃ vilakṣaṇā ityata āha- sarva iti //",
    "GSP33nysu__3u:4922": "sarve sarvaguṇātmānaḥ sarvakartāra eva ca // MAnuv_3,2.198ab //",
    "GSP33nysu__3u:4923": "ānando 'pi jñānātmako jñānamapyānandātmakamityādi /",
    "GSP33nysu__3u:4924": "na hyevamantaḥkaraṇapariṇāmabhedāḥ sukhādayaḥ /",
    "GSP33nysu__3u:4925": "sarvakartāro jagatsṛṣṭayādikartāraśca /",
    "GSP33nysu__3u:4926": "evaśabdenopacāraṃ vārayati /",
    "GSP33nysu__3u:4927": "anyonyamabhede śabdānāṃ paryāyatvamanekatvābhāvaśca syādityata āha-",
    "GSP33nysu__3u:4928": "tathāpīti //",
    "GSP33nysu__3u:4929": "tathāpi saviśeṣāśca ... // MAnuv_3,2.198c //",
    "GSP33nysu__3u:4930": "parasparābhede 'pi /",
    "GSP33nysu__3u:4931": "tato noktadoṣa iti (śeṣaḥ) bhāvaḥ /",
    "GSP33nysu__3u:4932": "anena vailakṣaṇyaprakāro darśitaḥ /",
    "GSP33nysu__3u:4933": "pramāṇaṃ ca vakṣyate /",
    "GSP33nysu__3u:4934": "tathācādyaṃ sūtradvayaṃ vyākhyātaṃ bhavati /",
    "GSP33nysu__3u:4935": "bādhakaparihārārthaṃ sūtram oṃ buddhayarthaḥ pādavat oṃ iti /",
    "GSP33nysu__3u:4936": "tadvayācaṣṭe- vidvaditi //",
    "GSP33nysu__3u:4937": "buddhyarthaḥ pādavat |",
    "GSP33nysu__3u:4938": "... vidvadyvutpattito 'pica // MAnuv_3,2.198d //",
    "GSP33nysu__3u:4939": "taistaiḥ śabdaiśca bhaṇyante ... // MAnuv_3,2.199a //",
    "GSP33nysu__3u:4940": "api ca tathāpi taistaiḥ śabdaiśca bhaṇyante /",
    "GSP33nysu__3u:4941": "kathaṃ vidvadvyutpa(ttitaḥ)ttyanvitā /",
    "GSP33nysu__3u:4942": "vidvāṃso hi sākṣātkṛtabhagavadguṇāḥ pūrvairvidvadbhirvyutpādayituṃ śakyante /",
    "GSP33nysu__3u:4943": "aviduṣāṃ kathaṃ vyutpattiḥ /",
    "GSP33nysu__3u:4944": "bhavitavyaṃ hi tayā /",
    "GSP33nysu__3u:4945": "anyathā vidvattvasyaivānupapatterityata āha- yujyate ceti //",
    "GSP33nysu__3u:4946": "... yujyate copadeśataḥ // MAnuv_3,2.199b //",
    "GSP33nysu__3u:4947": "vidvadupadeśato 'viduṣāmapi vyutpattiryujyate /",
    "GSP33nysu__3u:4948": "atīndriye kathamupadeśa ityata āha- anyeti //",
    "GSP33nysu__3u:4949": "anyānandādisādṛśyam ... // MAnuv_3,2.199c //",
    "GSP33nysu__3u:4950": "laukikānandādisādṛśyaṃ bhagavadānandādervidyate /",
    "GSP33nysu__3u:4951": "tataśca yo 'smadānandasadṛśo bhagavadguṇaḥ sa ānandādiśabdavācya",
    "GSP33nysu__3u:4952": "ityādirupadeśo ghaṭate /",
    "GSP33nysu__3u:4953": "tarhi pūrvottaravirodhaḥ syāt /",
    "GSP33nysu__3u:4954": "prāk”te cākhilavilakṣaṇāḥ';",
    "GSP33nysu__3u:4955": "ityuktatvedānīmanyānandādisādṛśyābhyupagamādityata āha- ānukūlyādīti //",
    "GSP33nysu__3u:4956": "... ānukūlyādinā param // MAnuv_3,2.199d //",
    "GSP33nysu__3u:4957": "ānukūlyaṃ nirupādhipriyatvamānandasya /",
    "GSP33nysu__3u:4958": "bodhātmakatvaṃ jñānasyetyādi /",
    "GSP33nysu__3u:4959": "aparamalpatvāsthiratvādi /",
    "GSP33nysu__3u:4960": "ānukūlyādeḥ pravṛttinimittasya sattvāttadāśrayeṇa vyutpatterapi sambhavādānandādiśabdapravṛttyupapattāvanumānamaprayojakamityuktaṃ",
    "GSP33nysu__3u:4961": "nanu vilakṣaṇeṣvānandādiṣu vilakṣaṇā eva śabdāḥ kuto na prayujyante /",
    "GSP33nysu__3u:4962": "tathā sati tatra buddhipraveśābhāvaprasaṅgāt /",
    "GSP33nysu__3u:4963": "alpatvādisādṛśyaṃ kuto netyata āha- pūrṇatvādīti //",
    "GSP33nysu__3u:4964": "pūrṇatvādi mahat teṣāṃ vailakṣaṇyaṃ śrutau śrutam // MAnuv_3,2.200ab //",
    "GSP33nysu__3u:4965": "(tāṃ) śrutiṃ paṭhati- pūrṇa iti //",
    "GSP33nysu__3u:4966": "pūrṇe 'śeṣaniyantā ca sukhādutama ekakalaḥ // MAnuv_3,2.200cd //",
    "GSP33nysu__3u:4967": "guṇorusamudāyo 'yaṃ vāsudevaḥ sa niṣkaḷaḥ /",
    "GSP33nysu__3u:4968": "vāsudevaśrutiḥ saiṣā guṇān vakti hareḥ parān // MAnuv_3,2.201 //",
    "GSP33nysu__3u:4969": "pūrṇaḥ pūrṇaguṇaḥ /",
    "GSP33nysu__3u:4970": "sukhāduttamaḥ śobhanānandatamaḥ /",
    "GSP33nysu__3u:4971": "ekalaḥ ekākī parānapekṣaḥ /",
    "GSP33nysu__3u:4972": "suniṣkalaḥ sarvathā vibhaktāṃśavikalaḥ /",
    "GSP33nysu__3u:4973": "harerguṇānparānvilakṣaṇānvaktīti /",
    "GSP33nysu__3u:4974": "eteṣāmadhikaraṇānāmapavyākhyānaṃ na sthānato 'pītyatraiva nirākṛtamiti na punaḥ prakrāntam",
    "GSP33nysu__3u:4975": "// iti parānandā(paramatā)dhikaraṇam //",
    "GSP33nysu__3u:4976": "[======= JNys_3,2.XIV: phaladānādhikaraṇam =======]",
    "GSP33nysu__3u:4977": "// atha phaladānādhikaraṇam //",
    "GSP33nysu__3u:4978": "// oṃ phalamata upapatteḥ oṃ //",
    "GSP33nysu__3u:4979": "atrādau tāvatsvarganarakādikaṃ phalaṃ prāṇināmīśvarādeva bhavatīti śrutyupapattibhyāmupapāditam",
    "GSP33nysu__3u:4980": "tadākṣepārthaṃ sūtraṃ”dharmaṃ jaiminirata eva'; iti /",
    "GSP33nysu__3u:4981": "tasyārthaḥ /",
    "GSP33nysu__3u:4982": "īśvaraḥ phalakāraṇaṃ ceddharmādharmāvapekṣate na vā /",
    "GSP33nysu__3u:4983": "neti pakṣe vaiṣamyādyāpattirvedāprāmāṇyaprasaktiśca /",
    "GSP33nysu__3u:4984": "ādye kimīśvareṇa tadapekṣaṇīyenaiva karmaṇā phalasiddheḥ /",
    "GSP33nysu__3u:4985": "anyathā gauravāpatteḥ /",
    "GSP33nysu__3u:4986": "na cācetanatvopapattivirodhaḥ /",
    "GSP33nysu__3u:4987": "nahi rājādiriva karma phalaṃ dadātīti brūmo yenācetanatvaṃ bādheta /",
    "GSP33nysu__3u:4988": "kintu kāraṇamātram /",
    "GSP33nysu__3u:4989": "naca śrutivirodhaḥ /",
    "GSP33nysu__3u:4990": "phalakāraṇayordharmādharmayorīśvarakāritatvena tatstutaye tasya phalakāraṇatvopacārāditi /",
    "GSP33nysu__3u:4991": "samādhānārthaṃ sūtram /",
    "GSP33nysu__3u:4992": "oṃ pūrvaṃ tu bādarāyaṇo hetuvyapadeśāt oṃ //",
    "GSP33nysu__3u:4993": "tenedamuktam /",
    "GSP33nysu__3u:4994": "apekṣata eveśvaro dharmādharmau /",
    "GSP33nysu__3u:4995": "naca tāvatā tayorevāstu phalahetuteti yuktam /",
    "GSP33nysu__3u:4996": "dharmāderiveśvarasyāpi phalahetutayā śrutisiddhatvena tyāgāyogāt /",
    "GSP33nysu__3u:4997": "bādhakābhāvena śruterupacaritārthatākalpanānupapatteḥ /",
    "GSP33nysu__3u:4998": "gauravasyāprāmāṇikaviṣayatvāt /",
    "GSP33nysu__3u:4999": "parasya brahmaṇaḥ karmaṇaścobhayorhetutve sāmyāpattirityapi na vācyam /",
    "GSP33nysu__3u:5000": "yataḥ phaladāne parameśvaraḥ kartṛtvena karma tu kāraṇatvena puṇyena puṇyamityādau vyapadiśyate",
    "GSP33nysu__3u:5001": "karaṇaṃ ca kartṛprayojyamiti prasiddhameveti /",
    "GSP33nysu__3u:5002": "tatredamāśaṅkayate /",
    "GSP33nysu__3u:5003": "tathāpi karmāpekṣasyeśvarasya phaladāne 'nupacaritaṃ svātantryaṃ na siddhayati /",
    "GSP33nysu__3u:5004": "tataśca na tasminbahumānātiśaya iti /",
    "GSP33nysu__3u:5005": "etatparihāratvena pūrvapadaṃ vyākhyāti- sa eveti //",
    "GSP33nysu__3u:5006": "pūrvaṃ tu bādarāyaṇo hetuvyapadeśāt |",
    "GSP33nysu__3u:5007": "phalamata upapatteḥ |",
    "GSP33nysu__3u:5008": "sa evāśeṣajīvasthanissaṅkhayānādikālikān /",
    "GSP33nysu__3u:5009": "dharmādharmān sadā paśyan svecchayā bodhayatyajaḥ // MAnuv_3,2.202 //",
    "GSP33nysu__3u:5010": "kāṃścit teṣāṃ phalaṃ caiva dadāti svayamacyutaḥ /",
    "GSP33nysu__3u:5011": "na te viśeṣaṃ kamapi preraṇādikamucyate /",
    "GSP33nysu__3u:5012": "kuryuḥ kadāpi tenāyaṃ svatantro 'nupacārataḥ // MAnuv_3,2.203 //",
    "GSP33nysu__3u:5013": "anādikālatvaṃ ca pravāhāpekṣayoktam kāṃścit bodhayati savyāpārīkaroti svayameveti sambandhaḥ",
    "GSP33nysu__3u:5014": "līlayā karaṇīkaroti na tu tena vinā dātuṃ na śaknotīti bhāvaḥ /",
    "GSP33nysu__3u:5015": "yadetadatroktaṃ dharmādharmadarśanaṃ tatpreraṇaṃ tatphaladānaṃ tadapreryatvādikaṃ ceśvarasya",
    "GSP33nysu__3u:5016": "tadeva vicāryamāṇaṃ tasminmahāntaṃ bahumānamutpādayiṣyati kimu samastapadārtha ityāśayavānkamarṇāṃ svarūpaṃ tāvatprapañcayati- karmāṇīti",
    "GSP33nysu__3u:5017": "karmāṇi tāni ca pṛthak cetanānyeva sarvaśaḥ /",
    "GSP33nysu__3u:5018": "acetanaśarīrāṇi svakarmaphalabhāñci ca // MAnuv_3,2.204 //",
    "GSP33nysu__3u:5019": "pratyekaṃ teṣu cānantakarmāṇyevaṃvidhāni ca /",
    "GSP33nysu__3u:5020": "tāni caivam ... // MAnuv_3,2.205a-c //",
    "GSP33nysu__3u:5021": "tānītyaśeṣajīvasthetyādyuktaviśeṣaṇāni /",
    "GSP33nysu__3u:5022": "pṛthagityekaikadharmādharmādhiṣṭhā(tṛ)nabhūtāni muktavyāvṛttaye",
    "GSP33nysu__3u:5023": "'cetanaśarīrāṇītyuktam /",
    "GSP33nysu__3u:5024": "tata eva svakarmaphalabhāñji ca /",
    "GSP33nysu__3u:5025": "teṣu karmābhimāniṣu /",
    "GSP33nysu__3u:5026": "evaṃvidhānīti cetanatvādyuktadharmavanti tāni teṣvapi karmasu vartamānāni",
    "GSP33nysu__3u:5027": "tataḥ kimityata āha- itīśasyeti //",
    "GSP33nysu__3u:5028": "... itīśasya nissīmā śaktiruttamā // MAnuv_3,2.205cd //",
    "GSP33nysu__3u:5029": "evaṃbhūtānāṃ karmaṇāṃ darśanādimataḥ /",
    "GSP33nysu__3u:5030": "uttamā pratibandhādirahitatvāt /",
    "GSP33nysu__3u:5031": "karmaṇāmevaṃvidhatvaṃ kuta ityata āha- ekaiveti //",
    "GSP33nysu__3u:5032": "ekaiva brahmahatyā hi varāhahariṇoditā // MAnuv_3,2.206ab //",
    "GSP33nysu__3u:5033": "hariṇaiva na tvarvācīnena /",
    "GSP33nysu__3u:5034": "varāhagrahaṇena vārāhapurāṇa iti sūcitam /",
    "GSP33nysu__3u:5035": "uditā cetanatvādirūpeṇeti śeṣaḥ /",
    "GSP33nysu__3u:5036": "tadeva darśayati- brahmapāreti //",
    "GSP33nysu__3u:5037": "brahmapārastavenaiva niṣkrāntā rājadehataḥ // MAnuv_3,2.206cd //",
    "GSP33nysu__3u:5038": "stotrasya tasya māhātmyād vyādhatvaṃ gamitā punaḥ /",
    "GSP33nysu__3u:5039": "prāpya jñānaṃ paraṃ cāpa tathānyānyapi sarvadā // MAnuv_3,2.207 //",
    "GSP33nysu__3u:5040": "anantānyuditānyevaṃ prabhuṇā kapilena hi /",
    "GSP33nysu__3u:5041": "saṃsāre pacyamānāni karmāṇyapi pṛthak pṛthak // MAnuv_3,2.208 //",
    "GSP33nysu__3u:5042": "anena samagramitihāsaṃ saṃkṣepeṇa smārayanti /",
    "GSP33nysu__3u:5043": "vyādhatvādiprāptyā cetanatvādikaṃ gamyate /",
    "GSP33nysu__3u:5044": "tathāśabdaḥ pramāṇasamuccaye /",
    "GSP33nysu__3u:5045": "anyāni brahmahatyāyāḥ /",
    "GSP33nysu__3u:5046": "pṛthak pṛthaguditāni /",
    "GSP33nysu__3u:5047": "evaṃ cetanatvādinā /",
    "GSP33nysu__3u:5048": "hīti (parama)sā(ṅkhye)ṅkhyaprasiddhiṃ darśayati /",
    "GSP33nysu__3u:5049": "kathaṃ cetanatvādinā pratītisteṣāmityata uktam- saṃsāreti //",
    "GSP33nysu__3u:5050": "pādārthamupasaṃharati-tasmāditi //",
    "GSP33nysu__3u:5051": "tasmādanantamāhātmyaguṇapūgo janārdanaḥ /",
    "GSP33nysu__3u:5052": "bhaktyā paramayā'rādhya iti pādārtha īryate // MAnuv_3,2.209 //",
    "GSP33nysu__3u:5053": "māhātmyaṃ śaktiḥ guṇā ānandādyāḥ /",
    "GSP33nysu__3u:5054": "ārādhya upāsya ityuttarapādārthena saṅgatimasya sūcayati /",
    "GSP33nysu__3u:5055": "// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā",
    "GSP33nysu__3u:5056": "kṛtāyāṃ ṭīkāyāṃ viṣamapadavākyārthavivṛtau tṛtīyādhyāyasya dvitīyaḥ pādaḥ",
    "GSP33nysu__3u:5057": "// iti śrīmannyāyasudhāyāṃ tṛtīyādhyāyasya dvitīyaḥ pādaḥ //",
    "GSP33nysu__3u:5058": "upāsanāsminpāda ucyata iti bhāṣyam /",
    "GSP33nysu__3u:5059": "tatropāsanārthasyāsya pādasya kā pūrveṇottareṇa vā saṅgatirityato 'sya",
    "GSP33nysu__3u:5060": "pādasya saṅgatiṃ vadanprasaṅgādetadadhyāyagatapādacatuṣyayasyāpyāha-",
    "GSP33nysu__3u:5061": "vairāgyata iti //",
    "GSP33nysu__3u:5062": "vairāgyato bhaktidārḍhyaṃ tenopāsā yadā bhavet /",
    "GSP33nysu__3u:5063": "āparokṣyaṃ bhaved viṣṇoriti pādakramo bhavet // MAnuv_3,3.1 //",
    "GSP33nysu__3u:5064": "mīmāṃsāsādhyādvairāgyāttprāgeva bhakterbhāvyatvāddārḍhyamityuktam /",
    "GSP33nysu__3u:5065": "yadāśabdo yasmādityarthe /",
    "GSP33nysu__3u:5066": "tayāparokṣyaṃ bhavet /",
    "GSP33nysu__3u:5067": "iti tasmāt /",
    "GSP33nysu__3u:5068": "ayamarthaḥ /",
    "GSP33nysu__3u:5069": "sādhanavicāro 'yaṃ tāvadadhyāyaḥ /",
    "GSP33nysu__3u:5070": "mokṣasādhanaṃ ca bhagavatprasāda eva /",
    "GSP33nysu__3u:5071": "tatsādhanāni ca viṣayavairāgyaṃ bhagavadbhaktistadupāsanā tatsākṣātkāra iti catvāri /",
    "GSP33nysu__3u:5072": "tāni ca na samakakṣyāṇi /",
    "GSP33nysu__3u:5073": "kintvādau vairāgyaṃ sādhyam /",
    "GSP33nysu__3u:5074": "tena bhaktiḥ /",
    "GSP33nysu__3u:5075": "na hi heye rāgavata upādeye pramotpattirasti /",
    "GSP33nysu__3u:5076": "dṛśyate tāvaditi cet /",
    "GSP33nysu__3u:5077": "nāsau dṛḍha(ḥ) premā /",
    "GSP33nysu__3u:5078": "ata evaṃ coktaṃ bhaktidārḍhyamiti /",
    "GSP33nysu__3u:5079": "tena vairāgyeṇa bhaktidārḍhyena copāsā bhavet /",
    "GSP33nysu__3u:5080": "na hyanyatra rāgavatastatra",
    "GSP33nysu__3u:5081": "bhaktirahitasyādaranairantaryābhyāmanucintanamupapa(tpa)dyate /",
    "GSP33nysu__3u:5082": "upāsanayā cātidīgharkālamanuṣṭhitayā prasanno bhagavānātmānaṃ darśayati /",
    "GSP33nysu__3u:5083": "yasmādevaṃ vairāgyādīnāṃ kramastasmāttadviṣayāṇāmeṣāṃ pādānāmapyayaṃ kramo bhavediti /",
    "GSP33nysu__3u:5084": "evametadadhyāyagatānāṃ caturṇāmapi pādānāmānantaryalakṣaṇāṃ saṅgatimabhidhāya tatprasaṅgātprathamasūtramārabhyātītānāṃ sarveṣāmapi sūtrāṇāṃ parasparaṃ saṅgatiṃ vivakṣuḥ prathamasūtrārthaṃ tāvadanuvadati yuktita ityārabhya(viśiṣya) ācāryasampadetyantena /",
    "GSP33nysu__3u:5085": "yuktito jñātavedārtho nirasya samayān parān /",
    "GSP33nysu__3u:5086": "parasparavirodhaṃ ca praṇudyāśeṣavākyagam // MAnuv_3,3.2 //",
    "GSP33nysu__3u:5087": "adhyātmapraṇavo bhūtvā tasya sannihitatvataḥ /",
    "GSP33nysu__3u:5088": "bahuyuktivirodhānāṃ bhānāt tatsahitaśruteḥ // MAnuv_3,3.3 //",
    "GSP33nysu__3u:5089": "virodhaṃ ca nirākṛtya śrutīnāṃ prāṇatastvagān /",
    "GSP33nysu__3u:5090": "parihṛtya virodhāṃśca tatprasādānurañjitaḥ // MAnuv_3,3.4 //",
    "GSP33nysu__3u:5091": "dehakartṛtvamīśasya jñātvā tatpitṛtāsmṛteḥ /",
    "GSP33nysu__3u:5092": "viśeṣasnehamāpādya sarvakartṛtvato 'dhikam // MAnuv_3,3.5 //",
    "GSP33nysu__3u:5093": "niṣpādya bahumānaṃ ca tadanyatrātiduḥkhataḥ /",
    "GSP33nysu__3u:5094": "utpādyādhikavairāgyaṃ tadguṇādhikyavedanāt // MAnuv_3,3.6 //",
    "GSP33nysu__3u:5095": "sarvasya tadvaśatvācca dārḍhyaṃ bhakteravāpya ca /",
    "GSP33nysu__3u:5096": "yatetopāsanāyaiva viśiṣṭācāryasampadā // MAnuv_3,3.7 //",
    "GSP33nysu__3u:5097": "tatra yatetopāsanāyaivetyanena brahmajijñāsā kartavyetyetadvayākhyātam /",
    "GSP33nysu__3u:5098": "anyatsarvamapyathaśabdavyākhyānam /",
    "GSP33nysu__3u:5099": "yadyapi saṅgatimātravivakṣayedamārabdham /",
    "GSP33nysu__3u:5100": "tathāpi prāgathaśabdasyāvyākhyātatvāt tasya ca kevalasya vyākhyātumaśakyatvātsūtrārthānuvādaḥ kṛtaḥ /",
    "GSP33nysu__3u:5101": "atītena sārdhenādhyāyadvayena yāvānartho mīmāṃsitastāvataḥ sāmānyato jñānādimattvamathaśabdasyārtha iti saṅkṣepaḥ /",
    "GSP33nysu__3u:5102": "viśiṣyācāryasampadeti sarvatrānvayaḥ /",
    "GSP33nysu__3u:5103": "tatra jñātavedārtha iti sarvavedānāṃ bhagavānevārtha iti jñānavānityanena prathamādhyāyaprameyamuktam",
    "GSP33nysu__3u:5104": "yaktita iti lyablopanimittā pañcamī /",
    "GSP33nysu__3u:5105": "vedārthavirodhiyuktīḥ sāmānyato nirākṛtyeti dvitīyā(dhyāyā)dyapādasya /",
    "GSP33nysu__3u:5106": "parānvaiṣṇavasamayādanyānsāṅkhayādisamayānsāmānyato(nirākṛtye)nirasyeti",
    "GSP33nysu__3u:5107": "dvitīyapādasya /",
    "GSP33nysu__3u:5108": "parasparavirodhañceti tṛtīyacaturthayoḥ /",
    "GSP33nysu__3u:5109": "kathaṃ tarhi pādabheda ityato 'dhyātmapravaṇo bhūtveti bahuyuktivirodhānāṃ bhānātkāraṇācchatīnāṃ yuktisahitaśrutervirodhaṃ ca nirākṛtyeti caturthasya viśeṣo darśitaḥ /",
    "GSP33nysu__3u:5110": "adhyātmaviṣayaśrutivirodhaparihārajñānasya caramatvopapādanāya tasyetyuktam /",
    "GSP33nysu__3u:5111": "ādhyātmikā(hi)bhāvā mithyā samyagvā viditā",
    "GSP33nysu__3u:5112": "bandhamokṣayorantaraṅgatāmaśnuvate /",
    "GSP33nysu__3u:5113": "na tathā bāhyāḥ /",
    "GSP33nysu__3u:5114": "prāṇatattvagānityanena caturthapādagatānāmeva mukhyaprāṇaviṣayāṇāmadhikaraṇānāṃ prameyamadhyātmetyanenaiva labdhametatkasmātpunarucyata ityato viśeṣeṇaitadbhāvyaṃ",
    "GSP33nysu__3u:5115": "tatprasādāyattatvājjijñāsāyā ityāśayavatoktaṃ tatprasādeti /",
    "GSP33nysu__3u:5116": "anurañcitaḥ samīcīnaḥ kṛta iti yāvat /",
    "GSP33nysu__3u:5117": "dehakartṛtvamityādinā trivṛtkurvata ityadhikaraṇasya sarvakartṛtvata iti sarvakartṛtvaṃ vijñāya tataśca bhagavadbhaktimānbhūtvetyarthaḥ /",
    "GSP33nysu__3u:5118": "atrāpi punarvacanasya tātparyaṃ pūrvavadavadheyam /",
    "GSP33nysu__3u:5119": "atiduḥkhasādhanatvaṃ vijñāya /",
    "GSP33nysu__3u:5120": "tadanyatra bhagavato 'nyatrādhikaṃ vairāgyamutpādyeti tṛtīyādyasya /",
    "GSP33nysu__3u:5121": "ajijñāsūnāmapi kadācitkvacidvairāgyaṃ jāyate 'to 'dhikamityuktaṃ atīti ca /",
    "GSP33nysu__3u:5122": "tadguṇādhikyeti dvitīyasya /",
    "GSP33nysu__3u:5123": "tadvaśatvāttadvaśatvaṃ vijñāya bhakteḥ prāk siddhatvāddārḍhyamityuktam /",
    "GSP33nysu__3u:5124": "na caitatsarvamanupāsitagurorbhavatītyato viśiṣyetyabhihitamiti /",
    "GSP33nysu__3u:5125": "kathamayamathaśabdasyārtha iti cet /",
    "GSP33nysu__3u:5126": "ucyate /",
    "GSP33nysu__3u:5127": "yadyapyathaśabdo 'nekārthaḥ /",
    "GSP33nysu__3u:5128": "tathāpyarthāntarāṇāmatrāyogādānantaryārthaḥ parigṛhyata ityavivādam /",
    "GSP33nysu__3u:5129": "ānantaryaṃ na yataḥ kutaśricadabhidhātavyam /",
    "GSP33nysu__3u:5130": "vaiyarthyāt /",
    "GSP33nysu__3u:5131": "kintu yena vinā na brahmajijñāsā bhavati yasmiṃśca sati bhavatyeva tadānantaryam /",
    "GSP33nysu__3u:5132": "tathāvidhaṃ ca vedārthajñānādīti /",
    "GSP33nysu__3u:5133": "kiñca jijñāsā nāma vicārāparaparyāyaṃ mananam /",
    "GSP33nysu__3u:5134": "naca tacchravaṇamantareṇa sambhavatītyato yāvadarthajātamatra śāstre vicāryaṃ tāvataḥ śravaṇajanyaṃ jñānaṃ pūrvavṛttam /",
    "GSP33nysu__3u:5135": "sati ca tasmiñjanmāntarānuṣṭhitasatkarmaṇaḥ satkulaprasūtasya sāttvikaprakṛtervairāgyādikamavaśyaṃ bhavatyeva /",
    "GSP33nysu__3u:5136": "yattu parairnityānityavastuvivekaḥ śamadamādisādhanasampadihāmutraphalabhogavairāgyaṃ mumukṣutā ceti sādhanacatuṣyayaṃ pūrvavṛttamuktaṃ tadasmādukta evāntarbhavatītyaviruddham",
    "GSP33nysu__3u:5137": "uttamabhaktānāṃ mumukṣutā nāstītyācāryeṇa na saṅkīrtitā /",
    "GSP33nysu__3u:5138": "etena jijñāsāsādhyasya vairāgyādestatsādhanatve 'nyonyāśrayatvaṃ",
    "GSP33nysu__3u:5139": "syādityapi nirastam /",
    "GSP33nysu__3u:5140": "sāttvikaprakṛteḥ satsaṅgavaśādīṣadvairāgyādimataḥ śravaṇena tadabhivṛddhau kṛtamananāderbhūyastadabhivṛddhiriti",
    "GSP33nysu__3u:5141": "evaṃ prathamasūtrārthamabhidhāya tena dvitīyasūtra(sya)saṅgatimāha-",
    "GSP33nysu__3u:5142": "kartavyeti //",
    "GSP33nysu__3u:5143": "kartavyā brahmajijñāsetyukte kimiti saṃśaye // MAnuv_3,3.8ab //",
    "GSP33nysu__3u:5144": "ukte sati kimiti kartavyā prayojanābhāvānna kartavyeti saṃśayo bhavati /",
    "GSP33nysu__3u:5145": "saṃśayaśabdenātra viparyayo 'bhidhīyate /",
    "GSP33nysu__3u:5146": "mithyājñānatvasāmyāt /",
    "GSP33nysu__3u:5147": "saṃśaye sati tatparihārāya janmādyasya yata ityāheti śeṣaḥ /",
    "GSP33nysu__3u:5148": "yadvā kiṃ kartavyā na veti saṃśaye prayojanābhāvānna kartavyeti pūrvapakṣe ca satīti vyākhyeyam",
    "GSP33nysu__3u:5149": "ityāheti vakṣyamāṇenaiva(vā) sambandhaḥ /",
    "GSP33nysu__3u:5150": "prathamasūtre 'taḥ śabdena jijñāsāyā mokṣārthatvātkathaṃ punarāśaṅketyata",
    "GSP33nysu__3u:5151": "āha- ata iti //",
    "GSP33nysu__3u:5152": "ata ityudite 'pyasya viśeṣānuktitaḥ punaḥ // MAnuv_3,3.8cd //",
    "GSP33nysu__3u:5153": "ataḥśabdena jijñāsāyā mokṣārthatve udite 'pyasya mokṣārthatvasya viśeṣānuktito hetoḥ punaḥ saṃśaya iti pūrveṇa sambandhaḥ /",
    "GSP33nysu__3u:5154": "evaṃ tarhi janmādisūtreṇāpi naiṣā śaṅkā nivartate /",
    "GSP33nysu__3u:5155": "tatrāpi(hi) mokṣaḥ samāsārthatayā vyākhyātavya eva /",
    "GSP33nysu__3u:5156": "na tu viśeṣeṇokta iti cenna /",
    "GSP33nysu__3u:5157": "pramāṇaviśeṣānuktita iti vyākhyānāt /",
    "GSP33nysu__3u:5158": "etaduktaṃ bhavati /",
    "GSP33nysu__3u:5159": "mokṣaprayojanatvādbrahmajijñāsākartavyetyataḥśabdenodite 'pi punarāśaṅkā bhavatyeva /",
    "GSP33nysu__3u:5160": "tatra pramāṇasyānuktatvāditi /",
    "GSP33nysu__3u:5161": "evañced dvitīyasūtramapi kathametadāśaṅkāṃ nivartayet /",
    "GSP33nysu__3u:5162": "na hyatrāyamarthaḥ pramāṇenopapādita ityatastadvayācaṣṭe- sṛṣṭīti //",
    "GSP33nysu__3u:5163": "sṛṣṭibandhanamokṣādikartṛtvasya śrutatvataḥ /",
    "GSP33nysu__3u:5164": "yato mokṣādidātāsāvato jijñāsya eva vaḥ /",
    "GSP33nysu__3u:5165": "ityāha tat paraṃ brahma vyāsākhyaṃ jñānaraśmimat // MAnuv_3,3.9 //",
    "GSP33nysu__3u:5166": "śrutatvatoab 'sau mokṣādidātā /",
    "GSP33nysu__3u:5167": "yataśca mokṣādidātāsāvato vo yuṣmākaṃ mumukṣūṇāṃ jijñāsya evetyetamarthaṃ janmādisūtreṇāhetyarthaḥ",
    "GSP33nysu__3u:5168": "ayamabhisandhiḥ /",
    "GSP33nysu__3u:5169": "janmādyasya yata iti sūtre śrutamiti vākyaśeṣaḥ /",
    "GSP33nysu__3u:5170": "tathāca parameśvarasya mokṣadātṛtve śrutiḥ pramāṇamityuktaṃ bhavati /",
    "GSP33nysu__3u:5171": "kiñcātra mokṣadātṛtvaṃ pradhānam /",
    "GSP33nysu__3u:5172": "sṛṣṭayādikartṛtvaṃ tu tatra hetutvenoktam /",
    "GSP33nysu__3u:5173": "kevalavyatirekī cāyaṃ hetuḥ /",
    "GSP33nysu__3u:5174": "tasya cāsiddhiparihārāya śrutatvamabhihitamiti /",
    "GSP33nysu__3u:5175": "kṛtyānāṃ kartari veti va iti ṣaṣṭhī /",
    "GSP33nysu__3u:5176": "nanu mokṣādikartṛtvasyetyādi katham /",
    "GSP33nysu__3u:5177": "kartari ceti tṛjantena ṣaṣṭhayāḥ samāsapratiṣedhāt /",
    "GSP33nysu__3u:5178": "tṛnnayaṃ tacchīlādau vihitaḥ /",
    "GSP33nysu__3u:5179": "tena ca śritādiṣu gāmigamyādīnāmupasaṅkhayānamiti dvitīyāyāḥ samāsaḥ /",
    "GSP33nysu__3u:5180": "jñānaṃ raśmaya iva jñānaraśmayaḥ /",
    "GSP33nysu__3u:5181": "vyāptajñānavadityarthaḥ /",
    "GSP33nysu__3u:5182": "apāṃ taratamo nāma”kaścana munirvyāpto babhūva'; iti pravādadarśanācchiṣyāṇāṃ sūtrakāre bhaktimāndyaṃ mā bhūdityato",
    "GSP33nysu__3u:5183": "viśeṣeṇopādanam /",
    "GSP33nysu__3u:5184": "jijñāsāyā mokṣasādhanatve pramāṇābhāvenākṣipte bhagavato mokṣasādhanatvasamarthanamasaṅgatamityata āha- yenaiveti //",
    "GSP33nysu__3u:5185": "yenaiva bandhamokṣaḥ syāt sa ca jijñāsayā gataḥ /",
    "GSP33nysu__3u:5186": "suprasanno bhavedīśo jijñāsāto 'sya muktidā // MAnuv_3,3.10 //",
    "GSP33nysu__3u:5187": "bandhānmokṣo bandhamokṣa /",
    "GSP33nysu__3u:5188": "pañcamīti yogavibhāgātsamāsaḥ /",
    "GSP33nysu__3u:5189": "ṣaṣṭhīsamāso vā /",
    "GSP33nysu__3u:5190": "yena prasanneneti śeṣaḥ /",
    "GSP33nysu__3u:5191": "gato jñātaḥ /",
    "GSP33nysu__3u:5192": "gatyarthānāmavagatyarthatvāt /",
    "GSP33nysu__3u:5193": "co yasmādityarthe /",
    "GSP33nysu__3u:5194": "prasādamātrasya mokṣasādhanatvābhāvātsuśabdaḥ /",
    "GSP33nysu__3u:5195": "asyeśasya jijñāsāsya jīvasya muktidā /",
    "GSP33nysu__3u:5196": "etaduktaṃ bhavati /",
    "GSP33nysu__3u:5197": "jijñāsā tāvanna sākṣānmokṣasādhanatvenāsmākamabhimatā /",
    "GSP33nysu__3u:5198": "kintu (su)prasanno bhagavāneva /",
    "GSP33nysu__3u:5199": "sa cotkṛṣṭatayā jñātaḥ suprasanno bhavati /",
    "GSP33nysu__3u:5200": "utkarṣajñānaṃ ca jijñāsayetyevamparamparayā /",
    "GSP33nysu__3u:5201": "tatra bhagavato mokṣadātṛtvaṃ tāvatpramāṇaiḥ samarthitam /",
    "GSP33nysu__3u:5202": "prasanna eva dadātītyutkarṣajñānātprasīdatīti jijñāsayotkṛṣṭatayā jñāyata iti ca lokata eva siddham /",
    "GSP33nysu__3u:5203": "kiṃ tatra pramāṇopanyāsena /",
    "GSP33nysu__3u:5204": "ato bhagavajjijñāsāya mokṣahetutvaṃ pramitamiti manyate sūtrakāra iti /",
    "GSP33nysu__3u:5205": "nanu sthānāntare 'sya sūtrasyānyathāsaṅgatiruktā /",
    "GSP33nysu__3u:5206": "satyam /",
    "GSP33nysu__3u:5207": "satyāṃ tasyāmiyamaparātrokteti /",
    "GSP33nysu__3u:5208": "tṛtīyasūtranivartyāmāśaṅkāmabhidhāya tatparihāratvena tat paṭhati-",
    "GSP33nysu__3u:5209": "mokṣādīti //",
    "GSP33nysu__3u:5210": "mokṣādidatvamīśasya kathamevāvagamyate /",
    "GSP33nysu__3u:5211": "iti cecchāstrayonitvācchāstragamyo hi mokṣadaḥ // MAnuv_3,3.11 //",
    "GSP33nysu__3u:5212": "pradhānaṃ mokṣadātṛtvaṃ tatsādhanaṃ sṛṣṭayādikartṛtvaṃ ceśasyaiveti sambandhaḥ /",
    "GSP33nysu__3u:5213": "kathamavagamyate /",
    "GSP33nysu__3u:5214": "na kathañcit /",
    "GSP33nysu__3u:5215": "anumānaistattadāgamaiścānyeṣāṃ tathāvagamāditi bhāvaḥ /",
    "GSP33nysu__3u:5216": "iti cettatroktamiti śeṣaḥ /",
    "GSP33nysu__3u:5217": "kathamidaṃ sūtrametadāśaṅkāyā nivartakamityatastadvyācaṣṭe- śāstragamyo hīti //",
    "GSP33nysu__3u:5218": "mokṣagrahaṇaṃ sṛṣṭayāderapyupalakṣaṇam /",
    "GSP33nysu__3u:5219": "yasmānmokṣādidaḥ puruṣaḥ śāstramātrasya viṣayo 'to vedādikaṃ yaṃ tathāvidhaṃ pratipādayati sa eva tathā pratipattavyo nānumādinā kalpanīya iti /",
    "GSP33nysu__3u:5220": "mokṣādidātuḥ śāstraikasamadhigamyatvaṃ kutaḥ /",
    "GSP33nysu__3u:5221": "pariśeṣādityāśayavānpratyakṣagamyatvaṃ tāvaddūṣayati- pratyakṣeti //",
    "GSP33nysu__3u:5222": "pratyakṣāvasitebhyaḥ syād yadi mokṣaḥ kathañcana /",
    "GSP33nysu__3u:5223": "kimityanādisaṃsāramagnāḥ sarvā imāḥ prajāḥ // MAnuv_3,3.12 //",
    "GSP33nysu__3u:5224": "yadi mokṣādidātā pratyakṣaḥ syāditi yāvat /",
    "GSP33nysu__3u:5225": "kathañcana tatsevādinā /",
    "GSP33nysu__3u:5226": "tadā sarve'pi yuktāḥ syurityarthaḥ /",
    "GSP33nysu__3u:5227": "mokṣadātuḥ pratyakṣatve kutaḥ sarvairmuktairbhāvyamityata āha- yasmāditi /",
    "GSP33nysu__3u:5228": "yasmānniyamato duḥkhahāniḥ pratyakṣato bhavet /",
    "GSP33nysu__3u:5229": "dhāvantyeva tamuddiśya rājādyamakhilāḥ prajāḥ // MAnuv_3,3.13 //",
    "GSP33nysu__3u:5230": "yasmātpuruṣāddhetoḥ /",
    "GSP33nysu__3u:5231": "amumukṣutvānna dhāvantītyāśaṅkānivāraṇāya mokṣasvarūpaṃ vyākhyātaṃ duḥkhahāniriti /",
    "GSP33nysu__3u:5232": "na hi ko 'pi duḥkhī duḥkhaṃ na jihāsati iti sambhavati /",
    "GSP33nysu__3u:5233": "pratyakṣataḥ pratyakṣagamyāt /",
    "GSP33nysu__3u:5234": "rājādyamiti sambhāvanayoktam /",
    "GSP33nysu__3u:5235": "dāridrayaduḥkhaṃ jihāsavo vadānyaṃ rājādyamiveti vā /",
    "GSP33nysu__3u:5236": "anumānagamyatvaṃ dūṣayati- anumeti //",
    "GSP33nysu__3u:5237": "anumānagamyato mokṣo yadi tasyānumaiva hi /",
    "GSP33nysu__3u:5238": "dṛṣṭapūruṣavanmokṣadātṛtāṃ vinivārayet // MAnuv_3,3.14 //",
    "GSP33nysu__3u:5239": "tacchāstragamya evaiko mokṣado bhavati dhruvam // MAnuv_3,3.15ab //",
    "GSP33nysu__3u:5240": "yadi kaścinmokṣadātṛtvenānumīyata ityarthaḥ /",
    "GSP33nysu__3u:5241": "anumaiva puruṣatvādikā /",
    "GSP33nysu__3u:5242": "anumānaṃ sapratipakṣatvānna tatra bhavatītyarthaḥ /",
    "GSP33nysu__3u:5243": "āgamāstvāpteraniścayādasamarthā evetyāśayavānpariśeṣamupasaṃharati- taditi",
    "GSP33nysu__3u:5244": "tattasmānmokṣadaḥ puruṣo dhruvaṃ lokaṃ śāstragamya eva bhavediti yojanā /",
    "GSP33nysu__3u:5245": "astvevaṃ tathāpi mokṣadatvena śāstragamyatvamanyeṣāṃ bhaviṣyati /",
    "GSP33nysu__3u:5246": "tathā pratibhāsāditi caturthasūtrasya saṅgatiṃ sūcayaṃstattviti padadvayaṃ",
    "GSP33nysu__3u:5247": "vyākhyāti- śāstreti //",
    "GSP33nysu__3u:5248": "śāstragamyaśca nānyo 'sti mokṣadatvena keśavāt // MAnuv_3,3.15cd //",
    "GSP33nysu__3u:5249": "mokṣadatvena śāstragamyaśca keśavādanyo nāsti /",
    "GSP33nysu__3u:5250": "kintu sa eva kuta ityataḥ sautraṃ hetuṃ vyākhyāti- mokṣado hīti //",
    "GSP33nysu__3u:5251": "mokṣado hi svatantraḥ syāt ... // MAnuv_3,3.16a //",
    "GSP33nysu__3u:5252": "svatantra eva hi mokṣadaḥ syādityanvayaḥ /",
    "GSP33nysu__3u:5253": "svātantryeṇa samanvayaśca bhagavata eva nānyeṣām /",
    "GSP33nysu__3u:5254": "yasya ca pratīyate śrutyādau sa eva bhagavānviṣṇuriti bhāvaḥ /",
    "GSP33nysu__3u:5255": "paratantro mokṣadaḥ kinna syāditi cet /",
    "GSP33nysu__3u:5256": "sa kiṃ svatantramanāśritya svayameva mokṣaṃ dadyāduta svatantramanyamāśritya /",
    "GSP33nysu__3u:5257": "ādye doṣamāha- paratantra iti //",
    "GSP33nysu__3u:5258": "... paratantraḥ svayaṃ sṛtau /",
    "GSP33nysu__3u:5259": "vartamānaḥ kathaṃ śaktaḥ paramokṣāya kevalam // MAnuv_3,3.16b-d //",
    "GSP33nysu__3u:5260": "paratantra eva /",
    "GSP33nysu__3u:5261": "kevalaṃ parānapekṣayā /",
    "GSP33nysu__3u:5262": "yadyasau svatantramanapekṣyaiva svabhaktamokṣāya śaktaḥ syāttarhi svātmānamapi mocayediti na saṃsārī syādityāśayaḥ /",
    "GSP33nysu__3u:5263": "dvitīyaṃ dūṣayati- anyeti //",
    "GSP33nysu__3u:5264": "anyāśrayeṇa yadyeṣa dadyānmokṣaṃ sa eva hi /",
    "GSP33nysu__3u:5265": "tenānanusṛto mokṣaṃ na dadyādanyavākyataḥ // MAnuv_3,3.17a-d //",
    "GSP33nysu__3u:5266": "eṣo 'vāntareśvaro 'nyasya svatantrasya viṣṇorāśrayeṇa svabhaktāya mokṣaṃ dadyāditi yadyucyate tadā sa svatantrastena mumukṣuṇānusṛto 'sevito",
    "GSP33nysu__3u:5267": "'nyasyāvāntareśvarasya mama bhaktāya mokṣaṃ dehīti prārthanāvākyamātreṇa mokṣaṃ naiva dadyādityapi sambhāvitameva /",
    "GSP33nysu__3u:5268": "tathā loke darśanāditi hiśabdaḥ /",
    "GSP33nysu__3u:5269": "tataḥ kimityata āha- ata iti //",
    "GSP33nysu__3u:5270": "atastadarthamapi sa jñeyo viṣṇurmumukṣibhiḥ // MAnuv_3,3.17ef //",
    "GSP33nysu__3u:5271": "tadarthamapyavāntareśvarānmokṣaprāptyarthamapi sa svatantraḥ /",
    "GSP33nysu__3u:5272": "tathāca bhagavajjijñāsāyā aparihāryatvādvayarthāvāntareśvarasya mokṣadatvakalpaneti bhāvaḥ",
    "GSP33nysu__3u:5273": "prakārāntareṇa hetuṃ vyācaṣṭe- yameveti //",
    "GSP33nysu__3u:5274": "yamevaiṣa iti śrutyā tameveti ca sādaram /",
    "GSP33nysu__3u:5275": "śāstrayonitvamasyaiva jñāyate vedavādibhiḥ // MAnuv_3,3.18 //",
    "GSP33nysu__3u:5276": "anena yamevaiṣa vṛṇute tena labhya iti śrutimupādatte /",
    "GSP33nysu__3u:5277": "tameva ceti śrutyā /",
    "GSP33nysu__3u:5278": "“tamevaṃ viditvāpi mṛtyumeti'; iti śrutiranenopāttā /",
    "GSP33nysu__3u:5279": "“nānyaḥ panthā vidyate'; iti vākyaśeṣeṇādaro gamyate /",
    "GSP33nysu__3u:5280": "mokṣadatvena śāstrayonitvamasya viṣṇoreva /",
    "GSP33nysu__3u:5281": "anena śrutīnāṃ samyak sādaramanvayaḥ samanvaya ityuktaṃ bhavati /",
    "GSP33nysu__3u:5282": "nanvetayoḥ śrutyoreṣa iti tamiti ca bhagavānucyata ityetatkutaḥ /",
    "GSP33nysu__3u:5283": "prakaraṇādiparyālocanayā tadavadhāraṇam /",
    "GSP33nysu__3u:5284": "tadidamuktaṃ vedavādibhiriti //",
    "GSP33nysu__3u:5285": "atra śrutyantaramāha- ya enamiti //",
    "GSP33nysu__3u:5286": "ya enaṃ viduramṛtā ... // MAnuv_3,3.19a //",
    "GSP33nysu__3u:5287": "“ya enaṃ viduramṛtāste bhavanti'; iti ca śrutyeti pūrveṇa sambandhaḥ /",
    "GSP33nysu__3u:5288": "mīmāṃsārthamasyāḥ śruteḥ pṛthaggrahaṇam /",
    "GSP33nysu__3u:5289": "atrainamityukto harirityetatkuta ityata āha- ityukta iti //",
    "GSP33nysu__3u:5290": "... ityuktastu samudragaḥ // MAnuv_3,3.19b //",
    "GSP33nysu__3u:5291": "ya enaṃ viduriti śrutau mokṣahetujñānatvenoktastu”yamantaḥ samudre kavayo vayanti'; iti samudraga uktaḥ /",
    "GSP33nysu__3u:5292": "tacca harerliṅgamityarthaḥ /",
    "GSP33nysu__3u:5293": "pramāṇāntaramāha- tadeveti //",
    "GSP33nysu__3u:5294": "tadeva brahma paramamiti śrutyāvadhāritaḥ // MAnuv_3,3.19cd //",
    "GSP33nysu__3u:5295": "ityukta iti vartate /",
    "GSP33nysu__3u:5296": "“tadeva brahma paramaṃ kavīnāmiti'; śrutyā brahmatvenāvadhāritaḥ /",
    "GSP33nysu__3u:5297": "etaduktaṃ bhavati /",
    "GSP33nysu__3u:5298": "enamityukte brahmapadaśravaṇāttasya ca bhagavannāmatvādbhagavānevāyamiti jñāyate /",
    "GSP33nysu__3u:5299": "yadyapi brahmapadasyānyatrāpi vṛttirasti tathāpyamukhyaiva /",
    "GSP33nysu__3u:5300": "nacaivamatra śakyate grahītum /",
    "GSP33nysu__3u:5301": "tadevetyavadhāraṇavirodhāt /",
    "GSP33nysu__3u:5302": "idaṃ khalvasya mukhyato brahmatvamācaṣṭe /",
    "GSP33nysu__3u:5303": "anyatra brahmaśabdavṛttimātrasya prāmāṇikatvena niṣedhānupapatteriti /",
    "GSP33nysu__3u:5304": "yuktyantaramāha- yata iti //",
    "GSP33nysu__3u:5305": "yataḥ prasūteti tataḥ sṛṣṭimāha ... // MAnuv_3,3.20ab //",
    "GSP33nysu__3u:5306": "“yataḥ prasūtā jagataḥ prasūtiḥ'; iti śrutistato ya",
    "GSP33nysu__3u:5307": "etamityuktānmūlaprakṛteḥ sṛṣṭimāha /",
    "GSP33nysu__3u:5308": "naca mūlaprakṛteḥ kāraṇatvaṃ paramapuruṣādanyasya sambhavati /",
    "GSP33nysu__3u:5309": "ato 'pyayaṃ bhagavāniti /",
    "GSP33nysu__3u:5310": "etena mokṣādikartṛtvasya śrutatvata ityuktamapi vivṛtaṃ veditavyam /",
    "GSP33nysu__3u:5311": "dvitīyaṃ hetuvyākhyānamupasaṃharati- tata iti //",
    "GSP33nysu__3u:5312": "... tato hariḥ /",
    "GSP33nysu__3u:5313": "śāstrayonirnacānyo 'sti mukhyatastviti gamyate // MAnuv_3,3.20b-d //",
    "GSP33nysu__3u:5314": "mukhyata iti mokṣadatveneti yāvat /",
    "GSP33nysu__3u:5315": "viṣṇorivānyeṣāmapi śāstrayonitvaṃ pratīyata iti yaduktaṃ tatparihārāthartvenāpi sautraṃ hetuṃ vyācaṣṭe- śāstreti //",
    "GSP33nysu__3u:5316": "śāstrayonitvametasya jñāyate hi samanvayāt // MAnuv_3,3.21ab //",
    "GSP33nysu__3u:5317": "anvaya upapattyādiliṅgam /",
    "GSP33nysu__3u:5318": "yato vāco nivartante ityādiśrutibhirbrahmaṇo 'vācyatvamāśaṅkaya",
    "GSP33nysu__3u:5319": "vācyatvamīkṣatyadhikaraṇe sādhyate /",
    "GSP33nysu__3u:5320": "tadasaṅgatam /",
    "GSP33nysu__3u:5321": "prāgvācyatāyā anuktatvāt /",
    "GSP33nysu__3u:5322": "śāstrayonitvasya lakṣaṇādināpi sambhavādityato 'dhikaraṇaṃ saṅgamayituṃ saṃśabdaṃ vyākhyāti- samiti //",
    "GSP33nysu__3u:5323": "samiti hyupasargeṇa paramukhyāthartocyate // MAnuv_3,3.21cd //",
    "GSP33nysu__3u:5324": "paramamukhyārthatocyate /",
    "GSP33nysu__3u:5325": "saṅkoce(pramāṇā)kāraṇābhāvāt /",
    "GSP33nysu__3u:5326": "tataḥ kimityata āha- evamiti //",
    "GSP33nysu__3u:5327": "evaṃ paramamukhyārtho nārāyaṇa iti śruteḥ /",
    "GSP33nysu__3u:5328": "nirdhāraṇāya nāśabdamiti vedapatirjagau // MAnuv_3,3.22 //",
    "GSP33nysu__3u:5329": "evaṃ mokṣādidatvena nārāyaṇaḥ śruteḥ paramamukhyārtha ityasyārthasya nirdhāraṇāyeti sambandhaḥ",
    "GSP33nysu__3u:5330": "yasmātsamityupasargeṇa paramamukhyārthatocyate, evaṃ tasmātsaṅgatisadbhāvāt nāśabdamiti jagāviti vā /",
    "GSP33nysu__3u:5331": "atrādhikaraṇe gatisāmānyāditi sūtram /",
    "GSP33nysu__3u:5332": "tatprāgvācyatāsamarthanaparaṃ na bhavatīti na vyākhyātam /",
    "GSP33nysu__3u:5333": "tasyedānīṃ saṅgatimāha- kathamiti //",
    "GSP33nysu__3u:5334": "kathaṃ samanvayo jñeyaḥ svalpaśākhāvidāṃ nṛṇām // MAnuv_3,3.23ab //",
    "GSP33nysu__3u:5335": "saṃśabdo dvayartho mukhyavṛttyeti sarvavedānāmiti ca /",
    "GSP33nysu__3u:5336": "tatra dvitīyārtho 'trākṣipyate /",
    "GSP33nysu__3u:5337": "atra evaikādhikaraṇatvameṣāṃ sūtrāṇām /",
    "GSP33nysu__3u:5338": "saṃśabdārthākṣepasamādhānasyaikatvāt /",
    "GSP33nysu__3u:5339": "upakramādiliṅgairjagajjanmādikāraṇatvena parameśvare sarvavedānāṃ samanvayo na jñātuṃ śakyaḥ",
    "GSP33nysu__3u:5340": "kutaḥ /",
    "GSP33nysu__3u:5341": "nṛṇāṃ svalpāyuḥ prajñādimatāṃ svalpaśākhāvedi(ta)tvasyaiva sambhavena sarvavedajñānāsambhavāt",
    "GSP33nysu__3u:5342": "vedānāmapi svalpatve śakyata eva tatsamanvayo jñātumasmadādibhirapītyata",
    "GSP33nysu__3u:5343": "āha- vedā iti //",
    "GSP33nysu__3u:5344": "vedā hyanantā iti hi śrutirāhāpyanantatām // MAnuv_3,3.23cd //",
    "GSP33nysu__3u:5345": "anantā vai vedā iti śrutimanenopādatte /",
    "GSP33nysu__3u:5346": "ādyo hiśabdaḥ śrautavaiśabdārthaḥ /",
    "GSP33nysu__3u:5347": "dvitīyaḥ śruteḥ prasiddhatvaṃ dyotayati /",
    "GSP33nysu__3u:5348": "apiḥ samuccaye /",
    "GSP33nysu__3u:5349": "na kevalaṃ puruṣāḥ svalpavedavidaḥ /",
    "GSP33nysu__3u:5350": "kintu vedā apyanantā iti /",
    "GSP33nysu__3u:5351": "anantatā vedānāmiti śeṣaḥ /",
    "GSP33nysu__3u:5352": "santu puruṣāḥ svalpavido vedāścānantāstathāpi kathaṃ samanvayajñānamaśakyamityata āha- ananteti",
    "GSP33nysu__3u:5353": "anantavedanirṇītirmahāpraḷayavāridheḥ /",
    "GSP33nysu__3u:5354": "uttāraṇopamā ... // MAnuv_3,3.24a-c //",
    "GSP33nysu__3u:5355": "svalpaśākhāvidāmiti vartate /",
    "GSP33nysu__3u:5356": "mahāpralayavāridheruttāraṇopameti gamakatvātsamāsaḥ /",
    "GSP33nysu__3u:5357": "devadattasya gurukulamiti yathā /",
    "GSP33nysu__3u:5358": "yo yadvākyaṃ svarūpato na jānāti sa tatropakramādyanusandhāya vākyārthamavadhārayatītyasambhāvitametaditi bhāvaḥ /",
    "GSP33nysu__3u:5359": "etaduktaṃ bhavati /",
    "GSP33nysu__3u:5360": "vimatāḥ puruṣā na sarvavedasamanvayajñānārhāḥ sarvavedājñatvāt /",
    "GSP33nysu__3u:5361": "yo yadvākyaṃ na jānāti nāsau tatsamanvayamapi jānāti /",
    "GSP33nysu__3u:5362": "yathā sammataḥ /",
    "GSP33nysu__3u:5363": "vimatā na sarvavedavedanārhā alpaprajñādimattvāt yo yadapekṣayālpaprajñādimānnāsau tadveti yathā sammataḥ /",
    "GSP33nysu__3u:5364": "vedā vā naitatpuruṣavedyāḥ /",
    "GSP33nysu__3u:5365": "etatprajñādyatikrāntatvāt /",
    "GSP33nysu__3u:5366": "ākṣepamupasaṃharati- ityasmāditi //",
    "GSP33nysu__3u:5367": "... ityasmānna jñeyo 'tra samanvayaḥ // MAnuv_3,3.24cd //",
    "GSP33nysu__3u:5368": "atra viṣṇau /",
    "GSP33nysu__3u:5369": "tataśca śākhāntare pratipādyāntaraśaṅkayā noktārthāvadhāraṇaṃ sambhavatīti bhāvaḥ /",
    "GSP33nysu__3u:5370": "etatparihārārthatvena sūtramavatārayati- ityāśaṅketi //",
    "GSP33nysu__3u:5371": "ityāśaṅkāpanodārthaṃ sa āha karuṇākaraḥ // MAnuv_3,3.25ab //",
    "GSP33nysu__3u:5372": "āha gatisāmānyāditi sūtramiti śeṣaḥ /",
    "GSP33nysu__3u:5373": "nanvasya sūtrasya ko 'rthaḥ /",
    "GSP33nysu__3u:5374": "sarvābhiḥ śākhābhirutpādyāyā brahmāvagaterekarūpatvātsarvā api śākhāḥ paramapuruṣamekameva jagajjanmādikāraṇatvenāvagamayantīti na",
    "GSP33nysu__3u:5375": "kvacida(pya)nyathāpratipādanaṃ śaṅkanīyamiti cet /",
    "GSP33nysu__3u:5376": "nanvetadeva vedānāmanantatvena jñātumaśakyatvādupakramādibhistannirṇayo dūre nirasta ityākṣiptam",
    "GSP33nysu__3u:5377": "punastadevocyata iti kimanena kṛtaṃ syādityataḥ sūtrakṛto 'bhisandhimāha-",
    "GSP33nysu__3u:5378": "aśakyeti //",
    "GSP33nysu__3u:5379": "aśakyottaraṇatve 'pi hyāgamāpāravāridheḥ /",
    "GSP33nysu__3u:5380": "nirṇīyate mayaivāyaṃ romakūpalayodinā // MAnuv_3,3.25c-f //",
    "GSP33nysu__3u:5381": "madanyairiti śeṣaḥ /",
    "GSP33nysu__3u:5382": "hiśabdena paropanyastaṃ pramāṇamabhyupaiti /",
    "GSP33nysu__3u:5383": "uttāraṇaṃ pāragamanam /",
    "GSP33nysu__3u:5384": "upakramādibhirnirṇayanamiti yāvat /",
    "GSP33nysu__3u:5385": "udamudakamasyāstītyudī /",
    "GSP33nysu__3u:5386": "bhūmavivakṣāyāminiḥ /",
    "GSP33nysu__3u:5387": "samudra ityarthaḥ /",
    "GSP33nysu__3u:5388": "romakūpe layodī yasyāsau tathoktaḥ /",
    "GSP33nysu__3u:5389": "pralayasamudrasamāno 'pi vedo madīyajñāne 'ntarbhavatīti bhāvaḥ /",
    "GSP33nysu__3u:5390": "etadeva vivṛṇoti- yadyapīti //",
    "GSP33nysu__3u:5391": "yadyapyaśeṣavedārtho durgamo 'khilamānavaiḥ /",
    "GSP33nysu__3u:5392": "majjñānāvyākṛtākāśe prāpnoti paramāṇutām // MAnuv_3,3.26 //",
    "GSP33nysu__3u:5393": "avyākṛtākāśe paramāṇuriva majjñāne 'ntarbhavati /",
    "GSP33nysu__3u:5394": "bhūtākāśasya parimitatvādavyākṛtagrahaṇam /",
    "GSP33nysu__3u:5395": "vivaraṇābhāve pūrvaślokoktaṃ kiñcidvyāhataṃ kiñciccāsaṅgataṃ pratīyeta /",
    "GSP33nysu__3u:5396": "abhiprāyamupasaṃharati- itīti //",
    "GSP33nysu__3u:5397": "iti prakāśayan viśvapatirāha prameyatām /",
    "GSP33nysu__3u:5398": "nikhilasyāpi vedasya gatisāmānyamañjasā // MAnuv_3,3.27 //",
    "GSP33nysu__3u:5399": "uktaprakāreṇa nikhilyāpi vedasya svenāñjasā prameyatāṃ prakāśayansūcayangatisāmānyamāha na tu nirabhisandhiryenoktadoṣaḥ syāt /",
    "GSP33nysu__3u:5400": "viśvapatiriti sarvavedavittve pramāṇam /",
    "GSP33nysu__3u:5401": "nahi pālanīyamavidvānpālako bhavati /",
    "GSP33nysu__3u:5402": "viśvāntargatāśca sarve vedā iti /",
    "GSP33nysu__3u:5403": "etaduktaṃ bhavati sūtrakāreṇa /",
    "GSP33nysu__3u:5404": "sarvavedajñānāsambhavena sarvavedasamanvayajñānaṃ kiṃ mānavādīnāmucyate uta sūtrakarturmama",
    "GSP33nysu__3u:5405": "ādye 'pi kiṃ viśeṣato 'tha sāmānyato 'pi /",
    "GSP33nysu__3u:5406": "ādyo 'bhyupagamyata eva /",
    "GSP33nysu__3u:5407": "dvitīye tu vakṣyāmaḥ /",
    "GSP33nysu__3u:5408": "na tṛtīyaḥ /",
    "GSP33nysu__3u:5409": "mama sarvajñatvenāsiddhayādiprāpteriti /",
    "GSP33nysu__3u:5410": "evaṃ cedyadi kaścidanyaḥ sūtrakāravadviṣayāntare gatisāmānyaṃ brūyāttadā punaranirṇaya evetyata āha- ko nāmeti //",
    "GSP33nysu__3u:5411": "ko nāma gatisāmānyamanantāgamasampadaḥ /",
    "GSP33nysu__3u:5412": "jñānasūryamṛte brūyāt tamekaṃ bādarāyaṇam // MAnuv_3,3.28 //",
    "GSP33nysu__3u:5413": "jñānena sūyar iva jñānasūryaḥ /",
    "GSP33nysu__3u:5414": "yathā sūryaḥ svatejasā viśvasya prakāśakastathāyaṃ jñāneneti /",
    "GSP33nysu__3u:5415": "“vinā vātam'; ityādiprayogadarśanādvināyoga iva ṛte 'pi dvitīyā bhavatyeva /",
    "GSP33nysu__3u:5416": "idamuktaṃ bhavati /",
    "GSP33nysu__3u:5417": "kiṃ sarvajño viparītaṃ gatisāmānyaṃ brūyāt /",
    "GSP33nysu__3u:5418": "utāparaḥ /",
    "GSP33nysu__3u:5419": "nādyaḥ /",
    "GSP33nysu__3u:5420": "sarvajñoktyorvirodhāyogāt /",
    "GSP33nysu__3u:5421": "yoge vā dvayoḥ sārvajñānupapatteḥ /",
    "GSP33nysu__3u:5422": "dvitīye sampratipannasarvajñasūtrakāravacanavirodhānmithyādṛṣṭirvāpratārako vāsau syāditi kathamanirṇaya iti /",
    "GSP33nysu__3u:5423": "astu bhagavataḥ sarvajñatvena gatisāmānyajñānaṃ, parasya tu kathaṃ",
    "GSP33nysu__3u:5424": "yadarthamidaṃ śāstramityataḥ sūtrasyārthāntaramāha- anyo 'ṣīti //",
    "GSP33nysu__3u:5425": "anyo 'pyalpamatiḥ śākhācatuṣpañcagataṃ vasu /",
    "GSP33nysu__3u:5426": "jānannānumitatvena brūyāt tasya prasādataḥ // MAnuv_3,3.29 //",
    "GSP33nysu__3u:5427": "alpamatirapyanyastasya prasādataḥ śākhācatuṣpañcagataṃ vasu jānannanumitatvenānantāgamasampado gatisāmānyaṃ brūyāditi yojanā /",
    "GSP33nysu__3u:5428": "yāsāṃ śākhānāmudāharaṇena sūtrakṛtā parameśvarasamanvayo",
    "GSP33nysu__3u:5429": "'bhihitastaddṛṣṭāntīkṛtya śākhātvādvipratipannaśākhānāmapi tatparatvānumānasambhavādanyeṣāmapi gatisāmānyajñānaṃ yuktamiti bhāvaḥ /",
    "GSP33nysu__3u:5430": "anena gatisāmānyānumānāditi sūtraṃ vyākhyātamiti /",
    "GSP33nysu__3u:5431": "nanu catuṣpañcaśākhāgatamiti vaktavyam /",
    "GSP33nysu__3u:5432": "taddhitārthottarapadasamāhāre ceti saṅkhayāyā upasarjanatvāt /",
    "GSP33nysu__3u:5433": "kaḍārāḥ karmadhāraya ityupasarjanasya paranipāto bhaviṣyati /",
    "GSP33nysu__3u:5434": "vargārthau vā catuṣpañcaśabdau /",
    "GSP33nysu__3u:5435": "prapañco yadi vidyeteti yathā /",
    "GSP33nysu__3u:5436": "idamevāstu sūtravyākhyānaṃ śrotṛpratyāyanāṅgatvāt /",
    "GSP33nysu__3u:5437": "na pūrvam /",
    "GSP33nysu__3u:5438": "śaṅkānirāsāhetutvāt /",
    "GSP33nysu__3u:5439": "na hi sūtrakāraḥ sarvajñatvāt sarvavedagatagatisāmānyaṃ vettītyetāvatānyeṣāṃ śaṅkā nivartata ityata āha- iti mukhyatayeti //",
    "GSP33nysu__3u:5440": "iti mukhyatayāśeṣagatisāmānyavit prabhuḥ /",
    "GSP33nysu__3u:5441": "pratijajñe dṛḍhaṃ yasmād devānāmapi pūryate // MAnuv_3,3.30 //",
    "GSP33nysu__3u:5442": "iti pratijajña iti sambandhaḥ /",
    "GSP33nysu__3u:5443": "mukhyatayetyanumānādinā vināśeṣavedagatisāmānyavit /",
    "GSP33nysu__3u:5444": "devānāmityuttamādhikāriṇām /",
    "GSP33nysu__3u:5445": "apiḥ padārthe /",
    "GSP33nysu__3u:5446": "śaṅketyarthaḥ /",
    "GSP33nysu__3u:5447": "madhuno 'pi syāditi yathā /",
    "GSP33nysu__3u:5448": "pūryate nivāryate /",
    "GSP33nysu__3u:5449": "ye sūtrakārasya paramāptatvaṃ jānantyuttamādhikāristeṣāṃ tadīyapratimāmātreṇa śaṅkā nivartata eveti tānprati pūrvavyākhyānam /",
    "GSP33nysu__3u:5450": "anyānprati tu dvitīyam /",
    "GSP33nysu__3u:5451": "tathā bhāṣyoktaṃ gatisāmānyaśruteriti tṛtīyaṃ ceti bhāvaḥ /",
    "GSP33nysu__3u:5452": "nanvanayā pañcādhikaraṇyā vaktavyasyoktvatvātkimadhyāyaśeṣeṇetyataḥ prapañcyaprapañcanarūpāṃ saṅgatiṃ darśayannāha- ata iti //",
    "GSP33nysu__3u:5453": "ato nikhilavedānāṃ siddha evaṃ samanvayaḥ /",
    "GSP33nysu__3u:5454": "iti sujñāpitārtho 'pi pṛthak cāha samanvayam // MAnuv_3,3.31 //",
    "GSP33nysu__3u:5455": "atītaprabandhenetyarthaḥ /",
    "GSP33nysu__3u:5456": "pṛthag vistareṇādhyāyaśeṣeṇeti śeṣaḥ /",
    "GSP33nysu__3u:5457": "tatra prathamapāde anyatra prasiddhānāṃ śabdānāṃ samanvayo 'bhidhīyate /",
    "GSP33nysu__3u:5458": "dvitīye 'nyatra prasiddhānāṃ liṅgātmakānām /",
    "GSP33nysu__3u:5459": "tṛtīye tatrānyatra prasiddhānāmubhayarūpāṇām /",
    "GSP33nysu__3u:5460": "caturthe 'nyatraiva prasiddhānāmityuktam /",
    "GSP33nysu__3u:5461": "tametaṃ kramamupapādayannāha- tatreti //",
    "GSP33nysu__3u:5462": "tatra prathamato 'nyatra prasiddhānāṃ samanvayaḥ /",
    "GSP33nysu__3u:5463": "śabdānāṃ vācya evātra mahāmalleśabhaṅgavat // MAnuv_3,3.32 //",
    "GSP33nysu__3u:5464": "tatra prathamādhyāye, prathamapāde, śabdānāṃ nāmātmakānām, atra viṣṇau /",
    "GSP33nysu__3u:5465": "mahāmalleśabhaṅgena tulyaṃ vartate iti tathā /",
    "GSP33nysu__3u:5466": "yathānekeṣu malleṣu pratyarthitayāvasthiteṣvapi bhagavatā kṛṣṇena pradhānatvāccāṇūrādimallānāmevādau bhaṅgo vihitastathetyarthaḥ /",
    "GSP33nysu__3u:5467": "ubhayatra prasiddhānāṃ hi śabdānāṃ samanvaye 'nyatraprasiddhinivāraṇamātre",
    "GSP33nysu__3u:5468": "yatno vidheyaḥ /",
    "GSP33nysu__3u:5469": "anyatra prasiddhānāṃ tu bhagavati prasiddhirapyupapādanīyeti /",
    "GSP33nysu__3u:5470": "tataḥ eteṣāṃ prādhānyam /",
    "GSP33nysu__3u:5471": "liṅgātmakaśca dharmavacanā vyavadhānenānyabuddhiṃ janayanti /",
    "GSP33nysu__3u:5472": "nāmātmakāstu sattvavacanāḥ sākṣādeveti tatsamanvaye yatnagauravamastīti liṅgātmakebhyo nāmātmakānāṃ prādhānyamiti /",
    "GSP33nysu__3u:5473": "yadi prādhānyādanyatra prasiddhānāṃ nāmātmakānāṃ śabdānāṃ samanvayaḥ prathamapāde vaktavyaḥ syāttadā caturthaṣādoditasyānyatraiva prasiddhānāṃ śabdānāṃ samanvayasyeto 'pi prādhānyātprāthamyaṃ bhavet /",
    "GSP33nysu__3u:5474": "anyatra prasiddheranyatraiva prasiddhirbalīyasītyata āha- ita iti //",
    "GSP33nysu__3u:5475": "ito 'tyabhyadhikatve 'pi turyapādoditasya tu // MAnuv_3,3.33ab //",
    "GSP33nysu__3u:5476": "turyapādoditasya samanvayasyeto('tya)pyabhyadhikatve 'pyasāvatrādhyāye",
    "GSP33nysu__3u:5477": "prāthamyena naivodita iti sambandhaḥ /",
    "GSP33nysu__3u:5478": "tattu samanvayāditi saṅkṣepeṇa tasyāpyatroktatvādañjasetyuktam /",
    "GSP33nysu__3u:5479": "kuto nodita utsargasyāpavādaviśeṣasadbhāvāditi tuśabdaḥ /",
    "GSP33nysu__3u:5480": "tamevāpavādahetuṃ darśayati- mahāsamanvaya iti //",
    "GSP33nysu__3u:5481": "mahāsamanvaye tasmin nādhikāro 'khilasya hi // MAnuv_3,3.33cd //",
    "GSP33nysu__3u:5482": "brahmaivādhikṛtastatra mukhyato 'nye yathākramam /",
    "GSP33nysu__3u:5483": "durgamatvācca naivātra prāthamyenodito 'ñjasā // MAnuv_3,3.34 //",
    "GSP33nysu__3u:5484": "tarhi na vaktavya eva niradhikārikatvāt /",
    "GSP33nysu__3u:5485": "nahi gāyamāno badhireṣu gāyatītyata uktaṃ brahmaiveti /",
    "GSP33nysu__3u:5486": "naikādhikārikaṃ śāstramityato 'nya ityādyuktam /",
    "GSP33nysu__3u:5487": "sarvādhikārisādhāraṇamarthamādāvabhidhāyāsādhāraṇaṃ paścādvakṣyāmītyāśayaḥ sūtrakārasya /",
    "GSP33nysu__3u:5488": "tatra sādhāraṇe tvidaṃ tāratamyaṃ cintitamiti /",
    "GSP33nysu__3u:5489": "durgamatvācceti hetvantaram /",
    "GSP33nysu__3u:5490": "prathamaṃ buddhāvanārohādityarthaḥ /",
    "GSP33nysu__3u:5491": "etaduktaṃ bhavati /",
    "GSP33nysu__3u:5492": "brahmādīnāmeva tatra yadyapi mukhyādhikāritā /",
    "GSP33nysu__3u:5493": "tathāpyasmadādīnāmīṣadadhikāro 'styeva /",
    "GSP33nysu__3u:5494": "naca mandānāmasau samanvayaḥ prathamaṃ buddhimadhirohati /",
    "GSP33nysu__3u:5495": "sādhāraṇasamanvayajñānena vaidikavyutpattyanuraktā tu buddhiḥ krameṇa tatrāpyavataratīti /",
    "GSP33nysu__3u:5496": "tataḥ kimityata āha- ata iti //",
    "GSP33nysu__3u:5497": "ato 'nyatra prasiddhānāṃ śabdānāṃ nirṇayāya tu /",
    "GSP33nysu__3u:5498": "pravṛttaḥ prathamaṃ devas ... // MAnuv_3,3.35a-c //",
    "GSP33nysu__3u:5499": "prādhānyādatiprādhānyānyasyopapāditatvāccetyarthaḥ /",
    "GSP33nysu__3u:5500": "tuśabdo 'vadhāraṇe /",
    "GSP33nysu__3u:5501": "tatrānandamayādhikaraṇasyādyatve hetuṃ sūcayannāha- tatreti //",
    "GSP33nysu__3u:5502": "... tatrānandādayo guṇāḥ /",
    "GSP33nysu__3u:5503": "īśasyaiveti nirṇītāḥ śrutiyuktisamāśrayāt // MAnuv_3,3.35d-f //",
    "GSP33nysu__3u:5504": "tatra samanvayaprapañcane /",
    "GSP33nysu__3u:5505": "prathamamityanuvartate /",
    "GSP33nysu__3u:5506": "sarveṣu hi śubheṣu mūrdhābhiṣiktā ānandavijñānādayaḥ /",
    "GSP33nysu__3u:5507": "ato māṅgalikaṃ ācāryastacchabdasamanvayamādāvāheti /",
    "GSP33nysu__3u:5508": "antaradhikaraṇasyākāśādhikaraṇasya cānandamayādhikaraṇasaṅgatatve samāne kutaḥ krama ityatastatra hetuṃ sūcayannantaradhikaraṇatātparyamāha-",
    "GSP33nysu__3u:5509": "devateti //",
    "GSP33nysu__3u:5510": "devatāntaragāḥ sarve śabdavṛttinimittataḥ /",
    "GSP33nysu__3u:5511": "viṣṇumeva vadantyaddhā ... // MAnuv_3,3.36a-c //",
    "GSP33nysu__3u:5512": "devatāḥ khalu jaḍebhyo mukhyāḥ /",
    "GSP33nysu__3u:5513": "atastadvācināmākāśādijaḍavācibhya utkarṣaḥ /",
    "GSP33nysu__3u:5514": "sarve śabdā addhā vacanavṛttyaiva nopacāreṇa /",
    "GSP33nysu__3u:5515": "katham /",
    "GSP33nysu__3u:5516": "śabdavṛttyoryogarūḍhyornimittānāṃ bahulaprayogādīnāṃ harau vidyamānatvāt /",
    "GSP33nysu__3u:5517": "tatkimanyatra śabdānāṃ vṛttireva nāsti /",
    "GSP33nysu__3u:5518": "yena viṣṇumevetyavadhāryata ityata āha- tatsaṅgāditi //",
    "GSP33nysu__3u:5519": "... tatsaṅgādupacārataḥ // MAnuv_3,3.36d //",
    "GSP33nysu__3u:5520": "anyadevān vadantīha viśeṣaguṇavaktṛtaḥ /",
    "GSP33nysu__3u:5521": "viṣṇumeva paraṃ brūyur ... // MAnuv_3,3.37a-c //",
    "GSP33nysu__3u:5522": "upacāraprakāraśca prāgeva vivṛtaḥ /",
    "GSP33nysu__3u:5523": "akṣādiśabdavadubhayatra sāmyena pravṛttiḥ kiṃ na syādityata āha- iheti //",
    "GSP33nysu__3u:5524": "indrādiśabdā hi paramaiśvaryādiguṇānvadati /",
    "GSP33nysu__3u:5525": "te ca bhagavata evāsādhāraṇā iti tameva paraṃ mukhyaṃ brūyuḥ /",
    "GSP33nysu__3u:5526": "iha devatāntare /",
    "GSP33nysu__3u:5527": "tathā neti śeṣaḥ /",
    "GSP33nysu__3u:5528": "yadvā iha deveṣu tatsaṅgāditi pūrvatra sambandhaḥ /",
    "GSP33nysu__3u:5529": "rūḍhinimittātiśayasyāpyetadupalakṣaṇam /",
    "GSP33nysu__3u:5530": "uttarādhikaraṇeṣvapyevaṃ kramanimittādikaṃ svayamūhanīyamityāśayavānāha-",
    "GSP33nysu__3u:5531": "evamiti //",
    "GSP33nysu__3u:5532": "... evamanye 'pyaśeṣataḥ // MAnuv_3,3.37d //",
    "GSP33nysu__3u:5533": "viṣṇumeva paraṃ brūyuriti vartate /",
    "GSP33nysu__3u:5534": "anyatra prasiddhānāṃ nāmātmakānāṃ śabdānāmanantatvātkathaṃ pādaparisamāptirityāśaṅkāṃ nirākurvanprathamapādārthamanūdya dvitīyapādasya saṅgatimāha- ityanyatreti //",
    "GSP33nysu__3u:5535": "ityanyatraprasiddhoruśabdarāśeraśeṣataḥ /",
    "GSP33nysu__3u:5536": "jñāte samanvaye viṣṇau liṅgairhyeṣa samanvayaḥ // MAnuv_3,3.38 //",
    "GSP33nysu__3u:5537": "teṣāmanyagatatve tu na syāt samyak samanvayaḥ /",
    "GSP33nysu__3u:5538": "ityevāśeṣaliṅgānāṃ brahmaṇyeva samanvayam // MAnuv_3,3.39 //",
    "GSP33nysu__3u:5539": "āha ... // MAnuv_3,3.40a //",
    "GSP33nysu__3u:5540": "samānanyāyasañcāraviṣayatvāditi bhāvaḥ /",
    "GSP33nysu__3u:5541": "jñāte prathamapādena /",
    "GSP33nysu__3u:5542": "śaṅkā jāyata iti śeṣaḥ /",
    "GSP33nysu__3u:5543": "kathaṃ(iti) /",
    "GSP33nysu__3u:5544": "prāyeṇa liṅgabalena hyeṣa nāmātmakaśabdasamanvayo 'bhihitaḥ /",
    "GSP33nysu__3u:5545": "liṅgānāṃ cānyagatatvaṃ pratīyate /",
    "GSP33nysu__3u:5546": "tataśca viruddhatavāttaiḥ pratītaḥ samanvayaḥ samyaṅ na syādeva /",
    "GSP33nysu__3u:5547": "nahi kṛtakatvena nityatvajñānaṃ samyagutpadyate /",
    "GSP33nysu__3u:5548": "itiśabdaḥ śaṅkāsamāptau /",
    "GSP33nysu__3u:5549": "tatparihārāyānyatra prasiddhānāmaśeṣaliṅgānām /",
    "GSP33nysu__3u:5550": "āha dvitīyapāde /",
    "GSP33nysu__3u:5551": "nanvevaṃ tarhi yāni antastaddharmopadeśādityādau samudrāntasthatvādīni liṅgāni sādhanatvenoktāni teṣāmiha vicāraḥ karaṇīyaḥ /",
    "GSP33nysu__3u:5552": "na caivam /",
    "GSP33nysu__3u:5553": "kintu yānyuktāni na tāni vicāryante /",
    "GSP33nysu__3u:5554": "yāni ca vicāryante na tānyaktāni /",
    "GSP33nysu__3u:5555": "ucyate /",
    "GSP33nysu__3u:5556": "sarvaśrutigatāḥ sarve 'pyanyatra prasiddhāḥ nāmātmakāḥ śabdā",
    "GSP33nysu__3u:5557": "bhagavadviṣayā eva tatra tatra śrutaiḥ sarvairliṅgairiti hi prathamapādasyārthaḥ /",
    "GSP33nysu__3u:5558": "tatra yāni liṅgānyasandigdhāni tāni vihāyetarāṇi vicāryanta iti ko virodhaḥ /",
    "GSP33nysu__3u:5559": "ata evāśeṣata ityuktaṃ prāk /",
    "GSP33nysu__3u:5560": "tṛtīyapadāsya prathamadvitīyābhyāṃ saṅgatimāha- ubhayeti //",
    "GSP33nysu__3u:5561": "... ubhayagatatvaṃ ca syādato liṅgaśabdayoḥ /",
    "GSP33nysu__3u:5562": "iti saṃśayanuttyartham ... // MAnuv_3,3.40a-c //",
    "GSP33nysu__3u:5563": "bhagavattaditaraviṣayatvam /",
    "GSP33nysu__3u:5564": "ato 'nyatra prasiddhānāṃ bhagavatparatvasya samarthanam /",
    "GSP33nysu__3u:5565": "liṅgātmakānāṃ ca śabdānām /",
    "GSP33nysu__3u:5566": "nanvanyavācitvanirāso 'pi tatraiva netara ityādinā vihita eva /",
    "GSP33nysu__3u:5567": "tatkathaṃ śaṅkodayaḥ /",
    "GSP33nysu__3u:5568": "maivam /",
    "GSP33nysu__3u:5569": "anyatra tātparyābhāvo hi netara ityādinā darśitaḥ /",
    "GSP33nysu__3u:5570": "śaktistūbhayatra syādeva /",
    "GSP33nysu__3u:5571": "tarhi ta eva punarvicāryāḥ /",
    "GSP33nysu__3u:5572": "satmay /",
    "GSP33nysu__3u:5573": "teṣveva yatra yatra vicāyaprāptiste vicāryante /",
    "GSP33nysu__3u:5574": "yadā yatrānupapattyādīnāṃ sañcāraḥ sugamastanvihāyānyatrobhayagatatvaṃ śaṅketaiveti yuktamuktam",
    "GSP33nysu__3u:5575": "tathā ca tattvityavadhāraṇānupapattiriti śaṅkāśeṣaḥ /",
    "GSP33nysu__3u:5576": "ityāśaṅkānivṛttyarthaṃ tṛtīyapādamārabdhavāniti śeṣaḥ /",
    "GSP33nysu__3u:5577": "ityāheti vakṣyamāṇena vā sambandhaḥ /",
    "GSP33nysu__3u:5578": "kathamiyamāśaṅkā tṛtīye parihṛtetyatastātparyamāha- ubhayatreti //",
    "GSP33nysu__3u:5579": "... ubhayatra pratītitaḥ // MAnuv_3,3.40d //",
    "GSP33nysu__3u:5580": "śabdānāṃ vartamānānāṃ saliṅgānāṃ viśeṣataḥ /",
    "GSP33nysu__3u:5581": "samanvayo harāveva ... // MAnuv_3,3.41a-c //",
    "GSP33nysu__3u:5582": "harau taditaratra ca /",
    "GSP33nysu__3u:5583": "pratītito na tu vastuto vartamānānāṃ saliṅgānāṃ śabdānāṃ nāmnāṃ liṅgānāṃ ca harāveva viśeṣataḥ paramamukhyayā vṛttyā tātparyeṇa ca samanvayaḥ /",
    "GSP33nysu__3u:5584": "kuta ityata āha- yaditi //",
    "GSP33nysu__3u:5585": "... yannaivānyatra mukhyataḥ // MAnuv_3,3.41d //",
    "GSP33nysu__3u:5586": "śabdā liṅgāni ca ... // MAnuv_3,3.42a //",
    "GSP33nysu__3u:5587": "yadyasmādvartata iti śeṣaḥ /",
    "GSP33nysu__3u:5588": "etadapi kuta ityata āha- yata iti //",
    "GSP33nysu__3u:5589": "... yato naivānyatra svatantratā // MAnuv_3,3.42ab //",
    "GSP33nysu__3u:5590": "svatantratāstīti śeṣaḥ /",
    "GSP33nysu__3u:5591": "svātantryābhāve 'pi kuto 'nyatra śabdānāṃ mukhyavṛttyabhāva ityata āha-",
    "GSP33nysu__3u:5592": "asvatantreṣviti //",
    "GSP33nysu__3u:5593": "asvatantreṣu śabdasya vṛttiheturna mukhyataḥ // MAnuv_3,3.42cd //",
    "GSP33nysu__3u:5594": "yato 'to ... // MAnuv_3,3.43a //",
    "GSP33nysu__3u:5595": "nanvanyeṣāmasvatantratvātteṣu mukhyataḥ śabdapravṛttihetorguṇāderabhāvānmukhyataḥ śabdā na vartanta iti cet /",
    "GSP33nysu__3u:5596": "mā vartiṣata /",
    "GSP33nysu__3u:5597": "tathāpi viśeṣataḥ samanvayo harāvevetyetatkuta ityata āha- ata iti //",
    "GSP33nysu__3u:5598": "itarasya mukhyārthatvābhāvādityarthaḥ /",
    "GSP33nysu__3u:5599": "bhāvyaṃ khalu śabdasya mukhyārthena /",
    "GSP33nysu__3u:5600": "anyathā tadapekṣasyāmukhyasyānupapatteḥ /",
    "GSP33nysu__3u:5601": "tathāca dvayoḥ prasaktayorekasya mukhyārthatvānupapattāvitarasya mukhyārthatvamāvaśyakameva",
    "GSP33nysu__3u:5602": "yadadhīnāsta ityādinā yuktyantaramāha /",
    "GSP33nysu__3u:5603": "... yadadhīnāste śabdārthatvamupāgatāḥ /",
    "GSP33nysu__3u:5604": "atyalpenaiva śabdasya vṛttihetuguṇena tu // MAnuv_3,3.43a-d //",
    "GSP33nysu__3u:5605": "ayo yathā dāhakatvaṃ sa eveśaḥ svatantrataḥ /",
    "GSP33nysu__3u:5606": "mukhyaśabdārtha iti hi svīkartavyo manīṣibhiḥ // MAnuv_3,3.44 //",
    "GSP33nysu__3u:5607": "ityāha ... // MAnuv_3,3.45a //",
    "GSP33nysu__3u:5608": "te bhagavato 'nye padārthā bhagavadapekṣayātyalpenaiva śabdapravṛttihetunā",
    "GSP33nysu__3u:5609": "guṇādinā yasminbhagavatyāyattāḥ santaḥ śabdāthartvamupagatāḥ sa bhagavāneveśo niravadhikaśabdapravṛttinimittatvāt",
    "GSP33nysu__3u:5610": "svatantratvataśca mukhyaśabdārtha iti hi svīkartavyaḥ /",
    "GSP33nysu__3u:5611": "itareṣu śabdapravṛttinimittānyalpānyeva tānyapi bhagavadadhīnāni /",
    "GSP33nysu__3u:5612": "bhagavati tu niravadhikaparādhīnāni cetyetadasiddhamityata uktaṃ manīṣibhiriti /",
    "GSP33nysu__3u:5613": "śrutyādiparicayavadbhiḥ /",
    "GSP33nysu__3u:5614": "yo yadadhīnaḥ śabdārthaḥ so 'mukhya itarastu mukhya ityatra dṛṣṭāntaḥ /",
    "GSP33nysu__3u:5615": "ayo yathānyādhīnaṃ sad dāhakatvaṃ dāhakaśabdārthatvamupagatam ata eva dahatīti śabdastasminnamukhyo 'gnau tu mukhyastathetyarthaḥ /",
    "GSP33nysu__3u:5616": "atretarasyāmukhyārthatvamanūdyata eveti na punaruktiḥ ka ityāha tṛtīyapādeneti śeṣaḥ /",
    "GSP33nysu__3u:5617": "caturthapādasya saṅgatiṃ karoti- evañceti //",
    "GSP33nysu__3u:5618": "... evañca śabdānāṃ nārāyaṇasamanvaye /",
    "GSP33nysu__3u:5619": "siddhe 'pyaśeṣaśabdānāṃ na kathañcana yujyate // MAnuv_3,3.45a-d //",
    "GSP33nysu__3u:5620": "virodhāvavaratvāderapi prāptiryato bhavet /",
    "GSP33nysu__3u:5621": "iti ced ... // MAnuv_3,3.46a-c //",
    "GSP33nysu__3u:5622": "evañcetyasyaiva vivaraṇamatītena pādatrayeṇa keṣāñcicchabdānāṃ nārāyaṇasamanvaye siddhe 'pīti",
    "GSP33nysu__3u:5623": "aśeṣaśabdānāṃ nārāyaṇe samanvayo na yujyate /",
    "GSP33nysu__3u:5624": "yaḥ pratijñāto duḥkhibaddhāvarādiśabdānāṃ karmādiviṣayāṇāṃ ca kathañcana yogena rūḍhyā vā pravṛttyanupapatteriti śeṣaḥ /",
    "GSP33nysu__3u:5625": "katham /",
    "GSP33nysu__3u:5626": "yato 'varādiśabdavācyatve bhagavato 'varatvāderdeṣasya prāptirbhavet /",
    "GSP33nysu__3u:5627": "tasyāśca sarvapramāṇavirodhāt /",
    "GSP33nysu__3u:5628": "karmakramādivirodhācceti /",
    "GSP33nysu__3u:5629": "iti cettatra prativihitaṃ sūtrakāreṇeti śeṣaḥ /",
    "GSP33nysu__3u:5630": "kathamityataḥ prathamādhikaraṇatātparyamāha- avaratvādīti //",
    "GSP33nysu__3u:5631": "... avaratvādi dvividhaṃ hyupalabhyate // MAnuv_3,3.46cd //",
    "GSP33nysu__3u:5632": "avarādiśabdāpravṛttinimittamupalabhyate pramāṇaiḥ /",
    "GSP33nysu__3u:5633": "hiśabdasteṣāṃ prasiddhiṃ dyotayati /",
    "GSP33nysu__3u:5634": "kathaṃ dvividhamityata āha- parasyeti //",
    "GSP33nysu__3u:5635": "parasyāvaratāheturyaḥ svayaṃ para eva san /",
    "GSP33nysu__3u:5636": "so 'pi hyavaraśabdārtho yathā rājā jayī bhavet // MAnuv_3,3.47 //",
    "GSP33nysu__3u:5637": "anyo 'varatvānubhavī ... // MAnuv_3,3.48a //",
    "GSP33nysu__3u:5638": "svayaṃ para eva sanniti na pravṛttinimittakathanaṃ kintu svasyāvaratvābhāve 'pīti pradaśarnārtham",
    "GSP33nysu__3u:5639": "parasminnavaratvādidharmaniyantṛtvamekaṃ nimittamityarthaḥ /",
    "GSP33nysu__3u:5640": "tasya pramitatvadarśanaṃ yatheti /",
    "GSP33nysu__3u:5641": "paragatasya jayasya rājādhīnatvena yathā rājā jayiśabdavācyo bhavettathetyarthaḥ /",
    "GSP33nysu__3u:5642": "avaratvānubhavī anvayo 'varaśabdārthaḥ /",
    "GSP33nysu__3u:5643": "avaratvādimattvamaparaṃ nimittamiti yāvat /",
    "GSP33nysu__3u:5644": "etacca suprasiddhamiti na pramāṇamuktam /",
    "GSP33nysu__3u:5645": "tataḥ kiṃ prakṛta ityata āha- tayoriti /",
    "GSP33nysu__3u:5646": "... tayoḥ pūrvo 'sti keśave // MAnuv_3,3.48b //",
    "GSP33nysu__3u:5647": "tayoḥ pravṛttihetvormadhye /",
    "GSP33nysu__3u:5648": "tenāvarādiśabdavācyatva ceti śeṣaḥ /",
    "GSP33nysu__3u:5649": "kutaḥ pūrva evāṅgīkriyate na dvitīya ityata āha- dvitīya iti //",
    "GSP33nysu__3u:5650": "dvitīyo jīva evāsti ... // MAnuv_3,3.48c //",
    "GSP33nysu__3u:5651": "jīva iti jaḍasyāpyupalakṣaṇam /",
    "GSP33nysu__3u:5652": "tathāca satīśvaratvahāniḥ syādityarthaḥ /",
    "GSP33nysu__3u:5653": "adhikaraṇaphalamāha- svātantryāditi //",
    "GSP33nysu__3u:5654": "... svātantrānnaca dūṣaṇam // MAnuv_3,3.48d //",
    "GSP33nysu__3u:5655": "harer ... // MAnuv_3,3.49a //",
    "GSP33nysu__3u:5656": "paragatāvaratvādau svātantryasyaiva nimittatvāṅgīkārāddhareravaratvādikaṃ dūṣaṇaṃ na prasajyata iti /",
    "GSP33nysu__3u:5657": "evamuttarādhikaraṇatātparyamapi vaktavyam /",
    "GSP33nysu__3u:5658": "prathamādhyāyārthānuvādena dvitīyādhyāyasya saṅgatimāha- evamiti //",
    "GSP33nysu__3u:5659": "... evamaśeṣeṇa sarvaśabdasamanvaye /",
    "GSP33nysu__3u:5660": "ukte virodhahīnasya syāt samanvayatā yataḥ /",
    "GSP33nysu__3u:5661": "ato 'śeṣavirodhānāṃ kṛteśena nirākṛtiḥ // MAnuv_3,3.49a-f //",
    "GSP33nysu__3u:5662": "sarvaśabdārthavivaraṇamaśeṣeṇeti /",
    "GSP33nysu__3u:5663": "ukte sati dvitīye 'śeṣavirodhānāṃ nirākṛtirīśena kṛteti sambandhaḥ /",
    "GSP33nysu__3u:5664": "virodhahīnasyaiva samanvayasya /",
    "GSP33nysu__3u:5665": "samanvayāvirodhābhyāṃ sañjāte vastunirṇaye // MAnuv_3,3.50ab //",
    "GSP33nysu__3u:5666": "tṛtīyādhyāyasya saṅgatimāha- samanvayeti //",
    "GSP33nysu__3u:5667": "kiṃ mayā kāryamityeva syād buddhiradhikāriṇaḥ // MAnuv_3,3.50cd //",
    "GSP33nysu__3u:5668": "tadarthayoradhyāyayorupalakṣaṇametat /",
    "GSP33nysu__3u:5669": "vastunirṇaye brahmanirṇaye /",
    "GSP33nysu__3u:5670": "kiṃ mayā kāryamiti /",
    "GSP33nysu__3u:5671": "ayamarthaḥ /",
    "GSP33nysu__3u:5672": "yadyapi brahmavicāraḥ kartavya ityuktam /",
    "GSP33nysu__3u:5673": "kṛtaścāsau /",
    "GSP33nysu__3u:5674": "tathāpi sādhanaphalavicārasahitasya brahmavicārasya kartavyatayoktatvātkṛtabrahmavicārasyādhikāriṇo yanmayā kāryaṃ sādhanaṃ tatkiṃ kathambhūtamiti /",
    "GSP33nysu__3u:5675": "buddhiḥ syāditi /",
    "GSP33nysu__3u:5676": "phalaviṣaye kuta evaṃ buddhirna syāditi cetsyādeva /",
    "GSP33nysu__3u:5677": "kintu phalāpekṣayā sādhanasya pūrvabhāvitvāttadviṣayaivādau syāt /",
    "GSP33nysu__3u:5678": "tadidamuktamevaśabdena /",
    "GSP33nysu__3u:5679": "tadarthaṃ tṛtīyo 'dhyāyaḥ pravṛtta iti śeṣaḥ /",
    "GSP33nysu__3u:5680": "etadgatānāṃ trayāṇāṃ pādānāṃ prāguktāmeva saṅgatiṃ sphuṭīkaroti- tatreti",
    "GSP33nysu__3u:5681": "tatra bhaktividhānārthamabhaktānarthasantatau /",
    "GSP33nysu__3u:5682": "uktāyāṃ bhaktidārḍhyāya prokte 'śeṣaguṇoccaye /",
    "GSP33nysu__3u:5683": "vaktavyopāsanā nityaṃ kartavyetyādareṇa hi // MAnuv_3,3.51 //",
    "GSP33nysu__3u:5684": "tatra tṛtīye 'dhyāye /",
    "GSP33nysu__3u:5685": "bhaktividhānārthaṃ bhaktyutpādanārthaṃ vairāgyārthamiti yāvat /",
    "GSP33nysu__3u:5686": "abhaktānāṃ kāmyārthakarmiṇāṃ pāpināṃ dveṣiṇāṃ ca /",
    "GSP33nysu__3u:5687": "uktāyāṃ prathamapādena /",
    "GSP33nysu__3u:5688": "aśeṣaguṇocyate parameśvarasya prokte dvitīyena /",
    "GSP33nysu__3u:5689": "upāsanāsminpāde vaktavyāvasaraprāptā /",
    "GSP33nysu__3u:5690": "nanūpāsanāyāṃ ko bhakterupayogo yatastadānantaryasyetyata āha- nityamiti",
    "GSP33nysu__3u:5691": "yasmādupāsanā nityamādareṇa kartavyā /",
    "GSP33nysu__3u:5692": "ādaranairantaryābhyāmeva saṃskārātiśayasyotpādāt /",
    "GSP33nysu__3u:5693": "ādaranairantarye copāsanāyāṃ nābhaktasya bhavataḥ /",
    "GSP33nysu__3u:5694": "iti tasmādidānīmupāsanā vaktavyeti sambandhaḥ /",
    "GSP33nysu__3u:5695": "evaṃ tarhyupāsanaiva vicāraṇīyā /",
    "GSP33nysu__3u:5696": "sarvaśāstraparijñānaṃ prathamādhikaraṇe kasmādvicāryata ityata āha- seti",
    "GSP33nysu__3u:5697": "sopāsanā ca dvividhā śāstrābhyāsasvarūpiṇī /",
    "GSP33nysu__3u:5698": "dhyānarūpā parā caiva ... // MAnuv_3,3.52a-c //",
    "GSP33nysu__3u:5699": "yā vaktavyatayāvasaraprāptā sā copāsanā dvividhaiva /",
    "GSP33nysu__3u:5700": "na tvekarūpaiva /",
    "GSP33nysu__3u:5701": "katham /",
    "GSP33nysu__3u:5702": "ekā śāstrābhyāsasvarūpiṇī /",
    "GSP33nysu__3u:5703": "parā ca dhyānarūpā /",
    "GSP33nysu__3u:5704": "ato yuktaḥ prathamādhikaraṇasyātrāntarbhāvaḥ /",
    "GSP33nysu__3u:5705": "tathāpyayaṃ kramaḥ kutaḥ /",
    "GSP33nysu__3u:5706": "dhyānasya śāstrābhyāsasādhyatvāt /",
    "GSP33nysu__3u:5707": "tadidamuktaṃ pareti /",
    "GSP33nysu__3u:5708": "dhyānasamādhyoranatibhinnatvaddhayānaśabdena samādhirapi gṛhyate /",
    "GSP33nysu__3u:5709": "dhāraṇāpratyāhāraprāṇāyāmā'sanayamaniyamānāmapyupāsanābhedānāṃ",
    "GSP33nysu__3u:5710": "sattvātkathaṃ dvaividhyamityata āha- tadaṅgamiti //",
    "GSP33nysu__3u:5711": "... tadaṅgaṃ dhāraṇādikam // MAnuv_3,3.52d //",
    "GSP33nysu__3u:5712": "tasya dhyānasyāṅgameva natu svatantramupāsanam /",
    "GSP33nysu__3u:5713": "yogaśāstre caitatspaṣṭamavagantavyam /",
    "GSP33nysu__3u:5714": "śāstrābhyāsasya dhyānāṅgatve 'pi svatantropāsanatvaṃ cāsti /",
    "GSP33nysu__3u:5715": "brahmasākṣātkārahetutvāt /",
    "GSP33nysu__3u:5716": "cittavṛttinirodhā(katvā)cca /",
    "GSP33nysu__3u:5717": "“athavā satataṃ śāstravimarśena bhaviṣyati'; iti /",
    "GSP33nysu__3u:5718": "kimato yadyupāsanāvasaraprāptā dvividhā ceti /",
    "GSP33nysu__3u:5719": "tatrāha- tatheti //",
    "GSP33nysu__3u:5720": "tathobhayātmakaṃ caiva pāde 'smin bādarāyaṇaḥ /",
    "GSP33nysu__3u:5721": "āhopāsanamaddhava vistarācchrutipūrvakam // MAnuv_3,3.53 //",
    "GSP33nysu__3u:5722": "tathā tasmādavasaraprāptatvāt /",
    "GSP33nysu__3u:5723": "asminneveti sambandhaḥ /",
    "GSP33nysu__3u:5724": "upāsanameveti ca (vā) /",
    "GSP33nysu__3u:5725": "tena pareṣāmidānīṃ tu prativedāntaṃ vijñānāni bhidyante na veti vicāryata iti pādārthakathanaṃ nirākaroti /",
    "GSP33nysu__3u:5726": "tathāhi /",
    "GSP33nysu__3u:5727": "kiṃ bhedābhedau, virodhāvirodhau, uta vilakṣaṇatvāvilakṣaṇatve /",
    "GSP33nysu__3u:5728": "nādyaḥ /",
    "GSP33nysu__3u:5729": "gatārthatvāt /",
    "GSP33nysu__3u:5730": "dvitīye brahmaṇo 'khaṇḍatvena prāptyabhāvaḥ /",
    "GSP33nysu__3u:5731": "saguṇabrahmaviṣayā prāṇādiviṣayā ceyaṃ cinteti cenna /",
    "GSP33nysu__3u:5732": "prakṛtaviṣayaprayojanaviruddhatvenākartavyatvāditi /",
    "GSP33nysu__3u:5733": "addhā upayuktaprameyeṇa saha /",
    "GSP33nysu__3u:5734": "ata eva vistarāt /",
    "GSP33nysu__3u:5735": "anena keṣāñcidadhikaraṇānāmanantarbhāvaśaṅkā nirākṛtā bhavati /",
    "GSP33nysu__3u:5736": "śrutigrahaṇamupalakṣaṇam /",
    "GSP33nysu__3u:5737": "atra saṅgatikathanaprastāve 'pi keṣāñcitsūtrāṇāmarthavyākhyānaṃ saṅgatisamarthanārthameveti na doṣaḥ /",
    "GSP33nysu__3u:5738": "evaṃ saṅgatimabhidhāyaitatpādādhikaraṇeṣu pūrvapakṣayuktīḥ siddhāntayuktīśca saṅgraheṇāha- pṛthagdṛṣṭirityādinā //",
    "GSP33nysu__3u:5739": "pṛthagdṛṣṭiraśakyatvamanirṇītiḥ samuccayaḥ /",
    "GSP33nysu__3u:5740": "viśeṣadarśanaṃ kāryalopo nānoktirāśutā // MAnuv_3,3.54 //",
    "GSP33nysu__3u:5741": "vibhramo 'pākṛtirliṅgamanavasthāviśeṣitā /",
    "GSP33nysu__3u:5742": "aprayojanatā cātiprasaṅgo 'dūrasaṃśrayaḥ // MAnuv_3,3.55 //",
    "GSP33nysu__3u:5743": "viśiṣṭakāraṇaṃ ceṣyā dṛṣṭavairūpyamunnatiḥ /",
    "GSP33nysu__3u:5744": "anuktiraprayatnatvaṃ dṛḍhabandhaparābhavau // MAnuv_3,3.56 //",
    "GSP33nysu__3u:5745": "puṃsāmyaṃ prāptasantyāgaḥ kāraṇānirṇayo bhramaḥ /",
    "GSP33nysu__3u:5746": "viśeṣadarśitā'lāpo guṇasāmyaṃ pṛthagdṛśiḥ // MAnuv_3,3.57 //",
    "GSP33nysu__3u:5747": "agamyavartma sandhānamiṣṭaṃ phalamakalpanā /",
    "GSP33nysu__3u:5748": "śuddhavairūpyamaṅgatvamaviśeṣadṛśiḥ kriyā // MAnuv_3,3.58 //",
    "GSP33nysu__3u:5749": "yuktayaḥ pūrvapakṣasthāḥ sujñeyatvaṃ vidhikriyā /",
    "GSP33nysu__3u:5750": "māhātmyamalpaśaktitvaṃ yathāyogyaphalaṃ bhavaḥ // MAnuv_3,3.59 //",
    "GSP33nysu__3u:5751": "phalasāmyaṃ viśeṣaśca guṇādhikyaṃ pradhānatā /",
    "GSP33nysu__3u:5752": "yathāśaktikriyā sandhiḥ pramāṇabalamānatiḥ // MAnuv_3,3.60 //",
    "GSP33nysu__3u:5753": "kāraṇaṃ kāryavaiśeṣyaṃ svabhāvo vastudūṣaṇam /",
    "GSP33nysu__3u:5754": "pratikriyāvirodhaśca pratisandhiranūnatā // MAnuv_3,3.61 //",
    "GSP33nysu__3u:5755": "saṃskārapāṭavaṃ svecchāniyatirvastuvaibhavam /",
    "GSP33nysu__3u:5756": "viśeṣoktiramānatvaṃ prādhānyaṃ prītirāgamaḥ // MAnuv_3,3.62 //",
    "GSP33nysu__3u:5757": "susthiratvaṃ kṛtaprāptiranādiguṇavistaraḥ /",
    "GSP33nysu__3u:5758": "sādhanottamatā nānādṛṣṭiḥ śiṣṭiranūnatā // MAnuv_3,3.63 //",
    "GSP33nysu__3u:5759": "avighnatvavirodhau ca guṇavaiśeṣyamāgamaḥ /",
    "GSP33nysu__3u:5760": "siddhāntanirṇaye hyetā yuktayo 'vyāhatāḥ sadā // MAnuv_3,3.64 //",
    "GSP33nysu__3u:5761": "avyāhatāḥ sadeti siddhāntayuktitvasamarthanam /",
    "GSP33nysu__3u:5762": "// iti nyāyamālāsthalāni //",
    "GSP33nysu__3u:5763": "[======= JNys_3,3.I: sarvavedā(ntapratyayā)dhikaraṇa =======]",
    "GSP33nysu__3u:5764": "// atha sarvavedā(ntapratyayā)dhikaraṇam //",
    "GSP33nysu__3u:5765": "// oṃ sarvavedāntapratyayaṃ codanādyaviśeṣāt oṃ //",
    "GSP33nysu__3u:5766": "atra dhyānopāsanārthibhiḥ kiṃ svaśākhā evādhyayanaśravaṇamananairjñātavyāḥ kiṃ vā sarve 'pi vedā iti saṃśaye śākhābhedasya suprasiddhatvādanyathā tadanupapatteḥ prathamapakṣa eva jyāyāniti prāpte siddhāntitam",
    "GSP33nysu__3u:5767": "sarvavedāntapratyayamiti /",
    "GSP33nysu__3u:5768": "tatra sarvaśabdo 'saṅkucitavṛttiriti pratītinirāsāya vyācaṣṭe- yaśaśaktīti",
    "GSP33nysu__3u:5769": "sarvavedāntapratyayaṃ codanādyaviśeṣāt |",
    "GSP33nysu__3u:5770": "yathāśaktayakhilān vedān vijñāyopāsanaṃ bhavet // MAnuv_3,3.65ab //",
    "GSP33nysu__3u:5771": "vijñāyāvasthitasyetyadhyāhārātsamānakartṛkatāsiddhiḥ /",
    "GSP33nysu__3u:5772": "upāsanaṃ kurvāṇo bhavediti vā /",
    "GSP33nysu__3u:5773": "upāsanaṃ kurvīteti vā /",
    "GSP33nysu__3u:5774": "bhavedityasyottaravākye 'nvayaḥ /",
    "GSP33nysu__3u:5775": "atra yathāśaktyakhilānvedānvijānīyādityeva vaktavyam /",
    "GSP33nysu__3u:5776": "tathāpyatrocyamānaṃ sarvaparijñānaṃ dhyānopāsanāṅgamiti daśaryitumevamuktam /",
    "GSP33nysu__3u:5777": "tataśca paretyuktaṃ vivṛtaṃ bhavati /",
    "GSP33nysu__3u:5778": "yathāśruta evārtho 'stu kiṃ viśeṣeṇenetyata āha- tatreti //",
    "GSP33nysu__3u:5779": "tatrākhilasya vijñaptiḥ samyag brahmaṇa eva hi // MAnuv_3,3.65ab //",
    "GSP33nysu__3u:5780": "tadanyeṣāṃ yathāyogyamakhilajñaptiriṣyate // MAnuv_3,3.66ab //",
    "GSP33nysu__3u:5781": "tatropāsakeṣu yasmātsamyagakhilasya vedasya vijñaptirbrahmaṇa eva yuktā bhavennānyeṣāṃ tasmādanyeṣāṃ yathāyogaṃ yathāśaktyevākhilajñaptireṣyavyā /",
    "GSP33nysu__3u:5782": "etaduktaṃ bhavati /",
    "GSP33nysu__3u:5783": "sarvādhikārisādhāraṇaṃ tāvadidaṃ sūtram /",
    "GSP33nysu__3u:5784": "codanādyaviśeṣādiyuktibhistadavagamāt /",
    "GSP33nysu__3u:5785": "saṃśayapūrvapakṣāsaṅgatatvaprasaṅgācca /",
    "GSP33nysu__3u:5786": "naca sarveṣāṃ sarvavedavijñānaṃ sambhavati /",
    "GSP33nysu__3u:5787": "vedānāmanantatvāt /",
    "GSP33nysu__3u:5788": "alpaprajñādimattvāccā puṃsām /",
    "GSP33nysu__3u:5789": "tato yuktamuktamiti /",
    "GSP33nysu__3u:5790": "yadvā prathamavākya eva bhavedityanenaivaiṣo 'bhihitaḥ /",
    "GSP33nysu__3u:5791": "yasmādevamevopapannaṃ bhavediti /",
    "GSP33nysu__3u:5792": "tataḥ kasya kīdṛśī śaktiriti jijñāsāyāmidaṃ vākyam /",
    "GSP33nysu__3u:5793": "hiśabdaḥ prasiddhau /",
    "GSP33nysu__3u:5794": "yogo yogyatā /",
    "GSP33nysu__3u:5795": "jñaptirjñaptiśaktiḥ /",
    "GSP33nysu__3u:5796": "upāsanāyogyatāsamanvaye khalvatra sarvavijñānamucyate /",
    "GSP33nysu__3u:5797": "nacālpavedajñasya sā bhavati /",
    "GSP33nysu__3u:5798": "“sarvaiśca vedaiḥ paramo hi devo jijñāsyo 'sau nālpavedaiḥ prasiddhayet';",
    "GSP33nysu__3u:5799": "ityādiśruteḥ /",
    "GSP33nysu__3u:5800": "ataḥ sarvaśabdo mukhyārtha eva vyākhyātavyaḥ /",
    "GSP33nysu__3u:5801": "ata eva yadyapyasmadādīnāmasmiñjanmani sarvavedajñānamasambhavi /",
    "GSP33nysu__3u:5802": "tathāpi tādṛśaṃ janma kalpanīyaṃ yatredaṃ sambhavatītyata āha- tāvateti //",
    "GSP33nysu__3u:5803": "tāvatopāsane yogyo bhavedevākhilaḥ pumān // MAnuv_3,3.66cd //",
    "GSP33nysu__3u:5804": "yathāśakti vijñānamātreṇa /",
    "GSP33nysu__3u:5805": "ayamabhisandhiḥ /",
    "GSP33nysu__3u:5806": "dhyānopāsane vedajñānasya kathamupayogaḥ /",
    "GSP33nysu__3u:5807": "dhyeyājñāne dhyānāyogāditi cet /",
    "GSP33nysu__3u:5808": "tarhi sarveṣāṃ sarvavedārthadhyānābhāvasya vakṣyamāṇatvānna sarvavedajñānamupayuktam /",
    "GSP33nysu__3u:5809": "satyam /",
    "GSP33nysu__3u:5810": "tathāpyadhigataikaśākhasya śākhāntare 'nyathoktiśaṅkayā",
    "GSP33nysu__3u:5811": "dhyānāsambhavātsarva(veda)parijñānamāvaśyakamiti cenna /",
    "GSP33nysu__3u:5812": "gatisāmānyānumānenaiva śaṅkānirāsasyoktatvāt /",
    "GSP33nysu__3u:5813": "anyathā parasparavirodhena vedāprāmāṇyāpatteḥ /",
    "GSP33nysu__3u:5814": "tataḥ śrutiryathāśaktītyeva vyākhyeyeti /",
    "GSP33nysu__3u:5815": "yathāśakti vedajñānaṃ bhagavadupāsanopayuktaṃ na sarvavedajñānāvaśyambhāva ityatra purāṇavākyamapi paṭhati- mahattvasyeti //",
    "GSP33nysu__3u:5816": "mahattvasya paraṃ pāraṃ viditvaiva janārdanaḥ /",
    "GSP33nysu__3u:5817": "stoṣyatāmeti tuṣṭatvamiti nāstyeva nārada // MAnuv_3,3.67 //",
    "GSP33nysu__3u:5818": "kintu niścalayā bhaktayā hyātmajñānānurūpataḥ /",
    "GSP33nysu__3u:5819": "yaḥ stoṣyati sadā bhaktastuṣyastasya sadā hariḥ // MAnuv_3,3.68 //",
    "GSP33nysu__3u:5820": "ityādivākyasandarbhād yathāyogyākhilajñatā // MAnuv_3,3.69ab //",
    "GSP33nysu__3u:5821": "mahattvasya paraṃ pāraṃ viditveti sarvavedajñatvamucyate /",
    "GSP33nysu__3u:5822": "vedena vinā bhagavanmahattvasya jñātumāśakyatvāt /",
    "GSP33nysu__3u:5823": "stoṣyatāmiti dhyānasyāpyupalakṣaṇam /",
    "GSP33nysu__3u:5824": "samānanyāyatvāt /",
    "GSP33nysu__3u:5825": "nāstyeveti niyamaniṣedhaḥ yathāyogyākhilajñatā dhyānopayoginīti vijñāyata iti śeṣaḥ /",
    "GSP33nysu__3u:5826": "yathāyogyeti katham /",
    "GSP33nysu__3u:5827": "avyayībhāvasya napuṃsakatvena yathāyogyamiti bhāvyam /",
    "GSP33nysu__3u:5828": "satyam /",
    "GSP33nysu__3u:5829": "yathāyogyākhilajñateti samāso 'yamityadoṣaḥ /",
    "GSP33nysu__3u:5830": "yadvā yathā yādṛśī yogyā tathaiveti bhinne evaite pade /",
    "GSP33nysu__3u:5831": "nanvatrātmajñānamevopāsanopayogitvenocyate /",
    "GSP33nysu__3u:5832": "natu yathāśaktijñānam /",
    "GSP33nysu__3u:5833": "ato na prakṛtopayogīdaṃ vākyamityata āha- ātmeti //",
    "GSP33nysu__3u:5834": "ātmajñānānurūpatvaṃ yathāśakti vicāraṇāt // MAnuv_3,3.69cd //",
    "GSP33nysu__3u:5835": "atropāsanasyātmajñānānurūpatvaṃ nāma yathāśakti vedavicāraṇādbhāvitvameva",
    "GSP33nysu__3u:5836": "anyathā vākyasyāsaṅgatatvaprasaṅgāditi bhāvaḥ /",
    "GSP33nysu__3u:5837": "sarvajñānaniyame nirākṛte kintvityāśaṅkāyāṃ yathāśaktijñānaṃ hi vaktavyam",
    "GSP33nysu__3u:5838": "na tvātmajñānam /",
    "GSP33nysu__3u:5839": "nahi parajñānaṃ prāṅ nirākṛtam /",
    "GSP33nysu__3u:5840": "tasmādātmajñānaṃ nāmātmayogyaṃ jñānamityeva vyākhyeyamiti /",
    "GSP33nysu__3u:5841": "kutaḥ savarvedajñānamityataścodanādyaviśeṣādityuktam /",
    "GSP33nysu__3u:5842": "tatra śākhābhedasya suprasiddhatvāccodanādikamapi viśeṣaniṣṭhaṃ vyākhyātamityato yuktyantaramāha sūtrakāraḥ oṃ svādhyāyasya tathātvena hi samācāre 'dhikārācceti oṃ //",
    "GSP33nysu__3u:5843": "tatra hīyantaṃ vyācaṣṭe- veda iti //",
    "GSP33nysu__3u:5844": "svādhyāyasya tathātvena hi samācāre 'dhikārāc ca savavac ca |",
    "GSP33nysu__3u:5845": "vedaḥ kṛtsno 'dhigantavyaḥ svādhyāyādhyayanaṃ bhavet /",
    "GSP33nysu__3u:5846": "ityādivākyavaiyarthyamanyathā na nivāryate // MAnuv_3,3.70 //",
    "GSP33nysu__3u:5847": "anena”vedaḥ kṛtsno 'dhigantavyaḥ sarahasyo dvijanmanā'; iti smṛtimupādatte /",
    "GSP33nysu__3u:5848": "svādhyāyādhyayanaṃ kartavyaṃ bhavedityanena”svādhyāyo 'dhyetavyaḥ'; iti śrutim /",
    "GSP33nysu__3u:5849": "anyathā svasvaśākhāmātrajñānāṅgīkāre /",
    "GSP33nysu__3u:5850": "etaduktaṃ bhavati /",
    "GSP33nysu__3u:5851": "svādhyāyasya svādhyāyavidhestathātvena sāmānyataḥ sarvavedādhyayanavidhāyakatvena hetunā sarvajñānamaṅgīkaraṇīyam",
    "GSP33nysu__3u:5852": "adhyayanasyārthajñānaparyantanāsthiteḥ /",
    "GSP33nysu__3u:5853": "svasvaśākhāmātrajñānāṅgīkāre cāsya vidhervaiyarthyāpatteḥ /",
    "GSP33nysu__3u:5854": "naca vācyaṃ śākhābhedasya prasiddhayā svādhyāyapadakṛtsnapadadarśanāt /",
    "GSP33nysu__3u:5855": "śākhābhedasyāśaktinimittatvopapatteriti /",
    "GSP33nysu__3u:5856": "nanu śrutyantaraṃ hiśabdena smṛtiḥ sūtrakṛtopāttā tatkathamatra viparyayaḥ",
    "GSP33nysu__3u:5857": "ucyate /",
    "GSP33nysu__3u:5858": "ākāṅkṣākrameṇa sūtram /",
    "GSP33nysu__3u:5859": "vyākhyānaṃ tūpodghātaprakriyayeti na virodhaḥ /",
    "GSP33nysu__3u:5860": "śrutismṛtibalādeva yathāśakti savarvijñānasyaiva niśśaṅkatāhetutvaṃ kalpyate /",
    "GSP33nysu__3u:5861": "bhūyodarśanaṃ cānumānāṅgamiti suprasiddham /",
    "GSP33nysu__3u:5862": "āha nādhyayanavidhiprayuktamadhyayanam /",
    "GSP33nysu__3u:5863": "kintvadhyāpanavidhiprayuktameva /",
    "GSP33nysu__3u:5864": "adhyayanavidherniyojyarahitatvāt /",
    "GSP33nysu__3u:5865": "nahyatra svargakāmo yajetetivatkaścinniyojyaḥ śrūyate /",
    "GSP33nysu__3u:5866": "nāpi viśvajidādāviva kalpayituṃ śakyate /",
    "GSP33nysu__3u:5867": "adhyāpanavidhinaivādhyayanasiddhau kalpakābhāvāt /",
    "GSP33nysu__3u:5868": "nacādhyāpanavidhirapi niyojyarahita iti vācyam /",
    "GSP33nysu__3u:5869": "ācāryakaraṇakāmasya tatra niyojyatvāt /",
    "GSP33nysu__3u:5870": "naṣṭavarṣaṃ brāhmaṇamupanayītetyātmanepadaśravaṇāt /",
    "GSP33nysu__3u:5871": "“sammānanotsañjanācāryakaraṇajñānabhṛtivigaṇanavyayeṣu niyamaḥ';",
    "GSP33nysu__3u:5872": "ityācāyarkaraṇe nayaterātmanepadavidhānāt /",
    "GSP33nysu__3u:5873": "tamadhyāpayītetyupanayanādhyāpanayorekakartṛkatāpratīteḥ /",
    "GSP33nysu__3u:5874": "na hyadhyāpanamadhyayanena vinā bhavatīti svasiddhaye parā(pekṣa",
    "GSP33nysu__3u:5875": "kṣepa)lakṣaṇenopādānopādānenādhyāpanavidhirevādhyāpanavidhirevādhyayanaṃ",
    "GSP33nysu__3u:5876": "prayuṅkte /",
    "GSP33nysu__3u:5877": "kiñcādhyayane sati vidhijñānaṃ tataścādhyayanamitītaretarāśrayatvaṃ syāt /",
    "GSP33nysu__3u:5878": "ato naitadvākyodāharaṇamatra saṅgatamiti /",
    "GSP33nysu__3u:5879": "ucyate /",
    "GSP33nysu__3u:5880": "syādevaṃ yadyadhyāpanavidhiprayuktamadhyayanaṃ syāt /",
    "GSP33nysu__3u:5881": "nacaivam /",
    "GSP33nysu__3u:5882": "adhyāpanasya jīvīkārthatvāt /",
    "GSP33nysu__3u:5883": "trīṇi karmāṇi jīviketi vacanāt /",
    "GSP33nysu__3u:5884": "adhyayanasya ca nityatvāt /",
    "GSP33nysu__3u:5885": "“yo 'nadhītya dvijo vedān'; ityakaraṇe pratyavāyaśravaṇāt /",
    "GSP33nysu__3u:5886": "naca nityamanityena prayujyate /",
    "GSP33nysu__3u:5887": "kiñcaikasya māṇavakasyādhyāpanena caritārthatve māṇavakāntarasyānadhyayanaprasaṅgaḥ /",
    "GSP33nysu__3u:5888": "yo yenopanītaḥ sa tenādhyāpanīya iti cet /",
    "GSP33nysu__3u:5889": "tarhyupanāyake parete 'dhyayanābhāvaḥ syāt /",
    "GSP33nysu__3u:5890": "yatpunaritaretarāśrayatvamuktaṃ tat prātaḥsandhyāmupāsītetyādāvapi samānam",
    "GSP33nysu__3u:5891": "ayamapyācāryasyaiva vidhiḥ /",
    "GSP33nysu__3u:5892": "śaucācārāṃśca śikṣayedityāderiti cenna /",
    "GSP33nysu__3u:5893": "ācārye parete tadabhāvāpātāt /",
    "GSP33nysu__3u:5894": "ato 'dhyayanādividhiṃ vṛddhāḥ kathañcinmāṇavakaṃ bodhayantītyaṅgīkāryamityalam /",
    "GSP33nysu__3u:5895": "samācāredhikārācca ityetadvayācaṣṭe- adyāpīti //",
    "GSP33nysu__3u:5896": "... samācāre 'dhikārāc ca ... |",
    "GSP33nysu__3u:5897": "adyāpi tena devādyāḥ śṛṇvate manvate sadā /",
    "GSP33nysu__3u:5898": "dhyāyanti ca yathāyogaṃ // MAnuv_3,3.71a-c //",
    "GSP33nysu__3u:5899": "yataḥ sarvavijñānamāvaśyakam /",
    "GSP33nysu__3u:5900": "tenaiva hi kāraṇena devādyā adyāpi śravaṇamanane kurvanti sadā dhyāyanti ca /",
    "GSP33nysu__3u:5901": "anyathā mahāmatīnāṃ teṣāmekaikaśākhāśravaṇāderalpīyasaiva kālena kartuṃ śakyatvenādyāpi tatkaraṇaṃ na syāditi /",
    "GSP33nysu__3u:5902": "yathāyogaṃ yathāśaktīti pratyekaṃ viśeṣaṇam /",
    "GSP33nysu__3u:5903": "śṛṇvanta ityātmanepada uktam /",
    "GSP33nysu__3u:5904": "samācāraccetyevokte devādīnāṃ vedādhikāritvābhāvātkathametadityato devatādhikaraṇanyāyaṃ mā vismārṣīriti sūcayituṃ sūtrakṛtā samācāre",
    "GSP33nysu__3u:5905": "'dhikārāccetyuktam /",
    "GSP33nysu__3u:5906": "yadi brahmasākṣātkāravanto 'pi devādyāḥ śravaṇādyanutiṣṭhanti tarhi tasya niravadhikatvaṃ prasaktamityata āha- tathāpīti //",
    "GSP33nysu__3u:5907": "... tathāpyā vastunirṇayāt /",
    "GSP33nysu__3u:5908": "śravaṇaṃ mananaṃ caiva kartavyaṃ sarvathaiva hi // MAnuv_3,3.71d-f //",
    "GSP33nysu__3u:5909": "yadyapi sūtrakāreṇa devādyācāraḥ pramāṇīkṛtastathāpi, vastu parabrahmādikam /",
    "GSP33nysu__3u:5910": "nirṇayo yathārthaḥ parokṣo niścayaḥ /",
    "GSP33nysu__3u:5911": "prathamasyaivaśabdasyāvastunirṇayādeveti sambandhaḥ /",
    "GSP33nysu__3u:5912": "vastunirṇayahetutvācchravaṇāderiti hiśabdātharḥ /",
    "GSP33nysu__3u:5913": "vastunirṇayaparyantaṃ śravaṇamanane kartavye ityasat /",
    "GSP33nysu__3u:5914": "nirṇīte 'pyarthe punaḥ kāraṇāntaropanipātena saṃśayādyutpādasya darśanena vastunirṇayasyāvadhārayitumaśakyatvādityata āha- matīti //",
    "GSP33nysu__3u:5915": "matiśrutidhyānakālaviśeṣaṃ gururuttamaḥ /",
    "GSP33nysu__3u:5916": "vetti tasyoktimārgeṇa kurvataḥ syāddhi darśanam // MAnuv_3,3.72 //",
    "GSP33nysu__3u:5917": "matirmananaṃ śrutiḥ śravaṇam /",
    "GSP33nysu__3u:5918": "uttamaḥ śiṣyayogyatābhijñaḥ /",
    "GSP33nysu__3u:5919": "kurvataḥ śravaṇādikam /",
    "GSP33nysu__3u:5920": "darśanaṃ brahmasākṣātkāḥ /",
    "GSP33nysu__3u:5921": "etaduktaṃ bhavati /",
    "GSP33nysu__3u:5922": "brahmadarśanārthaṃ hi śravaṇādikam /",
    "GSP33nysu__3u:5923": "naca tadyathākathañcidanuṣṭhitaṃ tatsādhanam /",
    "GSP33nysu__3u:5924": "kintu śiṣyayogyatābhijñagurupradānapūrvakameveti vakṣyati /",
    "GSP33nysu__3u:5925": "atastādṛśo gurureva śravaṇādikālaviśeṣamupadekṣyati /",
    "GSP33nysu__3u:5926": "yataḥ paraṃ kāraṇaśatopanipāte 'pi na saṃśayādyutpādaḥ syāditi /",
    "GSP33nysu__3u:5927": "devādyāḥ śravaṇādikamadyāpi kurvantīti na yuktam /",
    "GSP33nysu__3u:5928": "syāddhi darśanamiti śravaṇādestattvadarśanasādhanatvasyoktatvāt /",
    "GSP33nysu__3u:5929": "devādīnāṃ ca tattvadarśanasyautpattikatvāt /",
    "GSP33nysu__3u:5930": "yathoktam”naiva devapadaṃ prāptā brahmadarśanavarjitāḥ'; ityādi /",
    "GSP33nysu__3u:5931": "naca prāptasādhyaḥ sādhanamutiṣṭhatītyata āha- śravaṇamiti //",
    "GSP33nysu__3u:5932": "śravaṇaṃ dṛṣṭatattvasya mananaṃ dhyānameva ca /",
    "GSP33nysu__3u:5933": "viśeṣānandasamprāptyā ... // MAnuv_3,3.73a-c //",
    "GSP33nysu__3u:5934": "dṛṣṭatattvasyāpi puṃsaḥ śravaṇaṃ mananaṃ dhyānaṃ ca viśeṣānandasamprāptyai yujyata eveti yojanā",
    "GSP33nysu__3u:5935": "evaṃ tarhi śravaṇāderdarśanasādhanatvoktirvyāhanyata ityata āha- anyasyeti",
    "GSP33nysu__3u:5936": "... anyasyaitāni dṛṣṭaye // MAnuv_3,3.73d //",
    "GSP33nysu__3u:5937": "adṛṣṭatattvasyaitāni śravaṇādīni dṛṣṭaye bhavanti /",
    "GSP33nysu__3u:5938": "yathā khalu samuccayavādināṃ jñānātpūrvāṇi karmāṇi jñānārthīni /",
    "GSP33nysu__3u:5939": "tataḥ parāṇi tu mokṣārthāni /",
    "GSP33nysu__3u:5940": "yathā ca sakāmāni karmāṇi saṃsārakāraṇāni niṣkāmāni tu jñānakāraṇāni /",
    "GSP33nysu__3u:5941": "tathā śravaṇādīnyadṛṣṭatattvasya jñānārthānīti na taduktivyāghātaḥ /",
    "GSP33nysu__3u:5942": "dṛṣṭatattvasya tu viśeṣānandārthānīti devādīnāṃ tadanuṣṭhānaṃ ca yuktam /",
    "GSP33nysu__3u:5943": "samācārakathanaṃ ca yathāśakti vedārthaśravaṇamananayoḥ kartavyatāmātropodbalanāya kṛtamiti nāsaṅgatam /",
    "GSP33nysu__3u:5944": "viśeṣānandaṃ tu vakṣyāmaḥ /",
    "GSP33nysu__3u:5945": "śiṣyayogyatābhijñagurūpadeśānusāreṇa śravaṇādikaṃ kartavyamityayuktam /",
    "GSP33nysu__3u:5946": "tādṛśasya gurordulabhatvena śravaṇādyabhāvāpatteḥ /",
    "GSP33nysu__3u:5947": "labhyamāno 'pyasāvanuṣṭhitaśravaṇādinā ādhyātmikaśaktisampannenaiva śiṣyeṇa labhyate nānyena",
    "GSP33nysu__3u:5948": "tathācānyonyāśraya ityata āha- yadīti //",
    "GSP33nysu__3u:5949": "yadi tādṛg gururnāsti nirṇītaśravaṇādikam /",
    "GSP33nysu__3u:5950": "tatsiddhāntānusāreṇa nirṇayajñāt samācaret // MAnuv_3,3.74 //",
    "GSP33nysu__3u:5951": "dvividhaṃ śāstraṃ nirṇītaṃ nirṇetavyaṃ ca /",
    "GSP33nysu__3u:5952": "tatrādyaṃ brahmasūtrādikaṃ, dvitīyaṃ vedādikam /",
    "GSP33nysu__3u:5953": "tatra nirṇītasya śravaṇādikaṃ samācaret /",
    "GSP33nysu__3u:5954": "sarvajñānāṃ siddhāntānusāreṇa yo nirṇayaṃ jānāti tasmāt /",
    "GSP33nysu__3u:5955": "idamuktaṃ bhavati /",
    "GSP33nysu__3u:5956": "mukhyasya guroḥ prathamamalābhe 'pi na śravaṇādyabhāvāpattiḥ /",
    "GSP33nysu__3u:5957": "amukhyādapi gurostadupapatteḥ /",
    "GSP33nysu__3u:5958": "tatra mukhyavadamukhyasyātigahanavedādivyākhyānasāmarthyābhāve 'pi",
    "GSP33nysu__3u:5959": "nirṇītavyākhyānamupapadyata eva /",
    "GSP33nysu__3u:5960": "naca nirṇītaśāstrasyāpi vyākhyānavipratipattyābhiprāyo duradhigama iti vācyam /",
    "GSP33nysu__3u:5961": "sarvajñapraṇītopāyagranthānusāreṇāmukhyasyāpi gurostadavagamasambhavāt /",
    "GSP33nysu__3u:5962": "evaṃ cāmukhye śravaṇādāvanuṣṭhite mukhyo 'pi gururlabhyata iti /",
    "GSP33nysu__3u:5963": "sarvajñasya guroḥ śravaṇādyaṅgatve tadabhāve śravaṇādyabhāva eva kuto nāṅgīkriyate kimanenāmukhyena śravaṇādinā /",
    "GSP33nysu__3u:5964": "sarvajñaguruprāptistu puṇyopacayenāpi bhaviṣyatītyata āha- śravaṇādīti //",
    "GSP33nysu__3u:5965": "śravaṇādi vinā naiva kṣaṇaṃ tiṣṭhedapi kvacit // MAnuv_3,3.75ab //",
    "GSP33nysu__3u:5966": "santi tāvatsarvadā śravaṇādikaṃ kartavyaṃ kṣaṇamapi na tyājyamityevamarthāḥ śrutismṛtayaḥ svādhyāyapravacane eveti nāko maudgalya ityādyāḥ /",
    "GSP33nysu__3u:5967": "tatra ca sarvajño gururaṅgam /",
    "GSP33nysu__3u:5968": "tadalābhe tu guṇe tvanyāyyakalpanamiti nyāyena yādṛśatādṛśamapi śravaṇādikaṃ kāryamevetīti bhāvaḥ /",
    "GSP33nysu__3u:5969": "nanvetāḥ śrutaya evānupapannārthāḥ /",
    "GSP33nysu__3u:5970": "aparihāryanidrādyupadravaprāptau śravaṇādeḥ kartumaśakyatvāt /",
    "GSP33nysu__3u:5971": "na hyākāśaromanthanaṃ śakyavidhānamityata āha- atīti //",
    "GSP33nysu__3u:5972": "atyaśakye tu nidrādau punareva samārabhet // MAnuv_3,3.75cd //",
    "GSP33nysu__3u:5973": "parihartumaśakye nidrādau prāpte tu punareva tadapagamanānantarameva śravaṇādikaṃ samācaret",
    "GSP33nysu__3u:5974": "ayamabhiprāyaḥ /",
    "GSP33nysu__3u:5975": "yathā sāyamprātaragnihotraṃ juhotītyādividhayaḥ sannipātādyupaplavasambhave 'pi nānupapannastathā prakṛte 'pīti /",
    "GSP33nysu__3u:5976": "nirṇayajñasya gurorabhāve kiṃ śravaṇādyabhāva eva, netyāha- abhāva iti //",
    "GSP33nysu__3u:5977": "abhāve nirṇayajñasya sacchāstrāṇyeva sarvadā /",
    "GSP33nysu__3u:5978": "śṛṇuyād ... // MAnuv_3,3.76 //",
    "GSP33nysu__3u:5979": "nirṇayajñasya gurorabhāve 'pi yādṛśatādṛśātsarvadā śṛṇuyāt /",
    "GSP33nysu__3u:5980": "manvīta ca /",
    "GSP33nysu__3u:5981": "nahi guṇālābhe mukhyaparityāgo yukta iti bhāvaḥ /",
    "GSP33nysu__3u:5982": "vedādiśravaṇe sarvajño gururapekṣitaḥ /",
    "GSP33nysu__3u:5983": "taditaraśravaṇe tu nirṇayajñaḥ sarvajñakalpaḥ /",
    "GSP33nysu__3u:5984": "dvayorabhāve 'pi śravaṇādikaṃ cedanuṣṭheyaṃ tadāsacchāstrāṇāmiti pratītiḥ syāt /",
    "GSP33nysu__3u:5985": "ataḥ sacchāstrāṇyevetyuktam /",
    "GSP33nysu__3u:5986": "yādṛśatādṛśāt śṛṇuyādityanenātiprasaktau satyāmāha- yadīti //",
    "GSP33nysu__3u:5987": "... yadi sajjñānaprācuryamupalabhyate // MAnuv_3,3.76cd //",
    "GSP33nysu__3u:5988": "yadi tasminpuruṣe svāpekṣayā samyagjñānādiprācuryamupalabhyate tarhi tataḥ śṛṇuyāt /",
    "GSP33nysu__3u:5989": "na tvadhamāt /",
    "GSP33nysu__3u:5990": "vaiyarthyāt /",
    "GSP33nysu__3u:5991": "na hyadṛṣṭamātrārthaṃ śravaṇādikamiti bhāvaḥ /",
    "GSP33nysu__3u:5992": "svato 'dhikasya puruṣasya prabandhena vyākhyānāsāmbhave kiṃ śravaṇādyabhāva evetyākāṅkṣāyāmāha- mahadbhaya iti //",
    "GSP33nysu__3u:5993": "mahadbhayo viṣṇubhaktebhyo yathāśakti ca saṃśayān /",
    "GSP33nysu__3u:5994": "chindyāt ... // MAnuv_3,3.77a-c //",
    "GSP33nysu__3u:5995": "svato mahadbhayo, mahattvaṃ ca na sajjñānamātreṇa kintu viṣṇubhaktyādiguṇaiścetyuktaṃ viṣṇubhaktebhya iti /",
    "GSP33nysu__3u:5996": "tādṛśa eva hyādaramutpādayanvyākhyāti /",
    "GSP33nysu__3u:5997": "sādarameva ca śravaṇādikaṃ phalāyālam /",
    "GSP33nysu__3u:5998": "saṃśayān ajñānaviparyayāṃśceti śravaṇādiphalamuktam /",
    "GSP33nysu__3u:5999": "ekasmātprabandhena śravaṇādyasambhave 'pi bahubhyo mahadbhayo yathāśakti",
    "GSP33nysu__3u:6000": "yathāsambhavamekaikadeśaśravaṇādikamapi kuryādeva /",
    "GSP33nysu__3u:6001": "tenāpi saṃśayādicchedasya śravaṇādiphalasya lābhāditi bhāvaḥ /",
    "GSP33nysu__3u:6002": "svato 'dhikābhāve kathaṃ śravaṇādītyata āha- svata iti //",
    "GSP33nysu__3u:6003": "... svato 'dhikābhāve svayameva samabhyaset /",
    "GSP33nysu__3u:6004": "brūyādapi ca śiṣyebhyaḥ ... // MAnuv_3,3.77c-e //",
    "GSP33nysu__3u:6005": "apicāvitaretarayoge /",
    "GSP33nysu__3u:6006": "śrutā'vṛttipravacanābhyāmabhinavotprekṣodayātte 'pi śravaṇādiphalaṃ prasuvāte /",
    "GSP33nysu__3u:6007": "samyak śravaṇādirahito vyācakṣāṇaḥ skhalanena pratyaveyāt /",
    "GSP33nysu__3u:6008": "tatkathamucyate śiṣyebhyo brūyāditi tatrāha- saditi //",
    "GSP33nysu__3u:6009": "... satsiddhāntamahāpayan // MAnuv_3,3.77 //",
    "GSP33nysu__3u:6010": "brūyāditi sambandhaḥ /",
    "GSP33nysu__3u:6011": "prāmāṇikatayābhimāno 'rthaḥ siddhāntaḥ /",
    "GSP33nysu__3u:6012": "natu prāmāṇika eveti niyama; /",
    "GSP33nysu__3u:6013": "tathātve śabdanityatvaṃ keṣāñcitsiddhāntaḥ /",
    "GSP33nysu__3u:6014": "keṣāñcittadanityatvamiti na syāt /",
    "GSP33nysu__3u:6015": "dvayoḥ prāmāṇikatvāyogāt /",
    "GSP33nysu__3u:6016": "ayaṃ tu na tathā /",
    "GSP33nysu__3u:6017": "api tu prāmāṇika evetyataḥ sadityuktam /",
    "GSP33nysu__3u:6018": "svārthiko ṇic /",
    "GSP33nysu__3u:6019": "ajahadityarthaḥ /",
    "GSP33nysu__3u:6020": "yadvā śiṣyairahāpayan /",
    "GSP33nysu__3u:6021": "satsiddhāntahānireva mahataḥ pratyavāyasya heturiti vakṣyāmaḥ /",
    "GSP33nysu__3u:6022": "kṣudrasskhalitaṃ tvalpīyasa eva /",
    "GSP33nysu__3u:6023": "naca tāvatā mahāprayojanavyākhyānatyāgaḥ /",
    "GSP33nysu__3u:6024": "tathā sati mṛgabhayādbījānāvāpaprasaṅgāditi bhāvaḥ /",
    "GSP33nysu__3u:6025": "ko 'sau satsiddhānto yo na hātavyaḥ /",
    "GSP33nysu__3u:6026": "dvividhaḥ satsiddhāntaḥ parāparabhedāt /",
    "GSP33nysu__3u:6027": "pratyekaṃ dvividho vācanika ānuṣaṅgikaśca /",
    "GSP33nysu__3u:6028": "tatra vācanikaṃ paraṃ satsiddhāntaṃ tāvadāha- aśeṣeti //",
    "GSP33nysu__3u:6029": "aśeṣaguṇapūrṇatvaṃ sarvadoṣasamujkhitiḥ /",
    "GSP33nysu__3u:6030": "viṣṇoranyacca tattantramiti samyag vinirṇayaḥ // MAnuv_3,3.78 //",
    "GSP33nysu__3u:6031": "anyattattantramiti sakalajagajjanmādikāraṇatvamucyate /",
    "GSP33nysu__3u:6032": "nirṇīyata iti nirṇayaḥ /",
    "GSP33nysu__3u:6033": "samyagvinirṇayo vācanikaḥ parasiddhāntaḥ /",
    "GSP33nysu__3u:6034": "sākṣādbrahmasvarūpāvadhāraṇapare janmādisūtre khalvabhihito 'yamarthaḥ /",
    "GSP33nysu__3u:6035": "ānuṣaṅgikaṃ parasiddhāntamāha- svatantratvamiti //",
    "GSP33nysu__3u:6036": "svatantratvaṃ sadā tasya tasya bhedaśca sarvataḥ // MAnuv_3,3.79ab //",
    "GSP33nysu__3u:6037": "svatantratvaṃ svādhīnasattvādimattvam /",
    "GSP33nysu__3u:6038": "tasya viṣṇoḥ /",
    "GSP33nysu__3u:6039": "dvitīyastasyetiśabda uttaratra sambaddhayate /",
    "GSP33nysu__3u:6040": "sarvato bhedaśceti /",
    "GSP33nysu__3u:6041": "prakṛtijīvajaḍebhyo 'tyantabhinnatvam /",
    "GSP33nysu__3u:6042": "nanvetadapyasambhavastu sato nātmāśruteḥ pṛthagupadeśādityādinābhihitameva",
    "GSP33nysu__3u:6043": "tatkathamānuṣaṅkikaḥ siddhāntaḥ /",
    "GSP33nysu__3u:6044": "satyam /",
    "GSP33nysu__3u:6045": "tathāpi pradhānaprameyopayogitayoktatvādadoṣaḥ /",
    "GSP33nysu__3u:6046": "svagatabhedavarjitatvāderupalakṣaṇametat /",
    "GSP33nysu__3u:6047": "iti samyak sthitiriti vakṣyamāṇenānvayaḥ /",
    "GSP33nysu__3u:6048": "kathamasyātharsyānuṣaṅgikatvamityata āha- adoṣatvasyeti //",
    "GSP33nysu__3u:6049": "adoṣatvasya siddhayarthaṃ ... // MAnuv_3,3.79c //",
    "GSP33nysu__3u:6050": "viṣṇoradoṣatvasya siddhayarthamaṅgīkāryo 'yamartha iti śeṣaḥ /",
    "GSP33nysu__3u:6051": "upalakṣaṇametat /",
    "GSP33nysu__3u:6052": "aśeṣaguṇapūrṇatvasya sakalajagajjanmādikāraṇatvasya cetyapi draṣṭavyam /",
    "GSP33nysu__3u:6053": "anena kathaṃ tatsiddhirityata āha- yadīti //",
    "GSP33nysu__3u:6054": "... yadabhede tadanvayaḥ // MAnuv_3,3.79d //",
    "GSP33nysu__3u:6055": "yasmājjagatābhede viṣṇordeṣasambandhaḥ prasajyate tasmāditi pūrveṇa sambandhaḥ /",
    "GSP33nysu__3u:6056": "atrāpyabheda ityasvātantryasyāpyupalakṣaṇam /",
    "GSP33nysu__3u:6057": "tadanvaya iti ca guṇapūrtyādyabhāvasyāpi /",
    "GSP33nysu__3u:6058": "anyattattantramityanyaśabdo 'muktaviṣaya iti pratītiḥ syāttadarthamāha-",
    "GSP33nysu__3u:6059": "tattantratvaṃ ceti //",
    "GSP33nysu__3u:6060": "tattantratvaṃ ca muktānāmapi ... // MAnuv_3,3.80ab //",
    "GSP33nysu__3u:6061": "caśabdo vakṣyamāṇena bhedena saha samuccayārthaḥ /",
    "GSP33nysu__3u:6062": "aṅgīkāyarmiti śeṣaḥ /",
    "GSP33nysu__3u:6063": "kimarthamidamaṅgīkāryaṃ janmādisūtrasyāmuktaviṣayatayāpyupapatterityata āha- taditi //",
    "GSP33nysu__3u:6064": "... tadguṇapūrtaye // MAnuv_3,3.80b //",
    "GSP33nysu__3u:6065": "nahi muktānāṃ tattantratvena vinā tasya nirargalamaiśvaryaṃ siddhayati /",
    "GSP33nysu__3u:6066": "naca tadantareṇa guṇapūrtirbhavatīti /",
    "GSP33nysu__3u:6067": "syādetat /",
    "GSP33nysu__3u:6068": "yadi muktāḥ paramātmano bhinnāḥ syuḥ /",
    "GSP33nysu__3u:6069": "naca tathā /",
    "GSP33nysu__3u:6070": "tatkiṃ tattantratvenetyata āha- muktānāmapīti //",
    "GSP33nysu__3u:6071": "muktānāmapi bhedaśca ... // MAnuv_3,3.80c //",
    "GSP33nysu__3u:6072": "paramātmano 'tyantabhedaścāṅgīkāryaḥ /",
    "GSP33nysu__3u:6073": "anena”tasya bhedaśca sarvataḥ'; ityetadapi vivṛtaṃ bhavati /",
    "GSP33nysu__3u:6074": "kimarthamityataḥ prayojanaṃ vaktuṃ pīṭhamāracayati- nahīti //",
    "GSP33nysu__3u:6075": "... nahi bhinnamabhinnatām /",
    "GSP33nysu__3u:6076": "gacchad dṛṣṭaṃ kvacit ... // MAnuv_3,3.80de //",
    "GSP33nysu__3u:6077": "muktānāṃ paramātmanābhedo bhavanna tāvatprāgbhinnānām /",
    "GSP33nysu__3u:6078": "bhinnasyābhedāvāpteḥ kvāpyadarśanāt /",
    "GSP33nysu__3u:6079": "na kevalamadarśanaṃ kiṃ tarhītyata āha- tasyeti //",
    "GSP33nysu__3u:6080": "... tasyāpyabhāvo 'nubhavopagaḥ // MAnuv_3,3.80ef //",
    "GSP33nysu__3u:6081": "bhinnamabhinnatāṃ gacchatītyasyārthasyābhāvo 'nubhavasiddho 'pi /",
    "GSP33nysu__3u:6082": "tataḥ saṃsāre 'pyabhinnānāmeva muktāvabhedo vyajyata ityeva vaktavyam /",
    "GSP33nysu__3u:6083": "tathaivāstvityata āha- pūrveti //",
    "GSP33nysu__3u:6084": "pūrvābhede doṣavattvamīśasyetyatibhinnatā /",
    "GSP33nysu__3u:6085": "nārāyaṇena muktānāmapi samyagiti sthitiḥ // MAnuv_3,3.81 //",
    "GSP33nysu__3u:6086": "samarthitaṃ tāvadduḥkhādirūpo 'yaṃ saṃsāraḥ satya iti /",
    "GSP33nysu__3u:6087": "tataḥ saṃsāre 'pi jīvānāṃ paramātmanā bhede tasya doṣavattvaṃ syāt /",
    "GSP33nysu__3u:6088": "itiśabdo hetau /",
    "GSP33nysu__3u:6089": "samyak sthitiḥ satsiddhāntaḥ ānuṣaṅgikaḥ para iti śeṣaḥ /",
    "GSP33nysu__3u:6090": "nanvatibhinnatā kimarthā bhedābhedopapatterityata āha- bhedeti //",
    "GSP33nysu__3u:6091": "bhedābhede 'pyabhedena doṣāṇāmapi sambhavaḥ // MAnuv_3,3.82ab //",
    "GSP33nysu__3u:6092": "bhedena sahito 'bhedo bhedābhedaḥ /",
    "GSP33nysu__3u:6093": "“vipratiṣiddhaṃ cānadhikaraṇavācī'; iti dvandvaikavadbhāvo vā /",
    "GSP33nysu__3u:6094": "atrāpi pūrvanyāyena saṃsāre 'pi bhedābhedāvaṅgīkāryau /",
    "GSP33nysu__3u:6095": "tataścābhedena doṣāṇāmapi sambhavaḥ /",
    "GSP33nysu__3u:6096": "bhedena tatparihāro bhaviṣyatīti cettarhi kimajāgalastanāyitenābhedeneti /",
    "GSP33nysu__3u:6097": "idānīmaparaṃ siddhāntamāha- nirdeṣatvamiti //",
    "GSP33nysu__3u:6098": "nirdoṣatvaṃ ramāyāśca ... // MAnuv_3,3.82c //",
    "GSP33nysu__3u:6099": "tathā parameśvaravadramāyāśca nirdeṣatvam /",
    "GSP33nysu__3u:6100": "yathoktam”kāmādiratatra tatra cāyatanādibhyaḥ'”samanā",
    "GSP33nysu__3u:6101": "cāsṛtyupakramādamṛtatvaṃ cānupoṣya'; iti /",
    "GSP33nysu__3u:6102": "nirdeṣatvamityuktyā pāratantryamapi nāstīti pratītinirāsārthamāha- taditi",
    "GSP33nysu__3u:6103": "... tadanantaratā tathā // MAnuv_3,3.82d //",
    "GSP33nysu__3u:6104": "parameśvarānantaratā tadadhīnateti yāvat /",
    "GSP33nysu__3u:6105": "yadvānenāparasiddhāntāntaramāha- ekasmādbhagavata evāvaratvamiti /",
    "GSP33nysu__3u:6106": "tadapyuktam asyaiva copapatterūṣmā'; iti /",
    "GSP33nysu__3u:6107": "siddhāntāntaramāha- brahmeti //",
    "GSP33nysu__3u:6108": "brahmā sarasvatī vīndraśeṣarudrāśca tatsriyaḥ /",
    "GSP33nysu__3u:6109": "śakrakāmau tadanye ca kramānmuktāvapīti ca // MAnuv_3,3.83 //",
    "GSP33nysu__3u:6110": "satsiddhānta iti jñeyo // MAnuv_3,3.84a //",
    "GSP33nysu__3u:6111": "muktau saṃsāre 'pi /",
    "GSP33nysu__3u:6112": "proktātkramāttiṣṭhantītyarthaḥ /",
    "GSP33nysu__3u:6113": "atra dvandvanirdiṣyānāṃ sāmyamanyeṣāṃ tāratamyamiti jñeyam /",
    "GSP33nysu__3u:6114": "etaccoktamiyadāmananāditi /",
    "GSP33nysu__3u:6115": "upalakṣaṇaṃ caitat /",
    "GSP33nysu__3u:6116": "prapañcasatyatvādikamapi grāhyam /",
    "GSP33nysu__3u:6117": "kuto 'yamaśeṣaguṇetyādisatsiddhānta ityata āha- nirṇīta iti //",
    "GSP33nysu__3u:6118": "... nirṇīto hariṇā svayam // MAnuv_3,3.84b //",
    "GSP33nysu__3u:6119": "hariṇā sūtrakāreṇa svayaṃ sākṣānnirṇīto na tu balātsūtrārthatayā kalpitaḥ /",
    "GSP33nysu__3u:6120": "etacca tatra tatra darśitameva /",
    "GSP33nysu__3u:6121": "satsiddhāntamahāpayannityuktam /",
    "GSP33nysu__3u:6122": "taddhānau ko doṣa ityata āha- etaditi //",
    "GSP33nysu__3u:6123": "etadvirodhi yat sarvaṃ tamase 'ndhāya kevalam // MAnuv_3,3.84cd //",
    "GSP33nysu__3u:6124": "jñātaṃ sadityarthaḥ /",
    "GSP33nysu__3u:6125": "virodhi jñānameva hi /",
    "GSP33nysu__3u:6126": "asya tyāgaḥ /",
    "GSP33nysu__3u:6127": "andhāya bhavatīti śeṣaḥ /",
    "GSP33nysu__3u:6128": "kevalamiti na kadāpi na sukhāyetyarthaḥ /",
    "GSP33nysu__3u:6129": "kuta etadityata āha- andhamiti //",
    "GSP33nysu__3u:6130": "andhaṃ tamo viśantīti prāha śrutiratisphuṭam // MAnuv_3,3.85ab //",
    "GSP33nysu__3u:6131": "anenāndhantamaḥ praviśanti ye 'vidyāmupāsata iti śrutimupādatte /",
    "GSP33nysu__3u:6132": "uktārthasya prāmāṇikatvaṃ vakṣyate /",
    "GSP33nysu__3u:6133": "atastadviruddhapratītiravidyā bhavatyeva /",
    "GSP33nysu__3u:6134": "atisphuṭamityanena pareṣāṃ vyākhyānaṃ parācaṣṭe /",
    "GSP33nysu__3u:6135": "tathāca vakṣyāmaḥ /",
    "GSP33nysu__3u:6136": "nanu ca vastutaḥ prāmāṇikaḥ satsiddhāntaḥ /",
    "GSP33nysu__3u:6137": "prakṛtasya kathaṃ prāmāṇikatvamityata āha- ityevetyādinā sādaramityantena /",
    "GSP33nysu__3u:6138": "ityeva śrutayo 'śeṣāḥ pañcarātramathākhilam // MAnuv_3,3.85cd //",
    "GSP33nysu__3u:6139": "mūlarāmāyaṇaṃ caiva bhārataṃ smṛtayo 'khilāḥ /",
    "GSP33nysu__3u:6140": "vaiṣṇavāni purāṇāni sāṅkhayayogau parāvapi // MAnuv_3,3.86 //",
    "GSP33nysu__3u:6141": "brahmatarkaśca mīmāṃsetyanantaḥ śabdasāgaraḥ /",
    "GSP33nysu__3u:6142": "anantara yuktayaścaiva pratyakṣāgamamūlakāḥ // MAnuv_3,3.87 //",
    "GSP33nysu__3u:6143": "pratyakṣamaiśvaraṃ caiva ramādīnāmaśeṣataḥ /",
    "GSP33nysu__3u:6144": "muktānāmapyamuktānāmetamevārthamuttamam // MAnuv_3,3.88 //",
    "GSP33nysu__3u:6145": "ityevetyuktaprakārāvadhāraṇam /",
    "GSP33nysu__3u:6146": "etamevārthamiti prakṛtadharmyavadhāraṇam /",
    "GSP33nysu__3u:6147": "tena vyatyāsamapi vārayati /",
    "GSP33nysu__3u:6148": "aśeṣā iti śrutibhāgasya karmādiparyavasāyitvanirāsārtham /",
    "GSP33nysu__3u:6149": "athaśabdaḥ samuccaye /",
    "GSP33nysu__3u:6150": "akhilamiti jīvajananādivākyānāmapyupādanārtham /",
    "GSP33nysu__3u:6151": "mūlarāmāyaṇamevetyavāntararāmāyaṇānāṃ vyudāsaḥ /",
    "GSP33nysu__3u:6152": "akhilā iti bahuvacanaviṣayavivaraṇārtham /",
    "GSP33nysu__3u:6153": "itarapurāṇānāṃ pāśupatādimūlatvenāprāmāṇyādvaiṣṇavānītyuktam /",
    "GSP33nysu__3u:6154": "parāviti arvācīnasāṅkhayayogavyāvṛttaye /",
    "GSP33nysu__3u:6155": "tayorapramāṇatvāt /",
    "GSP33nysu__3u:6156": "mīmāṃsā trividhā /",
    "GSP33nysu__3u:6157": "śabdasāgaraḥ prakāśayatīti sambandhaḥ /",
    "GSP33nysu__3u:6158": "yuktayaśca prakāśayanti pratyakṣāgamamūlakā eva /",
    "GSP33nysu__3u:6159": "na tvābhāsāḥ /",
    "GSP33nysu__3u:6160": "pratyakṣaṃ ca prakāśayati /",
    "GSP33nysu__3u:6161": "evaśabdeneśvarapratyakṣasya prābalyaṃ sūcayati /",
    "GSP33nysu__3u:6162": "karmakāṇḍādīnāmetadarthaprakāśakatvaṃ kathamityata uktamuttamamiti /",
    "GSP33nysu__3u:6163": "karmāderuttānārthatve 'pyuttamo 'rtho 'yamiti bhāvaḥ /",
    "GSP33nysu__3u:6164": "vedādīnāmanyathāvyākhyānaṃ vārayati- anyāvakāśarahitamiti //",
    "GSP33nysu__3u:6165": "anyāvakāśarahitaṃ prakāśayati sādaram // MAnuv_3,3.89ab //",
    "GSP33nysu__3u:6166": "kriyāviśeṣaṇametat /",
    "GSP33nysu__3u:6167": "sādaramiti tatra tātparyasadbhāvamācaṣṭe /",
    "GSP33nysu__3u:6168": "etadartharṃ(the) ca śrutyādikamanyatra paṭhitameva draṣṭavyam /",
    "GSP33nysu__3u:6169": "satsiddhāntamahāpayansacchāstrāṇyeva sarvadā śṛṇuyādityuktam /",
    "GSP33nysu__3u:6170": "tatra sa(ta)tsiddhāntasvarūpaṃ nirūpya sacchāstrāṇyeva sarvadā",
    "GSP33nysu__3u:6171": "śruṇuyādityetadvivṛṇoti- etadeva ceti //",
    "GSP33nysu__3u:6172": "etadeva ca sacchāstraṃ duḥśāstraṃ tu tataḥ param // MAnuv_3,3.89cd //",
    "GSP33nysu__3u:6173": "sacchāstramabhyasennityaṃ duḥśāstraṃ ca parityajet // MAnuv_3,3.90ab //",
    "GSP33nysu__3u:6174": "etadvedādikam /",
    "GSP33nysu__3u:6175": "tataḥ paraṃ tadviruddhaṃ tadudāsīnaṃ ca /",
    "GSP33nysu__3u:6176": "ṛgādyā bhārataṃ caivetyādyāgamo 'tra sphuṭa eva /",
    "GSP33nysu__3u:6177": "duśśāstraṃ nābhyasediti vaktavye parityajediti vacanaṃ na kevalaṃ tatrodāsīnatvaṃ kintu hetutayā jñānamapi bhāvyamiti jñāpayitum /",
    "GSP33nysu__3u:6178": "atra cāsacchāstrādhigamanamiti pātakeṣu parigaṇanaṃ pramāṇam /",
    "GSP33nysu__3u:6179": "sphuṭāni cācāryeṇānyatrātrārthe vākyānyudāhṛtāni /",
    "GSP33nysu__3u:6180": "sacchāstramabhyasediti śravaṇamananayoḥ kartavyatvamuktaṃ tadayuktam /",
    "GSP33nysu__3u:6181": "nididhyāsanenaiva brahmadarśanopapatteḥ /",
    "GSP33nysu__3u:6182": "anyathā tadvaiyarthyādityata āha- asaṃśayeneti //",
    "GSP33nysu__3u:6183": "asaṃśayena tattvasya nirṇaye brahmadarśanam // MAnuv_3,3.90cd //",
    "GSP33nysu__3u:6184": "saṃśayaśabdena viparyayo 'pi lakṣyate /",
    "GSP33nysu__3u:6185": "nirṇaye sati nididhyāsanena brahmadarśanaṃ bhavatīti yojyam /",
    "GSP33nysu__3u:6186": "etaduktaṃ bhavati /",
    "GSP33nysu__3u:6187": "satyaṃ nididhyāsanaṃ brahmadarśanasādhanamiti /",
    "GSP33nysu__3u:6188": "kintu tatsiddhaye śravaṇamanane api kartavye /",
    "GSP33nysu__3u:6189": "avitathaṃ brahmānucintanaṃ hi nididhyāsanam /",
    "GSP33nysu__3u:6190": "vitathānucintanasya caturthe nirākariṣyamāṇatvāt /",
    "GSP33nysu__3u:6191": "nacāviditasyānucintanaṃ sambhavatīti /",
    "GSP33nysu__3u:6192": "tadvedanārthaṃ śravaṇamabhyarthanīyam /",
    "GSP33nysu__3u:6193": "śrute cārthe liṅgābhāsapratibhāsena saṃśayaviparyayodayena vitathaṃ tadbhavatīti tadvyudāsaheturmananamapyeṣyavyamiti",
    "GSP33nysu__3u:6194": "anye punarmanyante /",
    "GSP33nysu__3u:6195": "śravaṇameva brahmāparokṣajñānasādhanam /",
    "GSP33nysu__3u:6196": "manananididhyāsane śravaṇaṃ prati phalopakāryaṅgabhūte /",
    "GSP33nysu__3u:6197": "asambhāvanāviparītabhāvanākhyacittavikṣepapratibaddhaṃ hi brahmāparokṣajñānaṃ nāvidyānirmūlanasyeṣyam",
    "GSP33nysu__3u:6198": "mananādikaṃ ca pratibandhaṃ nivartayatīti /",
    "GSP33nysu__3u:6199": "tadasat /",
    "GSP33nysu__3u:6200": "śabdasya sākṣātkārakāraṇatāyāḥ kvāpyadarśanāt /",
    "GSP33nysu__3u:6201": "brahmaviṣayaśabdavaddharmādiviṣayasyāpi tathātvāpatteśca /",
    "GSP33nysu__3u:6202": "naca viśeṣaheturasti /",
    "GSP33nysu__3u:6203": "yena brahmaviṣayasyaiva tadbhāvo na dharmādiviṣayasyeti pratīmaḥ /",
    "GSP33nysu__3u:6204": "pratyakṣalakṣaṇākrāntatayā śabdasya tatrāntarbhāvaścāpadyeta /",
    "GSP33nysu__3u:6205": "atha matam /",
    "GSP33nysu__3u:6206": "dṛśyate tāvaddaśamastvamasītyādivākyasya sākṣātkārakaraṇatvam /",
    "GSP33nysu__3u:6207": "naca tatrāpīndriyameva karaṇaṃ na śabda iti sāmpratam /",
    "GSP33nysu__3u:6208": "śabdasyāpyanvayavyatirekasiddhatvāt /",
    "GSP33nysu__3u:6209": "astu tarhīndriyameva karaṇaṃ śabdastu sahakārīti cenna /",
    "GSP33nysu__3u:6210": "vaiparītyasyāpi suvacatvāt /",
    "GSP33nysu__3u:6211": "tathāpi kutā vinigamanamiti cet /",
    "GSP33nysu__3u:6212": "kvacidbahalatame tamasi kvacicca locanavirahiṇo 'pi vākyāddaśamo",
    "GSP33nysu__3u:6213": "'smītyaparokṣapratītidarśanāditi vadāmaḥ /",
    "GSP33nysu__3u:6214": "dharmādiviṣayasyāpi śabdasyāparokṣajñānasādhanatvāpādanaṃ cāsat /",
    "GSP33nysu__3u:6215": "vaiṣamyāt /",
    "GSP33nysu__3u:6216": "prakṛto hi śabdo 'parokṣabrahmātmaviṣayaḥ /",
    "GSP33nysu__3u:6217": "na tathānyaḥ /",
    "GSP33nysu__3u:6218": "asti cāsyāparokṣajñānasādhanatve pramāṇam /",
    "GSP33nysu__3u:6220": "tathāhi /",
    "GSP33nysu__3u:6221": "vimataṃ śa(śā)bdajñānamaparokṣam, aparokṣaviṣayatvāt sukhādijñānavat /",
    "GSP33nysu__3u:6222": "aparokṣatvaṃ vedāntavākyajanyajñānavṛtti,",
    "GSP33nysu__3u:6223": "aparokṣajñānaniṣṭhātyantābhāvāpratiyogitvāt jñānatvavaditi /",
    "GSP33nysu__3u:6224": "naca vivādādhyāsitaḥ śabdo 'parokṣajñānajanako na bhavati, śabdatvāt,",
    "GSP33nysu__3u:6225": "jyotiṣyomādivākyavaditi yuktam /",
    "GSP33nysu__3u:6226": "daśamastvamasītyādau vyabhicārāt /",
    "GSP33nysu__3u:6227": "śrūyate ca”taddhāsya vijijñau tamasaḥ pāraṃ darśayati';",
    "GSP33nysu__3u:6228": "ityupadeśamātradevāparokṣapramitijanma /",
    "GSP33nysu__3u:6229": "ata eva brahmātmaviṣayavākyānyatvena pratyakṣalakṣaṇaṃ viśeṣaṇīyamiti /",
    "GSP33nysu__3u:6230": "atrocyate /",
    "GSP33nysu__3u:6231": "yattāvaduktaṃ daśamastvamasītyādivākyādaparokṣajñānajanmopabdhamiti tadasaṅgatam /",
    "GSP33nysu__3u:6232": "daśatvasaṅkhayā khalvapekṣābuddhijanyā tadvayaṅgayā vetyato nāpātato rūpādikamiva pratyakṣeṇopalabhyate",
    "GSP33nysu__3u:6233": "tato daśānāṃ pūraṇo daśamo 'pi tathā /",
    "GSP33nysu__3u:6234": "ataḥ prathamaṃ śabdena parokṣajñāne jāte 'nantaraṃ labdhasahāyena pratyakṣeṇāparokṣajñānaṃ jāyate /",
    "GSP33nysu__3u:6235": "ābhāvādekamevāparokṣaṃ jñānamityabhimānaḥ /",
    "GSP33nysu__3u:6236": "andhakārādau tu vākyādutpannasya jñānasyāparokṣatvaṃ nāstyeva /",
    "GSP33nysu__3u:6237": "pratītikalaho 'yaṃ niravadhika iti cet /",
    "GSP33nysu__3u:6238": "atredaṃ vaktavyam /",
    "GSP33nysu__3u:6239": "śabdasyāparokṣajñānasādhanatvaṃ kiṃ svabhāvaḥ kiṃ vā aparokṣajñānasādhanatvamasyāpyagantukam",
    "GSP33nysu__3u:6240": "ādye sarveṣāmapi śabdānāṃ tathābhāvaḥ syāt /",
    "GSP33nysu__3u:6241": "dvitīye nimittaṃ vaktavyam /",
    "GSP33nysu__3u:6242": "brahmātmaviṣayatvamiti cet /",
    "GSP33nysu__3u:6243": "tarhi daśamastvamasītyāderatathābhūtasya nāparokṣajñānasādhanatvaṃ syāt /",
    "GSP33nysu__3u:6244": "aparokṣaviṣayatvamiti cenna /",
    "GSP33nysu__3u:6245": "aparokṣajñānaviṣayatvātiriktasyārthe aparokṣatvasyābhāvāt /",
    "GSP33nysu__3u:6246": "tatraitajjñānaviṣayatvena taduktāvitaretarāśrayatvam /",
    "GSP33nysu__3u:6247": "jñānāntarābhiprāye tu svargādayo 'pi keṣāñcidaparokṣajñānaviṣayā ityasmākaṃ tadviṣayaḥ śabdo 'parokṣajñānaṃ janayet /",
    "GSP33nysu__3u:6248": "ekapuruṣābhiprāye 'pi keṣāñcidaparokṣajñānaviṣayā ityasmākaṃ tadviṣayaḥ",
    "GSP33nysu__3u:6249": "śabdo 'parokṣajñānaṃ janayet /",
    "GSP33nysu__3u:6250": "ekapuruṣābhiprāye 'pi pratyakṣāvagate 'gnau",
    "GSP33nysu__3u:6251": "dhūmadarśanenāparokṣajñānajanmaprasaṅgaḥ /",
    "GSP33nysu__3u:6252": "śabdasyaivaṃbhāva iti cet /",
    "GSP33nysu__3u:6253": "tathāpyagnau śabdenāparokṣajñānotpattiḥ syāt /",
    "GSP33nysu__3u:6254": "aparokṣatayā jñāyamāne tatheti cenna /",
    "GSP33nysu__3u:6255": "dharmimātrābhiprāye pratyakṣeṇāvagamyamāne ghaṭe śatapalaparimito 'yamiti",
    "GSP33nysu__3u:6256": "śabdasyāparokṣajñānakāraṇatāpatteḥ /",
    "GSP33nysu__3u:6257": "prakārābhiprāye tu prakṛte 'bhāvāt /",
    "GSP33nysu__3u:6258": "nahi tattvamasītyādivākyapratipādyaṃ brahmātmaikyamaparokṣatayāvabhāsate /",
    "GSP33nysu__3u:6259": "tathā sati śabdavaiyarthyāpatteriti /",
    "GSP33nysu__3u:6260": "etenāparokṣaviṣayatvānumānamapi parāstam /",
    "GSP33nysu__3u:6261": "yaccāparokṣatvamityādi /",
    "GSP33nysu__3u:6262": "tajjyotiṣyomādivākye 'pi tathā prayogasambhavādābhāsasamānayogakṣemam /",
    "GSP33nysu__3u:6263": "jyotiṣyomādivākyasyāparokṣajñānasādhanatvābhāve na kiñcidbādhakamiti cet /",
    "GSP33nysu__3u:6264": "samametadvedāntavākyeṣvapi /",
    "GSP33nysu__3u:6265": "saṃsārasyāvidyāmayatvādavidyāyāścāparokṣajñānena vinā nibarhaṇāyogādvedāntavākyasyāparokṣajñānasādhanatvābhāve mokṣābhāvaprasaṅga iti cenna /",
    "GSP33nysu__3u:6266": "jñānanivartyatāyā nirastatvāt /",
    "GSP33nysu__3u:6267": "cittaikāgṣarūpanididhyāsanasyāparokṣajñānasādhanatvopapatteśca /",
    "GSP33nysu__3u:6268": "manaso 'parokṣajñānasādhanatvaṃ kvāpi nopalabdhamiti cet /",
    "GSP33nysu__3u:6269": "tatkiṃ śabdasyopalabdham /",
    "GSP33nysu__3u:6270": "yanmanasā na manuta iti śrutiviruddhaṃ taditi cenna /",
    "GSP33nysu__3u:6271": "śrutermanasaivedamāptavyamiti śrutyā satpratipakṣatvāt /",
    "GSP33nysu__3u:6272": "cittaikāgṣasya antaraṅgatāpareyaṃ śrutiriti cet /",
    "GSP33nysu__3u:6273": "sāpyapakvamanoviṣayeti syāt /",
    "GSP33nysu__3u:6274": "kiñca śabdasyāpi brahmajñānasādhanatvaṃ yato vāco nivartanta iti śrutiviruddhaṃ kathamaṅgīkāryam",
    "GSP33nysu__3u:6275": "taddhāsya vijijñāvityādiśrutayastu parokṣajñānenāpi sārthakāḥ /",
    "GSP33nysu__3u:6276": "paramparayā aparokṣajñānasādhanatvavādinyo vā /",
    "GSP33nysu__3u:6277": "spaṣṭaṃ hi smṛtayo vadanti”śrutvā matvā tathā dhyātvā tadajñānaviparyayau",
    "GSP33nysu__3u:6278": "saṃśayaṃ ca parāṇudya labhate brahmadarśanam'; iti,”śṛṇuyādyāvadajñānaṃ",
    "GSP33nysu__3u:6279": "matiryāvadayuktatā /",
    "GSP33nysu__3u:6280": "dhyānaṃ ca yāvadīkṣā syānnekṣarā kva ca na bādhyate'; iti ca /",
    "GSP33nysu__3u:6281": "etena dharmādivākye 'tiprasaṅgaḥ śabdatvānumānaṃ ca samāhitaṃ veditavyam /",
    "GSP33nysu__3u:6282": "ata eva pratyakṣalakṣaṇe viśeṣaprakṣeṇe 'pi nirastaḥ /",
    "GSP33nysu__3u:6283": "nirnibandhanatvāt /",
    "GSP33nysu__3u:6284": "ye tu śabda evāparokṣajñānajananāya pravṛtto 'sambhāvanādipratibaddho",
    "GSP33nysu__3u:6285": "manananididhyāsanābhyāṃ pratibandhāpagame sajjanayatīti manyante te praṣṭavyāḥ /",
    "GSP33nysu__3u:6286": "prāṅmanananididhyāsanābhyāṃ kimasau kimapyakṛtvā parastādaparokṣajñānaṃ janayatyuta parokṣajñānaṃ kṛtvā /",
    "GSP33nysu__3u:6287": "nādyaḥ /",
    "GSP33nysu__3u:6288": "gṛhītasaṅgateḥ śabdādbodhodayābhāvasya pramāṇaviruddhatvāt /",
    "GSP33nysu__3u:6289": "dvitīye 'pi viramyavyāpārāpattiḥ /",
    "GSP33nysu__3u:6290": "tato varaṃ śabdasya tāvataiva caritārthatvakalpanamityeṣā dik /",
    "GSP33nysu__3u:6291": "yaduktaṃ yathāśakti śravaṇamanane kartavye iti tadayuktam /",
    "GSP33nysu__3u:6292": "puruṣaśaktīnāṃ tāratamyavattvena śravaṇāderapi tāratamyāpatteḥ /",
    "GSP33nysu__3u:6293": "naca tathāstviti vācyam /",
    "GSP33nysu__3u:6294": "tatsādhyasya jñānasyaikavidhatvena vaiyarthyaprasaṅgāt /",
    "GSP33nysu__3u:6295": "naca vācyaṃ jñātavyasya brahmaṇo 'parimitatvāttattajjñānānyapi",
    "GSP33nysu__3u:6296": "tāratamyavantīti /",
    "GSP33nysu__3u:6297": "tatphalasya mokṣasya tāratamyarahitatvena vaiyarthyāparihārāt /",
    "GSP33nysu__3u:6298": "na khalu bandhavidhvaṃsasya tāratamyamupapadyata ityata āha- samyagiti //",
    "GSP33nysu__3u:6299": "samyagviṣamavijñānatāratamyānusārataḥ /",
    "GSP33nysu__3u:6300": "phalaṃ bhavet tāratamyāt sukhaduḥkhātmakaṃ nṛṇām // MAnuv_3,3.91 //",
    "GSP33nysu__3u:6301": "viṣamaṃ viparītam /",
    "GSP33nysu__3u:6302": "jñānameva vijñānam /",
    "GSP33nysu__3u:6303": "tato na punaruktirvirodhaśca /",
    "GSP33nysu__3u:6304": "tāratamyāditi tāratamyenopetamityarthaḥ /",
    "GSP33nysu__3u:6305": "samyagviparītajñānayostāratamyamityukte parasparamiti pratītiḥ syāt /",
    "GSP33nysu__3u:6306": "tannirāsārthamuktaṃ vivṛṇoti- samyakceti //",
    "GSP33nysu__3u:6307": "samyak cādhikavijñānāt sukhādhikyaṃ bhavennṛṇām // MAnuv_3,3.92ab //",
    "GSP33nysu__3u:6308": "samyagityavyayaṃ samīcīnādityarthaḥ /",
    "GSP33nysu__3u:6309": "caśabdo 'nuktasamuccayārthaḥ /",
    "GSP33nysu__3u:6310": "madhyamātsamyagjñānāttathāvidhaṃ sukhaṃ bhavet /",
    "GSP33nysu__3u:6311": "alpācca samyagjñānādalpam /",
    "GSP33nysu__3u:6312": "evamadhikānmithyājñānādadhikaṃ duḥkhamityādi /",
    "GSP33nysu__3u:6313": "atra mithyājñānatāratamyena duḥkhatāratamyasyābhidhānaṃ dṛṣṭāntatvenopayujyate /",
    "GSP33nysu__3u:6314": "yadvā duśśāstraṃ tu parityajedityuktam /",
    "GSP33nysu__3u:6315": "tatrātyantaparityāgārtho 'rthavādo 'yam /",
    "GSP33nysu__3u:6316": "na bandhapradhvaṃsamātraṃ mokṣaḥ kintu sukhamapi /",
    "GSP33nysu__3u:6317": "tasya ca tāratamyamupapadyata iti bhāvaḥ /",
    "GSP33nysu__3u:6318": "adhikaraṇārthamupasaṃharati- ata iti //",
    "GSP33nysu__3u:6319": "ato yathātmaśaktayaiva śravaṇaṃ mananaṃ tathā // MAnuv_3,3.92cd //",
    "GSP33nysu__3u:6320": "nanvatrātmaśaktimanatikramya yathātmaśaktītyavyayībhāve sati,",
    "GSP33nysu__3u:6321": "tasyāvyayībhāvaśceti avyayatvādavyayādāpsupa iti tṛtīyāyā lukā bhavitavyam",
    "GSP33nysu__3u:6322": "yathā'tmaśaktyaiveti katham /",
    "GSP33nysu__3u:6323": "ucyate /",
    "GSP33nysu__3u:6324": "yatheti bhinnaṃ padaṃ samyagvāci /",
    "GSP33nysu__3u:6325": "nivṛttimārgaḥ kathita ādau bhagavatā yatheti, yathā śravaṇamityādinā ca",
    "GSP33nysu__3u:6326": "sambaddhayate /",
    "GSP33nysu__3u:6327": "sādṛśyārthaṃ vā /",
    "GSP33nysu__3u:6328": "ātmaśaktyaiva śravaṇaṃ mananaṃ cācaret /",
    "GSP33nysu__3u:6329": "natu sarvaśākhāviṣayam /",
    "GSP33nysu__3u:6330": "nāpi svasvaśākhāmātraviṣayam /",
    "GSP33nysu__3u:6331": "yathā ca śravaṇaṃ manana cātmaśaktyaiva /",
    "GSP33nysu__3u:6332": "nididhyāsanamapi tathā'caret /",
    "GSP33nysu__3u:6333": "tacca śravaṇaṃ mananaṃ ca kṛtvā kuvarnveti /",
    "GSP33nysu__3u:6334": "yadvā yathā'tmaśaktītyavyayībhāvātpara āśabdaḥ samyagvācī /",
    "GSP33nysu__3u:6335": "śravaṇamityādinā sambaddhayate /",
    "GSP33nysu__3u:6336": "athavā yathāśabdasyātmaśabdenāvyayībhāvaḥ /",
    "GSP33nysu__3u:6337": "tataḥ śaktiśabdena karmadhārayaḥ /",
    "GSP33nysu__3u:6338": "yogyatānusāriṇyā śaktyetyarthaḥ /",
    "GSP33nysu__3u:6339": "atra yathā'tmaśaktyaiva śravaṇaṃ mananaṃ tathā'cataredityetāvataivopasaṃhāre kartavye 'dhikamucyate",
    "GSP33nysu__3u:6340": "yattacchravaṇamananayoruktasya nididhyāsanāṅgatvasyāpyupasaṃhārātharm /",
    "GSP33nysu__3u:6341": "kṛtvā athavā kurvannapīti viśeṣajñāpanārthaṃ ca /",
    "GSP33nysu__3u:6342": "ayaṃ ca vikalpo gurūpadeśānurodhena vyavatiṣṭhate /",
    "GSP33nysu__3u:6343": "athavā pūrvārdha evādhikaraṇārthopasaṃhāraḥ /",
    "GSP33nysu__3u:6344": "tatrācarediti vakṣyamāṇaṃ siṃhāvalokanena sambaddhayate /",
    "GSP33nysu__3u:6345": "iti siddhamiti śeṣaḥ /",
    "GSP33nysu__3u:6346": "// iti sarvavedā(npratyayā)dhikaraṇam //",
    "GSP33nysu__3u:6347": "[======= JNys_3,3.II: upasaṃhārādhikaraṇa =======]",
    "GSP33nysu__3u:6348": "// atha upasaṃhārādhikaraṇam //",
    "GSP33nysu__3u:6349": "// oṃ upasaṃhāro 'rthābhedādvidhiśeṣavatsamāne ca oṃ //",
    "GSP33nysu__3u:6350": "atra sarvavedoktānguṇāndoṣābhāvāṃścopasaṃhṛtyaiva paramātmopāsya ityuktam",
    "GSP33nysu__3u:6351": "ihāpi sarvaśabdo nāsaṅkucitavṛttiruktanyāyādityāśayavāṃstātparyamāha-",
    "GSP33nysu__3u:6352": "kṛtveti //",
    "GSP33nysu__3u:6353": "upasaṃhāro 'rthābhedād vidhiśeṣavatsamāne ca |",
    "GSP33nysu__3u:6354": "kṛtvātha kurvannapi vā nididhyāsanamācaret // 3-3-2 //",
    "GSP33nysu__3u:6355": "śravaṇaṃ mananaṃ tatheti vartate /",
    "GSP33nysu__3u:6356": "yathā'tmaśaktyaiveti ca /",
    "GSP33nysu__3u:6357": "anena”prāpteśca samañjasam'; ityādīnāṃ sūtrāṇāmapi tātparyamuktaṃ",
    "GSP33nysu__3u:6358": "veditavyam /",
    "GSP33nysu__3u:6359": "tathā”tannirdhāraṇārthaniyamaḥ'; ityādīnāṃ, prathamādhikaraṇavyākhyāneneti",
    "GSP33nysu__3u:6360": "// iti upasaṃhārādhikaraṇam //",
    "GSP33nysu__3u:6361": "[======= JNys_3,3.III: anubandhādhikaraṇa =======]",
    "GSP33nysu__3u:6362": "// atha anubandhādhikaraṇam //",
    "GSP33nysu__3u:6363": "// oṃ anubandhādibhyaśca oṃ //",
    "GSP33nysu__3u:6364": "yogaśāstre yamādikamupāsanāṅgatayopadiśyate /",
    "GSP33nysu__3u:6365": "tatra pūrvapakṣavādī manyate /",
    "GSP33nysu__3u:6366": "yamānuṣṭhānaṃ tāvadasat /",
    "GSP33nysu__3u:6367": "viṣṇubhaktyādiguṇasampattirviṣayasaṃsargādidoṣavarjanaṃ ca yamaśabdābhidheyam /",
    "GSP33nysu__3u:6368": "deśakālāvastāvyavasthayā vinānuṣṭheyasya tathātvāt /",
    "GSP33nysu__3u:6369": "ahiṃsādiparigaṇanaṃ tu tatpradarśanārthamiti hi yogānuśāsanāni /",
    "GSP33nysu__3u:6370": "tatra yamānāṃ kimupāsanotpattāvupayogaḥ /",
    "GSP33nysu__3u:6371": "kiṃvā tatphalajñānotpattau /",
    "GSP33nysu__3u:6372": "nādyaḥ /",
    "GSP33nysu__3u:6373": "vidveṣiṇāmapi satatānucintanadarśanāt /",
    "GSP33nysu__3u:6374": "tanmātratvāccopāsanāyāḥ /",
    "GSP33nysu__3u:6375": "na dvitīyaḥ /",
    "GSP33nysu__3u:6376": "bhaktyādisahitamevopāsanaṃ brahmasākṣātkāraṃ janayati nānyathetyatra pramāṇābhāvāt /",
    "GSP33nysu__3u:6377": "kiñca”dveṣāccaidyādayo nṛpāḥ'; /",
    "GSP33nysu__3u:6378": "“vaireṇa yannṛpatayaḥ'; ityādau dveṣasya tāvanmokṣasādhanatvaṃ pratīyate /",
    "GSP33nysu__3u:6379": "dṛṣṭvaiva taṃ mucyate nāpareṇeti mokṣasya darśanaikasādhyatvaṃ ca /",
    "GSP33nysu__3u:6380": "tadubhayaparyālocanayā dveṣasya darśanasādhanatvamavagamyate /",
    "GSP33nysu__3u:6381": "evaṃ niyamāsanaprāṇāyāmapratyāhārāṇāmapyaṅgatā nirasanīyeti /",
    "GSP33nysu__3u:6382": "tatra samādhānamanubandhādibhya iti /",
    "GSP33nysu__3u:6383": "tasyārtho bhaktyādibhya iti /",
    "GSP33nysu__3u:6384": "tatra na jñāyate kaḥ pakṣo 'ṅgīkṛtaḥ kathaṃ ca tatroktadoṣaḥ parihṛta iti /",
    "GSP33nysu__3u:6385": "ato vyācaṣṭe- viṣayeṣvityādinā //",
    "GSP33nysu__3u:6386": "anubandhādibhyaśca |",
    "GSP33nysu__3u:6387": "BBs_??? |",
    "GSP33nysu__3u:6388": "viṣayeṣu ca saṃsargācchāśvatasya ca saṃśayāt /",
    "GSP33nysu__3u:6389": "manasā cānyadākāṅkṣāt paraṃ na pratipādyate // MAnuv_3,3.93 //",
    "GSP33nysu__3u:6390": "iti bhāratavākyaṃ hi tenaitaddoṣavarjitaḥ /",
    "GSP33nysu__3u:6391": "sadopāsanayā yukto vāsudevaṃ prapaśyati // MAnuv_3,3.94 //",
    "GSP33nysu__3u:6392": "viṣayasevanāt /",
    "GSP33nysu__3u:6393": "śāśvatasya brahmaṇaḥ mokṣādanyadviṣayajātaṃ prati /",
    "GSP33nysu__3u:6394": "ākāṅkṣāditi ghañantaḥ paraṃ brahma na pratipadyate na paśyati /",
    "GSP33nysu__3u:6395": "mithaḥ samuccaye caśabdaḥ /",
    "GSP33nysu__3u:6396": "hiśabdo yasmādityarthe /",
    "GSP33nysu__3u:6397": "viṣayasaṃsargādidoṣāṇāṃ jñānavirodhitvamāheti śeṣaḥ /",
    "GSP33nysu__3u:6398": "etaddoṣavarjita eva sadopāsanayā yukto bhavati /",
    "GSP33nysu__3u:6399": "tathāvidha eva sadopāsanayā yukto vāsudevaṃ prapaśyatīti yojyam /",
    "GSP33nysu__3u:6400": "etaduktaṃ bhavati /",
    "GSP33nysu__3u:6401": "upāsanotpattau tāvadyamānāmaṅgatvaṃ brūmaḥ /",
    "GSP33nysu__3u:6402": "viṣayasaṃsargādimato bhaktirahitasya sadopāsanānupapatteḥ /",
    "GSP33nysu__3u:6403": "na hyanyatra(vyā) āsaktamanāstatra snehavidhuraśca tatsantataṃ cintayatīti yujyate /",
    "GSP33nysu__3u:6404": "yadatroktaṃ snigdhavatkruddhānāmapi santatānucintanaṃ dṛṣṭamiti tatsatyam /",
    "GSP33nysu__3u:6405": "tathāpi taditarasaṃsargavarjanādikamaṅgīkāryameva /",
    "GSP33nysu__3u:6406": "naca bhagavati vidveṣasya kāraṇamasti /",
    "GSP33nysu__3u:6407": "keṣāñcidāśayadoṣavaśāddveṣasambhave 'pi na tathāvidhamanucintanaṃ jñānasādhanaṃ bhavati",
    "GSP33nysu__3u:6408": "kintūktayamādisahitameveti dvitīyapakṣamapi svīkurmaḥ /",
    "GSP33nysu__3u:6409": "naca tatra pramāṇābhāvaḥ /",
    "GSP33nysu__3u:6410": "bhāratavākyasya vidyamānatvāt /",
    "GSP33nysu__3u:6411": "tatra (ca) viṣayasaṃsargādipadānāṃ yamamātrābhāvopalakṣaṇatvāditi /",
    "GSP33nysu__3u:6412": "bhaktyādyabhāvasyāpi doṣatvenaitaddoṣavarjita ityuktam /",
    "GSP33nysu__3u:6413": "yamānāmavaśyānuṣṭheyatve yuktimapyāha- doṣā iti //",
    "GSP33nysu__3u:6414": "doṣā anādisambaddhāste muktiparipanthinaḥ /",
    "GSP33nysu__3u:6415": "santyeva prāyaśaḥ puṃsu tena mokṣo na jāyate // MAnuv_3,3.95 //",
    "GSP33nysu__3u:6416": "te viṣṇubhaktyabhāvādyā viṣayasaṃsargādyāśca doṣā muktiparipanthinaḥ prācuryeṇa puruṣeṣvanādisambandhāḥ santyeva /",
    "GSP33nysu__3u:6417": "tena kāraṇena teṣāṃ mokṣo na jāyate /",
    "GSP33nysu__3u:6418": "etaduktaṃ bhavati /",
    "GSP33nysu__3u:6419": "mokṣayogyānāṃ mumukṣūṇāmapīdānīṃ tāvanmokṣo na jāyate /",
    "GSP33nysu__3u:6420": "tatkuta iti cintyam /",
    "GSP33nysu__3u:6421": "bhagavatprasādābhāvāditi cetso 'pi kutaḥ /",
    "GSP33nysu__3u:6422": "jñānābhāvāditi cedasāvapi kutaḥ /",
    "GSP33nysu__3u:6423": "dhyānābhyāsāsattvāditi cenna /",
    "GSP33nysu__3u:6424": "vidveṣiṇāṃ tatsattve 'pyasattvasya vakṣyamāṇatvāt /",
    "GSP33nysu__3u:6425": "api ca dhyānābhyāso 'pi kuto neti vācyam /",
    "GSP33nysu__3u:6426": "śravaṇādyabhāvāditi cet /",
    "GSP33nysu__3u:6427": "tadbhāvo 'pi na kutaḥ /",
    "GSP33nysu__3u:6428": "ato doṣā eva tattadutpattiṃ pratibadhnanto mokṣaparipanthina iti jñāyate /",
    "GSP33nysu__3u:6429": "na ca doṣāṇāmāgantukānāmanādimokṣābhāvahetutvaṃ na sambhavatīti sāmpratam",
    "GSP33nysu__3u:6430": "pravāhato 'nāditvāditi /",
    "GSP33nysu__3u:6431": "tathā coktam /",
    "GSP33nysu__3u:6432": "doṣagṛhītaguṇāmiti /",
    "GSP33nysu__3u:6433": "syādetat /",
    "GSP33nysu__3u:6434": "santi kecitsaṃsāriṇo 'pi rāgādidoṣarahitā jīvā bālamugdhādayaḥ /",
    "GSP33nysu__3u:6435": "tatkathaṃ doṣāṇāṃ mokṣābhāvahetutvamityata āha- sarva iti //",
    "GSP33nysu__3u:6436": "sarve ta ete jīveṣu dṛśyante tāratamyataḥ // MAnuv_3,3.96ab //",
    "GSP33nysu__3u:6437": "udāhṛteṣvapi bālamugdhādijīveṣu ta ete magavadbhaktyabhāvādyā doṣāstāvatpratyakṣānumānābhyāṃ dṛśyanta eva /",
    "GSP33nysu__3u:6438": "rāgadveṣādayo 'pi puruṣeṣu tāratamyataḥ santi /",
    "GSP33nysu__3u:6439": "caturvidhā hi te prasuptatanuvicchinnodārabhedena /",
    "GSP33nysu__3u:6440": "ato bālādiṣūdārāṇāṃ teṣāmabhāvādabhāvābhimānaḥ /",
    "GSP33nysu__3u:6441": "stanyādikāmādesteṣvapi darśanāt tathā cāgamaḥ /",
    "GSP33nysu__3u:6442": "garbhe bālye 'pyapauṣkalyādityādiḥ /",
    "GSP33nysu__3u:6443": "tadevaṃ sarve 'pi doṣāḥ sarveṣvapi pramitā iti yuktamuktam /",
    "GSP33nysu__3u:6444": "athāpi syāt /",
    "GSP33nysu__3u:6445": "ṛjavo nāma hiraṇyagarbhapadaprāptiyogyāḥ santi saṃsāriṇaḥ puruṣāḥ /",
    "GSP33nysu__3u:6446": "naca te doṣiṇa iti yuktam /",
    "GSP33nysu__3u:6447": "ṛjutvavirodhāt /",
    "GSP33nysu__3u:6448": "ṛjavaḥ samīcīnā nirdeṣā ityanarthāntaram /",
    "GSP33nysu__3u:6449": "tatkathamityata āha- ṛjūnāmiti //",
    "GSP33nysu__3u:6450": "ṛjūnāmeka evāsti paramotsāhavarjanam // MAnuv_3,3.96cd //",
    "GSP33nysu__3u:6451": "ṛjūnāmapi mokṣārthaṃ mahodyogavarjanaṃ nāma doṣo 'stītyato noktamayuktam /",
    "GSP33nysu__3u:6452": "anyathā mokṣavilambāsambhavāt /",
    "GSP33nysu__3u:6453": "na caivamṛjutvavirodhaḥ /",
    "GSP33nysu__3u:6454": "yato 'sāveka eva /",
    "GSP33nysu__3u:6455": "doṣabāhulyābhāvābhiprāyamṛjutvavacanam /",
    "GSP33nysu__3u:6456": "alpasve niḥsvaprayogadarśanāditi bhāvaḥ /",
    "GSP33nysu__3u:6457": "prakārāntareṇa virodhaṃ pariharati- sa iti //",
    "GSP33nysu__3u:6458": "sa guṇālpatvamātratvānnarjatvena viruddhayate // MAnuv_3,3.96ef //",
    "GSP33nysu__3u:6459": "sa paramotsāhavarjanaṃ nāma doṣaḥ /",
    "GSP33nysu__3u:6460": "yadyapi mahodyamābhāvo doṣa eva heyatvāt /",
    "GSP33nysu__3u:6461": "tathāpi na rāgādiriva bhāvarūpaḥ /",
    "GSP33nysu__3u:6462": "nāpi guṇābhāvarūpaḥ /",
    "GSP33nysu__3u:6463": "kinnāmotsāhalakṣaṇaguṇālpatāmātramityadoṣo 'pyucyata iti narjutvena viruddhayate /",
    "GSP33nysu__3u:6464": "kimato yadyevaṃ doṣāḥ saṃsārahetavo muktiparipanthina ityata āha- ata iti //",
    "GSP33nysu__3u:6465": "ato viṣṇau parā bhaktistadbhakteṣu ramādiṣu /",
    "GSP33nysu__3u:6466": "tāratamyena kartavyā puruṣārthamabhīpsitā // MAnuv_3,3.97 //",
    "GSP33nysu__3u:6467": "idaṃ ca sarvayamopalakṣaṇam /",
    "GSP33nysu__3u:6468": "puruṣārthaṃ mokṣam /",
    "GSP33nysu__3u:6469": "ayamatra saṅkṣepaḥ /",
    "GSP33nysu__3u:6470": "viṣṇubhaktyabhāvādyā viṣayasaṃsargādyāśca doṣā mumukṣādimatā tyājyāḥ /",
    "GSP33nysu__3u:6471": "mokṣādivirodhitvāt /",
    "GSP33nysu__3u:6472": "yadyadvirodhi tattadarthinā tyājyaṃ dṛṣṭam /",
    "GSP33nysu__3u:6473": "yathā'rogyavirodhyapathyaṃ tadarthinā /",
    "GSP33nysu__3u:6474": "tathāca viṣṇubhaktyādikaṃ kāryamiti siddhayati /",
    "GSP33nysu__3u:6475": "bhāvānuṣṭhānena vinābhāvaparityāgāyogāditi /",
    "GSP33nysu__3u:6476": "viṣṇau parānyatra tāratamyenetyuktaṃ vivṛṇoti- svādara iti //",
    "GSP33nysu__3u:6477": "svādaraḥ sarvajantūnāṃ saṃsiddho hi svabhāvataḥ /",
    "GSP33nysu__3u:6478": "tato 'dhikaḥ svottameṣu tadādhikyānusārataḥ // MAnuv_3,3.98 //",
    "GSP33nysu__3u:6479": "kartavyo vāsudevāntaṃ sarvathā śubhamicchatā // MAnuv_3,3.99ab //",
    "GSP33nysu__3u:6480": "ādaraḥ snehaḥ /",
    "GSP33nysu__3u:6481": "svabhāvataḥ saṃsiddha ityupakārādikaraṇamanapekṣyānādisiddha ityarthaḥ /",
    "GSP33nysu__3u:6482": "anyathā sukhinaiva mayā bhāvyaṃ na jātu duḥkhinetyāśīrna syāditi hiśabdārthaḥ /",
    "GSP33nysu__3u:6483": "tataḥ svaviṣayādādarādadhika ādaraḥ sākṣātsvottameṣu kartavyaḥ /",
    "GSP33nysu__3u:6484": "evaṃ teṣāṃ teṣāmādhikyānusārato 'dhikaḥ kartavyo vāsudevāntam /",
    "GSP33nysu__3u:6485": "vāsudeve tu niratiśayaḥ /",
    "GSP33nysu__3u:6486": "śubhaṃ dhyānādikam /",
    "GSP33nysu__3u:6487": "etaccopapādadiṣyate /",
    "GSP33nysu__3u:6488": "sakṛdanuṣṭheyāsakṛdanuṣṭheyasadānuṣṭheyabhedādaṅgamanekavidham /",
    "GSP33nysu__3u:6489": "ayaṃ tu kathamityapekṣāyāmāha- neti //",
    "GSP33nysu__3u:6490": "na kadācit tyajet taṃ ca krameṇainaṃ vivardhayet // MAnuv_3,3.99cd //",
    "GSP33nysu__3u:6491": "taṃ viṣṇvādyādaram /",
    "GSP33nysu__3u:6492": "na kevalaṃ na tyajetkintu kālakrameṇainaṃ vivardhayecca /",
    "GSP33nysu__3u:6493": "svasameṣu svato 'dhameṣu ca kathamityapekṣāyāmāha- sameṣviti /",
    "GSP33nysu__3u:6494": "sameṣu svātmavat snehaḥ satsvanyatra tato dayā /",
    "GSP33nysu__3u:6495": "kāryaivamāparokṣyeṇa dṛśyate kṣipramīśvaraḥ // MAnuv_3,3.100 //",
    "GSP33nysu__3u:6496": "kartavya iti vartate /",
    "GSP33nysu__3u:6497": "tata uttamasamebhyo 'nyatrādhameṣu satsu dayā kāryā /",
    "GSP33nysu__3u:6498": "yadi satsvityevocyeta tadottamasameṣvapi prasaṅgaḥ /",
    "GSP33nysu__3u:6499": "tato 'nyatretyevoktāvasatsvapi prasaktiḥ /",
    "GSP33nysu__3u:6500": "tato vargatrayādanyatrājñeṣvodāsīnyam /",
    "GSP33nysu__3u:6501": "viparīteṣu vaiparītyaṃ cetyapi yojyam /",
    "GSP33nysu__3u:6502": "evaṃ kriyamāṇe yamānāmupāsanotpattau jñānotpāde mokṣatiśaye cāṅgatvamiti sūcanāya puruṣārthamabhīpsatā śubhamicchatā dṛśyate kṣipramīśvara iti vicitroktiḥ /",
    "GSP33nysu__3u:6503": "ata evopasaṃhāre trayasyāpi saṅkīrtanam /",
    "GSP33nysu__3u:6504": "doṣaparityāge 'pyasti viśeṣaḥ /",
    "GSP33nysu__3u:6505": "rāgādayo hi saṃsāramātanvate /",
    "GSP33nysu__3u:6506": "viparītajñānādayastu nityaṃ narakaṃ prāpayantītyato rāgādito 'tiśayena",
    "GSP33nysu__3u:6507": "tyājyā ityāśayavāṃstatra śrutimāha- taditi //",
    "GSP33nysu__3u:6508": "tat tamo 'ndhaṃ vrajed viṣṇusamatvaṃ yo 'nupaśyati /",
    "GSP33nysu__3u:6509": "ramābrahmaśivādīnāmapi muktau kathañcana // MAnuv_3,3.101 //",
    "GSP33nysu__3u:6510": "kimutādhikyadṛṣṭestad guṇābhāvamaterapi /",
    "GSP33nysu__3u:6511": "doṣavetturabhedasya draṣṭurdraṣṭustathobhayoḥ // MAnuv_3,3.102 //",
    "GSP33nysu__3u:6512": "ityāha sacchrutis ... // MAnuv_3,3.103a //",
    "GSP33nysu__3u:6513": "tatprasiddham /",
    "GSP33nysu__3u:6514": "na kevalaṃ saṃsāre kintu muktāvapi kathañcana kenāpi dharmeṇa samatvam /",
    "GSP33nysu__3u:6515": "ramābrahmaśivādīnāṃ viṣṇorādhikyadṛṣṭeḥ puruṣasyāndhatamasāvāptirbhavatīti kimuteti yojyam",
    "GSP33nysu__3u:6516": "viṣṇorguṇābhāvamaterviṣṇorjīvairjaḍaiścābhedasya draṣṭuḥ /",
    "GSP33nysu__3u:6517": "ubhayorbhedābhedayoḥ /",
    "GSP33nysu__3u:6518": "svapakṣasādhanamupasaṃharati- teneti //",
    "GSP33nysu__3u:6519": "... tena samproktaguṇasaṃyutam /",
    "GSP33nysu__3u:6520": "upāsīta hariṃ dṛṣṭvā muktistenaiva jāyate // MAnuv_3,3.103a-d //",
    "GSP33nysu__3u:6521": "prāk samproktairviṣayasaṃsargavarjanādibhirguṇaiḥ saṃyutaḥ /",
    "GSP33nysu__3u:6522": "yadvā yogaśāstre samproktairyamādibhirguṇairaṅgaiḥ saṃyutaḥ /",
    "GSP33nysu__3u:6523": "tenaiva tathāvidhenaivopāsena hariṃ dṛṣṭvā karmāṇi kṣapayato muktirjāyate",
    "GSP33nysu__3u:6524": "idānīṃ yatpūrvapakṣiṇoktaṃ bhagavaddveṣiṇāmapi purāṇe muktiḥ kathyata iti",
    "GSP33nysu__3u:6525": "tannirākaroti- dveṣāditi //",
    "GSP33nysu__3u:6526": "dveṣād yanmuktikathanaṃ śrutivākyavirodhi yat // MAnuv_3,3.104ab //",
    "GSP33nysu__3u:6527": "tasmādanyathā vyākhyātavyamiti bhāvaḥ /",
    "GSP33nysu__3u:6528": "tatprakāraṃ ca vakṣyati /",
    "GSP33nysu__3u:6529": "kiṃ tacchativākyamityato”mā nastenebhyo ye abhidruhaspade nirāmiṇo ripavo 'nneṣu jāgṛdhuḥ'; ityetadarthataḥ paṭhati- ripava iti //",
    "GSP33nysu__3u:6530": "ripavo ye tu rāmasya vimukhatvānnirāmiṇaḥ /",
    "GSP33nysu__3u:6531": "abhidrohapade nityamandhe tamasi te sthitāḥ // MAnuv_3,3.104c-f //",
    "GSP33nysu__3u:6532": "haridviṣastamo yānti ye caiva tadabhedinaḥ /",
    "GSP33nysu__3u:6533": "tannirguṇatvavettārastasya doṣavido 'pi ca // MAnuv_3,3.105 //",
    "GSP33nysu__3u:6534": "rāmo ramaṇaṃ tadasyāstīti rāmī bhagavannāmastasmānniṣkrāntāstasya vimukhā nirāmiṇa ityarthaḥ",
    "GSP33nysu__3u:6535": "ata eva tasya ripavaḥ /",
    "GSP33nysu__3u:6536": "abhidrohapada ityasyaiva vyākhyānamandhetamasīti /",
    "GSP33nysu__3u:6537": "nityaṃ sthitā bhavantīti śeṣoktiḥ /",
    "GSP33nysu__3u:6538": "anena ye nirāmiṇo ripavo 'nneṣu bhogeṣu jāgṛdhurabhikāṅkṣāvantaste 'bhidruho 'bhito drohasya pade sthāne sthātuṃ yogyā yato 'tastebhyaḥ",
    "GSP33nysu__3u:6539": "stenebhyo 'smānmāvocaḥ /",
    "GSP33nysu__3u:6540": "na hyasmacchravaṇavānduḥkhamarhatīti yojanā sūcitā bhavati /",
    "GSP33nysu__3u:6541": "idaṃ ca vāyuṃ prati vidyādevatāyā vacanam /",
    "GSP33nysu__3u:6542": "tadabhedinastasya harerjīvādyabhedavādinaḥ /",
    "GSP33nysu__3u:6543": "kathametacchativirodha ityata āha- ityādīti //",
    "GSP33nysu__3u:6544": "ityādiśrutisandarbhād dveṣiṇastama īyate // MAnuv_3,3.106ab //",
    "GSP33nysu__3u:6545": "smṛtiviruddhaṃ ca dveṣiṇāṃ mokṣakathanamityāśayavāṃstāḥ paṭhati-",
    "GSP33nysu__3u:6546": "hiraṇyakaśipuśceti //",
    "GSP33nysu__3u:6547": "hiraṇyakaśipuścāpi bhagavannindayā tamaḥ /",
    "GSP33nysu__3u:6548": "vidhikṣuratyagāt sūno prahlādasyānubhāvataḥ // MAnuv_3,3.106c-f //",
    "GSP33nysu__3u:6549": "yadanindat pitā mahyaṃ tvadbhakte mayi cāghavān /",
    "GSP33nysu__3u:6550": "tasmāt pitā me pūyeta durantād dustarādaghāt // MAnuv_3,3.107 //",
    "GSP33nysu__3u:6551": "nindāṃ bhagavataḥ śṛṇvaṃstatparasya janasya vā /",
    "GSP33nysu__3u:6552": "tato nāpaiti yaḥ so 'pi yātyaghaḥ sukṛtāccyutaḥ // MAnuv_3,3.108 //",
    "GSP33nysu__3u:6553": "avajānanti māṃ mūḍhā mānuṣīṃ tanumāśritam /",
    "GSP33nysu__3u:6554": "paraṃ bhāvamajānanto mama bhūtamaheśvaram // MAnuv_3,3.109 //",
    "GSP33nysu__3u:6555": "moghāśā moghakarmāṇo moghajñānā vicetasaḥ /",
    "GSP33nysu__3u:6556": "rākṣasīmāsurīṃ caiva prakṛtiṃ mohanīṃ śritāḥ // MAnuv_3,3.110 //",
    "GSP33nysu__3u:6557": "māmātmaparadeheṣu pradviṣanto 'bhyasūyakāḥ /",
    "GSP33nysu__3u:6558": "tānahaṃ dviṣataḥ krūrān saṃsāreṣu narādhamān /",
    "GSP33nysu__3u:6559": "kṣipāmyajasramaśubhānāsurīṣveva yoniṣu // MAnuv_3,3.111 //",
    "GSP33nysu__3u:6560": "āsurīṃ yonimāpannā mūḍhā janmani janmani /",
    "GSP33nysu__3u:6561": "māmaprāpyaiva kaunteya tato yāntyadhamāṃ gatim // MAnuv_3,3.112 //",
    "GSP33nysu__3u:6562": "yo dviṣṭād vibudhaśreṣṭhaṃ devaṃ nārāyaṇaṃ prabhum /",
    "GSP33nysu__3u:6563": "kathaṃ sa na bhaved dveṣya ālokāntasya kasyacit // MAnuv_3,3.113 //",
    "GSP33nysu__3u:6564": "yo dviṣṭād vibudhaśreṣṭhaṃ devaṃ nārāyaṇaṃ prabhum /",
    "GSP33nysu__3u:6565": "majjanti pitarastasya narake śāśvatīḥ samāḥ /",
    "GSP33nysu__3u:6566": "ityādivākyasandohād dveṣiṇastama eva tu // MAnuv_3,3.114 //",
    "GSP33nysu__3u:6567": "vivikṣurveśanasambhāvanāviṣayaḥ /",
    "GSP33nysu__3u:6568": "āśaṅkāyāmacetaneṣūpasaṅkhayānamiti vacanāt /",
    "GSP33nysu__3u:6569": "śvā mumūrṣatīti yathā /",
    "GSP33nysu__3u:6570": "atyāgāttamaḥ /",
    "GSP33nysu__3u:6571": "mama pitā mahyaṃ mannimittaṃ tvamanindat /",
    "GSP33nysu__3u:6572": "mayi madviṣaye cāghavānaparādhavān /",
    "GSP33nysu__3u:6573": "tasmādviṣṇuvaiṣṇavanindāparādhajādaghānnityanirayāt /",
    "GSP33nysu__3u:6574": "nindādikaṃ ca dveṣamūlamiti prasiddhameva /",
    "GSP33nysu__3u:6575": "narahariṃ prati prahlādasya vākyamidam /",
    "GSP33nysu__3u:6576": "tataḥ sthānāt /",
    "GSP33nysu__3u:6577": "nindāṃ śṛṇvato yadādhaḥpātastadā nindakasya kimu /",
    "GSP33nysu__3u:6578": "mānuṣīṃ manuṣyasadṛśīm /",
    "GSP33nysu__3u:6579": "ye māmavajānanti te moghāśādimanto bhavanti /",
    "GSP33nysu__3u:6580": "teṣāṃ sukhaleśo 'pi na bhavati /",
    "GSP33nysu__3u:6581": "ātmaparadeheṣu prerakatvena sthitam /",
    "GSP33nysu__3u:6582": "saṃsarantyatreti saṃsārā dehāḥ /",
    "GSP33nysu__3u:6583": "tasya vivaraṇamāsurīṣvevetyādi /",
    "GSP33nysu__3u:6584": "loko janastasyāntaścaṇḍālādistatparyantasya /",
    "GSP33nysu__3u:6585": "kathametatsmṛtivirodha ityata āha- ityādīti //",
    "GSP33nysu__3u:6586": "ityādivākyasandohād dveṣiṇastama eva tu // MAnuv_3,3.114cd //",
    "GSP33nysu__3u:6587": "jñāyata iti śeṣaḥ /",
    "GSP33nysu__3u:6588": "tamo 'pi nirutthānamiti tuśabdaḥ /",
    "GSP33nysu__3u:6589": "ato yamādyaṅgamavaśyānuṣṭheyamiti siddham /",
    "GSP33nysu__3u:6590": "// iti śrīmannyāyasudhāyāṃ anubandhādhikaraṇam //",
    "GSP33nysu__3u:6591": "[======= JNys_3,3.IV: vidhyādhikaraṇa =======]",
    "GSP33nysu__3u:6592": "// atha śrīmannyāyasudhāyāṃ vidyādhikaraṇam //",
    "GSP33nysu__3u:6593": "// oṃ vidyaiva tu nirdhāraṇāt oṃ //",
    "GSP33nysu__3u:6594": "yadyapīdamadhikaraṇamanubandhādibhya ityataḥ pūrvaṃ tathāpyupāsanasvarūpāvagame satyeva tatsātharkyasamarthanasyāvasaro nānyatheti vyutkrameṇa vyākhyātam /",
    "GSP33nysu__3u:6595": "tathāhi /",
    "GSP33nysu__3u:6596": "na bhagavadupāsanaṃ kartavyaṃ vaiyarthyāt /",
    "GSP33nysu__3u:6597": "naca sākṣātkārārtham /",
    "GSP33nysu__3u:6598": "tasyāpi vyarthatvāt /",
    "GSP33nysu__3u:6599": "naca mokṣaprayojano 'sāviti vācyam /",
    "GSP33nysu__3u:6600": "cārvākadiśā mokṣasyaivābhāvāt /",
    "GSP33nysu__3u:6601": "bhāve vā jainādimatānusāreṇa sādhanāntarasādhyatvāditi prāpte mokṣasadbhāvaṃ tasyāpi bhagavaddarśanasādhyatvaṃ ca sādhayitumidamārabhyate /",
    "GSP33nysu__3u:6602": "yadyapi samayapāde cārvākādimatāni nirākṛtāni /",
    "GSP33nysu__3u:6603": "tathāpi mokṣatatsādhanaviyadūṣaṇaviśeṣavyutpādanārtho 'yaṃ prayatnaḥ /",
    "GSP33nysu__3u:6604": "tatra cārvākamataṃ tāvadanuvadati- naiveti //",
    "GSP33nysu__3u:6605": "vidyaiva tu nirdhāraṇāt |",
    "GSP33nysu__3u:6606": "naiva mokṣa iti prāhurlokāyatamate sthitāḥ // MAnuv_3,3.115ab //",
    "GSP33nysu__3u:6607": "evaśabdaḥ svarūpaniṣedhadyotanārthaḥ /",
    "GSP33nysu__3u:6608": "anyathā puruṣaviśeṣādisambandhena niṣedho 'pi jñāyeta /",
    "GSP33nysu__3u:6609": "tasmādupāsanaṃ vyarthamiti śeṣaḥ /",
    "GSP33nysu__3u:6610": "tarhi kaḥ puruṣārtho 'stītyata āha- bhoga iti //",
    "GSP33nysu__3u:6611": "bhogaḥ ... // MAnuv_3,3.115c //",
    "GSP33nysu__3u:6612": "srakcandanādiviṣayasukhānubhavo bhogaḥ sa puruṣārtho 'stīti prāhuriti sambandhaḥ /",
    "GSP33nysu__3u:6613": "bhogaścaihika eva na tu svargādigata ityāha- śarīreti //",
    "GSP33nysu__3u:6614": "... śarīraparyantaṃ ... // MAnuv_3,3.115c //",
    "GSP33nysu__3u:6615": "śarīrapātaparyantamityarthaḥ /",
    "GSP33nysu__3u:6616": "kutaḥ svargāpavargayorasattvamityata āha- bhasmībhāva iti //",
    "GSP33nysu__3u:6617": "... bhasmībhāvastato bhavet // MAnuv_3,3.115d //",
    "GSP33nysu__3u:6618": "iti ... // MAnuv_3,3.116a //",
    "GSP33nysu__3u:6619": "tataḥ pātānantaraṃ śarīrasya bhasmībhāvo bhavet /",
    "GSP33nysu__3u:6620": "idamuktaṃ bhavati /",
    "GSP33nysu__3u:6621": "śarīrapātottarakālamātmanaḥ svargāpavargau vaktavyau /",
    "GSP33nysu__3u:6622": "ātmā ca na śarīrātirikto 'sti /",
    "GSP33nysu__3u:6623": "śarīraṃ ca pātottarakālaṃ naśyatyeva /",
    "GSP33nysu__3u:6624": "tataḥ kasya tau syātāmiti /",
    "GSP33nysu__3u:6625": "iti prāhuriti sambandhaḥ /",
    "GSP33nysu__3u:6626": "śaṅkāsamāptau vetiśabdaḥ /",
    "GSP33nysu__3u:6627": "tadetatpramāṇābhāvena dūṣayaṃstāvatpṛcchati- taditi //",
    "GSP33nysu__3u:6628": "... tat kena mānena dṛṣṭaṃ ... // MAnuv_3,3.116ab //",
    "GSP33nysu__3u:6629": "mokṣo naivāstīti vākyārthaṃ taditi parāmṛśati /",
    "GSP33nysu__3u:6630": "kena māneneti /",
    "GSP33nysu__3u:6631": "pratyakṣeṇa vā taditareṇa vetyarthaḥ /",
    "GSP33nysu__3u:6632": "dṛṣṭamavagatam /",
    "GSP33nysu__3u:6633": "dvitīyastāvaccārvākeṇa nāṅgīkartuṃ śakyata ityāśayavānāha- pratyakṣeti //",
    "GSP33nysu__3u:6634": "... pratyakṣavādinā // MAnuv_3,3.116b //",
    "GSP33nysu__3u:6635": "pratyakṣamekameva pramāṇaṃ nānyadityabhyupagacchatā /",
    "GSP33nysu__3u:6636": "pūrveṇa sambandhaḥ /",
    "GSP33nysu__3u:6637": "ādyaṃ nirākaroti- nahīti //",
    "GSP33nysu__3u:6638": "nahi pratyakṣamānena mokṣābhāvo 'vasīyate // MAnuv_3,3.116cd //",
    "GSP33nysu__3u:6639": "anumānādikaṃ tāvatparasya mānaṃ na bhavati /",
    "GSP33nysu__3u:6640": "yacca mānatvenāṅgīkṛtaṃ pratyakṣaṃ teneti yāvat /",
    "GSP33nysu__3u:6641": "mokṣo hi nāma paramānandāvāptiviśiṣyātyantikī duḥkhanivṛttiḥ /",
    "GSP33nysu__3u:6642": "tadabhāvaścaivamavagantavyaḥ /",
    "GSP33nysu__3u:6643": "nāsti ko 'pi puruṣaḥ paramānandānubhavī sarvo 'pi duḥkhī ceti /",
    "GSP33nysu__3u:6644": "naca puruṣāntaravartinī sukhaduḥkhe tadabhāvau vā puruṣāntarapratyakṣaviṣayāviti kathaṃ mokṣābhāvaḥ pratyakṣeṇāvasīyeteti hiśabdārthaḥ /",
    "GSP33nysu__3u:6645": "mā bhūtpramāṇābhāvena mokṣābhāvaniścayaḥ /",
    "GSP33nysu__3u:6646": "tatsadbhāvaniścayo 'trapa durghaṭa eva /",
    "GSP33nysu__3u:6647": "pramāṇābhāvāt /",
    "GSP33nysu__3u:6648": "tāvattatra pratyakṣaṃ pramāṇam /",
    "GSP33nysu__3u:6649": "parapuruṣavartinoḥ paramānandaduḥkhābhāvayoḥ parapratyakṣasya sāmarthyābhāvāt /",
    "GSP33nysu__3u:6650": "svaniṣṭhastu tadabhāva eva pratyakṣeṇokṣyate /",
    "GSP33nysu__3u:6651": "nāpi pratyakṣādanyat /",
    "GSP33nysu__3u:6652": "tatprāmāṇyasiddheḥ /",
    "GSP33nysu__3u:6653": "tataśca sādhakabādhakapramāṇābhāvādapratipattirnityasaṃśayo vā mokṣe syāditi nopāsanānuṣṭhānaṃ sambhavatīti /",
    "GSP33nysu__3u:6654": "maivam /",
    "GSP33nysu__3u:6655": "pratyakṣeṇa tāvanmokṣaniścayopapatteḥ /",
    "GSP33nysu__3u:6656": "nanūktamatra pratyakṣasya tatra sāmarthyaṃ nāstīti tatrāha- ghaṭata iti //",
    "GSP33nysu__3u:6657": "ghaṭate muktidṛṣṭistu puruṣeṇa mahīyasā // MAnuv_3,3.117ab //",
    "GSP33nysu__3u:6658": "yadyapi prākṛtānāṃ pratyakṣaṃ na mokṣaṃ gocarayituṃ kṣamate /",
    "GSP33nysu__3u:6659": "tathāpi mahattamapuruṣapratyakṣeṇa mokṣaniścayo yujyata eva /",
    "GSP33nysu__3u:6660": "tadīyapratyakṣāvagamaśca pareṣāṃ tadvākyena bhaviṣyatīti bhāvaḥ /",
    "GSP33nysu__3u:6661": "nanu kartṛkarmaṇoḥ kṛtītyatra ṣaṣṭhayā bhavitavyaṃ kathaṃ tṛtīyā /",
    "GSP33nysu__3u:6662": "śeṣavivakṣāyāṃ ṣaṣṭhī vihitā /",
    "GSP33nysu__3u:6663": "nacātra śeṣavivakṣeti cenna /",
    "GSP33nysu__3u:6664": "asminyoge śeṣagrahaṇasya nivṛttatvāt /",
    "GSP33nysu__3u:6665": "ucyate /",
    "GSP33nysu__3u:6666": "hetāveṣā tṛtīyā /",
    "GSP33nysu__3u:6667": "na kartari karaṇe vā /",
    "GSP33nysu__3u:6668": "mahīyasā puruṣeṇa hetunā karaṇena vā tadīyapratyakṣeṇeti yāvat /",
    "GSP33nysu__3u:6669": "itareṣāṃ muktidṛṣṭirmuktisadbhāvaniścayo ghaṭata iti /",
    "GSP33nysu__3u:6670": "yadvā muktiviṣayā pratyakṣadṛṣṭirghaṭate /",
    "GSP33nysu__3u:6671": "katham /",
    "GSP33nysu__3u:6672": "yato mahīyasā puruṣeṇaṣakṣyate mokṣa iti vadāma iti yojanā /",
    "GSP33nysu__3u:6673": "athavā kriyamāṇeti padādhyāhāre na doṣaḥ /",
    "GSP33nysu__3u:6674": "evaṃ tarhi mayāpi vaktuṃ śakyata eva /",
    "GSP33nysu__3u:6675": "yadyapi parapuruṣavartī mokṣābhāvo 'smadādīnāṃ na pratyakṣaḥ /",
    "GSP33nysu__3u:6676": "tathāpi mahīyasaḥ puruṣasya lokāyatācāryasya pratyakṣa eva /",
    "GSP33nysu__3u:6677": "tadavagamaścāsmākaṃ tadvākyena bhaviṣyatīti /",
    "GSP33nysu__3u:6678": "tathāca satpratipakṣatayā punaraniścaya evetyata āha- netīti //",
    "GSP33nysu__3u:6679": "neti vakturmahattvaṃ tu kathañcana na vidyate // MAnuv_3,3.117cd //",
    "GSP33nysu__3u:6680": "kasminnapi puruṣe vartamāno 'nāgato vā mokṣo nāstyevetyahaṃ pratyakṣeṇekṣa iti vaktustviti sambandhaḥ /",
    "GSP33nysu__3u:6681": "mahattvameva na vidyate kuto mahīyastvamityevaśabdārtho vā tuśabdaḥ /",
    "GSP33nysu__3u:6682": "mahattvamiha bahuprakāramapekṣitam /",
    "GSP33nysu__3u:6683": "itarapuruṣāpratyakṣārthasākṣātkāritvaṃ tadupayuktāsādhāraṇadharmavattvaṃ yathārthavāditvaṃ ceti /",
    "GSP33nysu__3u:6684": "tatraikaprakāramapi na lokāyatācāryasya vidyate /",
    "GSP33nysu__3u:6685": "kutastena satpratipakṣatāśaṅkā mokṣavādināṃ mahāpuruṣāṇām /",
    "GSP33nysu__3u:6686": "kuta ityata āha- sādhayanniti //",
    "GSP33nysu__3u:6687": "sādhayan sarvasāmānyaṃ kathameva viśeṣavān // MAnuv_3,3.118ab //",
    "GSP33nysu__3u:6688": "dharmādyabhāvapratipādanena sarveṣāṃ puṃsāṃ samānatvaṃ sādhayaṃllokāyatācāryaḥ kathamevetarebhyo 'tiśayavānbhavati /",
    "GSP33nysu__3u:6689": "na kathañcit /",
    "GSP33nysu__3u:6690": "etaduktaṃ bhavati /",
    "GSP33nysu__3u:6691": "puruṣāntarāpratyakṣasya parapuruṣagatasya mokṣābhāvasya sākṣātkaraṇe lokāyatācāryasyetarebhyo viśeṣeṇa bhāvyam /",
    "GSP33nysu__3u:6692": "anyathetareṣāmapi tatprasaṅgāt /",
    "GSP33nysu__3u:6693": "na cāsāvasti /",
    "GSP33nysu__3u:6694": "tapasā yogena vā janito dharmaviśeṣastathā /",
    "GSP33nysu__3u:6695": "sa cetareṣāmiva svātmano 'pi nāstīti tenaiva sādhitam /",
    "GSP33nysu__3u:6696": "ataḥ kāraṇābhāvāditaravattasyāpi parapuruṣavartimokṣābhāvasākṣātkaraṇaṃ nāstyeveti niścīyate",
    "GSP33nysu__3u:6697": "tata evāhaṃ mokṣābhāvaṃ sākṣātkaromīti tadīyavacanamayathārthameva /",
    "GSP33nysu__3u:6698": "bhūtapariṇāmaviśeṣa evātiśayo 'stviti cet /",
    "GSP33nysu__3u:6699": "sa kiṃ pratyakṣo 'pratyakṣo vā /",
    "GSP33nysu__3u:6700": "nādyaḥ /",
    "GSP33nysu__3u:6701": "anupalambhāt /",
    "GSP33nysu__3u:6702": "yādṛśatādṛśasya prakṛtaphalahetutve mānābhāvāt /",
    "GSP33nysu__3u:6703": "anyathātiprasakteḥ /",
    "GSP33nysu__3u:6704": "na dvitīyaḥ /",
    "GSP33nysu__3u:6705": "atīndriyārthaṃ nirākurvatā tenaivetaravadātmanyapi tadabhāvasya sādhitatvāditi /",
    "GSP33nysu__3u:6706": "yathā yuṣmābhirabhidhīyate nāstyeva mokṣābhāvasākṣātkārī mahāpuruṣa iti tathā ahamapi vadāmi",
    "GSP33nysu__3u:6707": "nāstyevāsau mahīyānpuruṣo yaḥ pratyakṣeṇa mokṣamīkṣeta /",
    "GSP33nysu__3u:6708": "pramāṇābhāvāditi /",
    "GSP33nysu__3u:6709": "tathāca punaraniścaya evetyata āha- dṛśyanta iti //",
    "GSP33nysu__3u:6710": "dṛśyante puruṣā loke parāvaravido 'pica // MAnuv_3,3.118cd //",
    "GSP33nysu__3u:6711": "aparokṣadṛśo yoganiṣṭhāścāmalacakṣuṣaḥ /",
    "GSP33nysu__3u:6712": "pratyakṣaṃ devatāṃ dṛṣṭvā tatprasādāptabhūtayaḥ // MAnuv_3,3.119 //",
    "GSP33nysu__3u:6713": "jñānavijñānapārajñā ... // MAnuv_3,3.120a //",
    "GSP33nysu__3u:6714": "na kevalameka iti bhāvaḥ /",
    "GSP33nysu__3u:6715": "loke 'sminneva bhūmaṇḍale /",
    "GSP33nysu__3u:6716": "te ca vasiṣṭhādayaḥ /",
    "GSP33nysu__3u:6717": "teṣāṃ mahīyastvamāha- jñānavijñānapārajñā iti //",
    "GSP33nysu__3u:6718": "atra viṣayibhyāṃ viṣayāvupalakṣyete /",
    "GSP33nysu__3u:6719": "sāmānyaviśeṣākārapārajñāḥ /",
    "GSP33nysu__3u:6720": "na kevalaṃ vartamānāśeṣavidaḥ kinnāma parāvaravido 'pi /",
    "GSP33nysu__3u:6721": "tatkimanumānādinā netyāha- aparokṣadṛśaśceti //",
    "GSP33nysu__3u:6722": "asmadādibhyaḥ ko viśeṣasteṣāmityata uktaṃ yoganiṣṭhāścāmalacakṣuṣa iti /",
    "GSP33nysu__3u:6723": "yoganiṣṭhājanitaviśiṣyādṛṣṭena divyadṛṣṭayaḥ /",
    "GSP33nysu__3u:6724": "kintenaiva netyāha- pratyakṣamiti //",
    "GSP33nysu__3u:6725": "yogasāmarthyena paradevatāṃ sākṣādupalabhya tanprasādāsāditaprakāśādyaiśvaryavantaḥ /",
    "GSP33nysu__3u:6726": "vasiṣṭhādayo yogardhisampannayā divyayā dṛṣṭayā paramapuruṣavartinaṃ mokṣaṃ sākṣātkurvāṇāḥ pratyakṣeṇaiva dṛśyante 'to na mokṣāniścaya iti /",
    "GSP33nysu__3u:6727": "asmadādibhiranupalabdhatvātte na santītyata āha- niṣiddhayanta iti //",
    "GSP33nysu__3u:6728": "... niṣiddhayante kathaṃ nṛbhiḥ // MAnuv_3,3.120b //",
    "GSP33nysu__3u:6729": "nṛbhirityanena mandabhāgyaiḥ parimitā viviktadeśaparicayavadbhiriti sūcayati /",
    "GSP33nysu__3u:6730": "nahi te vaṇigvīthyāṃ vartante /",
    "GSP33nysu__3u:6731": "yena yuṣmābhirupalabhyeran /",
    "GSP33nysu__3u:6732": "ato viprakarṣādanupalabhyamānā na niṣeddhuṃ śakyanta iti bhāvaḥ /",
    "GSP33nysu__3u:6733": "nanu puruṣasvarūpamātre na vipratipattiḥ /",
    "GSP33nysu__3u:6734": "teṣāṃ mahīyastvaṃ tu kuta ityata āha- dṛśyate ceti //",
    "GSP33nysu__3u:6735": "na kevalaṃ puruṣāḥ kintu teṣāmatimāhātmyaṃ mahīyastvaṃ ca dṛśyate /",
    "GSP33nysu__3u:6736": "katham /",
    "GSP33nysu__3u:6737": "atimahaujasām /",
    "GSP33nysu__3u:6738": "etaduktaṃ bhavati /",
    "GSP33nysu__3u:6739": "dṛśyante tāvadvindhyasthaganasamudrapānādīni teṣāmatimahāntyojāṃsi /",
    "GSP33nysu__3u:6740": "tāni ca mahaiśvaryakāryāṇi /",
    "GSP33nysu__3u:6741": "naca kāryāṇi vinā kāraṇairbhavitumarhanti /",
    "GSP33nysu__3u:6742": "mahaiśvaryeṣu ca sārvajñāparanāmakaṃ prākāśyamiti teṣāṃ mahīyastvasiddhiriti /",
    "GSP33nysu__3u:6743": "nanu tadīyaṃ mokṣaviṣayaṃ pratyakṣaṃ pareṣāṃ kutaḥ siddham /",
    "GSP33nysu__3u:6744": "tadvākyāditi cenna /",
    "GSP33nysu__3u:6745": "teṣāṃ vipralambhakatvopapatterityata āha- yadīti //",
    "GSP33nysu__3u:6746": "yadi te 'pi niṣiddhayante kiṃ noktiste niṣiddhayate // MAnuv_3,3.121ab //",
    "GSP33nysu__3u:6747": "vipralambho hi prayojanamūlo bhavati /",
    "GSP33nysu__3u:6748": "naca teṣāṃ prayojanānusandhānaṃ sambhavati /",
    "GSP33nysu__3u:6749": "āptasamastaiśvayartvāt /",
    "GSP33nysu__3u:6750": "prayojanāntarasya cāpramitatvāt /",
    "GSP33nysu__3u:6751": "evaṃbhūtā api te yogino yadi vipralambhakā iti niṣiddhayante /",
    "GSP33nysu__3u:6752": "tadīyaṃ vākyaṃ vipralambhamūlatvena nirākriyata iti yāvat /",
    "GSP33nysu__3u:6753": "tadā te tvadabhyupagatā lokāyatācāryoktiḥ kiṃ tathaiva na niṣidhyate /",
    "GSP33nysu__3u:6754": "sāpi vipralambhamūleti kalpayitvānādaraṇīyā syāt /",
    "GSP33nysu__3u:6755": "aviśeṣāditi yāvat /",
    "GSP33nysu__3u:6756": "etenaitadapi nirastam /",
    "GSP33nysu__3u:6757": "viprakaṣarvaśādasmābhiranupalabhyamānā api yoginastanmāhātmyaṃ tadīyaṃ svapratyakṣaviṣayaṃ vākyaṃ cāsmābhiḥ kuto 'vagantavyam /",
    "GSP33nysu__3u:6758": "itihāsapurāṇebhya iti cenna /",
    "GSP33nysu__3u:6759": "teṣāmapramāṇatvāditi /",
    "GSP33nysu__3u:6760": "doṣadarśanena hi teṣāmaprāmāṇyaṃ kalpyam /",
    "GSP33nysu__3u:6761": "naca tatra pramāṇamasti /",
    "GSP33nysu__3u:6762": "vākyatvenaiva prāmāṇyapratiṣedhe lokāyatācāryokterapi tatpratiṣedhaprasaṅgāditi /",
    "GSP33nysu__3u:6763": "na lokāyatācāryoktirvipralambhaśaṅkayā nirākriyate /",
    "GSP33nysu__3u:6764": "pratyakṣasaṃvādena prāmāṇyaniścayāditi cetsamaṃ prakṛte 'pītyāha-",
    "GSP33nysu__3u:6765": "yadukteti //",
    "GSP33nysu__3u:6766": "yaduktavākyaprāmāṇyaṃ pratyakṣeṇopalabhyate // MAnuv_3,3.121cd //",
    "GSP33nysu__3u:6767": "yairyogibhiruktānāṃ vākyānāṃ prāmāṇyaṃ pratyakṣeṇa pratyakṣasaṃvādenopalabhyante te 'pīti pūrveṇānvayaḥ /",
    "GSP33nysu__3u:6768": "kathamityata āha- varādayo 'pīti //",
    "GSP33nysu__3u:6769": "varādayo 'pi taddattāḥ sadā satyā bhavanti hi // MAnuv_3,3.122ab //",
    "GSP33nysu__3u:6770": "tairyogibhirdattā varāḥ śāpāśca sadāvyabhicāreṇa satyā bhavanti /",
    "GSP33nysu__3u:6771": "hi yasmāttasmāditi pūrveṇaiva sambandhaḥ /",
    "GSP33nysu__3u:6772": "te prasannāḥ santastavedaṃ bhadraṃ bhaviṣyatīti vā kupitāḥ santastavedamabhadraṃ bhaviṣyatīti vā yadāhustattathaiva bhavatpratyakṣeṇopalabhyata iti /",
    "GSP33nysu__3u:6773": "syādetat /",
    "GSP33nysu__3u:6774": "pratyakṣayogyārthe bhavatu tatsaṃvādena tadīyaṃ vākyaṃ pramāṇam /",
    "GSP33nysu__3u:6775": "atīndriye tu mokṣādau kathamiti /",
    "GSP33nysu__3u:6776": "evaṃ tarhi lokāyatācāryavacanamapi pratyakṣayogyārthe tatsaṃvādena pramāṇamastu /",
    "GSP33nysu__3u:6777": "atīndriye tu mokṣābhāvādau kathamiti samānam /",
    "GSP33nysu__3u:6778": "atha manyase pratyakṣayogyārthe tāvattadīyaṃ vacanaṃ pratyakṣasaṃvādyevopalabdham /",
    "GSP33nysu__3u:6779": "tenātīndriyārthaviṣaye 'pi tatra viśvasimaḥ /",
    "GSP33nysu__3u:6780": "loke tathopalambhāditi /",
    "GSP33nysu__3u:6781": "tadidaṃ prakṛte 'pi samānam /",
    "GSP33nysu__3u:6782": "tadidamuktamanuktasamuccayārthenāpipadena /",
    "GSP33nysu__3u:6783": "evaṃ satpratipakṣatānirāsāya yogināṃ mokṣapratyakṣavādasya prāmāṇyam,",
    "GSP33nysu__3u:6784": "aprāmāṇyaṃ ca lokāyatācāryasya mokṣābhāvapratyakṣokterupapāditam /",
    "GSP33nysu__3u:6785": "hetvantareṇāpi tadaprāmāṇyamupapādayati- aprāmāṇyamiti //",
    "GSP33nysu__3u:6786": "aprāmāṇyaṃ tadukteśca vṛthāvācāvasīyate // MAnuv_3,3.122cd //",
    "GSP33nysu__3u:6787": "hetusamuccaye caśabdaḥ /",
    "GSP33nysu__3u:6788": "vṛthāvāceti bhāvapradhāno nirdeśaḥ /",
    "GSP33nysu__3u:6789": "vṛthātvādityevokte tṛṇādidarśane vyabhicāraḥ syāt /",
    "GSP33nysu__3u:6790": "tadarthaṃ vāggrahaṇam /",
    "GSP33nysu__3u:6791": "kathaṃ lokāyatācāryoktervṛthātvamityata āha- na hīti //",
    "GSP33nysu__3u:6792": "na hi prayojanaṃ kiñcit paralokanivāraṇāt // MAnuv_3,3.123ab //",
    "GSP33nysu__3u:6793": "paralokasya mokṣādernivāraṇāt nāstitvapratipādanāllabhyaṃ kiñcitprayojanaṃ nāstītyetatprasiddhameva",
    "GSP33nysu__3u:6794": "tathāhi /",
    "GSP33nysu__3u:6795": "tadukteradṛṣṭaṃ vā prayojanaṃ syāddṛṣṭaṃ vā /",
    "GSP33nysu__3u:6796": "na tāvadadṛṣṭam /",
    "GSP33nysu__3u:6797": "paralokanivāraṇāt /",
    "GSP33nysu__3u:6798": "adṛṣṭaṃ hi svargādāvupabhogyaṃ vā syāddehāntareṇehaiva vā /",
    "GSP33nysu__3u:6799": "nādyaḥ /",
    "GSP33nysu__3u:6800": "svargādeḥ paralokasya pareṇa pratiṣiddhatvāt /",
    "GSP33nysu__3u:6801": "na dvitīyaḥ /",
    "GSP33nysu__3u:6802": "dehātmavādināsyātmanaḥ paralokasya dehāntarasya nivāraṇāt /",
    "GSP33nysu__3u:6803": "nāpi dṛṣṭam /",
    "GSP33nysu__3u:6804": "pratipādakapratipādyayorarthakāmalābhānupalambhāditi /",
    "GSP33nysu__3u:6805": "vaidikānāṃ dharmādharmavyavasthāpakairvavacanairuparuddhakāmabhogānāṃ prāṇināṃ dharmādyabhāvāpratipādanena kāmopabhogoparodhanivṛttirūpaparopakārastāvadācāryasya prāṇināṃ dharmādyabhāvapratipādanena kāmopabhogoparodhanivṛttirūpaparopakārastāvadācāryasya prayojanamasti /",
    "GSP33nysu__3u:6806": "yadyapyupakāro na svarūpeṇa prayojanam /",
    "GSP33nysu__3u:6807": "nāpyadṛṣṭahetutvena /",
    "GSP33nysu__3u:6808": "tathāpyupakartāraṃ pratyupakurvantyeva /",
    "GSP33nysu__3u:6809": "vineyānāṃ ca kāmopabhogoparodhanivṛttirevāsti prayojanam /",
    "GSP33nysu__3u:6810": "tatkathaṃ vṛthātvamityata āha- vṛthā vācamiti //",
    "GSP33nysu__3u:6811": "vṛthāvācaṃ vṛthā hanyād yadi tasya kimuttaram // MAnuv_3,3.123cd //",
    "GSP33nysu__3u:6812": "atra vṛthāvācamiti sādhyanirdeśaḥ /",
    "GSP33nysu__3u:6813": "evamapi vṛthāvāktvaṃ na parihāryamiti /",
    "GSP33nysu__3u:6814": "adṛṣṭaprayojanarahitavācamiti vā /",
    "GSP33nysu__3u:6815": "yadi kaścittamācāryaṃ vineyaṃ vā vṛthaiva hanyāttadā taṃ prati tasya kimuttaram /",
    "GSP33nysu__3u:6816": "na kiñcit /",
    "GSP33nysu__3u:6817": "etaduktaṃ bhavati /",
    "GSP33nysu__3u:6818": "na sta eva dharmādharmau, atastvayā niraṅkuśena kāmopabhogaḥ karaṇīya ityācāryeṇa bodhito 'ntevāsī tadīyakamanīyakāntādyapahārārthaṃ taṃ hanyādeva, tadāsya kā pratikriyā /",
    "GSP33nysu__3u:6819": "upakarturapakāro mahāpratyavāyaheturiti chāndasoktestenaiva tyājitatvāt /",
    "GSP33nysu__3u:6820": "upakartāraṃ pratyupakurvantītyetadapi dharmādivāsanāyāṃ satyāmeva /",
    "GSP33nysu__3u:6821": "sā tu tenaiva niśśeṣitā /",
    "GSP33nysu__3u:6822": "ato nāstyevācāryasya prayojanam /",
    "GSP33nysu__3u:6823": "pratyuta svajīvanahānilakṣaṇo 'nartha eva evaṃ vineyānāmapyanyonyadhanavanitādyapahārāyaparasparavadhādāveva pravṛttiḥ na",
    "GSP33nysu__3u:6824": "tu kāmopabhogāvasaraḥ /",
    "GSP33nysu__3u:6825": "mahatānarthenākrānto 'lpīyānkāmopabhogo 'nartha eveti /",
    "GSP33nysu__3u:6826": "astvevaṃ lokāyatācāryoktervṛthātvamanarthahetutvaṃ ca /",
    "GSP33nysu__3u:6827": "tathāpyaprāmāṇyaṃ kuta ityata āha- sveti //",
    "GSP33nysu__3u:6828": "svajīvanavirodhāya vadan kiṃ nāma buddhimān // MAnuv_3,3.123ef //",
    "GSP33nysu__3u:6829": "svaśabdaḥ pareṣāmapyupalakṣakaḥ /",
    "GSP33nysu__3u:6830": "vyarthaṃ ceti śeṣaḥ /",
    "GSP33nysu__3u:6831": "vyarthānarthahetuvāktvena lokāyatācāryasyāprekṣāvattvamanumīyate /",
    "GSP33nysu__3u:6832": "tatastadvacanasyāprāmāṇyamiti śeṣaḥ /",
    "GSP33nysu__3u:6833": "uktaścāyamarthaḥ prayojanādhikaraṇe /",
    "GSP33nysu__3u:6834": "uktamarthaṃ buddhayārohāya saṅkṣipyāha- prāmāṇyaṃ iti //",
    "GSP33nysu__3u:6835": "prāmāṇye saṃśayaḥ kiṃ syāt tayoḥ puruṣayorapi /",
    "GSP33nysu__3u:6836": "svajīvanaviruddhoktirajño dṛṣṭasya cāpi saḥ // MAnuv_3,3.124 //",
    "GSP33nysu__3u:6837": "yaścātīndriyadevoktiśrotā dṛṣṭaparāvaraḥ /",
    "GSP33nysu__3u:6838": "atītānāgataṃ sarvaṃ lokānubhavamāpayan // MAnuv_3,3.125a-c //",
    "GSP33nysu__3u:6839": "(atra) prāmāṇyaśabdenāptatvamucyate /",
    "GSP33nysu__3u:6840": "kimityākṣepe /",
    "GSP33nysu__3u:6841": "apiśabdo garhāyām /",
    "GSP33nysu__3u:6842": "svetyupalakṣaṇam /",
    "GSP33nysu__3u:6843": "dṛṣṭasya darśanayogyasyāpi bahorarthasya /",
    "GSP33nysu__3u:6844": "caśabdo viśeṣaṇasamuccaye /",
    "GSP33nysu__3u:6845": "devoktītyatīndriyāntarasyāpyupalakṣaṇam /",
    "GSP33nysu__3u:6846": "svoktaṃ sarvaṃ pratyakṣasaṃvādena lokānubhavaṃ lokāśvāsaṃ prāpayan /",
    "GSP33nysu__3u:6847": "yaḥ svajīvanaviruddhoktitvādiviśeṣaṇo lokāyatācāryo yaścātīndriyadevoktiśrotṛtvādiviśeṣaṇo yogī tayorapi puruṣayoḥ prāmāṇye saṃśayaḥ syātkiṃ, na syādeva /",
    "GSP33nysu__3u:6848": "kintvādyasyāprāmāṇyameva dvitīyasya prāmāṇyameva niścīyata iti yojanā /",
    "GSP33nysu__3u:6849": "evaṃ nimittābhāvenāsambhāvitātīndriyajñānasya kāmukatvādinā sambhāvitavipralambhasya lokāyatācāryasya yogardhisampadā sambhāvitasārvajñāvāptasamastaiśvaryavattvādinātyantāsambhāvitavañcakatvātpratyakṣasaṃvādivacaso yoginaḥ prati, pratipakṣatvāsambhave (na) tadvacanāvagatena tatpratyakṣeṇa mokṣaḥ siddhayatītyuktam idānīṃ vedenāpi taṃ siṣādhayiṣustatprāmāṇye vipratipannaṃ prati kiṃ saṃvādarahitatvādvedasyāprāmāṇyamucyate",
    "GSP33nysu__3u:6850": "uta vākyatvādunmattavākyavat /",
    "GSP33nysu__3u:6851": "athavonmattavākyādaniścitaviśeṣatvādatha(vā) bādhitatvaditi vikalpyādye 'pi kiṃ sarvasya saṃvādo nāsti utaikadeśasyeti vikalpyādyaṃ nirācaṣṭe- ata iti //",
    "GSP33nysu__3u:6852": "ataḥ pratyakṣagamyatvād vedamātvasya ca sphuṭam // MAnuv_3,3.125ef //",
    "GSP33nysu__3u:6853": "vaidikānuṣṭhānavatāṃ tatphalasiddherdṛṣṭatvādityarthaḥ /",
    "GSP33nysu__3u:6854": "pratyakṣagamyatvāt pratyakṣasaṃvādena siddhatvāt /",
    "GSP33nysu__3u:6855": "pramāṇasamuccaye caśabdaḥ /",
    "GSP33nysu__3u:6856": "vedena ca mokṣasiddhiriti /",
    "GSP33nysu__3u:6857": "anena sarvasyāpi vedasya pramāṇāntarasaṃvādo nāstītyetadasiddham /",
    "GSP33nysu__3u:6858": "aiśvaryādisādhanatayā yogādikamupadiśato vedabhāgasya saṃvādadarśanādityuktaṃ bhavati /",
    "GSP33nysu__3u:6859": "mokṣapratipādakāni ca vedavākyāni tatra tatrodāhṛtānyeva draṣṭavyāni /",
    "GSP33nysu__3u:6860": "phalavisaṃvādo 'pi vedasya dṛśyata iti cenna /",
    "GSP33nysu__3u:6861": "tasya kartṛkarmādivaiguṇyahetutāyāḥ prāguktatvāt /",
    "GSP33nysu__3u:6862": "tadidamuktaṃ sphuṭamiti /",
    "GSP33nysu__3u:6863": "ādye dvitīyaṃ dūṣayati- yadīti //",
    "GSP33nysu__3u:6864": "yadyāgamasya no mātvamakṣajasya tathā bhavet // MAnuv_3,3.126ab //",
    "GSP33nysu__3u:6865": "yadi bhāgaviśeṣasya saṃvādābhāvena kṛtsnasyāpi āgamasya no mānatvam apramāṇatvamityucyate tarhi akṣajasya pratyakṣamātrasya tathā apramāṇatvaṃ bhavet /",
    "GSP33nysu__3u:6866": "asthātsukhādiviṣayasya pratyakṣasya saṃvādābhāvāt /",
    "GSP33nysu__3u:6867": "yadi ca saṃvādarahitasyaiva vedabhāgasya no mānatvamityucyate tadāsmatsukhādiviṣayasya pratyakṣasyāprāmāṇyaṃ bhavedeveti /",
    "GSP33nysu__3u:6868": "yadyapi yogipratyakṣasaṃvā(do 'sti tathā)daḥ prāguktastathāpi taditarapramāṇāpekṣayedamuditaṃ veditavyam /",
    "GSP33nysu__3u:6869": "syādetat /",
    "GSP33nysu__3u:6870": "pratyakṣaṃ svata eva pramāṇaṃ tatra kiṃ saṃvādenetyata āha-",
    "GSP33nysu__3u:6871": "yadyakṣajasyeti //",
    "GSP33nysu__3u:6872": "yadyakṣajasya mātvaṃ syādāgamasya kathaṃ na tat // MAnuv_3,3.126cd //",
    "GSP33nysu__3u:6873": "yadi saṃvādena vinākṣajasya svata eva pramāṇatvaṃ syāttarhi āgamasya tat svata eva prāmāṇyaṃ kathaṃ na bhavet- aviśeṣādbhavedeva /",
    "GSP33nysu__3u:6874": "dvitīyaṃ nirākaroti- yadyāgamasyeti /",
    "GSP33nysu__3u:6875": "yadi vākyatvamātreṇonmattavākyavadāgamasya na mānatvamityucyate /",
    "GSP33nysu__3u:6876": "tarhyakṣajatvena śuktirajatādiviṣayākṣajavatstatstambhādyakṣajasyāpyaprāmāṇyaṃ syādaviśeṣāt",
    "GSP33nysu__3u:6877": "nirdeṣatvātstambhādiviṣayamakṣajaṃ pramāṇamityata āha- yadyakṣajasyeti //",
    "GSP33nysu__3u:6878": "yadi nirdeṣatvātstambhādiviṣayasyākṣajasya pramāṇatvaṃ syāttarhyāgamasyāpi tata eva kathaṃ na bhavet /",
    "GSP33nysu__3u:6879": "na hyapauruṣeyasya sadoṣatā sambhavati /",
    "GSP33nysu__3u:6880": "veda ityupakramāttathaiva vaktavye yadāgamasyeti vadati tadanenaiva nyāyena pauruṣeyāgamasyāpi prāmāṇyaṃ sādhanīyamiti sūcayitum /",
    "GSP33nysu__3u:6881": "tṛtīyaṃ nirākaroti- loketi //",
    "GSP33nysu__3u:6882": "lokavākyād viśeṣaścāvyabhicāreṇa siddhayati // MAnuv_3,3.126ef //",
    "GSP33nysu__3u:6883": "unmattādivākyāt /",
    "GSP33nysu__3u:6884": "viśeṣo vedasya /",
    "GSP33nysu__3u:6885": "avyabhicāreṇa bādharāhityena /",
    "GSP33nysu__3u:6886": "nahi vaidiko 'rthaḥ pratyakṣasiddho yena tattatra bādhakatayāvakāśaṃ labheta /",
    "GSP33nysu__3u:6887": "etena caturtho 'pi nirastaḥ /",
    "GSP33nysu__3u:6888": "tadevaṃ pratyakṣāgamābhyāṃ mokṣaṃ sādhayatehāmutra phalabhogavairāgyavatāṃ yogināṃ pravṛttiḥ saphalā prekṣāvatpravṛttitvātsammatavadityanumānamapi sūcitam /",
    "GSP33nysu__3u:6889": "anumānaprāmāṇyaṃ ca prāgeva samarthitam /",
    "GSP33nysu__3u:6890": "apare purananumimate /",
    "GSP33nysu__3u:6891": "duḥkhasantatiratyantamucchidyate santatitvāddīpajvālāsantativaditi /",
    "GSP33nysu__3u:6892": "tadasat /",
    "GSP33nysu__3u:6893": "sakalajīvagataduḥkhasantatipakṣīkāreṃ'śe bādhitatvāt /",
    "GSP33nysu__3u:6894": "nityasaṃsāriṇāṃ keṣāñcitsattvasya tairapyaṅgīkṛtatvātsamarthayiṣyamāṇatvācca /",
    "GSP33nysu__3u:6895": "tadvayatiriktajīvagataduḥkhasantatipakṣīkāre tu tatraiva vyabhicārāt /",
    "GSP33nysu__3u:6896": "pārthivaparamāṇurūpādisantāne vyabhicārācca /",
    "GSP33nysu__3u:6897": "sarvamuktipakṣe phalamūlayorabhāvena so 'pyatyantamucchidyata eveti cenna /",
    "GSP33nysu__3u:6898": "sarvamuktipakṣasyaiva nirākariṣyamāṇatvāt /",
    "GSP33nysu__3u:6899": "kālakṣaṇasantāne vyabhicārācca /",
    "GSP33nysu__3u:6900": "kiñca duḥkhasantatiśabdena duḥkhānyevocyante uta taddharmaḥ kaścit /",
    "GSP33nysu__3u:6901": "ādye siddhasādhanatā /",
    "GSP33nysu__3u:6902": "mokṣamanaṅgīkurvatāpi duḥkhānāṃ vināśitābhyupagamāt /",
    "GSP33nysu__3u:6903": "ata evātyantamityuktamiti cet /",
    "GSP33nysu__3u:6904": "ko 'syārthaḥ /",
    "GSP33nysu__3u:6905": "kiṃ sarvāṇyapi duḥkhānyucchidyanta iti /",
    "GSP33nysu__3u:6906": "uta niḥśeṣatayocchidyanta iti /",
    "GSP33nysu__3u:6907": "athavā tatra duḥkhāntarānutpādeneti /",
    "GSP33nysu__3u:6908": "na prathamaḥ /",
    "GSP33nysu__3u:6909": "siddhasādhanatānistārāt /",
    "GSP33nysu__3u:6910": "sarveṣāmapi duḥkhānāṃ pareṇānityatāyāḥ svīkṛtatvāt /",
    "GSP33nysu__3u:6911": "ata eva na dvitīyaḥ /",
    "GSP33nysu__3u:6912": "na hi duḥkhaṃ sāvayavadravyam /",
    "GSP33nysu__3u:6913": "yena saśeṣamucchidyata iti śaṅkayeta /",
    "GSP33nysu__3u:6914": "na tṛtīyaḥ /",
    "GSP33nysu__3u:6915": "dṛṣṭāntasya sādhyavikalatvāt /",
    "GSP33nysu__3u:6916": "nahi dīpajvālāsantatirevamucchidyate /",
    "GSP33nysu__3u:6917": "tatraiva punarjvālāntarodayasambhavāt /",
    "GSP33nysu__3u:6918": "na dvitīyaḥ /",
    "GSP33nysu__3u:6919": "duḥkhadharmo hi jātirvā tadanyo vā /",
    "GSP33nysu__3u:6920": "ādye 'pasiddhāntaḥ /",
    "GSP33nysu__3u:6921": "jāternityatvāṅgīkārāt /",
    "GSP33nysu__3u:6922": "na dvitīyaḥ /",
    "GSP33nysu__3u:6923": "āśrayāsiddheḥ /",
    "GSP33nysu__3u:6924": "guṇeṣu jātivyatiriktadharmānaṅgīkārāt /",
    "GSP33nysu__3u:6925": "aṅgīkāre 'pyarthāntaratā syāt /",
    "GSP33nysu__3u:6926": "nahi duḥkhadharmasya kasyacidvināśasiddhau mokṣasiddhiriti /",
    "GSP33nysu__3u:6927": "ātmā kadāciddhvastāśeṣaviśeṣaguṇo vibhutve sati kāryaviśeṣaguṇavattvāt mahāpralayāvasthāyāmākāśavaditi cāsat /",
    "GSP33nysu__3u:6928": "sarvātmapakṣīkāre parameśvarātmani bādhāt /",
    "GSP33nysu__3u:6929": "asiddheśca /",
    "GSP33nysu__3u:6930": "jīvātmapakṣīkāre 'pi saṃsāryekasvabhāvānāṃ jīvānāṃ svayamevorarīkṛtatvena",
    "GSP33nysu__3u:6931": "tatra bādhāt /",
    "GSP33nysu__3u:6932": "tadatiriktajīvapakṣīkāre tatraivānaikāntyāt /",
    "GSP33nysu__3u:6933": "jīvātmanāṃ vibhutvābhāvenāsiddheśca /",
    "GSP33nysu__3u:6934": "ātmatvaṃ kadāciddhvastāśeṣaviśeṣaguṇadravyaniṣṭhamiti pratijñārtha iti cenna /",
    "GSP33nysu__3u:6935": "tathā sati hetorasiddhiprasaṅgāt /",
    "GSP33nysu__3u:6936": "jātitvaṃ heturiti cenna /",
    "GSP33nysu__3u:6937": "pūrvānumānadoṣāparihārāt /",
    "GSP33nysu__3u:6938": "ghaṭatvādāvanaikāntikatvācca /",
    "GSP33nysu__3u:6939": "aśeṣaviśeṣaguṇaśūnyadravyaniṣṭhamiti pratijñārtha iti cenna /",
    "GSP33nysu__3u:6940": "saguṇānāmeva dravyāṇāmutpādasya samarthitatvāt /",
    "GSP33nysu__3u:6941": "vibhukāryaviśeṣaguṇavadvṛttijātitvasya hetutvānna ko 'pi doṣa iti cenna /",
    "GSP33nysu__3u:6942": "kāryaviśeṣaguṇavatpadasya vaiyarthyāt /",
    "GSP33nysu__3u:6943": "tattyāge 'pyarthāntaratvāt /",
    "GSP33nysu__3u:6944": "aśeṣaviśeṣaguṇadhvaṃso na mokṣa iti vakṣyamāṇatvāt /",
    "GSP33nysu__3u:6945": "etena devadatto devadattādharmasamānakālīnadevadattagatatvānadhikaraṇaduḥkhadhvaṃsādhikaraṇaṃ duḥkhitvādyajñadattavaditi viśiṣyavyatirekyanumānamapi nirastam /",
    "GSP33nysu__3u:6946": "arthāntaratāparihārādityāstāṃ prapañcaḥ /",
    "GSP33nysu__3u:6947": "idānīṃ jainoktamokṣasādhanaṃ dūṣayitumanuvadati- astīti //",
    "GSP33nysu__3u:6948": "asti mokṣo 'pi dharmeṇa yathārthajñānato 'pi ca // MAnuv_3,3.127ab //",
    "GSP33nysu__3u:6949": "yadidaṃ mokṣāstitvaṃ samarthitaṃ tatsādhviti jaināḥ prāhuriti sambandhaḥ /",
    "GSP33nysu__3u:6950": "aṅgīkṛtaścenmokṣasadbhāvastadā tatsādhanamapi kiñcidaṅgīkāyarmeva /",
    "GSP33nysu__3u:6951": "tathāca kā vipratipattirityāśayavānpṛcchati- apīti //",
    "GSP33nysu__3u:6952": "kiṃ tarhītyarthaḥ /",
    "GSP33nysu__3u:6953": "uttaramāha- dharmeṇeti //",
    "GSP33nysu__3u:6954": "labhyata ityāhuḥ /",
    "GSP33nysu__3u:6955": "apicāvitaretarasamuccaye /",
    "GSP33nysu__3u:6956": "yadyapi mokṣaṃ tatsādhanaṃ cābhyupayanti jaināstathāpi tadviśeṣe vipratipadyante /",
    "GSP33nysu__3u:6957": "yataḥ samyagjñānasamyakcāritryasamuccayasādhyaṃ mokṣamāhurityāśayaḥ /",
    "GSP33nysu__3u:6958": "samyagdarśanaṃ yadyaparokṣajñānaṃ tadā yathārthagrahaṇenaiva gṛhītam /",
    "GSP33nysu__3u:6959": "yadi ca svasamayaparipālanaṃ tadā dharmagrahaṇeneti pṛthaggrahaṇaṃ vyarthamiti sūcayituṃ dvayoreva grahaṇam /",
    "GSP33nysu__3u:6960": "dharmajñānasamuccayasādhyatvaṃ mokṣasya kathañcidasmābhirapyaṅgīkriyate /",
    "GSP33nysu__3u:6961": "ato vipratipattyanantaraṃ darśayati- prāmāṇyamiti //",
    "GSP33nysu__3u:6962": "prāmāṇyamanumāyāśca jinasyāptatvasādhane // MAnuv_3,3.127cd //",
    "GSP33nysu__3u:6963": "tadvākyād dharmasajjñānavijñaptirbhavatīti ca // MAnuv_3,3.128ab //",
    "GSP33nysu__3u:6964": "jina āpto 'ssvalitavākyatvādityādyanumāyāḥ /",
    "GSP33nysu__3u:6965": "caśabdājjinadarśināṃ vākyasya ca /",
    "GSP33nysu__3u:6966": "tadvākyāt jinavākyāt /",
    "GSP33nysu__3u:6967": "iti ca jaināḥ prāhuḥ /",
    "GSP33nysu__3u:6968": "anumā(nā)dyavagatāptabhāvajinavākyānmokṣasādhanasiddhimāhuḥ /",
    "GSP33nysu__3u:6969": "natu svataḥ pramāṇādvedādityāśayaḥ /",
    "GSP33nysu__3u:6970": "mokṣasādhanaviṣayāṃ vipratipattiṃ darśayitumupakramya pramāṇavipratipattipradarśanamasaṅgatamiti cenna /",
    "GSP33nysu__3u:6971": "sādhanajñāpakasyāpi sādhanatvāt /",
    "GSP33nysu__3u:6972": "dharmajñānasvarūpe 'pi vipratipattiṃ darśayati- dharma iti //",
    "GSP33nysu__3u:6973": "dharmo 'hiṃsāparo nānyo jñānaṃ pudgaladarśanam // MAnuv_3,3.128cd //",
    "GSP33nysu__3u:6974": "iti jaināḥ ... // MAnuv_3,3.129a //",
    "GSP33nysu__3u:6975": "ahiṃsā parā pradhānabhūtā yasminsa tathoktaḥ /",
    "GSP33nysu__3u:6976": "etadasmākamapi sammatamityata uktamanyo hiṃsāsahito yajñādirna dharma iti",
    "GSP33nysu__3u:6977": "ātmaviviktatvādirūpeṇa pudgalasya dehasya darśanam /",
    "GSP33nysu__3u:6978": "yadvā pudgalasyātmano dehādiviviktatayā darśanam /",
    "GSP33nysu__3u:6979": "atrāpi nānyadyatsiddhāntinā vivakṣitamityanuvartate /",
    "GSP33nysu__3u:6980": "dūṣayati- kathamiti //",
    "GSP33nysu__3u:6981": "... kathaṃ tat syāt pramāṇamanumānataḥ // MAnuv_3,3.129ab //",
    "GSP33nysu__3u:6982": "tajjinavākyamanumānena pramāṇamiti pratipattavyaṃ kathaṃ syāt /",
    "GSP33nysu__3u:6983": "anumānena vākyena ca jinasyāptatvamavadhāryāptavākyatvānumānena mokṣasādhanaṃ dharmaṃ jñānaṃ ca pratipādayato jinavākyasya prāmāṇyāvadhāraṇaṃ yaduktaṃ tannopapadyata ityarthaḥ /",
    "GSP33nysu__3u:6984": "kuto nopapadyata ityato hetuṃ vaktumupodghātatvena pratyakṣānumānāgamasvarūpaṃ krameṇa tāvadāha- viṣayāniti //",
    "GSP33nysu__3u:6985": "viṣayān prati sthitaṃ hyakṣaṃ pratyakṣamiti gīyate /",
    "GSP33nysu__3u:6986": "pratyakṣaśabdānusārādanumeti prakītirtā // MAnuv_3,3.129c-f //",
    "GSP33nysu__3u:6987": "ā samantād gamayati dharmādharmau paraṃ padam /",
    "GSP33nysu__3u:6988": "yaccāpyatīndriyaṃ tvanyat tenāsāvāgamaḥ smṛtaḥ // MAnuv_3,3.130 //",
    "GSP33nysu__3u:6989": "viṣayānnirdeṣānprati sthitaṃ taiḥ sannikṛṣṭamakṣamaduṣyamindriyam /",
    "GSP33nysu__3u:6990": "jātāvekavacanam /",
    "GSP33nysu__3u:6991": "yasyendriyasya yo viṣayo 'nvayavyatirekābhyāmavagatastenādoṣeṇa",
    "GSP33nysu__3u:6992": "sannikṛṣṭamaduṣyaṃ tatpratyakṣamityarthaḥ /",
    "GSP33nysu__3u:6993": "anena prādisamāso 'yaṃ nāvyayībhāva iti sūcitam /",
    "GSP33nysu__3u:6994": "tathā sati pratyakṣasyeti ṣaṣṭhī na śrūyeta /",
    "GSP33nysu__3u:6995": "yadyapi pratisthitamakṣaṃ pratyakṣam /",
    "GSP33nysu__3u:6996": "tathāpi yogyatayā viṣayāṇāṃ sambandha iti hiśabdenācaṣṭe /",
    "GSP33nysu__3u:6997": "pratyakṣaśabdānusārāt /",
    "GSP33nysu__3u:6998": "pratyakṣāgamānusāreṇaiva mānatvam /",
    "GSP33nysu__3u:6999": "anusaraṇaṃ ca tadgṛhītadharmyādimattvaṃ tadabādhitāpratibaddhaviṣayatvaṃ ca /",
    "GSP33nysu__3u:7000": "prakīrtitānumeti śeṣaḥ /",
    "GSP33nysu__3u:7001": "yānumā prasiddhā sāsmānnimittādanumeti prakītirtā /",
    "GSP33nysu__3u:7002": "yadyapyanusṛtā mānumā tathāpi sāmarthyātpratyakṣādisambandhaḥ /",
    "GSP33nysu__3u:7003": "anumānamūlānumāpyantataḥ pratyakṣādimūlaivetyuktaṃ prāk /",
    "GSP33nysu__3u:7004": "ā ityanuvādena samantāditi vyākhyānam /",
    "GSP33nysu__3u:7005": "samyak cetyapi grāhyam /",
    "GSP33nysu__3u:7006": "gamayati jñāpayati /",
    "GSP33nysu__3u:7007": "karaṇe kartṛtvopacāraḥ /",
    "GSP33nysu__3u:7008": "grahavṛdṛniścigamaścetyakartari kārake bhāve vā apo vidhānāt /",
    "GSP33nysu__3u:7009": "anupramāṇaviṣayaṃ cedaṃ vyākhyānaṃ jñātavyam /",
    "GSP33nysu__3u:7010": "yacca dharmādibhyo 'nyadatīndriyamapiśabdādananumitaṃ ca /",
    "GSP33nysu__3u:7011": "tuśabdo 'vadhāraṇe /",
    "GSP33nysu__3u:7012": "tenaiveti sambaddhayate /",
    "GSP33nysu__3u:7013": "yadyapyā samyak samantātsarvaṃ gamyate anenetyāgamaḥ /",
    "GSP33nysu__3u:7014": "tathāpi pratyakṣānumānāgate 'rthe tasya vaiyarthyādatīndriyamapītyuktam /",
    "GSP33nysu__3u:7015": "tasya vivaraṇaṃ dharmetyādi /",
    "GSP33nysu__3u:7016": "ya āgamaḥ prasiddho 'sau /",
    "GSP33nysu__3u:7017": "nirvacanamātramevaitatpratyakṣādiśabdānām /",
    "GSP33nysu__3u:7018": "naca nirvacanalabhyo 'rtho 'tivyāptiparihāreṇāvaśyambhāvītyasti niyamaḥ /",
    "GSP33nysu__3u:7019": "vyāghraparṇyādiṣvabhāvāditi na mantavyamityāśayavānāha- eteneti //",
    "GSP33nysu__3u:7020": "etena kāreṇenaiva tattanmānatvamiṣyate // MAnuv_3,3.131ab //",
    "GSP33nysu__3u:7021": "tattanmānatvaṃ pratyakṣādīnāṃ pratyakṣāditvaṃ pratyakṣādiśabdavācyatvamiṣyate prāmāṇikaiḥ",
    "GSP33nysu__3u:7022": "pratyakṣādiṣu pratyakṣādiśabdapravṛttau nimittamevaitat /",
    "GSP33nysu__3u:7023": "natu nirvacanamātralabhyo 'rtha ityarthaḥ /",
    "GSP33nysu__3u:7024": "kuta ityata āha- svarūpaṃ hīti //",
    "GSP33nysu__3u:7025": "svarūpaṃ hi tadeteṣām ... // MAnuv_3,3.131c //",
    "GSP33nysu__3u:7026": "tat nirdeṣaviṣayasannikṛṣṭanirdeṣendriyatvādikam eteṣāṃ pratyakṣādīnāṃ svarūpaṃ lakṣaṇaṃ hi ityarthaḥ /",
    "GSP33nysu__3u:7027": "lakṣaṇaṃ hi śabdapravṛttinimittaṃ bhavati /",
    "GSP33nysu__3u:7028": "etadapi kuta ityata āha- anyatheti //",
    "GSP33nysu__3u:7029": "... anyathāsiddhimānataḥ // MAnuv_3,3.131d //",
    "GSP33nysu__3u:7030": "anyathāsiddhiśca tanmānaṃ ca /",
    "GSP33nysu__3u:7031": "prakārāntareṇa pratyakṣādilakṣaṇānāṃ nirūpayitumaśakyatvādityarthaḥ /",
    "GSP33nysu__3u:7032": "tathācoktam /",
    "GSP33nysu__3u:7033": "tataḥ kiṃ yadyevaṃ pratyakṣādisvarūpamityata āha- ata iti //",
    "GSP33nysu__3u:7034": "ato 'numā kathaṃ dharmaṃ pudgalaṃ cāpi darśayet // MAnuv_3,3.132ab //",
    "GSP33nysu__3u:7035": "anumetyanumānāvagataprāmāṇyaṃ jinavākyamucyate /",
    "GSP33nysu__3u:7036": "cāpiśabdāvitaretarasamuccaye /",
    "GSP33nysu__3u:7037": "darśayet pratipādayet /",
    "GSP33nysu__3u:7038": "idamuktaṃ bhavati /",
    "GSP33nysu__3u:7039": "jinavākyāddharmādisiddhiriti vadatā kiṃ pramāṇamuktaṃ bhavati /",
    "GSP33nysu__3u:7040": "āgama iti cenna /",
    "GSP33nysu__3u:7041": "samyak pratyakṣādyana(vaga)dhigatārthapratipādakasyaivāgamatvāt /",
    "GSP33nysu__3u:7042": "jinavākyasya ca tadasiddheḥ /",
    "GSP33nysu__3u:7043": "jino hi pramāṇenārthamupalabhya vākyaṃ praṇītavānanyathā vā /",
    "GSP33nysu__3u:7044": "dvitīye pauruṣeyasya nirmūlasyonmattavākyavatsamyaktvaṃ durlabham /",
    "GSP33nysu__3u:7045": "ādye pratyakṣeṇānumānena vāvagatau tadanadhigatārthār(thatā)'sambhavaḥ /",
    "GSP33nysu__3u:7046": "vākyāntareṇa cedandhaparamparāpattyā punarasamyaktvameva /",
    "GSP33nysu__3u:7047": "etena vimataṃ pramāṇamāptavākyatvāt, jina āpto 'sskhalitavākyatvādityanumānaṃ jinadarśināṃ vākyaṃ ca pratyuktam /",
    "GSP33nysu__3u:7048": "tathā hi /",
    "GSP33nysu__3u:7049": "āptatvaviṣayaṃ vākyaṃ tāvannirmūlaṃ cedasamyageva /",
    "GSP33nysu__3u:7050": "vākyāntaramūlatve 'pi tathā /",
    "GSP33nysu__3u:7051": "naca pratyakṣaṃ mūlam /",
    "GSP33nysu__3u:7052": "viṣayānprati sthitasyākṣasya pratyakṣatvāt /",
    "GSP33nysu__3u:7053": "nacāptatvarūpāparacittavṛttiraparokṣaviṣayatāmaśnute /",
    "GSP33nysu__3u:7054": "ato 'sskhalitavāktvādyanumānamūlamityeva vaktavyam /",
    "GSP33nysu__3u:7055": "nacaitadanumānam /",
    "GSP33nysu__3u:7056": "pratyakṣādyanusaraṇenārthagamakasyānumānatvāt /",
    "GSP33nysu__3u:7057": "nacaitatprakṛte asti /",
    "GSP33nysu__3u:7058": "āptavākyatvādityasya hi yathāśrutārthatve kvacidāptasya vipralambhakasyājñasya vākye vyabhicāraḥ",
    "GSP33nysu__3u:7059": "āptimūlavākyatvādityabhiprāye viśeṣaṇāsiddhiḥ /",
    "GSP33nysu__3u:7060": "tattvajñānādilakṣaṇā khalu āptiḥ /",
    "GSP33nysu__3u:7061": "tatra dharmādiviṣayaṃ tattvajñānaṃ tāvanna jinasya pratyakṣajanyam /",
    "GSP33nysu__3u:7062": "viṣayānprati sthitasya akṣasya pratyakṣatvāt /",
    "GSP33nysu__3u:7063": "dharmādeścākṣāviṣayatvāt /",
    "GSP33nysu__3u:7064": "tathātve vānyeṣāmapi tadadhigatiprāpteḥ /",
    "GSP33nysu__3u:7065": "ata eva nānumānajanyam /",
    "GSP33nysu__3u:7066": "vākyāntarābhyupagame tvandhaparamparaiva /",
    "GSP33nysu__3u:7067": "evamavipralipsāpi duradhigamā /",
    "GSP33nysu__3u:7068": "ata evāptatvasādhakamanumānaṃ kālātyayāpadiṣyam /",
    "GSP33nysu__3u:7069": "āpteruktavidhayā bādhitatvāt /",
    "GSP33nysu__3u:7070": "anyeṣāmapratyakṣe 'rthe 'sya pratyakṣaṃ pravartata ityato na virodha iti",
    "GSP33nysu__3u:7071": "cenna /",
    "GSP33nysu__3u:7072": "puruṣatvādinā satpratipakṣatvāt /",
    "GSP33nysu__3u:7073": "asskhalitavākyaṃ ca kvacidvā prakṛte vā sarvatra vā /",
    "GSP33nysu__3u:7074": "nādyaḥ /",
    "GSP33nysu__3u:7075": "yaḥ kvacidasskhalitavāgasau viṣayaviśeṣa āpta iti vyāptyabhāvāt /",
    "GSP33nysu__3u:7076": "na dvitīyaḥ /",
    "GSP33nysu__3u:7077": "nirdhāraṇopāyābhāvāt /",
    "GSP33nysu__3u:7078": "phalaprāptyanumeyaṃ khalvetat /",
    "GSP33nysu__3u:7079": "ata eva na tṛtīyo 'pi /",
    "GSP33nysu__3u:7080": "yattu niḥsvedatvādikaṃ liṅgamucyate tattāvatsandigdhāsiddham /",
    "GSP33nysu__3u:7081": "auṣadhādinā sambhavadanyathāsiddhaṃ ca /",
    "GSP33nysu__3u:7082": "nacāyaṃ manvādivākyeṣvapi prasaṅgaḥ /",
    "GSP33nysu__3u:7083": "apauruṣeyatayā mūlānapekṣavedamūlatvāt /",
    "GSP33nysu__3u:7084": "“yadvai kiñcana manuravadattadbheṣajam'; ityādivedenaivāptatvādiniścayācca",
    "GSP33nysu__3u:7085": "ataḥ pratyakṣādīnāmuktalakṣaṇatvājjinataddarśitapratyakṣe paropanyastānumāne jinādivākye ca tadabhāvādanumānādisiddhāptabhāvajinavākyāddharmādisiddhirityasaditi /",
    "GSP33nysu__3u:7086": "na kevalaṃ jinasyāsskhalitavāktvaṃ niścāyakābhāvādisiddham /",
    "GSP33nysu__3u:7087": "kintu sskhalanadaśarnādapītyāśayenāha- svarūpa iti //",
    "GSP33nysu__3u:7088": "svarūpaṃ pudgalasyoktā doṣā ... // MAnuv_3,3.132cd //",
    "GSP33nysu__3u:7089": "viṣayasaptamīyam /",
    "GSP33nysu__3u:7090": "apudgalaśabdena tañivayuktanyāyena pudgalāddehādanyastatsadṛśaścātmocyate pudgalaśabdenaiva vā /",
    "GSP33nysu__3u:7091": "uktāḥ”evaṃ cātmā kātsnaryam'; ityādinā /",
    "GSP33nysu__3u:7092": "ayamarthaḥ /",
    "GSP33nysu__3u:7093": "jinenātmasvarūpaṃ śarīraparimāṇaṃ rūpavaccoktam /",
    "GSP33nysu__3u:7094": "tatprāgdūṣitamiti skhalitavāgasāviti /",
    "GSP33nysu__3u:7095": "yadyapi saptabhaṅginayo 'pi tadukto dūṣitastathāpi mokṣasādhanaṃ",
    "GSP33nysu__3u:7096": "yatpudgaladaśarnamuktaṃ tatraiva skhalanapradarśanāyeyamuktiḥ /",
    "GSP33nysu__3u:7097": "nanu etadapi pūrvavākyena siddham /",
    "GSP33nysu__3u:7098": "satyam /",
    "GSP33nysu__3u:7099": "prapañcārtha uttarabandha ityadoṣaḥ /",
    "GSP33nysu__3u:7100": "prakārāntareṇātmasvarūpe jinavacanaskhalanaṃ darśayati- ānandameveti //",
    "GSP33nysu__3u:7101": "... ānandameva ca /",
    "GSP33nysu__3u:7102": "na manyate pudgalaṃ sa ... // MAnuv_3,3.132de //",
    "GSP33nysu__3u:7103": "atrāpyapudgalapudgalaśabdābhyāmātmocyate /",
    "GSP33nysu__3u:7104": "tattvavida ātmānamānāndamevānandenātyantābhinnaṃ manyante /",
    "GSP33nysu__3u:7105": "sa jinastamānandameva na manyante /",
    "GSP33nysu__3u:7106": "bhinnatvādinā saptaprakāraṃ bravīti /",
    "GSP33nysu__3u:7107": "tatsaptabhaṅgīnayanirāsena puṃstvādivadityātmanaḥ sukhādyatyantābhedasādhanena ca nirastam",
    "GSP33nysu__3u:7108": "ataśca skhalitavāgasāviti bhāvaḥ /",
    "GSP33nysu__3u:7109": "itaśca tathetyāha- duḥkheti //",
    "GSP33nysu__3u:7110": "... duḥkhābhāvaḥ sukhaṃ tviti // MAnuv_3,3.132f //",
    "GSP33nysu__3u:7111": "tuśabda ātmavyāvṛttyarthaḥ /",
    "GSP33nysu__3u:7112": "itiśabdo hetau /",
    "GSP33nysu__3u:7113": "pūrveṇaiva sambandhaḥ /",
    "GSP33nysu__3u:7114": "yasmādātmā bhāvaḥ /",
    "GSP33nysu__3u:7115": "sukhaṃ tu duḥkhābhāvaḥ /",
    "GSP33nysu__3u:7116": "naca viruddhasvabhāvayoratyantābhedo dṛṣṭaḥ /",
    "GSP33nysu__3u:7117": "tasmādātmā na sukhātyantābhinna iti jino brūte /",
    "GSP33nysu__3u:7118": "taccāyuktamityataḥ skhalitavāgasau /",
    "GSP33nysu__3u:7119": "kutastadayuktamityata āha- mātreti //",
    "GSP33nysu__3u:7120": "mātrābhogātirekeṇa sukhādhikyasya darśanāt // MAnuv_3,3.133ab //",
    "GSP33nysu__3u:7121": "mīyanta iti mātrāḥ śabdādyā viṣayāḥ /",
    "GSP33nysu__3u:7122": "bhogo 'nubhavaḥ /",
    "GSP33nysu__3u:7123": "upalakṣaṇaṃ caitat /",
    "GSP33nysu__3u:7124": "viṣayabhogālpatvena sukhālpatvadarśanatvādityapi grāhyam /",
    "GSP33nysu__3u:7125": "sukhaṃ bhāvastāratamyopetatvādduḥkhādivaditi pramāṇaviruddhatvātsukhasya duḥkhābhāvatvavacanamayuktamityarthaḥ",
    "GSP33nysu__3u:7126": "sukhasya tāratamyopetatvasamarthanāya darśanāditi sākṣī tatra pramāṇatvena darśitaḥ /",
    "GSP33nysu__3u:7127": "yastu tatrāpi vipratipannastaṃ pratyaniṣyaprasaṅgaṃ sūcayituṃ mātrābhogātirekeṇetyuktam /",
    "GSP33nysu__3u:7128": "yadi sukhaṃ niratiśayaṃ syāttadā prekṣāvatāṃ viṣayabhogātirekopādanaṃ vyarthaṃ syāt /",
    "GSP33nysu__3u:7129": "dṛśyate ca taditi /",
    "GSP33nysu__3u:7130": "nanu na sukhaṃ tāratamyopetaṃ kintu duḥkhaṃ bhāvabhūtaṃ tāratamyopetaṃ tadabhāvaśca sukham",
    "GSP33nysu__3u:7131": "tad yāvadyāvannivartate tāvattāvatsukhamiti pratīyate /",
    "GSP33nysu__3u:7132": "naca pratiyogarūpopādhinimittā tāratamyopalabdhistāttvikaṃ tadupapādayitumīṣye /",
    "GSP33nysu__3u:7133": "viṣayabhogātirekopādānaṃ ca duḥkhātirekavyāvṛttyartham /",
    "GSP33nysu__3u:7134": "viṣayabhogasādhyatvādduḥkhābhāvasyetyata āha- sukhasyeti //",
    "GSP33nysu__3u:7135": "sukhasyābhāvatā kena ... // MAnuv_3,3.133c //",
    "GSP33nysu__3u:7136": "bhavedetatpratītyāderaupādhikatvavarṇanam /",
    "GSP33nysu__3u:7137": "yadi sukhasyābhāvatā pramāṇena siddhā syāt /",
    "GSP33nysu__3u:7138": "sukhasyābhāvatā kena na kenāpi pramāṇena siddhetyarthaḥ /",
    "GSP33nysu__3u:7139": "evameva pratītyāderaupādhikatvavarṇane bādhakamāha- naceti //",
    "GSP33nysu__3u:7140": "... naca syāt kiṃ viparyayaḥ // MAnuv_3,3.133d //",
    "GSP33nysu__3u:7141": "yadi nirnibandhanameva sukhatāratamyadaśarnāderaupādhikatvaṃ kalpyate /",
    "GSP33nysu__3u:7142": "tadā sukhaṃ bhāvarūpaṃ duḥkhaṃ tadabhāvaḥ /",
    "GSP33nysu__3u:7143": "tatra tāratamyadarśanaṃ pratiyogisukhopādhinimittam /",
    "GSP33nysu__3u:7144": "sukhanivṛttyarthāni cāhikaṇṭakādīnīti paroktavipayaryaśca kinna syāt /",
    "GSP33nysu__3u:7145": "syādeva /",
    "GSP33nysu__3u:7146": "ato dvayorapyanupalabhyamānaviśeṣatvātsvābhāvikatāratamyorbhāvatvamaṅgīkartavyamiti /",
    "GSP33nysu__3u:7147": "sukhamabhāvo vastutvātsammatābhāvavaditi pramāṇasadbhāvātkathaṃ sukhasyābhāvatā kenetyuktamiti cet /",
    "GSP33nysu__3u:7148": "kimevaṃvādino mate kaścidbhāvo vidyate /",
    "GSP33nysu__3u:7149": "uta sarve 'pyabhāvāḥ /",
    "GSP33nysu__3u:7150": "ādye doṣamāha- yadīti //",
    "GSP33nysu__3u:7151": "yadi bhāvo 'pi kaścit syāt tasyaivābhāvatā kutaḥ // MAnuv_3,3.134ab //",
    "GSP33nysu__3u:7152": "vastutvena sukhasyābhāvatāmanumimānasya mate yadi kaścitpadārtho bhāvo 'pi",
    "GSP33nysu__3u:7153": "syāt /",
    "GSP33nysu__3u:7154": "tarhi tasya sukhasyaivābhāvatā kutaḥ /",
    "GSP33nysu__3u:7155": "api tu bhāvatvenāṅgīkṛtasyāpi padārthasyābhāvatā syāt /",
    "GSP33nysu__3u:7156": "anyathā vastutvasya tatra vyabhicārāpatteḥ /",
    "GSP33nysu__3u:7157": "nanu sarve 'pi padārthā abhāvā bhavantyevati nokto doṣaḥ /",
    "GSP33nysu__3u:7158": "yadyapi ghaṭādīnāmanāditvādyāpattyā prāk pradhvaṃsātyantābhāvatvamanupapannam /",
    "GSP33nysu__3u:7159": "tathāpyanyonyābhāvatvaṃ yujyata eva /",
    "GSP33nysu__3u:7160": "ghaṭe hi paṭādyanyonyābhāvaḥ pramāṇasiddhaḥ /",
    "GSP33nysu__3u:7161": "nacānyonyābhāvo dharmiṇo 'nyo 'sti /",
    "GSP33nysu__3u:7162": "ato ghaṭa eva paṭādyanyonyābhāvaḥ /",
    "GSP33nysu__3u:7163": "evaṃ paṭādayo 'pīti dvitīyaṃ śaṅkate- yadi sarve 'pīti //",
    "GSP33nysu__3u:7164": "yadi sarve 'pyabhāvāḥ syuranyonyamiti // MAnuv_3,3.134cd //",
    "GSP33nysu__3u:7165": "sarve'pi padārthā anyonyābhāvāḥ syuriti yadi manyasa ityarthaḥ /",
    "GSP33nysu__3u:7166": "uttaramāha- bhāvateti //",
    "GSP33nysu__3u:7167": "... bhāvatā // MAnuv_3,3.134d //",
    "GSP33nysu__3u:7168": "abhāvābhāvatā yat syāt kiṃ naśchinnaṃ tadā bhavet // MAnuv_3,3.135ab //",
    "GSP33nysu__3u:7169": "tadaivaṃ sarvapadārthānāmanyonyābhāvatvavyutpādanena no 'smākaṃ kiṃ chinnaṃ bhavet /",
    "GSP33nysu__3u:7170": "na kimapi /",
    "GSP33nysu__3u:7171": "katham /",
    "GSP33nysu__3u:7172": "yato 'bhāvābhāvatā bhāvataiva syāt /",
    "GSP33nysu__3u:7173": "idamuktaṃ bhavati /",
    "GSP33nysu__3u:7174": "sukhasya vastutvena sādhyamānamabhāvatvaṃ kiṃ prāgabhāvāditrayānyatamatvam /",
    "GSP33nysu__3u:7175": "athavānyonyābhāvatvam /",
    "GSP33nysu__3u:7176": "uta sāmānyam /",
    "GSP33nysu__3u:7177": "ādye prāguktadoṣaparihāraḥ /",
    "GSP33nysu__3u:7178": "dvitīyatṛtīyayoḥ siddhasādhanam /",
    "GSP33nysu__3u:7179": "asmābhirapi sukhādīnāṃ sarvapadārthānāmanyonyābhāvatāsvīkārāt /",
    "GSP33nysu__3u:7180": "naca bhāvatvāṅgīkāravirodhaḥ /",
    "GSP33nysu__3u:7181": "sukhaṃ hi svānyonyābhāvaduḥkhā(dya)nyonyābhāvaḥ /",
    "GSP33nysu__3u:7182": "abhāvābhāvaśca bhāva eva /",
    "GSP33nysu__3u:7183": "evambhūtaṃ cābhāvatvaṃ sukhasya nātmasvarūpatāṃ viruṇaddhi /",
    "GSP33nysu__3u:7184": "ātmano 'pi tathātvāditi /",
    "GSP33nysu__3u:7185": "abhāvābhāvatā bhāvataiva syādityuktam /",
    "GSP33nysu__3u:7186": "tadupapādayituṃ bhāvābhāvasvarūpaṃ tāvadāha- bhāvatvamiti //",
    "GSP33nysu__3u:7187": "bhāvatvaṃ vidhirūpatvaṃ niṣedhatvamabhāvatā // MAnuv_3,3.135cd //",
    "GSP33nysu__3u:7188": "bhāvatvaṃ nāma vidhirūpatvamabhāvatvaṃ nāma niṣedhatvamiti yojanā /",
    "GSP33nysu__3u:7189": "śabdapravṛttinimittaniṣkarṣārthaṃ bhāvapratyayaḥ /",
    "GSP33nysu__3u:7190": "anyathendraḥ purandara itivatsyāt /",
    "GSP33nysu__3u:7191": "tataḥ kimityata āha- niṣedhasyeti //",
    "GSP33nysu__3u:7192": "niṣedhasya niṣedho 'pi bhāva eva balād bhavet // MAnuv_3,3.136ab //",
    "GSP33nysu__3u:7193": "yasmādabhāvo nāma niṣedhastasmādabhāvasyābhāva iti niṣedhasyāpi niṣedha ityuktaṃ syāt /",
    "GSP33nysu__3u:7194": "sa ca vidhireva syāt /",
    "GSP33nysu__3u:7195": "darśanabalāt /",
    "GSP33nysu__3u:7196": "dṛṣṭo hi”neyaṅuvaṅsthānau'; iti niṣedhasyāstrīti niṣedho vidhiḥ /",
    "GSP33nysu__3u:7197": "vakṣyate caitat /",
    "GSP33nysu__3u:7198": "vidhiśca bhāva evetyuktam /",
    "GSP33nysu__3u:7199": "tasmādabhāvābhāvatā bhāvataiveti yuktam /",
    "GSP33nysu__3u:7200": "evaṃ tarhi dravyādayo bhāvāḥ prāgabhāvādayo 'bhāvā ityanyatroktaniyamo na syāt /",
    "GSP33nysu__3u:7201": "ghaṭasyāpi na paṭa iti niṣedharūpatāyāḥ prāgabhāvasyāpi prameya iti vidhirūpatāyā darśanādityataḥ prāguktaṃ smārayati- prathameti //",
    "GSP33nysu__3u:7202": "prathamapratipattistu bhāvabhāvaniyāmikā // MAnuv_3,3.136cd //",
    "GSP33nysu__3u:7203": "kṛtavyākhyānametat /",
    "GSP33nysu__3u:7204": "evaṃ jinasya skhalitavāktvapradarśanena taduktasya mokṣasādhanasyāprāmāṇikatvamuktam /",
    "GSP33nysu__3u:7205": "yuktiviruddhatvaṃ ca darśayannātmajñānasya yanmokṣasādhanatvamuktaṃ tatkiṃ sākṣādutātmaprasādadvāreti vikalpyādyaṃ tāvannirākaroti- naceti //",
    "GSP33nysu__3u:7206": "na ca pudgalavijñānaṃ mokṣadaṃ bhavati kvacit // MAnuv_3,3.137ab //",
    "GSP33nysu__3u:7207": "ātmavijñānaṃ mokṣadaṃ na bhavati acetanatvātpaṭavaditi śeṣaḥ /",
    "GSP33nysu__3u:7208": "asya vyāptimucapapādayati- kvaciditi //",
    "GSP33nysu__3u:7209": "neti vartate /",
    "GSP33nysu__3u:7210": "mokṣadamiti ca /",
    "GSP33nysu__3u:7211": "tacca bhāvapradhānam /",
    "GSP33nysu__3u:7212": "nahi kvacidapyacetane mokṣadatvaṃ dṛṣṭam /",
    "GSP33nysu__3u:7213": "yena vyāptirna syāt /",
    "GSP33nysu__3u:7214": "karmaṇastathātvaṃ nirākariṣyate /",
    "GSP33nysu__3u:7215": "jñānaṃ tu caitanyameva na cetanamiti prasiddhameva /",
    "GSP33nysu__3u:7216": "ātmā jñātaḥ prasanno mokṣaṃ dadātīti dvitīyaṃ dūṣayati- asvātantryāditi //",
    "GSP33nysu__3u:7217": "asvātantryāt pudgalasya jñāto 'pi sukhado na hi // MAnuv_3,3.137cd //",
    "GSP33nysu__3u:7218": "jñāta ātmāpi sukhado mokṣado na bhavati /",
    "GSP33nysu__3u:7219": "kutaḥ pudgalasyātmano 'svātantryāt /",
    "GSP33nysu__3u:7220": "hiśabdena paṭādau vyāptiḥ sphuṭeti sūcayati /",
    "GSP33nysu__3u:7221": "asvātantryaṃ cānupadameva jñāsyate /",
    "GSP33nysu__3u:7222": "ātmanaḥ sukhamātradānaṃ nopapadyate /",
    "GSP33nysu__3u:7223": "kimutānantasukhamokṣadānamiti sūcayituṃ sukhada ityuktam /",
    "GSP33nysu__3u:7224": "pakṣadvayaṃ hetvantareṇa nirākaroti- na hīti //",
    "GSP33nysu__3u:7225": "na hi duḥkhiparijñānād duḥkhitvaṃ vinivartate // MAnuv_3,3.138ab //",
    "GSP33nysu__3u:7226": "ātmajñānamātyantikaduḥkhanivṛttiheturna bhavati duḥkhijñānatvāddevadattajñānavat /",
    "GSP33nysu__3u:7227": "jainenāpi svātmajñānameva mokṣasādhanamucyate nātmajñānamātram /",
    "GSP33nysu__3u:7228": "īśvarajñāne vyabhicāranirāsāya duḥkhītyuktam /",
    "GSP33nysu__3u:7229": "tasyāpi sākṣānmokṣasādhanatvābhāvavivakṣāyāṃ jñānatvādityeva vaktavyam /",
    "GSP33nysu__3u:7230": "yadvā'tmā duḥkhaṃ nivartayitumaśaktaḥ /",
    "GSP33nysu__3u:7231": "duḥkhitvādyo yadanarthavānnāsau tannivartate śakto yathā daridro dāridrayanivartane iti tātparyātharḥ",
    "GSP33nysu__3u:7232": "duḥkhitvoktyāsvātantryaṃ samarthitaṃ svātantrye hi jātu na duḥkhī bhavediti /",
    "GSP33nysu__3u:7233": "syādetat /",
    "GSP33nysu__3u:7234": "nātmajñānaṃ devadatto gāmiva mokṣaṃ dadāti /",
    "GSP33nysu__3u:7235": "kintu prakāśo 'ndhakāramiva virodhād duḥkhaṃ nivartayati /",
    "GSP33nysu__3u:7236": "tatra kimacaitanyaṃ kariṣyati /",
    "GSP33nysu__3u:7237": "svātmajñānameva ca svaduḥkhavirodhi nātmajñānamātramiti dvitīyaheturapyaprayojaka ityāśaṅkayāha- yadīti //",
    "GSP33nysu__3u:7238": "yadi pudgalavijñānādaduḥkhī syāt kathañcana /",
    "GSP33nysu__3u:7239": "dehavānapi nāduḥkhī kiṃ jñānāduttaraṃ sadā // MAnuv_3,3.138c-f //",
    "GSP33nysu__3u:7240": "kathañcana duḥkhātmajñānayorviruddhatvena /",
    "GSP33nysu__3u:7241": "tarhi jñānāduttarakālaṃ dehavānapi sadā nirantaramaduḥkhī kinna syāt,",
    "GSP33nysu__3u:7242": "syādeva /",
    "GSP33nysu__3u:7243": "etaduktaṃ bhavati /",
    "GSP33nysu__3u:7244": "prakāśaḥ khalvandhakāravirodhitvāttannivartayan utpattyanantarameva nivartayati na tu vilambena",
    "GSP33nysu__3u:7245": "vilambe virodhasyaivānirvāhāt /",
    "GSP33nysu__3u:7246": "tathātmatattvajñānaṃ yadi duḥkhādyanarthavirodhitvāttannivartyātmānaṃ muktaṃ kuryāt /",
    "GSP33nysu__3u:7247": "tarhi jinādayastattvajñānasampannā jñānotpattyanantarameva muktāḥ syuḥ /",
    "GSP33nysu__3u:7248": "na caivam /",
    "GSP33nysu__3u:7249": "dehādimattvenopalambhāt /",
    "GSP33nysu__3u:7250": "tathāvidhānāṃ ca duḥkhāderavarjanāditi /",
    "GSP33nysu__3u:7251": "iṣyāpattinirāsāya sadetyādyuktam /",
    "GSP33nysu__3u:7252": "ayamatra prayogaḥ /",
    "GSP33nysu__3u:7253": "duḥkhādikamātmatattvajñānavirodhi na bhavati bahulaṃ kālaṃ tena saha sthitatvātsammatavaditi",
    "GSP33nysu__3u:7254": "kiñcātmatattvajñānaṃ na tāvadāmokṣādekam /",
    "GSP33nysu__3u:7255": "jñānānāṃ kṣaṇikatvadarśanāt /",
    "GSP33nysu__3u:7256": "tathāca yadanantaraṃ mokṣo 'bhilaṣṭate tajjinasya caramajñānaṃ na",
    "GSP33nysu__3u:7257": "mokṣasādhanamātmajñānatvātprathamādijñānavat /",
    "GSP33nysu__3u:7258": "anyathā prathamameva mokṣaṃ sādhayedaviśeṣāditi /",
    "GSP33nysu__3u:7259": "nanu bhavadbhirīśvarajñānaṃ mokṣasādhanamabhyupeyate /",
    "GSP33nysu__3u:7260": "tatrāpi samānamidaṃ dūṣaṇamityata āha- īśeti //",
    "GSP33nysu__3u:7261": "īśakḷptyanusāreṇa syāt kālādīśavādinaḥ // MAnuv_3,3.139ab //",
    "GSP33nysu__3u:7262": "īśavādino mama mate tadicchāviśeṣānusāreṇa kālātkañcana kālamativāhya muktiḥ syāt /",
    "GSP33nysu__3u:7263": "ayamabhisandhiḥ /",
    "GSP33nysu__3u:7264": "na vayamīśvarajñānaṃ mokṣasādhanamācakṣmahe /",
    "GSP33nysu__3u:7265": "kinnāma prasannaḥ parameśvara eva /",
    "GSP33nysu__3u:7266": "jñānaṃ tu prasādasādhanatvānmokṣasādhanamiti gīyate /",
    "GSP33nysu__3u:7267": "sa ca cetanaḥ kāmapi kālakalpanāṃ karoti /",
    "GSP33nysu__3u:7268": "asminsamaye 'muṃ muktaṃ kariṣyāmīti /",
    "GSP33nysu__3u:7269": "tatkalpanānusāreṇa bhavatyevāsau mukta iti na kaściddoṣaḥ /",
    "GSP33nysu__3u:7270": "yathā brāhmaṇasya vidyācaraṇādinā prasanno 'pi prabhuścetasā kalpayati /",
    "GSP33nysu__3u:7271": "āgāmini sūryoparāge 'smai gāṃ dāsyāmīti /",
    "GSP33nysu__3u:7272": "sa brāhmaṇasya vidyācaraṇādinā prasanno 'pi prabhuścetasā kalpayati /",
    "GSP33nysu__3u:7273": "āgāmini sūryoparāge 'smai gāṃ dāsyāmīti /",
    "GSP33nysu__3u:7274": "sa tadanusāreṇa tasmādgāṃ labhate tathaiveti /",
    "GSP33nysu__3u:7275": "evamātmajñānasya mokṣasādhanatvaṃ nirākṛtya dharmasyāpi taṃ nirācaṣṭe-",
    "GSP33nysu__3u:7276": "karmeti //",
    "GSP33nysu__3u:7277": "karmahetutvamapi tu niścaitanyānnahi kvacit // MAnuv_3,3.139cd //",
    "GSP33nysu__3u:7278": "karmaṇā hetutvaṃ karmahetutvaṃ mokṣaṃ prati /",
    "GSP33nysu__3u:7279": "yadvā karmahetutvamiti bahuvrīhiḥ /",
    "GSP33nysu__3u:7280": "mokṣasyeti śeṣaḥ /",
    "GSP33nysu__3u:7281": "tuśabdo 'vadhāraṇe /",
    "GSP33nysu__3u:7282": "naiveti sambandhaḥ /",
    "GSP33nysu__3u:7283": "niścaitanyātkarmaṇaḥ /",
    "GSP33nysu__3u:7284": "vimataṃ karma na mokṣasādhanaṃ bhavati acetanatvātpaṭavadityarthaḥ /",
    "GSP33nysu__3u:7285": "vyāptimupapādayati- nahīti //",
    "GSP33nysu__3u:7286": "netyubhayatra sambaddhayate /",
    "GSP33nysu__3u:7287": "nahi kvacidacetane mokṣasādhanatvamāvayoḥ sammatam /",
    "GSP33nysu__3u:7288": "yenātra vyāptirna syādityarthaḥ /",
    "GSP33nysu__3u:7289": "nanvacetanatve 'pi viśiṣyaṃ karmedaṃ mokṣasādhanaṃ kinna syāditi cet /",
    "GSP33nysu__3u:7290": "kimāmokṣaprāpteḥ kriyamāṇamekameva karmotānekāni /",
    "GSP33nysu__3u:7291": "nādyaḥ /",
    "GSP33nysu__3u:7292": "kriyāṇāmanekatvadarśanāt /",
    "GSP33nysu__3u:7293": "pratikriyaṃ karmotpatteḥ /",
    "GSP33nysu__3u:7294": "ekatve ca jātasyaiva janma vā kriyāṇāṃ vaiyarthyaṃ vā viramyavyāpāro",
    "GSP33nysu__3u:7295": "vā'padyeta /",
    "GSP33nysu__3u:7296": "abhyupagamyaikatvaṃ bādhakamāha- aśeṣeti //",
    "GSP33nysu__3u:7297": "aśeṣaduḥkhavilaye nedānīṃ kāraṇaṃ yathā /",
    "GSP33nysu__3u:7298": "tathottaraṃ ca naiva syād ... // MAnuv_3,3.140a-c //",
    "GSP33nysu__3u:7299": "yathedānīṃ prathamakriyottarakālaṃ jātaṃ karmāśeṣaduḥkhavilaye mokṣasya kāraṇaṃ na bhavati",
    "GSP33nysu__3u:7300": "tathottarakālaṃ vivakṣitakāle 'pi mokṣakāraṇaṃ na syāt /",
    "GSP33nysu__3u:7301": "karmatvāditi śeṣaḥ /",
    "GSP33nysu__3u:7302": "ekasyāpi karmaṇaḥ kālabhedena bhedātpakṣasapakṣatvaṃ yujyate /",
    "GSP33nysu__3u:7303": "vipakṣe tūtpattyanantarameva mokṣaṃ sādhayedaviśeṣāditi /",
    "GSP33nysu__3u:7304": "dvitīye 'pi bādhakaṃ pramāṇamāha- aśeṣeti //",
    "GSP33nysu__3u:7305": "atredānīmitīdānīntanī karmavyaktirucyate /",
    "GSP33nysu__3u:7306": "uttaramityantimā /",
    "GSP33nysu__3u:7307": "anyatsamānam /",
    "GSP33nysu__3u:7308": "nacāntimakarmavyatiriktānāṃ karmaṇāṃ mokṣasādhanatvamasti /",
    "GSP33nysu__3u:7309": "tathā sati tadanantarameva mokṣaprasaṅgāt /",
    "GSP33nysu__3u:7310": "naca pūrvasahakṛsyāntimasya karmaṇo mokṣasādhanatvaṃ vācyam /",
    "GSP33nysu__3u:7311": "iyattābhāvenāniyatakāraṇakatvāpatteḥ /",
    "GSP33nysu__3u:7312": "nahi jñānodayānantaramiyataiva kāleneyantyeva karmāṇi kṛtvāpavrajyata iti niyamaḥ pramāṇavān",
    "GSP33nysu__3u:7313": "naca jainairiṣyate /",
    "GSP33nysu__3u:7314": "jinānāṃ viṣamakālatvābhyupagamāt /",
    "GSP33nysu__3u:7315": "ābhāsoddhāraṃ karoti- dṛṣṭīti //",
    "GSP33nysu__3u:7316": "... dṛṣṭipūrvānumā yataḥ // MAnuv_3,3.140d //",
    "GSP33nysu__3u:7317": "yasmādiyaṃ dṛṣṭipūrvā pramāṇagṛhītavyāptyādimatī /",
    "GSP33nysu__3u:7318": "tato 'numā na tvābhāsa ityarthaḥ /",
    "GSP33nysu__3u:7319": "yaduktamīśakḷptyanusāreṇeti tadasat /",
    "GSP33nysu__3u:7320": "jñānādīśvaraprasādastato muktirityatra pramāṇābhāvāditi cenna /",
    "GSP33nysu__3u:7321": "śruteḥ sadbhāvāt /",
    "GSP33nysu__3u:7322": "tatprāmāṇyasya sādhitatvāt /",
    "GSP33nysu__3u:7323": "ābhāsādanuddharanneva(vā) cānumānamapyāha- dṛṣṭīti //",
    "GSP33nysu__3u:7324": "śaktasyānyasya vijñānaṃ tatprītijanakaṃ yadi /",
    "GSP33nysu__3u:7325": "tayaiva bandhahāniḥ syāditi kiṃ nāma dūṣaṇam // MAnuv_3,3.141 //",
    "GSP33nysu__3u:7326": "śaktasyānyasya vijñānaṃ viśiṣyajñānaṃ guṇotkarṣādijñānamiti yāvat /",
    "GSP33nysu__3u:7327": "tatprītijanakamiti yadyanumīyate /",
    "GSP33nysu__3u:7328": "yadi ca tayā tatprītyaiva bandhahāniḥ syādityanumīyate /",
    "GSP33nysu__3u:7329": "tadā kinnāma dūṣaṇam /",
    "GSP33nysu__3u:7331": "kutaḥ /",
    "GSP33nysu__3u:7332": "yato dṛṣṭipūrvā pramāṇagṛhītavyāptyādimatīyamanumetyarthaḥ /",
    "GSP33nysu__3u:7333": "arthamātramidamuktam /",
    "GSP33nysu__3u:7334": "eṣā tu prayogaprakriyā /",
    "GSP33nysu__3u:7335": "saṃsārabandhahāniḥ samarthapuruṣāntaraprītinibandhanā bandhahānitvāt rājaprasādādhīnabhṛtyanigaḍabandhahānivat",
    "GSP33nysu__3u:7336": "yaścāsau puruṣaḥ sa eveśvaraḥ /",
    "GSP33nysu__3u:7337": "vipratipannā prītirguṇotkarṣādijñānajā anijaprītitvādrājaprītivat /",
    "GSP33nysu__3u:7338": "karmādinā bhavannīśvaraprasādo 'pi guṇotkarṣādijñāne satyeveti na doṣaḥ /",
    "GSP33nysu__3u:7339": "yadveśvaraviṣayaṃ guṇotkarṣādijñānatvātsaṃmatavat /",
    "GSP33nysu__3u:7340": "naceśvarasiddhayā doṣaḥ /",
    "GSP33nysu__3u:7341": "prathamānumānena tasya siddhatvāt /",
    "GSP33nysu__3u:7342": "tadidamuktaṃ śaktasyānyasyeti /",
    "GSP33nysu__3u:7343": "nanvetadviparītamapi mayānumīyate /",
    "GSP33nysu__3u:7344": "tataḥ satpratipakṣateti cet /",
    "GSP33nysu__3u:7345": "kiṃ vimatā bandhahāniḥ svajñānanibandhanetyanumīyate uta paraprasādanibandhanā na bhavatīti",
    "GSP33nysu__3u:7346": "ādye doṣamāha- svajñānāditi //",
    "GSP33nysu__3u:7347": "svajñānād bandhahānistu dṛśyate kasya kutracit // MAnuv_3,3.142ab //",
    "GSP33nysu__3u:7348": "dṛśyata ityetatkākvā na dṛśyata iti vyākhyeyam /",
    "GSP33nysu__3u:7349": "tathāca vyāptyabhāva iti bhāvaḥ /",
    "GSP33nysu__3u:7350": "dvitīye tu bandhahānitvāde rājaprasādādhīnanigaḍabandhahānyādau vyabhicāraḥ /",
    "GSP33nysu__3u:7351": "paraprasādanirapekṣaiva kācidbandhahānirdṛśyate /",
    "GSP33nysu__3u:7352": "tatra bhavatāmapi vyabhicāra iti cenna /",
    "GSP33nysu__3u:7353": "pakṣatulyatvāt /",
    "GSP33nysu__3u:7354": "sarvāpyaniṣyanivṛttirīśvaraprasādādhīneti hi tattvavidāṃ panthāḥ /",
    "GSP33nysu__3u:7355": "yaduktaṃ dharmajñānayormokṣasādhanatve tadaiva mokṣaḥ syāditi tadasat /",
    "GSP33nysu__3u:7356": "karmaṇaḥ pratibandhakasya sadbhāvāt /",
    "GSP33nysu__3u:7357": "nahi pratibandhakavaśātkāryamakurvāṇo heturaheturbhavati /",
    "GSP33nysu__3u:7358": "atiprasaṅgāt /",
    "GSP33nysu__3u:7359": "anekavidhaṃ khalu kamar /",
    "GSP33nysu__3u:7360": "tatra yadyapi jñānāvaraṇā(ṇīyā)dikaṃ jñānādeva nivṛttam /",
    "GSP33nysu__3u:7361": "tathāpyāyurādikāraṇamastyeveti cet /",
    "GSP33nysu__3u:7362": "syādidaṃ pratibandhakasadbhāvakalpanaṃ yadi”ahiṃsādirūpo dharmaḥ,",
    "GSP33nysu__3u:7363": "śarīraparimāṇatvādinā'tmajñānaṃ ca tattvajñānam, ete ca dharmajñāne",
    "GSP33nysu__3u:7364": "mokṣasādhane'; ityeṣo 'rthaḥ pramito bhavet /",
    "GSP33nysu__3u:7365": "nacaivam /",
    "GSP33nysu__3u:7366": "evameva kalyane 'tiprasaṅga ityāśayavāndharmādisvarūpe tāvatpramāṇaṃ nāstītyāha- ahiṃsāyāśceti",
    "GSP33nysu__3u:7367": "ahiṃsāyāśca dharmatvaṃ kena mānena gamyate // MAnuv_3,3.142cd //",
    "GSP33nysu__3u:7368": "caśabdo jñānasaṅgrahārthaḥ /",
    "GSP33nysu__3u:7369": "yadvā saptaghaṭikābhojanādisamuccayārthaḥ /",
    "GSP33nysu__3u:7370": "jñānaviśeṣasya copalakṣaṇam /",
    "GSP33nysu__3u:7371": "jinavākyenāvagamyata iti cenna /",
    "GSP33nysu__3u:7372": "tatprāmāṇyasādhakābhāvasyoktatvāt /",
    "GSP33nysu__3u:7373": "satpratipakṣaṃ ca jinavākyamityāha- hiṃsāyā eveti //",
    "GSP33nysu__3u:7374": "hiṃsāyā eva dharmatvamityukte syāt kimuttaram // MAnuv_3,3.142ef //",
    "GSP33nysu__3u:7375": "atrāpi pūrvavadupalakṣaṇaṃ jñātavyam /",
    "GSP33nysu__3u:7376": "jinavākyādahiṃsāyā dharmatvaṃ pratipannasya bhinnakācāryeṇa hiṃsāyā eva dharmatvamityakte kimuttaraṃ syānna kimapi /",
    "GSP33nysu__3u:7377": "tathāca na dharmaniścayaḥ syāt /",
    "GSP33nysu__3u:7378": "bhinnakācāryo nāpta iti cet /",
    "GSP33nysu__3u:7379": "jino 'pi kathamāptaḥ /",
    "GSP33nysu__3u:7380": "(sārvajñagu)sarvaguṇopetatvāditi cet /",
    "GSP33nysu__3u:7381": "bhinnakācārye 'pi tulyametat /",
    "GSP33nysu__3u:7382": "aprāmāṇikāstatra te guṇā iti cet /",
    "GSP33nysu__3u:7383": "jine 'pi kiṃ pramāṇasiddhāḥ /",
    "GSP33nysu__3u:7384": "jinadarśināṃ vacanena teṣāṃ tatra siddhiriti cenna /",
    "GSP33nysu__3u:7385": "samānamanyatrāpi /",
    "GSP33nysu__3u:7386": "bhinnakācāryadarśino bhrāntāḥ pratārakā veti cet /",
    "GSP33nysu__3u:7387": "jinadarśino 'pi kuto na tatheti /",
    "GSP33nysu__3u:7388": "idānīṃ dharmādermokṣasādhanatvamapyaprāmāṇikamityāha- dharmasyeti //",
    "GSP33nysu__3u:7389": "dharmasya sukhahetutvamapi kenāvagamyate // MAnuv_3,3.143ab //",
    "GSP33nysu__3u:7390": "sukhaṃ mokṣaḥ /",
    "GSP33nysu__3u:7391": "jinavākyenāvasīyata iti vadataḥ pūrvavatsatpratipakṣatetyāha- hatyāyā iti //",
    "GSP33nysu__3u:7392": "hatyayā mokṣahetutvaṃ kuto mānānnivāryate // MAnuv_3,3.143cd //",
    "GSP33nysu__3u:7393": "mokṣahetutvaṃ kenacidācāryeṇoktamiti śeṣaḥ /",
    "GSP33nysu__3u:7394": "hanasta cetyatra supīti nānuvartate /",
    "GSP33nysu__3u:7395": "brahmahatyādayastu ṣaṣṭhīsamāsāḥ /",
    "GSP33nysu__3u:7396": "ato hatyeti sādhuḥ /",
    "GSP33nysu__3u:7397": "“santi khalvakṣayaṃ ha vai cāturmāsyayājinaḥ sukṛtaṃ bhavati';",
    "GSP33nysu__3u:7398": "ityādiśrutimanusṛtya hiṃsātmakasya yāgasya mokṣahetutvaṃ vadanta ityayuktameva jainānāṃ mokṣasādhanamiti",
    "GSP33nysu__3u:7399": "adhunā bauddhābhimataṃ mokṣasādhanaṃ nirākurvāṇaḥ śūnyavādyuktaṃ tāvadapākaroti- naceti",
    "GSP33nysu__3u:7400": "na ca śūnyaparijñānācchūnyabhāvanayāpi ca /",
    "GSP33nysu__3u:7401": "mokṣaḥ kathañcana bhaved ... // MAnuv_3,3.144a-c //",
    "GSP33nysu__3u:7402": "śūnyameva tattvaṃ samastaṃ tatrādhyastamiti parijñānam /",
    "GSP33nysu__3u:7403": "tathaiva śūnyabhāvanayā śūnyadhyānena /",
    "GSP33nysu__3u:7404": "apicāvanyonyasamuccaye /",
    "GSP33nysu__3u:7405": "mokṣo na bhavediti sambandhaḥ /",
    "GSP33nysu__3u:7406": "kathaṃ ca netyanenedamācaṣṭe /",
    "GSP33nysu__3u:7407": "śūnyaparijñānādikaṃ mokṣasādhanamityatra pramāṇābhāvāttatraiva bandhahāniḥ syādityuktapramāṇavirodhācceti",
    "GSP33nysu__3u:7408": "yadvā śūnyaparijñānādikaṃ kiṃ svayameva mokṣaṃ sādhayati kiṃvā śūnyaprasādajananena /",
    "GSP33nysu__3u:7409": "nādyaḥ /",
    "GSP33nysu__3u:7410": "acetanatvātpaṭavat /",
    "GSP33nysu__3u:7411": "na dvitīyaḥ /",
    "GSP33nysu__3u:7412": "śūnyasya prasādaguṇānaṅgīkārāt /",
    "GSP33nysu__3u:7413": "anyathā śūnyatvavyāghātāditi /",
    "GSP33nysu__3u:7414": "syādetat /",
    "GSP33nysu__3u:7415": "bandhastāvatsaṃvṛvināmakājñānanimitto 'dhyāsaḥ /",
    "GSP33nysu__3u:7416": "saṃvṛtiśca virodhinā śūnyajñānena nivartyate /",
    "GSP33nysu__3u:7417": "tatastanmūlo bandhādhyāso 'pīti kimacetanatvādikaṃ kariṣyati /",
    "GSP33nysu__3u:7418": "naca evambhāvanāvaiyarthyam /",
    "GSP33nysu__3u:7419": "asambhāvanāviparītabhāvanānivṛttyarthatvāditi /",
    "GSP33nysu__3u:7420": "maivam /",
    "GSP33nysu__3u:7421": "bandhasyādhyastatāyā nirastatvāt /",
    "GSP33nysu__3u:7422": "aṅgīkṛtya doṣamāha- yadīti //",
    "GSP33nysu__3u:7423": "... yadīdānīṃ kathaṃ na saḥ // MAnuv_3,3.144d //",
    "GSP33nysu__3u:7424": "śūnyaparijñānādityādikaṃ sarvamanuvartate /",
    "GSP33nysu__3u:7425": "śūnyajñānena kathañcaneti śaṅkitarītyā mokṣo bhavediti yadyucyate tarhi sa mokṣaḥ kathamidānīṃ jñānodayānantarakṣaṇe na bhavet /",
    "GSP33nysu__3u:7426": "tadaiva bhavitavyamityāśayaḥ /",
    "GSP33nysu__3u:7427": "nahi pradīpasya virodhyandhakāranivartane vilambo 'sti /",
    "GSP33nysu__3u:7428": "aṅgīkriyante ca śūnyajñānasamanantaramapi saṃsarantaḥ puruṣāḥ pareṇa /",
    "GSP33nysu__3u:7429": "asambhāvanāviparītabhāvanāsadbhāvādvilamba iti cet /",
    "GSP33nysu__3u:7430": "te kiṃ saṃvṛtikārye na vā /",
    "GSP33nysu__3u:7431": "dvitīye śūnyavadanivṛttireva /",
    "GSP33nysu__3u:7432": "ādye saṃvṛtau nivṛttāyāṃ kathaṃ tadanivṛttiḥ /",
    "GSP33nysu__3u:7433": "anyathā saṃvṛtyanivṛttirvā tadakāryatvametayorvā syāt /",
    "GSP33nysu__3u:7434": "saṃvṛteranivṛttau ca kathaṃ jñānavirodhitvam /",
    "GSP33nysu__3u:7435": "paścādapi kathaṃ nivṛttiḥ /",
    "GSP33nysu__3u:7436": "nanu yathā bhavanmate jñānodayānantaramapi saṃsārāvasthānaṃ tathāsmanmate",
    "GSP33nysu__3u:7437": "'pi kiṃ na syādityato vaiṣamyamāha- pareti //",
    "GSP33nysu__3u:7438": "paraprasādanecchostu viḷambo nāma yujyate /",
    "GSP33nysu__3u:7439": "pumicchādhīnatā no ced viḷambaḥ kiṅkṛto bhavet // MAnuv_3,3.145 //",
    "GSP33nysu__3u:7440": "anuṣṭhitasvakṛtyasyāpi tena paraprasādanecchostu phalāvāptau vilambo nāma yujyate /",
    "GSP33nysu__3u:7441": "loke tathā darśanāt /",
    "GSP33nysu__3u:7442": "mokṣasya puruṣāntaraprasādādhīnatā no cedāsthīyate kevalaṃ śūnyajñānaṃ bandhavirodhitvādbandhaṃ nivartayatītyaṅgīkriyate tadā jñānodayānantaraṃ mokṣasya vilambaḥ kiṃ nibandhano bhavet /",
    "GSP33nysu__3u:7443": "pratibandhakatvena kalpyamānasya saṃvṛtikāyartvena jñānavirodhitvāt /",
    "GSP33nysu__3u:7444": "nahi prabodhānantaraṃ svāpnabandhanivṛttervilambo 'sti /",
    "GSP33nysu__3u:7445": "paraprasādānapekṣeṣvapi kāryeṣu vilambo 'sti /",
    "GSP33nysu__3u:7446": "trivṛnmūlābhyavaharaṇādau kṛte 'pi virecanādevirlambadarśanāt /",
    "GSP33nysu__3u:7447": "tatkathamucyate pumicchādhīnatābhāve vilambo na bhavediti /",
    "GSP33nysu__3u:7448": "tatrāha- anyatrāpīti //",
    "GSP33nysu__3u:7449": "anyatrāpi viḷambāstu syurīśecchānimittataḥ // MAnuv_3,3.146ab //",
    "GSP33nysu__3u:7450": "mokṣādanyatra /",
    "GSP33nysu__3u:7451": "etāvatā kālenedaṃ bhavatvitīśecchaiva nimittaṃ tataḥ /",
    "GSP33nysu__3u:7452": "kuto 'treśvarecchānimittaṃ kalpyata ityata āha- anyatheti //",
    "GSP33nysu__3u:7453": "anyathā kāraṇaṃ cet syāt kiṃ kāryaṃ nopajāyate // MAnuv_3,3.146cd //",
    "GSP33nysu__3u:7454": "īśvarecchāyā akalpane kāraṇaṃ syāccettrivṛnmūlādanādimātraṃ virekādeḥ kāraṇaṃ yadi bhavettadā tasya sadbhāvātkāryaṃ virekādikaṃ kasmānnopajāyate",
    "GSP33nysu__3u:7455": "upajāyetaiva /",
    "GSP33nysu__3u:7456": "kāryānudayenaiva sāmagrīvaikalyaṃ kalpyate /",
    "GSP33nysu__3u:7457": "na(cādṛṣṭavai)ca dṛṣṭasya vaikalyamatrāstīti parameśvarecchaiva kalpyā /",
    "GSP33nysu__3u:7458": "naca dharmavaikalyaṃ kalpayituṃ yuktam /",
    "GSP33nysu__3u:7459": "uttarakālamapi kāryānudayaprasaṅgāt /",
    "GSP33nysu__3u:7460": "nahi tanmadhye kaściddharmo 'nuṣṭhīyate /",
    "GSP33nysu__3u:7461": "vidyamāna eva prāgalabdhavṛttirdharma iti cet /",
    "GSP33nysu__3u:7462": "keyaṃ vṛttirnāma /",
    "GSP33nysu__3u:7463": "kiṃ kāryakāraṇamuta sahakārisāhityam /",
    "GSP33nysu__3u:7464": "nādyaḥ /",
    "GSP33nysu__3u:7465": "karaṇameva kuto nāstīti vicāryamāṇatvāt /",
    "GSP33nysu__3u:7466": "dvitīye tadeva sahakārīśvarecchaivocyate /",
    "GSP33nysu__3u:7467": "auṣadhasya śarīrāśayavyāptyabhāvātkāryānudaya iti cenna /",
    "GSP33nysu__3u:7468": "tasyāpīśvarecchāmantareṇānupapatteriti /",
    "GSP33nysu__3u:7469": "kiñca prāptasādhanābhimatānāmapi mokṣavilambe sāmagrīvaikalyaṃ vā pratibandhakasadbhāvo vānyairvādibhiḥ kathañcicchakyate vaktum /",
    "GSP33nysu__3u:7470": "natu bauddhenetyāśayavānāha- kāraṇe satīti //",
    "GSP33nysu__3u:7471": "kāraṇe sati kāryasya bhāvaḥ suniyato 'sya hi // MAnuv_3,3.146ef //",
    "GSP33nysu__3u:7472": "asya bauddhasya mate kāraṇe sati kāryasyotpādaḥ suniyato na tvanyeṣāmivāpratibaddhakāraṇasāmagṣāṃ satyām /",
    "GSP33nysu__3u:7473": "samarthasya kṣepāyogāditi tadvacanāditi hiśabdārthaḥ /",
    "GSP33nysu__3u:7474": "ataḥ śūnyavijñānādikaṃ na mokṣasādhanamiti siddham /",
    "GSP33nysu__3u:7475": "vijñānavādyuktaṃ mokṣasādhanaṃ dūṣayati- vijñāneti //",
    "GSP33nysu__3u:7476": "vijñānavādinaścaiva vijñānādvaitavedanāt /",
    "GSP33nysu__3u:7477": "vijñānabhāvanāccaiva mokṣo na ghaṭate kvacit // MAnuv_3,3.147 //",
    "GSP33nysu__3u:7478": "dvitaiva dvaitam /",
    "GSP33nysu__3u:7479": "svārthiko 'ṇ /",
    "GSP33nysu__3u:7480": "na dvaitamadvaitam /",
    "GSP33nysu__3u:7481": "vijñānasyādvaitaṃ vijñānādvaitam /",
    "GSP33nysu__3u:7482": "vijñānamekameva tattvaṃ na tato 'nyadastīti vedanāt /",
    "GSP33nysu__3u:7483": "vijñānabhāvanāt vijñānādvaitadhyānāt /",
    "GSP33nysu__3u:7484": "ādyaścaśabdo vādisamuccaye /",
    "GSP33nysu__3u:7485": "dvitīyaḥ sādhanasamuccaye /",
    "GSP33nysu__3u:7486": "evaśabdo naiva ghaṭata ityādyaḥ sambaddhayate /",
    "GSP33nysu__3u:7487": "dvitīyastu sādhananiyamārthaḥ /",
    "GSP33nysu__3u:7488": "vijñānavādina iti tenai(tābhyāṃ)va tābhyāṃ sādhanābhyāṃ bhavatīti",
    "GSP33nysu__3u:7489": "pratipāditaḥ /",
    "GSP33nysu__3u:7490": "sāmarthyādvijñānādvaitavedanādikaṃ vijñānavādinoktaṃ mokṣasādhanaṃ naivopapadyata ityarthaḥ",
    "GSP33nysu__3u:7491": "yadvā vijñānavādina iti tena pratipāditādvijñānādvaitavedanādikānmokṣo naiva ghaṭate naiva sampadyata iti yojanā /",
    "GSP33nysu__3u:7492": "kuta ityataḥ pūrvoktaṃ sarvaṃ smārayituṃ kvacitkāle hyasau, natu jñānodayottarakāla eva bhavatītyuktam",
    "GSP33nysu__3u:7493": "vaibhāṣikasautrāntikābhimataṃ mokṣasādhanaṃ parācaṣṭe- antariti //",
    "GSP33nysu__3u:7494": "antarjñānasya bāhye ca kṣaṇikatvasya vedanāt /",
    "GSP33nysu__3u:7495": "bhāvanāccoktamārgeṇa mānābhāvānna mucyate // MAnuv_3,3.148 //",
    "GSP33nysu__3u:7496": "śarīrāntaḥsthitasya jñānasya /",
    "GSP33nysu__3u:7497": "upalakṣaṇametat /",
    "GSP33nysu__3u:7498": "vijñānavedanāsaṃjñāsaṃskārāṇāṃ bāhye sthitasya rūpasya ca yatkṣaṇikatvaṃ tasya vedanāt /",
    "GSP33nysu__3u:7499": "uktamārgeṇa kṣaṇikatvena /",
    "GSP33nysu__3u:7500": "na mucyate puruṣaḥ /",
    "GSP33nysu__3u:7501": "kuto 'trārthe mānābhāvāt /",
    "GSP33nysu__3u:7502": "akṛtābhyāgamakṛtavipraṇāśādayo doṣāḥ sphuṭā eveti noktaḥ /",
    "GSP33nysu__3u:7503": "evaṃ vedabāhyamatāni nirākṛtya vaidikāni nirākurvāṇaḥ sāṅkhayokteḥ mokṣasādhanaṃ tāvadanuvadati- prakṛteriti //",
    "GSP33nysu__3u:7504": "prakṛteḥ puruṣasyāpi viveko muktisādhanam /",
    "GSP33nysu__3u:7505": "iti śaṅkayā ... // MAnuv_3,3.149a-c //",
    "GSP33nysu__3u:7506": "prakṛterantaḥkaraṇādirūpāyāḥ puruṣasya svātmanaḥ vivekaḥ svarūpato dharmataśca bhedadarśanaṃ sāṅkhayāḥ prāhuḥ /",
    "GSP33nysu__3u:7507": "dūṣayati- na ceti //",
    "GSP33nysu__3u:7508": "etasmiṃścārthe mānaṃ nāsti /",
    "GSP33nysu__3u:7509": "kathaṃ nāsti /",
    "GSP33nysu__3u:7510": "“ya enaṃ vetti puruṣaṃ prakṛtiṃ ca guṇaiḥ saha /",
    "GSP33nysu__3u:7511": "sarvathā vartamāno 'pi na sa bhūyo 'bhijāyate /",
    "GSP33nysu__3u:7512": "kṣetrakṣetrajñāyorevamantaraṃ jñānacakṣuṣā /",
    "GSP33nysu__3u:7513": "bhūtaprakṛtimokṣaṃ ca ye viduryānti te param'; ityādyāgamānāṃ sattvādityata uktam- īśāprasādata iti //",
    "GSP33nysu__3u:7514": "... na caitasmin mānamīśāprasādataḥ // MAnuv_3,3.149cd //",
    "GSP33nysu__3u:7515": "īśaprasādena vinā kevalaṃ prakṛtipuruṣaviveko mokṣasādhanamityasminnarthe mānaṃ nāstītyarthaḥ",
    "GSP33nysu__3u:7516": "ayamabhisandhiḥ /",
    "GSP33nysu__3u:7517": "bhavatyeva prakṛtipuruṣaviveko mokṣasādhanam /",
    "GSP33nysu__3u:7518": "kintu bhagavatprasādasādhanatvena /",
    "GSP33nysu__3u:7519": "prakṛtipuruṣaviveke hi puruṣasya vairāgyaṃ sampadyate /",
    "GSP33nysu__3u:7520": "viraktasya bhaktyādidvārā bhagavatprasāda iti /",
    "GSP33nysu__3u:7521": "tadarthāni caitāni vākyāni /",
    "GSP33nysu__3u:7522": "nirīśvareṇa tu sāṅkhayena sākṣānmokṣasādhanatvaṃ prakṛtipuruṣavivekasyocyate /",
    "GSP33nysu__3u:7523": "naca tasminviśeṣe pramāṇamastīti /",
    "GSP33nysu__3u:7524": "nanvetāni vākyāni prakṛtipuruṣavivekasya mokṣasādhanatvaṃ tāvatpratipādayanti /",
    "GSP33nysu__3u:7525": "naca pāramparyakalpane kāraṇamasti /",
    "GSP33nysu__3u:7526": "ata eteṣāmeva sākṣātsādhanatve prāmāṇyamityata āha- śrutaya iti //",
    "GSP33nysu__3u:7527": "śrutayaḥ smṛtayaścaiva yadīśasya prasādataḥ /",
    "GSP33nysu__3u:7528": "vadanti niyamānmuktiṃ tamṛte 'taḥ kuto bhavet // MAnuv_3,3.150 //",
    "GSP33nysu__3u:7529": "yasya prasādādityādyāḥ śrutayaḥ /",
    "GSP33nysu__3u:7530": "ajñānāṃ jñānado viṣṇurityādyāśca smṛtayaḥ /",
    "GSP33nysu__3u:7531": "evaśabdasya na prākṛtapuruṣavākyānītyarthaḥ /",
    "GSP33nysu__3u:7532": "yadā yasmāt /",
    "GSP33nysu__3u:7533": "niyamātmasādhaśrāntaravyavacchedena /",
    "GSP33nysu__3u:7534": "nāpareṇa /",
    "GSP33nysu__3u:7535": "sa evaika iti vacanāt /",
    "GSP33nysu__3u:7536": "taṃ prasādam /",
    "GSP33nysu__3u:7537": "bhavenmuktiḥ /",
    "GSP33nysu__3u:7538": "balavadbādhakasadbhāvāt lāṅgalena vayaṃ jīvāma itivat pāramparatvameva teṣāṃ vākyānāṃ yuktamiti bhāvaḥ /",
    "GSP33nysu__3u:7539": "vaiśeṣikādyuktaṃ mokṣasādhanaṃ nirākaroti- kaṇādeti //",
    "GSP33nysu__3u:7540": "kaṇādayogākṣapādā api ... // MAnuv_3,3.151ab //",
    "GSP33nysu__3u:7541": "yogaśabdena yogānuśāsanasya praṇetā patañjalirupalakṣyate /",
    "GSP33nysu__3u:7542": "anupapannabhāṣiṇa iti śeṣaḥ /",
    "GSP33nysu__3u:7543": "na kevalaṃ sāṅkhayādyā ityaperarthaḥ /",
    "GSP33nysu__3u:7544": "nanvete trayo 'pīśvaraprasādasādhyāṃ muktiṃ bruvate /",
    "GSP33nysu__3u:7545": "tathā hi vaiśeṣikeṇa yadyapi dravyādipadārthānāṃ sādharmyavaidhamyartattvajñānaṃ niḥśreyasaheturityuktam",
    "GSP33nysu__3u:7546": "tathāpi na sākṣāt /",
    "GSP33nysu__3u:7547": "kintu dharmadvāraiva /",
    "GSP33nysu__3u:7548": "anyathā yato 'bhyudayaniḥśreyasasiddhiḥ sa dharma iti sūtravirodhāt /",
    "GSP33nysu__3u:7549": "naca dharmo 'pi sākṣānmokṣahetuḥ /",
    "GSP33nysu__3u:7550": "api tvīśvaraprasādasahakṛta eva /",
    "GSP33nysu__3u:7551": "yathoktam /",
    "GSP33nysu__3u:7552": "tacceśvaracodanābhivyaktāddharmādeveti /",
    "GSP33nysu__3u:7553": "spaṣṭaṃ ca”tuṣyermocayato baddhānatuṣyerbadhnataḥ punaḥ /",
    "GSP33nysu__3u:7554": "kārāgāramidaṃ viśvaṃ yasya vande tamīśvaram'; iti /",
    "GSP33nysu__3u:7555": "akṣapādo yadyapi pramāṇādiṣoḍaśapadārthatattvajñānānniḥśreyasādhigama",
    "GSP33nysu__3u:7556": "ityāha- tathāpi pramāṇādipañcadaśapadārthatattvajñānasyātmādidvādaśavidhaprameyatattvajñānahetutvameva ātmaśarīrendriyātharbuddhimanaḥpravṛttidoṣapretyabhāvaphaladukhāpavargāstu prameyamiti tuśabdakaraṇāt",
    "GSP33nysu__3u:7557": "ātmādijñānamapi na sākṣānmokṣasādhanam /",
    "GSP33nysu__3u:7558": "kinnāma parameśvaraprasādopetameva /",
    "GSP33nysu__3u:7559": "“svargāpavargayormārgamāmananti manīṣiṇaḥ /",
    "GSP33nysu__3u:7560": "yadupāstibhasāvatra paramātmā nirūpyate'; iti sampradāyavidvacanāt /",
    "GSP33nysu__3u:7561": "atha kathamanupapannabhāṣiṇa ityata āha- īśasyeti //",
    "GSP33nysu__3u:7562": "... īśasya prasādataḥ /",
    "GSP33nysu__3u:7563": "muktiṃ bruvāṇā apyāhur ... // MAnuv_3,3.151bc //",
    "GSP33nysu__3u:7564": "īśa(sya)prasādato muktiṃ bruvāṇā apyete kiñcidayuktamāhuryato",
    "GSP33nysu__3u:7565": "'nupapannabhāṣiṇaityarthaḥ /",
    "GSP33nysu__3u:7566": "tathāhi /",
    "GSP33nysu__3u:7567": "yadyapi vaiśeṣikairīśvaraprasādo 'ṅgīkṛtastathāpi dharmasahakāritvenaiva /",
    "GSP33nysu__3u:7568": "īśvaracodanābhivyaktāditi vacanāt /",
    "GSP33nysu__3u:7569": "evaṃ patañjalirapi tapaḥsvādhyāyādisamānakakṣyatāmeveśvarapraṇidhānasyāha",
    "GSP33nysu__3u:7570": "naiyyāyikā apyātmatattvajñānameva mokṣasādhanamīśvaraprasādastu sahakārimātramityāsthitāḥ",
    "GSP33nysu__3u:7571": "dvitīyasūtre tathaiva vyutpāditatvāt /",
    "GSP33nysu__3u:7572": "śrutismṛtayastu dharmādikaṃ samastaṃ sākṣātparamparayā vā bhagavatprasādasādhanam /",
    "GSP33nysu__3u:7573": "bhagavatprasādastvananyāpekṣaḥ sākṣādeva mokṣasādhanamityācakṣate /",
    "GSP33nysu__3u:7574": "“sarvaṃ tadantarādhāya muktaye sādhanaṃ bhavet /",
    "GSP33nysu__3u:7575": "na kiñcidantarādhāya vimokṣāyāparokṣadṛk'; ityādyāḥ /",
    "GSP33nysu__3u:7576": "ataḥ kathaṃ nānupapannavādina iti /",
    "GSP33nysu__3u:7577": "itaścānupapannabhāṣiṇa ityāha- bhogādeva ceti //",
    "GSP33nysu__3u:7578": "... bhogādeva ca karmaṇām /",
    "GSP33nysu__3u:7579": "kṣayaṃ prāhuḥ ... // MAnuv_3,3.151de //",
    "GSP33nysu__3u:7580": "vaiśeṣikādayastattvavida iva jñānātpūrveṣāṃ karmaṇāṃ jñānādeva vināśaṃ na manyante /",
    "GSP33nysu__3u:7581": "kintu samādhimahimnāparimitadehavyūhanirmāṇenānantānyapi viṣamavipākasamayānyapi karmāṇi piṇḍīkṛtya tatphalasukhaduḥkhabhogenaiva jñānino vināśayantīti prāhurato 'pyanupapannabhāṣiṇa ityarthaḥ nanvetadasaṅgatam /",
    "GSP33nysu__3u:7582": "mokṣasādhanavicārasya prastutatvāditi /",
    "GSP33nysu__3u:7583": "maivam /",
    "GSP33nysu__3u:7584": "avidyākāmakarmādilakṣaṇo hi bandhaḥ /",
    "GSP33nysu__3u:7585": "atastannivṛttirmokṣa iti kathaṃ kamarkṣayo na mokṣaḥ /",
    "GSP33nysu__3u:7586": "vakṣyati ca /",
    "GSP33nysu__3u:7587": "karmakṣayastathotkrāntirityādi /",
    "GSP33nysu__3u:7588": "ato mokṣasādhanaviṣayaiveyaṃ cinteti /",
    "GSP33nysu__3u:7589": "tathābruvāṇā api kathamanupapannabhāṣiṇa ityato",
    "GSP33nysu__3u:7590": "'syārthasyāprāmāṇikatvādityāha- kutaśceti //",
    "GSP33nysu__3u:7591": "... kutaścaitat prasanne jagadīśvare // MAnuv_3,3.151ef //",
    "GSP33nysu__3u:7592": "jñānino 'pi karmaṇāṃ phalabhogenaiva kṣaya ityetatkuta eva pramāṇātpratipattavyam /",
    "GSP33nysu__3u:7593": "na kutaścit /",
    "GSP33nysu__3u:7594": "akṣīṇakarmaṇāṃ mokṣānupapattestatkṣayahetoścānyasyābhāvādatyantasukhaduḥkhasaṃjñānameva tatkṣayakāraṇamiti kalpyata ityata āha- prasanna iti //",
    "GSP33nysu__3u:7595": "kuta etaditi vartate /",
    "GSP33nysu__3u:7596": "jñānena prasanno bhagavānevābhuktaphalānyeva karmāṇi vināśayatītyanyathaivopapatteḥ kuta etatkalpyata ityāśayaḥ /",
    "GSP33nysu__3u:7597": "bhagavānapi kathamadattaphalakarmakṣayasyeṣya iti na śaṅkanīyam /",
    "GSP33nysu__3u:7598": "tadaiśvaryasya kvāpyapratihatatvāditi bhāvenoktaṃ jagadīśvara iti /",
    "GSP33nysu__3u:7599": "sambhāvitamevaitanna tu pramitam /",
    "GSP33nysu__3u:7600": "tatkathamanyathaivopapattirityata āha- bhidyata iti //",
    "GSP33nysu__3u:7601": "bhidyate hṛdayagranthiśchidyante sarvasaṃśayāḥ /",
    "GSP33nysu__3u:7602": "kṣīyante cāsya karmāṇi tasmin dṛṣṭe parāvare // MAnuv_3,3.152 //",
    "GSP33nysu__3u:7603": "bhidyate hṛdayagranthiśchidyante sarvasaṃśayāḥ /",
    "GSP33nysu__3u:7604": "kṣīyante cāsya karmāṇi dṛṣṭa evātmanīśvare /",
    "GSP33nysu__3u:7605": "iti śrutipurāṇādivacanebhyo 'nyathāgateḥ // MAnuv_3,3.153 //",
    "GSP33nysu__3u:7606": "hṛdayagranthiravidyā /",
    "GSP33nysu__3u:7607": "parā apyavarā yasmātsa parāvaraḥ /",
    "GSP33nysu__3u:7608": "ātmanyātataguṇe jagadīśvare /",
    "GSP33nysu__3u:7609": "ādyaṃ kaṭhaśrutivacanam /",
    "GSP33nysu__3u:7610": "dvitīyaṃ bhāgavatavacanam /",
    "GSP33nysu__3u:7611": "ādipadena vakṣyamāṇānītihāsavacanāni gṛhyante /",
    "GSP33nysu__3u:7612": "anyathā phalabhogena vineśvaraprasādenaiva karmaṇāṃ gaterapagatervināśaniścayādanyathaivopapattiriti",
    "GSP33nysu__3u:7613": "nanvatra parameśvare dṛṣṭe karmāṇi kṣīyanta ityucyate natu darśaneneti /",
    "GSP33nysu__3u:7614": "to bhogeneti vyākhyāne 'pi na virodha iti cenna /",
    "GSP33nysu__3u:7615": "tathā sati hṛdayagranthibhedanasaṃśayacchedanayorapyanyasādhyatāsvīkārāpātāt /",
    "GSP33nysu__3u:7616": "dṛṣṭa evetyevaśabdavirodhācca /",
    "GSP33nysu__3u:7617": "bhogena kṣayasya sarvasādhāraṇyāddarśanaviśeṣaṇasya vaiyarthyācca /",
    "GSP33nysu__3u:7618": "ajño na sarvāṇi karmāṇi bhogena kṣeptuṃ kṣamate /",
    "GSP33nysu__3u:7619": "bahutaratvādviṣamavipākasamayatvācca /",
    "GSP33nysu__3u:7620": "jñānī tu samādhisāmarthyātkāyavyūhaṃ nirmāya sarvāṇi samāhṛtya phalabhogena vināśayatītyato viśeṣaṇopapattiriti cetkuta eṣā kalpanā /",
    "GSP33nysu__3u:7621": "uktārthāpattyaiveti cenna /",
    "GSP33nysu__3u:7622": "asmadudāhṛtavacanānāmanyathāvyākhyānasthitāvarthāpattisthitiḥ /",
    "GSP33nysu__3u:7623": "tatsthitau ca vacanānāmanyathāvyākhyānasthitiriti parasparāśrayāpatteḥ /",
    "GSP33nysu__3u:7624": "vacanānāmanyathāvyākhyānanirāse satyarthāpattinirāsastannirāse (satyanya)nānyathāvyākhyānanirāsa iti bhavatāmapi parasparāśrayāpattiriti",
    "GSP33nysu__3u:7625": "cenna /",
    "GSP33nysu__3u:7626": "avadhāraṇādinā niravakāśasyoktatvāt /",
    "GSP33nysu__3u:7627": "“bhinatti karmasaṅghātaṃ prasanno bhagavānhariḥ';",
    "GSP33nysu__3u:7628": "ityādīnāmatyantānavakāśānāmanyatrodāhṛtatvācca /",
    "GSP33nysu__3u:7629": "ata eva”nābhuktaṃ kṣīyate karma kalpakoṭiśatairapi';",
    "GSP33nysu__3u:7630": "ityādisāmānyavacanamajñāniviṣayam /",
    "GSP33nysu__3u:7631": "jñānināmapi prārabdhakarmaviṣayam /",
    "GSP33nysu__3u:7632": "“ātmano vai śarīrāṇi bahūni manujādhipa /",
    "GSP33nysu__3u:7633": "prāpya yogabalaṃ kuryāttaiśca sarvāṃ mahīṃ caret /",
    "GSP33nysu__3u:7634": "bhuñjīta viṣayankaiścitkaiścidugraṃ tapaścaret /",
    "GSP33nysu__3u:7635": "saṃharecca punastāni sūryastejogaṇāniva'; ityādikaṃ jñānināṃ prārabdhakarmaviṣayam /",
    "GSP33nysu__3u:7636": "viśeṣavacanabalena prārabdhakarmavināśasya vakṣyamāṇatvāt /",
    "GSP33nysu__3u:7637": "ata eva”jñānādevāśeṣakamarkṣaye tadaiva muktiḥ syāt /",
    "GSP33nysu__3u:7638": "nacaivam /",
    "GSP33nysu__3u:7639": "jīvanmuktānāmupālabdheḥ'; ityanavakāśaṃ codyam /",
    "GSP33nysu__3u:7640": "vimataṃ karma phalabhogavināśyaṃ karmatvātsampratipannakarmavadityanumānaṃ tu kṛtaprāyaścittakarmaṇyanaikāntikam",
    "GSP33nysu__3u:7641": "prāyaścittaṃ na karmakṣayaheturityetaduttaratra nirākariṣyāmaḥ /",
    "GSP33nysu__3u:7642": "akṛtaprāyaścittakarmatvaṃ heturiti cetkimidaṃ prāyaścittaṃ nāma /",
    "GSP33nysu__3u:7643": "pāpanivṛttyarthatvena vihito vrataviśeṣa iti cet /",
    "GSP33nysu__3u:7644": "tarhi mahānubhāvānāmanugrahādinā vinaṣṭe karmaṇi vyabhicāraḥ /",
    "GSP33nysu__3u:7645": "pāpanivṛttihetumātraṃ prāyaścittaṃ vivakṣitamiti cenna /",
    "GSP33nysu__3u:7646": "tathāpi mahadavajñādinā vinaṣṭe puṇye vyabhicāraḥ /",
    "GSP33nysu__3u:7647": "kṣayahetvantararahitakarmatvaṃ heturiti cet /",
    "GSP33nysu__3u:7648": "tatkiṃ vidhireva hetutvaṃ gamayati /",
    "GSP33nysu__3u:7649": "tathā sati samādherapi kāyavyūhanirmāṇādau hetutvaṃ na syāt /",
    "GSP33nysu__3u:7650": "ārthavādikaṃ phalamaviruddhaṃ svīkriyata iti cet /",
    "GSP33nysu__3u:7651": "samaṃ prakṛte 'pi /",
    "GSP33nysu__3u:7652": "na hyatra kaścidvirodho 'stītyuktam /",
    "GSP33nysu__3u:7653": "alaukikatvaṃ tūbhayatrāpi samānam /",
    "GSP33nysu__3u:7654": "kiñcāsminmate na kadāpi karmakṣayaḥ /",
    "GSP33nysu__3u:7655": "bhogakāle 'pi punaḥ karaṇāt /",
    "GSP33nysu__3u:7656": "na karotīti cāsambhāvitam /",
    "GSP33nysu__3u:7657": "“nahi kaścitkṣaṇamapi'; ityuktatvāt /",
    "GSP33nysu__3u:7658": "kriyamāṇāpi pravṛttirnādṛṣṭajananīti cenna /",
    "GSP33nysu__3u:7659": "śrutismṛtivirodhāt /",
    "GSP33nysu__3u:7660": "jñānināṃ jñānasāmarthyāttathetyanyaviṣayaṃ śrutyādikam /",
    "GSP33nysu__3u:7661": "“tadyathā puṣkarapalāśe',”brahmāṇyādhāya karmāṇi';",
    "GSP33nysu__3u:7662": "ityādiśrutismṛtibalāditthaṃ kalpyata iti cet /",
    "GSP33nysu__3u:7663": "prāktanakarmasvapyayaṃ prakāraḥ kuto nābhyupagamyate /",
    "GSP33nysu__3u:7664": "rāgadveṣayorabhāvānna pravṛttiradṛṣṭakāraṇam /",
    "GSP33nysu__3u:7665": "yathoktam /",
    "GSP33nysu__3u:7666": "“na pravṛttiḥ pratibandhāya hīnakleśasya'; iti /",
    "GSP33nysu__3u:7667": "maivam /",
    "GSP33nysu__3u:7668": "prāmādikabrahmahananādīnāmadharmahetutvābhāvaprasaṅga ityalam /",
    "GSP33nysu__3u:7669": "pāśupatādyuktaṃ mokṣasādhanaṃ nirākaroti- naceti //",
    "GSP33nysu__3u:7670": "na ca pāśupatādyuktaśivādīnāmanugrahāt // MAnuv_3,3.154ab //",
    "GSP33nysu__3u:7671": "pāśupataśabdena caturvidhā api gṛhyante /",
    "GSP33nysu__3u:7672": "ādipadena skāndasaurādayaḥ /",
    "GSP33nysu__3u:7673": "dvitīyenādipadena skāndādayaḥ /",
    "GSP33nysu__3u:7674": "anugrahānmokṣo bhavatīti śeṣaḥ /",
    "GSP33nysu__3u:7675": "nanu ca pāśupatādyukteti tāvannānugrahasya viśeṣaṇam /",
    "GSP33nysu__3u:7676": "asāmarthyena samāsānupapatteḥ /",
    "GSP33nysu__3u:7677": "tathā sati pāśupatādyuktāditi syāt /",
    "GSP33nysu__3u:7678": "ata eva na mokṣasya viśeṣaṇam /",
    "GSP33nysu__3u:7679": "tathā sati pāśupatādyukta iti bhavet /",
    "GSP33nysu__3u:7680": "śivādiviśeṣaṇatve tu vaiyarthyamiti /",
    "GSP33nysu__3u:7681": "ucyate /",
    "GSP33nysu__3u:7682": "astu tāvadanugrahaviśeṣaṇam /",
    "GSP33nysu__3u:7683": "tatra śivādīnāmanugraha iti samāsa eva /",
    "GSP33nysu__3u:7684": "ṣaṣṭhayā ākrośa iti ṣaṣṭhayā aluk /",
    "GSP33nysu__3u:7685": "“jñātvā śivaṃ śāntimatyantameti'; ityādiśrutivirodhaparihāraśca tatprayojanam /",
    "GSP33nysu__3u:7686": "yaḥ saṃsāradharmairīṣadapyaspṛṣṭaḥ paramaśivastatprasādānmuktiriṣyata eva",
    "GSP33nysu__3u:7687": "yastvajñānādyupetastathā pramitastadanugrahānmokṣo netyucyata iti /",
    "GSP33nysu__3u:7688": "“mokṣo jñānaṃ ca kramaśo muktigo bheda eva ca /",
    "GSP33nysu__3u:7689": "uttareṣāṃ prasādena nīcānāṃ nānyathā bhavet'; ityādivākyavirodhaparihārāya pāśupatādyuktetyanugraho viśeṣitaḥ /",
    "GSP33nysu__3u:7690": "aṅgīkriyata eva śivādyanugraho bhagavatprasādasādhanabhūto mokṣahetuḥ /",
    "GSP33nysu__3u:7691": "natu pāśupatādyuktaḥ svatantrasādhanabhūta iti /",
    "GSP33nysu__3u:7692": "yadvā pāśupatādyuktetyapi bhinnaṃ padam /",
    "GSP33nysu__3u:7693": "supāṃ sulugiti pañcamyā luk /",
    "GSP33nysu__3u:7694": "yadvā prathamāyā luk /",
    "GSP33nysu__3u:7695": "mokṣasya cedaṃ viśeṣaṇam /",
    "GSP33nysu__3u:7696": "tatra vādinirdeśaprayojanaṃ vaktameva /",
    "GSP33nysu__3u:7697": "yadvāstu yathāśrutaṃ śivādīnāmeva /",
    "GSP33nysu__3u:7698": "ye śivādayaḥ pāśupatādibhiḥ svātantryeṇopāsyā uktāsteṣāṃ (ya)tathopāsitānāmanugraha eva nāsti pratyuta koṣa eva /",
    "GSP33nysu__3u:7699": "ato 'nugrahānmokṣo dūranirasta iti bhāvaḥ /",
    "GSP33nysu__3u:7700": "kutaḥ śivādīnāmanugrahānmokṣo netyata āha- nānya iti //",
    "GSP33nysu__3u:7701": "nānyaḥ panthā iti hyuktaṃ puruṣajñānataḥ śrutau // MAnuv_3,3.154cd //",
    "GSP33nysu__3u:7702": "tamevamiti śrutau sahasraśīrṣā puruṣa iti prakatapuruṣajñānato",
    "GSP33nysu__3u:7703": "'nyaniṣedhenāmṛtatvamuktaṃ hi yasmāttasmātpuruṣottamānugraha eva",
    "GSP33nysu__3u:7704": "jñānenerito mokṣaheturna śivādyanugraha iti /",
    "GSP33nysu__3u:7705": "nanu puruṣasūkte paśupuruṣa eva pratipādyate na viṣṇustatkathaṃ viṣṇujñānasya mokṣasādhanatve mantro 'yamudāhṛtaḥ /",
    "GSP33nysu__3u:7706": "paśupuruṣajñānamapi paśupateranugrahe paramopayogīti mokṣasādhanamucyate /",
    "GSP33nysu__3u:7707": "nānya iti ca na viruddham /",
    "GSP33nysu__3u:7708": "sādhanavatsādhanasādhanasya parityāge 'pi phalānudayāditi cet /",
    "GSP33nysu__3u:7709": "kimetatpuruṣaśabdasya viṣṇau śaktyabhāvātkalpane /",
    "GSP33nysu__3u:7710": "tātparyajñāpakābhāvādvā /",
    "GSP33nysu__3u:7711": "bādhakasadbhāvādvā /",
    "GSP33nysu__3u:7712": "nādyaḥ /",
    "GSP33nysu__3u:7713": "nārāyaṇānuvāke puruṣaśabdasya harau prayogādityāha- sarva iti //",
    "GSP33nysu__3u:7714": "sarve nimeṣā jajñire vidyutaḥ puruṣādataḥ /",
    "GSP33nysu__3u:7715": "evaṃ puruṣaśabdaśca prayukto 'bdhiśaye harau // MAnuv_3,3.155 //",
    "GSP33nysu__3u:7716": "na kevalaṃ puruṣajñānato 'mṛtatmuktam /",
    "GSP33nysu__3u:7717": "kintu puruṣaśabdaśca harau prayuktaḥ /",
    "GSP33nysu__3u:7718": "vidyutaḥ puruṣādityukto 'pi paśupuruṣa eva kinna syādityata uktamabdhiśaya iti ambhasya pāre, yamantaḥsamudre ityasminpuruṣe 'bdhiśayatvasya śravaṇāt",
    "GSP33nysu__3u:7719": "mahodadhiśayontaka ityādinā tasya viṣṇuliṅgatvāvagamāt /",
    "GSP33nysu__3u:7720": "itaścāyaṃ nārāyaṇo na paśupatirityāha- na tasyeti //",
    "GSP33nysu__3u:7721": "na tasyeśe kaścana tasya nāma mahad yaśaḥ /",
    "GSP33nysu__3u:7722": "iti cādhipatistasya pratiṣiddhaḥ svayaṃ śrutau // MAnuv_3,3.156 //",
    "GSP33nysu__3u:7723": "viśvataḥ paramāṃ nityaṃ viśvaṃ nārāyaṇaṃ harim /",
    "GSP33nysu__3u:7724": "iti sarvādhikatvoktayā samo 'pi vinivāritaḥ // MAnuv_3,3.157a-d //",
    "GSP33nysu__3u:7725": "tasya puruṣasya /",
    "GSP33nysu__3u:7726": "īśe īṣye vyatyayo bahulamiti vacanāt /",
    "GSP33nysu__3u:7727": "adhīgarthadayeṣāṃ karmaṇīti ṣaṣṭhī /",
    "GSP33nysu__3u:7728": "mahaditi yaśaśceti tasya puruṣasya nāma /",
    "GSP33nysu__3u:7729": "śrutau nārāyaṇānuvāke na tasyeti vākyena tasya puruṣasyādhipatiḥ svayaṃ mukhata eva pratiṣiddhaḥ",
    "GSP33nysu__3u:7730": "paramaścāsāvaśceti paramāstaṃ paramām /",
    "GSP33nysu__3u:7731": "liṅgavyatyayena paramamiti vā /",
    "GSP33nysu__3u:7732": "viśvaṃ pūrṇam /",
    "GSP33nysu__3u:7733": "nārāyaṇānuvāka eva viśvata iti śrutau tasya puruṣasya sarvādhikatvoktyā saso 'pi vinivāritaḥ",
    "GSP33nysu__3u:7734": "nahi sarvādhikasya samo yujyate /",
    "GSP33nysu__3u:7735": "tataḥ kimityata āha- sameti //",
    "GSP33nysu__3u:7736": "samādhikasya rāhityānnopacārapumānasau // MAnuv_3,3.157ef //",
    "GSP33nysu__3u:7737": "samādhikasyeti dvandvaikyavadbhāvaḥ /",
    "GSP33nysu__3u:7738": "asau nārāyaṇānuvākoktaḥ /",
    "GSP33nysu__3u:7739": "upa samīpe cāro yasyāsau pradhānasyopasarjanabhūta upacārapumān paśupuruṣo netyarthaḥ /",
    "GSP33nysu__3u:7740": "nārāyaṇanāmādinā harirevāyamiti śiṣyaireva jñātuṃ śakyata iti noktam /",
    "GSP33nysu__3u:7741": "adhipatirāhityasarvādhikatvayostato 'vagatasya samādhikarāhityasya ca paśāvanupapatterna tadviṣayo 'yaṃ puruṣaśabdaḥ /",
    "GSP33nysu__3u:7742": "kintu nārāyaṇādināmnābdhiśayatvādiliṅgena ca viṣṇuviṣaya evetyastu /",
    "GSP33nysu__3u:7743": "na tāvatā puruṣaśabdasya viṣṇau vācakatvaśaktiḥ siddhayati /",
    "GSP33nysu__3u:7744": "prayogasyāmukhyayā vṛttyāpyupapatterityata āha- sameti // asau viṣṇurupacāreṇa puruṣaśabdaviṣayo na bhavati kintu mukhyavṛttyaiva /",
    "GSP33nysu__3u:7745": "kutaḥ /",
    "GSP33nysu__3u:7746": "mukhyāsambhave hyupacāraḥ kalpyate /",
    "GSP33nysu__3u:7747": "puruṣaśabdasya mukhyārthaḥ pūrṇatvam /",
    "GSP33nysu__3u:7748": "tacca viṣṇoreva samādhikarāhityādyujyata iti /",
    "GSP33nysu__3u:7749": "astvevaṃ puruṣaśabdasya viṣṇau vācakatvaśaktistathāpi puruṣasūkte jñāpakābhāvāttatparatvaṃ nāstīti dvitīyaṃ nirākaroti- puruṣa eveti //",
    "GSP33nysu__3u:7750": "puruṣa evedaṃ sarvaṃ yad bhūtaṃ yacca bhavyam /",
    "GSP33nysu__3u:7751": "utāmṛtatvasyeśāno yadannenātirohati // MAnuv_3,3.158 //",
    "GSP33nysu__3u:7752": "muktāmuktapareśatvamiti tasyāha sā śrutiḥ // MAnuv_3,3.159ab //",
    "GSP33nysu__3u:7753": "yadbhūtaṃ yacca bhavyaṃ yacca bhavadamuktaṃ viśvamidaṃ sarvaṃ puruṣa eva /",
    "GSP33nysu__3u:7754": "puruṣādhīnameva /",
    "GSP33nysu__3u:7755": "yata evamannenānnamadanīyamamuktavargamatirohati atikrāmati /",
    "GSP33nysu__3u:7756": "amuktādhipatirita yāvat /",
    "GSP33nysu__3u:7757": "tasmādamṛtatvasyota bhāvabhavitrorabhedānmuktavargasyāpīśānaḥ /",
    "GSP33nysu__3u:7758": "saṃsāre svādhīnaṃ jagadyadi muktau svādhīnatvaṃ jagadyadi muktau svādhīnatvaṃ jahyāttadā prekṣāvānna mocayet /",
    "GSP33nysu__3u:7759": "ato muktāvapi tadadhīnameveti sā śrutiḥ puruṣasūktamantrastasya muktāmuktapareśatvamāha /",
    "GSP33nysu__3u:7760": "tacca muktānāṃ paramā gatirityādinā viṣṇorevāvagataṃ paśostvasambhāvitamevetyataḥ puruṣasūktaṃ viṣṇuparameveti jñāyate /",
    "GSP33nysu__3u:7761": "nanu ca puruṣa evedaṃ sarvamiti puruṣasyātra",
    "GSP33nysu__3u:7762": "sar(vatvar)vātmakatvamevoditam /",
    "GSP33nysu__3u:7763": "tatkathaṃ muktāmuktapareśatvamāha śrutiriti tatrāha- amṛteti //",
    "GSP33nysu__3u:7764": "amṛteśānavacanāt sarvasyeśānatoditā // MAnuv_3,3.159cd //",
    "GSP33nysu__3u:7765": "īśāneti bhāvapradhāno nirdeśaḥ /",
    "GSP33nysu__3u:7766": "uttarārdhe mukteśānatvasyoktatvātpūrvārdhe 'muktasya sarvasyeśānataivoditā jñātavyā /",
    "GSP33nysu__3u:7767": "natu sarvatvam /",
    "GSP33nysu__3u:7768": "nahi ko 'pi vādī muktau bhedamamuktāvabhedamaṅgīkaroti /",
    "GSP33nysu__3u:7769": "nāpi yujyate /",
    "GSP33nysu__3u:7770": "abhinnasya paścādbhedādarśanāt /",
    "GSP33nysu__3u:7771": "hetvantaramāha- yadīti //",
    "GSP33nysu__3u:7772": "yadi sarvatvamuditamuteśa iti tad vṛthā // MAnuv_3,3.160ab //",
    "GSP33nysu__3u:7773": "pūrvārdhe yadi puruṣasya sarvatvamuditaṃ syāttattarhyuttarārdhe 'mṛtatvasyoteśāna ityutaśabdo vṛthā syāt /",
    "GSP33nysu__3u:7774": "tatkathamityata āha- utaśabda iti //",
    "GSP33nysu__3u:7775": "utaśabdo vadedeṣa hīśatvasya samuccayam // MAnuv_3,3.160cd //",
    "GSP33nysu__3u:7776": "uttarārdhastha utaśabdo yasmādīśatvasya samuccayaṃ vadet /",
    "GSP33nysu__3u:7777": "arthāntarasyāsambhavāt /",
    "GSP33nysu__3u:7778": "naca dvayorīśatvayoranuktau tatsamuccayokteravakāśo 'sti /",
    "GSP33nysu__3u:7779": "tasmādutaśabdo vṛthaiveti /",
    "GSP33nysu__3u:7780": "yuktyantaramāha- puruṣeṇaiveti //",
    "GSP33nysu__3u:7781": "puruṣeṇedaṃ vyāptamiti brāhmaṇaṃ cāha taṃ prati // MAnuv_3,3.161ab //",
    "GSP33nysu__3u:7782": "puruṣa evedaṃ sarvamiti puruṣeṇaivedaṃ sarvaṃ vyāptamātṛṇādākarīṣātsarvaṃ bhagavāniti mithyādṛṣṭireveti śākhāntarabrāhmaṇaṃ ca taṃ mantraṃ prati pravṛttaṃ tasya mantrasya vyākhyānarūpamevāha ataśca na sarvatvamarthaḥ /",
    "GSP33nysu__3u:7783": "vyāptaṃ vaśīkṛtam /",
    "GSP33nysu__3u:7784": "etena dharma(rmi)samuccayārtha utaśabda ityapi parāstam /",
    "GSP33nysu__3u:7785": "itaśca sarveśatvameva pūrvārdhārtho natu sarvatvamityāha- etāvāniti //",
    "GSP33nysu__3u:7786": "etāvānasya mahimeti mahimno vaco hi tat // MAnuv_3,3.161cd //",
    "GSP33nysu__3u:7787": "iti vacanāditi śeṣaḥ /",
    "GSP33nysu__3u:7788": "asya puruṣasyaitāvānmahimā yaḥ pūrvavākyokta ityuttaravākyabalāt tat puruṣa evedamityetatpuruṣasya mahimno vācakaṃ vaca iti tāvajjñāyate /",
    "GSP33nysu__3u:7789": "tataśca mahimapratipādakaṃ yathā syāttathā vyākhyeyam /",
    "GSP33nysu__3u:7790": "na ca sarvātmatvaṃ mahimā /",
    "GSP33nysu__3u:7791": "apakaṣarhetutvāt /",
    "GSP33nysu__3u:7792": "kintu sarvādhipatyameva /",
    "GSP33nysu__3u:7793": "naca tadatirikta(ktaṃ)mahimno vacanam /",
    "GSP33nysu__3u:7794": "saṅkoce kāraṇābhāvāt /",
    "GSP33nysu__3u:7795": "ito 'pyetadevamityāha- so 'mṛtasyeti //",
    "GSP33nysu__3u:7796": "so 'mṛtasyābhayasyeśo martyamannaṃ yadatyagāt /",
    "GSP33nysu__3u:7797": "ityamuktādhipatyaṃ tu pūrvārdhoktamanūdya ca // MAnuv_3,3.162 //",
    "GSP33nysu__3u:7798": "utāmṛtasyeśa iti vidhatte muktigeśatām // MAnuv_3,3.163ab //",
    "GSP33nysu__3u:7799": "iti bhāgavatavacanāditi śeṣaḥ /",
    "GSP33nysu__3u:7800": "anūdya yadannenātirohatīti vacanena hetutayeti śeṣaḥ /",
    "GSP33nysu__3u:7801": "vidhatte śrutiḥ /",
    "GSP33nysu__3u:7802": "ayamarthaḥ /",
    "GSP33nysu__3u:7803": "uttarārdhe tāvadamuktādhipatyaṃ hetutvenopādāya muktādhipatyaṃ prati jānīte śrutiriti jñāyate",
    "GSP33nysu__3u:7804": "puruṣasūktavyākhyānaprasaṅge so 'mṛtasyeti bhāgavatavacanenottarārdhasya tathaiva vyākhyātatvāt",
    "GSP33nysu__3u:7805": "ata eva”annena divyabhogena yadatirohatyadhirohatyedhate tasyāmṛtatvasya",
    "GSP33nysu__3u:7806": "devatvasyeśānaḥ'; iti vyākhyānamayuktam /",
    "GSP33nysu__3u:7807": "bhāvabhavitrorekatvābhiprāyeṇāmṛtatvasyetyetadamṛtasyeti hi vyākhyātam /",
    "GSP33nysu__3u:7808": "devavyāvṛttyarthameva cābhayasyetyuktam /",
    "GSP33nysu__3u:7809": "anneneti tṛtīyā ca dvitīyārthetyabhihitam /",
    "GSP33nysu__3u:7810": "annaṃ ca na prasiddhamiti martyamityuditam /",
    "GSP33nysu__3u:7811": "so 'yamuttarārdhārthaḥ pūrvārdhasyāsmadvayākhyāna eva yujyate /",
    "GSP33nysu__3u:7812": "pūrvārdhe 'muktādhipatyaṃ vihitam /",
    "GSP33nysu__3u:7813": "uttarārdhe tatpūrvārdhoktamamuktādhipatyaṃ hetutvenānūdya puruṣasya muktigeśatāṃ vidhatte śrutiriti /",
    "GSP33nysu__3u:7814": "parakīyavyākhyāne tu parasparavyāghātenānupapanna eveti /",
    "GSP33nysu__3u:7815": "etena”puruṣaśabdasya viṣṇuviṣayatve sarvātmakatvaṃ bādhakam /",
    "GSP33nysu__3u:7816": "nahi viṣṇoḥ sarvātmakatvaṃ bhavadbhirapyabhyupagamyate /",
    "GSP33nysu__3u:7817": "paśostu dehayogavaśādbhūtatvādikaṃ yujyate'; iti tṛtīyapakṣo 'pi nirastaḥ",
    "GSP33nysu__3u:7818": "upasaṃharati- ata iti //",
    "GSP33nysu__3u:7819": "ato viṣṇuparijñānādeva muktirnacānyataḥ // MAnuv_3,3.163cd //",
    "GSP33nysu__3u:7820": "parijñānātparijñānoditātprasādāt /",
    "GSP33nysu__3u:7821": "anyataḥ śivādīnāmanugrahāt /",
    "GSP33nysu__3u:7822": "pāśupatā api jñānino bhogenaiva karmakṣayamācakṣate /",
    "GSP33nysu__3u:7823": "tadapyanupapannamityāha- tadyatheti //",
    "GSP33nysu__3u:7824": "“tadyatheṣīkātūlamagnau protaṃ padūyetaivaṃ haivāsya sarve pāpmanaḥ pradūyante'; iti śruteḥ",
    "GSP33nysu__3u:7825": "“iṣyakeṣī kāmālānāṃ citatūlabhāriṣu'; iti hrasvatā śrutitvānna bhavati /",
    "GSP33nysu__3u:7826": "protaṃ praviṣyam /",
    "GSP33nysu__3u:7827": "pradūyeta paritaptaṃ bhavedbhasmībhavet /",
    "GSP33nysu__3u:7828": "iti tannidarśanaṃ yathā /",
    "GSP33nysu__3u:7829": "asya jñāninaḥ /",
    "GSP33nysu__3u:7830": "pradūyante vinaśyantītyatharḥ /",
    "GSP33nysu__3u:7831": "caśabdaḥ pūrvodāhṛtavākyasamuccayārthaḥ /",
    "GSP33nysu__3u:7832": "tata eva viṣṇuparijñānādeva /",
    "GSP33nysu__3u:7833": "nanvasyāṃ śrutau jñāninaḥ karmaṇāṃ paritāpaḥ śrūyate natu jñānena vināśa iti vivakṣito 'rtha ityato bhagavadvākyasamākhyāmāha- yatheti //",
    "GSP33nysu__3u:7834": "yathaidhāṃsi samiddho 'gnirbhasmasāt kurute 'rjuna /",
    "GSP33nysu__3u:7835": "jñānāgniḥ sarvakarmāṇi bhasmasāt kurute tathā // MAnuv_3,3.164 //",
    "GSP33nysu__3u:7836": "yadyapyatra jñānasya kāraṇatvaṃ sphuṭaṃ pratīyate /",
    "GSP33nysu__3u:7837": "tathāpi karmaṇāṃ bhasmasātkaraṇaṃ nāma mukhyāsambhavātkiṃ kalpanīyamiti na jñāyate 'tovākyāntaraṃ paṭhati- sarveti //",
    "GSP33nysu__3u:7838": "sarvadharmān parityajya māmekaṃ śaraṇaṃ vraja /",
    "GSP33nysu__3u:7839": "ahaṃ tvā sarvapāpebhyo mokṣayiṣyāmi mā śucaḥ /",
    "GSP33nysu__3u:7840": "ityādibhagavadvākyairuktārthaścāvasīyate // MAnuv_3,3.165 //",
    "GSP33nysu__3u:7841": "dharmānavaiṣṇavānkāmyārthāṃśca /",
    "GSP33nysu__3u:7842": "śaraṇaprāptiśca”sarvottamatvavijñānapūrvam'; ityādinānyatra bhagavatpādaireva vyākhyātā /",
    "GSP33nysu__3u:7843": "tataḥ prasanno 'ham /",
    "GSP33nysu__3u:7844": "mā śucaḥ /",
    "GSP33nysu__3u:7845": "na śociṣyasi mukto bhaviṣyasi /",
    "GSP33nysu__3u:7846": "ādipadena”gatasaṅgasya muktasya'; ityādeḥ saṅgrahaḥ bhagavadvākyaiśceti",
    "GSP33nysu__3u:7847": "sambandhaḥ /",
    "GSP33nysu__3u:7848": "tadyatheti śruteruktārthaḥ bhagavadvākyairavasīyata iti vā /",
    "GSP33nysu__3u:7849": "bhāṭṭānāṃ mokṣasādhanamanuvadati- nityeti //",
    "GSP33nysu__3u:7850": "nityanaimittikaṃ karma kurvannanyat parityajan /",
    "GSP33nysu__3u:7851": "mucyate saṃsṛteśca ... // MAnuv_3,3.166a-c //",
    "GSP33nysu__3u:7852": "nityaṃ nāma yadakaraṇe pratyavāyo, brāhmaṇyādikameva ca nimittamupādāya",
    "GSP33nysu__3u:7853": "vihitaṃ taducyate /",
    "GSP33nysu__3u:7854": "yathā sandhyāvandanādi /",
    "GSP33nysu__3u:7855": "naimittikaṃ nāma yadakaraṇe pratyavāyaḥ pitṛmaraṇādyāgantukaṃ ca nimittamupādāya vihitaṃ taducyate",
    "GSP33nysu__3u:7856": "yathā pitṛśrāddhādi /",
    "GSP33nysu__3u:7857": "anyatkāmyaṃ niṣiddhaṃ ca /",
    "GSP33nysu__3u:7858": "tatra yatkāraṇe phalamakaraṇe na pratyavāyaḥ /",
    "GSP33nysu__3u:7859": "kāmānanimittaṃ tatkāmyāt /",
    "GSP33nysu__3u:7860": "yathā jyotiṣyomādi /",
    "GSP33nysu__3u:7861": "pratiṣiddhaṃ niṣiddham /",
    "GSP33nysu__3u:7862": "yathā brahmahatyādi /",
    "GSP33nysu__3u:7863": "upāttaṃ ca karma bhogena kṣapayanniti caśabdārthaḥ /",
    "GSP33nysu__3u:7864": "ayamāśayaḥ /",
    "GSP33nysu__3u:7865": "sukhaduḥkhatatkāraṇarūpo hi saṃsāraḥ /",
    "GSP33nysu__3u:7866": "sa ca karmanimitta eva /",
    "GSP33nysu__3u:7867": "nityanaimittikayorakaraṇe tvadharmapravacayena duḥkhatatsādhanāvāptirasya bhavati /",
    "GSP33nysu__3u:7868": "niṣiddhakaraṇe 'pi tathā /",
    "GSP33nysu__3u:7869": "kāmyakaraṇe tu dharmotpādanena sukhatatsādhanāvāptirjāyate /",
    "GSP33nysu__3u:7870": "mumukṣustu nityaṃ naimittikaṃ ca nityameva karoti /",
    "GSP33nysu__3u:7871": "parityajati ca niṣiddhamiti na duritopacaya; /",
    "GSP33nysu__3u:7872": "kāmyamapi parityajatīti na dharmopacayaḥ /",
    "GSP33nysu__3u:7873": "evamanāgatayordharmādharmayoranutpāde prāgupāttau ca bhogena kṣapayannirbījāyāḥ saṃsṛtermucyata iti /",
    "GSP33nysu__3u:7874": "yathoktam /",
    "GSP33nysu__3u:7875": "“mokṣārthī na pravarteta tatra kāmyaniṣiddhayoḥ /",
    "GSP33nysu__3u:7876": "nityanaimittike kuryātpratyavāya javāṃsayā'; iti /",
    "GSP33nysu__3u:7877": "naca pañcamī karmavidhāsti /",
    "GSP33nysu__3u:7878": "yatkaraṇe 'karaṇe vā dharmādharmodayaḥ syāditi /",
    "GSP33nysu__3u:7879": "nirākaroti- etadapīti //",
    "GSP33nysu__3u:7880": "... etadapyetena nirākṛtam /",
    "GSP33nysu__3u:7881": "vidyaivetīmamevārthaṃ svayamevāha vedarāṭ // MAnuv_3,3.166d-f //",
    "GSP33nysu__3u:7882": "etena nānyaḥ panthā iti śrautena bhagavajjñānavyatiriktamokṣasādhananiṣedhena /",
    "GSP33nysu__3u:7883": "api ca nityanaimittikakarmaṇāṃ niyamena samyaganuṣṭhānaṃ tāvadaśakyameva /",
    "GSP33nysu__3u:7884": "“caranti devā vihitaṃ samastamardhameva munayo daśāṃśato manuṣyāḥ';",
    "GSP33nysu__3u:7885": "ityādiśruteḥ /",
    "GSP33nysu__3u:7886": "nāpi niṣiddhākaraṇaṃ sambhāvitam /",
    "GSP33nysu__3u:7887": "prāmādikānāṃ mānasavācikakāyikānāmaparihāryatvāt /",
    "GSP33nysu__3u:7888": "prāyaścittāttatkṣaya iti cenna /",
    "GSP33nysu__3u:7889": "prāyaścittasyāpi samyaganuṣṭhātumaśakyatvāt /",
    "GSP33nysu__3u:7890": "pūrvopārjitakarmaṇāṃ bhogena kṣayastvatyantāsambhāvita eva /",
    "GSP33nysu__3u:7891": "anantatvādityalam /",
    "GSP33nysu__3u:7892": "nanvetatsarvaṃ sūtrānuktaṃ kasmādvarṇyata ityata āha- vidyaiveti //",
    "GSP33nysu__3u:7893": "vidyaivetīmamevārthaṃ svayamevāha vedarāṭ // MAnuv_3,3.166ef //",
    "GSP33nysu__3u:7894": "vidyaiva tu nirdhāraṇāditi sūtreṇa /",
    "GSP33nysu__3u:7895": "svayameva na tvarthataḥ /",
    "GSP33nysu__3u:7896": "“vājasaneyino 'dhīyate /",
    "GSP33nysu__3u:7897": "ṣaṭtriṃśatsahasrāṇyapaśyadātmano 'gnīnarkānmanomayānmanaścitaḥ'; ityādi /",
    "GSP33nysu__3u:7898": "tatra saṃśayaḥ /",
    "GSP33nysu__3u:7899": "kimete 'gnayaḥ kriyānupraveśinastaccheṣabhūtā uta svatantrāḥ",
    "GSP33nysu__3u:7900": "kevalavidyātmakā iti /",
    "GSP33nysu__3u:7901": "kriyāmayasyāgneḥ prakaraṇāttadviṣaya evāyamupadeśa iti prāpte 'bhidhīyate",
    "GSP33nysu__3u:7902": "vidyātmakā evaite 'gnayo na kriyāśeṣabhūtāḥ /",
    "GSP33nysu__3u:7903": "te haite vidyācita eveti nirdhāraṇāt /",
    "GSP33nysu__3u:7904": "iti pareṣāṃ vyākhyānamasadeveti bhāvenoktamimamevārthamiti /",
    "GSP33nysu__3u:7905": "viphalatvādasyāścintāyāḥ /",
    "GSP33nysu__3u:7906": "pakṣadvaye 'pyabhyudaya eva hyasya prayojanam /",
    "GSP33nysu__3u:7907": "yastu nityānityavastuvivekavāñchamadamādisampannaḥ sarvabhogavairāgyopeto mumukṣurathaśabdenottaramīmāṃsāyāmadhikārī sūcitaḥ sa kathametāsu phalgucintāsu pravartata iti /",
    "GSP33nysu__3u:7908": "evaṃ sūtrakṛtā pūrvapakṣitāni matāni nirākṛtyedānīṃ ye sūtrāṇāṃ vṛttikārā anyathā bhāṣante teṣāṃ matāni nirākurvāṇaḥ samuccayaniyamavādināṃ mataṃ",
    "GSP33nysu__3u:7909": "tāvadapākaroti- vineti //",
    "GSP33nysu__3u:7910": "vinā karma na mokṣaḥ syājjñānenetyapi sā śrutiḥ /",
    "GSP33nysu__3u:7911": "nānyaḥ panthā iti hyeva nivārayati sādaram // MAnuv_3,3.167 //",
    "GSP33nysu__3u:7912": "saṃsāranivṛttimātraṃ kevalena jñānena bhavati /",
    "GSP33nysu__3u:7913": "ānandavṛddhistu kamarsāpekṣeṇaiva jñāneneti bhagavataḥ panthāḥ /",
    "GSP33nysu__3u:7914": "yadvakṣyati sahakāritvena ceti /",
    "GSP33nysu__3u:7915": "ato jñānakarmabhyāṃ mokṣa ityanuktvā karma vinā kevalajñānena na mokṣaḥ kintu karmasahitenetyuktam",
    "GSP33nysu__3u:7916": "ityetadapi mataṃ saiva sūtragṛhītaiva nānyaḥ panthā iti śrutiḥ spaṣṭaṃ nivārayati /",
    "GSP33nysu__3u:7917": "tamevaṃ viditveti jñānamātrasya mokṣasādhanatvamuktvā punarnānyaḥ panthā itrata vacanādādaro 'vagamyate /",
    "GSP33nysu__3u:7918": "naca samuccayaniyame kimapi pramāṇamasti /",
    "GSP33nysu__3u:7919": "andhantamaḥ praviśantītyādīnāmanyārthatvāt /",
    "GSP33nysu__3u:7920": "“yathānnaṃ madhusaṃyuktaṃ madhu cānnena saṃyutam /",
    "GSP33nysu__3u:7921": "evaṃ tapaśca vidyā ca saṃyukte bheṣajaṃ mahad'; ityādīnāṃ parokṣajñānaviṣayatvāt /",
    "GSP33nysu__3u:7922": "aparokṣajñānaviṣayatve 'pyānandavṛddhayarthatvāt /",
    "GSP33nysu__3u:7923": "māyāvādino vadanti /",
    "GSP33nysu__3u:7924": "dvividho mokṣaḥ parāparabhedāt /",
    "GSP33nysu__3u:7925": "tatrāparo vaikuṇṭhasatyalokādiprāptilakṣaṇaḥ /",
    "GSP33nysu__3u:7926": "parastvavidyāstamaye satyadvaitabrahmāvasthānarūpaḥ /",
    "GSP33nysu__3u:7927": "pratīkādiviṣayamanyathopāsanamaparasya sādhanam /",
    "GSP33nysu__3u:7928": "parasya tvekatvajñānamiti /",
    "GSP33nysu__3u:7929": "tatrānyathopāsanasya vaikuṇṭhādiprāptisādhanatvaṃ tāvadapākaroti-",
    "GSP33nysu__3u:7930": "anyatheti //",
    "GSP33nysu__3u:7931": "anyathopāsanamapi tamevamitivādinī /",
    "GSP33nysu__3u:7932": "nivārayatyādareṇa ... // MAnuv_3,3.168a-c //",
    "GSP33nysu__3u:7933": "evaṃ yathāsthitenaiva prakāreṇa na tvanyatheti vadantī śrutiranyathopāsanamapi puruṣārthasādhanaṃ nivārayati /",
    "GSP33nysu__3u:7934": "na kevalaṃ paramapuruṣajñānavyatiriktapakṣān /",
    "GSP33nysu__3u:7935": "tamityanena yathārthajñānaṃ labdhameva /",
    "GSP33nysu__3u:7936": "saprakārasya prakṛtasya parāmarśopapattāvekadeśaviṣayatvakalpanānupapatteḥ",
    "GSP33nysu__3u:7937": "tathāpi yadevamiti vadati tadā'darasūcanārthamiti /",
    "GSP33nysu__3u:7938": "paramamokṣaviṣayeyaṃ śrutirastu /",
    "GSP33nysu__3u:7939": "aparastu puruṣārtho 'nyathopāsanena bhaviṣyatītyata āha- neti //",
    "GSP33nysu__3u:7940": "... na pratīka iti prabhuḥ // MAnuv_3,3.168d //",
    "GSP33nysu__3u:7941": "“na pratīke na hi saḥ'; iti sūtrakāro 'nyathopāsanasya",
    "GSP33nysu__3u:7942": "sarvathāpyakartavyatvaṃ vakṣyati /",
    "GSP33nysu__3u:7943": "ato na tatpuruṣārthaleśahetuḥ /",
    "GSP33nysu__3u:7944": "sūtrasyārthāntaraṃ vakṣyāmīti vadantaṃ prati śrutivirodhamāha- andhamiti",
    "GSP33nysu__3u:7945": "andhaṃ tamaḥ praviśanti ye 'vidyāmupāsate /",
    "GSP33nysu__3u:7946": "iti śrutivirodhācca nānyathopāsanaṃ bhavet // MAnuv_3,3.169 //",
    "GSP33nysu__3u:7947": "puruṣātharsādhanamiti śeṣaḥ /",
    "GSP33nysu__3u:7948": "śrutistvanyatra smṛtisammatipradarśanena vyākhyātā /",
    "GSP33nysu__3u:7949": "idānīmekatvajñānasya paramokṣasādhanatvaṃ nirākaroti- naceti //",
    "GSP33nysu__3u:7950": "na cāpyekatvavijñānāduktanyāyena mucyate // MAnuv_3,3.170ab //",
    "GSP33nysu__3u:7951": "co 'vadhāraṇe /",
    "GSP33nysu__3u:7952": "ekatvavijñānādapi puruṣaḥ saṃsārānna mucyate /",
    "GSP33nysu__3u:7953": "kutaḥ /",
    "GSP33nysu__3u:7954": "uktanyāyena”tamevaṃ vidvān'; itrata sahasraśirastvādimahāmahimopetasya bhagavato jñānamamṛtatvasādhanamabhidhāya”nānyaḥ panthāḥ'; iti sādhanāntarābhāvasyoktatvāt /",
    "GSP33nysu__3u:7955": "“puruṣa evedaṃ sarvam'; ityuktamekatvamevaṃśabdena parāmṛśyata iti cenna /",
    "GSP33nysu__3u:7956": "uktanyāyena tasya vākyasyaikatvaviṣayatāyā abhāvāt /",
    "GSP33nysu__3u:7957": "“tadyo yo devānāṃ pratyabuddhayate'; ityādiśrutayastu tadguṇasāratvādityuktanyāyena naikyajñānasya mokṣasādhanatāṃ vadanti /",
    "GSP33nysu__3u:7958": "kiñcaikyajñānamanyathājñānamiti pṛthagupadeśādityuktanyāyena siddham /",
    "GSP33nysu__3u:7959": "mithyājñānaṃ cānarthasādhanamityuktam /",
    "GSP33nysu__3u:7960": "api cādvaitajñānasya na tāvadyāgādivadrājasevādivadvā mokṣasādhanatvam /",
    "GSP33nysu__3u:7961": "kintu avidyāvirodhitvena /",
    "GSP33nysu__3u:7962": "virodhinādvaitasākṣātkāreṇāvidyāyāṃ nivṛttāyāṃ tadupādānako bandhaḥ svayameva nivartata iti",
    "GSP33nysu__3u:7963": "tathāca sākṣātkṛtādvaitānāmuttarakṣaṇa eva dehādidvaitadarśanābhāvaḥ prāpnoti /",
    "GSP33nysu__3u:7964": "aṅgīkriyate ca jīvanmuktiḥ /",
    "GSP33nysu__3u:7965": "jñānenāvidyāyāṃ nivṛttāyāmapi tatsaṃskāreṇa dvaitadarśanānuvṛttirbhavatīti cenna /",
    "GSP33nysu__3u:7966": "saṃskārasyāvidyākāryatve 'vasthānānupapatteḥ /",
    "GSP33nysu__3u:7967": "na hyupādāne nivṛtte kāryamavasthitaṃ dṛṣṭam /",
    "GSP33nysu__3u:7968": "anyathā satyatvaprasaṅgaḥ /",
    "GSP33nysu__3u:7969": "jñānodaye 'pyanivṛttasya tasya nivartakāntarābhāvātsarvadā('nivṛ)nuvṛttau",
    "GSP33nysu__3u:7970": "na kadāpi dvaitadaśarnanivṛttiḥ syāt /",
    "GSP33nysu__3u:7971": "asaṅgasyātmano vinaivāvidyāsambandhena saṃskārāśrayatvaṃ cāyuktameva /",
    "GSP33nysu__3u:7972": "etena prārabdhakarmavaśād dvaitadarśanā('nivṛ)nuvṛttirityapi nirastam /",
    "GSP33nysu__3u:7973": "jñānena nivṛttāpyavidyā dagdhapaṭanyāyena kiñcitkālamavatiṣṭhate /",
    "GSP33nysu__3u:7974": "tena dvaitadarśanānuvṛttirghaṭata iti cenna /",
    "GSP33nysu__3u:7975": "ātyantikanivṛttau kāraṇābhāvena dvaitadarśanānuparamaprasaṅgāt /",
    "GSP33nysu__3u:7976": "etena avidyāleśāvasthānapakṣo 'pi pratikṣiptaḥ /",
    "GSP33nysu__3u:7977": "leśaśca paṭasya tanturivāvayavo vā syātpradeśo vā dharmo vā /",
    "GSP33nysu__3u:7978": "nādyaḥ /",
    "GSP33nysu__3u:7979": "akāryatvādavidyāyāḥ /",
    "GSP33nysu__3u:7980": "na dvitīyaḥ /",
    "GSP33nysu__3u:7981": "pradeśānaṅgīkārāt /",
    "GSP33nysu__3u:7982": "pradeśino nivṛttau pradeśāvasthānāsambhavācca /",
    "GSP33nysu__3u:7983": "na tṛtīyaḥ /",
    "GSP33nysu__3u:7984": "dhamiṇo 'pagame dharmānapagamānupapatteḥ /",
    "GSP33nysu__3u:7985": "atha matam /",
    "GSP33nysu__3u:7986": "saṃsāramūlakāraṇabhūtāvidyā yadyapyekaiva /",
    "GSP33nysu__3u:7987": "tathāpi tasyāḥ santyeva bahava ākārāḥ /",
    "GSP33nysu__3u:7988": "tatraiko bandhasya paramārthasatyatvavibhramahetuḥ /",
    "GSP33nysu__3u:7989": "dvitīyo 'rthakriyāsamarthavastukalpakaḥ /",
    "GSP33nysu__3u:7990": "tṛtīyastvaparokṣyapratibhāsaviṣayākārakalpakaḥ /",
    "GSP33nysu__3u:7991": "tatrādvaitasya satyatvādhyavasāyena samastadvaitasatyatvakalpaka ākāro nivartate /",
    "GSP33nysu__3u:7992": "arthakriyāsamarthaprapañcopādānaṃ māyākārastattvasākṣātkāreṇa vilīyate /",
    "GSP33nysu__3u:7993": "aparokṣapratibhāsayogyārthāsajanakastu māyāleśo jīvanmuktasya nivṛttaḥ samādhyavasthāyāṃ tirohito 'nyadā dehābhāsajanakābhāsahetutayānuvartate /",
    "GSP33nysu__3u:7994": "prārabdhakarmaphalopabhogāvasāne tu nivartata iti /",
    "GSP33nysu__3u:7995": "tadayuktam /",
    "GSP33nysu__3u:7996": "asyāḥ kalpanāyāḥ niṣpramāṇakatvāt /",
    "GSP33nysu__3u:7997": "indro māyābhiḥ pururūpa īyata iti śrutiratra pramāṇamiti cenna /",
    "GSP33nysu__3u:7998": "atra pārameśvaraśaktipratipādanāt /",
    "GSP33nysu__3u:7999": "jñānabādhyānirvācyamāyākārapratipādanāpratibhāsanāt /",
    "GSP33nysu__3u:8000": "“tasyābhidhyānādyojanāttattvabhāvād bhūyaścānte viśvamāyānivṛttiriti śvetāśvataramantre 'pi bhūyobhūyastasminmanaso yojanādyo jāyate",
    "GSP33nysu__3u:8001": "tattvabhāvastattvajñānaṃ tasmāduditāttasya parameśvarasyābhidhyānādanugrahātkarmakṣayānte viśvabandhakamāyānivṛttirbhavatītyucyate na tvanirvācyavidyākārāṇāṃ krameṇa nivṛttirbādhalakṣaṇā kiñca yo 'pi māyākāro 'nuvartata ityucyate tattvajñānaṃ tasya virodhi na vā /",
    "GSP33nysu__3u:8002": "ādye kathaṃ na nivartate /",
    "GSP33nysu__3u:8003": "dvitīye jñānena na nivarteta /",
    "GSP33nysu__3u:8004": "tathāca satyaḥ syāt /",
    "GSP33nysu__3u:8005": "karmakṣaye sati nivartata iti vadatā karmaṇāṃ tatkāraṇatvamuktaṃ syāt /",
    "GSP33nysu__3u:8006": "anyathā tannivṛttau nivṛtteranupapatteḥ /",
    "GSP33nysu__3u:8007": "atha manyase /",
    "GSP33nysu__3u:8008": "jñānamevāvidyaleśasya nivartakam /",
    "GSP33nysu__3u:8009": "kintu prabalena prārabdhakarmaṇā pratibaddhaṃ na nivartayati /",
    "GSP33nysu__3u:8010": "phalabhogena tu pratibandhake kṣīṇe nivartayatīti /",
    "GSP33nysu__3u:8011": "tadapyayuktam /",
    "GSP33nysu__3u:8012": "nirupādānakarmāvasthānānupapatteḥ /",
    "GSP33nysu__3u:8013": "sa evāvidyāleśaḥ karmopādānamiti cenna /",
    "GSP33nysu__3u:8014": "karmāvasthāne 'vidyāleśāvasthānaṃ tadavasthāne ca karmāvasthānamiti",
    "GSP33nysu__3u:8015": "parasparāśrayatvāpatteḥ /",
    "GSP33nysu__3u:8016": "utpattyādāvivāvasthāne 'pi tasya doṣatvāt /",
    "GSP33nysu__3u:8017": "kiñcāsyārthasya na kiñcitsphuṭaṃ jñāpakāntaramasti /",
    "GSP33nysu__3u:8018": "tato mā nāma bhūdavasthitāvitaretarāśrayatvam /",
    "GSP33nysu__3u:8019": "jñaptau tu bhavatyeva /",
    "GSP33nysu__3u:8020": "jīvanmuktyanyathānupapattyaivaiṣo 'rthaḥ kalpyata iti cenna /",
    "GSP33nysu__3u:8021": "paramapuruṣānugraheṇaiva mokṣa ityasya sakalaśrutītihāsapurāṇādisiddhasyārthasyāṅgīkāreṇaiva sarvasyopapattāvasyāḥ kalpanāyā anavakāśāditi /",
    "GSP33nysu__3u:8022": "adhikaraṇārthamupasaṃharati- iti sarvamiti //",
    "GSP33nysu__3u:8023": "iti sarvaṃ pravijñāya sarvaistarkasadāgamaiḥ /",
    "GSP33nysu__3u:8024": "upāsīta hariṃ nityaṃ guṇaireva svayogataḥ // MAnuv_3,3.170c-f //",
    "GSP33nysu__3u:8025": "nāstyeva mokṣaḥ sattve vā sādhanāntarasādhya ityetadanupapannam /",
    "GSP33nysu__3u:8026": "kinnāma niṣkāmabhagavadarthaśrutyādivihitakarmānuṣṭhānena śuddhāntaḥkaraṇasya rāgādidoṣakṣaye jātabhagavadbhakteḥ śravaṇamanananididhyāsanābhyāsavataḥ paramabhāgavatasya bhagavatsākṣātkāre jāte prasanno bhagavānaprārabdhāni karmāṇi vināśya bhāgavatadharmapravṛttaye jñāninaṃ kamapi kālaṃ vyavasthāpayaṃstadarthaṃ prārabdhāni karmāṇyavaśeṣya tatphalopabhoge sati tānyapi vināśya",
    "GSP33nysu__3u:8027": "prakṛtibandhānmocayatīti sarvaṃ pratijñāya guṇaireva natu so",
    "GSP33nysu__3u:8028": "'rodīdityādinā pratītairapyaguṇairiti samāne ceti",
    "GSP33nysu__3u:8029": "sūtrakhaṇḍasyārthamanuvadati /",
    "GSP33nysu__3u:8030": "yuktamiti śeṣaḥ /",
    "GSP33nysu__3u:8031": "svayogyata eva natu yogyatātikrameṇeti prāpteśce(tyādisū)ti",
    "GSP33nysu__3u:8032": "sūtrārthānuvādaḥ /",
    "GSP33nysu__3u:8033": "prayojanaṃ cottareṇa saṅgatisūcanamiti /",
    "GSP33nysu__3u:8034": "svayogyata ityuktam /",
    "GSP33nysu__3u:8035": "tāmeva yogyatāṃ vivṛṇoti- brahmeti //",
    "GSP33nysu__3u:8036": "brahmā sarvaiguṇaiścaiva kriyāsāmānyataśca gīḥ /",
    "GSP33nysu__3u:8037": "guṇasāmānyato rudro dravyasāmānyataḥ pare // MAnuv_3,3.171 //",
    "GSP33nysu__3u:8038": "brahmaiveti sambandhaḥ /",
    "GSP33nysu__3u:8039": "sarvairvedoditaiḥ /",
    "GSP33nysu__3u:8040": "caśabdaḥ kriyādravyasamuccayātharḥ /",
    "GSP33nysu__3u:8041": "harimupāsīteti vartate /",
    "GSP33nysu__3u:8042": "vedoktasamastaguṇakriyopetatayānantarūpaṃ harimupāsituṃ brahmaiva yogya ityarthaḥ /",
    "GSP33nysu__3u:8043": "castvarthaḥ /",
    "GSP33nysu__3u:8044": "sarasvatī tu kriyāsāmānyataḥ kriyāsaṅkocenopāste /",
    "GSP33nysu__3u:8045": "sakalavedoktaguṇopetatayānantarūpaṃ harimupāste /",
    "GSP33nysu__3u:8046": "trivikramatvādikriyāstu nityavikrāntyādiṣvantarbhāvayatītyarthaḥ /",
    "GSP33nysu__3u:8047": "guṇasāmānyataḥ samastarūpāṇyupāste /",
    "GSP33nysu__3u:8048": "guṇānkriyāṃśca saṅkocayatītyarthaḥ /",
    "GSP33nysu__3u:8049": "pare śakrādayaḥ /",
    "GSP33nysu__3u:8050": "dravyāṇi rūpāṇi guṇakriyāsaṅkocastu siddha eva /",
    "GSP33nysu__3u:8051": "etena”samāna evaṃ cābhedāt'; ityadhikaraṇatātparyamuktaṃ bhavati /",
    "GSP33nysu__3u:8052": "vidyaiva tu nirdhāraṇādityataḥ pūrvamevedamadikaraṇam /",
    "GSP33nysu__3u:8053": "tatkuto vyatyāsena vyākhyānam /",
    "GSP33nysu__3u:8054": "ucyate /",
    "GSP33nysu__3u:8055": "prakaraṇaśuddhau prameyaṃ sugrahaṃ bhavatītyataḥ kramabhaṅgaḥ /",
    "GSP33nysu__3u:8056": "tathāhi /",
    "GSP33nysu__3u:8057": "upāsanasvarūpāniścaye na ko 'pi vicāro 'vakāśaṃ labhata iti tatsvarūpamādau darśitam /",
    "GSP33nysu__3u:8058": "tatastasya kartavyatā samarthitā /",
    "GSP33nysu__3u:8059": "anantaraṃ taditikartavyatājijñāsāyāṃ yogyatādivicāra iti /",
    "GSP33nysu__3u:8060": "// iti vidyādhikaraṇam //",
    "GSP33nysu__3u:8061": "[======= JNys_3,3.V: yāvadadhikārādhikaraṇa =======]",
    "GSP33nysu__3u:8062": "// atha yāvadadhikārādhikaraṇam //",
    "GSP33nysu__3u:8063": "// oṃ yāvadadhikāramavasthitirādhikārikāṇām oṃ //",
    "GSP33nysu__3u:8064": "etadyathā yathetyādinā bhāṣye vyākhyātam /",
    "GSP33nysu__3u:8065": "tadavispaṣṭam /",
    "GSP33nysu__3u:8066": "adhikāraviśeṣasya kāraṇatvānabhidhānāt /",
    "GSP33nysu__3u:8067": "muktāvityuktyā saṃsāre naivamiti pratīteḥ /",
    "GSP33nysu__3u:8068": "ānandamātragrahaṇādguṇānantaravyāvṛttiprāpteḥ /",
    "GSP33nysu__3u:8069": "dharmiṇāmanirdeśācca /",
    "GSP33nysu__3u:8070": "ataḥ spaṣṭaṃ vyācaṣṭe- adhikāreti //",
    "GSP33nysu__3u:8071": "yāvadadhikāram avasthitir ādhikārikāṇām |",
    "GSP33nysu__3u:8072": "adhikāraviśeṣeṇa bhaktijñānasukhādibhiḥ /",
    "GSP33nysu__3u:8073": "viśeṣo devatādīnāṃ ... // MAnuv_3,3.172a-c //",
    "GSP33nysu__3u:8074": "adhikāro yogyatā /",
    "GSP33nysu__3u:8075": "atra sāmānyoktyā muktau saṃsāre ceti gamyate /",
    "GSP33nysu__3u:8076": "tarhi muktāviti kasmāduktamityata āha- mokṣe ceti //",
    "GSP33nysu__3u:8077": "... mokṣe caiva viśeṣataḥ // MAnuv_3,3.172d //",
    "GSP33nysu__3u:8078": "castvarthaḥ /",
    "GSP33nysu__3u:8079": "viśeṣatastu mokṣa evetyanvayaḥ /",
    "GSP33nysu__3u:8080": "saṃsāre vikṣepavaśādyogyatānusāritvaṃ kiñcidvihanyate /",
    "GSP33nysu__3u:8081": "mokṣe tadabhāvādyogyatānusāryeva niyamena bhaktyādikaṃ bhavatītyato muktāvityuktamiti /",
    "GSP33nysu__3u:8082": "evaṃ tarhi muktānāṃ parasparaṃ dveṣerṣyādiprasaṅgena muktatvavirodhaḥ syādityāśaṅkāparihārārthaṃ sūtram”akṣaradhiyāṃ tvavirodhaḥ",
    "GSP33nysu__3u:8083": "sāmānyatadbhāvābhyāmaupasadavattaduktam'; iti /",
    "GSP33nysu__3u:8084": "etadapyaviśadam /",
    "GSP33nysu__3u:8085": "doṣābhāvasāmyādityatra sāmyapadaprayojanādarśanāt /",
    "GSP33nysu__3u:8086": "uttamebhyo 'nyeṣāṃ bhāvādityasyotpatteriti pratīteḥ /",
    "GSP33nysu__3u:8087": "śiṣyavaditi cāyuktam /",
    "GSP33nysu__3u:8088": "kvacicchiṣyasyāpi gurau dveṣādidarśanāta /",
    "GSP33nysu__3u:8089": "ato vyākhyāti- neti //",
    "GSP33nysu__3u:8090": "akṣaradhiyāṃ tvavarodhaḥ sāmānyatadbhāvābhyāmaupasadavattaduktam |",
    "GSP33nysu__3u:8091": "na tāvatā virodho 'sti nirdoṣatvāt samastaśaḥ /",
    "GSP33nysu__3u:8092": "ābhāsatvāt pareṣāṃ tadavarāṇāṃ ca sarvaśaḥ // MAnuv_3,3.173 //",
    "GSP33nysu__3u:8093": "tāvatā parasparamasāmyena dveṣādiprasaṅgena muktatvavirodho 'sti /",
    "GSP33nysu__3u:8094": "sāmyaśabdasyārthaḥ samastaśa iti /",
    "GSP33nysu__3u:8095": "uttamebhya ityasya vivaraṇamābhāsatvāditi /",
    "GSP33nysu__3u:8096": "tadavarāṇāṃ sarveṣāṃ parābhāsatvācceti yojanā /",
    "GSP33nysu__3u:8097": "etadeva vivṛṇvandṛṣṭāntaṃ vyākhyāti- yata iti //",
    "GSP33nysu__3u:8098": "yato 'varāṇāṃ sarve 'pi guṇāḥ sarvāḥ kriyā api /",
    "GSP33nysu__3u:8099": "niyamenaiva pūrveṣāṃ suprasādanibandhanāḥ /",
    "GSP33nysu__3u:8100": "ataḥ sacchiṣyavat teṣāṃ naiverṣyādiḥ kathañcana // MAnuv_3,3.174 //",
    "GSP33nysu__3u:8101": "gurau sacchiṣyasyevetyarthaḥ /",
    "GSP33nysu__3u:8102": "etaccottaratra sphuṭīkariṣyatyācāryaḥ /",
    "GSP33nysu__3u:8103": "cirantanāstu vṛttikārāḥ sūtradvayamidamanyathā vyācakṣate /",
    "GSP33nysu__3u:8104": "viduṣāṃ kiṃ jñānodayānantarameva muktiḥ kiṃvā neti saṃśaye pūrvasminpakṣe satīdamucyate /",
    "GSP33nysu__3u:8105": "ādhikārikāṇāṃ parameśvaradattādhikāre vartamānānāṃ viduṣāmapi devādīnāṃ yāvadadhikāraṃ saṃsāre 'vasthitiḥ /",
    "GSP33nysu__3u:8106": "na tadaiva muktiḥ /",
    "GSP33nysu__3u:8107": "tathā śrutyādiṣu darśanāt /",
    "GSP33nysu__3u:8108": "satyāmapi sādhanasampattau yadi na mokṣastadā na teṣāṃ kadāpi mokṣaḥ syādityāśaṅkāparihārāya dvitīyaṃ sūtram /",
    "GSP33nysu__3u:8109": "brahmavidāṃ na mokṣābhāvarūpo virodhaḥ /",
    "GSP33nysu__3u:8110": "kutaḥ /",
    "GSP33nysu__3u:8111": "sāmānyatadbhāvābhyāṃ sāmānyaviśeṣabhāvābhyām /",
    "GSP33nysu__3u:8112": "yadyapi kṣīyante cāsya karmāṇīti sāmānyataḥ sarvakarmaṇāṃ jñānena kṣayo 'bhihitastathāpi tasya tāvadeva ciramiti",
    "GSP33nysu__3u:8113": "viśeṣavacanātprārabdhakarmaṇāmavaśeṣo gamyate /",
    "GSP33nysu__3u:8114": "etaduktaṃ bhavati /",
    "GSP33nysu__3u:8115": "aprārabdhāni karmāṇi nivartante /",
    "GSP33nysu__3u:8116": "prārabdhasya tu bhogenaiva kṣayaḥ /",
    "GSP33nysu__3u:8117": "atastatphalabhūte 'dhikāre sthitvā tatkṣaye pravrajyanta iti /",
    "GSP33nysu__3u:8118": "māyāvādinastu prathamasūtrasyaivāyaṃ samasto 'rtha iti varṇayanto 'kṣaradhiyāmityetadadhikaraṇāntaraṃ vyācakṣate /",
    "GSP33nysu__3u:8119": "trādyaṃ mataṃ nirākaroti- naceti //",
    "GSP33nysu__3u:8120": "na ca saṃsāridevānāṃ kāleyattāpare ime /",
    "GSP33nysu__3u:8121": "sūtre ... // MAnuv_3,3.175a-c //",
    "GSP33nysu__3u:8122": "saṃsārāvasthānasya kāleyattā kālamaryādā prārabdhakarmaphalabhogāvasānarūpā sā parā uddeśyā pratipādyā yayoste tathokte /",
    "GSP33nysu__3u:8123": "kuto netyata āha- hīti //",
    "GSP33nysu__3u:8124": "... hyārabdhamātrasya bhogenaiva kṣayo dhruvaḥ // MAnuv_3,3.175cd //",
    "GSP33nysu__3u:8125": "anārabdhakārye bhogena tvitare iti coditaḥ // MAnuv_3,3.176ab //",
    "GSP33nysu__3u:8126": "yasmādanārabdhasya jñānenaiva kṣaya ārabdhamātrasya bhogenaiva kṣayo dhruva ityeṣo 'tha”anārabdhakārye eva tu pūrve tadavadheḥ'; iti",
    "GSP33nysu__3u:8127": "sūtreṇa,”bhogena tvitare kṣapayitvātha sampatsyate'; iti ca sūtreṇoditaḥ /",
    "GSP33nysu__3u:8128": "tasmānneti sambandhaḥ /",
    "GSP33nysu__3u:8129": "evamuditatve 'pi kuto netyāśaṅkāṃ pariharannapavyākhyānirāsasya",
    "GSP33nysu__3u:8130": "prayojanamāha- paunaruktyeneti //",
    "GSP33nysu__3u:8131": "paunaruktayena tenaite uktārthe iti niścayaḥ // MAnuv_3,3.176cd //",
    "GSP33nysu__3u:8132": "etena māyāvādināmapi (vyākhyānaṃ) mataṃ nirastam /",
    "GSP33nysu__3u:8133": "tātparyabhedātprapañcanabhāvādvā na paunaruktyamiti cet /",
    "GSP33nysu__3u:8134": "syādevam /",
    "GSP33nysu__3u:8135": "yadyasaṅkīrṇaṃ vyākhyānāntaraṃ na syāt /",
    "GSP33nysu__3u:8136": "tadidamuktam- iti niścaya iti //",
    "GSP33nysu__3u:8137": "// iti yāvadadhikarādhikaraṇam //",
    "GSP33nysu__3u:8138": "[======= JNys_3,3.VI: iyadāmananādhikaraṇa =======]",
    "GSP33nysu__3u:8139": "// atha iyadāmananādhikaraṇam //",
    "GSP33nysu__3u:8140": "// oṃ iyadāmananāt oṃ //",
    "GSP33nysu__3u:8141": "yeṣāṃ jñānayogyānāmidaṃ muktisaṃsārayostāratamyaṃ samarthitam /",
    "GSP33nysu__3u:8142": "te chandogānāmupaniṣadi nāmavāgādikrameṇa prāṇāntā uktāḥ /",
    "GSP33nysu__3u:8143": "tatra kiṃ prāṇa evādhikāritāratamyasyāvadhiḥ utādhiko 'pyastīti saṃśaye satīyadeva devatātāratamyamiti siddhāntitam /",
    "GSP33nysu__3u:8144": "tatra na jñāyate kāstā nāmādyā devatā iti /",
    "GSP33nysu__3u:8145": "kathaṃ ca pañcadaśaiva adhikānāmapi bhāvādityāśaṅkānirāsārthaṃ bṛhatsaṃhitāvacanameva paṭhati- uṣā iti //",
    "GSP33nysu__3u:8146": "iyadāmananāt |",
    "GSP33nysu__3u:8147": "uṣāḥ svāhā ca parjanyo mitro 'gnirvaruṇo vidhuḥ /",
    "GSP33nysu__3u:8148": "pravaho 'niruddha indrome rudro vāṇī ca mārutaḥ /",
    "GSP33nysu__3u:8149": "uttarottaratastvete guṇaiḥ sarvaiśca muktigāḥ // MAnuv_3,3.177 //",
    "GSP33nysu__3u:8150": "uṣā aśvinorbhāryā /",
    "GSP33nysu__3u:8151": "svāhāgnerbhāryā /",
    "GSP33nysu__3u:8152": "parjanyo mitraścādityau /",
    "GSP33nysu__3u:8153": "pravaho marut /",
    "GSP33nysu__3u:8154": "aniruddhaḥ kāmasutaḥ /",
    "GSP33nysu__3u:8155": "ete muktigā saṃsāragāśca sarvairguṇairuktamevottarata eva vartanta ityarthaḥ /",
    "GSP33nysu__3u:8156": "adhikasadbhāvaśaṅkānirāsāyaiteṣāṃ samānantarāvasthitāṃścāha- sūryetyādinā",
    "GSP33nysu__3u:8157": "sūryadharmau yathā somo manurdakṣo bṛhaspatiḥ /",
    "GSP33nysu__3u:8158": "śacī ratiścāniruddhasamāstārā ca mitravat // MAnuv_3,3.178 //",
    "GSP33nysu__3u:8159": "somavacchatarūpā tu prasūtirvahnivad virāṭ /",
    "GSP33nysu__3u:8160": "parjanyavad vāruṇī ca tathā sañjñā ca rohiṇī // MAnuv_3,3.179 //",
    "GSP33nysu__3u:8161": "dharmī ca mitravattvena prāvahī parikīrtitā /",
    "GSP33nysu__3u:8162": "mitrapajarnyamadhyasthāvaśvinau vighnavittapau // MAnuv_3,3.180 //",
    "GSP33nysu__3u:8163": "bhṛguragnisamo mitratanmadhye brahmaputrakāḥ /",
    "GSP33nysu__3u:8164": "varuṇāgnyantarā tatra nāradaḥ prāya indravat // MAnuv_3,3.181 //",
    "GSP33nysu__3u:8165": "kāmaḥ suparṇī comāvad vīndro rudravadīritaḥ /",
    "GSP33nysu__3u:8166": "niṛtirmitrasadṛśo viśvāmitraḥ kasūnuvat // MAnuv_3,3.182 //",
    "GSP33nysu__3u:8167": "vaivasvato manuścāśvipaścādanye tato 'varāḥ /",
    "GSP33nysu__3u:8168": "cyavanocathyavainyāśca śaśabinduśca haihayaḥ /",
    "GSP33nysu__3u:8169": "tadvacca viprarājanyaviśeṣo 'trāpi kaścana // MAnuv_3,3.183 //",
    "GSP33nysu__3u:8170": "tadvat priyavrataścāpi tadanyāḥ śatadevatāḥ /",
    "GSP33nysu__3u:8171": "pajarnyamitrāntarāḷe tadanye tu tato 'varāḥ // MAnuv_3,3.184 //",
    "GSP33nysu__3u:8172": "tatheti śeṣaḥ /",
    "GSP33nysu__3u:8173": "sūryadharmau somasamānau /",
    "GSP33nysu__3u:8174": "manvādayaḥ pañcāniruddhasamānāḥ /",
    "GSP33nysu__3u:8175": "manuratra svāyambhuvo vivakṣitaḥ /",
    "GSP33nysu__3u:8176": "tārā bṛhaspatibhāryā /",
    "GSP33nysu__3u:8177": "castvarthaḥ /",
    "GSP33nysu__3u:8178": "mitreṇa tulyaṃ vartata iti mitravat /",
    "GSP33nysu__3u:8179": "śatarūpā svāyambhuvasya patnī somavat /",
    "GSP33nysu__3u:8180": "sūryadharmāvityatraiveyaṃ vaktavyā /",
    "GSP33nysu__3u:8181": "satyam /",
    "GSP33nysu__3u:8182": "patīnāmuktau idānīmāsāṃ prastutatvātpṛthaguktiḥ /",
    "GSP33nysu__3u:8183": "prasūtirdakṣapatnī vahnivat /",
    "GSP33nysu__3u:8184": "virāḍaniruddhabhāryā parjanyavat /",
    "GSP33nysu__3u:8185": "varuṇasyeyaṃ vāruṇī /",
    "GSP33nysu__3u:8186": "puṃyoge tu varuṇānīti syāt /",
    "GSP33nysu__3u:8187": "indravaruṇeti smaraṇāt /",
    "GSP33nysu__3u:8188": "saṃjñā sūryabhāryā /",
    "GSP33nysu__3u:8189": "rohiṇī somabhāryā /",
    "GSP33nysu__3u:8190": "dharmasyeyaṃ dharmī /",
    "GSP33nysu__3u:8191": "vāruṇī saṃjñā rohiṇī dhārmī ca tathaiva parjanyavadeva /",
    "GSP33nysu__3u:8192": "pravahasyeyaṃ pravāhī tu mitravadeva prakīrtitā /",
    "GSP33nysu__3u:8193": "aśvinau vighnapavittapau mitraparjanyamadhyasthāviti pratyekaṃ sambandhaḥ /",
    "GSP33nysu__3u:8194": "ete catvāraḥ parasparaṃ samā mitrādadhamāḥ /",
    "GSP33nysu__3u:8195": "parjanyāduttamā ityatharḥ /",
    "GSP33nysu__3u:8196": "bhṛguragnisama iti vakṣyamāṇasyāpavādaḥ /",
    "GSP33nysu__3u:8197": "brahmaputrā marīcyādyā mitratanmadhye mitrāgnyormadhye /",
    "GSP33nysu__3u:8198": "parasparaṃ samā mitrāduttamā agneradhamā ityarthaḥ /",
    "GSP33nysu__3u:8199": "tatra teṣu brahmaputreṣu nārado varuṇāgnyantarā vāruṇādadhamo 'gneruttama",
    "GSP33nysu__3u:8200": "ityarthaḥ /",
    "GSP33nysu__3u:8201": "tathāca dakṣabhṛgunāradānāṃ pṛthaguktatvādbrahmaputrakā marīcyādyāḥ saptaiva /",
    "GSP33nysu__3u:8202": "prāyagrahaṇeneṣannyūnaḥ /",
    "GSP33nysu__3u:8203": "suparṇī garuḍabhāryā /",
    "GSP33nysu__3u:8204": "viśvāmitraḥ kasūnuvat brahmaputrairmacīcyādyaiḥ samānaḥ /",
    "GSP33nysu__3u:8205": "vaivasvato manuśca kasūnuvaditi sambandhaḥ /",
    "GSP33nysu__3u:8206": "svāyambhuvādvaivasvatādbhagavadavatārāttāpasāccānye manavastato vaivasvatādavarāḥ /",
    "GSP33nysu__3u:8207": "te 'śvibhyāṃ paścātparjanyāduttamāḥ /",
    "GSP33nysu__3u:8208": "cyavanādyāśca tadvat /",
    "GSP33nysu__3u:8209": "ekādaśamanusamānāḥ /",
    "GSP33nysu__3u:8210": "atraiteṣvapi viprarājanyatvanimittaḥ kaścana viśeṣo 'sti /",
    "GSP33nysu__3u:8211": "muktāvapi vipratvāderbhāvāt /",
    "GSP33nysu__3u:8212": "atra cyavanocathyau viprau /",
    "GSP33nysu__3u:8213": "anye rājanyāḥ priyavrato 'pi tat avaramanuvadeva /",
    "GSP33nysu__3u:8214": "tadanyā uktebhyo 'nyāḥ śatadevatāḥ somārhadevatāḥ śatāntaragatāḥ",
    "GSP33nysu__3u:8215": "parjanyamitrāntarāle /",
    "GSP33nysu__3u:8216": "parjanyāduttamā mitrādadhamā aśvinoḥ samānā ityarthaḥ /",
    "GSP33nysu__3u:8217": "tadanye uktebhyo 'nye tu devāstataḥ śatāntargatadevatābhyo 'varāḥ /",
    "GSP33nysu__3u:8218": "avaramanusamānā ityarthaḥ /",
    "GSP33nysu__3u:8219": "nanu mahālakṣmīḥ prāṇādapyuttamāsti /",
    "GSP33nysu__3u:8220": "tatkathaṃ prāṇāvasānatvamadhikāriṇāmityata āha- etebhya iti //",
    "GSP33nysu__3u:8221": "etebhyo 'bhyadhikā śrīrastu sadā muktā viśeṣataḥ /",
    "GSP33nysu__3u:8222": "tatsamo nāsti paramo harireva nacāparaḥ // MAnuv_3,3.185 //",
    "GSP33nysu__3u:8223": "saṃhitāyāṃ bṛhatyāṃ tu svayaṃ bhagavatoditam /",
    "GSP33nysu__3u:8224": "tadetadakhilaṃ ... // MAnuv_3,3.186a-c //",
    "GSP33nysu__3u:8225": "yadyapi śrīretebhyo viśeṣato 'bhyadhikā /",
    "GSP33nysu__3u:8226": "tathāpi sadā muktā bandharahiteti nādhikārivarge gṛhyate /",
    "GSP33nysu__3u:8227": "tasyāḥ samo nāstīti svarūpakathanam /",
    "GSP33nysu__3u:8228": "etena kāmāditaratra tatra cāyatanādibhya ityadhikaraṇasya tātparyamuktaṃ bhavati /",
    "GSP33nysu__3u:8229": "paramo harireva na cāpara ityanena”vyatihāro viśiṃṣanti hītaravat'”saiva",
    "GSP33nysu__3u:8230": "hi satyādayaḥ'; ityadhikaraṇadvayasya tātparyamuktaṃ veditavyam /",
    "GSP33nysu__3u:8231": "nanūpaniṣadi nāmādyāḥ prāṇāntāḥ pañcadaśoktāḥ /",
    "GSP33nysu__3u:8232": "atra coṣāḥ svāhetyādinā caturdaśaśaiva tatkathaṃ na visaṃvāda ityato bṛhatsaṃhitāvacanenānuktamekaṃ svayamāha- prāṇa iti //",
    "GSP33nysu__3u:8233": "... prāṇa āhaṅkārika eva ca /",
    "GSP33nysu__3u:8234": "indrādanantaro ... // MAnuv_3,3.186c-e //",
    "GSP33nysu__3u:8235": "taijasāhaṅkārādutpannaḥ prāṇaścāparo 'sti /",
    "GSP33nysu__3u:8236": "sa cendrādanantaraṃ evāniruddhāduttamo jñātavyaḥ /",
    "GSP33nysu__3u:8237": "paraprāṇavyāvṛttyarthamāhaṅkārika evetyuktam /",
    "GSP33nysu__3u:8238": "ayamatra saṅgrahaḥ /",
    "GSP33nysu__3u:8239": "puṣkaro nāma sarvāvaro devaḥ /",
    "GSP33nysu__3u:8240": "“kalābhyaścānyādevebhyaḥ karma pratyavaraṃ yataḥ /",
    "GSP33nysu__3u:8241": "kālābhyaḥ pṛthaguktaṃ tatpuṣkaraḥ karma cocyate'; ityanyatroktatvāt /",
    "GSP33nysu__3u:8242": "tataśśanaiścaro 'dhikaḥ /",
    "GSP33nysu__3u:8243": "pṛthivyātmā śaniśceti vacanāt /",
    "GSP33nysu__3u:8244": "tata uṣāḥ(upā) /",
    "GSP33nysu__3u:8245": "tato budhaḥ /",
    "GSP33nysu__3u:8246": "udakātmako budhaśceti vacanāt /",
    "GSP33nysu__3u:8247": "tataḥ svāhā /",
    "GSP33nysu__3u:8248": "tataḥ parjanyo vāruṇī saṃjñā rohiṇī dhārmī virāṭ /",
    "GSP33nysu__3u:8249": "tata ekādaśa manaścyavanocathyavainyaśaśabinduhaihayapriyavratagayā anuktadevāśca /",
    "GSP33nysu__3u:8250": "“priyavrato gayaścaiva karmadevasamau matau'; ityanyatroktatvāt /",
    "GSP33nysu__3u:8251": "tato 'śvinau vighneśavittapau viṣvaksenaśca /",
    "GSP33nysu__3u:8252": "viṣvakseno vāyujaḥ svena tulya iti vacanāt /",
    "GSP33nysu__3u:8253": "tato mitro nirṛtistārā prāvahīti ca /",
    "GSP33nysu__3u:8254": "tato marīciratryaṅgirāḥ pulastyaḥ pulahaḥ kraturvasiṣṭho viśvāmitro vaivasvatamanuśca /",
    "GSP33nysu__3u:8255": "tato 'gnirbhṛguḥ prasūtiśca /",
    "GSP33nysu__3u:8256": "tato nāradaḥ /",
    "GSP33nysu__3u:8257": "tato varuṇaḥ /",
    "GSP33nysu__3u:8258": "tataścandrasūryadharmāḥ śatarūpā ca /",
    "GSP33nysu__3u:8259": "tataḥ pravahaḥ /",
    "GSP33nysu__3u:8260": "tato 'niruddhasvāyambhuvabṛhaspatidakṣāḥ śacī ratiśca /",
    "GSP33nysu__3u:8261": "tata āhaṅkārikaḥ prāṇaḥ /",
    "GSP33nysu__3u:8262": "tata indrakāmau /",
    "GSP33nysu__3u:8263": "tata umā suparṇī umātmakatvāccheṣabhāryā ca /",
    "GSP33nysu__3u:8264": "tato jāmbavatyādyā bhagavanmahiṣyaṣṣaṭ /",
    "GSP33nysu__3u:8265": "anyatroktatvāt /",
    "GSP33nysu__3u:8266": "anyatroktatvāt /",
    "GSP33nysu__3u:8267": "tato rudrātmakatvāccheṣaśca /",
    "GSP33nysu__3u:8268": "tato bhāratī tadātmakatvātsarasvatī ca /",
    "GSP33nysu__3u:8269": "tato mukhyavāyustadātmakatvādbrahmā ca /",
    "GSP33nysu__3u:8270": "tato mahālakṣmīḥ /",
    "GSP33nysu__3u:8271": "tato bhagavāniti /",
    "GSP33nysu__3u:8272": "// iti iyadāmanādhikaraṇam //",
    "GSP33nysu__3u:8273": "[======= JNys_3,3.VII: darśanabhedādhikaraṇa =======]",
    "GSP33nysu__3u:8274": "// atha darśanabhedādhikaraṇam //",
    "GSP33nysu__3u:8275": "// oṃ prajñāntarapṛthaktvavaddṛṣṭiśca taduktam oṃ //",
    "GSP33nysu__3u:8276": "etadvayākhyātaṃ bhāṣye upāsanābhedavaddarśanabheda iti /",
    "GSP33nysu__3u:8277": "tadaspaṣṭam /",
    "GSP33nysu__3u:8278": "darśanabhede mūlakāraṇasyānuktatvāt /",
    "GSP33nysu__3u:8279": "tato vyākhyāti- dṛṣṭiriti //",
    "GSP33nysu__3u:8280": "prajñāntarapṛthaktvavaddṛṣṭiśca taduktam |",
    "GSP33nysu__3u:8281": "BBs_??? |",
    "GSP33nysu__3u:8282": "... dṛṣṭirapi yogyānusārataḥ // MAnuv_3,3.186d //",
    "GSP33nysu__3u:8283": "nānāvidheti śeṣaḥ /",
    "GSP33nysu__3u:8284": "// iti darśanabhedādhikaraṇam //",
    "GSP33nysu__3u:8285": "[======= JNys_3,3.VIII: pradānādhikaraṇaguruprasādādhikaraṇa =======]",
    "GSP33nysu__3u:8286": "// atha pradānādhikaraṇaguruprasādādhikaraṇau //",
    "GSP33nysu__3u:8287": "// oṃ pradānavadeva taduktam oṃ //",
    "GSP33nysu__3u:8288": "atra prakṛṣṭaṃ dānaṃ pradānam /",
    "GSP33nysu__3u:8289": "praśabdo na sphuṭaṃ vyākhyāto bhāṣye /",
    "GSP33nysu__3u:8290": "ataḥ sūtrārthamāha- samyagiti //",
    "GSP33nysu__3u:8291": "pradānavad eva tad uktam |",
    "GSP33nysu__3u:8292": "liṅgabhūyastvāt tad dhi balīyas tad api |",
    "GSP33nysu__3u:8293": "samyag guruprasādaśca mukhyato dṛṣṭikāraṇam // MAnuv_3,3.187ab //",
    "GSP33nysu__3u:8294": "na kevalaṃ śravaṇādi kintu samyagguruprasādaśca /",
    "GSP33nysu__3u:8295": "samyak prasādapūrvakaṃ guroryadvidyādānaṃ tacca bhagavaddṛṣṭeḥ kāraṇamityarthaḥ /",
    "GSP33nysu__3u:8296": "nanu”prajñāntarapṛthaktvavat'; iti sūtraṃ pradānavadevetyataḥ paścāttanaṃ tatkuto vyutkramaḥ",
    "GSP33nysu__3u:8297": "ucyate /",
    "GSP33nysu__3u:8298": "yogyatācintāsaṅgataṃ taditi prakaraṇaśuddhaye pūrvameva vyākhyātamiti na doṣaḥ /",
    "GSP33nysu__3u:8299": "// oṃ liṅgabhūyastvāttaddhi balīyastadapi oṃ //",
    "GSP33nysu__3u:8300": "atra gurupra(sāda)dānasya balavattvamuktam /",
    "GSP33nysu__3u:8301": "tadayuktam /",
    "GSP33nysu__3u:8302": "śravaṇādito hi balavattvam /",
    "GSP33nysu__3u:8303": "tacca pradānaśabdārthāntargatameva /",
    "GSP33nysu__3u:8304": "nahi svasmādeva svaya balīya iti sambhavatītyato vyācaṣṭe- samyagiti //",
    "GSP33nysu__3u:8305": "mukhyataḥ śravaṇādyapekṣayātiśayena /",
    "GSP33nysu__3u:8306": "ayamabhisandhiḥ /",
    "GSP33nysu__3u:8307": "pradānaśabdena hi samyagguruprasādapūrvakaṃ dānaṃ prakṛtam /",
    "GSP33nysu__3u:8308": "tatra samyagguruprasādamātraṃ taditi atra parāmṛśyata iti /",
    "GSP33nysu__3u:8309": "liṅgabhūyastvādityuktam /",
    "GSP33nysu__3u:8310": "yāsvākhyāyikāsu liṅgāni dṛśyante tatra guruprasādenaiva jñānaprāptiśravaṇāt śravaṇādikaṃ na karaṇīyamiti śaṅkā syāttāṃ nivārayituṃ tadapītyuktam /",
    "GSP33nysu__3u:8311": "tadvayākhyāti- śravaṇādi ceti //",
    "GSP33nysu__3u:8312": "śravaṇādi ca kartavyaṃ nānyathā darśanaṃ kvacit // MAnuv_3,3.187cd //",
    "GSP33nysu__3u:8313": "kuta ityata āha- nānyatheti //",
    "GSP33nysu__3u:8314": "anvayavyatirekābhyāṃ śrutyā ca pramāṇānāmeva prameyādhigatisādhanatvaniścayāditi bhāvaḥ /",
    "GSP33nysu__3u:8315": "ākhyāyikāsvapi śravaṇādīnāmanuktimātram /",
    "GSP33nysu__3u:8316": "na punarabhāvoktirasti //",
    "GSP33nysu__3u:8317": "iti pradānādhikaraṇaguruprasādādhikaraṇau //",
    "GSP33nysu__3u:8318": "[======= JNys_3,3.IX: pūrvavikalpādhikaraṇa =======]",
    "GSP33nysu__3u:8319": "// atha pūrvavikalpādhikaraṇam //",
    "GSP33nysu__3u:8320": "// oṃ pūrvavikalpaḥ prakaraṇātsyātkriyāmānasavat oṃ //",
    "GSP33nysu__3u:8321": "kiṃ prathamaprāpta eva gururuta taṃ parityajyānyo 'pi svīkartuṃ śakyata iti saṃśaye”gurumantraparityāgī rauravaṃ narakaṃ vrajet'; iti guruparityāge doṣasmaraṇātprathamaprāpta eveti prāpte vikalpa ucyate /",
    "GSP33nysu__3u:8322": "sa hīnasamottameṣu kiṃviṣaya iti na jñāyate /",
    "GSP33nysu__3u:8323": "doṣasmaraṇasya kā gatirityato vyaktaṃ vyākhyāti- guṇādhikamiti //",
    "GSP33nysu__3u:8324": "pūrvavikalpaḥ prakaraṇātsyāt kriyāmānasavat |",
    "GSP33nysu__3u:8325": "guṇādhikaṃ guruṃ prāpya taddhīnaṃ nāpnuyāt kvacit // MAnuv_3,3.188ab //",
    "GSP33nysu__3u:8326": "kvacitprayojanaviśeṣe 'pi /",
    "GSP33nysu__3u:8327": "doṣasmaraṇaṃ tadviṣayamiti bhāvaḥ /",
    "GSP33nysu__3u:8328": "evaṃ tarhi sautro vikalpo 'dhikaguruprāptiviṣayaḥ kimiti netyāha-",
    "GSP33nysu__3u:8329": "viparyayastviti //",
    "GSP33nysu__3u:8330": "viparyayastu kartavyaḥ sarvathā muktimicchatā // MAnuv_3,3.188cd //",
    "GSP33nysu__3u:8331": "adhamaguruparityāgenottamagurusvīkāra ityarthaḥ /",
    "GSP33nysu__3u:8332": "anyathā daivādādāvalpaṃ guruṃ prāptasya śiṣyasya prajñotkarṣavato jātayoḥ saṃśayaviparyāsayorajñānasya ca nivṛttirna syāt /",
    "GSP33nysu__3u:8333": "tadidamuktaṃ śubhamicchateti /",
    "GSP33nysu__3u:8334": "evaṃ tarhyanupadiśata uttamasya tyāgenopadiśato 'dhamasya svīkāro 'pi",
    "GSP33nysu__3u:8335": "kartavyaḥ syāt /",
    "GSP33nysu__3u:8336": "satyam /",
    "GSP33nysu__3u:8337": "pratiṣedhavacanena tatrāpodito 'yaṃ nyāyaḥ /",
    "GSP33nysu__3u:8338": "tarhi sautrasya vikalpasya ko viṣaya ityata āha- sama iti //",
    "GSP33nysu__3u:8339": "same vikalpa eva syāt ... // MAnuv_3,3.189a //",
    "GSP33nysu__3u:8340": "pūrvasvīkṛtena guruṇā same gurau svayameva prāpte sati svīkārasya vikalpa eva syāt /",
    "GSP33nysu__3u:8341": "na tu niyamaḥ /",
    "GSP33nysu__3u:8342": "sama eveti vā sambandhaḥ /",
    "GSP33nysu__3u:8343": "doṣasmṛterviṣayāntaraṃ ca darśayitumāha- pūrveti //",
    "GSP33nysu__3u:8344": "... pūrvānujñā ca sarvathā // MAnuv_3,3.189b //",
    "GSP33nysu__3u:8345": "samagurvantarasvīkāre pūrvasyānujñā ca sarvathā bhāvyā /",
    "GSP33nysu__3u:8346": "vinānujñayā samānapūrvaparityāgaviṣayaṃ doṣasmaraṇamiti bhāvaḥ /",
    "GSP33nysu__3u:8347": "pūrvānujñā cetyetadgurvantaraprāptimātraviṣayamiti mandapratītinirāsāyāha-",
    "GSP33nysu__3u:8348": "taduttameti //",
    "GSP33nysu__3u:8349": "taduttamaguruprāptyai pūrvānujñā na mṛgyate // MAnuv_3,3.189cd //",
    "GSP33nysu__3u:8350": "taditi pūrvaprāptasya parāmarśaḥ /",
    "GSP33nysu__3u:8351": "tasmāduttamasya guroḥ prāptyai pūrvasyānujñā na mārgaṇīyā /",
    "GSP33nysu__3u:8352": "guruprasādaḥ sarvathā bhāvya iti sūtrakṛtoktam /",
    "GSP33nysu__3u:8353": "tadvidyādevatayorapi prasādasyopalakṣaṇamiti vivakṣurguruvidyādevatāsvarūpaṃ tāvadāha- gururiti",
    "GSP33nysu__3u:8354": "gurubarrahmākhilānāṃ ca vidyā caiva sarasvatī /",
    "GSP33nysu__3u:8355": "devatā bhagavān viṣṇuḥ sarveṣāmaviśeṣataḥ // MAnuv_3,3.190 //",
    "GSP33nysu__3u:8356": "yeṣāṃ teṣāmiti viśeṣaṃ vihāya sarveṣāmeva /",
    "GSP33nysu__3u:8357": "tataḥ kimityata āha- taditi //",
    "GSP33nysu__3u:8358": "tatprasādena muktiḥ syānnānyathā tu kathañcana // MAnuv_3,3.191ab //",
    "GSP33nysu__3u:8359": "na kevalaṃ guruprasādena kintu vidyādevatayorapītyarthaḥ /",
    "GSP33nysu__3u:8360": "muktiriti jñānāderupalakṣaṇam /",
    "GSP33nysu__3u:8361": "sādhāraṇagurumuktvāsādhāraṇānāha- syottamāstviti //",
    "GSP33nysu__3u:8362": "svottamāstu krameṇaiva sarveṣāṃ guravaḥ śrutāḥ // MAnuv_3,3.191cd //",
    "GSP33nysu__3u:8363": "krameṇaiveti sākṣāduttamo garustato 'pyuttamo gurutara ityādi /",
    "GSP33nysu__3u:8364": "evaṃ vidyāviśeṣe taddevatāviśeṣo 'pi jñātavyaḥ /",
    "GSP33nysu__3u:8365": "nanvastu vidyātvaṃ vidyābhimānitvātsarasvatyādīnām /",
    "GSP33nysu__3u:8366": "devatātvaṃ ca vidyāpratipādyatvādviṣṇoḥ /",
    "GSP33nysu__3u:8367": "brahmaṇo gurutvaṃ tu kutaḥ /",
    "GSP33nysu__3u:8368": "vidyopadeṣyṛtvaṃ hi gurutvam /",
    "GSP33nysu__3u:8369": "naca sarvānprati brahmaṇastadastītyata āha- upadeśa iti //",
    "GSP33nysu__3u:8370": "upadeśo brahmaṇastu sarveṣāmeva muktaye // MAnuv_3,3.191ef //",
    "GSP33nysu__3u:8371": "iha janmāntare vā hiraṇyagarbhopadeśena vinā na kasyāpi muktirityatastasya gurutvamupapannam",
    "GSP33nysu__3u:8372": "taditareṣāmapyuttamānāṃ vidyāsampradāyapravartakatvādgurutvamapravartakānāṃ tvanugrāhakatvādineti",
    "GSP33nysu__3u:8373": "// iti pūrvavikalpādhikaraṇam //",
    "GSP33nysu__3u:8374": "[======= JNys_3,3.X: tādvidyādhikaraṇa =======]",
    "GSP33nysu__3u:8375": "// atha tādvidyādhikaraṇam //",
    "GSP33nysu__3u:8376": "// oṃ pareṇa ca śabdasya tādvidhvaṃ bhūyastvāttvanubandhaḥ oṃ //",
    "GSP33nysu__3u:8377": "bhaktirevainaṃ nayatītyādiśruterbhaktireva mokṣādisādhanaṃ na paramātmā /",
    "GSP33nysu__3u:8378": "yathaikalavyasya gurubhaktireva vidyāprāptisādhanaṃ na gururityevaṃ prāpte idamuktam /",
    "GSP33nysu__3u:8379": "tatra bhāṣyam /",
    "GSP33nysu__3u:8380": "pradhānasādhanatvādbhaktiḥ karaṇatvenocyata iti /",
    "GSP33nysu__3u:8381": "tatraprakṛtatvādbhagavadapekṣayaiva bhakteḥ prādhānyamiti pratītiḥ sayāttāṃ nivārayitumāha- sādhanebhya iti //",
    "GSP33nysu__3u:8382": "pareṇa ca śabdasya tādvidhyaṃ bhūyastvāt tv anubandhaḥ |",
    "GSP33nysu__3u:8383": "sādhanebhyo 'dhikā bhaktir ... // MAnuv_3,3.192a //",
    "GSP33nysu__3u:8384": "mokṣasādhanebhyo jñānādibhyaḥ /",
    "GSP33nysu__3u:8385": "etadapi tādṛgeva bhagavato 'pi mokṣasādhanatvādityata āha- naiveti //",
    "GSP33nysu__3u:8386": "... naivānyat tādṛśaṃ kvacit // MAnuv_3,3.192b //",
    "GSP33nysu__3u:8387": "kvacinmuktau jñānādau vā bhagavatonyatsādhanaṃ bhaktisadṛśaṃ naivāstītyarthaḥ /",
    "GSP33nysu__3u:8388": "bhaktiriti sāmānyenoktaṃ na jñāyate kiṃviṣayā kathaṃ ceti /",
    "GSP33nysu__3u:8389": "ata āha- bhaktiśceti //",
    "GSP33nysu__3u:8390": "bhaktiścaiva harāveva mukhyānyatra yathākramam // MAnuv_3,3.192cd //",
    "GSP33nysu__3u:8391": "harāveva mukhyā sarvādhikā na tathānyatra /",
    "GSP33nysu__3u:8392": "anyatrāpi yathākramameva na tu sāmyenākrameṇa vetyarthaḥ /",
    "GSP33nysu__3u:8393": "tadiyattāmāha- svādhiketi //",
    "GSP33nysu__3u:8394": "svādhikā tveva sarvatra svottameṣu krameṇa ca // MAnuv_3,3.193ab //",
    "GSP33nysu__3u:8395": "sākṣātsvottame svādhikaiva kartavyā /",
    "GSP33nysu__3u:8396": "anyatra svottameṣu taduttamatvakrameṇetyarthaḥ /",
    "GSP33nysu__3u:8397": "yadyapyeṣo 'tharḥ prāguktastathāpi tātparyātiśayadyotanāya punaruktaḥ /",
    "GSP33nysu__3u:8398": "bhaktiḥ sādhanaṃ cenmuktiprāptyanantaraṃ nāstīti pratītiḥ syāt /",
    "GSP33nysu__3u:8399": "phalaprāptau sādhananivṛttidarśanāt /",
    "GSP33nysu__3u:8400": "tannivṛttyarthamāha- anuvartate ceti //",
    "GSP33nysu__3u:8401": "anuvartate ca sā bhaktirmuktāvānandarūpiṇī // MAnuv_3,3.193cd //",
    "GSP33nysu__3u:8402": "premaviśeṣo hi bhaktirnāma /",
    "GSP33nysu__3u:8403": "upakārakatvajñānājjātā hi premā kṛtamahopakāre nitarāṃ vardhata ityeva khalu yuktaṃ na tu hīyata iti /",
    "GSP33nysu__3u:8404": "tadetat astītyanuktvānuvartata iti vadatā sūcitam /",
    "GSP33nysu__3u:8405": "tarhi tasyāḥ phalamapi kiñcitsyādityata āha- ānandarūpiṇīti //",
    "GSP33nysu__3u:8406": "prākkartavyatayā prakṛtā /",
    "GSP33nysu__3u:8407": "ataḥ sādhanarūpā /",
    "GSP33nysu__3u:8408": "muktau tu svabhāvabhūtāvirbhūtāphalarūpaiva /",
    "GSP33nysu__3u:8409": "pādārthamupasaṃharati- taditi //",
    "GSP33nysu__3u:8410": "tatpūrvakopāsanaivaṃ kartavyā muktaye guṇaiḥ // MAnuv_3,3.193ef //",
    "GSP33nysu__3u:8411": "bhaktipūrvā /",
    "GSP33nysu__3u:8412": "evamiti yogyatādeḥ /",
    "GSP33nysu__3u:8413": "guṇairupetasya hareḥ /",
    "GSP33nysu__3u:8414": "// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā kṛtāyāṃ ṭīkāyāṃ viṣamapadavākyārthavivṛtau tṛtīye 'tropāsāviṣayacaraṇaḥ paryavasitaḥ //",
    "GSP33nysu__3u:8415": "[======= JNys_3,4.I: puruṣārthādhikaraṇa =======]",
    "GSP33nysu__3u:8416": "// atha puruṣārthādhikaraṇam //",
    "GSP33nysu__3u:8417": "jñānasāmarthyamasminpāda ucyata iti pādapratipādyaṃ bhāṣye 'bhihitam /",
    "GSP33nysu__3u:8418": "saṅgatistu prāguktaiva /",
    "GSP33nysu__3u:8419": "nanu ca jñānasya svātantryeṇa mokṣasādhanatvaṃ sāmarthyam /",
    "GSP33nysu__3u:8420": "tacca vidyaivetyuktam /",
    "GSP33nysu__3u:8421": "kimaparamavaśiṣyate /",
    "GSP33nysu__3u:8422": "yadarthaṃ pādārambhaḥ /",
    "GSP33nysu__3u:8423": "ucyate /",
    "GSP33nysu__3u:8424": "siddhe(ddhaṃ) svatantrasyaiva jñānasya mokṣasādhanatve(tvam) /",
    "GSP33nysu__3u:8425": "viṣayāntare tu samarthyate /",
    "GSP33nysu__3u:8426": "yadyapi sādhakena mokṣārthamevedaṃ sādhitaṃ tathāpi svabhāvabalāyataṃ tatsāmarthyamupapadyate",
    "GSP33nysu__3u:8427": "yathā dahanārthamutpādito 'pi dahanaḥ svabhāvavaśātprakāśayatyapīti /",
    "GSP33nysu__3u:8428": "oṃ puruṣārtho 'taḥ śabdāditi bādarāyaṇaḥ oṃ //",
    "GSP33nysu__3u:8429": "kiṃ karmānupraveśena jñānaṃ mokṣasādhanaṃ kiṃ vā svatantrameveti saṃśaye svatantrasyaiva jñānasya mokṣasādhanatvamanena samarthyata iti kecidvayācakṣate /",
    "GSP33nysu__3u:8430": "tadasat /",
    "GSP33nysu__3u:8431": "vidyaivetyatraivāsyārthasya samarthitatvāt /",
    "GSP33nysu__3u:8432": "kintu jñānaṃ kiṃ mokṣameva sādhayatyutānyamapi puruṣārthamiti saṃśaye jñānināṃ puruṣāntare rāgābhāvānmokṣasyaiva sādhakaṃ jñānamiti prāpte satīdamucyata ityāśayavānpuruṣārtho 'ta ityetāvadvayācaṣṭe- evamiti //",
    "GSP33nysu__3u:8433": "puruṣārtho 'taḥ śabdād iti bādarāyaṇaḥ |",
    "GSP33nysu__3u:8434": "evamutpannanirdoṣabhagavaddarśanāt sadā /",
    "GSP33nysu__3u:8435": "apekṣitaphalaprāptir ... // MAnuv_3,4.1a-c //",
    "GSP33nysu__3u:8436": "ata iti jñānaparāmarśo nopapadyate /",
    "GSP33nysu__3u:8437": "pūrvatra prādhānyenopāsanasyaiva prakṛtatvādityata uktamevamutpanneti /",
    "GSP33nysu__3u:8438": "na khalūpāsanaṃ svātantryeṇa prakṛtaṃ kinnāma bhagavaddaśarnārthatvena /",
    "GSP33nysu__3u:8439": "ataḥ sādhyatayā tadapi prakṛtameveti bhāvaḥ /",
    "GSP33nysu__3u:8440": "evamuktarūpopāsanotpannāt /",
    "GSP33nysu__3u:8441": "bhagavato nirdeṣatvasaṅkītarnaṃ tadupapādanāya pātanikārthaṃ jñātavyam /",
    "GSP33nysu__3u:8442": "yadvā bhagavaddarśanādityevokte daityādīnāṃ yadavatāradarśanaṃ tasyāpi puruṣātharhetutvaṃ syāt /",
    "GSP33nysu__3u:8443": "evamutpannetyanenaiva tatparihṛtamiti cenna /",
    "GSP33nysu__3u:8444": "tasya prakṛtatāpradarśana eva caritārthatvāt /",
    "GSP33nysu__3u:8445": "tanna teṣāṃ bimbadarśanamiti cet /",
    "GSP33nysu__3u:8446": "mā bhūt /",
    "GSP33nysu__3u:8447": "tasya mokṣārthatvāt /",
    "GSP33nysu__3u:8448": "atra tu puruṣārthāntarasya prastutatvāt /",
    "GSP33nysu__3u:8449": "ato nirdeṣādbhagavaddarśanādityuktam /",
    "GSP33nysu__3u:8450": "bhagavadgrahaṇenādvaitajñānamatra gṛhyata iti nirācaṣṭe /",
    "GSP33nysu__3u:8451": "sāda jñānodayakṣaṇādārabhya svodayātphaladaṃ jñānamiti vacanāt /",
    "GSP33nysu__3u:8452": "apekṣitaphalaprāptirbhavatīti mokṣamātraṃ vyāvataryati /",
    "GSP33nysu__3u:8453": "nanvetadasat /",
    "GSP33nysu__3u:8454": "jñānināmapyabhiprāyasya kadācinmoghatvadarśanādityata āha- ārabdhasyeti //",
    "GSP33nysu__3u:8455": "... ārabdhasyānatikramāt // MAnuv_3,4.1d //",
    "GSP33nysu__3u:8456": "prārabdhakarmaṇo 'tikramamavidhāyeti pūrveṇaiva sambandhaḥ /",
    "GSP33nysu__3u:8457": "prārabdhapratibaddhaṃ hi jñānaṃ mokṣamapi na karoti /",
    "GSP33nysu__3u:8458": "atastatpratibandha(ka)vaśājjñānināmāpyabhiprāyā moghāḥ syuḥ /",
    "GSP33nysu__3u:8459": "jñānasya puruṣārthahetutve 'pi viśeṣo 'stītyāha- deveti //",
    "GSP33nysu__3u:8460": "devarṣimānuṣādīnāṃ tattajjātyanusārataḥ // MAnuv_3,4.2ab //",
    "GSP33nysu__3u:8461": "jātiśabdenātra yogyocyate /",
    "GSP33nysu__3u:8462": "apekṣitaphalaprāptirbhavatīti sambandhaḥ /",
    "GSP33nysu__3u:8463": "etena nāviśeṣādityasyāpi tātparyamukataṃ bhavati /",
    "GSP33nysu__3u:8464": "atra na jñānaṃ svatantrameva svargādisādhanaṃ kintu karmaiva /",
    "GSP33nysu__3u:8465": "jñānaṃ tu karmaśeṣatvāttatsādhanatvenocyate /",
    "GSP33nysu__3u:8466": "śeṣatvaṃ ca karmaṇaiva siddhayati puruṣārthe 'tiśayādhāyakatvamiti",
    "GSP33nysu__3u:8467": "śeṣatvātpuruṣārthavādo yathānyeṣviti jaiminirityādisūtraiḥ pūrvapakṣayitvādhikopadeśāttu bādarāyaṇasyaivaṃ taddarśanādityādinā svatantrasyaiva jñānasya svargādisādhanatvaṃ punaḥ siddhāntitam /",
    "GSP33nysu__3u:8468": "tatra pūrvapakṣyupanyastapramāṇanirāsaḥ sphuṭo bhāṣye /",
    "GSP33nysu__3u:8469": "jaiminimatavirodhaparihārastu kathamityata āha- jaiminyuktamiti //",
    "GSP33nysu__3u:8470": "jaiminyuktaṃ mānuṣāṇāṃ tadviśeṣāśca kecana // MAnuv_3,4.2cd //",
    "GSP33nysu__3u:8471": "jñānaśeṣasya karmaṇa eva svargādisādhanatvaṃ mānuṣajñāniviṣayam /",
    "GSP33nysu__3u:8472": "na kevalaṃ jaiminyuktaṃ kintu svargādayaḥ karmaṇaiva nānyenetyapare viduḥ /",
    "GSP33nysu__3u:8473": "“adṛṣṭameva jñānena dṛṣṭaṃ naivopalabhyate /",
    "GSP33nysu__3u:8474": "iti kecidvidaḥ prāhuḥ'; ityādinoktāstadviśeṣā jaiminimataikadeśā ye kecana te 'pi mānuṣāṇām",
    "GSP33nysu__3u:8475": "kathameteṣāṃ jaiminimataikadeśatvamiti cet /",
    "GSP33nysu__3u:8476": "svatantrasya jñānasya ca svargādisādhanatvamityetāvatyaṃśe sāmyāditi brūmaḥ /",
    "GSP33nysu__3u:8477": "mānuṣā apyuttamamadhyamādhamabhedabhinnā iti yathāyogyaṃ vicitramataviṣayā bhavanyeva /",
    "GSP33nysu__3u:8478": "evaṃ jaiminimataviṣayamuktvā sūtrakāramataviṣayaṃ darśayati- sāmānyamiti",
    "GSP33nysu__3u:8479": "sāmānyaṃ bhagavatproktaṃ ... // MAnuv_3,4.3a //",
    "GSP33nysu__3u:8480": "jñānaṃ sakalapuruṣārthasādhanaṃ bhavatīti sāmānyameva bhagavatā proktam /",
    "GSP33nysu__3u:8481": "natu puruṣaviśeṣaniṣṭhaṃ jñānamiti /",
    "GSP33nysu__3u:8482": "ataḥ sāmānyaviśeṣaniyatatvānnaitayormatayorvirodhaḥ /",
    "GSP33nysu__3u:8483": "nanu sāmānyenāpi kvacidviśeṣe 'vasthātavyam /",
    "GSP33nysu__3u:8484": "tadidamapi kvāvatiṣṭhata ityata āha- devādīnāmiti //",
    "GSP33nysu__3u:8485": "... devādīnāṃ viśeṣataḥ // MAnuv_3,4.3b //",
    "GSP33nysu__3u:8486": "bhagavanmataṃ viśeṣato 'pavādairapoditaṃ devādiviṣayaṃ vyavatiṣṭhate /",
    "GSP33nysu__3u:8487": "yadyapyayamartho lokata eva siddhaḥ /",
    "GSP33nysu__3u:8488": "yadapavādaviṣayaṃ parityajya sāmānyaṃ vyavatiṣṭhata iti /",
    "GSP33nysu__3u:8489": "tathāpi mandaprabodhanāyācāryairabhihitaḥ /",
    "GSP33nysu__3u:8490": "prakārāntareṇa matayorviṣayabhedaṃ darśayati- balavaditi //",
    "GSP33nysu__3u:8491": "balavadvirodhisadbhāve jaiminyādyuktiriṣyate // MAnuv_3,4.3cd //",
    "GSP33nysu__3u:8492": "atrāpi sāmānyaṃ bhagavatproktamiti vartate /",
    "GSP33nysu__3u:8493": "bhagavatā jñānaṃ sakalapuruṣārthasādhanamiti sāmānyenoktam /",
    "GSP33nysu__3u:8494": "jaiminyādayastu balavatpratibandhakakarmasadbhāve jñānasya puruṣārthāsādhanatvamabhipretya na svatantrajñānātsvargādiprāptirbhavatītyuktavantaḥ /",
    "GSP33nysu__3u:8495": "tataśca sāmānyaviśeṣaviṣayatvānna virodhaḥ /",
    "GSP33nysu__3u:8496": "tathā cāpratibaddhajñānaviṣayaṃ bhagavanmataṃ vyavatiṣṭhate /",
    "GSP33nysu__3u:8497": "yathoktam /",
    "GSP33nysu__3u:8498": "ārabdhasyānatikramāditi /",
    "GSP33nysu__3u:8499": "nanu nāyaṃ jaiminyādimatasya viṣayo vaktuṃ śakyate /",
    "GSP33nysu__3u:8500": "balavadvirodhasadbhāve karmaṇo 'pi svargādisādhanatvānupapatteḥ /",
    "GSP33nysu__3u:8501": "maivam /",
    "GSP33nysu__3u:8502": "nahi yajjñānasya pratibandhakaṃ kamar tatkarmaṇo 'pītyasti niyamaḥ /",
    "GSP33nysu__3u:8503": "loke 'nyathā darśanāt /",
    "GSP33nysu__3u:8504": "phalapratibandhakakarmasadbhāve kathamiti cet /",
    "GSP33nysu__3u:8505": "tadā svargādisādhanaṃ karmaiva notpadyate /",
    "GSP33nysu__3u:8506": "utpannaṃ vā pratibaddhaṃ tiṣṭhatīti ko virodhaḥ /",
    "GSP33nysu__3u:8507": "nahi balavadvirodhisadbhāve sarvatraiva jaiminyādyuktiriṣyata ityuktam /",
    "GSP33nysu__3u:8508": "iyaṃ ca vyavasthā pūrvavyavasthayopaskatarvyā /",
    "GSP33nysu__3u:8509": "anyathā virodhāpatteriti /",
    "GSP33nysu__3u:8510": "// iti puruṣārthādhikaraṇam //",
    "GSP33nysu__3u:8511": "[======= JNys_3,4.II: kāmacārādhikaraṇa =======]",
    "GSP33nysu__3u:8512": "// atha kāmacārādhikaraṇam //",
    "GSP33nysu__3u:8513": "// oṃ stutaye 'numatirvā oṃ //",
    "GSP33nysu__3u:8514": "atrādhikaraṇe jñāninaḥ sadasatpravṛttibhyāṃ viśeṣasadbhāvaḥ samarthyate /",
    "GSP33nysu__3u:8515": "tathā cājñānisāmānyasamarthanārthasyāsya na jñānasāmarthyapratipādanārthe",
    "GSP33nysu__3u:8516": "'sminpāde 'ntarbhāvaḥ sambhavatītyato 'dhikaraṇasya tātparyamāha-",
    "GSP33nysu__3u:8517": "vikarmeti //",
    "GSP33nysu__3u:8518": "stutaye 'numatir vā |",
    "GSP33nysu__3u:8519": "vikarmalepo naivāsti samyagdṛṣṭimatāṃ kvacit // MAnuv_3,4.4ab //",
    "GSP33nysu__3u:8520": "yadyapyatra mukhato jñānināṃ sadasatpravṛttibhyāṃ viśeṣasadbhāvaḥ pratipādyate /",
    "GSP33nysu__3u:8521": "tathāpi samyagdṛṣṭimatāṃ kvacidapi vikarmalepo vakṣyamāṇarūpo naivāstītyasyārthasya phalato lābhādyukto 'syāntarbhāvaḥ /",
    "GSP33nysu__3u:8522": "na hyajñānināṃ vikarmalepābhāvo 'stīti bhāvaḥ /",
    "GSP33nysu__3u:8523": "yathoktam”kāmacāreṇa caike'; iti /",
    "GSP33nysu__3u:8524": "vikarmalepābhāve kathamasatpravṛttyā viśeṣasadbhāvo 'ṅgīkriyata iti cet /",
    "GSP33nysu__3u:8525": "ānandādiguṇahānovirkarmakarturviśeṣasya svīkārāt /",
    "GSP33nysu__3u:8526": "alepasta tato 'nya iti vakṣyate /",
    "GSP33nysu__3u:8527": "kiṃ sarveṣāmapi jñānināṃ vikarmasambhavo guṇahāniścāstītyapekṣāyāmāha-",
    "GSP33nysu__3u:8528": "guṇahāniśceti //",
    "GSP33nysu__3u:8529": "guṇahāniśca naivāsti brahmaṇastvavikarmataḥ // MAnuv_3,4.4cd //",
    "GSP33nysu__3u:8530": "devānāmapi na prāyaḥ ... // MAnuv_3,4.5a //",
    "GSP33nysu__3u:8531": "brahmaṇastu sarvathā vikarma nāsti /",
    "GSP33nysu__3u:8532": "“na bhāratī me 'ṅga mṛṣopalakṣyate'; ityādivacanāt /",
    "GSP33nysu__3u:8533": "avikarmato guṇahāniśca naivāsti /",
    "GSP33nysu__3u:8534": "hiraṇyagarbhetaradevānāmapi prāyo vikarmaguṇahānī na staḥ /",
    "GSP33nysu__3u:8535": "īṣadvikamartannimittā guṇahāniścāstītyarthaḥ /",
    "GSP33nysu__3u:8536": "yadi devānāṃ vikarma sambhavati tena cānandādiguṇahāniḥ syāttadāyamasmādetāvatā nyūno 'smādetāvatādhiko 'nena samāna iti śāstrīyaniyamo bhajyeta /",
    "GSP33nysu__3u:8537": "tathāca śāstrasyāprāmāṇyaṃ syāt /",
    "GSP33nysu__3u:8538": "naca tadaiva pratiyogiparamparā vikṛtiḥ pramāṇavatītyata āha- kḷptasyeti",
    "GSP33nysu__3u:8539": "... kḷptasya tu kathañcana // MAnuv_3,4.5b //",
    "GSP33nysu__3u:8540": "hānirneti vartate /",
    "GSP33nysu__3u:8541": "yasyā devasya yāvad guṇatvaṃ kḷptaṃ tasya tu kathañcana kenāpi vikarmaṇā hānirna bhavatītyarthaḥ",
    "GSP33nysu__3u:8542": "tarhi devanāṃ vikarmaṇeṣadguṇahānirbhavatītyasya ko 'thar ityata āha-",
    "GSP33nysu__3u:8543": "prāpteti //",
    "GSP33nysu__3u:8544": "prāptahrāso bhavet kvāpi mahatā tu vikarmaṇā // MAnuv_3,4.5cd //",
    "GSP33nysu__3u:8545": "prāptaśabdena prasaktamucyate /",
    "GSP33nysu__3u:8546": "devānāmalpena vikarmaṇā na kiñciddhīyate /",
    "GSP33nysu__3u:8547": "kvāpi prāptena mahatā tu vikarmaṇā prāptasyaiva guṇasya hrāso bhavet /",
    "GSP33nysu__3u:8548": "svayogyaparipūrtaye yāvatsādhanamanuṣṭheyaṃ tato 'tiriktena",
    "GSP33nysu__3u:8549": "sādhanenānuṣṭhitena yadānandādikaṃ prasaktaṃ tasyābhāvo bhavet /",
    "GSP33nysu__3u:8550": "yadi svayogyaparipūrtyarthaṃ sādhanātiriktamapi sādhanaṃ devairanuṣṭhīyate tadā tāratamyaniyamo bhajyeta /",
    "GSP33nysu__3u:8551": "yo hi devo 'ratiriktasādhanamanuṣṭhāya na mahadvikarma karoti",
    "GSP33nysu__3u:8552": "tasyotpattavyameva tena guṇena /",
    "GSP33nysu__3u:8553": "īśvarārādhanasya vaiphalyānupapatteḥ /",
    "GSP33nysu__3u:8554": "naca tadaivānyeṣāṃ vikriyāyāṃ pramāṇamasti /",
    "GSP33nysu__3u:8555": "tataśca śāstrasyāprāmāṇyamityata āha- tathāpīti //",
    "GSP33nysu__3u:8556": "tathāpi tat kḷptameva ... // MAnuv_3,4.5e //",
    "GSP33nysu__3u:8557": "yadyapi devaiḥ svayogyaparipūrtyarthaṃ sādhanātiriktamapi sādhanamanuṣṭhīyate /",
    "GSP33nysu__3u:8558": "tathāpi teṣāṃ tadvighātakaṃ tadvikarma mahatkḷptaṃ niyatameva /",
    "GSP33nysu__3u:8559": "“svādhikārādhiko yatnaḥ kathañcinnopapadyate /",
    "GSP33nysu__3u:8560": "kathañcidadhike yatne doṣaḥ kaścitsamāpatet'; iti vacanāt /",
    "GSP33nysu__3u:8561": "“kḷptasya tu kathañcana'”tathāpi tatkḷptameva'; ityuktam /",
    "GSP33nysu__3u:8562": "dvayasyāpi sādhyamāha- tasmāditi //",
    "GSP33nysu__3u:8563": "... tasmānna niyamojkhitiḥ // MAnuv_3,4.5f //",
    "GSP33nysu__3u:8564": "kḷptahāyabhāvādadhikānuṣṭhāne vikarmapattiniyamācca /",
    "GSP33nysu__3u:8565": "śrautatāratamyaniyamabhaṅgo nāstītyarthaḥ /",
    "GSP33nysu__3u:8566": "uktārthamudāharati- candreti //",
    "GSP33nysu__3u:8567": "candrasugrīvayoścaiva svoccadāraparigrahāt /",
    "GSP33nysu__3u:8568": "prāptahānirabhūnnaiva kḷptahāniḥ yathañcana // MAnuv_3,4.6 //",
    "GSP33nysu__3u:8569": "caśabdo yathetyarthe /",
    "GSP33nysu__3u:8570": "evaśabdasya prāptahānirevetyanvayaḥ /",
    "GSP33nysu__3u:8571": "hrāso 'pi mānuṣādīnāmānandasya vikarmaṇā /",
    "GSP33nysu__3u:8572": "bhavenmuktau viśeṣeṇa svoccānāmaparādhataḥ // MAnuv_3,4.7 //",
    "GSP33nysu__3u:8573": "devānāṃ vikarmaṇā prasaktahānireva bhavati na tu kḷptahānirityuktam /",
    "GSP33nysu__3u:8574": "tadatiriktānāṃ tu kathamityapekṣāyāmāha- hrāso 'pīti //",
    "GSP33nysu__3u:8575": "kḷptasyāpītyaperarthaḥ /",
    "GSP33nysu__3u:8576": "ānandasyetyupalakṣaṇam /",
    "GSP33nysu__3u:8577": "hrāsonāmānabhivyaktiḥ /",
    "GSP33nysu__3u:8578": "sā ceśvarecchādhīnā /",
    "GSP33nysu__3u:8579": "prakṛtyādyāvaraṇānāmapāstatvāt /",
    "GSP33nysu__3u:8580": "vikarmasvapyadhikaṃ nirdhārayannāha- viśeṣeṇeti //",
    "GSP33nysu__3u:8581": "svottamaviṣayāparādhādviśeṣeṇānandahrāso bhavati /",
    "GSP33nysu__3u:8582": "// oṃ kāmacāreṇa caike oṃ //",
    "GSP33nysu__3u:8583": "syādetat /",
    "GSP33nysu__3u:8584": "atrādhikaraṇe kāmacāreṇa caika iti sūtreṇa jñānottarakālaṃ kṛtena vikarmaṇā jñānino lepābhāvo 'bhidhīyate /",
    "GSP33nysu__3u:8585": "tathopamardaṃ ceti sūtreṇa jñānātpūrveṣāṃ karmaṇāṃ jñānena vināśaḥ /",
    "GSP33nysu__3u:8586": "etadubhayaṃ caturthe 'dhyāye tadadhigama uttarapūrvāghayoraśleṣavināśāviti sūtreṇocyate",
    "GSP33nysu__3u:8587": "tatkathaṃ ca punaruktidoṣa ityatastāvatkāmacāreṇa caika ityasya punaruktidoṣaṃ pariharati- jñānottarasyeti //",
    "GSP33nysu__3u:8588": "kāmakāreṇa caike |",
    "GSP33nysu__3u:8589": "jñānottarasya pāpasya caturthe 'lepa ucyate // MAnuv_3,4.8ab //",
    "GSP33nysu__3u:8590": "caturthe 'dhyāye uttarāghasyāśleṣa ityanena jñānottarasya",
    "GSP33nysu__3u:8591": "pāpasyālepastatphalanarākādiprāptyabhāva ucyate /",
    "GSP33nysu__3u:8592": "viṣayāntaramāha- aśucitvādikaṃ ceti //",
    "GSP33nysu__3u:8593": "aśucitvādikaṃ tasya na bhavediti tatphalam // MAnuv_3,4.8cd //",
    "GSP33nysu__3u:8594": "asya jñāninarastatphalaṃ jñānottarapāpaphalamaśucitvāsambhāṣyatvādikaṃ na bhavediti cottarāghasyāśleṣa ityanenocyate /",
    "GSP33nysu__3u:8595": "tataḥ kimityata āha- atreti //",
    "GSP33nysu__3u:8596": "atra jñānaphalasyaiva mukterniyatatocyate // MAnuv_3,4.8ef //",
    "GSP33nysu__3u:8597": "atra tṛtīye 'dhyāye kāmacāreṇa caika ityanena jñānaphalasya mukterniyatatā /",
    "GSP33nysu__3u:8598": "jñāninā kṛtāni pāpāni jñānaphalaṃ mokṣaṃ na vihantumalabhityeṣo 'rtha",
    "GSP33nysu__3u:8599": "ucyate /",
    "GSP33nysu__3u:8600": "ato na punaruktidoṣa iti /",
    "GSP33nysu__3u:8601": "// oṃ upamardaṃ ca oṃ //",
    "GSP33nysu__3u:8602": "dvitīyāṃ punaruktiṃ parihartumupamardaṃ cetyasya pratipādyamāha-",
    "GSP33nysu__3u:8603": "prārabdheti //",
    "GSP33nysu__3u:8604": "upamardaṃ ca |",
    "GSP33nysu__3u:8605": "prārabdhakarmajasyaiva viṣabhakṣānmṛteriva /",
    "GSP33nysu__3u:8606": "prāptasyāpyanivartyasya kiñcid bhuktasya saṃvidā /",
    "GSP33nysu__3u:8607": "upamarda iha prokto ... // MAnuv_3,4.9a-e //",
    "GSP33nysu__3u:8608": "caturthe 'dhyāyo pūrvārdhasya svarūpavināśaḥ kathyate /",
    "GSP33nysu__3u:8609": "anārabdhakārye eveti vacanāt /",
    "GSP33nysu__3u:8610": "iha tṛtīye 'dhyāye tūpamardaṃ ceti sūtreṇa prārabdhakarmajasya phalasyaiva saṃvidopamardaḥ proktaḥ /",
    "GSP33nysu__3u:8611": "natu prārabdhasyāprārabdhasya vā karmaṇo nāśa iti na punaruktidoṣaḥ /",
    "GSP33nysu__3u:8612": "nanvatra prārabdhakarmaṇa ityeva kasmānnoktaṃ kiṃ tajjanitaphalagrahaṇena",
    "GSP33nysu__3u:8613": "naivaṃya śaṅkayam /",
    "GSP33nysu__3u:8614": "“bhogena tvitare'; iti prārabdhasya karmaṇo bhogavināśyatvokteḥ /",
    "GSP33nysu__3u:8615": "saṃvidvināśyatvāṅgīkāre tadvirodhāt /",
    "GSP33nysu__3u:8616": "īṣadvināśastu phaladvāreṇaiva /",
    "GSP33nysu__3u:8617": "karmaṇāṃ nirbhāgatvāt /",
    "GSP33nysu__3u:8618": "nanu ca phalopamarde karmopamarda evokto 'rthataḥ syāt /",
    "GSP33nysu__3u:8619": "tathāca bhogeneti sūtravirodhastadavastha ityata uktaṃ kiñcid bhuktasyeti",
    "GSP33nysu__3u:8620": "na sarvasya prārabdhakarmaphalasyopamardaḥ saṃvidocyate /",
    "GSP33nysu__3u:8621": "kinnāma kiñcidbhuktasyāto na sūtravirodhaḥ /",
    "GSP33nysu__3u:8622": "karmāṇi jñāninaṃ na tāvatsvaphalaṃ bhojayanti yāvadajñāninamiti bhāvaḥ /",
    "GSP33nysu__3u:8623": "yathoktam /",
    "GSP33nysu__3u:8624": "“na vai jano jātu kathañcanāvrajenmukundasevyanyavadaṅga saṃsṛtim'; iti /",
    "GSP33nysu__3u:8625": "nanu”avaśyamanubhoktavyaṃ kṛtaṃ karma śubhāśubham'; iti /",
    "GSP33nysu__3u:8626": "prārabdhakarmaphalopabhogasyāparihāyartvasmaraṇātkathametadityata uktam anivartyasya prāptasyāpīti",
    "GSP33nysu__3u:8627": "aparihāryatayā prasaktasyāpītyarthaḥ /",
    "GSP33nysu__3u:8628": "anivartyatayā prasaktasyāpītyarthaḥ /",
    "GSP33nysu__3u:8629": "anivartyasyāpītyetāvatyeva vaktavye prāptasyetyanena virodhaparihāraṃ sūcayati /",
    "GSP33nysu__3u:8630": "atra dṛṣṭāntamāha- viṣeti //",
    "GSP33nysu__3u:8631": "yathā viṣabhakṣaṇānmṛttiranivartyatayā prasaktaiva na punarativartyaiva /",
    "GSP33nysu__3u:8632": "viṣaharamantrauṣadhādinā nivṛtterdarśanāt /",
    "GSP33nysu__3u:8633": "tathā prārabdhakarmaphalabhogo 'pyanivartyatayā prasakta eva na",
    "GSP33nysu__3u:8634": "tvanivartya eva /",
    "GSP33nysu__3u:8635": "jñānādinā nivṛtterupapādayiṣyamāṇatvāt /",
    "GSP33nysu__3u:8636": "tathāca viṣabhakṣaṇānmaraṇamavaśyaṃ bhāvīti vacanavadavaśyamanubhoktavyamiti vacanasyāpyartho 'vagantavyaḥ /",
    "GSP33nysu__3u:8637": "utsargataḥ prārabdhakarmaphalāni bhoktavyānyeva /",
    "GSP33nysu__3u:8638": "apavādena tūpamṛdyanta iti /",
    "GSP33nysu__3u:8639": "kiṃ sarveṣāṃ jñānināṃ prārabdhakarmaphalopamarda ekavidha evota nānāvidha",
    "GSP33nysu__3u:8640": "ityapekṣāyāmāha- devādīnāmiti //",
    "GSP33nysu__3u:8641": "kiṃ sarveṣāṃ jñānināṃ prārabdhakarmaphalopamarda ekavidha evota nānāvidha ityapekṣāyāmāha devādīnāmiti /",
    "GSP33nysu__3u:8642": "... devādīnāṃ yathākramam // MAnuv_3,4.9 //",
    "GSP33nysu__3u:8643": "yeṣāmadhikaṃ jñānaṃ teṣāmadhika ityādi /",
    "GSP33nysu__3u:8644": "etena”nāviśeṣāt'; iti madhye paṭhitasya sūtrasya pūrvatrottaratra copayoga",
    "GSP33nysu__3u:8645": "ityuktaṃ bhavati /",
    "GSP33nysu__3u:8646": "prārabdhakarmaṇāṃ bhogena vinā na kṣayaḥ /",
    "GSP33nysu__3u:8647": "kintu brahmajñānena phalahrāso bhavatītyuktam /",
    "GSP33nysu__3u:8648": "tatraike manyante /",
    "GSP33nysu__3u:8649": "acintyo hi brahmajñānasya mahimā /",
    "GSP33nysu__3u:8650": "atastatsāmarthyādaprārabdhānīva prārabdhānyapi karmāṇyabhuktaphalāni kṣīyante /",
    "GSP33nysu__3u:8651": "nābhuktaṃ kṣīyate karmetyādivākyāni tvajñāniviṣayāṇi /",
    "GSP33nysu__3u:8652": "tataśca jñānāgniḥ sarvakarmāṇīti sarvaśabdo 'yapīḍitaḥ syāditi /",
    "GSP33nysu__3u:8653": "anye tu parameśvarecchopodbalitāni prārabdhāni bhojayantyeva sarvaṃ svaphalam /",
    "GSP33nysu__3u:8654": "na kaścidapi phalahrāso 'stīti /",
    "GSP33nysu__3u:8655": "tatrādyaṃ mataṃ tāvadapākaroti- sarvātmaneti //",
    "GSP33nysu__3u:8656": "sarvātmanā tvabhogo hi prārabdhasyaiva karmaṇaḥ /",
    "GSP33nysu__3u:8657": "na brahmadarśino 'pi syāt ... // MAnuv_3,4.10a-c //",
    "GSP33nysu__3u:8658": "brahmadarśino 'pi prārabdhasya karmaṇaḥ sarvātmanā tvabhogo na syādeva /",
    "GSP33nysu__3u:8659": "vinā bhogena brahmajñānādeva prārabdhānyapi karmāṇi kṣīyanta iti matamanupapannamityarthaḥ",
    "GSP33nysu__3u:8660": "tathā sati brahmavidāṃ saṃsārāvasthānaṃ na syāt /",
    "GSP33nysu__3u:8661": "nirbījatvāt /",
    "GSP33nysu__3u:8662": "lokānugrahārthameva vigrahāṃste bibhratīti cenna /",
    "GSP33nysu__3u:8663": "śāpādinimittānāmāpādāmapītihāsapurāṇeṣu bahulamupalambhāt /",
    "GSP33nysu__3u:8664": "tasya tāvadeva ciramityādiśrutyā cāvagamyate karmāvasthānamiti hiśabdārthaḥ /",
    "GSP33nysu__3u:8665": "dvitīyaṃ matamapākartumāha- phaleti //",
    "GSP33nysu__3u:8666": "... phalahrāsastu vidyate // MAnuv_3,4.10d //",
    "GSP33nysu__3u:8667": "prārabdhasya kamarṇa iti vartate /",
    "GSP33nysu__3u:8668": "oṃmityaccāryāntarimamātmānamabhipaśyopamṛdya puṇyaṃ ca pāpaṃ ca kāmamācaranto brahmānuvrajanti'; ityāgamāditi bhāvaḥ /",
    "GSP33nysu__3u:8669": "yastvāgamaprārabdhaviṣayaṃ vyākhyāya prārabdhakarmaphalasyeṣadapi hrāso nāstīti brūyāntaṃ pratyāha- sarvātmaneti //",
    "GSP33nysu__3u:8670": "sarvātmanā phalahrāso yadi nārabdhakarmaṇaḥ /",
    "GSP33nysu__3u:8671": "syāt kāmyavidhivaiyarthyam ... // MAnuv_3,4.11a-c //",
    "GSP33nysu__3u:8672": "īṣadapītyarthaḥ /",
    "GSP33nysu__3u:8673": "brahmahatyādikarmavipākakṣayarogādinivṛttyarthāḥ prāyaścittavidhayo 'tra",
    "GSP33nysu__3u:8674": "kāmyavidhayo vivakṣitāḥ /",
    "GSP33nysu__3u:8675": "ayamatrottarakramaḥ /",
    "GSP33nysu__3u:8676": "“brahmahā kṣayarogī syāt'; iti smaraṇātkṣayādikaṃ tāvadbrahmahatyādeḥ",
    "GSP33nysu__3u:8677": "phalam /",
    "GSP33nysu__3u:8678": "tata utpāditakṣayādikaṃ brahmahatyādiprārabdhameva /",
    "GSP33nysu__3u:8679": "tasya ca prārabdhakarmaphalasya kṣayādeḥ prāyaścittakaraṇe nivṛttirdṛśyate",
    "GSP33nysu__3u:8680": "tatkathaṃ prārabdhakarmakaphalasya sarvathāpyanupamardaḥ /",
    "GSP33nysu__3u:8681": "atha manyeta /",
    "GSP33nysu__3u:8682": "prāyaścittaṃ na kṣayanivṛttihetuḥ kintu bhoganimittakarmakṣaya eveti /",
    "GSP33nysu__3u:8683": "tadā prāyaścittaviṣayo vyarthāḥ syuḥ /",
    "GSP33nysu__3u:8684": "gṛhadāheṣyayādivatprāyaścittānāṃ naimittikatvaṃ bhaviṣyatīti cenna /",
    "GSP33nysu__3u:8685": "kṣayādisaṃyogena vidhīyamānānāmeṣāṃ tadvighātaphalasambhave phalāntarakalpanānupapatteḥ /",
    "GSP33nysu__3u:8686": "kiñcātra niyatapaścādbhāvitvamasamāhitameva /",
    "GSP33nysu__3u:8687": "tadidamuktaṃ kāmyeti /",
    "GSP33nysu__3u:8688": "tathāpi brahmajñānaṃ na tadarthaṃ vihitamiti cenna /",
    "GSP33nysu__3u:8689": "phalaśrayaṇenaiva vidhikalpanāt /",
    "GSP33nysu__3u:8690": "anenaiva nyāyena prāyaścittānāṃ kamarkṣayahetutvābhāvo 'pi nirastaḥ /",
    "GSP33nysu__3u:8691": "tathā sati prāyaścittavidhīnāṃ vaiyarthyāpatteḥ /",
    "GSP33nysu__3u:8692": "naimittikatvapakṣasya ca dṛṣṭādṛṣṭahānopādānaprasaṅgena nirastatvāt /",
    "GSP33nysu__3u:8693": "atha karmaṇo dvayī śaktiḥ /",
    "GSP33nysu__3u:8694": "ekā tāvatphalajananī aparā tvasaṃvyavahāryatvahetuḥ /",
    "GSP33nysu__3u:8695": "prāyaścittairdvitīyāpākriyata iti cet /",
    "GSP33nysu__3u:8696": "evaṃ tarhi karmavipākaprāyaścittānāmapīyameva gatiriti kathaṃ nopamardaḥ /",
    "GSP33nysu__3u:8697": "kiñca na sarvo rogaḥ sarvaṃ ca duritamasaṃvyavahāryatāheturiti tatra prāyaścittavaiyarthyameva syāt /",
    "GSP33nysu__3u:8698": "api ca kṣayakuṣṭhādyupahato 'pi na prāyaścittācaraṇamātreṇa saṃvyavahāryaḥ",
    "GSP33nysu__3u:8699": "kintu kṣayādyapagama eveti tatkāraṇatvameva prāyaścittānāmaṅgīkāryam /",
    "GSP33nysu__3u:8700": "maraṇāntikaprāyaścittānāmānarthakyaṃ ca syāt /",
    "GSP33nysu__3u:8701": "śrāddhādivyavahārasiddhayarthaṃ taditi cenna /",
    "GSP33nysu__3u:8702": "parivrājakānāṃ tadabhāvāpātādityalam /",
    "GSP33nysu__3u:8703": "upasaṃharati- ityukteti //",
    "GSP33nysu__3u:8704": "... ityuktaniyamo bhavet // MAnuv_3,4.11d //",
    "GSP33nysu__3u:8705": "itiśabdastasmādityarthe /",
    "GSP33nysu__3u:8706": "prārabdhakarmaṇāṃ bhogādeva kṣayastathāpi phalahrāso 'pi vidyata ityuktaniyamo bhavedupapanna iti śeṣaḥ /",
    "GSP33nysu__3u:8707": "evamutpannanirdeṣaḥ'; ityādinoktārthe smṛtisammatimāha- evamādīti //",
    "GSP33nysu__3u:8708": "evamadyāpi samproktaṃ tantrabhāgavate sphuṭam // MAnuv_3,4.11ef //",
    "GSP33nysu__3u:8709": "ādipadenaitadupayuktamanyat /",
    "GSP33nysu__3u:8710": "bhāṣyādāvudāhṛtaivarcanairapītyaperarthaḥ /",
    "GSP33nysu__3u:8711": "yadvaivamādītyetadadhikaraṇaprameyaṃ tadupayuktaṃ ca gṛhyate /",
    "GSP33nysu__3u:8712": "apipadena prathamādhikaraṇaprameyasya samuccayaḥ /",
    "GSP33nysu__3u:8713": "athavādhikaraṇaprameyasya samuccayaḥ /",
    "GSP33nysu__3u:8714": "athavādhikaraṇadvayāthar evamādītyanena gṛhītaḥ /",
    "GSP33nysu__3u:8715": "dvitīyādyadhikaraṇārthagrahaṇāyāpiśabdaḥ /",
    "GSP33nysu__3u:8716": "puruṣārthādhikaraṇe stutyadhikaraṇe ca jñānaphalasya tāratamyamabhihitam /",
    "GSP33nysu__3u:8717": "tatsaṃsārikaphalasya na vipratipannamiti muktigatasya sādhayitumuttaro granthaḥ /",
    "GSP33nysu__3u:8718": "ye mokṣe bhedameva nāṅgīkuvarte ye cāṅgīkṛtyāpi bhedamānandādikaṃ nābhyupayanti na tānprati tāratamyasādhanasyāvakāśaḥ /",
    "GSP33nysu__3u:8719": "kintu bhedādisādhanameva katarvyam /",
    "GSP33nysu__3u:8720": "kariṣyate ca caturthe 'dhyāye /",
    "GSP33nysu__3u:8721": "ye punarbhedamānandādikaṃ cāṅgīkṛtyāpi tāratamyaṃ na manyante tānpratyaya prayatnaḥ kriyate",
    "GSP33nysu__3u:8722": "yāvadadhikāramityadhikaraṇārthasyaivāyaṃ prapañca iti na doṣaḥ /",
    "GSP33nysu__3u:8723": "tatra tāvacchatyā muktāvānandatāratamyamupapādayati- tāratamyamiti //",
    "GSP33nysu__3u:8724": "tāratamyaṃ phale no ced brahmādīnāṃ kathaṃ śrutiḥ /",
    "GSP33nysu__3u:8725": "avṛjino 'kāmahata iti muktiṃ nigadya ca /",
    "GSP33nysu__3u:8726": "ānandatāratamyaṃ ca teṣāṃ brūyāt pṛthak pṛthak // MAnuv_3,4.12 //",
    "GSP33nysu__3u:8727": "brahmādīnāṃ jñānaphale muktigāmityānande yadi yadi tāratamya no bhavettarhi kathaṃ”sa yo havai manuṣyāṇāṃ rāddha'; ityādikā vājasaneyināṃ saiṣā'nandasya mīmāṃsā bhavati'; ityādikā taittirīyāṇāṃ ca śrutisteṣāṃ brahmādīnāmānandasya tāratamyaṃ brūyāt /",
    "GSP33nysu__3u:8728": "sarve 'pyuttarottaraṃ śataguṇanandā ityanabhidhāya pṛthakpṛthageva bravīti",
    "GSP33nysu__3u:8729": "tena tatra tātparyasadbhāvaścāvagamyate /",
    "GSP33nysu__3u:8730": "brahmādīnāmānandasya yaśca śrutirbravīti muktānāṃ tu tatsādhyata iti kiṃ kena saṅgatamityata uktamavṛjina iti /",
    "GSP33nysu__3u:8731": "yaśca śrotriyo 'vṛjino 'kāmahata ityādyā /",
    "GSP33nysu__3u:8732": "śrotriyasya cākāmahatasyeti dvitīyā /",
    "GSP33nysu__3u:8733": "yadyapi śrotriyatvamapi muktijñāpakamityanyatroktam /",
    "GSP33nysu__3u:8734": "tathāpi bahusaṃvidhānasādhyaṃ taditi na saṅkītirtam muktiṃ ca nigadya teṣāṃ muktānāmānandatāratamyaṃ ca bravīti /",
    "GSP33nysu__3u:8735": "caśabdau mithaḥ samuccaye /",
    "GSP33nysu__3u:8736": "taittirīyaśrutirapyatropalakṣitetyuttaratra jñāsyate /",
    "GSP33nysu__3u:8737": "śrutidvayoktamānandatāratamyaṃ saṃsāraviṣayameva na muktiviṣayamityāśaṅkaya pariharati- saṃsāra iti //",
    "GSP33nysu__3u:8738": "saṃsāra eva cedetat tāratamyaṃ na mukhyataḥ /",
    "GSP33nysu__3u:8739": "akāmahataśabdārtho 'vṛjinatvaṃ ca no bhavet // MAnuv_3,4.13 //",
    "GSP33nysu__3u:8740": "etacchatyuktaṃ tāratamyaṃ saṃsāra ityevokte siddhāntino nāniṣyam /",
    "GSP33nysu__3u:8741": "muktāmuktaviṣayatāyā vakṣyamāṇatvāt /",
    "GSP33nysu__3u:8742": "ata evetyuktaṃ tasyaiva vivaraṇaṃ na mukhyata iti /",
    "GSP33nysu__3u:8743": "saptamyarthe tasiḥ /",
    "GSP33nysu__3u:8744": "etattāratamyaṃ saṃsāra eva na tu mukhye puruṣārthe mokṣe iti cedityarthaḥ",
    "GSP33nysu__3u:8745": "tarhyakāmahataśabdārtho 'kāmahatatvamavṛjinatvaṃ ca no bhavet /",
    "GSP33nysu__3u:8746": "yuktamiti śeṣaḥ /",
    "GSP33nysu__3u:8747": "tathāhi /",
    "GSP33nysu__3u:8748": "yaśca śrotriyo 'vṛjino 'kāmahata iti śrotriyasya cākāmahatasyeti",
    "GSP33nysu__3u:8749": "coktākāmahatatvādikaṃ kiṃ prakṛtānāṃ saṃsāriṇāmeva viśeṣaṇamuta saṃsāryantarasamuccayārtham",
    "GSP33nysu__3u:8750": "nādyaḥ /",
    "GSP33nysu__3u:8751": "yataḥ sambhave vyabhicāre ca viśeṣaṇamarthavat /",
    "GSP33nysu__3u:8752": "naca brahmādayaḥ kecidaśrotriyatvādiguṇāḥ santi /",
    "GSP33nysu__3u:8753": "yena vyabhicāranivāraṇārthametatsyāt /",
    "GSP33nysu__3u:8754": "nāpi saṃsāriṣvakāmahatatvādikaṃ sambhavati /",
    "GSP33nysu__3u:8755": "ata eva dvitīyo 'pi parāstaḥ /",
    "GSP33nysu__3u:8756": "nanu saṃsāriṣvapyakāmahatatvādikaṃ kathañcitsambhavati /",
    "GSP33nysu__3u:8757": "satyam /",
    "GSP33nysu__3u:8758": "mukhyato na sambhavatīti brūmaḥ /",
    "GSP33nysu__3u:8759": "naca vinā bādhakenāmukhyāṅgīkāro yuktaḥ /",
    "GSP33nysu__3u:8760": "etenāvṛjino 'kāmahata iti muktiṃ nigadyetyetadvivṛtaṃ bhavati /",
    "GSP33nysu__3u:8761": "kathamakāmahatatvādeḥ saṃsāriṣvasambhava ityato 'kāmahatatvasya",
    "GSP33nysu__3u:8762": "tāvadupapādayati- kāmasyeti //",
    "GSP33nysu__3u:8763": "kāmasya yatrāptāḥ kāmāstatra māmamṛtaṃ kṛdhi /",
    "GSP33nysu__3u:8764": "iti yallakṣaṇaṃ mukteḥ śrutirāha balīyasī // MAnuv_3,4.14 //",
    "GSP33nysu__3u:8765": "kāmāhatiḥ kuto 'nyatra ... // MAnuv_3,4.15a //",
    "GSP33nysu__3u:8766": "yatra loke kāmasyecchāyāḥ kāmā viṣayā āptāḥ paryāptāstatra māmamṛtaṃ muktaṃ api kurviti vāyuṃ prati prārthanam /",
    "GSP33nysu__3u:8767": "yadyasmāditi śrutirityāptakāmatvaṃ mukterlakṣaṇatvenāha /",
    "GSP33nysu__3u:8768": "viśeṣaṇasyetaravyāvṛttyarthatvāt /",
    "GSP33nysu__3u:8769": "niravakāśatvādinā balīyasāḥ śruteranyathayitumaśakyatvāt /",
    "GSP33nysu__3u:8770": "tasmātkāmāhatirakāmahatatvaṃ muktādanyatra kutaḥ sambhavet /",
    "GSP33nysu__3u:8771": "āptakāmatvasya muktalakṣaṇatvena śrutyuktatve tadevaṃ saṃsāriṣvasambhavi syāt /",
    "GSP33nysu__3u:8772": "akāmahatatvaṃ tu kathamasambhavītyata āha- prāpteti //",
    "GSP33nysu__3u:8773": "... prāptakāmasya sā bhavet // MAnuv_3,4.15b //",
    "GSP33nysu__3u:8774": "sā kāmahatiḥ /",
    "GSP33nysu__3u:8775": "akāmahatatvasyāptakāmatvaṃ hetuḥ /",
    "GSP33nysu__3u:8776": "naca nimittābhāve naimittikasya sambhavo 'sti /",
    "GSP33nysu__3u:8777": "tatra nimittaṃ cāptakāmatvaṃ saṃsāriṣu na sambhavatītyuktam /",
    "GSP33nysu__3u:8778": "tato naimittikamakāmahatatvamapi tatrāsambhavīti /",
    "GSP33nysu__3u:8779": "āptakāmatvasyākāmahatatvaṃ prati nimittatvaṃ vivṛṇoti- aprayatneneti //",
    "GSP33nysu__3u:8780": "aprayatnena kāmānāmavāptiḥ sā yadā bhavet /",
    "GSP33nysu__3u:8781": "tadaivākāmahatatā kuta evānyathā bhavet // MAnuv_3,4.15c-f //",
    "GSP33nysu__3u:8782": "sākāmahateti sambandhaḥ /",
    "GSP33nysu__3u:8783": "yākāmahataśabdātpratīyate setyarthaḥ /",
    "GSP33nysu__3u:8784": "anyathāprayatnena kāmānāmavāptyabhāve kuta eva kāraṇātsākāśamahatayā bhavenna kuto 'pītyanvayavyatirekāvuktau",
    "GSP33nysu__3u:8785": "etaduktaṃ bhavati /",
    "GSP33nysu__3u:8786": "kāmenopadravo hi kāmahatatā tadabhāvaścākāmahatatā /",
    "GSP33nysu__3u:8787": "kāmanimittopadravābhāvaścānāyāsena tattadviṣayaprāptāveva bhavati nānyathetyanubhavasiddham",
    "GSP33nysu__3u:8788": "ataḥ prāptakāmatvākāmahatatvayornimittanaimittikabhāvo yukta eveti /",
    "GSP33nysu__3u:8789": "nāyamasti niyamaḥ, yadāptakāmasyaiva, kāmanimittopadravābhāvo nānyatheti /",
    "GSP33nysu__3u:8790": "kāmabhāve 'pi tannimittopadravābhāvasambhavāditi cet /",
    "GSP33nysu__3u:8791": "kimanenoktasya vyabhicāramātraṃ codyate kiṃ vā prakṛteṣu saṃsāriṣvapyāptakāmatvābhāve 'pyakāmatvenākāmahatatā",
    "GSP33nysu__3u:8792": "nādyaḥ /",
    "GSP33nysu__3u:8793": "vakṣyamāṇanyāyena viśeṣaṇaprakṣepāt /",
    "GSP33nysu__3u:8794": "na dvitīyaḥ /",
    "GSP33nysu__3u:8795": "brahmādayo na kāmarahitā",
    "GSP33nysu__3u:8796": "asuptāmūḍhacetanatvāddevadattavadityanumānavirodhādityāśayavānanumānasya",
    "GSP33nysu__3u:8797": "vyāptimupapādayati- cetanasyeti //",
    "GSP33nysu__3u:8798": "cetanasya tvasuptasya kutra dṛṣṭā hyakāmatā // MAnuv_3,4.16ab //",
    "GSP33nysu__3u:8799": "ghaṭādau vyabhicāraparihārāya cetanasyetyuktam /",
    "GSP33nysu__3u:8800": "suptamugdhayostatparihārāyāsuptasyeti /",
    "GSP33nysu__3u:8801": "amugdhasyetyapi draṣṭavyam /",
    "GSP33nysu__3u:8802": "nanu suptau mohe ca na cetayata eva /",
    "GSP33nysu__3u:8803": "ataścetanasyetyanenaiva tadvayavacchedasiddhervyarthaṃ viśeṣaṇamiti /",
    "GSP33nysu__3u:8804": "maivam /",
    "GSP33nysu__3u:8805": "cetanaśabdenātmatvamātrasya vivakṣitatvāt /",
    "GSP33nysu__3u:8806": "caitanyayoge hi vivakṣite kāmābhāvāṅgīkārasāhasādabibhyatparaścaitanyābhāvamapi brahmādīnāmaṅgīkuryādityasiddhiḥ syāt /",
    "GSP33nysu__3u:8807": "tadidamuktaṃ tuśabdena /",
    "GSP33nysu__3u:8808": "kutretyākṣepe /",
    "GSP33nysu__3u:8809": "hiśabdo yasmādvayāpti siddheti śeṣaḥ /",
    "GSP33nysu__3u:8810": "nopādeyameva vā hetāvasuptatvādiviśeṣaṇam /",
    "GSP33nysu__3u:8811": "naca tathā sati vyabhicārāpātaḥ /",
    "GSP33nysu__3u:8812": "suptyādāvapyātmanaḥ kāmasadbhāvāt /",
    "GSP33nysu__3u:8813": "nacaivaṃ sati yatra supto na kañcana kāmaṃ kāmayata ityādiśrutyānupalambhena ca virodhaḥ /",
    "GSP33nysu__3u:8814": "vidyamānānāmapi kāmānāṃ tadānīmavyaktatvena śrautābhāvavyavahārasyānupalambhasya copapatteḥ",
    "GSP33nysu__3u:8815": "vyaktakāmābhiprāyeṇa prāgviśeṣaṇamupāttamityāśayavānāha- avyaktireveti //",
    "GSP33nysu__3u:8816": "avyaktireva kāmānāṃ na nāśo mohasuptayoḥ // MAnuv_3,4.16cd //",
    "GSP33nysu__3u:8817": "nāśo 'bhāvaḥ /",
    "GSP33nysu__3u:8818": "suptaṃ suptiḥ /",
    "GSP33nysu__3u:8819": "napuṃsake bhāve ktaḥ /",
    "GSP33nysu__3u:8820": "syādetat /",
    "GSP33nysu__3u:8821": "suptyādau kāmasadbhāve siddhe yuktamavyaktikalpanam /",
    "GSP33nysu__3u:8822": "sa eva tu kutaḥ siddha ityata āha- yatkāma iti //",
    "GSP33nysu__3u:8823": "yatkāmaḥ svāpamāpnoti tadevotthāpitaḥ kutaḥ /",
    "GSP33nysu__3u:8824": "avaśo 'pi vyāharati kutaḥ suptāvakāmatā // MAnuv_3,4.17 //",
    "GSP33nysu__3u:8825": "moho 'trāpi grāhyaḥ /",
    "GSP33nysu__3u:8826": "vyāharatītyataḥ paraṃ yatastasmādityadhyāhāryam /",
    "GSP33nysu__3u:8827": "yadbhojanādikaṃ kāmayamāno devadattaḥ svāpādikamāpnotyutthāpitaḥ punastadeva kadācidvayāharatīti tāvadanubhavasiddham /",
    "GSP33nysu__3u:8828": "tasmādvayāharaṇaviśeṣācca tasya tadā tatra kāmo 'stītyanumīyate /",
    "GSP33nysu__3u:8829": "sa ca na tāvadutthānānantaramutpannaḥ /",
    "GSP33nysu__3u:8830": "tadā devadattasyāvāśatvāt /",
    "GSP33nysu__3u:8831": "vastudarśane 'numānādineṣyasādhanatājñāne ca sati khalu kāmodayaḥ syāt /",
    "GSP33nysu__3u:8832": "nacāvaśasyaiṣā kāmasāmagrī kalpayituṃ śakyate tataḥ prāktana eva kāmaḥ suptyādau sannataro(vyakto)'nuvartamānaḥ punaḥ sahakārilābhakrameṇa vyajyata ityevāṅgīkāryam /",
    "GSP33nysu__3u:8833": "tathācāha patañjaliḥ /",
    "GSP33nysu__3u:8834": "avidyākṣetratvamuttareṣāṃ prasuptatanuvicchinnodārāṇāmiti /",
    "GSP33nysu__3u:8835": "yata evaṃ tasmātkutaḥ suptyādāvātmano 'kāmatā syāt /",
    "GSP33nysu__3u:8836": "nanvayaṃ kevalo viśiṣyo vā cetanatvaheturmukteṣvanaikāntikaḥ /",
    "GSP33nysu__3u:8837": "teṣāṃ kāmābhāvādityata āha- sarveti //",
    "GSP33nysu__3u:8838": "sarvakāmānavāpnoti brahmaṇā saha muktigaḥ /",
    "GSP33nysu__3u:8839": "paryeti tatra jakṣaṃśca krīḍan ratimavāpnuvan // MAnuv_3,4.18 //",
    "GSP33nysu__3u:8840": "kāmānnī kāmarūpī sannimān lokāṃśca sañcaran /",
    "GSP33nysu__3u:8841": "āste gāyan sāma mukta ityādiśrutisadbalāt // MAnuv_3,4.19 //",
    "GSP33nysu__3u:8842": "akāmaḥ syāt kathaṃ muktaḥ ... // MAnuv_3,4.20a //",
    "GSP33nysu__3u:8843": "anena”so 'śnute sarvānkāmānsaha brahmaṇā vipaścitā'; iti śrutimupādatte /",
    "GSP33nysu__3u:8844": "paryetītyanena”sa tatra paryeti jakṣankrīḍanramamāṇaḥ'; iti /",
    "GSP33nysu__3u:8845": "jakṣanniti vaidikatvātsādhuḥ /",
    "GSP33nysu__3u:8846": "kāmānnītyanena”imāṃllokānkāmānnī kāmarūpyamanusañcaran /",
    "GSP33nysu__3u:8847": "etatsāma gāyannāste'; iti /",
    "GSP33nysu__3u:8848": "ādipadena”sa ekadhā bhavatītyādeḥ saṅgrahaḥ /",
    "GSP33nysu__3u:8849": "balātkāmasadbhāvāvagateriti śeṣaḥ /",
    "GSP33nysu__3u:8850": "yadyepyetāḥ śrutayo na sākṣānmuktasya kāmasadbhāvamācakṣate /",
    "GSP33nysu__3u:8851": "tathāpi sāmarthyāttaṃ gamayantyeva /",
    "GSP33nysu__3u:8852": "tadidamuktaṃ śrutibalāditi /",
    "GSP33nysu__3u:8853": "tacca sāmarthyamavyabhicaritameva na tu sambhāvanāmātramiti sacchabdenāha",
    "GSP33nysu__3u:8854": "tathāhi /",
    "GSP33nysu__3u:8855": "kāmakarmatvāddhi viṣayāḥ kāmāḥ /",
    "GSP33nysu__3u:8856": "karmaṇi ghaño vidhānāt /",
    "GSP33nysu__3u:8857": "tayā ca so 'śnute sarvānkāmānityatra sannidhestatkāmakarmabhūtānviṣayānaśnuta ityuktaṃ syāt",
    "GSP33nysu__3u:8858": "niṣkāmasya śilāsamasya kāmāvāptiḥ kīdṛśī syāt /",
    "GSP33nysu__3u:8859": "paryaṭanādikaṃ ca kāmakāryaṃ na vināna kāmena sambhavati /",
    "GSP33nysu__3u:8860": "strībhirniṣkāmasya smaraṇamatyantāsambhāvitam /",
    "GSP33nysu__3u:8861": "annādīnāṃ ca kāmatvaṃ kāmyatayaiveti pūrvavatkāmāvagatiḥ /",
    "GSP33nysu__3u:8862": "yadyapi sa yadi pitṛlokakāmo bhavatītyādyā vispaṣṭāḥ śrutayo 'tra santi tathāpi śiṣyairnyāyamanusandadhānairbhāvyamityetāsāmudāharaṇam",
    "GSP33nysu__3u:8863": "muktasyākāmatvābhāvānnānaikāntyaṃ hetoriti /",
    "GSP33nysu__3u:8864": "nanu muktānāṃ kāmābhāve 'pi”yadā sarve pramucyante kāmā ye 'sya hṛdi śritāḥ /",
    "GSP33nysu__3u:8865": "atha martyo 'mṛto bhavatyatra brahma samaśnute'; ityādyā śrutirasti /",
    "GSP33nysu__3u:8866": "tatkathaṃ kāmavattvaniścaya ityata āha- kāmā ye 'syeti //",
    "GSP33nysu__3u:8867": "... kāmā ye 'sya hṛdi śritāḥ /",
    "GSP33nysu__3u:8868": "ityantaḥkaraṇasthānāṃ kāmānāṃ mokṣameva hi /",
    "GSP33nysu__3u:8869": "āha śrutir ... // MAnuv_3,4.20b-e //",
    "GSP33nysu__3u:8870": "iti śrutirityanvayaḥ /",
    "GSP33nysu__3u:8871": "antaḥkaraṇasthānāmeveti ca /",
    "GSP33nysu__3u:8872": "natu sarvathāpītyevārthaḥ /",
    "GSP33nysu__3u:8873": "hiśabdo yasmādityarthe /",
    "GSP33nysu__3u:8874": "tasmādakāmaḥ syātkathaṃ mukta iti sambandhaḥ /",
    "GSP33nysu__3u:8875": "kutaḥ śruterarthasaṅkocaḥ kriyata ityata āha- hṛdītyeveti //",
    "GSP33nysu__3u:8876": "... hṛdītyeva na ced vyarthaṃ viśeṣaṇam // MAnuv_3,4.20ef //",
    "GSP33nysu__3u:8877": "nacedeṣā śrutiruktarītyā vyākhyāyeta /",
    "GSP33nysu__3u:8878": "sarvathāpi kāmābhāvapareti vyākhyāyeteti yāvat /",
    "GSP33nysu__3u:8879": "tadā hṛdi śritā iti kāmānāṃ viśeṣaṇaṃ vyarthameva syāt /",
    "GSP33nysu__3u:8880": "vyāvartyābhāvāt /",
    "GSP33nysu__3u:8881": "ato viśeṣaṇaṃ prayuñjānā śrutirantaḥkaraṇapariṇatīnāṃ kāmānāmeva muktāvabhāvo 'ntaḥkaraṇasyaivābhāvānna tu sarveṣāṃ svarūpabhūtānāṃ",
    "GSP33nysu__3u:8882": "kāmānāmavasthānādityetamarthaṃ gamayatīti /",
    "GSP33nysu__3u:8883": "bhavedetat /",
    "GSP33nysu__3u:8884": "yadīdaṃ viśeṣaṇaṃ syāt /",
    "GSP33nysu__3u:8885": "nacaivam /",
    "GSP33nysu__3u:8886": "vyāvartyābhāvāt /",
    "GSP33nysu__3u:8887": "etatsarvaṃ mana eveti śrutyā sarveṣāmapi kāmānāṃ manaḥpariṇāma(va)tvameva",
    "GSP33nysu__3u:8888": "na tvātmadharmaḥ kāmo 'stītyavagamāt /",
    "GSP33nysu__3u:8889": "ato hṛdi śritā ityetatsvarūpakathanamātramityāśayenāśaṅkaya niṣedhati-",
    "GSP33nysu__3u:8890": "hṛdyeveti //",
    "GSP33nysu__3u:8891": "hṛdyeṣa teṣāṃ śrayaṇamiti pakṣo na bhāsate // MAnuv_3,4.21ab //",
    "GSP33nysu__3u:8892": "antaḥkaraṇa eva /",
    "GSP33nysu__3u:8893": "teṣāṃ kāmānām /",
    "GSP33nysu__3u:8894": "bhāsate śobhate /",
    "GSP33nysu__3u:8895": "kuto na bhāsata ityata āha- muktanāmiti //",
    "GSP33nysu__3u:8896": "muktānāṃ kāmitāmāha pṛthakchākhāsu yacchrutiḥ // MAnuv_3,4.21cd //",
    "GSP33nysu__3u:8897": "antaḥkaraṇavidhurāṇāmapītyarthaḥ /",
    "GSP33nysu__3u:8898": "yadyasmāttasmānna śobhata iti sambandhaḥ /",
    "GSP33nysu__3u:8899": "śrutiḥ pūrvodāhṛtā /",
    "GSP33nysu__3u:8900": "nanvetadayuktam /",
    "GSP33nysu__3u:8901": "prāgudāhṛtaśruteḥ pratipakṣatayodbhāvitāyā asyāḥ śrutestathaiva bādhasyocyamānatvāt /",
    "GSP33nysu__3u:8902": "maivam /",
    "GSP33nysu__3u:8903": "prāgudāhṛtaśruteḥ prabalatvena bādhakatvopapatteḥ /",
    "GSP33nysu__3u:8904": "tathāhi /",
    "GSP33nysu__3u:8905": "kāmaśrutistāvanniravakāśā /",
    "GSP33nysu__3u:8906": "tadabhāvaśrutistūktarītyā sāvakāśā /",
    "GSP33nysu__3u:8907": "viśeṣaṇasvarūpakathanatvasandehe 'pi na niravakāśatvam /",
    "GSP33nysu__3u:8908": "etatsarvaṃ mana evetyapi sāvakāśaśrutiriti sāṅkhayādhikaraṇe 'bhihitam /",
    "GSP33nysu__3u:8909": "kiñca kāmaśrutiḥ sarvāsvapi śākhāsvasti /",
    "GSP33nysu__3u:8910": "tathaivodāhṛtatvāt /",
    "GSP33nysu__3u:8911": "tadabhāvaśrutistu kvacideveti kathaṃ na bādhyabādhakabhāvaḥ /",
    "GSP33nysu__3u:8912": "tadidamuktaṃ pṛthakśākhāsviti /",
    "GSP33nysu__3u:8913": "kāmasya yatretyādinoktamarthamupasaṃharati- ata iti //",
    "GSP33nysu__3u:8914": "ato 'kāmahatatvaṃ tu muktānāmeva mukhyataḥ // MAnuv_3,4.22ab //",
    "GSP33nysu__3u:8915": "kāmanimittopadravābhāvasyākāmahatatvasyākāmatvāptakāmatvābhyāmevopapatterakāmatvasya cetanamātre 'sambhavādāptakāmatvasya ca muktalakṣaṇatvena tatraiva",
    "GSP33nysu__3u:8916": "sambhavādamukteṣvasambhavādityarthaḥ /",
    "GSP33nysu__3u:8917": "muktānāmeva dharma iti siddhamiti śeṣaḥ /",
    "GSP33nysu__3u:8918": "satyam /",
    "GSP33nysu__3u:8919": "mukhyayā vṛttyākāmahatatvaṃ mukteṣveva sambhavati /",
    "GSP33nysu__3u:8920": "tathāpi kāmanimittabahutaropadravābhāvādbrahmādiṣvapyamukhyaṃ yujyata eva",
    "GSP33nysu__3u:8921": "ataḥ saṃsāriṇa eva śrutipratipādyāḥ kinna bhavantīti cet /",
    "GSP33nysu__3u:8922": "kiṃ mukhyārthaparigrahe bādhakasadbhāvāttatparityāgaḥ kriyate kiṃvā vṛthaiva /",
    "GSP33nysu__3u:8923": "nādyaḥ /",
    "GSP33nysu__3u:8924": "tadabhāvāt /",
    "GSP33nysu__3u:8925": "bādhakābhāsānāṃ ca nirākariṣyamāṇatvāt /",
    "GSP33nysu__3u:8926": "dvitīyaṃ dūṣayati- mukhyārthasyeti //",
    "GSP33nysu__3u:8927": "mukhyārthasya vṛthā tyāgo māyināmeva bhūṣaṇam // MAnuv_3,4.22cd //",
    "GSP33nysu__3u:8928": "aparīkṣakā eva māyāvādiprabhṛtayo vinā bādhakena mukhyārthaṃ tyajanti /",
    "GSP33nysu__3u:8929": "vācyārthaparameśvaraparityāgena nirguṇalakṣaṇāṅgīkārāt /",
    "GSP33nysu__3u:8930": "natu nyāyavida iti /",
    "GSP33nysu__3u:8931": "apāpatvamaduḥkhatvaṃ cāvṛjinatvamihoditam // MAnuv_3,4.23ab //",
    "GSP33nysu__3u:8932": "evamakāmahatatvasyāmukteṣvasambhavamabhidhāyāvṛjinatvasyāpyabhidhāsyannavṛjinatvaṃ",
    "GSP33nysu__3u:8933": "tāvadvayākhyāti- apāpatvamiti //",
    "GSP33nysu__3u:8934": "ihoditamavṛjinatvaṃ tāvadapāpatvamaduḥkhatvaṃ ceti yojanā /",
    "GSP33nysu__3u:8935": "kuta etadityata āha- apriyamiti //",
    "GSP33nysu__3u:8936": "apriyaṃ vṛjinaṃ duḥkhamakaṃ toda itīyarte // MAnuv_3,4.23cd //",
    "GSP33nysu__3u:8937": "tatkāraṇatvāt pāpaṃ vā vṛjinaṃ nāma kathyate /",
    "GSP33nysu__3u:8938": "ityuktaḥ svayamīśena nāmārthaḥ śabdanirṇaye // MAnuv_3,4.24 //",
    "GSP33nysu__3u:8939": "duḥkhamapriyamityādiśabdairīryata iti sambandhaḥ /",
    "GSP33nysu__3u:8940": "tatkāraṇatvād duḥkhakāraṇatvāt /",
    "GSP33nysu__3u:8941": "dadhitrapusaṃ pratyakṣo jvara iti yathā /",
    "GSP33nysu__3u:8942": "etena vṛjinaśabdo duḥkhe mukhyaḥ /",
    "GSP33nysu__3u:8943": "pāpe tādarthyāttācchabdyamityuktaṃ bhavati /",
    "GSP33nysu__3u:8944": "ata eva vāśabdaḥ /",
    "GSP33nysu__3u:8945": "nāmārtho vṛjinanāmārthaḥ /",
    "GSP33nysu__3u:8946": "vṛjinaśabdasya duḥkhādyarthatve 'vṛjinaśabdasyāduḥkhādyarthatvaṃ",
    "GSP33nysu__3u:8947": "siddhameveti bhāvaḥ /",
    "GSP33nysu__3u:8948": "tataḥ kiṃ yadyapāpatvādikamavṛjinaśabdārtha ityata āha- apāpatvaṃ ceti //",
    "GSP33nysu__3u:8949": "apāpatvaṃ ca naivāsti yāvatsaṃsāramasya hi /",
    "GSP33nysu__3u:8950": "ārabdhapāpamastyeva duḥkhaṃ ca jñānino 'pi hi // MAnuv_3,4.25 //",
    "GSP33nysu__3u:8951": "caśabdo vakṣyamāṇasamuccayārthaḥ /",
    "GSP33nysu__3u:8952": "asya jīvasya /",
    "GSP33nysu__3u:8953": "hiśabdaḥ saṃsāritvāditi hetusūcanārthaḥ /",
    "GSP33nysu__3u:8954": "tadyathā iṣīkātūlamityādiśrauterjñāninaḥ pāpābhāvātkathametadityata uktamārabdheti /",
    "GSP33nysu__3u:8955": "anārabdhaviṣayā śrutiriti bhāvaḥ /",
    "GSP33nysu__3u:8956": "jñānino 'pyārabdhapāpamastyeveti sambandhaḥ /",
    "GSP33nysu__3u:8957": "duḥkhaṃ cāstyeva pāpasadbhāvāditi hiśabdārthaḥ /",
    "GSP33nysu__3u:8958": "tasmādavṛjinatvamapi muktebhyo 'nyatrāsambhavīti siddham /",
    "GSP33nysu__3u:8959": "kecidetāṃ śrutiṃ anyathā vyācakṣate /",
    "GSP33nysu__3u:8960": "yaśca śrotriyo 'vṛjino 'kāmahata iti śrotriyasya cākāmahatasyeti ca vākyaṃ na muktasaṅgrahārtham",
    "GSP33nysu__3u:8961": "kinnāma prakṛtamanuṣyagandharvādiviṣayameva /",
    "GSP33nysu__3u:8962": "naca tatrāsambhavaḥ /",
    "GSP33nysu__3u:8963": "śrotriyañchandodhīta iti smaraṇācchrotriyaśabdasya chando",
    "GSP33nysu__3u:8964": "'dhigatinimittatvāt /",
    "GSP33nysu__3u:8965": "manuṣyagandharvādīnāṃ ca sarvajñakalpatvātprārabdhapāpasadbhāve 'pi na te tadā pāpamācarantītyavṛjinā evocyante /",
    "GSP33nysu__3u:8966": "viṣayavairāgyopetatvādakāmahatāśca bhavantīti /",
    "GSP33nysu__3u:8967": "naca vyāvartyābhāvena vaiyarthyamiti yuktam /",
    "GSP33nysu__3u:8968": "nahi vayaṃ śrotriyatvādikaṃ viśeṣaṇatvena brūmaḥ /",
    "GSP33nysu__3u:8969": "kintu manuṣyebhyo manuṣyagandharvāṇāṃ śataguṇānandatve 'bhihite tatra hetvākāṅkṣāyāmidamucyate",
    "GSP33nysu__3u:8970": "evaṃ manuṣyagandharvebhyo devagandharvāṇāṃ śataguṇānandābhidhāne kuta ityākāṅkṣāyāṃ śrotriyatvādiheturucyate",
    "GSP33nysu__3u:8971": "evamuttaratrāpi /",
    "GSP33nysu__3u:8972": "naca vācyaṃ sarveṣvapi vidyamānaṃ śrotriyatvādikamānandātiśaye kathaṃ hetuḥ syāditi /",
    "GSP33nysu__3u:8973": "manuṣyādapyatiśayena manuṣyagandharvaḥ śrotriyo 'vṛjino 'kāmahataśca yataḥ",
    "GSP33nysu__3u:8974": "evaṃ pūrvapūrvanirdiṣyādapyatiśayenottarottaraḥ śrotriyatvādimān yasmāditi vyākhyānāditi /",
    "GSP33nysu__3u:8975": "tadetannnirācaṣṭe tasmāditi /",
    "GSP33nysu__3u:8976": "tasmāt tasmādakāmatvamiti cāśrutakalpanā // MAnuv_3,4.26ab //",
    "GSP33nysu__3u:8977": "castvarthaḥ /",
    "GSP33nysu__3u:8978": "tasmāttasmātpūrvapūrvanirdiṣyādatiśayenottarottarasyākāmatvam /",
    "GSP33nysu__3u:8979": "upalakṣaṇametat /",
    "GSP33nysu__3u:8980": "śrotriyādikaṃ ceti vyākhyāne tvaśrutakalpanaṃ syāt /",
    "GSP33nysu__3u:8981": "tasmādityatiśayeneti cāśrutasya kalpanīyatvāt /",
    "GSP33nysu__3u:8982": "anyathā vivakṣitārthasyālābhāt /",
    "GSP33nysu__3u:8983": "doṣāntaramāha- akāmeti //",
    "GSP33nysu__3u:8984": "akāmahata ityukteḥ śrutahānirapi sphuṭā // MAnuv_3,4.26cd //",
    "GSP33nysu__3u:8985": "śrutāvakāmahata ityukteḥ pareṇa cākāma iti vyākhyātatvācchatasya hataśabdasya hānirapi sphuṭā'padyate",
    "GSP33nysu__3u:8986": "nahi hataśabdasya kiñcitprayojanamasti /",
    "GSP33nysu__3u:8987": "ataḥ śrutāśrutatyāgopādānaprasaṅgādayuktamidaṃ vyākhyānamiti /",
    "GSP33nysu__3u:8988": "apare tu vyācakṣate /",
    "GSP33nysu__3u:8989": "yaśco śrotriya iti śrotriyasya ceti ca na muktaviṣayaṃ nāpi prakṛtamanuṣyagandharvādiviṣayaṃ kintu puruṣāntaraviṣayam /",
    "GSP33nysu__3u:8990": "tathāhi /",
    "GSP33nysu__3u:8991": "manuṣyebhyo manuṣyagandharvāṇāṃ śataguṇastāvadānandaḥ /",
    "GSP33nysu__3u:8992": "yaścāparaḥ śrotriyo 'vṛjino manuṣyagandharvapade kāmarahitaśca /",
    "GSP33nysu__3u:8993": "tasyāpi manuṣyebhyaḥ śataguṇo manuṣyagandharvasamāna evānando bhavatītyevaṃ teṣu teṣu padeṣvakāmasya tattatsamānānandatvamatrocyate /",
    "GSP33nysu__3u:8994": "naca vācyaṃ viraktānāṃ sarvatra kāmābhāvātkathamiyaṃ tāratamyoktiriti /",
    "GSP33nysu__3u:8995": "tadatiriktapadeṣu kāmasadbhāvasya vivakṣitatvāt /",
    "GSP33nysu__3u:8996": "yo yo yāvadāyāsānmukto 'sāvasau tāvadānandavānityartho hyatra pratipipādayiṣita iti /",
    "GSP33nysu__3u:8997": "etadapi śrutahānāśrutakalpanāprasaṅgādeva nirastam /",
    "GSP33nysu__3u:8998": "atrāpi hataśabdasya prayojanābhāvena hyātavyatvāt /",
    "GSP33nysu__3u:8999": "tasminpada ityasyānyatra sakāma ityasya ca kalpanīyatvāt /",
    "GSP33nysu__3u:9000": "adhikaṃ doṣamāha- kutraciditi //",
    "GSP33nysu__3u:9001": "kutracit kāminaḥ puṃsaḥ kāmābhāvāt kvacit kvacit /",
    "GSP33nysu__3u:9002": "indrādisukhabhogo 'stītyanubhūtirhi kupyati // MAnuv_3,4.27 //",
    "GSP33nysu__3u:9003": "kutracidindrādipadavyatirikte kāminaḥ puṃsaḥ kvacitkvacidindrādipade kāmābhāvādindrādisamānasukhānubhavo 'stīti vyākhyāne 'nubhavavirodhaḥ syāt",
    "GSP33nysu__3u:9004": "rājyamakāmayamānasya rājasamānasukhānubhūteranubhavabādhitatvasya spaṣṭatvāt /",
    "GSP33nysu__3u:9005": "vairāgyapraśaṃsāto na tattvaṃ mārgaṇīyamiti cenna /",
    "GSP33nysu__3u:9006": "niravadhikānandasvarūpo 'yamātmā kāmādyupadravāvaraṇāttu tathā na bhāsate",
    "GSP33nysu__3u:9007": "ato yāvadyāvatkāmakṣayastāvattāvadānandotkarṣo dṛśyata ityasyārthasya pradarśanārthamasya prakaraṇasyāvatāritatvāt /",
    "GSP33nysu__3u:9008": "ānandotkarṣe('tra)tu tātparyaṃ śataguṇatve tu na nirbharaḥ kārya iti cenna /",
    "GSP33nysu__3u:9009": "devapadākāmādindrapadākāmasyānandaviśeṣādarśanāditi /",
    "GSP33nysu__3u:9010": "tarhi kaḥ śrutyartha ityata āha- tasmāditi //",
    "GSP33nysu__3u:9011": "tasmādamuktasukhagaṃ tāratamyaṃ pṛthak pṛthak /",
    "GSP33nysu__3u:9012": "uktvā yaśceti muktānāṃ tāratamyaṃ sukhe śrutiḥ /",
    "GSP33nysu__3u:9013": "āheti peśalaṃ ... // MAnuv_3,4.28a-e //",
    "GSP33nysu__3u:9014": "arthāntarapratīternirastatvāt /",
    "GSP33nysu__3u:9015": "amuktamanuṣyādisukhasambandhitāratamyaṃ te ye śatamityādivākyaiḥ pṛthak pṛthaguktvā yaśceti śrotriyasya ceti ca vākyena muktānāṃ manuṣyagandharvādīnāṃ sukhe tāratamyaṃ śrutiratideśenāheti vyākhyānameva peśalam /",
    "GSP33nysu__3u:9016": "nanvevaṃ sati vākyabhedo doṣaḥ syāt /",
    "GSP33nysu__3u:9017": "maivam /",
    "GSP33nysu__3u:9018": "jñāpakasadbhāvādityāha- tacceti //",
    "GSP33nysu__3u:9019": "... tacca caśabdādeva gamyate // MAnuv_3,4.28ef //",
    "GSP33nysu__3u:9020": "yaśceti vākyasya prakṛtādanyo viṣaya ityetacca caśabdenaiva gamyate /",
    "GSP33nysu__3u:9021": "kimutaikavākyagatāyāmuktānupapattyetyevārthaḥ /",
    "GSP33nysu__3u:9022": "caśabdo hyayaṃ samuccayasya dyotakaḥ pratīyate /",
    "GSP33nysu__3u:9023": "devadatto dhaniko yajñadattaśceti tathā /",
    "GSP33nysu__3u:9024": "nacaikaviṣayatāyāmevaṃ yujyate /",
    "GSP33nysu__3u:9025": "nahi bhavati vasiṣṭho brahmiṣṭho 'rundhatīpatiśca tatheti prayogaḥ /",
    "GSP33nysu__3u:9026": "viśeṣaṇasamuccaye caśabdaḥ kinna syāditi cenna /",
    "GSP33nysu__3u:9027": "mukhyārthe bādhakābhāvena tyāgāyogāt /",
    "GSP33nysu__3u:9028": "vacanavyatyayaścaikavākyatāyāṃ sphuṭa eva /",
    "GSP33nysu__3u:9029": "tathātve khalu te ye śataṃ karmadevānāmānandāḥ /",
    "GSP33nysu__3u:9030": "sa eka ājāna(ja)devānāmānando ye śrotriyā avṛjinā akāmahatāśceti syāt /",
    "GSP33nysu__3u:9031": "tathā teta ye śataṃ mānuṣā ānandāḥ sa eko manuṣyagandharvāṇāmānandaḥ śrotriyāṇāmakāmahatānāmiti bhavet /",
    "GSP33nysu__3u:9032": "nanvevaṃ tarhi kathaṃ bṛhadāraṇyakavākyaṃ bhāṣye muktamātraviṣayaṃ vyākhyātam /",
    "GSP33nysu__3u:9033": "yaśceti viśeṣaṇasamuccayaparamuktam /",
    "GSP33nysu__3u:9034": "ayamabhiprāyo bhāṣyakārasya /",
    "GSP33nysu__3u:9035": "sarvathā vākyadvayamevedaṃ bhinnaviṣayam /",
    "GSP33nysu__3u:9036": "ekavākyatāśraddhāyāmapi muktamātraviṣayamastu /",
    "GSP33nysu__3u:9037": "tatrānupapattīnāmalpatvāt /",
    "GSP33nysu__3u:9038": "nāmuktamātraviṣayam anupapattibāhulyāditi /",
    "GSP33nysu__3u:9039": "mānuṣādihiraṇyagarmāntānāmamuktānāṃ muktānāṃ cottarottaraṃ śataguṇānandatvaṃ śrutidvayamāhetyayuktam",
    "GSP33nysu__3u:9040": "mānuṣānandanirdeśo muktajñāpakābhāvāt /",
    "GSP33nysu__3u:9041": "nahi tatrākāmahatatvādikamanyadvā kimapi śrūyate ityāśaṅkāṃ nirākurvan śrutyarthaṃ vivṛṇoti",
    "GSP33nysu__3u:9042": "rāddha itayādinābhivīkṣata ityantena /",
    "GSP33nysu__3u:9043": "tatra tāvat bṛhadāraṇyake manuṣyamuktasya jñāpakaṃ darśayati- rāddha iti //",
    "GSP33nysu__3u:9044": "rāddhaḥ saṃsiddha ityeva mukta evāvagamyate /",
    "GSP33nysu__3u:9045": "sādhunā viṣṇunā yukto muktaḥ sādhuyuvā mataḥ // MAnuv_3,4.29//",
    "GSP33nysu__3u:9046": "sa yo manuṣyāṇāṃ rāddhaḥ samṛddho bhavatītyupakramavākye rāddha iti padena mukta eva gṛhyate nāmuktaḥ /",
    "GSP33nysu__3u:9047": "kayā vṛttyābhidhayaiva na tūpacaryate /",
    "GSP33nysu__3u:9048": "yena mukhyārthānupapattyādikaṃ vyutpādanīyaṃ syāt /",
    "GSP33nysu__3u:9049": "katham? saṃsiddha iti /",
    "GSP33nysu__3u:9050": "etaduktaṃ bhavati /",
    "GSP33nysu__3u:9051": "rādha sādha saṃsiddhāviti paṭhyate /",
    "GSP33nysu__3u:9052": "rādhadhātośca”gatyarthākarmakaśliṣaśīṅsthā'savasajanaruhajīryatibhyaśca';",
    "GSP33nysu__3u:9053": "ityakarmakatvātkartari ktaḥ /",
    "GSP33nysu__3u:9054": "tato rāddhaḥ saṃsiddha ityuktaṃ bhavati /",
    "GSP33nysu__3u:9055": "saṃsiddhiśca muktireva nityatvena duḥkhāsambhinnatvena ca samīcīnasiddhitvāt /",
    "GSP33nysu__3u:9056": "netarā, anityatvena duḥkhasambhinnatvena cāsamīcīnatvāt /",
    "GSP33nysu__3u:9057": "naca mukhye sambhavatyamukhyārtho 'ṅgīkartuṃ śakyata iti /",
    "GSP33nysu__3u:9058": "evaṃ samṛddhaśabdo 'pi muktasyaiva vācakaḥ /",
    "GSP33nysu__3u:9059": "muktiṃ vinā samyagṛddherabhāvāt /",
    "GSP33nysu__3u:9060": "anyeṣāmadhipatirityādikaṃ tu muktāmuktasādhāraṇam /",
    "GSP33nysu__3u:9061": "yathā ca mukte sambhavati tathoktaṃ bhāṣye /",
    "GSP33nysu__3u:9062": "idānīṃ taittirīyaśrutau muktamanuṣyajñāpakaṃ darśayanyuvā syādityādīni padāni vyācaṣṭe- sādhuneti",
    "GSP33nysu__3u:9063": "sādhunā viṣṇunā yukto muktaḥ sādhuyuvā mataḥ // MAnuv_3,4.29cd //",
    "GSP33nysu__3u:9064": "yauvanaṃ nityametasya muktasyeti yuvā sa ca /",
    "GSP33nysu__3u:9065": "phalamadhyayanasyāptaṃ tenādhyāyaka īritaḥ // MAnuv_3,4.30 //",
    "GSP33nysu__3u:9066": "nirhrāsānandasamprāptyā cāśiṣṭa iti gīyate /",
    "GSP33nysu__3u:9067": "sthitasyānanyathā prāpterdṛḍhiṣṭha iti coditaḥ // MAnuv_3,4.31 //",
    "GSP33nysu__3u:9068": "baliṣṭhaśca svabhāvena mukto bhavati kevalam // MAnuv_3,4.32ab //",
    "GSP33nysu__3u:9069": "nirdeṣo hi sādhurityucyate /",
    "GSP33nysu__3u:9070": "naca viṣṇoritaro nirdeṣo 'sti /",
    "GSP33nysu__3u:9071": "ataḥ sādhunā viṣṇunetyuktam /",
    "GSP33nysu__3u:9072": "tṛtīyānte sādhuśabda upapade yu miśraṇa ityasamāt”anyebhyo 'pi dṛśyante';",
    "GSP33nysu__3u:9073": "iti kvanippratyaye kṛte sādhuyuveti bhavati /",
    "GSP33nysu__3u:9074": "yadvā yujir /",
    "GSP33nysu__3u:9075": "yoga ityasyedaṃ rūpam /",
    "GSP33nysu__3u:9076": "dṛśigrahaṇasāmarthyāddhātorantalopaḥ /",
    "GSP33nysu__3u:9077": "tathāca bhagavatsāmīpyalakṣaṇamokṣavānityuktaṃ bhavati /",
    "GSP33nysu__3u:9078": "yuvaśabdādapyatiśayena sādhuyuvaśabdo muktasya jñāpaka iti kramamatilaṅghayādau vyākhyātaḥ",
    "GSP33nysu__3u:9079": "yadyapi yuvaśabdo yauvananimittastathāpi mukhyāmukhyayormukhye sampratyaya iti nityayauvanamaṅgīkāryam",
    "GSP33nysu__3u:9080": "taccaitasya manuṣyasya muktasyaiva yujyate na saṃsāriṇa iti hetoryuvā ca sa mukta eva /",
    "GSP33nysu__3u:9081": "adhyāyakaśabdo yadyapyāṅadhipūrvādiṅadhyayana ityasmāt ṇvuli pratyaye sati niṣpannaḥ samyagadhyayanasya kartāramāha /",
    "GSP33nysu__3u:9082": "tathāpyatra puruṣārthaprasaṅgādadhyayanasyāpuruṣārthatvādadhyayanaphalaprāpterlakṣako varṇanīyaḥ",
    "GSP33nysu__3u:9083": "adhyayanasya phalaṃ ca tena muktenaivāptam /",
    "GSP33nysu__3u:9084": "muktereva tatphalatvāt /",
    "GSP33nysu__3u:9085": "tena kāraṇena mukta evādhyāpaka īritaḥ /",
    "GSP33nysu__3u:9086": "ā samyak samantācca śamasyetyāśaḥ /",
    "GSP33nysu__3u:9087": "atiśayenāśa āśiṣṭhaḥ /",
    "GSP33nysu__3u:9088": "samyaktvādi ca hrāsābhāvādikameva /",
    "GSP33nysu__3u:9089": "tato nirhrāsasya yogyatānusāreṇa pūrṇasyānandasya samprāptyā kāraṇena mukta evāśiṣṭha iti ca gīyate /",
    "GSP33nysu__3u:9090": "avikāro hi dṛḍho nāma /",
    "GSP33nysu__3u:9091": "atiśayena dṛḍho dṛḍhiṣṭhaḥ /",
    "GSP33nysu__3u:9092": "chāndasatvāt”ra ṛto halāderlaghoḥ'; ityetanna bhavati /",
    "GSP33nysu__3u:9093": "mukta eva sthitasyānanyathāprāpteḥ atiśayena nirvikāratvāt dṛḍhiṣṭha iti coditaḥ /",
    "GSP33nysu__3u:9094": "balamasyāstīti balī /",
    "GSP33nysu__3u:9095": "atiśayena balī baliṣṭhaḥ /",
    "GSP33nysu__3u:9096": "atiśayaśca svābhāvikatvam /",
    "GSP33nysu__3u:9097": "svabhāvena baliṣṭhaśca kevalaṃ mukto bhavati /",
    "GSP33nysu__3u:9098": "nāmuktaḥ /",
    "GSP33nysu__3u:9099": "ato baliṣṭha iti sa evocyata iti /",
    "GSP33nysu__3u:9100": "nanu muktasya”tasyeyaṃ pṛthivī sarvā vittasya pūrṇā syāt'; iti vittaparipūrṇapṛthivīpatitvamucyamānaṃ kathaṃ yujyata ityata āha- tasyeti",
    "GSP33nysu__3u:9101": "tasyeyaṃ pṛthivītyādi pūrvabhāvavyapekṣayā // MAnuv_3,4.32cd //",
    "GSP33nysu__3u:9102": "pūrvabhāvo 'muktatvaṃ muktāmuktamanuṣyayorvivakṣayā hi yuvā",
    "GSP33nysu__3u:9103": "syādityādikamārabdham /",
    "GSP33nysu__3u:9104": "tatra yuvā syādityādikā muktaṃ pratipādyāmuktavivakṣayā tasyetyādivākyaṃ pravṛttamityarthaḥ",
    "GSP33nysu__3u:9105": "anenaiva nyāyenānyeṣāmadhipatirityādikamamuktaviṣayaṃ pratipattavyam /",
    "GSP33nysu__3u:9106": "nanvevaṃ yuvā syādityādermuktāmuktaviṣayatāṅgīkṛtāvekaviṣayatāpratītivirodha ityāśaṅkānirāsāyāmukteti vaktavye pūrvabhāvetyuktam /",
    "GSP33nysu__3u:9107": "eka eva cetano yuvādiśabdaiḥ pratipādyate /",
    "GSP33nysu__3u:9108": "tasya cāvasthābhedena viśeṣaṇāni vyavasthāpyate /",
    "GSP33nysu__3u:9109": "eka eva cetano yuvādiśabdaiḥ pratipādyate /",
    "GSP33nysu__3u:9110": "tasya cāvasthābhedena viśeṣaṇāni vyavasthāpyante /",
    "GSP33nysu__3u:9111": "tasmādekaviṣayatāpratibhāso nānupapanna iti /",
    "GSP33nysu__3u:9112": "evaṃ vājasaneyaśrutau”sa yo ha vai manuṣyāṇāmityādeḥ sampannatama ityantasya, taittirīyaśrutau ca yuvā syādityādeḥ pūrṇā syādityantasya';",
    "GSP33nysu__3u:9113": "muktāmuktaparatvavarṇanena sa manuṣyāṇāṃ parama ānando 'tha(te)ye śataṃ manuṣyāṇāmānandā ityetatsa eko mānuṣa ānandaste ye śataṃ mānuṣā ānandā ityetacca muktāmuktaviṣayamiti siddhe taittirīyaśrutigataṃ sa eko manuṣyagandharvāṇāmānandaḥ śrotriyasya cākāmahatasyetyetāvadvayācaṣṭe- sa eka itīti sa eka iti saṃsāragatamuktavā sukhaṃ punaḥ /",
    "GSP33nysu__3u:9114": "śrotriyasyeti vadati muktācchataguṇātmatām // MAnuv_3,4.33 //",
    "GSP33nysu__3u:9115": "saṃsāragataṃ sukhamuktveti saṃsārimanuṣyasukhācchataguṇaṃ saṃsāriṇo manuṣyagandharvasya sukhamuktvetyarthaḥ",
    "GSP33nysu__3u:9116": "muktācchataguṇātmatāmiti muktamanuṣyasya sukhānmuktamanuṣyagandharvasya śataguṇasukhātmatāṃ vadatītyarthaḥ /",
    "GSP33nysu__3u:9117": "śrutiriti śeṣaḥ /",
    "GSP33nysu__3u:9118": "sa eka iti vākyena śrotriyasyeti vākyena /",
    "GSP33nysu__3u:9119": "anenaiva nyāyena te ye śataṃ manuṣyagandharvāṇāmānandā ityādikaṃ",
    "GSP33nysu__3u:9120": "vyākhyeyamityāśayavānāha- saṃsāragāditi //",
    "GSP33nysu__3u:9121": "saṃsāragācca saṃsāragatasyaiva śatādhikam /",
    "GSP33nysu__3u:9122": "muktānmuktasya ... // MAnuv_3,4.34a-c //",
    "GSP33nysu__3u:9123": "saṃsārimanuṣyagandharvādisukhādityarthaḥ /",
    "GSP33nysu__3u:9124": "saṃsāragatasya devagandharvādeḥ śatādhikaṃ śataguṇādhikaṃ sukhamuktveti vartate /",
    "GSP33nysu__3u:9125": "muktānmuktasyeti muktamanuṣyagandharvādisukhācchataguṇaṃ muktadevagandharvādeḥ sukhaṃ vadatītyarthaḥ",
    "GSP33nysu__3u:9126": "anena te ye śatamityubhayamekoktyā parāmṛśya sa eka iti śrotriyasyeti ca yathāyogyaṃ pṛthak śataguṇānandatvamucyata ityuktaṃ bhavati /",
    "GSP33nysu__3u:9127": "anayaiva rītyā sa ekaḥ pitṝṇāmityādi vājasaneyaśrutivākyamapi vyākhyeyam /",
    "GSP33nysu__3u:9128": "upakrame muktaśravaṇādājāna(ja)devādau yaśca śrotriya ityādinā",
    "GSP33nysu__3u:9129": "tacchravaṇānmadhye 'pi yaśca śrotriya ityanuvartanīyam /",
    "GSP33nysu__3u:9130": "śrutidvayavisaṃvādastu bhagavatpādairanyatra parihṛta iti /",
    "GSP33nysu__3u:9131": "śrutidvayavyākhyānamupasaṃharati- yuktaṃ syāditi //",
    "GSP33nysu__3u:9132": "... yuktaṃ syācchrutyuktamabhivīkṣitaḥ // MAnuv_3,4.34cd //",
    "GSP33nysu__3u:9133": "śrutyuktamabhivīkṣato 'bhivīkṣamāṇasya samyagvicārayato matenaitadeva vyākhyānaṃ yuktaṃ syāt /",
    "GSP33nysu__3u:9134": "athavābhivīkṣo 'bhivīkṣaṇaṃ samyagvicārastasmādidameva śrutyuktaṃ yuktaṃ",
    "GSP33nysu__3u:9135": "syāditi /",
    "GSP33nysu__3u:9136": "evaṃ śrutyā muktau tāratamyamupapādya yuktyāpyupapādayati- yuktaṃ ceti //",
    "GSP33nysu__3u:9137": "yuktaṃ ca sādhanādhikyāt sādhyādhikyaṃ surādiṣu // MAnuv_3,4.35ab //",
    "GSP33nysu__3u:9138": "surādiṣu mānuṣādibhyaḥ sādhyādhikyaṃ muktigataphalādhikyaṃ sādhanādhikyāddhetoryuktamanumitaṃ cetyarthaḥ /",
    "GSP33nysu__3u:9139": "devādayo mānuṣādibhyo 'dhikamauktaphalabhājastadapekṣayādhikatatsādhanavattvādityuktaṃ bhavati /",
    "GSP33nysu__3u:9140": "vipakṣe bādhakābhāvaṃdaprayojako 'yaṃ heturityata āha- nādhikyamiti //",
    "GSP33nysu__3u:9141": "nādhikyaṃ yadi sādhye syāt prayatnaḥ sādhane kutaḥ // MAnuv_3,4.35cd //",
    "GSP33nysu__3u:9142": "surādiṣviti vartate /",
    "GSP33nysu__3u:9143": "mānuṣādibhya iti ca /",
    "GSP33nysu__3u:9144": "sādhane sādhanādhikye /",
    "GSP33nysu__3u:9145": "yadi devādayo mānuṣādibhyo 'dhikamauktaphalabhājo na syustadā tadadhikatatsādhanārthaprayatnavanto na syuḥ /",
    "GSP33nysu__3u:9146": "anadhikaphalāya cādhikaṃ prayatnamātiṣṭhamānā na prekṣāvanto bhaveyuriti vipakṣe bādhakānnāprayojako hetuḥ /",
    "GSP33nysu__3u:9147": "pramāṇābhāvātsvarūpāsiddho 'stvityata āha- yatnaśceti //",
    "GSP33nysu__3u:9148": "yatnaśca dṛśyate teṣāṃ mahāneva mahātmanām // MAnuv_3,4.36ab //",
    "GSP33nysu__3u:9149": "mahātmanāṃ mahāphalabhāktvenānumeyānāṃ teṣāṃ devādīnāṃ mānuṣādibhyo mahānyatno 'dhikaṃ mokṣasādhanānuṣṭhānaṃ ca dṛśyata eva pramāṇaiḥ /",
    "GSP33nysu__3u:9150": "tānyapi vakṣyāma iti bhāvaḥ /",
    "GSP33nysu__3u:9151": "vyāptimupapādayati- yatreti //",
    "GSP33nysu__3u:9152": "yatra sādhanabāhulyaṃ sādhyabāhulyamatra ca /",
    "GSP33nysu__3u:9153": "dṛṣṭaṃ niyamato ... // MAnuv_3,4.36c-e //",
    "GSP33nysu__3u:9154": "yatra puruṣe yadapekṣayā sādhanādhikyamastyatra tadapekṣayā sādhyādhikyaṃ ca niyamena dṛṣṭam",
    "GSP33nysu__3u:9155": "karṣakavāṇigrājapuruṣādiṣu loke, vede cāgnyāhitādiṣu, yo yadadhikasādhanavānasau tadadhikasādhyavāniti niyamena tattatpramāṇairupalabdhamevetyarthaḥ /",
    "GSP33nysu__3u:9156": "yastvagnyādhānādiphalānāṃ tāratamyamajānānaḥ kṛṣṭādisthale ca dhānyādau tāratamyaṃ kāraṇāntarāyattaṃ na kṛṣṭādisādhanatāratamyādhīnamiti manyamāno dṛṣṭānteṣvapi vipratipadyate taṃ pratyāha- no cediti //",
    "GSP33nysu__3u:9157": "... no cenna yatnaṃ kuryarañjasā // MAnuv_3,4.36ef //",
    "GSP33nysu__3u:9158": "yadi loke vede ca sādhanādhikyātsādhyādhikyaṃ no bhavet /",
    "GSP33nysu__3u:9159": "tadā ke 'pyañjasā yatnaṃ sādhanātiśayānuṣṭhānaṃ na kuryuḥ kintu samameva",
    "GSP33nysu__3u:9160": "kuryuḥ /",
    "GSP33nysu__3u:9161": "itarathā prekṣāvanto na bhaveyuḥ /",
    "GSP33nysu__3u:9162": "na hyagnyādhānena yāvānsvargo 'śvamedhenāpi tāvata eva lābhe 'śvamedhe",
    "GSP33nysu__3u:9163": "kaścitpravarteta /",
    "GSP33nysu__3u:9164": "pravartamāno vābuddhimānbhavet /",
    "GSP33nysu__3u:9165": "dro(ṇāvā)ṇavāpamātrakarṣaṇena yāvāndhānyalābhastāvata eva svār(yāvā)rīvāpakarṣaṇena bhāve na kaścittatra pravarteta /",
    "GSP33nysu__3u:9166": "tathātve ca mandaḥ syāt /",
    "GSP33nysu__3u:9167": "dṛṣṭaṃ vṛṣṭayādikamadṛṣṭaṃ dharmādikaṃ ca sādhanāntarbhūtameveti na vyabhicāraḥ śaṅkanīyaḥ",
    "GSP33nysu__3u:9168": "evaṃ mānuṣādayo devādibhyo",
    "GSP33nysu__3u:9169": "'lpamuktiphalabhājastadapekṣayālpasādhanavattvādyo",
    "GSP33nysu__3u:9170": "yadapekṣayālpasādhanavānsa tato 'lpaphalavāndṛṣṭaḥ yathā sammataḥ /",
    "GSP33nysu__3u:9171": "devādayo mānuṣāntā muktau phalatāratamyavantaḥ sādhanatāratamyopetatvādye yatsādhanatāratamyavantaste tatsādhyatāratamyavanto yathā sammatāḥ /",
    "GSP33nysu__3u:9172": "brahmādīnāṃ mānuṣāntānāṃ mokṣaphalāni tāratamyavanti tāratamyavatsādhanasādhyatvātsammatavadityanumānānyapyatra draṣṭavyāni /",
    "GSP33nysu__3u:9173": "anukūlatarkādikaṃ ca pūrvavadūhanīyamiti /",
    "GSP33nysu__3u:9174": "syādetat /",
    "GSP33nysu__3u:9175": "muktā apyupāsanaṃ karma cānutiṣṭhantīti guṇopasaṃhārapāde samarthitam /",
    "GSP33nysu__3u:9176": "na caikaprakārameva teṣāmanuṣṭhānamiti niyāmakamasti /",
    "GSP33nysu__3u:9177": "tathāca teṣāmupāsanāditāratamye satyapi tatprayuktaphalatāratamyābhāvādayuktānyeva satarkāṇyanumānāni",
    "GSP33nysu__3u:9178": "muktairanuṣṭhitaṃ sādhanameva na bhavati sādhyābhāvāditi cet /",
    "GSP33nysu__3u:9179": "amuktai(mumukṣubhi)ranuṣṭhitasyāpyadhikasya tathātvopapatteḥ /",
    "GSP33nysu__3u:9180": "anuṣṭhānaṃ ca muktavallīlātmakaṃ bhaviṣyatītyata āha- kṛcchreṇeti //",
    "GSP33nysu__3u:9181": "kṛcchreṇa sādhanādeva na muktavadudīryate // MAnuv_3,4.37ab //",
    "GSP33nysu__3u:9182": "mumukṣubhiḥ kṛcchreṇaiva sādhanānāṃ sādhanādanuṣṭhānātkāraṇānmuktavanmuktānāmivalīlayānuṣṭhānaṃ na bhavati /",
    "GSP33nysu__3u:9183": "anena viśeṣaṇaprakṣepādanaikāntyādi parihṛtam /",
    "GSP33nysu__3u:9184": "muktānāṃ kṛcchrābhāvāllīlāvailakṣaṇyadarśanādanyathāsiddhirapyapāstā /",
    "GSP33nysu__3u:9185": "nahi kṛcchravatī līlā bhavatītyuktaṃ bhavati /",
    "GSP33nysu__3u:9186": "kṛcchreṇa mumukṣūṇāṃ sādhanānuṣṭhāne kiṃ pramāṇamityata āha- udīryata iti //",
    "GSP33nysu__3u:9187": "etadāgamenodīryata ityarthaḥ /",
    "GSP33nysu__3u:9188": "tadāgamaṃ paṭhati- daśakalpamiti //",
    "GSP33nysu__3u:9189": "daśakalpaṃ tapaścīrṇaṃ rudreṇa lavaṇārṇave /",
    "GSP33nysu__3u:9190": "tyaktavā sukhāni sarvāṇi kliṣṭena lavaṇāmbhasā // MAnuv_3,4.37c-f //",
    "GSP33nysu__3u:9191": "śakreṇa varṣakoṭiśca dhūmaḥ pīto 'tiduḥkhataḥ /",
    "GSP33nysu__3u:9192": "varṣāyutaṃ ca sūryeṇa tapo 'vākchirasā kṛtam // MAnuv_3,4.38 //",
    "GSP33nysu__3u:9193": "suduḥkhena sukhaṃ tyaktavā dharmeṇākāśaśāyinā /",
    "GSP33nysu__3u:9194": "pītā mayīcayo varṣasāhasramatisādaram // MAnuv_3,4.39 //",
    "GSP33nysu__3u:9195": "atikṛcchreṇa kurvanti yatnaṃ brahmavido 'pi hi /",
    "GSP33nysu__3u:9196": "ity ... // MAnuv_3,4.40a-c //",
    "GSP33nysu__3u:9197": "kalpo brahmaṇo divasaḥ /",
    "GSP33nysu__3u:9198": "pātrāditvānnapuṃsakam /",
    "GSP33nysu__3u:9199": "kālādhvanoratyantasaṃyoga iti dvitīyā /",
    "GSP33nysu__3u:9200": "yadvā daśakalpamiti bahuvrīhiḥ /",
    "GSP33nysu__3u:9201": "tapaso viśeṣaṇam /",
    "GSP33nysu__3u:9202": "sahasraṃ parimāṇamasyeti sāhasraḥ saṅghaḥ /",
    "GSP33nysu__3u:9203": "tadasya parimāṇamityarthe śatamānaviṃśatikasahasravasanādaṇityaṇo vidhānāt",
    "GSP33nysu__3u:9204": "anye 'pyatikṛcchreṇa yatnaṃ kuvarnti kimaihikaphalārthaṃ netyucyate brahmavido 'pīti /",
    "GSP33nysu__3u:9205": "viṣayavairāgyamanenopalakṣyate /",
    "GSP33nysu__3u:9206": "brahmajñānotta(ra)raṃ sādhanānuṣṭhānena mokṣatāratamyasyopari sādhayiṣyamāṇatvādatra sāmānyamātraṃ vivakṣitam /",
    "GSP33nysu__3u:9207": "itiśabdo vākyasamāptau /",
    "GSP33nysu__3u:9208": "anumānamupasaṃharati- etaditi //",
    "GSP33nysu__3u:9209": "... etadakhilaṃ mokṣaviśeṣābhāvataḥ katham // MAnuv_3,4.40cd //",
    "GSP33nysu__3u:9210": "etadakhilaṃ kṛcchreṇa sādhanānuṣṭhānam /",
    "GSP33nysu__3u:9211": "viśeṣo vaicitryam /",
    "GSP33nysu__3u:9212": "saptamyarthe tasiḥ /",
    "GSP33nysu__3u:9213": "kathaṃ yujyate /",
    "GSP33nysu__3u:9214": "tato 'nena mokṣaviśeṣaḥ siddha iti śeṣaḥ /",
    "GSP33nysu__3u:9215": "syādetat /",
    "GSP33nysu__3u:9216": "muktau tāratamyānumānaṃ kālātyayāpadiṣyam /",
    "GSP33nysu__3u:9217": "paramaṃ sāmyamupaitītyādiśrutiviruddhatvāditi /",
    "GSP33nysu__3u:9218": "maivam /",
    "GSP33nysu__3u:9219": "śruteḥ śrutismṛtibādhitatvena bādhakatvāsambhavādityāśayavānmokṣatāratamyavādinīḥ",
    "GSP33nysu__3u:9220": "śrutismṛtīstāvatpaṭhati- daivīti //",
    "GSP33nysu__3u:9221": "daivī sampad vimokṣāya nibandhāyāsurī matā /",
    "GSP33nysu__3u:9222": "iti mokṣaviśeṣaśca svayaṃ bhagavatoditaḥ // MAnuv_3,4.41 //",
    "GSP33nysu__3u:9223": "tameva yūyaṃ bhajatātmavṛttibhirmanovacaḥkāyaguṇaiḥ svakarmabhiḥ /",
    "GSP33nysu__3u:9224": "amāyinaḥ kāmadughāṅghripaṅkajaṃ yathādhikārāvasitārthasiddhaye //",
    "GSP33nysu__3u:9225": "akṣaṇvantaḥ karṇavantaḥ sakhāyo manojaveṣvasamā babhūvuḥ /",
    "GSP33nysu__3u:9226": "ādaghnāsa upakakṣāsa u tve hradā iva snātvā u tve dadṛśre // MAnuv_3,4.43",
    "GSP33nysu__3u:9227": "ityādīni ca vākyāni tāratamyaṃ vimuktigam /",
    "GSP33nysu__3u:9228": "vyaktaṃ vadanti ... // MAnuv_3,4.44 //",
    "GSP33nysu__3u:9229": "sampadyogyatā /",
    "GSP33nysu__3u:9230": "vimokṣo viśiṣyamokṣaḥ /",
    "GSP33nysu__3u:9231": "nibandho nīcasthāne 'ndhe tamasi bandhaḥ /",
    "GSP33nysu__3u:9232": "tādarthye caturthī /",
    "GSP33nysu__3u:9233": "caśabda evārthe /",
    "GSP33nysu__3u:9234": "bhagavatā svayamevokta iti sampadyate /",
    "GSP33nysu__3u:9235": "anyathā vītyupasargasya vaiyarthyāpatteḥ /",
    "GSP33nysu__3u:9236": "tameveti munīnprati pṛthorvākyam /",
    "GSP33nysu__3u:9237": "taṃ viṣṇumeva /",
    "GSP33nysu__3u:9238": "ātmavṛttibhirityasyaiva vivaraṇaṃ manovacaḥkāyakāryaiḥ svakarmabhiriti /",
    "GSP33nysu__3u:9239": "amāyinaśchadmarahitā niṣkāmāḥ /",
    "GSP33nysu__3u:9240": "yathādhikāraṃ yogyatānusāreṇāvasitasya niścitārthasya mokṣasya siddhaya iti mokṣatāratamyoktiḥ",
    "GSP33nysu__3u:9241": "amāyina ityuktatvādarthaśabdena mokṣasyaivokteḥ /",
    "GSP33nysu__3u:9242": "akṣaṇvanto 'kṣimantaḥ /",
    "GSP33nysu__3u:9243": "ano nuḍiti nuṭ /",
    "GSP33nysu__3u:9244": "karṇavantaḥ prāptasamastendriyaphalāḥ /",
    "GSP33nysu__3u:9245": "parasparaṃ sakhāyo muktā /",
    "GSP33nysu__3u:9246": "manojaveṣu manojavaḥ prajñātiśayo bahuvacanamādyarthe jñānādiguṇeṣu asamāstāratamyopetā babhūvuḥ",
    "GSP33nysu__3u:9247": "bhagavatsāmīpye ca tāratamyamucyate /",
    "GSP33nysu__3u:9248": "teṣu kecidādadhnāsa āsyaśabdasyā'bhāvaḥ /",
    "GSP33nysu__3u:9249": "āsyaṃ parimāṇasyetyādadhnamamṛtaṃ tadeteṣāmasti sthānamityarśaādibhyo 'c /",
    "GSP33nysu__3u:9250": "āsyaparimāṇe sudhānidhau viharanta iti dūratvamucyate /",
    "GSP33nysu__3u:9251": "yadvā taratamaśabda iva dadhnaśabdo 'pratyayo 'pyasti /",
    "GSP33nysu__3u:9252": "tataśca samyagdadhnā magnā ityarthaḥ /",
    "GSP33nysu__3u:9253": "tve kecidupagatāḥ kakṣaṃ vanamupakakṣāḥ /",
    "GSP33nysu__3u:9254": "uśabda evārthaḥ /",
    "GSP33nysu__3u:9255": "śvetadvīpagatavanakrīḍāratā eveti madhyatvamucyate /",
    "GSP33nysu__3u:9256": "āñjaserasugityasuk /",
    "GSP33nysu__3u:9257": "tve(eva)eke snātvāḥ snātavyāḥ /",
    "GSP33nysu__3u:9258": "kṛtyarthe”tavaiken kenyatvana'; iti tvan /",
    "GSP33nysu__3u:9259": "hṛdā iva gambhīrāḥ parameśvaraṃ dadṛśre dadṛśuḥ /",
    "GSP33nysu__3u:9260": "harayore /",
    "GSP33nysu__3u:9261": "anenātisāmīpyamucyate /",
    "GSP33nysu__3u:9262": "“śrutvā viṣṇuṃ karṇaphalam'; ityādismṛtyāsya mantrasyaiva vyākhyātatvānnārthāntaraṃ kalpanīyam",
    "GSP33nysu__3u:9263": "ityādīni ceti caśabdena prāgudāhṛtakāṇvataittirīyaśrutī samuccinoti /",
    "GSP33nysu__3u:9264": "vyaktaṃ niravakāśam /",
    "GSP33nysu__3u:9265": "tataḥ kimityata āha- tatkeneti //",
    "GSP33nysu__3u:9266": "... tat kena sāmyaṃ mukteṣu gamyate // MAnuv_3,4.44cd //",
    "GSP33nysu__3u:9267": "tattasmānniravakāśaśrutismṛtibādhitatvātkena na kenāpi /",
    "GSP33nysu__3u:9268": "yadudāhṛtaṃ vākyaṃ tanna tatparamiti bhāvaḥ /",
    "GSP33nysu__3u:9269": "tarhi kastasyārtha ityata āha- duḥkhādīti //",
    "GSP33nysu__3u:9270": "duḥkhādyabhāvasāmyaṃ ca sāmyavākyārtha īyate // MAnuv_3,4.45ab //",
    "GSP33nysu__3u:9271": "caśabdo 'vadhāraṇe paramānandasāmyasamuccaye vā /",
    "GSP33nysu__3u:9272": "yathoktam /",
    "GSP33nysu__3u:9273": "“duḥkhābhāvaḥ parānando liṅgabhedaḥ samā matā'; iti /",
    "GSP33nysu__3u:9274": "kiñcanedamanumānamutprekṣitam /",
    "GSP33nysu__3u:9275": "kintvāgamasiddham /",
    "GSP33nysu__3u:9276": "tatra kathaṃ kālātītāśaṅketyāśayenāha- bhaktyādīti //",
    "GSP33nysu__3u:9277": "bhaktayādiguṇasadbhāve hyatulyatvaṃ ca bhārate /",
    "GSP33nysu__3u:9278": "uktaṃ ... // MAnuv_3,4.45c-e //",
    "GSP33nysu__3u:9279": "tāratamyena bhaktyādiguṇasadbhāve sati bhaktyādisādhanaguṇānāṃ tāratamyena hetuneti yāvat",
    "GSP33nysu__3u:9280": "atulyatvaṃ mokṣaphalasya /",
    "GSP33nysu__3u:9281": "na kevalamasmābhiḥ kintu bhārate coktam /",
    "GSP33nysu__3u:9282": "hīti tadvākyasya prasiddhānāṃ sūcayati /",
    "GSP33nysu__3u:9283": "yathā sati hi guṇe pravadantyatulyatāmiti /",
    "GSP33nysu__3u:9284": "sati sādhau guṇaṣa bhaktyādāvatulye sati phalasyāpyatulyatāṃ vadanti hītyarthaḥ /",
    "GSP33nysu__3u:9285": "sādhanatāratamyaṃ pramāṇairdṛśyata ityuktam /",
    "GSP33nysu__3u:9286": "kāni tānītyataḥ kṛcchreṇānuṣṭhānaṃ pradarśayitumudāhṛtaṃ tāvadekaṃ vākyam",
    "GSP33nysu__3u:9287": "anyānyapi santītyāha- sādhaneti //",
    "GSP33nysu__3u:9288": "... sādhanavaiśeṣyamapi sarvatra kathyate // MAnuv_3,4.45ef //",
    "GSP33nysu__3u:9289": "sādhakānāṃ sādhanavaicitryaṃ sarvatrāpi grantheṣu /",
    "GSP33nysu__3u:9290": "tāni vākyāni paṭhati- durjñeyamiti //",
    "GSP33nysu__3u:9291": "durjñeyaṃ ghorarūpasya trailokyadhvaṃsinaḥ prabhoḥ /",
    "GSP33nysu__3u:9292": "daivatairmunibhiḥ siddhairmahāyogibhireva ca // MAnuv_3,4.46 //",
    "GSP33nysu__3u:9293": "prabhornṛsiṃhasya dhyānacakraṃ devatādibhirdurjñeyam /",
    "GSP33nysu__3u:9294": "kuto ghoraṃ bhayaṅkaraṃ rūpamasyeti tathoktaḥ /",
    "GSP33nysu__3u:9295": "trailokyaṃ dhvaṃsituṃ śīlamasyeti /",
    "GSP33nysu__3u:9296": "evaśabdena na saṃjñāmātreṇa mahāyoginaḥ kintvarthata evetyāha- tadevoktaṃ nityamuktairityādinā",
    "GSP33nysu__3u:9297": "nityayuktairmahābhāgairvimuktakleśasādhvasaiḥ /",
    "GSP33nysu__3u:9298": "mahotsāhairmahādhairyaiḥ sattvasthairvyavasāyibhiḥ // MAnuv_3,4.47 //",
    "GSP33nysu__3u:9299": "atītānāgatajñānaprabhavāpyayavedibhiḥ /",
    "GSP33nysu__3u:9300": "śaucasvādhyāyasantoṣatapassatyadayānvitaiḥ // MAnuv_3,4.48 //",
    "GSP33nysu__3u:9301": "kimu martyairbhayabhrāntidhvaṃsamoharujānvitaiḥ /",
    "GSP33nysu__3u:9302": "alpāyurvīryadhīsattvavyavasāyaśrutivrataiḥ // MAnuv_3,4.49 //",
    "GSP33nysu__3u:9303": "sarvadā dhyānādyudyogavadbhiḥ /",
    "GSP33nysu__3u:9304": "bhāgo bhāgyamindriyajayādi /",
    "GSP33nysu__3u:9305": "moho mithyājñānam /",
    "GSP33nysu__3u:9306": "kleśā avidyāyāḥ /",
    "GSP33nysu__3u:9307": "sādhvasaṃ vighnādibhayam /",
    "GSP33nysu__3u:9308": "na kevalaṃ sadodyuktāḥ kintu sa codyogo mahānityucyate mahotsāhairiti /",
    "GSP33nysu__3u:9309": "sattvasyaiḥ sadā sattvaguṇapracuraiḥ /",
    "GSP33nysu__3u:9310": "vyavasāyo niścayaḥ /",
    "GSP33nysu__3u:9311": "jñānaśabdena jñeyamupalakṣyate /",
    "GSP33nysu__3u:9312": "atītānāgatāni jñānāni prabhāvāpyayau sṛṣṭisaṃhārau ca vettuṃ śīlameṣāmiti tathoktāḥ /",
    "GSP33nysu__3u:9313": "prabhāvāpyayajñānasya mahāphalatvātpṛthaguktiḥ /",
    "GSP33nysu__3u:9314": "martyairdurjñeyamiti kimu vaktavyam /",
    "GSP33nysu__3u:9315": "dhvaṃso manoviśaraṇam /",
    "GSP33nysu__3u:9316": "moho 'jñānam /",
    "GSP33nysu__3u:9317": "śrutiḥ śravaṇam /",
    "GSP33nysu__3u:9318": "atra vaihāyasasaṃhitāvākye devādibhyo manuṣyāṇāmalpaṃ sādhanamiti sphuṭaṃ pratīyate /",
    "GSP33nysu__3u:9319": "mānuṣatvāpagamānantaramādhikaṃ bhaviṣyatīti cenna /",
    "GSP33nysu__3u:9320": "mānuṣatvāderanapagamasyānantarameva vakṣyamāṇatvāt /",
    "GSP33nysu__3u:9321": "kastaṃ madāmadaṃ devaṃ madanyo jñātumarhati /",
    "GSP33nysu__3u:9322": "brahmaiva kiñcijjānāti na tadanyo hi kaścana // MAnuv_3,4.50 //",
    "GSP33nysu__3u:9323": "kastāmiti śrutiryamavākyam /",
    "GSP33nysu__3u:9324": "surāsurāṇāṃ sukhaduḥkhahetutvānmadāmadaḥ /",
    "GSP33nysu__3u:9325": "anena yamasyānyebhyo jñānādhikyamucyate /",
    "GSP33nysu__3u:9326": "brahmaivetyanena brahmaṇaḥ /",
    "GSP33nysu__3u:9327": "ata eva madanya iti brahmādīnvineti vyākhyeyam /",
    "GSP33nysu__3u:9328": "muktānāmapi siddhānāṃ nārāyaṇaparāyaṇaḥ /",
    "GSP33nysu__3u:9329": "sudurlabhaḥ praśāntātmā koṭiṣvapi mahāmate // MAnuv_3,4.51 //",
    "GSP33nysu__3u:9330": "muktānāmiti bhāgavatavākye muktānāṃ śarīrādyabhimānarahitānāṃ siddhānāṃ jñānināṃ koṭiṣvapi nārāyaṇaparāyaṇaḥ praśāntātmā sudurlabhaḥ kaścideva /",
    "GSP33nysu__3u:9331": "“nārāyaṇāyanāḥ śāntātmānastu sarve 'pīti'; sphuṭaṃ sādhanatāratamyaṃ pratīyate /",
    "GSP33nysu__3u:9332": "atra viśeṣaṇadvayena vairāgyabhaktī kathyete /",
    "GSP33nysu__3u:9333": "iyaṃ visṛṣṭiryata ā babhūva yadi vā dadhe yadi vā na /",
    "GSP33nysu__3u:9334": "yo asyādhyakṣaḥ parame vyoman tso aṅga veda yadi vā na veda //",
    "GSP33nysu__3u:9335": "iyaṃ visṛṣṭiriti mantrasyāyamarthaḥ /",
    "GSP33nysu__3u:9336": "iyaṃ pratyakṣādisiddhā vividhā sṛṣṭiryato hiraṇyagarbhādā samantādbabhūva",
    "GSP33nysu__3u:9337": "yaścāsya prapañcasyādhyakṣo 'dhipatiḥ so 'pi paramātmānaṃ parame vyoman",
    "GSP33nysu__3u:9338": "vyāmni hṛdayākāśe yadi vā dadhe yadi vā na tathā veda yadi vā na /",
    "GSP33nysu__3u:9339": "aṅgeti kasyacitsambuddhiḥ /",
    "GSP33nysu__3u:9340": "itarāpekṣayā'dhikyena dhyāyati jānāti ca kārtsyena tu na dhyāyati na jānāti ceti /",
    "GSP33nysu__3u:9341": "vyomanniti saptamyā luk yo asya so aṅgeti prakṛtyāntaḥpādamavyapara iti prakṛtibhāvaḥ /",
    "GSP33nysu__3u:9342": "yaḥ svātmamāyāvibhavaṃ svayaṃ gato nāhaṃ nabhasvāṃstamathāpare kutaḥ /",
    "GSP33nysu__3u:9343": "brahmāpi yaṃ vetti naiveha samyaganye kuto devamunīndramartyāḥ //",
    "GSP33nysu__3u:9344": "yaḥ svātmamāyetyādiṣu bhāgavatavacaneṣu kaimutyoktyā jñānatāratamyamavagamyate /",
    "GSP33nysu__3u:9345": "yo bhagavānsvātmamāyāyā vibhavaṃ svarūpamahimno vistaraṃ svayameva gato jñānavān /",
    "GSP33nysu__3u:9346": "brahmavākyamidam /",
    "GSP33nysu__3u:9347": "yaṃ harimiha jīveṣu /",
    "GSP33nysu__3u:9348": "namaste 'mitatattvāya dharmādīnāṃ ca sūtaye /",
    "GSP33nysu__3u:9349": "nirguṇāya ca satkāṣṭhāṃ nāhaṃ vedāpare kutaḥ // MAnuv_3,4.54 //",
    "GSP33nysu__3u:9350": "tattvaṃ svarūpam /",
    "GSP33nysu__3u:9351": "sūtiḥ kāraṇam /",
    "GSP33nysu__3u:9352": "yasya satkāṣṭhāṃ samyagdiṅmātram /",
    "GSP33nysu__3u:9353": "brahmavākyamidam /",
    "GSP33nysu__3u:9354": "nāhaṃ parāyur ṛṣayo na marīcimukhyā jānanti yadviracitaṃ khalu sattvasaṅgāḥ /",
    "GSP33nysu__3u:9355": "yanmāyayā muṣitacetasa īśadaityamartyādayaḥ kimuta śaśvadabhadravṛttāḥ //",
    "GSP33nysu__3u:9356": "nāhaṃ parāyuriti śivavacanam /",
    "GSP33nysu__3u:9357": "yadviracitaṃ yasya caritram /",
    "GSP33nysu__3u:9358": "īśeti bhagavatsambuddhiḥ /",
    "GSP33nysu__3u:9359": "ahaṃ mahendro nirṛtiḥ pracetāḥ somo 'gnirīśaḥ pavano 'rko viriñcaḥ /",
    "GSP33nysu__3u:9360": "ādityaviśve vasavo 'tha sādhyā marudgaṇā rudragaṇāḥ sasiddhāḥ //",
    "GSP33nysu__3u:9361": "anye ca ye viśvasṛjo 'mareśā bhṛgvādayo 'spṛṣṭarajastamaskāḥ /",
    "GSP33nysu__3u:9362": "yasyehitaṃ na viduḥ spṛṣṭṛmāyāḥ sattvapradhānā api kiṃ tato 'nye //",
    "GSP33nysu__3u:9363": "savarsyādau smṛto brahmā tasmād devādanantaraḥ /",
    "GSP33nysu__3u:9364": "jānāti devapravaraṃ bhūyaścāto 'dhikaṃ nṛpa // MAnuv_3,4.58 //",
    "GSP33nysu__3u:9365": "ahamiti yamavacanam /",
    "GSP33nysu__3u:9366": "īhitaṃ ceṣyitam /",
    "GSP33nysu__3u:9367": "sarvasya prapañcasyādau smṛtaḥ /",
    "GSP33nysu__3u:9368": "ādyatayā pramitaḥ /",
    "GSP33nysu__3u:9369": "ato jñānivargāt /",
    "GSP33nysu__3u:9370": "bhūyo 'dhikamatiśayenādhikam /",
    "GSP33nysu__3u:9371": "na tvāmatiśayiṣyanti muktāvapi kathañcana /",
    "GSP33nysu__3u:9372": "madbhaktiyogājjñānācca sarvānatiśayiṣyasi // MAnuv_3,4.59 //",
    "GSP33nysu__3u:9373": "yathā bhaktiviśeṣo 'tra dṛśyate puruṣottame /",
    "GSP33nysu__3u:9374": "tathā muktiviśeṣo 'pi jñānināṃ liṅgabhedane // MAnuv_3,4.60 //",
    "GSP33nysu__3u:9375": "sāyujyaṃ samanuprāptā api devādayo 'khilāḥ /",
    "GSP33nysu__3u:9376": "tāratamyāddhi tiṣṭhanti tāratamyaṃ hi sādhane // MAnuv_3,4.61 //",
    "GSP33nysu__3u:9377": "manuṣyāṇāṃ sahasreṣu kaścid yatati siddhaye /",
    "GSP33nysu__3u:9378": "yatatāmapi siddhānāṃ kaścinmāṃ vetti tattvataḥ // MAnuv_3,4.62 //",
    "GSP33nysu__3u:9379": "na tvāmiti brahmāṇaṃ prati bhagavadvākyam /",
    "GSP33nysu__3u:9380": "atra saṃsāre /",
    "GSP33nysu__3u:9381": "liṅgabhedane liṅgaśarīrabhaṅge jāte sati /",
    "GSP33nysu__3u:9382": "siddhaye jñānasya /",
    "GSP33nysu__3u:9383": "yatatāmapi madhye kecitsiddhā bhavanti /",
    "GSP33nysu__3u:9384": "siddhānāṃ madhya iti yojyam /",
    "GSP33nysu__3u:9385": "tattvataḥ prācuryeṇa /",
    "GSP33nysu__3u:9386": "ekaṃ ca tattvato jñātumiti yathā /",
    "GSP33nysu__3u:9387": "ya imaṃ paramaṃ guhyaṃ madbhakteṣvabhidhāsyati /",
    "GSP33nysu__3u:9388": "bhaktiṃ mayi parāṃ kṛtvā māmevaiṣyatyasaṃśayaḥ // MAnuv_3,4.63 //",
    "GSP33nysu__3u:9389": "na ca tasmānmanuṣyeṣu kaścinme priyakṛttamaḥ /",
    "GSP33nysu__3u:9390": "bhavitā na ca me tasmādanyaḥ priyataro bhuvi // MAnuv_3,4.64 //",
    "GSP33nysu__3u:9391": "adhyeṣyate ca ya imaṃ dharmyaṃ saṃvādamāvayoḥ /",
    "GSP33nysu__3u:9392": "jñānayajñena tenāhamiṣṭaḥ syāmiti me matiḥ // MAnuv_3,4.65 //",
    "GSP33nysu__3u:9393": "śraddhāvānanasūyuśca śṛṇuyādapi yo naraḥ /",
    "GSP33nysu__3u:9394": "so 'pi muktaḥ śubhān lokān prāpnuyāt puṇyakarmaṇām // MAnuv_3,4.66 //",
    "GSP33nysu__3u:9395": "(ya)imamiti vyākhyāturadhyetuḥ śrotuśca tāratamyamucyate /",
    "GSP33nysu__3u:9396": "vyākhyānādiprācuryaṃ ca pratyekaṃ mokṣasādhanamityanyatroktam /",
    "GSP33nysu__3u:9397": "dhyānenātmani paśyanti kecidātmānamātmanā /",
    "GSP33nysu__3u:9398": "anye sāṅkhayena yogena karmayogena cāpare // MAnuv_3,4.67 //",
    "GSP33nysu__3u:9399": "anye tvevamajānantaḥ śrutvānyebhya upāsate /",
    "GSP33nysu__3u:9400": "te 'pi cātitarantyeva mṛtyuṃ śrutiparāyaṇāḥ // MAnuv_3,4.68 //",
    "GSP33nysu__3u:9401": "dhyānenetyasya bhagavatpādakṛtaṃ gītātātparyagataṃ vyākhyānaṃ draṣṭavyam /",
    "GSP33nysu__3u:9402": "susūkṣmairapyaśeṣaiśca viśeṣaiḥ saha paśyati /",
    "GSP33nysu__3u:9403": "svātmānaṃ bhagavān viṣṇuḥ sarvarūpo 'pi sarvadā // MAnuv_3,4.69 //",
    "GSP33nysu__3u:9404": "savartra cānyadapyevaṃ tenādṛṣṭaṃ na hi kvacit /",
    "GSP33nysu__3u:9405": "sarvatra sarvadaiveśaṃ paśyatyeva ramāpi tu // MAnuv_3,4.70 //",
    "GSP33nysu__3u:9406": "natu sarvairviśeṣaistaṃ paśyantyapyanyato 'dhikam /",
    "GSP33nysu__3u:9407": "svātmānamanyaccāśeṣaṃ paśyatyeva hi sarvadā // MAnuv_3,4.71 //",
    "GSP33nysu__3u:9408": "brahmā tu sarvagaṃ paśyed guṇānapyato 'dhikam /",
    "GSP33nysu__3u:9409": "natu sarveṣu kāleṣu tathā paśyatyamuktigaḥ // MAnuv_3,4.72 //",
    "GSP33nysu__3u:9410": "muktastu sarvadā paśyet sarvagatvena cāpi tu /",
    "GSP33nysu__3u:9411": "na ramāvad viśeṣāṇāṃ darśanaṃ śaknuyāt kvacit // MAnuv_3,4.73 //",
    "GSP33nysu__3u:9412": "svātmānamanyacca sadā viśeṣairakhilairapi /",
    "GSP33nysu__3u:9413": "paśyantyañjastathā vāṇī viśoṣāṃstāvato natu /",
    "GSP33nysu__3u:9414": "traiguṇyāt parataḥ paśyed vyāptaṃ śataguṇaṃ harim // MAnuv_3,4.74 //",
    "GSP33nysu__3u:9415": "susūkṣmairityādinā sarveṣāṃ jñānatāratamyamucyate /",
    "GSP33nysu__3u:9416": "svato 'nyadviśvamapyevaṃ paśyati /",
    "GSP33nysu__3u:9417": "api tu kintu /",
    "GSP33nysu__3u:9418": "tarhi bhagavatsamānā kimiti praśnārthaḥ /",
    "GSP33nysu__3u:9419": "anyato jñānavargādadhikaṃ paśyantyapi sarvairviśeṣairyuktaṃ taṃ naiva paśyati viṣṇoḥ svasmāccānyadaśeṣam",
    "GSP33nysu__3u:9420": "anyataḥ sarasvatyāderadhikaṃ paśyet /",
    "GSP33nysu__3u:9421": "brahmaṇo 'pyavasthābhedena viśeṣa ucyate natu sarveṣviti /",
    "GSP33nysu__3u:9422": "tathā sarvagatatvena sarasvatyādidṛṣṭādhikaguṇatvena savargatatvena ceti /",
    "GSP33nysu__3u:9423": "caśabdenoktaguṇavattvaṃ samuccinoti /",
    "GSP33nysu__3u:9424": "tarhi muktasya brahmaṇo ramāsāmyaṃ kimiti praśnaḥ- api tviti //",
    "GSP33nysu__3u:9425": "darśanaṃ kartum /",
    "GSP33nysu__3u:9426": "anyat bhagavataḥ /",
    "GSP33nysu__3u:9427": "yatha brahma ramādṛṣṭānna paśyati tathā /",
    "GSP33nysu__3u:9428": "yāvanto brahmadṛṣṭāstāvataḥ /",
    "GSP33nysu__3u:9429": "giriśo garuḍaścaiva tamomātragataṃ harim /",
    "GSP33nysu__3u:9430": "paśyed viśeṣānapi hi vāṇīdṛṣṭān na paśyati // MAnuv_3,4.75 //",
    "GSP33nysu__3u:9431": "umā suparṇī ca mahattattvaṃ yāvat prapaśyati /",
    "GSP33nysu__3u:9432": "rudradṛṣṭān viśeṣāṃśca naiva paśyet kadācana // MAnuv_3,4.76 //",
    "GSP33nysu__3u:9433": "svarūpamanyarūpaṃ ca muktā devāḥ samastaśaḥ /",
    "GSP33nysu__3u:9434": "jānantīndraśca kāmaśca brahma yāvadahaṅkṛtiḥ // MAnuv_3,4.77 //",
    "GSP33nysu__3u:9435": "paśyanto manudakṣādyā buddhitattvasthitaṃ harim /",
    "GSP33nysu__3u:9436": "paśyanti somasūryau tu manasthaṃ parameśvaram // MAnuv_3,4.78 //",
    "GSP33nysu__3u:9437": "anye bhūtasthitaṃ viṣṇuṃ devāḥ paśyanti sarvadā /",
    "GSP33nysu__3u:9438": "bahusāhasravarṣeṇa mahattattve kvacit kvacit // MAnuv_3,4.79 //",
    "GSP33nysu__3u:9439": "anye caiva yathāyogyamaṇḍāntarvartinaṃ harim /",
    "GSP33nysu__3u:9440": "śvetadvīpapatiṃ caiva hṛdyevānye tu kecana /",
    "GSP33nysu__3u:9441": "kadācideva tatrāpi kecit paśyanti keśavam // MAnuv_3,4.80 //",
    "GSP33nysu__3u:9442": "tamoguṇamātragatameveti sambandhaḥ /",
    "GSP33nysu__3u:9443": "paśyedityādeḥ pratyekaṃ sambandhaḥ /",
    "GSP33nysu__3u:9444": "anyarūpaṃ svādhamarūpam /",
    "GSP33nysu__3u:9445": "bahusāhasravarṣeṇeti /",
    "GSP33nysu__3u:9446": "bahusahasravarṣānuṣṭhitasādhanena /",
    "GSP33nysu__3u:9447": "kvacitkvaciditi mahattattvapravibhāgānabhipraiti /",
    "GSP33nysu__3u:9448": "yathāyogameva kecana (tu) śvetadvīpapatimeva /",
    "GSP33nysu__3u:9449": "tatrāpa hṛdyapi /",
    "GSP33nysu__3u:9450": "parimāṇadarśanavadviśeṣadarśane tāratamyaṃ na vispaṣṭamuktamata āha- umeti",
    "GSP33nysu__3u:9451": "umā yāvadanantāṃśān pūrvadṛṣṭebhya eva tu /",
    "GSP33nysu__3u:9452": "viśeṣān vāsudevasya paścāduktā vicakṣate // MAnuv_3,4.81 //",
    "GSP33nysu__3u:9453": "śakrakāmādayaścaiva viśeṣān brahmaṇi sthitān /",
    "GSP33nysu__3u:9454": "umādibhiḥ prabuddhebhyaḥ śatāṃśāneva cakṣate // MAnuv_3,4.82 //",
    "GSP33nysu__3u:9455": "umāparyantaṃ tu paścātpaścāduktāḥ pūrvapūrvairdṛṣṭebhyo dṛṣṭānāmanantāṃśāneva vāsudevasya viśeṣaśanvicakṣate /",
    "GSP33nysu__3u:9456": "śakrakāmādayaśceti castvarthaḥ /",
    "GSP33nysu__3u:9457": "evaśabdasyomādibhirevetyanvayaḥ /",
    "GSP33nysu__3u:9458": "prabuddhebhya iti pūrvavat ṣaṣṭhayarthe /",
    "GSP33nysu__3u:9459": "cakṣate paśyanti /",
    "GSP33nysu__3u:9460": "udāhṛtānāṃ vacanānāṃ prayojanamāha- ityādīti //",
    "GSP33nysu__3u:9461": "ityādivedasmṛtigavacanebhyo yathārthataḥ /",
    "GSP33nysu__3u:9462": "tāratamyaṃ vimuktānāṃ sādhanānāṃ ca dṛśyate // MAnuv_3,4.83 //",
    "GSP33nysu__3u:9463": "yathārthata iti //",
    "GSP33nysu__3u:9464": "na paramatānuvādarūpeṇetyarthaḥ /",
    "GSP33nysu__3u:9465": "muktānāṃ ca sādhanānāṃ ceti yojanā /",
    "GSP33nysu__3u:9466": "sādhanatāratamyapratipādanāyodāhṛteṣveve keṣucidvākyeṣu muktānāṃ tāratamyaṃ pratīyate /",
    "GSP33nysu__3u:9467": "tadapi prakṛtatvād grāhyamityarthaḥ /",
    "GSP33nysu__3u:9468": "astu mumukṣūṇāṃ sādhaneṣu tāratamyaṃ mā ca bhūmnokṣe tāratamyamityāśaṅkāyāṃ prāgbādhakamuktam",
    "GSP33nysu__3u:9469": "idānīṃ śaṅkaivaiṣā nopapadyate dūre dūṣaṇābhidhānamityāha- sādhyeti //",
    "GSP33nysu__3u:9470": "sādhyasādhanavairūpyam ... // MAnuv_3,4.84a //",
    "GSP33nysu__3u:9471": "sādhyamavicitraṃ sādhanaṃ vicitramiti sādhyasādhanayorvairūpyaṃ kena bījena kalpyate śaṅkayate na kenāpi /",
    "GSP33nysu__3u:9472": "ayamabhisandhiḥ /",
    "GSP33nysu__3u:9473": "pakṣe vipakṣatvaśaṅkā khalu kenacidbījena syāt /",
    "GSP33nysu__3u:9474": "nirbījaṃ śaṅkamāno na laukiko nāpi parīkṣaka ityunmatta ivopekṣaṇīyaḥ /",
    "GSP33nysu__3u:9475": "bījaṃ ca vyabhicāradarśanaṃ vopādhidaśarnaṃ vā tayoranyataraśaṅkā vā /",
    "GSP33nysu__3u:9476": "tatrādyaṃ tāvadiha nāsti /",
    "GSP33nysu__3u:9477": "tadidamāha- adṛṣṭamiti //",
    "GSP33nysu__3u:9478": "... adṛṣṭaṃ kena kalpyate // MAnuv_3,4.84b //",
    "GSP33nysu__3u:9479": "nāpi dvitīyam /",
    "GSP33nysu__3u:9480": "pakṣe sādhyasadbhāvasya śrutyādisiddhatvena yasya kasyacidāśaṅkayamānasyāvaśyaṃ sādhyavyāpakatvābhāvenopādhitvāsambhavāt",
    "GSP33nysu__3u:9481": "pakṣe 'pi tadvṛttau sādhanavyāpakatvāt /",
    "GSP33nysu__3u:9482": "ata evopādhiśaṅkāpi nirastā /",
    "GSP33nysu__3u:9483": "tato vyabhicāraśaṅkāpi /",
    "GSP33nysu__3u:9484": "udāhṛtavākyairvyāpteruktatvāt /",
    "GSP33nysu__3u:9485": "ato bījābhāvācchaṅkaivaiṣānupapanneti /",
    "GSP33nysu__3u:9486": "īśvaro mumukṣubhyo vicitraṃ phalaṃ dadāti vicitrasādhanairārādhitatvāt /",
    "GSP33nysu__3u:9487": "vicitrasādhanānyapekṣya phaladātṛtvādityanumānāntaraṃ hṛdi nidhāyānyathāsisiddhinirāsārthaṃ vipakṣe bādhakamāha- vaiṣamyamiti //",
    "GSP33nysu__3u:9488": "vaiṣamyaṃ nirghṛṇatvaṃ ca tena syātāṃ parasya ca // MAnuv_3,4.84cd //",
    "GSP33nysu__3u:9489": "tena sādhyasādhanavairūpyeṇa /",
    "GSP33nysu__3u:9490": "dvitīyaścaśabdaḥ pramāṇāntarasūcanārthaḥ /",
    "GSP33nysu__3u:9491": "yadīśvaro 'nuṣṭhitālpasādhanāyānuṣṭhitamahāsādhanasamānaphalaṃ dadyāt /",
    "GSP33nysu__3u:9492": "tadāsau viṣamaḥ prasajyeta /",
    "GSP33nysu__3u:9493": "yadi vānuṣṭhitamahāsādhanāyānuṣṭhitālpasādhanasamānaphalaṃ dadyāt /",
    "GSP33nysu__3u:9494": "tadā nirghṛṇaḥ syādityarthaḥ /",
    "GSP33nysu__3u:9495": "īśvarasya vaiṣamyādyāpattirnāniṣyā /",
    "GSP33nysu__3u:9496": "duḥkhādyahetutvādityata āha- sāpekṣatvāditi //",
    "GSP33nysu__3u:9497": "sāpekṣatvāditi ca tau vidyādhīśena vāritau // MAnuv_3,4.84ef //",
    "GSP33nysu__3u:9498": "anena”vaiṣamyanairghaṇye vā sāpekṣatvāt'; iti sūtramupādatte /",
    "GSP33nysu__3u:9499": "tau ceti sambandhaḥ /",
    "GSP33nysu__3u:9500": "tau vaiṣamyanairghaṇyalakṣaṇau doṣau /",
    "GSP33nysu__3u:9501": "yaddhi pramāṇaviruddhamaprāmāṇikaṃ vā taducyate 'niṣyamiti /",
    "GSP33nysu__3u:9502": "vaiṣamyaṃ(myādikaṃ)ce(mī)śvarasya sūtrakāreṇa vāritatvātpramāṇaviruddhamiti kathaṃ nāniṣyam",
    "GSP33nysu__3u:9503": "aṅgīkṛtasūtraprāmāṇyānpratyayaṃ yatna iti nāsaṅgatiḥ /",
    "GSP33nysu__3u:9504": "ye tu sūtraprāmāṇyamanaṅgīkṛtyeśvarasya vaiṣamyādyāpatteriṣṭatvaṃ manyante /",
    "GSP33nysu__3u:9505": "tānprati vedāprāmāṇyahetutvena vaiṣamyāderdeṣatvaṃ sūcayituṃ pulliṅganirdeśaḥ /",
    "GSP33nysu__3u:9506": "anyathā prakaraṇātte vārite ityavakṣyat /",
    "GSP33nysu__3u:9507": "napuṃsakaprayoge 'pi dūṣaṇe iti śakyate jñātumiti cenna /",
    "GSP33nysu__3u:9508": "te vaiṣamyanairghṛṇye iti nirākāṅkṣatvāt /",
    "GSP33nysu__3u:9509": "prasaṅgasya viparyaye payarvasānamupapādayati- tāratamyāditi //",
    "GSP33nysu__3u:9510": "tāratamyāt sādhanānāṃ sādhyatādṛktavamīśataḥ /",
    "GSP33nysu__3u:9511": "avaiṣamyādihetuḥ syāt sadaiva parameśvare // MAnuv_3,4.85 //",
    "GSP33nysu__3u:9512": "sādhanānāṃ tāratamyātsadaiva niyameneśato bhavataḥ sādhyasya tāratamyaṃ parameśvare 'vaiṣamyādihetuḥ syāt /",
    "GSP33nysu__3u:9513": "āpādakaviparyayasya khalvāpādyavipayaryaṃ prati nirvāhakatve bhavetprasaṅgasya viparyayaparyavasānam",
    "GSP33nysu__3u:9514": "niragnikatvaviparyayo hi nirdhūmatvaviparyayaṃ ghaṭayati /",
    "GSP33nysu__3u:9515": "asti caitatprakṛta iti /",
    "GSP33nysu__3u:9516": "yadvā kathaṃ vaiṣamyādi sūtrakāreṇa vāritamityataḥ sāpekṣatvasya vaiṣamyādyabhāvena saha hetuhetumadbhāvaṃ vyutpādayati- tāratamyāditi //",
    "GSP33nysu__3u:9517": "pūrvaiva yojanā /",
    "GSP33nysu__3u:9518": "vyarthamidaṃ sūtrakārasya sādhanasaṃskārapūrvakarmāpekṣāṅgīkāreṇa vaiṣamyādinivāraṇam /",
    "GSP33nysu__3u:9519": "phale tatparihāre 'pi sādhanādau parihartumaśakyatvāt /",
    "GSP33nysu__3u:9520": "tathāhi /",
    "GSP33nysu__3u:9521": "sādhanādau parameśvarasya prayojakatvamasti na vā /",
    "GSP33nysu__3u:9522": "neti pakṣe parameśvaratvahāniḥ /",
    "GSP33nysu__3u:9523": "ādye nirnimittaṃ vicitrāṇi sādhanāni prayojayataḥ kathaṃ na vaiṣamyādītyato 'nupapannasya sūtrasya kathaṃ bādhakatvamiti /",
    "GSP33nysu__3u:9524": "maivam /",
    "GSP33nysu__3u:9525": "asyākṣepasya sūtrakṛtaiva nirastatvādityāha- svātantrya iti //",
    "GSP33nysu__3u:9526": "svātantrye vidyamāne 'pi sādhanādau pareśituḥ /",
    "GSP33nysu__3u:9527": "apekṣyānādivaicitṛyaṃ na doṣa iti tadvacaḥ // MAnuv_3,4.86a-d //",
    "GSP33nysu__3u:9528": "svātantryaṃ prayojakakartṛtvāt /",
    "GSP33nysu__3u:9529": "vaicitryaṃ sādhanādeḥ /",
    "GSP33nysu__3u:9530": "apekṣya preraṇāditi śeṣaḥ /",
    "GSP33nysu__3u:9531": "doṣo vaiṣamyādiḥ /",
    "GSP33nysu__3u:9532": "tadvacaḥ sūtrakṛto vaco 'sti /",
    "GSP33nysu__3u:9533": "nanvevaṃ savartra sāpekṣasya hareḥ svātantryahānirdeṣaḥ syādityata āha-",
    "GSP33nysu__3u:9534": "svatantrya iti //",
    "GSP33nysu__3u:9535": "ayamapi doṣo nāsti /",
    "GSP33nysu__3u:9536": "katham /",
    "GSP33nysu__3u:9537": "pareśituḥ sādhanādau svātantrye vidyamāne 'pi",
    "GSP33nysu__3u:9538": "svecchayānādivaicitryamapekṣya prerakatvamityetadarthapratipādakaṃ tadvaco",
    "GSP33nysu__3u:9539": "'sti yata iti /",
    "GSP33nysu__3u:9540": "kiṃ tadvaca ityataḥ krameṇa sūtradvayaṃ paṭhati- nānāditvāditi //",
    "GSP33nysu__3u:9541": "nānāditvāditi hyuktamupapadyata ityapi // MAnuv_3,4.86ef //",
    "GSP33nysu__3u:9542": "tatrādyadoṣaparihārāya”na karmāvibhāgāditi cennānāditvāt'; itrata",
    "GSP33nysu__3u:9543": "sūtraṃ(maneno)upādatte /",
    "GSP33nysu__3u:9544": "dvitīyaparihārāya”upapadyate ca'; iti /",
    "GSP33nysu__3u:9545": "evamanumānasyānyathāsiddhiṃ nirasya bādhakapratirodhau nirākaroti-",
    "GSP33nysu__3u:9546": "apekṣyeti //",
    "GSP33nysu__3u:9547": "apekṣyopāyavaiṣamyamupeyasya tathā sthitiḥ /",
    "GSP33nysu__3u:9548": "mayā kayā viruddhā syād ... // MAnuv_3,4.87a-c //",
    "GSP33nysu__3u:9549": "tathāsthitirviṣamateśvareṇa kriyata iti sādhyamāneti śeṣaḥ /",
    "GSP33nysu__3u:9550": "mayā pramāṇena /",
    "GSP33nysu__3u:9551": "kayā na kayāpi /",
    "GSP33nysu__3u:9552": "paramaṃ sāmyamityāderanyathāvyākhyātatvaditi bhāvaḥ /",
    "GSP33nysu__3u:9553": "anumānādervyāptipratipattaye dṛṣṭāntamāha- rājādāviti //",
    "GSP33nysu__3u:9554": "... rājādāvapi dṛśyate // MAnuv_3,4.87d //",
    "GSP33nysu__3u:9555": "prekṣāvati rājādau sevānurūpaphaladānaṃ vaiparītyakartaryaprekṣāvati vaiṣamyādikaṃ ca dṛśyata ityarthaḥ /",
    "GSP33nysu__3u:9556": "sādhyasādhanavairūpyakalpane bādhakāntaramāha- tyāga iti //",
    "GSP33nysu__3u:9557": "tyāgo dṛṣṭasya cādṛṣṭakalpaneti suduṣkarau /",
    "GSP33nysu__3u:9558": "māyibhyo 'nyena kenāpi ... // MAnuv_3,4.88a-c //",
    "GSP33nysu__3u:9559": "sarvatra sādhyasādhanaikarūpyasya dṛṣṭatvāttadvairūpyasya kvāpyadṛṣṭatvātprakṛtavairūpyaṃ śaṅkamānasya dṛṣṭatyāgo 'dṛṣṭakalpanā ceti doṣau prasajyete /",
    "GSP33nysu__3u:9560": "naca syātāṃ tāviti śakyate vaktum /",
    "GSP33nysu__3u:9561": "prekṣāvatā kenāpyanaṅgīkṛtatvādityāha- suduṣkaramiti //",
    "GSP33nysu__3u:9562": "māyāvādino dṛṣṭaṃ prapañcasya satyatvādikaṃ tyajanti /",
    "GSP33nysu__3u:9563": "adṛṣṭamanirvācyādikaṃ kalpayanti /",
    "GSP33nysu__3u:9564": "ato māyibhyo 'nyenetyuktam /",
    "GSP33nysu__3u:9565": "asya cottaratropayogaḥ /",
    "GSP33nysu__3u:9566": "anyairakṛtamapi dṛṣṭatyāgādikaṃ kurvatāṃ ko doṣa ityata āha- tatkimiti //",
    "GSP33nysu__3u:9567": "... tat kimanyaiśca vādibhiḥ // MAnuv_3,4.88d //",
    "GSP33nysu__3u:9568": "māyino 'trānugamyante ... // MAnuv_3,4.89a //",
    "GSP33nysu__3u:9569": "tat tarhi /",
    "GSP33nysu__3u:9570": "kimiti gūḍhābhiprāyaḥ praśnaḥ /",
    "GSP33nysu__3u:9571": "atra dṛṣṭatyāgādyanuṣṭhānaviṣaye /",
    "GSP33nysu__3u:9572": "anugamyante anusriyante /",
    "GSP33nysu__3u:9573": "etaduktaṃ bhavati /",
    "GSP33nysu__3u:9574": "dṛṣṭatyāgādiprasaṅgena māyāvādino dūṣayatāṃ punaratra dṛṣṭatyāgādikaṃ svayaṃ kurvatāṃ vyāhatiḥ syāditi /",
    "GSP33nysu__3u:9575": "sādhyasādhanayorvairūpyaṃ śaṅkamānasyāniṣyāntaramāha- śruteti //",
    "GSP33nysu__3u:9576": "uktavidhayā sādhyasādhanasārūpyasya śrutatvādanyathā cāśrutatvādatra vairūpyāṅgīkāre śrutahānyaśrutagrahāvapi syātām /",
    "GSP33nysu__3u:9577": "māyināṃ liṅge iti tayorviśeṣaṇaṃ prayuñjānasyokta evābhisandhiḥ /",
    "GSP33nysu__3u:9578": "māyāvādino hi śrutaṃ sārvajñādyupetaṃ brahma parityajyāśrutaṃ nirguṇamupayanti /",
    "GSP33nysu__3u:9579": "dṛṣṭatyāgādicatuṣyayaṃ kurvatāṃ bādhakāntaramāha- taditi //",
    "GSP33nysu__3u:9580": "... śrutahānyaśrutagrahau /",
    "GSP33nysu__3u:9581": "apyatra māyināṃ liṅge tat ke doṣāstato 'dhikāḥ // MAnuv_3,4.89b-d //",
    "GSP33nysu__3u:9582": "tat tatra prakṛtadoṣeṣu /",
    "GSP33nysu__3u:9583": "tato dṛṣṭatyāgādeṣaḥ /",
    "GSP33nysu__3u:9584": "adhikā bahirbhūtāḥ /",
    "GSP33nysu__3u:9585": "dṛṣṭatyāgādikaṃ kurvāṇenānyadapi pramitaṃ tyājyaṃ syāt /",
    "GSP33nysu__3u:9586": "adṛṣṭakalpanādikaṃ ca kurvatāprāmāṇikamanyadapi kalpanīyaṃ",
    "GSP33nysu__3u:9587": "bhavediti(tyarthaḥ) bhāvaḥ /",
    "GSP33nysu__3u:9588": "syādetat /",
    "GSP33nysu__3u:9589": "yadi muktāstāratamyopetāḥ syustadā parasparaṃ dveṣavantaḥ syuriti pratikūlatarkaparāhataṃ muktatāratamyānumānamityata āha- niśśeṣeti //",
    "GSP33nysu__3u:9590": "niśśeṣagatadoṣāṇāṃ bahubhirjanmabhiḥ punaḥ /",
    "GSP33nysu__3u:9591": "syādāparokṣyaṃ hi harerdveṣerṣyādistataḥ kutaḥ // MAnuv_3,4.90 //",
    "GSP33nysu__3u:9592": "niśśeṣeṇa gatā apagatā doṣā yebhyāste tathoktāḥ /",
    "GSP33nysu__3u:9593": "punaḥ śravaṇādimatāmiti śeṣaḥ /",
    "GSP33nysu__3u:9594": "teṣāṃ harerāparokṣyamiti tānprati harerāparokṣya(raparokṣatva)mityarthaḥ /",
    "GSP33nysu__3u:9595": "anubandhādibhya ityatra pratipādito 'yamartha iti hiśabdaḥ /",
    "GSP33nysu__3u:9596": "yasmādityarthe vā /",
    "GSP33nysu__3u:9597": "dveṣerṣyādidoṣastatastasmātkuto muktānāṃ nāpādayituṃ śakyata ityarthaḥ /",
    "GSP33nysu__3u:9598": "etaduktaṃ bhavati /",
    "GSP33nysu__3u:9599": "ye tāratamyopetāste dveṣādimanto dṛṣṭā yathā laukikāḥ puruṣā iti khalvatra vyāptirabhidhātavyā",
    "GSP33nysu__3u:9600": "nacaivam /",
    "GSP33nysu__3u:9601": "laukikānāṃ dveṣādimattve doṣitvasyaiva prayojakatvāt /",
    "GSP33nysu__3u:9602": "yatra dveṣādimattvaṃ tatra doṣitvamita vyāpterdarśanam /",
    "GSP33nysu__3u:9603": "naca doṣitvaṃ mukteṣu sambhavati /",
    "GSP33nysu__3u:9604": "aupādhikā hi teṣu doṣā vaktavyāḥ /",
    "GSP33nysu__3u:9605": "svābhāvikānāṃ śaṅkitumaśakyatvāt /",
    "GSP33nysu__3u:9606": "te ca bhagavatsākṣātkārodayātprāgeva prācuryeṇa gatāḥ /",
    "GSP33nysu__3u:9607": "sākṣātkāreṇa ca samūlaghātaṃ hatāḥ /",
    "GSP33nysu__3u:9608": "muktau copādherevāpagatatvānneṣadapi sthātumarhati /",
    "GSP33nysu__3u:9609": "ato vyāpakābhāvādvayāpyasyāpyabhāva iti /",
    "GSP33nysu__3u:9610": "nanu pareṇāpi na mukteṣu dveṣādimattvaṃ sādhyate kintvāpādyata iti /",
    "GSP33nysu__3u:9611": "tatasstebhyastadvayāvṛttisādhanamasaṅgatam /",
    "GSP33nysu__3u:9612": "maivam /",
    "GSP33nysu__3u:9613": "tarkamūlabhūtavyāptāvupādhiḥ khalvatra kathitaḥ /",
    "GSP33nysu__3u:9614": "tasya ca pakṣādvayāvṛttiḥ svavyāvṛttyā vivakṣitadharmavyāvartanaśaktiścāvaśyaketi tadvyutpādanasya",
    "GSP33nysu__3u:9615": "atra dveṣerṣyāsantāpapareṣyapratighātaprayatnecchā vyāpyāḥ /",
    "GSP33nysu__3u:9616": "avidyāhaṅkārādyā vyāpakā iti vivekaḥ /",
    "GSP33nysu__3u:9617": "doṣāṇāmeva dveṣādau prayojakatvamityetamarthaṃ pareṇāpi svīkārayituṃ pratibandī gṛhṇāti- bhaveyuriti",
    "GSP33nysu__3u:9618": "bhaveyuryadi cerṣyādyāḥ sameṣvapi kuto na te // MAnuv_3,4.91ab //",
    "GSP33nysu__3u:9619": "tāratamye 'ṅgīkṛte muktānāmīrṣyādayo yadi bhaveyuryadyāpādyante /",
    "GSP33nysu__3u:9620": "tadā mukteṣu sameṣvaṅgīkṛteṣvapi kuto na bhaveyuḥ /",
    "GSP33nysu__3u:9621": "yadi muktāstāratamyopetāstadā dveṣādimantaḥ syuriti vadatā na dveṣādimantastasmātsamā eveti vācyam /",
    "GSP33nysu__3u:9622": "naca sāmyamapyaṅgīkartuṃ śakyate /",
    "GSP33nysu__3u:9623": "yadi muktāḥ samāḥ syustadā dveṣādimantaḥ syuriti tatrāpyaniṣyaprasaṅgādityarthaḥ /",
    "GSP33nysu__3u:9624": "sāmye kathaṃ dveṣādiprasaṅga ityata paraprasaṅgavatsāmyasyāpi dveṣādisāhacaryaṃ dṛṣṭamityāha- tapyamānā iti //",
    "GSP33nysu__3u:9625": "tapyamānāḥ samān dṛṣṭvā dveṣerṣyādiyutā api /",
    "GSP33nysu__3u:9626": "dṛśyante bahavo loke doṣā evātra kāraṇam // MAnuv_3,4.91c-f //",
    "GSP33nysu__3u:9627": "samasattāmātraṃ nāpādakatvena vivakṣitam /",
    "GSP33nysu__3u:9628": "atiprasaṅgāt /",
    "GSP33nysu__3u:9629": "kintu samadarśanamevetyāśayenoktam- samāndṛṣṭveti //",
    "GSP33nysu__3u:9630": "pratibandīgrahaṇasya prayojanamāha- doṣā iti //",
    "GSP33nysu__3u:9631": "doṣāṇāṃ samuditānāmeva kāraṇatvamityekavacanam /",
    "GSP33nysu__3u:9632": "evamasmābhiḥ sāmyavādinaṃ pratyatiprasaṅge 'bhihite tenaitadeva vaktavyam /",
    "GSP33nysu__3u:9633": "atra loke doṣā eva dveṣādeḥ kāraṇam /",
    "GSP33nysu__3u:9634": "anvayavyatirekābhyāṃ tanniścayāt /",
    "GSP33nysu__3u:9635": "natu sāmyam /",
    "GSP33nysu__3u:9636": "satyapi sāmye sakhiṣvabhāvāt /",
    "GSP33nysu__3u:9637": "asatyapi kvacidbhāvāt /",
    "GSP33nysu__3u:9638": "naca mukteṣu doṣāssanti /",
    "GSP33nysu__3u:9639": "ataḥ sāmye 'pi na (dvai)doṣādiprasaṅga iti /",
    "GSP33nysu__3u:9640": "ataḥ kimityata āha- yadīti //",
    "GSP33nysu__3u:9641": "yadi nirdoṣatā tatra kimādhikyena dūṣyate // MAnuv_3,4.92ab //",
    "GSP33nysu__3u:9642": "yadyevaṃ doṣāṇāmeva dveṣādikāraṇatvam /",
    "GSP33nysu__3u:9643": "tatra mukteṣu /",
    "GSP33nysu__3u:9644": "nirdeṣatā cāṅgīkṛtā /",
    "GSP33nysu__3u:9645": "tadā ādhikyena hīnādhikabhāvenāṅgīkṛtena /",
    "GSP33nysu__3u:9646": "kiṃ dūṣyate na kimapi /",
    "GSP33nysu__3u:9647": "sāmyamaṅgīkurvāṇenāpi nirdeṣatayaiva dveṣādiprasaṅgo vāraṇīyaḥ /",
    "GSP33nysu__3u:9648": "tāratamyamaṅgīkurvāṇairasmābhirapi tathaiva nirākariṣyate /",
    "GSP33nysu__3u:9649": "iyāṃstu viśeṣaḥ /",
    "GSP33nysu__3u:9650": "yattāratamyaṃ pramitaṃ na sāmyamiti samudāyārthaḥ /",
    "GSP33nysu__3u:9651": "śaṅkate- yadīti //",
    "GSP33nysu__3u:9652": "yadyanyadarśanābhāvādīrṣyādirvinivāryate // MAnuv_3,4.92cd //",
    "GSP33nysu__3u:9653": "bhavedetadyadi sāmyena prasaktaṃ dveṣādikaṃ nirdeṣatayā nivārayāmaḥ /",
    "GSP33nysu__3u:9654": "nacaivam /",
    "GSP33nysu__3u:9655": "kinnāma samasattāmātraṃ hi na dveṣādikāraṇamatiprasaṅgāt /",
    "GSP33nysu__3u:9656": "api tarhi samadarśanam /",
    "GSP33nysu__3u:9657": "naca muktaḥ samaṃ muktāntaraṃ paśyatyato na dveṣādīti /",
    "GSP33nysu__3u:9658": "evaṃ tarhi na tāratamyasattāmātraṃ dveṣādikāraṇaṃ kintu svato",
    "GSP33nysu__3u:9659": "'dhikadarśanameva /",
    "GSP33nysu__3u:9660": "naca muktaḥ svato 'dhikaṃ muktāntaraṃ paśyati /",
    "GSP33nysu__3u:9661": "tasmātsatyapi tāratamye na dveṣādiprasaṅga iti kuto na santoṣyavyamiti parihāro 'tra śakyate vaktum /",
    "GSP33nysu__3u:9662": "tathāpi nāsau tāttvika ityanyadarśanābhāvameva dūṣayati- adarśanāditi //",
    "GSP33nysu__3u:9663": "adarśanādaratyādiḥ kathaṃ tena nivāryate // MAnuv_3,4.92ef //",
    "GSP33nysu__3u:9664": "evamanyadarśanābhāvena dveṣādikaṃ nivārayatā tenādarśanātprasaktamaratyādikaṃ kathaṃ nivāryate",
    "GSP33nysu__3u:9665": "aratiḥ sukhābhāvaḥ /",
    "GSP33nysu__3u:9666": "ādipadena tandrī bhayaṃ ca gṛhyate /",
    "GSP33nysu__3u:9667": "etaduktaṃ bhavati /",
    "GSP33nysu__3u:9668": "syādayaṃ parihāro yadi muktasyānyadarśanābhāvaḥ sambhavet /",
    "GSP33nysu__3u:9669": "nacaivam /",
    "GSP33nysu__3u:9670": "mukto hi na tāvadacetanaḥ /",
    "GSP33nysu__3u:9671": "apasiddhāntaprasaṅgāt /",
    "GSP33nysu__3u:9672": "tataścetanasya sato 'nyadarśanābhāve 'ratyādikaṃ prasajyata iti /",
    "GSP33nysu__3u:9673": "nanu bahirmukhā evānyadarśanābhāve 'ratyādikaṃ prāpnuvanti naca muktāstathāto nāratyādiprasaṅga ityata āha- brahmaṇo 'pīti //",
    "GSP33nysu__3u:9674": "brahmaṇo 'pyaratirdṛṣṭvā pūrvamekākinaḥ śrutau // MAnuv_3,4.93ab //",
    "GSP33nysu__3u:9675": "“jñānamapratighaṃ yasya vairāgyaṃ ca jagatpateḥ /",
    "GSP33nysu__3u:9676": "aiśvaryaṃ caiva dharmaśca sahasiddhaṃ catuṣyayam'; ityevaṃ pramitasyāpītyarthaḥ /",
    "GSP33nysu__3u:9677": "pūrvam ādikāle /",
    "GSP33nysu__3u:9678": "śrutāviti jātāvekavacanam /",
    "GSP33nysu__3u:9679": "tāḥ śrutīrarthataḥ paṭhati- naiveti //",
    "GSP33nysu__3u:9680": "naiva reme sa caikākī tasamānna ramate kvacit /",
    "GSP33nysu__3u:9681": "dvitīyamaicchat tenāsāviti śrutaya ūdire // MAnuv_3,4.93c-f //",
    "GSP33nysu__3u:9682": "anena sa vai naiva reme tasmādekākī na ramate sa dvitīyamaicchaditi vākyamupādatte /",
    "GSP33nysu__3u:9683": "syādetat /",
    "GSP33nysu__3u:9684": "yadyanyadarśanābhāvamātramaratyādeḥ kāraṇaṃ syāt /",
    "GSP33nysu__3u:9685": "nacaivam /",
    "GSP33nysu__3u:9686": "kintvanyadarśanecchāyāṃ tadabhāvaḥ /",
    "GSP33nysu__3u:9687": "muktasya tvicchaiva nāstyato 'nyadarśanābhāve 'pi nāratyādikaṃ prasajyata ityāśaṅkayāha- yadīti //",
    "GSP33nysu__3u:9688": "yadīcchā tatra naivāstītyeva tat kalpyate mṛṣā /",
    "GSP33nysu__3u:9689": "śrutyuktanirdoṣataiva kiṃ nāṅgīkriyate svayam // MAnuv_3,4.94 //",
    "GSP33nysu__3u:9690": "tat tatra muktau /",
    "GSP33nysu__3u:9691": "tatra anyadarśanaviṣaye /",
    "GSP33nysu__3u:9692": "icchā naivāstīti mṛṣaiva kalpya teyadīti yojanā /",
    "GSP33nysu__3u:9693": "bhidyate hṛdayagranthirityādiśrutyuktā /",
    "GSP33nysu__3u:9694": "svayaṃ sākṣācchatyukteti sambandhaḥ /",
    "GSP33nysu__3u:9695": "tarhīti śeṣaḥ /",
    "GSP33nysu__3u:9696": "tacchabdo vā tarhyarthaḥ /",
    "GSP33nysu__3u:9697": "idamuktaṃ bhavati /",
    "GSP33nysu__3u:9698": "muktānāṃ sāmyamaṅgīkṛtyānyadarśanābhāvena dveṣādiparihṛtyānyadarśanecchābhāvena cāratyādikaṃ",
    "GSP33nysu__3u:9699": "'prāmāṇikānekakalpanaṃ prāmāṇikaparityāgaśca syātām /",
    "GSP33nysu__3u:9700": "sāmānyadarśanābhāvenābhāvavatadicchābhāvānāmaprāmāṇikatvāt /",
    "GSP33nysu__3u:9701": "tāratamyādeḥ prāmāṇikatvāt /",
    "GSP33nysu__3u:9702": "tato varaṃ tāratamyamaṅgīkṛtya dveṣādinirāsāya śrautanirdeṣatāsvīkāra iti",
    "GSP33nysu__3u:9703": "etena tāratamyaṃ sāmyaṃ vāṅgīkṛtya nirdeṣatvena dveṣādisamādhānaṃ vidhātavyamiti sandeho 'pi nirasto veditavyaḥ /",
    "GSP33nysu__3u:9704": "uktameva spaṣṭamāha- tāratamyaṃ ceti //",
    "GSP33nysu__3u:9705": "tāratamyaṃ ca kāmaṃ ca śrutamevātihāya tu /",
    "GSP33nysu__3u:9706": "aśrutā samatā kena kalpyate yuktimāninā // MAnuv_3,4.95 //",
    "GSP33nysu__3u:9707": "anyadarśanaṃ cetyapi grāhyam /",
    "GSP33nysu__3u:9708": "“sa yo manuṣyāṇāṃ rāddhaḥ /",
    "GSP33nysu__3u:9709": "kāmasya yatrāptāḥ kāmāḥ /",
    "GSP33nysu__3u:9710": "akṣaṇvantaḥ karṇavantaḥ sakhāyaḥ'; ityādyau śrutam /",
    "GSP33nysu__3u:9711": "na hyanyadarśanābhāve sakhyaṃ sambhavati /",
    "GSP33nysu__3u:9712": "samatetyanyadarśanābhāvecchābhāvayorapyupalakṣaṇam /",
    "GSP33nysu__3u:9713": "yuktiṃ manyata iti yuktamānī /",
    "GSP33nysu__3u:9714": "yuktau bahumānavatā kenāpyevaṃ na kalpyata ityarthaḥ /",
    "GSP33nysu__3u:9715": "prāmāṇikaparityāgāprāmāṇikasvīkāraprasaṅgo hi tarkāparanāmikā yuktiḥ /",
    "GSP33nysu__3u:9716": "nanu samatāyā aśrutatve 'pi nāprāmāṇikatvam /",
    "GSP33nysu__3u:9717": "nahi śrutireva pramāṇamityata āha- kiṃ taditi //",
    "GSP33nysu__3u:9718": "kiṃ tanmānaṃ samatve te muktānāmupalabhyate // MAnuv_3,4.96ab //",
    "GSP33nysu__3u:9719": "na kiñcittacchateranyat /",
    "GSP33nysu__3u:9720": "ataḥ pramāṇāntarābhāve 'śrutatvenāprāmāṇikatvameva siddhayati /",
    "GSP33nysu__3u:9721": "yadyanyadarśanābhāvādityādinoktamupasaṃharati- vṛtheti //",
    "GSP33nysu__3u:9722": "vṛthāyamāgrahaḥ kena śrutahānyaśrutagrahe // MAnuv_3,4.96cd //",
    "GSP33nysu__3u:9723": "kena na kenāpi kāraṇena /",
    "GSP33nysu__3u:9724": "śrutahānyaśrutagraha iti dvandvaikavadbhāvaḥ /",
    "GSP33nysu__3u:9725": "śrutahānisahito 'śrutagraha iti vā /",
    "GSP33nysu__3u:9726": "viṣayasaptamīyam /",
    "GSP33nysu__3u:9727": "tato na kārya iti bhāvaḥ /",
    "GSP33nysu__3u:9728": "muktānāṃ tāratamye 'numānāntaramāha- mokṣe 'pīti //",
    "GSP33nysu__3u:9729": "mokṣe 'pi tāratamyetaścetanatvāt purā yathā // MAnuv_3,4.97ab //",
    "GSP33nysu__3u:9730": "tāratamyenetaḥ prāptastāratamyavāniti yāvat /",
    "GSP33nysu__3u:9731": "purā saṃsāre /",
    "GSP33nysu__3u:9732": "nanvatra saṃsāre vartamānaṃ kamapi pakṣīkṛtyāyaṃ tāratamyeta iti sādhyate tatra ca mokṣe 'pīti siddhasādhanatāparihārāya viśeṣaṇamupādīyata iti vā /",
    "GSP33nysu__3u:9733": "mokṣe 'pītyanena muktaṃ pakṣīkṛtya tāratamyeta iti vā /",
    "GSP33nysu__3u:9734": "muktaṃ pakṣīkṛtya tāratamyeta iti sādhyate /",
    "GSP33nysu__3u:9735": "tatra prācīnena tāratamyena siddhasādhanatāparihārāya mokṣe 'pīti",
    "GSP33nysu__3u:9736": "viśeṣaṇamupādīyata iti vā /",
    "GSP33nysu__3u:9737": "nādyaḥ /",
    "GSP33nysu__3u:9738": "tasya nityasaṃsāritvasyāpi sambhavena bādhāpatteḥ /",
    "GSP33nysu__3u:9739": "niścitamokṣapuruṣaviśeṣapakṣīkāre 'pi dṛṣṭāntasya sādhyavikalatvāt /",
    "GSP33nysu__3u:9740": "nahi saṃsārī muktigatatāratamyopetaḥ /",
    "GSP33nysu__3u:9741": "dvitīye apipadavaiyarthyam /",
    "GSP33nysu__3u:9742": "prāktanatāratamyopetatvena siddhasādhanatā ca /",
    "GSP33nysu__3u:9743": "tṛtīye 'pi dṛṣṭāntasya sādhyavikalataiva /",
    "GSP33nysu__3u:9744": "tāratamyopetatvaṃ ca hīnādhikasadbhāvo vānyatarasadbhāvo vā /",
    "GSP33nysu__3u:9745": "ādye parameśvare 'naikāntyam /",
    "GSP33nysu__3u:9746": "dvitīye siddhasādhanatā /",
    "GSP33nysu__3u:9747": "muktānāmapyamuktebhyo 'dhikatvasya pareṇāṅgīkṛtatvāt /",
    "GSP33nysu__3u:9748": "muktādhikatvasādhane devadatte vyabhicārastatkathametat /",
    "GSP33nysu__3u:9749": "ucyate /",
    "GSP33nysu__3u:9750": "muktāstadānīntanena parasparaṃ tāratamyenopetāścetanatvātsaṃsāriṇo yathetyayamartho 'tra vivakṣitaḥ",
    "GSP33nysu__3u:9751": "tāratamyaṃ ca kutaściddhīnatvaṃ kutaścidadhikatvamityetayoranyataraditi noktadoṣaḥ /",
    "GSP33nysu__3u:9752": "sāmānyasya ca viśeṣanirāsenāpākaraṇe cātiprasaṅgaḥ /",
    "GSP33nysu__3u:9753": "yadvā maktyuttarakṣaṇavartī muktaḥ prāg yato 'dhikatvahīnatvābhyāmupetasvarūpo 'bhūdidānīmapi tābhyāmupeta iti pratijñārtho vaṇarnīyaḥ /",
    "GSP33nysu__3u:9754": "sāmānyata eva vyāptirabhidhātavyeti /",
    "GSP33nysu__3u:9755": "ābhāsānuddharati- ityukta iti //",
    "GSP33nysu__3u:9756": "ityukta uttaraṃ kiṃ te ... // MAnuv_3,4.97c //",
    "GSP33nysu__3u:9757": "ukte pratyukte /",
    "GSP33nysu__3u:9758": "vyāptipakṣadharmatvayoḥ pramitatvānna kimapyuttaramastīti bhāvaḥ /",
    "GSP33nysu__3u:9759": "bādhitaviṣayamanumānamityata āha- kalpaneti //",
    "GSP33nysu__3u:9760": "... kalpanāmātravādinaḥ // MAnuv_3,4.97d //",
    "GSP33nysu__3u:9761": "kalpanāmātreṇa vadatīti tathoktaḥ /",
    "GSP33nysu__3u:9762": "pūrveṇaiva sambandhaḥ /",
    "GSP33nysu__3u:9763": "śrutīnāmanyārthatvātpramāṇāntarasya cābhāvātsvotprekṣayaiva muktānāṃ tāratamyābhāvaṃ vadatastavottaraṃ kimiti /",
    "GSP33nysu__3u:9764": "yadyevamanumīyeta tadā muktā",
    "GSP33nysu__3u:9765": "duḥkhādyupetāścetanatvātsaṃsārivadityapyanumīyetetyatiprasaṅgaparāhatamanumānamityata",
    "GSP33nysu__3u:9766": "āha- naceti //",
    "GSP33nysu__3u:9767": "na ca duḥkhādikaṃ kalpyaṃ ... // MAnuv_3,4.98a //",
    "GSP33nysu__3u:9768": "kalpyaṃ anumeyaṃ muktasya /",
    "GSP33nysu__3u:9769": "ādipadenāparipūrṇānandatvādeḥ saṅgrahaḥ /",
    "GSP33nysu__3u:9770": "kuta ityata āha- nirduḥkhatveti //",
    "GSP33nysu__3u:9771": "... nirduḥkhatvaśruterbalāt // MAnuv_3,4.98b //",
    "GSP33nysu__3u:9772": "atrāpyādipadaṃ grāhyam /",
    "GSP33nysu__3u:9773": "ayamabhisandhiḥ /",
    "GSP33nysu__3u:9774": "samānayogakṣematvābhiprāyeṇa khalvayamatiprasaṅgo vācyo nānyathā vyāptyabhāvāt /",
    "GSP33nysu__3u:9775": "naca prakṛte tadasti /",
    "GSP33nysu__3u:9776": "duḥkhādisādhakasya nirduḥkhatvādikaṃ pratipādayantyā śrutyā bādhitatvāt /",
    "GSP33nysu__3u:9777": "śruterapauruṣeyatvena dharmigrāhakatvena cānumānato balavattvāt /",
    "GSP33nysu__3u:9778": "tāratamyānumānasya cābādhitatvāditi /",
    "GSP33nysu__3u:9779": "etadeva vivṛṇvanmuktasya nirduḥkhatvādi pratipādayantīḥ śrutīstāvatpaṭhitvā tāsāṃ tātparyamāha- śokamiti /",
    "GSP33nysu__3u:9780": "śokaṃ taratyātmavettā tīrṇaḥ sarvānaduḥkhabhāk // MAnuv_3,4.98cd //",
    "GSP33nysu__3u:9781": "yenānandyeva bhavati na śocati kadācana /",
    "GSP33nysu__3u:9782": "kilbiṣaspṛt pituṣaṇiraraṃ hita iheśvaraḥ // MAnuv_3,4.99 //",
    "GSP33nysu__3u:9783": "yaṃ yamantamabhiprepsuḥ sa saṅkalpād bhavediha /",
    "GSP33nysu__3u:9784": "ityādiśrutayo mānaṃ nirduḥkhatvādisampadi // MAnuv_3,4.100 //",
    "GSP33nysu__3u:9785": "anena tarati śokamātmaviditi śrutimupādatte /",
    "GSP33nysu__3u:9786": "vettā veditā /",
    "GSP33nysu__3u:9787": "vicāraṇārthasya vindatervā rūpametat /",
    "GSP33nysu__3u:9788": "tīrṇaḥ sarvānityanena tīrṇo hi tadā sarvāñchokāniti /",
    "GSP33nysu__3u:9789": "aduḥkhabhāgityanena nānānandaṃ kañcidupaspṛśatīti /",
    "GSP33nysu__3u:9790": "yenetyanena tadvai jaivaṃ mano yenānandyeva bhavatītyatho na śocatīti /",
    "GSP33nysu__3u:9791": "evaśabdena śokābhāve labdhe 'pi yatpunaḥ”na śocati'; ityuktaṃ tasyābhiprāyaḥ kadācaneti /",
    "GSP33nysu__3u:9792": "kilpiṣaspṛdityanena sarve nandanti yaśasā'gatena sabhāsāhena sakhyā sakhāyaḥ /",
    "GSP33nysu__3u:9793": "kilbiṣa'spṛtpitu'ṣaṇirhyeṣāmaraṃ hito bhavati vājināyeti mantram(ṛ",
    "GSP33nysu__3u:9794": "10-71010) parasparaṃ sakhāyaḥ sarve muktā āgatena svāgatena yaśasā",
    "GSP33nysu__3u:9795": "(yaśasvatā)(śasvinā) yaśovatā sabhāṃ sahata iti sabhāsahaḥ karmaṇyaṇ /",
    "GSP33nysu__3u:9796": "tena sakhyā parameśvareṇa nimittena nandanti /",
    "GSP33nysu__3u:9797": "katham /",
    "GSP33nysu__3u:9798": "hi yasmādīśvara eṣāṃ muktānāṃ kilbiṣaspṛd /",
    "GSP33nysu__3u:9799": "duḥkhaṃ na sahate /",
    "GSP33nysu__3u:9800": "spardhaterarthe spardheti dhātvantaraṃ tataḥ kvip /",
    "GSP33nysu__3u:9801": "pituṣaṇiḥ annasya dātā /",
    "GSP33nysu__3u:9802": "annaṃ vai pituriti śruteḥ /",
    "GSP33nysu__3u:9803": "ṣaṇu dāne /",
    "GSP33nysu__3u:9804": "asmādikārapratyayaḥ /",
    "GSP33nysu__3u:9805": "ara(malaṃ) matyartham /",
    "GSP33nysu__3u:9806": "vājināyendriyāya hito bhavati /",
    "GSP33nysu__3u:9807": "indriyaṃ vai vājinamiti śruteḥ /",
    "GSP33nysu__3u:9808": "iha muktaviṣaye /",
    "GSP33nysu__3u:9809": "yaṃ yamityanena yaṃ yamantamabhikāmo bhavati so 'sya saṅkalpādeva bhavatīti /",
    "GSP33nysu__3u:9810": "antaṃ sthānam /",
    "GSP33nysu__3u:9811": "iha muktau /",
    "GSP33nysu__3u:9812": "nirduḥkhatvādisampadi muktānām /",
    "GSP33nysu__3u:9813": "tataḥ kimityata āha- ata iti //",
    "GSP33nysu__3u:9814": "ato duḥkhādyanumayā nāvakāśo 'tra labhyate // MAnuv_3,4.101ab //",
    "GSP33nysu__3u:9815": "śrutibādhitatvādityarthaḥ /",
    "GSP33nysu__3u:9816": "atra mukteṣu /",
    "GSP33nysu__3u:9817": "muktā duḥkhādyupetā iti pratijñāyāḥ svavyāhatatvāccetyapi draṣṭavyam /",
    "GSP33nysu__3u:9818": "tato 'pi kimityata āha- tāratamyeti //",
    "GSP33nysu__3u:9819": "tāratamyānumā tena bhavennātiprasaṅginī // MAnuv_3,4.101cd //",
    "GSP33nysu__3u:9820": "tasmāt bādhābhāvena samānayogakṣematvābhāvāt /",
    "GSP33nysu__3u:9821": "muktatāratamyasādhanamupasaṃharati- śrutīti //",
    "GSP33nysu__3u:9822": "śrutiyuktibalādevaṃ tāratamyaṃ vibhāvyate /",
    "GSP33nysu__3u:9823": "muktāvapi tataḥ ke 'tra virodhaṃ kartumīśate // MAnuv_3,4.102 //",
    "GSP33nysu__3u:9824": "vibhāvyate samyaganubhūyate /",
    "GSP33nysu__3u:9825": "ke vādino na ke'pi /",
    "GSP33nysu__3u:9826": "atra muktatāratamyaviṣaye /",
    "GSP33nysu__3u:9827": "// iti kāmacārādhikaraṇam //",
    "GSP33nysu__3u:9828": "[======= JNys_3,4.III: ubhayaliṅgādhikārikādhikaraṇe =======]",
    "GSP33nysu__3u:9829": "// atha ubhayaliṅgādhikārikādhikaraṇe //",
    "GSP33nysu__3u:9830": "// oṃ sarvathāpi tu ta evobhayaliṅgāt oṃ //",
    "GSP33nysu__3u:9831": "oṃ na cādhikārikamapi patanānumānāttadayogāt oṃ //",
    "GSP33nysu__3u:9832": "atra prathamādhikaraṇe 'nādijñānayogyatāvatāmevajñānaprāptirnānyeṣāmityuktam /",
    "GSP33nysu__3u:9833": "dvitīye ca devatādipadaprāptiranāditadyogyatopetānāmeva netareṣāmityabhihitam /",
    "GSP33nysu__3u:9834": "seyaṃ jīvānāṃ nānāvidhānādiyogyatā prasiddhaistaistaiḥ kāraṇairutkarṣāparkaprāptirbhavatīti",
    "GSP33nysu__3u:9835": "'tastāṃ sādhayitumāha- anādīti //",
    "GSP33nysu__3u:9836": "sarvathāpi ta evobhayaliṅgāt |",
    "GSP33nysu__3u:9837": "na cādhikārikam api patanānumānāt tadayogāt |",
    "GSP33nysu__3u:9838": "anādiyogyatāṃ caiva kalivāṇīśvarāvadhim /",
    "GSP33nysu__3u:9839": "ko nivārayituṃ śakto yuktayāgamabaloddhatām // MAnuv_3,4.103 //",
    "GSP33nysu__3u:9840": "na kevalaṃ muktānāṃ tāratamyamiti cārthaḥ /",
    "GSP33nysu__3u:9841": "anena muktatāratamyasyāpīdaṃ sādhakamityuktaṃ bhavati /",
    "GSP33nysu__3u:9842": "anādernityatvāt /",
    "GSP33nysu__3u:9843": "evaśabdasya ka eveti sambandhaḥ /",
    "GSP33nysu__3u:9844": "kalivāṇīśvarāvadhī yasyāḥ sā tathoktā /",
    "GSP33nysu__3u:9845": "yogyatāpakarṣaparamparāyāḥ kaliravadhistadutkarṣaparamparāyā vāṇīśvaraḥ /",
    "GSP33nysu__3u:9846": "uddhatāṃ apratihatām /",
    "GSP33nysu__3u:9847": "kathaṃ yuktyāgamasiddhetyata āgamānāṃ sāvakāśatvābhimānena yuktāveva bahumānavantaṃ pratyādau tāmāha- brahmaṇa iti //",
    "GSP33nysu__3u:9848": "brahmaṇo 'nyatra ādhikyayuktaḥ kālo vivādavān /",
    "GSP33nysu__3u:9849": "kālo hyayaṃ yathetyādi mānumāmānino bhavet // MAnuv_3,4.104 //",
    "GSP33nysu__3u:9850": "vartamānakāle brahmā sarvādhika iti sampratipannam /",
    "GSP33nysu__3u:9851": "ato vivādavānvivādaviṣayaḥ kāla ityuktam /",
    "GSP33nysu__3u:9852": "vartamānamahākalpavyatirikto 'tīto 'nāgataśca kāla etasya brahmaṇo",
    "GSP33nysu__3u:9853": "yadanyata ādhikyaṃ tena yuktaḥ /",
    "GSP33nysu__3u:9854": "kālo hīti kālatvādityarthaḥ /",
    "GSP33nysu__3u:9855": "ayaṃ vartamānaḥ kālo yathā /",
    "GSP33nysu__3u:9856": "ādipadenāyaṃ brahmātītādikāle 'pyanyato 'dhiko",
    "GSP33nysu__3u:9857": "brahmatvāttatkālavartibrahmavadityādeḥ saṅgrahaḥ /",
    "GSP33nysu__3u:9858": "anumāmānino 'numāyāṃ bahumānavato bodhāya prayoktavyā bhavet /",
    "GSP33nysu__3u:9859": "anumāmāninaḥ pratītiṃ vā /",
    "GSP33nysu__3u:9860": "brahmagatenādhikyena kālasya sambandhābhāvātkathamanumānamiti cenna /",
    "GSP33nysu__3u:9861": "paramparāsambandhenānumānaprāmāṇyavādibhirayaṃ kālo vedavyatiriktedānīntanatvarahitapauruṣeyavānityādyanumānāpravṛtteḥ aṅgīkṛtatvāt /",
    "GSP33nysu__3u:9862": "tadidamuktamanumāmānina iti /",
    "GSP33nysu__3u:9863": "brahmaṇa padādyabhāvakāle 'pi sarvotkarṣasiddhau yogyataiva sarvotkṛṣṭānādinityā siddhā bhavati /",
    "GSP33nysu__3u:9864": "syādetat /",
    "GSP33nysu__3u:9865": "pramāṇabādhiteyaṃ pratijñā /",
    "GSP33nysu__3u:9866": "dṛṣṭāntaśca sādhyavikalaḥ /",
    "GSP33nysu__3u:9867": "anyaśabdo hyayaṃ prakaraṇādbrahmavyatiriktaṃ sarvamāha /",
    "GSP33nysu__3u:9868": "tatra harermahālakṣmyā ṛjubhyaścādhikyaṃ brahmaṇaḥ kālatraye 'pi nāsti /",
    "GSP33nysu__3u:9869": "hareḥśriyaścādhikatvena ṛjūnāṃ samatvena pramitatvādityata āha- anyaśabda iti //",
    "GSP33nysu__3u:9870": "anyaśabdo hariśrīsvasamebhyo 'nyavivakṣayā /",
    "GSP33nysu__3u:9871": "prayukto naiva doṣāya ... // MAnuv_3,4.105 //",
    "GSP33nysu__3u:9872": "svaśabdena brahmocyate /",
    "GSP33nysu__3u:9873": "sa cāvartanīyaḥ /",
    "GSP33nysu__3u:9874": "svaśca svasamāśceti /",
    "GSP33nysu__3u:9875": "yadā vaktā svavivakṣāṃ svayameva vyākhyāti kātra prakaraṇādyapekṣā /",
    "GSP33nysu__3u:9876": "tadabhāve tasyopayogāt /",
    "GSP33nysu__3u:9877": "kathāyāṃ tu vyaktameva vaktavyam /",
    "GSP33nysu__3u:9878": "anyathā pratijñāntarādīnāmapyevaṃ parihāraprasaṅgāt /",
    "GSP33nysu__3u:9879": "naiva doṣāya bādhādiheturnaiva bhavati /",
    "GSP33nysu__3u:9880": "uktanyāyamanyatrāpyatidiśati- rudrādiṣu ceti //",
    "GSP33nysu__3u:9881": "... rudrādiṣu ca yuktitaḥ // MAnuv_3,4.105 //",
    "GSP33nysu__3u:9882": "anayaiva rītyā rudrādiṣvapi sānādiyogyatā yuktyā sādhanīyetyarthaḥ /",
    "GSP33nysu__3u:9883": "vimataḥ kālo 'sya rudrasyeśvarādivyatiriktādyadādhikyaṃ tena yuktaḥ",
    "GSP33nysu__3u:9884": "kālatvādetatkālavadityādi /",
    "GSP33nysu__3u:9885": "(nanu) muktāstāvatsarve 'pi brahmaṇo 'dhikāsteṣāṃ muktatvādasya saṃsāritvāt /",
    "GSP33nysu__3u:9886": "ato 'nyaśabdavyākhyāne te 'pi kuto na gṛhyanta ityata āha- uttamatvaṃ tviti //",
    "GSP33nysu__3u:9887": "uttamatvaṃ tu muktānāmapi na brahmaṇo bhavet // MAnuv_3,4.106ab //",
    "GSP33nysu__3u:9888": "atastadagrahe na doṣa iti śeṣaḥ /",
    "GSP33nysu__3u:9889": "tatkathamityata āha- vyaktiriti //",
    "GSP33nysu__3u:9890": "vyaktiḥ sukhasya tu bhavennatvādhikyaṃ sukhasya ca // MAnuv_3,4.106cd //",
    "GSP33nysu__3u:9891": "ādyastuśabdo 'vadhāraṇātharḥ /",
    "GSP33nysu__3u:9892": "vyaktireveti sambaddhayate /",
    "GSP33nysu__3u:9893": "caśabdo guṇāntarasamuccayāthar ubhayatrānveti /",
    "GSP33nysu__3u:9894": "prāgvidyamānasyaiva svarūpasukhādermuktāvavidyādyāvaraṇāpāyena vyaktiranubhavalakṣaṇā bhavenna tu kimapyadhikamutpadyate /",
    "GSP33nysu__3u:9895": "tathā satyanityatvaprasaṅgāt /",
    "GSP33nysu__3u:9896": "naca brahmaṇaḥ svarūpāditareṣāṃ svarūpamadhikam /",
    "GSP33nysu__3u:9897": "naca nirṇiktaṃ kāṃsyamanirṇiktātsuvarṇādadhikaṃ bhavati /",
    "GSP33nysu__3u:9898": "etena muktatvaheturapi pratyuktaḥ /",
    "GSP33nysu__3u:9899": "na kevalaṃ muktānāṃ brahmaṇo 'dhikatvaṃ nāsti kiṃ tarhītyata āha- baleti",
    "GSP33nysu__3u:9900": "balajñānādhikatvaṃ ca tebhyo hi brahmaṇaḥ sadā // MAnuv_3,4.107ab //",
    "GSP33nysu__3u:9901": "guṇāntaropalakṣaṇametat /",
    "GSP33nysu__3u:9902": "sadā saṃsāre muktau ca /",
    "GSP33nysu__3u:9903": "etena samaśabdenāpi tatparigraho nirastaḥ /",
    "GSP33nysu__3u:9904": "nanvevamanumāne vimataḥ kālo 'sya rājñaḥ sampratipannādhikyena yuktaḥ",
    "GSP33nysu__3u:9905": "kālatvātsampratipannakālavadityapyanumānaprasaṅga ityata āha- ādhikyasyeti",
    "GSP33nysu__3u:9906": "ādhikyasya tvanityatve na kiñcinmānamīyate // MAnuv_3,4.107cd //",
    "GSP33nysu__3u:9907": "brahmaṇa iti śeṣaḥ /",
    "GSP33nysu__3u:9908": "anityatva iti sāditvasyāpyupalakṣaṇam /",
    "GSP33nysu__3u:9909": "tuśabdo rājādyādhikyasya vyāvartakaḥ /",
    "GSP33nysu__3u:9910": "bādhakabhāvābhāvābhyāṃ viśeṣānnātiprasaṅga iti bhāvaḥ /",
    "GSP33nysu__3u:9911": "evaṃ brahmādijīveṣvanādinityaṃ nānāvidhāṃ yogyatāṃ prasādhyedānīmāgamenāpi sādhayannādau tāvat śrutīḥ paṭhati- śṛṇve vīra iti //",
    "GSP33nysu__3u:9912": "śṛṇve vīra ugramugraṃ damāyannanyamanyamatinenīyamānaḥ /",
    "GSP33nysu__3u:9913": "edhamānadviḷubhayasya rājā coṣkūyate viśa indro manuṣyān // MAnuv_3,4.108",
    "GSP33nysu__3u:9914": "vīro 'dhyavasitāntagāmī /",
    "GSP33nysu__3u:9915": "indraḥ parameśvaraḥ /",
    "GSP33nysu__3u:9916": "ugramugraṃ sarvānduṣyaprakṛtīndamayannityanarakaṃ prāpayannanyamanyaṃ sarvānsatsvabhāvānatinenīyamānaḥ saṃsāraṃ bhṛśamatikrāmayan svayogyatātirekeṇaidhamānaṃ dveṣyītyedhamānadviṭ /",
    "GSP33nysu__3u:9917": "śṛṇve śrūyate /",
    "GSP33nysu__3u:9918": "kuta ubhayasya devatāsuravargasya rājā yataḥ /",
    "GSP33nysu__3u:9919": "kiñca manuṣyānviśaḥ prajāścoṣkūyate nityaṃ parivartayati /",
    "GSP33nysu__3u:9920": "parā pūrveṣāṃ sakhyā vṛṇakti vitarturāṇo aparebhireti /",
    "GSP33nysu__3u:9921": "anānubhūtīravadhūnvānaḥ pūrvītindraḥ śaradastartarīti // MAnuv_3,4.109 //",
    "GSP33nysu__3u:9922": "parā pūrveṣām /",
    "GSP33nysu__3u:9923": "atītamantre pūrveṣāṃ pūrvanirdiṣyānāmugrāṇāṃ sakhyā sakhyāni parāvṛṇakti parityajati /",
    "GSP33nysu__3u:9924": "aparebhiraparaiḥ sādhubhiḥ saha sakhyāni vitarturāṇo 'tiśayena tvaramāṇa etyānānubhūtīḥ samyaganubhavarahitānavadhūnvāno 'vame saṃsāre vartayannindraḥ pūrvīḥ śarado 'tītānsaṃvatsarāṃstīrṇo vartamānāṃśca tartarīti āgāminaśca tariṣyatīti /",
    "GSP33nysu__3u:9925": "atra mantradvaye 'surāṇāmanādito bhagavadbhajanābhāvo nityanarakāvāptiśca śrūyate /",
    "GSP33nysu__3u:9926": "devānāṃ sadā bhagavadbhajanaṃ mokṣāvāptiśca /",
    "GSP33nysu__3u:9927": "manuṣyāṇāṃ sarvadā saṃsāra iti /",
    "GSP33nysu__3u:9928": "divedive sadṛśīranyamardhaṃ kṛṣṇā asedhadapa sadmano jāḥ /",
    "GSP33nysu__3u:9929": "ahan dāsā vṛṣabho vasnayantodavraje varcinaṃ śambaraṃ ca // MAnuv_3,4.110",
    "GSP33nysu__3u:9930": "dive dive varṣaṇādvṛṣabhaḥ parameśvaro dive dive sarvadā sadṛśīścetanatvamātreṇa kṛṣṇāstamomayīrjāḥ prajāḥ kāstā devebhyo",
    "GSP33nysu__3u:9931": "'nyamardhaṃ svīyātsadmanopāsedhat /",
    "GSP33nysu__3u:9932": "nivartayati /",
    "GSP33nysu__3u:9933": "kiñca dāsau dasyū vasnayantā jagacchāyadantau varcinaṃ śambaraṃ codavraje jalarāśau samudratīre 'hanhiṃsitavāniti /",
    "GSP33nysu__3u:9934": "atra daityānāṃ kadāpi na mokṣa iti pratīyate /",
    "GSP33nysu__3u:9935": "taṃ bhūtiriti devā upāsāñcakrire te babhūvustasmāddhāpyetarhi supto bhūbhrūrityeva praśvasityabhūtirityasurāste ha parābabhūvuḥ //",
    "GSP33nysu__3u:9936": "tad yathā peśaskarī peśaso mātrāmapādāyānyannavataraṃ kalyāṇataraṃ rūpaṃ tanuta evamevāyamātmedaṃ śarīraṃ nihatyāvidyāṃ gamayitavānyannavataraṃ kalyāṇataraṃ rūpaṃ kurute pitṛyaṃ pitṛyaṃ vā gāndharvaṃ vā daivaṃ vā prājāpatyaṃ vā brāhmaṃ vānyeṣāṃ vā bhūtānām // MAnuv_3,4.112 //",
    "GSP33nysu__3u:9937": "taṃ bhūtiriti /",
    "GSP33nysu__3u:9938": "taṃ parameśvaram /",
    "GSP33nysu__3u:9939": "bhūtiraiśvaryarūpaḥ /",
    "GSP33nysu__3u:9940": "babhūvurmuktā iti śeṣaḥ /",
    "GSP33nysu__3u:9941": "etarhīdānīṃ suptaḥ suptastho vāyuḥ /",
    "GSP33nysu__3u:9942": "parābabhūvurnityanirayaṃ prāptāḥ /",
    "GSP33nysu__3u:9943": "atra devāsurāṇāṃ samyagviparītopāsanābhyāṃ mokṣatamasoḥ prāptiḥ śrūyate /",
    "GSP33nysu__3u:9944": "tena devatvamasuratvaṃ ca sahajamiti jñāyate /",
    "GSP33nysu__3u:9945": "tadyathā tadvakṣyamāṇaṃ nidarśanaṃ yathā /",
    "GSP33nysu__3u:9946": "peśaskārī suvarṇakāraḥ peśasaḥ suvarṇasya mātrāmaṃśam /",
    "GSP33nysu__3u:9947": "anyadiva navataraṃ prāgananubhavāt /",
    "GSP33nysu__3u:9948": "kalyāṇataraṃ malāpakarṣāt /",
    "GSP33nysu__3u:9949": "rūpaṃ rucakādikam /",
    "GSP33nysu__3u:9950": "ātmā paramātmā /",
    "GSP33nysu__3u:9951": "anyeṣāṃ bhūtānāṃ manuṣyottamānām /",
    "GSP33nysu__3u:9952": "atra suvarṇasyaiva yathā rucikādibhāvaḥ suvarṇakāreṇa kriyate na yasya kasyaciddravyasya tathā muktiyogyānāmeveśvareṇa muktatvaṃ kriyate nānyeṣāmiti pratīyate /",
    "GSP33nysu__3u:9953": "adhunātraiva smṛtīḥ paṭhati- prayāntīti //",
    "GSP33nysu__3u:9954": "prayānti paramāṃ siddhimaihikāmuṣmikīṃ drutam /",
    "GSP33nysu__3u:9955": "yā na prāpyāsuraiḥ sarvairakṣayā kleśavarjitā /",
    "GSP33nysu__3u:9956": "na tāṃ gatiṃ prapadyante vinā bhāgavatān narān // MAnuv_3,4.113 //",
    "GSP33nysu__3u:9957": "purā satye yuga iti prakṛtānāṃ devatāsvabhāvānāṃ prayāntītyanena mokṣādiphalaprāptimuktvā yā na prāpyetyasurāṇāṃ na tāṃ gatimiti manuṣyāṇāṃ ca kadācittatprāptirnāstītyucyate /",
    "GSP33nysu__3u:9958": "avajānanti māṃ mūḍhā mānuṣīṃ tanumāśritam /",
    "GSP33nysu__3u:9959": "paraṃ bhāvamajānanto mama bhūtamaheśvaram // MAnuv_3,4.114 //",
    "GSP33nysu__3u:9960": "moghāśā moghakarmāṇo moghajñānā vicetasaḥ /",
    "GSP33nysu__3u:9961": "rākṣasīmāsurīṃ caiva prakṛtiṃ mohanīṃ śritāḥ // MAnuv_3,4.115 //",
    "GSP33nysu__3u:9962": "avajānantītyanena bhagavadavajñādilakṣaṇarākṣasādisvabhāvavatāṃ kadāpi puruṣārthāvāptirnāstīvati kathyate /",
    "GSP33nysu__3u:9963": "prakṛtiḥ svabhāvaḥ /",
    "GSP33nysu__3u:9964": "mahātmānastu māṃ pārtha daivīṃ prakṛtimāśritāḥ /",
    "GSP33nysu__3u:9965": "bhajantyananyamanaso jñātvā bhūtādimavyayam // MAnuv_3,4.116 //",
    "GSP33nysu__3u:9966": "mahātmana ityatra bhagavadbhajanādilakṣaṇadevatvaṃ svabhāva iti pratīyate",
    "GSP33nysu__3u:9967": "abhayaṃ sattvasaṃśuddhirjñānayogavyavasthitiḥ /",
    "GSP33nysu__3u:9968": "dānaṃ damaśca yajñaśca svādhyāyastapa ārjavam // MAnuv_3,4.117 //",
    "GSP33nysu__3u:9969": "ahiṃsā satyamakrodhastyāgaḥ śāntirapaiśunam /",
    "GSP33nysu__3u:9970": "dayā bhūteṣvalolutvaṃ mārdavaṃ hrīracāpalam // MAnuv_3,4.118 //",
    "GSP33nysu__3u:9971": "tejaḥ kṣamā dhṛtiḥ śaucamadroho nātimānitā /",
    "GSP33nysu__3u:9972": "bhavanti sampadaṃ daivīmabhijātasya bhārata // MAnuv_3,4.119 //",
    "GSP33nysu__3u:9973": "ḍambho darpo 'timāśca krodhaḥ pāruṣyameva ca /",
    "GSP33nysu__3u:9974": "ajñānaṃ cābhijātasya pārtha sampadamāsurīm // MAnuv_3,4.120 //",
    "GSP33nysu__3u:9975": "abhayamityanenābhayādilakṣaṇaṃ devatvaṃ dambhādilakṣaṇaṃ cāsuratvaṃ svabhāva eveti jñāyate",
    "GSP33nysu__3u:9976": "māmātmaparadeheṣu pradviṣanto 'bhyasūyakāḥ /",
    "GSP33nysu__3u:9977": "tānahaṃ dviṣataḥ krūrān saṃsāreṣu narādhamān /",
    "GSP33nysu__3u:9978": "kṣipāmyajasramaśubhānāsurīṣveva yoniṣu // MAnuv_3,4.121 //",
    "GSP33nysu__3u:9979": "āsurīṃ yonimāpannā mūḍhā janmani janmani /",
    "GSP33nysu__3u:9980": "māmaprāpyaiva kaunteya tato yāntyadhamāṃ gatim // MAnuv_3,4.122 //",
    "GSP33nysu__3u:9981": "māmātmetyanenāsurasvabhāvānāmandhatamasāvāptiparyavasānamabhidhīyate /",
    "GSP33nysu__3u:9982": "dvividho bhūtasargo 'tra daiva āsura eva ca /",
    "GSP33nysu__3u:9983": "viṣṇubhaktiparo daivo viparītastathā'suraḥ // MAnuv_3,4.123 //",
    "GSP33nysu__3u:9984": "devānāṃ paramo dharmaḥ sadā yajñādikāḥ kriyāḥ /",
    "GSP33nysu__3u:9985": "svādhyāyastattvaveditvaṃ viṣṇupūjāratiḥ smṛtiḥ // MAnuv_3,4.124 //",
    "GSP33nysu__3u:9986": "daityānāṃ bāhuṣāḷitvaṃ mātsaryaṃ yuddhasatkriyā /",
    "GSP33nysu__3u:9987": "nītiśāstrapraveditvaṃ śivapūjāratiḥ smṛtiḥ // MAnuv_3,4.125 //",
    "GSP33nysu__3u:9988": "varṇāśramācāravattvaṃ svādhyāyo bhaktiracyute /",
    "GSP33nysu__3u:9989": "śive sūrye tathā devyāṃ svabhāvo mānuṣaḥ smṛtaḥ // MAnuv_3,4.126 //",
    "GSP33nysu__3u:9990": "anādivaiṣṇavā eva devatāstu svabhāvataḥ /",
    "GSP33nysu__3u:9991": "viparītāstato daityāḥ sadaivānādikālataḥ // MAnuv_3,4.127 //",
    "GSP33nysu__3u:9992": "mānuṣā miśramatayo vimiśragatayo 'pi ca // MAnuv_3,4.128ab //",
    "GSP33nysu__3u:9993": "dvividha iti spaṣṭaṃ devāsuratvayoḥ svabhāvatvamākhyāyate /",
    "GSP33nysu__3u:9994": "sargaśabdasya svabhāvavācitvāt /",
    "GSP33nysu__3u:9995": "dvividha eveti sambandhaḥ /",
    "GSP33nysu__3u:9996": "sargāṇāṃ subahutve 'pi”śubhāśubhaphalādhikau /",
    "GSP33nysu__3u:9997": "devāsurākhyau dvāveva gandhavadyāstadantarā iti vacanādavadhāraṇopapattiḥ /",
    "GSP33nysu__3u:9998": "svabhāva ityetaddevānāṃ daityānāmityatrāpi sambaddhayate /",
    "GSP33nysu__3u:9999": "paramo dharma iti yajñādikānāṃ kriyāṇāṃ viśeṣaṇam /",
    "GSP33nysu__3u:10000": "bhagavadarpaṇādinā paramadharmarūpayajñādikāḥ kriyā iti /",
    "GSP33nysu__3u:10001": "ratiḥ smṛtiśca viṣṇoḥ śivasya ceti śeṣaḥ /",
    "GSP33nysu__3u:10002": "bahuśālitvamityasthāne bāhubalaprayogo 'bhipreyate /",
    "GSP33nysu__3u:10003": "yuddhasatkriyā yuddhakauśalam /",
    "GSP33nysu__3u:10004": "varṇāśrameti tadanuṣṭhānamātraparyavasāyitvamācaṣṭe /",
    "GSP33nysu__3u:10005": "acyutādau sāmyena bhaktirityarthaḥ /",
    "GSP33nysu__3u:10006": "anādīti spaṣṭam /",
    "GSP33nysu__3u:10007": "anāditvādeva svabhāvato 'nādikālata ityetanmānuṣā ityanena sambaddhayate /",
    "GSP33nysu__3u:10008": "miśramatayaḥ samyagasamyagjñānāḥ /",
    "GSP33nysu__3u:10009": "vimiśragatayaḥ sukhaduḥkhātmakasaṃsāraphalāḥ /",
    "GSP33nysu__3u:10010": "devādīnāmapyevaṃ phalaṃ jñātavyam /",
    "GSP33nysu__3u:10011": "śrutismṛtyudāharaṇaphalaṃ darśayati- ityādīti //",
    "GSP33nysu__3u:10012": "ityādivākyasandarbhe jñāyate 'nādiyogyatā // MAnuv_3,4.128cd //",
    "GSP33nysu__3u:10013": "sandarbhairityatibahūni vākyānyatrārthe 'nyatrodāhṛtāni draṣṭavyānīti sūcayati /",
    "GSP33nysu__3u:10014": "uktānāmanumānānāṃ vyāptyavadhāraṇādyarthamāgamānāṃ cānyārthavyākhyānanirāsārthamanugrāhakaṃ tarkamāha- yadīti //",
    "GSP33nysu__3u:10015": "yadyanādirviśeṣo na sāmprataṃ kathameva saḥ // MAnuv_3,4.129ab //",
    "GSP33nysu__3u:10016": "viśeṣaḥ svarūpagato yogyatālakṣaṇo 'tiśayaḥ /",
    "GSP33nysu__3u:10017": "sa viśeṣaḥ paridṛśyamāno 'tiśayaḥ /",
    "GSP33nysu__3u:10018": "etaduktaṃ bhavati /",
    "GSP33nysu__3u:10019": "yadi hiraṇyagarbhasyānādiḥ sarvotkṛṣṭo yogyatālakṣaṇo viśeṣo na syāttadā sāmprataṃ dṛśyamānaṃ sarvotkṛṣṭatvaṃ na syāt /",
    "GSP33nysu__3u:10020": "tasyaitadbījatvāt /",
    "GSP33nysu__3u:10021": "kāraṇābhāve ca kāryābhāvasya niyamatvāt /",
    "GSP33nysu__3u:10022": "anyathā sarveṣāmapi sarvotkṛṣṭatvāpatteḥ /",
    "GSP33nysu__3u:10023": "evamanyatrāpi vaktavyamiti /",
    "GSP33nysu__3u:10024": "nanu brahmādīnāṃ yogyatālakṣaṇānādiviśeṣābhāve 'pi sādino viśiṣyādṛṣṭādeva sarvotkṛṣṭatvādikaṃ bhaviṣyati /",
    "GSP33nysu__3u:10025": "tathāca smṛtiḥ”svadharmaniṣṭhaḥ śatajanmabhiḥ pumānviriñcatāmeti';",
    "GSP33nysu__3u:10026": "ityādiketi cet /",
    "GSP33nysu__3u:10027": "atra vaktavyam /",
    "GSP33nysu__3u:10028": "kiṃ tadviriñcasya sarvotkarṣabījaṃ viśiṣyamadṛṣṭaṃ tataḥ prāktanatathāvidhamadṛṣṭamanapekṣyaiva jāyate /",
    "GSP33nysu__3u:10029": "utāpekṣyeti /",
    "GSP33nysu__3u:10030": "ādyaṃ dūṣayati- adṛṣṭādeva ceti //",
    "GSP33nysu__3u:10031": "adṛṣṭādeva cādṛṣṭaṃ svīkṛtaṃ savarvādibhiḥ // MAnuv_3,4.129cd //",
    "GSP33nysu__3u:10032": "tāni tāni dravyādīni khalvadṛṣṭotpattaunimittāni śrutismṛtibhyāmupalabhyante /",
    "GSP33nysu__3u:10033": "tatsampattiścādṛṣṭanimittaiva /",
    "GSP33nysu__3u:10034": "tasmānna kevalaṃ phalaṃ kinnāmottarottaramadṛṣṭaṃ ca pūrvapūrvādṛṣṭādbhavatīti cārvākavyatiriktasarvavādibhiḥ svīkṛtam /",
    "GSP33nysu__3u:10035": "ataḥ sarvotkarṣahetorviśiṣyādṛṣṭasya tathāvidhaprāktanādṛṣṭānapekṣotpattikatvābhyupagame 'pasiddhāntaḥ syāt /",
    "GSP33nysu__3u:10036": "bhavatvanyeṣāṃ vādināmitthaṃ siddhānto mama tu sarvotkarṣādiphalotpattāveva viśiṣyādṛṣṭāpekṣā natu tadutpattāvapīti /",
    "GSP33nysu__3u:10037": "yadvā yadviriñcasya sarvotkarṣanimittaṃ viśiṣyamadṛṣṭaṃ tasya tathāvidhādṛṣṭakāryatve 'pi tasya nādṛṣṭakāryatvamiti /",
    "GSP33nysu__3u:10038": "sarvasyāpi pravāhasya tathātve hi bhavatāmiṣyasiddhiriti vadantaṃ",
    "GSP33nysu__3u:10039": "pratyatiprasaṅgamāha- ākasmika iti //",
    "GSP33nysu__3u:10040": "ākasmiko viśeṣaścedadṛṣṭe kvacidiṣyate /",
    "GSP33nysu__3u:10041": "sarvatrākasmikatvaṃ syānnādṛṣṭāpekṣatā bhavet // MAnuv_3,4.130a-d //",
    "GSP33nysu__3u:10042": "kvacidviriñcotkarṣahetau taddhetau vādṛṣṭe viśeṣo 'tiśayo yadyākasmiko",
    "GSP33nysu__3u:10043": "'dṛṣṭanirapekṣa eveṣyate, yadi kimapi viśiṣyamadṛṣṭaṃ",
    "GSP33nysu__3u:10044": "tathāvidhādṛṣṭanirapekṣamevotpadyate ityaṅgīkriyata iti yāvat /",
    "GSP33nysu__3u:10045": "tarhi sarvatra phalādāvapyākasmikatvamaṅgīkāryaṃ syādaviśeṣāt /",
    "GSP33nysu__3u:10046": "āpādyaṃ vivṛṇoti- neti //",
    "GSP33nysu__3u:10047": "sarvatretyanuvartate /",
    "GSP33nysu__3u:10048": "yadyevaṃ na vivrīyeta tarhi pareṇādṛṣṭasya niṣkāraṇatāyā anaṅgīkṛtatvādasaṅgato 'yaṃ prasaṅgaḥ syāt /",
    "GSP33nysu__3u:10049": "evamevāpadākamapi vyākhyeyamiti bhāvaḥ /",
    "GSP33nysu__3u:10050": "astu viriñcotkarṣasyāpyadṛṣṭānapekṣateti cenna /",
    "GSP33nysu__3u:10051": "prāgbhavīyasya dṛṣṭakāraṇakalāpasya naṣṭatvena niṣkāraṇatāpātāt /",
    "GSP33nysu__3u:10052": "kiñca viśiṣyo dṛṣṭakāraṇakalāpo 'pi tasya kuta iti vācyam /",
    "GSP33nysu__3u:10053": "nirnimittaścedatiprasaṅgaḥ /",
    "GSP33nysu__3u:10054": "svabhāvanimittaścetsiddhaṃ naḥ samīhitam /",
    "GSP33nysu__3u:10055": "etena dṛṣṭavyāpāraparituṣyādīśvarādviriñcasya sarvotkarṣasampattirityapi nirastam /",
    "GSP33nysu__3u:10056": "anādiyogyatāparihārāditi /",
    "GSP33nysu__3u:10057": "astu tarhi dvitīyaḥ pakṣa iti tatrāha- adṛṣṭāccediti //",
    "GSP33nysu__3u:10058": "adṛṣṭāśced viśeṣo 'yamanāditvaṃ kuto na tat // MAnuv_3,4.130ef //",
    "GSP33nysu__3u:10059": "bhavatīti śeṣaḥ /",
    "GSP33nysu__3u:10060": "viśiṣyata iti viśeṣo viśiṣyamadṛṣṭamityarthaḥ /",
    "GSP33nysu__3u:10061": "ayamiti viriñcasya sarvotkaṣarhetuḥ /",
    "GSP33nysu__3u:10062": "anāditvaṃ tathāvidhādṛṣṭaparamparāyāḥ /",
    "GSP33nysu__3u:10063": "anādiyogyatāvattvamiti ca /",
    "GSP33nysu__3u:10064": "tattarhi /",
    "GSP33nysu__3u:10065": "idamuktaṃ bhavati /",
    "GSP33nysu__3u:10066": "yathā viriñcasya sarvotkarṣe kāraṇaṃ viśiṣyamadṛṣṭaṃ tathā(vidhādṛṣṭapūrvakaṃ)vidhapūrvādṛṣṭahetukam",
    "GSP33nysu__3u:10067": "tathā tadapi tadapīti svīkāryam /",
    "GSP33nysu__3u:10068": "samānanyāyatvāt /",
    "GSP33nysu__3u:10069": "tathā cānādiviśiṣyādṛṣṭapravāhāśrayatvaṃ tasyaiva kuta ityanuyogasya nānyaduttaramanāderviśiṣyasvabhāvāt",
    "GSP33nysu__3u:10070": "tattatphalaprāptyupāyayoḥ prayatnādṛṣṭayorāgantukayorbījabhūto 'nāgantukasvabhāvaviśeṣa evānādiyogyatocyate /",
    "GSP33nysu__3u:10071": "yathoktam /",
    "GSP33nysu__3u:10072": "“svabhāvākhyā yogyatā yā haṭhākhyā'; ityādi /",
    "GSP33nysu__3u:10073": "ataḥ siddhā brahmādikaliparyanteṣu jīveṣvanādiyogyateti /",
    "GSP33nysu__3u:10074": "bhagavānnirdeṣa iti yatprāguktaṃ tatsamarthanārthamuttaro granthaḥ /",
    "GSP33nysu__3u:10075": "nanu”na sthānato 'pi'; ityādinaiva samarthitametat /",
    "GSP33nysu__3u:10076": "satyam /",
    "GSP33nysu__3u:10077": "yuktyādinā prāptaṃ sadoṣatvaṃ tatrāpākṛtam /",
    "GSP33nysu__3u:10078": "atra tu pratyakṣaprāptamiti bhedāt /",
    "GSP33nysu__3u:10079": "etadapi tatraiva kuto na dūṣitamiti cet /",
    "GSP33nysu__3u:10080": "viśvādiṣu pratyakṣasyāpravṛtteḥ /",
    "GSP33nysu__3u:10081": "prāsaṅgikaṃ tu nirākaraṇaṃ tatra vātra vā na kaścidviśeṣaḥ /",
    "GSP33nysu__3u:10082": "prāguktārthaprapañcaścātrānubhāṣyakṛtā kriyate /",
    "GSP33nysu__3u:10083": "muktatāratamyādeḥ prapañcanādeḥ /",
    "GSP33nysu__3u:10084": "ato 'traiva nirdeṣatāprapañcanaṃ yuktam /",
    "GSP33nysu__3u:10085": "kiñcātra jñānasvarūpanirūpaṇaṃ bhaviṣyati tatprasaṅgaśca jñānapāde samucitaḥ /",
    "GSP33nysu__3u:10086": "api ca na bhagavatsākṣātkāramātreṇāśeṣapuruṣārthaprāptiḥ kintu nirdeṣādbhagavaddarśanādityuktam",
    "GSP33nysu__3u:10087": "taccānena nirdeṣabhagavaddarśanamupadarśitaṃ bhavati /",
    "GSP33nysu__3u:10088": "tarhi tatraivāyaṃ granthasandarbhaḥ kuto na niveśita iti cet /",
    "GSP33nysu__3u:10089": "devadānavamānavasvabhāvaprapañcanasyātropayuktatvena tadānantaryopapatteḥ /",
    "GSP33nysu__3u:10090": "tathāca vakṣyāmaḥ /",
    "GSP33nysu__3u:10091": "idamatra śaṅkayate /",
    "GSP33nysu__3u:10092": "rāmakṛṣṇādayo bhagavadavatārā bhagavatātyantābhinnā iti tāvatsamarthitam /",
    "GSP33nysu__3u:10093": "teṣāṃ ca parasparaṃ bhedastakālavartināṃ puruṣāṇāṃ pratyakṣeṇa dṛśyate /",
    "GSP33nysu__3u:10094": "naca te dehavanta iti coktam /",
    "GSP33nysu__3u:10095": "tato dehagata eva bheda ityanavakāśāt /",
    "GSP33nysu__3u:10096": "tataśca sarveṣāṃ svātantryānupapatteḥ /",
    "GSP33nysu__3u:10097": "keṣāñcitpāratantryam /",
    "GSP33nysu__3u:10098": "evamanye 'pi bhedānuṣaṅgiṇo doṣā draṣṭavyāḥ /",
    "GSP33nysu__3u:10099": "samānanyāyatvāt /",
    "GSP33nysu__3u:10100": "vedādhidoṣāśca pratyakṣeṇekṣyanta iti na bhagavato nirdeṣatvamiti /",
    "GSP33nysu__3u:10101": "tatra tāvadbhedasya pratyakṣasiddhatāṃ nirākartumāgamavākyaṃ paṭhati-",
    "GSP33nysu__3u:10102": "naceti //",
    "GSP33nysu__3u:10103": "nacānyabhedavad viṣṇau bhedastaddarśināmapi /",
    "GSP33nysu__3u:10104": "dṛśyate ... // MAnuv_3,4.130a-c //",
    "GSP33nysu__3u:10105": "co 'vadhāraṇe /",
    "GSP33nysu__3u:10106": "anyabhedavaditi vyatirekadṛṣṭāntaḥ /",
    "GSP33nysu__3u:10107": "anyeṣāṃ ghaṭādīnāṃ yathānekatvātirikto 'nyonyābhāvalakṣaṇo bhedo dṛśyate na tatheti /",
    "GSP33nysu__3u:10108": "viṣṇau bhedo na dṛśyata ityevokte 'nekatvasyāpyadarśanaṃ pratīyeta tadarthamidaṃ vacanam /",
    "GSP33nysu__3u:10109": "yadvā yathā viṣṇāvanyapratiyogiko bhedo dṛśyate na tathā svapratiyogika iti yojanā /",
    "GSP33nysu__3u:10110": "anyathā ghaṭādipratiyogiko 'pi bhedo na dṛśyata ityapi pratīyeta /",
    "GSP33nysu__3u:10111": "athavānyapratiyāgikabhedavati viṣṇāvityaikapadyena vyākhyeyam /",
    "GSP33nysu__3u:10112": "prayojanaṃ tūktameva /",
    "GSP33nysu__3u:10113": "viṣṇau rāmakṛṣṇādirūpe /",
    "GSP33nysu__3u:10114": "adhunātanairbhedo na dṛśyata iti parasyāpi sammatam /",
    "GSP33nysu__3u:10115": "atastaddarśināmapītyuktam /",
    "GSP33nysu__3u:10116": "tṛtīyārthe ṣaṣṭhī /",
    "GSP33nysu__3u:10117": "avatāradarśibhirapītyarthaḥ /",
    "GSP33nysu__3u:10118": "taddarśināṃ pratyakṣeṇāpīti vā /",
    "GSP33nysu__3u:10119": "svabhāvata eva jīvāstrividhāḥ /",
    "GSP33nysu__3u:10120": "devadānavamānavabhedāt /",
    "GSP33nysu__3u:10121": "tatra daivaṃ pratyakṣaṃ tāvadavatārāṇāṃ parasparaṃ na bhedaṃ gocarayatīti bhāvaḥ /",
    "GSP33nysu__3u:10122": "na kevalametāvatkiṃ tarhītyata āha- pratyabhijñaiveti //",
    "GSP33nysu__3u:10123": "... pratyabhijñaiva bahurūpeṣu dṛśyate // MAnuv_3,4.130cd //",
    "GSP33nysu__3u:10124": "uttamānāṃ puruṣāṇāṃ bhagavato bahurūpeṣu tadevedamityabhedaviṣayā pratyabhijñaiva purāṇādau dṛśyate /",
    "GSP33nysu__3u:10125": "yathā jāmbavataḥ sa rāma evāyaṃ kṛṣṇa iti pratyabhijñā /",
    "GSP33nysu__3u:10126": "tathāca kuto bhedajñānasyāvakāśa iti bhāvaḥ /",
    "GSP33nysu__3u:10127": "nanu bahutvaṃ bhedena vinā'nupapadyamānaṃ tamākṣipati /",
    "GSP33nysu__3u:10128": "tathā ca bahurūpeṣu pratyabhijñā na sambhavatyeva /",
    "GSP33nysu__3u:10129": "sambhavantī vā bhrāntiḥ syādityata āha- bahutvaṃ ceti //",
    "GSP33nysu__3u:10130": "bahutvaṃ ca viśeṣeṇa ... // MAnuv_3,4.132ab //",
    "GSP33nysu__3u:10131": "bhagavadrūpāṇāmiti śeṣaḥ /",
    "GSP33nysu__3u:10132": "anyathopapattikuṇṭhitārthāpattirna bhedaṃ pramāpayatītyarthaḥ /",
    "GSP33nysu__3u:10133": "anyathāpyupapattipakṣe bhedasandehaḥ syātso 'pyaniṣya",
    "GSP33nysu__3u:10134": "ityanyathaivopapattiṃ sūcayati- na bhedeneti //",
    "GSP33nysu__3u:10135": "... na bhedena kathañcana // MAnuv_3,4.132b //",
    "GSP33nysu__3u:10136": "upapadyata ityubhayatra śeṣaḥ /",
    "GSP33nysu__3u:10137": "kutaḥ /",
    "GSP33nysu__3u:10138": "bhagavadrūpāṇāṃ bhede niravakāśapramāṇābhāvāttadvirodhācca /",
    "GSP33nysu__3u:10139": "tadidamāha- kathañcaneti //",
    "GSP33nysu__3u:10140": "evamuttamānāṃ puṃsāṃ bhagavadekarūpadarśanasamaye rūpāntarapratītāvasatyāṃ tato bhedajñānamasambhāvitam",
    "GSP33nysu__3u:10141": "pratiyogijñānābhāve bhedajñānābhāvasya niyatatvāt /",
    "GSP33nysu__3u:10142": "satyāmapi tathā virodhinyāḥ pratyabhijñāyā bhāvādityuktam /",
    "GSP33nysu__3u:10143": "tathāpi madhyamādijanānāṃ pratyakṣaṃ bhagavadrūpabhede pramāṇaṃ bhaviṣyati",
    "GSP33nysu__3u:10144": "ekarūpadarśanasamaye rūpāntarapratītyabhāve bhedadarśanānupapattāvapi tadbhāve sambhavatyeva",
    "GSP33nysu__3u:10145": "naca teṣāmapi pratyabhijñā bhavadbhirabhyupetuṃ śakyate /",
    "GSP33nysu__3u:10146": "uttamatvaprasaṅgādityato madhyamānapekṣya tāvadāha- pratyabhijñā ceti //",
    "GSP33nysu__3u:10147": "pratyabhijñā ca yeṣāṃ na te 'pi tanmuṣyadṛṣṭayaḥ // MAnuv_3,4.132cd //",
    "GSP33nysu__3u:10148": "castvarthaḥ /",
    "GSP33nysu__3u:10149": "yeṣāṃ tu madhyamānāṃ janānāṃ pratyabhijñā bhagavadrūpeṣu nāsti te 'pi",
    "GSP33nysu__3u:10150": "tatra bhedaṃ naiva paśyantīti yojanā /",
    "GSP33nysu__3u:10151": "pratyabhijñābhāve kāraṇaṃ tena bhagavatā muṣyāpahatā dṛṣṭireṣāmiti /",
    "GSP33nysu__3u:10152": "tena bahutveneti vā /",
    "GSP33nysu__3u:10153": "bhagavadicchāyā teṣāṃ yogyatayā copodbalitaṃ bahutvamupalabhyamānaṃ pratīyamāne('pi) vastuni vidyamānasyāpyabhedasya jñānaṃ pratibadhnāti /",
    "GSP33nysu__3u:10154": "atra tanmuṣyadṛṣṭayaste 'pītyanuvādāttanmuṣyadṛṣṭitvātpratyabhijñaiṣāṃ",
    "GSP33nysu__3u:10155": "nāstīti labhyate /",
    "GSP33nysu__3u:10156": "bhagavadrūpe bhedaṃ naiva paśyantītyukte ghaṭādibhyo 'pi bhedaṃ na paśyantīti mandasya pratītiḥ syāttāṃ nivārayitumāha- bhedamiti //",
    "GSP33nysu__3u:10157": "bhedaṃ naiva prapaśyanti bhedamanyebhya eva ca /",
    "GSP33nysu__3u:10158": "paśyantyevaṃ haristeṣāṃ sandarśayati nānyathā // MAnuv_3,4.133 //",
    "GSP33nysu__3u:10159": "anyebhyo bhedaṃ paśyantyeva ceti yojanā /",
    "GSP33nysu__3u:10160": "nanu pratīyamānaṃ vastudvayaṃ bhedena vā pratīyate 'bhedena vā /",
    "GSP33nysu__3u:10161": "bhedābhedodāsīnatayā tu pratītiḥ kathamityata āha- evamiti //",
    "GSP33nysu__3u:10162": "evaṃ bṛhatsaṃhitāyāṃ vacanaṃ ... // MAnuv_3,4.134ab //",
    "GSP33nysu__3u:10163": "teṣāṃ yogyateti śeṣaḥ /",
    "GSP33nysu__3u:10164": "anyathā gatibuddhītyādinā karmasaṃjñāyāṃ dvitīyā syāt /",
    "GSP33nysu__3u:10165": "vibhaktivyatyayo vā chāndasaḥ /",
    "GSP33nysu__3u:10166": "anyathā bhedenābhedena ca darśayati /",
    "GSP33nysu__3u:10167": "yathā khalvakhyātavādināṃ sahakārisāmarthyādbhedābhedaudāsīnyena vastupratītiḥ /",
    "GSP33nysu__3u:10168": "yathā vānyeṣāṃ śuktikāśakaladarśanānantaraṃ vyāsaktau /",
    "GSP33nysu__3u:10169": "tathā parameśvaraśaktyātrāpi tathā pratītau ko virodhaḥ /",
    "GSP33nysu__3u:10170": "adhamajīvapratyakṣasya tvanyā gatirbhaviṣyati /",
    "GSP33nysu__3u:10171": "evamīśvararūpabhede pratyakṣaṃ nirākurvatānumānamapi nirākṛtam /",
    "GSP33nysu__3u:10172": "bahutvasyānyathāsiddheruktatvāt /",
    "GSP33nysu__3u:10173": "tannyāyena cākāraviśeṣādīnāmanyathāsiddhatvāditi /",
    "GSP33nysu__3u:10174": "vacanam astīti śeṣaḥ /",
    "GSP33nysu__3u:10175": "mā bhūdbhagavadrūpabhedaḥ pratyakṣānumānasiddhaḥ /",
    "GSP33nysu__3u:10176": "āgamasiddhastu bhaviṣyati /",
    "GSP33nysu__3u:10177": "purāṇeṣu tatra tatrānyādiśabdaśravaṇāditi cenna /",
    "GSP33nysu__3u:10178": "neha nānāsti kiñcanetyādivedavākyavirodhāt /",
    "GSP33nysu__3u:10179": "purāṇameva vedasya kinna bādhakaṃ bhavatītyata āha- neti //",
    "GSP33nysu__3u:10180": "... na purāṇagam /",
    "GSP33nysu__3u:10181": "lokadarśanavādyeva vedarodhāya śaknuyāt // MAnuv_3,4.134b-d //",
    "GSP33nysu__3u:10182": "vacanamiti vartate /",
    "GSP33nysu__3u:10183": "purāṇavacanaṃ khalu lokānāṃ yadbhagavadrūpeṣu bhedadarśanaṃ tadanuvādaparameva /",
    "GSP33nysu__3u:10184": "na vastuniṣṭham /",
    "GSP33nysu__3u:10185": "upakramādinā tathāvagamāt /",
    "GSP33nysu__3u:10186": "vedastu vastutathātve tātparyavān /",
    "GSP33nysu__3u:10187": "liṅgaiḥ tathādhyavasāyāt /",
    "GSP33nysu__3u:10188": "ato na tat tadbādhanāya śaknoti /",
    "GSP33nysu__3u:10189": "nanvetadvayāhatam /",
    "GSP33nysu__3u:10190": "yatprāgbhagavadrūpabhedaviṣayaṃ pratyakṣaṃ nāstītyuktam /",
    "GSP33nysu__3u:10191": "idānīntu tadastīti /",
    "GSP33nysu__3u:10192": "tasyaivābhāve purāṇavacanasya tadanuvāditvānupapatteḥ /",
    "GSP33nysu__3u:10193": "maivam /",
    "GSP33nysu__3u:10194": "bahutvādyanumānābhāsajanitabhedadaśarnānuvāditvopapatteḥ /",
    "GSP33nysu__3u:10195": "kiñcottamamadhyamānāṃ bhedaviṣayaṃ pratyakṣaṃ nāstītyabhihitam /",
    "GSP33nysu__3u:10196": "adhamānāṃ tu tadastītyadhunā aṅgīkriyate /",
    "GSP33nysu__3u:10197": "tarhi tadeva bhagavadrūpabhede pramāṇaṃ bhaviṣyatītyapi na vācyam /",
    "GSP33nysu__3u:10198": "uttamānāmabhedaviṣayeṇa pratyakṣeṇa bādhitatvāt /",
    "GSP33nysu__3u:10199": "naca tadeva nāsti /",
    "GSP33nysu__3u:10200": "pratyabhijñaiva bahurūpeṣu dṛśyata ityāgamoktatvāt /",
    "GSP33nysu__3u:10201": "tathāca bhīṣmavākyam /",
    "GSP33nysu__3u:10202": "“tamimamahamajaṃ śarīrabhājāṃ hṛdi hṛdi viṣṭhitamātmakalpitānām /",
    "GSP33nysu__3u:10203": "pratidṛśamiva naikadhārkamekaṃ samadhigato 'smi vidhūtabhedamohaḥ //",
    "GSP33nysu__3u:10204": "'; iti /",
    "GSP33nysu__3u:10205": "atha bhedadarśanamevābhedadarśanasya bādhakaṃ kuto na bhavatītyata āha-",
    "GSP33nysu__3u:10206": "aparīkṣiteti //",
    "GSP33nysu__3u:10207": "aparīkṣitadṛṣṭiśca parīkṣāpūrvadarśanam /",
    "GSP33nysu__3u:10208": "niṣeddhuṃ śaknuvātkvāpi ... // MAnuv_3,4.135a-c //",
    "GSP33nysu__3u:10209": "aparīkṣitā parīkṣayā pramāṇatvenāniścitā /",
    "GSP33nysu__3u:10210": "netyasyānukarṣaṇārthaścaśabdaḥ /",
    "GSP33nysu__3u:10211": "parīkṣāpūrvaḥ prāmāṇyaniścayo yasya darśanasya tatparīkṣāpūrvadarśanam /",
    "GSP33nysu__3u:10212": "parīkṣāpūrvaṃ darśanaṃ prāmāṇyaniścayo yasya pratyakṣasyeti vā /",
    "GSP33nysu__3u:10213": "kvāpītyanena niyamamāha /",
    "GSP33nysu__3u:10214": "tadanena yatparīkṣayā na niścitaprāmāṇyaṃ jñānaṃ na tannimittaprāmāṇyaṃ jñānāntaraṃ bādhata iti vyāptiruktā /",
    "GSP33nysu__3u:10215": "parīkṣāgrahaṇaṃ prāmāṇyaniścayopalakṣaṇameva, natu niyamārthamityuttaratra sphuṭībhaviṣyati",
    "GSP33nysu__3u:10216": "atra dṛṣṭāntamāha- devadatteti //",
    "GSP33nysu__3u:10217": "... vedadattādidṛṣṭivat // MAnuv_3,4.135cd //",
    "GSP33nysu__3u:10218": "yathā yajñadattādāvaniściprāmāṇyā devadattādidṛṣṭirna niścitaprāmāṇyāṃ yajñadattādidṛṣṭiṃ bādhate tathetyarthaḥ /",
    "GSP33nysu__3u:10219": "tataḥ kiṃ yadyevaṃ vyāptiriti cet /",
    "GSP33nysu__3u:10220": "bhedadarśanamaniścitaprāmāṇyamabhedadaśarnaṃ tu niścitaprāmāṇyam /",
    "GSP33nysu__3u:10221": "ato na tattasya bādhakaṃ kintu vaiparītyameveti vadāmaḥ /",
    "GSP33nysu__3u:10222": "kuto bhedadarśanamaniścitaprāmāṇyamityata āha- na ceti //",
    "GSP33nysu__3u:10223": "na ca niścitabhedasya darśane 'sti purāṇagam /",
    "GSP33nysu__3u:10224": "vākyaṃ kvaciddhi ... // MAnuv_3,4.136a-c //",
    "GSP33nysu__3u:10225": "co 'vadhāraṇe /",
    "GSP33nysu__3u:10226": "kvacitpradeśe /",
    "GSP33nysu__3u:10227": "hiśabdo hetau /",
    "GSP33nysu__3u:10228": "parameśvararūpabhedaviṣayaṃ pratyakṣaṃ tāvadasmākaṃ purāṇavākyādeva siddham /",
    "GSP33nysu__3u:10229": "purāṇavākyaṃ ca kecidbhedaṃ paśyantīti vā pratipādayatu /",
    "GSP33nysu__3u:10230": "anuvādakatayā liṅgatvena vā /",
    "GSP33nysu__3u:10231": "atastatprāmāṇyaniścayastata evānveṣyavyaḥ /",
    "GSP33nysu__3u:10232": "naca bhedadarśanasya prāmāṇyaṃ niścāyayatpurāṇavākyamasti /",
    "GSP33nysu__3u:10233": "ataḥ pramāṇābhāvānna bhedadaśarnasya prāmāṇyaniścaya iti bhāvaḥ /",
    "GSP33nysu__3u:10234": "prāmāṇyaniścayo dvābhyāṃ prakārābhyāṃ bhavati /",
    "GSP33nysu__3u:10235": "arthatathātvaniścayena vā jñānaparīkṣayā vā /",
    "GSP33nysu__3u:10236": "ādyābhiprāyeṇoktaṃ satyatayā niścitabhedasyeti /",
    "GSP33nysu__3u:10237": "dvitīyābhiprāyeṇa tu bhedasya darśana iti samāsaḥ /",
    "GSP33nysu__3u:10238": "ṣaṣṭhayā ākrośa ityaluk /",
    "GSP33nysu__3u:10239": "niścitaṃ parīkṣitaṃ ca tadbhedasyadarśanaṃ ceti tathoktam /",
    "GSP33nysu__3u:10240": "tatra svābhiprāyeṇākrośaḥ parābhiprāyeṇa niścitatvamityavirodhaḥ /",
    "GSP33nysu__3u:10241": "yadi purāṇavākyā(deva)nniścitaprāmāṇyaṃ bhedadarśanaṃ na pratīyeta tarhi kīdṛśaṃ tatpratīyata ityata āha- sammugdhamiti //",
    "GSP33nysu__3u:10242": "... sammugdhadarśanaṃ tatra gamyate // MAnuv_3,4.136cd //",
    "GSP33nysu__3u:10243": "pramāṇatvāpramāṇatvābhyāṃ sandigdham /",
    "GSP33nysu__3u:10244": "daśarnaṃ bhedasya /",
    "GSP33nysu__3u:10245": "tatra purāṇavākye /",
    "GSP33nysu__3u:10246": "etaduktaṃ bhavati /",
    "GSP33nysu__3u:10247": "purāṇavākyaṃ bhedadarśanamātraṃ gamayati /",
    "GSP33nysu__3u:10248": "na tu tasya prāmāṇyamaprāmāṇyaṃ vā /",
    "GSP33nysu__3u:10249": "tataḥ prāgabhedadarśanāvagamāttatra prāmāṇyāprāmāṇyasandeha eva yuktaḥ /",
    "GSP33nysu__3u:10250": "avagate tvabhedadarśane tasyāprāmāṇyameva niścīyate /",
    "GSP33nysu__3u:10251": "purāṇavākyādeva tatprāmāṇyasya niścitatvāt /",
    "GSP33nysu__3u:10252": "samadhigatosmīti saṃśabdaśravaṇāt /",
    "GSP33nysu__3u:10253": "hṛdi hṛdi naikadhā sthitamapītyanumānānāmābhāsatvasyoktatvāt /",
    "GSP33nysu__3u:10254": "vidhūtabhedamoha iti bhedajñānasya mohatvābhidhānācceti /",
    "GSP33nysu__3u:10255": "evaṃ bhagavadrūpeṣu bhedābhāvaḥ siddhaḥ /",
    "GSP33nysu__3u:10256": "tathā vedhādidoṣābhāvaśca /",
    "GSP33nysu__3u:10257": "pramāṇābhāvāt /",
    "GSP33nysu__3u:10258": "nanvasti taddarśitā pratyakṣamatra pramāṇam /",
    "GSP33nysu__3u:10259": "maivam /",
    "GSP33nysu__3u:10260": "mahatāṃ pratyakṣeṇa vedhādyabhāvagrāhiṇā bādhitatvāt /",
    "GSP33nysu__3u:10261": "idameva tasya bādhakaṃ kinna syādityata āha- aparīkṣitameveti //",
    "GSP33nysu__3u:10262": "aparīkṣitamevātra vedhādikamadhīśituḥ /",
    "GSP33nysu__3u:10263": "parīkṣādarśane naiva dṛśyate kenacit kvacit // MAnuv_3,4.137 //",
    "GSP33nysu__3u:10264": "atra vedhādi(doṣa)tadabhāvayormadhye /",
    "GSP33nysu__3u:10265": "adhīśituratrāvatāreṣviti vā /",
    "GSP33nysu__3u:10266": "dṛśyata iti sambandhaḥ /",
    "GSP33nysu__3u:10267": "yadvā vedhādikamiti taddarśanamupalakṣyate /",
    "GSP33nysu__3u:10268": "parīkṣayā yuktaṃ darśanaṃ parīkṣādarśanam /",
    "GSP33nysu__3u:10269": "yadvā parīkṣyata iti parīkṣā /",
    "GSP33nysu__3u:10270": "gurośca hala ityakārapratyayaḥ /",
    "GSP33nysu__3u:10271": "parīkṣā ca taddaśarnaṃ ca tasmin /",
    "GSP33nysu__3u:10272": "dṛśyate vedhādikaṃ kvacit /",
    "GSP33nysu__3u:10273": "doṣadarśanamaparīkṣitaṃ nirdeṣatvadarśanaṃ tu parīkṣitamiti bhāvaḥ /",
    "GSP33nysu__3u:10274": "nanu doṣābhāvaviṣayaṃ mahatāṃ pratyakṣaṃ tāvatkutaḥ siddhamityata āha-",
    "GSP33nysu__3u:10275": "nirdeṣameveti //",
    "GSP33nysu__3u:10276": "nirdoṣameva taṃ brahmā dadarśāśeṣarūpiṇam /",
    "GSP33nysu__3u:10277": "nirdoṣameva rudro 'drāṅ nirdoṣaṃ taṃ purandaraḥ // MAnuv_3,4.138 //",
    "GSP33nysu__3u:10278": "nirdoṣāṇyasya rūpāṇi dṛṣṭānyevaṃ surottamaiḥ /",
    "GSP33nysu__3u:10279": "anye sadoṣāḥ sarve 'pi nirdoṣo harirekalaḥ /",
    "GSP33nysu__3u:10280": "iti barkuśruteścaiva sadoṣaṃ nāsya darśanam // MAnuv_3,4.139 //",
    "GSP33nysu__3u:10281": "adrāk adrākṣīt /",
    "GSP33nysu__3u:10282": "anityamāgamaśāsanamiti vacanāt /",
    "GSP33nysu__3u:10283": "purandaro 'drākṣīt /",
    "GSP33nysu__3u:10284": "anyairapi surottamaiḥ /",
    "GSP33nysu__3u:10285": "sadoṣā dṛṣṭāḥ /",
    "GSP33nysu__3u:10286": "tasmānnirdeṣo harireka eva /",
    "GSP33nysu__3u:10287": "caśabdaḥ śrutyantarasamuccayārthaḥ /",
    "GSP33nysu__3u:10288": "asya parameśvarasya viṣaye mahatāṃ darśanaṃ sadoṣaṃ doṣagrāhi naiva, kintu nirdeṣameva gṛhṇātīti",
    "GSP33nysu__3u:10289": "doṣadaśarnamaparīkṣitaṃ tadabhāvadarśanaṃ tu parīkṣitametatkuta ityata āha- aviddha iti",
    "GSP33nysu__3u:10290": "aviddho viddhavad viṣṇurajāto jātavanmṛṣā /",
    "GSP33nysu__3u:10291": "abaddho baddhavaccaiva darśayatyamitadyutiḥ /",
    "GSP33nysu__3u:10292": "iti paiṅgiśrutiścaiva prāha nirdoṣatāṃ hareḥ // MAnuv_3,4.140 //",
    "GSP33nysu__3u:10293": "aviddhamiva viddhavat /",
    "GSP33nysu__3u:10294": "chāndaso dvitīyāntādvatiḥ /",
    "GSP33nysu__3u:10295": "evaśabdasyāviddha ityādinā sambandhaḥ /",
    "GSP33nysu__3u:10296": "darśayatyātmānam /",
    "GSP33nysu__3u:10297": "pūrvaśrutyāpyayamartho 'rthātsiddhayatīti paiṅgiśrutiścetyuktam /",
    "GSP33nysu__3u:10298": "nirdeṣatāmiti phaloktyā vivakṣitamarthamupalakṣayati /",
    "GSP33nysu__3u:10299": "atraiva spaṣṭāṃ śrutimudāharati- aparīkṣiteti //",
    "GSP33nysu__3u:10300": "aparīkṣitadṛṣṭayaiva sadoṣo dṛśyate hariḥ /",
    "GSP33nysu__3u:10301": "parīkṣādarśane naiva dṛśyo doṣo hareḥ kvacit /",
    "GSP33nysu__3u:10302": "iti paiṅgiśrutiścāha ... // MAnuv_3,4.141a-e //",
    "GSP33nysu__3u:10303": "āha doṣadarśanasyāparīkṣitatvaṃ nirdeṣatādarśanasya parīkṣitatvaṃ ca /",
    "GSP33nysu__3u:10304": "tataḥ kimityata āha- pramāṇaṃ hīti //",
    "GSP33nysu__3u:10305": "... pramāṇaṃ hi parīkṣitam // MAnuv_3,4.141d //",
    "GSP33nysu__3u:10306": "yatparīkṣitaṃ parīkṣayā pramāṇatvenāvadhṛtaṃ tadeva pramāṇam /",
    "GSP33nysu__3u:10307": "aparīkṣitaṃ tvāpātataḥ sandigdham /",
    "GSP33nysu__3u:10308": "niścitavirodhyupanipāte tvapramāṇameva /",
    "GSP33nysu__3u:10309": "ataḥ parīkṣitena nirdeṣatādarśanenāparīkṣitaṃ doṣadarśanameva bādhyate /",
    "GSP33nysu__3u:10310": "natu viparyayaḥ /",
    "GSP33nysu__3u:10311": "prāmāṇyaniścaye parīkṣopayogaḥ pramāṇasiddha iti hiśabdaḥ /",
    "GSP33nysu__3u:10312": "tathāca vakṣyate /",
    "GSP33nysu__3u:10313": "atra kecidāhuḥ /",
    "GSP33nysu__3u:10314": "svata eva jñānānāṃ prāmāṇyaṃ (gṛhyate) natu parīkṣādhīnam /",
    "GSP33nysu__3u:10315": "sakalamapi jñānaṃ svaprakāśaṃ yathārthaṃ ca /",
    "GSP33nysu__3u:10316": "ataḥ svenaiva svayaṃ svaprāmāṇyaṃ ca siddhayati kā tatra parīkṣāpekṣeti /",
    "GSP33nysu__3u:10317": "anye tu bruvate /",
    "GSP33nysu__3u:10318": "jñānaṃ tatprāmāṇyaṃ cānumānenaiva gṛhyata iti /",
    "GSP33nysu__3u:10319": "apare tu vadanti /",
    "GSP33nysu__3u:10320": "jñānaṃ tatprāmāṇyaṃ ca sākṣiṇaiva jñāyata iti /",
    "GSP33nysu__3u:10321": "yadi ca svataḥprāmāṇyagraho na syāttarhi na syādeva /",
    "GSP33nysu__3u:10322": "tasya parīkṣādhīnatve 'navasthāprasaṅgāt /",
    "GSP33nysu__3u:10323": "anumānaviśeṣaḥ khalu parīkṣā nāma /",
    "GSP33nysu__3u:10324": "tatprāmāṇyāvadhāraṇaṃ ca parīkṣāntareṇeti kathaṃ nānavasthā syāditi /",
    "GSP33nysu__3u:10325": "tatra pāmāṇyagrahasya parīkṣādhīnatve 'navasthāprasaṅgaṃ tāvatpariharati-",
    "GSP33nysu__3u:10326": "neti //",
    "GSP33nysu__3u:10327": "na parīkṣānavasthā syāt ... // MAnuv_3,4.142a //",
    "GSP33nysu__3u:10328": "prāmāṇyagrahaṇasya parīkṣādhīnatvāṅgīkāre 'pīti śeṣaḥ /",
    "GSP33nysu__3u:10329": "tatra hetumāha- sākṣīti //",
    "GSP33nysu__3u:10330": "... sākṣisiddhe tvasaṃśayāt // MAnuv_3,4.142a //",
    "GSP33nysu__3u:10331": "dvividhaṃ khalu jñānamantaḥkaraṇapariṇāmarūpaṃ sākṣirūpaṃ ceti /",
    "GSP33nysu__3u:10332": "tatrādyādviśeṣyuṃ tuśabdaḥ /",
    "GSP33nysu__3u:10333": "etaduktaṃ bhavati /",
    "GSP33nysu__3u:10334": "syādiyamanavasthā yadi savartra parīkṣāpekṣā syāt /",
    "GSP33nysu__3u:10335": "na caivam /",
    "GSP33nysu__3u:10336": "sandigdhe khalvarthe parīkṣāpekṣyate na tvasandigdhe /",
    "GSP33nysu__3u:10337": "saṃśayaśca manovṛttiviṣaye pānīyādau bhavati na punaḥ sākṣisiddhe sukhādau /",
    "GSP33nysu__3u:10338": "atastāvadeva parīkṣā yāvatsākṣigṛhīteṣu sukhādiṣvavatāra iti kuto",
    "GSP33nysu__3u:10339": "'navastheti /",
    "GSP33nysu__3u:10340": "prapañcitaścāyamartho 'smābhiḥ prakṛtyadhikaraṇe /",
    "GSP33nysu__3u:10341": "manovṛttiviṣaya eva saṃśayo na sākṣisiddha ityatra kiṃ kāraṇamityata āha-",
    "GSP33nysu__3u:10342": "mānasa iti //",
    "GSP33nysu__3u:10343": "mānase darśane doṣāḥ syurnavai sākṣidarśane // MAnuv_3,4.142cd //",
    "GSP33nysu__3u:10344": "manaḥpariṇatirūpe doṣāḥ kāraṇatayā sambhāvitāḥ syuḥ /",
    "GSP33nysu__3u:10345": "vaiśabdastuśabdārthe /",
    "GSP33nysu__3u:10346": "ayamarthaḥ /",
    "GSP33nysu__3u:10347": "dvividho hi saṃśayo bhavati /",
    "GSP33nysu__3u:10348": "ekastāvadādita eva /",
    "GSP33nysu__3u:10349": "yathā sthāṇurvā'yaṃ puruṣo veti /",
    "GSP33nysu__3u:10350": "aparastu niścayapṛṣṭhabhāvī /",
    "GSP33nysu__3u:10351": "yathā sthāṇutayā(vadayaṃ) pratīyate sthāṇurbhavati na veti /",
    "GSP33nysu__3u:10352": "tatrādyo viśeṣādarśanādidoṣamūlaḥ /",
    "GSP33nysu__3u:10353": "dvitīyo 'pi prathamajñānasya doṣajanyatvaśaṅkāmūlaḥ /",
    "GSP33nysu__3u:10354": "doṣāśca mānasa eva darśane sambhavanti /",
    "GSP33nysu__3u:10355": "atastatsaṃśayātmakaṃ vā jāyate niścayatayā jātasya viṣaye vā āhāyarḥ saṃśayo bhavati /",
    "GSP33nysu__3u:10356": "natu sākṣi(siddhe)darśane doṣasambhavaḥ /",
    "GSP33nysu__3u:10357": "ato na tatsaṃśayātmakaṃ nāpi (sākṣisiddhe)tatsiddhe 'rthe saṃśaya iti /",
    "GSP33nysu__3u:10358": "mānase darśane doṣāḥ sambhavantīti sphuṭam /",
    "GSP33nysu__3u:10359": "sākṣidarśane na sambhavantītyetatkuta ityata āha- sudṛḍha iti //",
    "GSP33nysu__3u:10360": "sudṛḍho nirṇayo yatra jñeyaṃ tat sākṣidarśanam // MAnuv_3,4.142ef //",
    "GSP33nysu__3u:10361": "sudṛḍhaḥ kadāpi bādharahitaḥ /",
    "GSP33nysu__3u:10362": "nirṇayo 'vadhāraṇātmakaḥ pratyayaḥ /",
    "GSP33nysu__3u:10363": "yatreti nipāto ya ityarthe /",
    "GSP33nysu__3u:10364": "idamuktaṃ bhavati /",
    "GSP33nysu__3u:10365": "doṣāstāvajjñānasya ḍolāyamānatādarśanena balavadbādhakopanipātena vā kalpyāḥ /",
    "GSP33nysu__3u:10366": "yathoktam /",
    "GSP33nysu__3u:10367": "“balavatpramāṇataśca'(ścaiva jñeyā doṣā na cānyatā') iti /",
    "GSP33nysu__3u:10368": "sākṣidarśanaṃ ca nirṇayātmakameva bhavati na ca bādhyata ityupapāditaṃ pṛthagadhikaraṇe /",
    "GSP33nysu__3u:10369": "ataḥ pramāṇābhāvānna tatra doṣaḥ sambhavati /",
    "GSP33nysu__3u:10370": "sākṣisiddhe 'rthe saṃśayo nāstītyuktaṃ tadanubhavārūḍhaṃ kartuṃ sākṣisiddhamarthaṃ tāvadāha- iccheti //",
    "GSP33nysu__3u:10371": "icchā jñānaṃ sukhaṃ duḥkhabhayābhayakṛpādayaḥ /",
    "GSP33nysu__3u:10372": "sākṣisiddhā ... // MAnuv_3,4.143a-c //",
    "GSP33nysu__3u:10373": "ādipadena prayatnadveṣāvetadabhāvāśca gṛhyante /",
    "GSP33nysu__3u:10374": "tataḥ kimityata āha- neti //",
    "GSP33nysu__3u:10375": "... na kaściddhi tatra saṃśayavān kvacit // MAnuv_3,4.143cd //",
    "GSP33nysu__3u:10376": "tatra kvaciditi sambandhaḥ /",
    "GSP33nysu__3u:10377": "na jātu mama sukhamasti na veti saṃśayo nāpi pratīyamānamidaṃ sukhaṃ sadasadveti saṃśaya iti hiśabdenāha /",
    "GSP33nysu__3u:10378": "sākṣidarśanamabādhitameveti na yujyate śuktirajatādau bādhadarśanāt /",
    "GSP33nysu__3u:10379": "nahi pratītisamayamātravartini tatrānyajñānaṃ sambhavatītyata āha- yadīti",
    "GSP33nysu__3u:10380": "yat kvacid vyabhicārī syād darśanaṃ mānasaṃ hi tat // MAnuv_3,4.143ef //",
    "GSP33nysu__3u:10381": "yaddarśanaṃ kvacicchuktirajatādau viṣaye vyabhicāri bādhitaṃ syāttaccakṣurādikaraṇakaṃ manaḥpariṇatirūpameva na sākṣirūpam /",
    "GSP33nysu__3u:10382": "kuta etat /",
    "GSP33nysu__3u:10383": "mānasadarśanasya bādhyatvāṅgīkāre 'niṣyābhāvāt /",
    "GSP33nysu__3u:10384": "sākṣiṇastu tathātve sarvavyavahāravilopaprasaṅgasyoktatvāt /",
    "GSP33nysu__3u:10385": "tadidamuktaṃ hiśabdena /",
    "GSP33nysu__3u:10386": "sambhavati cāsya mānasatvamanyathākhyātisamarthanāditi /",
    "GSP33nysu__3u:10387": "mānasasya darśanasya doṣabādhasambhavo 'bhihitaḥ /",
    "GSP33nysu__3u:10388": "kīdṛśasya tarhi prāmāṇyamityata āha- mana iti //",
    "GSP33nysu__3u:10389": "manaścakṣurdarśanāderapi yatraiva sākṣiṇā /",
    "GSP33nysu__3u:10390": "prāmāṇyaṃ sugṛhītaṃ syāt tat parīkṣitadarśanam // MAnuv_3,4.144 //",
    "GSP33nysu__3u:10391": "manaścakṣuśśabdau śrotrāderupalakṣakau /",
    "GSP33nysu__3u:10392": "darśanaṃ sākṣātkāraḥ /",
    "GSP33nysu__3u:10393": "ādipadena laiṅgikaśabdajñānasaṅgrahaḥ /",
    "GSP33nysu__3u:10394": "indriyaliṅgaśabdakaraṇakasya manovṛtterjñānasyetyatharḥ /",
    "GSP33nysu__3u:10395": "nirdhāraṇe ṣaṣṭhī /",
    "GSP33nysu__3u:10396": "sambhāvitadoṣabādhasyāpītyaperarthaḥ /",
    "GSP33nysu__3u:10397": "yatra jñāne sugṛhītaṃ parīkṣayā niścitaṃ tatparīkṣitadarśanaṃ pramāṇamiti śeṣaḥ /",
    "GSP33nysu__3u:10398": "pratyakṣāgamajñānaprāmāṇyagrahaṇa eva parīkṣopayogaḥ,",
    "GSP33nysu__3u:10399": "dharmijñānānumānopamānānuvyavasāyānāṃ tu prāmāṇyagrahaṇaṃ na parīkṣāpekṣamiti kecinmanyante",
    "GSP33nysu__3u:10400": "tannirāsāya sarvamānasasaṅgrahārthaṃ manaścakṣurdarśanādermadhya ityuktam",
    "GSP33nysu__3u:10401": "anyathā yatra jñāna ityādikamevāvakṣyat /",
    "GSP33nysu__3u:10402": "tadeve pramāṇamityetāvatā pūrṇe parīkṣitadarśanamityanuvādena sugṛhītamityetadvivṛṇoti /",
    "GSP33nysu__3u:10403": "evaṃ mānasapratyakṣādijñānaprāmāṇyagrahasya parīkṣādhīnatve 'pi",
    "GSP33nysu__3u:10404": "sākṣiprāmāṇyagrahasya tadanapekṣatvānna parīkṣānavasthetyuktam /",
    "GSP33nysu__3u:10405": "tatra kimanayā dvividhakalpanayā /",
    "GSP33nysu__3u:10406": "sākṣivatpratyakṣādijñānasyāpi prāmāṇyagrahaḥ parīkṣānapekṣa evoktavidhayā svataḥ kinna syādityāśaṅkāṃ pariharati- neti //",
    "GSP33nysu__3u:10407": "na jñānadṛṣṭimātreṇa prāmāṇyaṃ tasya dṛśyate // MAnuv_3,4.145ab //",
    "GSP33nysu__3u:10408": "jñānasya dṛṣṭirjñānadṛṣṭiḥ /",
    "GSP33nysu__3u:10409": "tasya jñānasya /",
    "GSP33nysu__3u:10410": "etaduktaṃ bhavati /",
    "GSP33nysu__3u:10411": "vṛttijñānānāṃ svaprakāśatvameva tāvadasat /",
    "GSP33nysu__3u:10412": "pramāṇābhāvāt /",
    "GSP33nysu__3u:10413": "jñānavyavahārasya sākṣivedyatvenaivopapatteḥ /",
    "GSP33nysu__3u:10414": "idamahaṃ jānāmītyanubhavasya sākṣirūpatvāt /",
    "GSP33nysu__3u:10415": "vimataṃ jñānaṃ na",
    "GSP33nysu__3u:10416": "svaprakāśamanātmatvātkāryatvādanityatvānmanorūpatvātsukhādivadityādipramāṇavirodhācca",
    "GSP33nysu__3u:10417": "bhavatu vā jñānaṃ svaprakāśaṃ tathāpi svarūpamātra eva na tu svadharme prāmāṇye 'pi /",
    "GSP33nysu__3u:10418": "tathā hi /",
    "GSP33nysu__3u:10419": "vedavākyaśravaṇe sati bāhyasya vākyārthajñānamutpadyate na vā /",
    "GSP33nysu__3u:10420": "na dvitīyaḥ /",
    "GSP33nysu__3u:10421": "satyāṃ sāmagṣāṃ kāryānudayānupapatteḥ /",
    "GSP33nysu__3u:10422": "anyathā mīmāṃsakasyāpi tadanudayaprasaṅgāt /",
    "GSP33nysu__3u:10423": "ādye 'pi tatprakāśate na vā /",
    "GSP33nysu__3u:10424": "neti pakṣe 'pasiddhāntaḥ /",
    "GSP33nysu__3u:10425": "prathame tatprāmāṇyaṃ prakāśate na vā /",
    "GSP33nysu__3u:10426": "nādyaḥ /",
    "GSP33nysu__3u:10427": "tannirā(sasyānu)sānupapatteḥ /",
    "GSP33nysu__3u:10428": "tato jñānadṛṣṭimātreṇa na jñānaprāmāṇyaṃ dṛśyata iti dvitīya evāṅgīkāryaḥ /",
    "GSP33nysu__3u:10429": "tathāca svaprakāśajñānenaiva prāmāṇyagraha iti kathaṃ syāt /",
    "GSP33nysu__3u:10430": "apauruṣeyatvādiyuktibhiḥ prabodhito bāhyaḥ pratipadyate ca tatprāmāṇyamiti kathaṃ na parīkṣāpekṣatvam",
    "GSP33nysu__3u:10431": "anyathā vaidikajñānaprāmāṇye vipratipattireva na syāt jñānasvarūpavat /",
    "GSP33nysu__3u:10432": "kiñcaivaṃvādino mate śuktirajatādivibhramo na syāt /",
    "GSP33nysu__3u:10433": "idamanubhavasya rajatasmaraṇasya ca bhedāgraho hi vibhramaḥ /",
    "GSP33nysu__3u:10434": "tatra prāmāṇyavadbhedasyānubhavatvasmaraṇatvayośca prakāśo 'vaśyambhāvīti",
    "GSP33nysu__3u:10435": "kathaṃ vibhramāvakāśaḥ /",
    "GSP33nysu__3u:10436": "nahi prāmāṇyasya bhedādeśca kaścidviśeṣo 'stīti /",
    "GSP33nysu__3u:10437": "jñānaprāmāṇye sahaivānumeye ityapyasat /",
    "GSP33nysu__3u:10438": "jñānasyā(pya)numeyatve pramāṇābhāvāt /",
    "GSP33nysu__3u:10439": "tadvayavahārasyānyathaivopapatteḥ /",
    "GSP33nysu__3u:10440": "āśutaravināśino jñānasya jānāmīti vartamānatayā pratibhā(sā)'nupapatteśca",
    "GSP33nysu__3u:10441": "aparokṣāvabhāsavirodhācca /",
    "GSP33nysu__3u:10442": "anumeyatve 'pi jñānasya na jñānānumitimātreṇa prāmāṇyaṃ tasya dṛśyate /",
    "GSP33nysu__3u:10443": "taddhi jñātatayā vyavahāreṇa kāryeṇa vānumātavyam /",
    "GSP33nysu__3u:10444": "naca tāvatā prāmāṇyamanumātuṃ śakyate /",
    "GSP33nysu__3u:10445": "vyabhicārāt /",
    "GSP33nysu__3u:10446": "tato jñātatādimātreṇa pratīte jñāne bādhābhāvādinā prāmāṇyamanumeyam /",
    "GSP33nysu__3u:10447": "anyathā bāhyānāmapi vaidikajñānaprāmāṇyānumānaprasakteḥ /",
    "GSP33nysu__3u:10448": "prasaktamapyapodyata iti cet /",
    "GSP33nysu__3u:10449": "tarhyapavādanirāsāya parīkṣāpekṣāvaśyambhāvinītyāgatam /",
    "GSP33nysu__3u:10450": "idameva cāsmābhirabhidhāsyate, sarvathā parīkṣānapekṣeti tu na kṣamyate /",
    "GSP33nysu__3u:10451": "etena sākṣivedyatāpakṣo 'pi pratikṣiptaḥ /",
    "GSP33nysu__3u:10452": "aupaniṣadajñānadṛṣṭimātreṇa bāhyaistatprāmāṇyasyādarśanāt /",
    "GSP33nysu__3u:10453": "caturthapakṣastvatimandaḥ /",
    "GSP33nysu__3u:10454": "anumānādijñānadṛṣṭimātreṇa tatprāmāṇyasya cārvākādibhiradṛṣṭatvāt /",
    "GSP33nysu__3u:10455": "vibhāge mānābhāvācca /",
    "GSP33nysu__3u:10456": "dharmijñānādiprāmāṇye vigānābhāvāditi ce(t)nna /",
    "GSP33nysu__3u:10457": "nirālambanādimatadarśanāt /",
    "GSP33nysu__3u:10458": "upapattibādhitaṃ taditi cet /",
    "GSP33nysu__3u:10459": "tarhi svīkṛtā'pyuṣmataiva parīkṣāpekṣetyalaṃ pallaveneti /",
    "GSP33nysu__3u:10460": "evaṃ tarhi pratyakṣādivatsākṣiṇo 'pi prāmāṇyaṃ parīkṣāpekṣagrahaṇamevāṅgīkriyatām /",
    "GSP33nysu__3u:10461": "dvidhā kalpanasyānyāyyatvādityata āha- niyameneti //",
    "GSP33nysu__3u:10462": "niyamena sukhādyeṣu prāmāṇyaṃ sākṣigocaram // MAnuv_3,4.145cd //",
    "GSP33nysu__3u:10463": "dṛśyata iti vartate /",
    "GSP33nysu__3u:10464": "sākṣī gocaro yasya tattathoktam /",
    "GSP33nysu__3u:10465": "gocaratvaṃ cāśrayatayā vivakṣitam /",
    "GSP33nysu__3u:10466": "sukhādiviṣaye yatsākṣigataṃ prāmāṇyaṃ tanniyamena dṛśyate /",
    "GSP33nysu__3u:10467": "etaduktaṃ bhavati /",
    "GSP33nysu__3u:10468": "yadi vṛttijñānānāmiva sākṣijñānasyāpi prāmāṇyaṃ taddarśanamātreṇa na dṛśyate tadādhikamapi kāraṇaṃ kalpayāmaḥ /",
    "GSP33nysu__3u:10469": "nacaivam /",
    "GSP33nysu__3u:10470": "sukhajñāne dṛṣṭe tatprāmāṇyājñānasaṃśayaviparyayāṇāṃ kadāpyadarśanād /",
    "GSP33nysu__3u:10471": "kalpakasadbhāve dvidhā kalpanasyādūṣaṇatvāditi /",
    "GSP33nysu__3u:10472": "kiñca sākṣiprāmāṇyasyāpi parīkṣāpekṣagrahaṇatve 'navasthā ca syāt /",
    "GSP33nysu__3u:10473": "nanu prāmāṇyagrahaṇamabhilaṣatā nānavasthāto bhettuṃ yuktam /",
    "GSP33nysu__3u:10474": "parīkṣānavasthābhāve 'pi grāhakānavasthāyā duṣpariharatvādityata āha-",
    "GSP33nysu__3u:10475": "svaprāmāṇyamiti //",
    "GSP33nysu__3u:10476": "svaprāmāṇyaṃ sadā sākṣī paśyatyeva suniścayāt // MAnuv_3,4.146ab //",
    "GSP33nysu__3u:10477": "sākṣyeveti sambandhaḥ /",
    "GSP33nysu__3u:10478": "sadā suniścayāditi /",
    "GSP33nysu__3u:10479": "parīkṣānapekṣameveti yāvat /",
    "GSP33nysu__3u:10480": "etaccānubhavānyathānupapattibhyāṃ kalpyate /",
    "GSP33nysu__3u:10481": "nanvevaṃ sati vṛttijñānānāṃ parataḥprāmāṇyamuktaṃ syāt /",
    "GSP33nysu__3u:10482": "jñānasvarūpasya sākṣivedyatvāt /",
    "GSP33nysu__3u:10483": "prāmāṇyasya parīkṣāgamyatvāt /",
    "GSP33nysu__3u:10484": "tathāca na vilakṣaṇatvāditi yatsvataḥ prāmāṇyamiṣyaṃ tattyaktaṃ syādityata",
    "GSP33nysu__3u:10485": "āha- jñānasyeti //",
    "GSP33nysu__3u:10486": "jñānasya grāhakeṇaiva sākṣiṇā mānatāmiteḥ // MAnuv_3,4.146cd //",
    "GSP33nysu__3u:10487": "jñānasya grāhakeṇa sākṣiṇaiva jñānasya mānatāyā miteḥ kāraṇātsvataḥprāmāṇyamiṣyata eveti sambandhaḥ",
    "GSP33nysu__3u:10488": "bhavetsvataḥprāmāṇyatyāgo yadi jñānameva sākṣivedyaṃ na prāmāṇyamiti brūmaḥ /",
    "GSP33nysu__3u:10489": "na caivam /",
    "GSP33nysu__3u:10490": "jñānavattatprāmāṇyasyāpi sākṣivedyatvābhyupagamāditi /",
    "GSP33nysu__3u:10491": "kimarthaṃ tarhi parīkṣāvaśyambhāvo 'bhyupagamyata ityata āha- doṣeti //",
    "GSP33nysu__3u:10492": "doṣābhāve pramāṇatvaṃ ... // MAnuv_3,4.147a //",
    "GSP33nysu__3u:10493": "sākṣiṇā niścitatvamiti vakṣyamāṇamihāpi yojyam /",
    "GSP33nysu__3u:10494": "iti prāmāṇyasyeti padadvayamadhyāhāryam /",
    "GSP33nysu__3u:10495": "jñānaṃ gṛhṇansākṣī karaṇadoṣābhāve 'sya prāmāṇyamityeva prāmāṇyaṃ niścinoti /",
    "GSP33nysu__3u:10496": "natu pramāṇamevedamiti /",
    "GSP33nysu__3u:10497": "tataḥ kimityata āha- doṣābhāvasyeti //",
    "GSP33nysu__3u:10498": "... doṣābhāvasya sākṣiṇā /",
    "GSP33nysu__3u:10499": "niścitatvaṃ kvaciccaiva svataḥ prāmāṇyamiṣyate // MAnuv_3,4.147b-d //",
    "GSP33nysu__3u:10500": "parīkṣayeti śeṣaḥ /",
    "GSP33nysu__3u:10501": "co 'vadhāraṇe /",
    "GSP33nysu__3u:10502": "kvacideva prayojanavaśājjijñāsāyāṃ jātāyāṃ parīkṣālābhe cetyarthaḥ /",
    "GSP33nysu__3u:10503": "doṣābhāvaniścayārthā parīkṣā na tu prāmāṇyagrahaṇārthā /",
    "GSP33nysu__3u:10504": "tatpunarjñānamiva sākṣivedyameva /",
    "GSP33nysu__3u:10505": "ato na svataḥprāmāṇyaparityāga iti bhāvaḥ /",
    "GSP33nysu__3u:10506": "syādetadyadīyaṃ prakriyā pramāṇavatī syānna ca tadastītyata āha- ata iti //",
    "GSP33nysu__3u:10507": "ato na sarvamānānāṃ prāmāṇyaṃ niścitaṃ bhavet /",
    "GSP33nysu__3u:10508": "sākṣiṇā niścitaṃ yatra tat prāmāṇyasvalakṣaṇam // MAnuv_3,4.148 //",
    "GSP33nysu__3u:10509": "ata eva hi sarveṣāṃ jñānānāṃ prāmāṇyaṃ prathamato na niścitaṃ bhavet /",
    "GSP33nysu__3u:10510": "kinnāma yatra yadā parīkṣāsahakṛtena sākṣiṇā prāmāṇyaṃ niścitaṃ bhavati tattadaiva prāmāṇyaṃ svalakṣaṇaṃ prāmāṇyasvarūpamaprāmāṇyaviviktaṃ prāmāṇyaṃ siddhayati /",
    "GSP33nysu__3u:10511": "idamuktaṃ bhavati /",
    "GSP33nysu__3u:10512": "yadi sākṣī doṣābhāve pramāṇametaditi prathamaṃ sammugdhaṃ prāmāṇyaṃ gṛhītvā paścājjijñāsāyāṃ satyāṃ parīkṣayā pramāṇamevetyavadhārayatītyeṣā prakriyā nāṅgīkriyeta tadānabhyastaviṣayāṇāṃ śabdādinā jātānāṃ sarveṣāmapi jñānānāṃ prathamameva prāmāṇyamavadhāryeta /",
    "GSP33nysu__3u:10513": "nacaitadasti /",
    "GSP33nysu__3u:10514": "tena jānīmo 'stīyaṃ prakriyeti /",
    "GSP33nysu__3u:10515": "uktamarthaṃ buddhayārohāya saṅkṣipyāha- nahīti //",
    "GSP33nysu__3u:10516": "na hi kaścit sukhādyeṣu saṃśayaṃ kurute janaḥ /",
    "GSP33nysu__3u:10517": "nacaivākhilamānāni niścinotyakhilo janaḥ // MAnuv_3,4.149 //",
    "GSP33nysu__3u:10518": "tasmādanubhavārūḍhaṃ kimarthamupalapyate // MAnuv_3,4.150ab //",
    "GSP33nysu__3u:10519": "yasmātsukhādyeṣu kaścitsaṃśayaṃ na karoti yasmāccākhilāni vṛttijñānāni darśana eva pramāṇatayākhilo jano na niścinoti tasmātsākṣiprāmāṇyaṃ parīkṣānapekṣeṇa sākṣiṇaiva gṛhyate /",
    "GSP33nysu__3u:10520": "vṛttijñānānāṃ tu tatsāpekṣeṇetyanubhavārūḍhaṃ prameyaṃ kimarthamapalapyate /",
    "GSP33nysu__3u:10521": "nirnimittamapalapituṃ na śakyata iti /",
    "GSP33nysu__3u:10522": "“na parīkṣānavasthā syāt'; ityuktamupasaṃharati- doṣābhāvādikaṃ ceti //",
    "GSP33nysu__3u:10523": "doṣābhāvādikaṃ caiva sākṣī samyak prapaśyati // MAnuv_3,4.150cd //",
    "GSP33nysu__3u:10524": "sākṣyeveti sambandhaḥ /",
    "GSP33nysu__3u:10525": "svasya parīkṣāyāśca doṣābhāvaṃ prāmāṇyaṃ ca parīkṣānirapekṣaḥ sākṣyeva samyak prapaśyati /",
    "GSP33nysu__3u:10526": "tasmānna kāpyanavastheti /",
    "GSP33nysu__3u:10527": "“aparīkṣitameva'; ityādinoktamupasaṃharati- taditi //",
    "GSP33nysu__3u:10528": "tat parīkṣitamānena na doṣo viṣṇavi kvacit // MAnuv_3,4.151ab //",
    "GSP33nysu__3u:10529": "tattasmātparīkṣitameva mānam /",
    "GSP33nysu__3u:10530": "tena ca bhagavati kvacidapi doṣo nāstīti siddham /",
    "GSP33nysu__3u:10531": "tadvirodhādaparīkṣitaṃ doṣadarśanamapramāṇamevetyarthaḥ /",
    "GSP33nysu__3u:10532": "evamaparīkṣitaṃ doṣadarśanaṃ parīkṣitena nirdeṣatādarśanena bādhitaṃ na bhagavato doṣitvaṃ sādhayituṃ śaktamityuktam /",
    "GSP33nysu__3u:10533": "idānīṃ tādṛśasyāpi sādhakatve 'tiprasaṅgaṃ sūcayati- aparīkṣiteti //",
    "GSP33nysu__3u:10534": "aparīkṣitadṛṣṭistu kasminnarthe na vidyate // MAnuv_3,4.151cd //",
    "GSP33nysu__3u:10535": "śuktyādīnāṃ rajatatvādāvapi vidyata eva /",
    "GSP33nysu__3u:10536": "tataśca tathā tadapi siddhayedaviśeṣāditi bhāvaḥ /",
    "GSP33nysu__3u:10537": "tadevaṃ doṣadarśanaṃ parīkṣitapratyakṣavirodhādapramāṇamityabhihitam /",
    "GSP33nysu__3u:10538": "niraniṣyo niravadya ityādyāgamavirodhācca /",
    "GSP33nysu__3u:10539": "syādetat /",
    "GSP33nysu__3u:10540": "prāk tattvamasyādyāgamasya pratyakṣaviruddhatvātpratītārthe na prāmāṇyamityuktam /",
    "GSP33nysu__3u:10541": "tatkathaṃ tadviparītaṃ pratyakṣasyāgamavirodhenāprāmāṇyamidānīmucyata ityāśaṅkāṃ parihartumāha- taditi //",
    "GSP33nysu__3u:10542": "tat pratyakṣaviruddhārthe nāgamasyāpi mānatā /",
    "GSP33nysu__3u:10543": "upajīvyamakṣajaṃ yatra tadanyatra viparyayaḥ // MAnuv_3,4.152 //",
    "GSP33nysu__3u:10544": "yatra yadākṣajamāgamasyopajīvyaṃ tat tadā pratyakṣaviruddhārthe jātyā prabalasyāpyāgamasya mānatā nāsti /",
    "GSP33nysu__3u:10545": "tasmādu(ktādu)pajīvyopajīvakabhāvādanyatra viparītopajīvyopajīvakabhāve bādhyabādhakabhāvasyāpi viparyayaḥ /",
    "GSP33nysu__3u:10546": "yadā'gamaḥ pratyakṣasyopajīvyastadā'gamaviruddhārthe pratyakṣasya na mānatetyarthaḥ /",
    "GSP33nysu__3u:10547": "tataḥ kimityata āha- laukika iti //",
    "GSP33nysu__3u:10548": "laukike vyavahāre 'tra pratyakṣasyopajīvyatā /",
    "GSP33nysu__3u:10549": "avatārādidaṣṭau syādāgamasyopajīvyatā // MAnuv_3,4.153 //",
    "GSP33nysu__3u:10550": "laukike pratyakṣasiddhajīvādiviṣaye brahmātmakatvādibodhanarūpe vyavahāre tattvamasyādyāgamena kriyamāṇe atra āgame āgamaṃ prati pratyakṣasyopajīvyatā /",
    "GSP33nysu__3u:10551": "avatārāṇāṃ viśvādīnāṃ ca doṣadṛṣṭau pratyakṣādikaṃ pratyāgamasyopajīvyatā syāt /",
    "GSP33nysu__3u:10552": "etaduktaṃ bhavati /",
    "GSP33nysu__3u:10553": "prāk pratyakṣavirodhenāgamasyāprāmāṇyamabhidhāyedānīmāgamavirodhena pratyakṣasyāprāmāṇyābhidhānaṃ na viruddham /",
    "GSP33nysu__3u:10554": "nahi nirviśeṣaṇayoḥ pratyakṣāgamayoḥ parasparaṃ bādhyabādhakabhāvo 'bhihitaḥ /",
    "GSP33nysu__3u:10555": "kintūpajīvakatvena bādhyatvamupajīvyatvena bādhakatvam /",
    "GSP33nysu__3u:10556": "tacca tatrānyathātrānyatheti kathaṃ virodha iti /",
    "GSP33nysu__3u:10557": "anena doṣaviṣayapratyakṣavirodhādāgamasyaivāprāmāṇyaṃ kinna syāditi codyaṃ garbhasrāveṇaiva gatam /",
    "GSP33nysu__3u:10558": "āgamasyojīvyatayā pratyakṣataḥ prābalyasyoktatvāt /",
    "GSP33nysu__3u:10559": "kathaṃ pratyakṣaṃ pratyāgamasyopajīvyatvamityata āha- āgameneti /",
    "GSP33nysu__3u:10560": "āgamena hi viṣṇutvaṃ jñātvā doṣo 'tra kalpyate // MAnuv_3,4.154ab //",
    "GSP33nysu__3u:10561": "atra viṣṇau /",
    "GSP33nysu__3u:10562": "vastutaḥ kalpanaivaiṣā na pramitiritibhāvena kalpyata ityuktam /",
    "GSP33nysu__3u:10563": "bhavedāgamasyopajīvyatvaṃ yadi viṣṇutvaṃ jñātavyaṃ bhavet /",
    "GSP33nysu__3u:10564": "tadeva na jñātavyamityata āha- na cediti //",
    "GSP33nysu__3u:10565": "na cet syāt doṣavānanyaḥ ... // MAnuv_3,4.154c //",
    "GSP33nysu__3u:10566": "yadi viṣṇutvaṃ rāmakṛṣṇādau na jñātaṃ tadā doṣagrāhiṇā pratyakṣeṇa viṣṇoranyo doṣavāniti gṛhītaṃ syāt /",
    "GSP33nysu__3u:10567": "natu viṣṇurdeṣavāniti /",
    "GSP33nysu__3u:10568": "nahi devadatte devadattatvājñāne devadatto 'yamāgata ityākāraṃ jñānamutpattumarhatīti /",
    "GSP33nysu__3u:10569": "tathāpi nāgamasyopajīvyatvam /",
    "GSP33nysu__3u:10570": "yataḥ śrīvatsakaustubhādilakṣaṇena viṣṇutvamanumāya viṣṇurdeṣavāniti pratyakṣeṇa jñāsyata ityata āha- śāstreti //",
    "GSP33nysu__3u:10571": "... śāstrasiddhaṃ hi lakṣaṇam // MAnuv_3,4.154d //",
    "GSP33nysu__3u:10572": "śrīvatsādikaṃ lakṣaṇaṃ viṣṇutvena vyāptamityetacchāstreṇaiva siddham /",
    "GSP33nysu__3u:10573": "yadyapyasminpakṣe sākṣādāgamo nopajīvyaḥ /",
    "GSP33nysu__3u:10574": "tathāpyanumānamūlavyāptigrahaṇāya tadupajīvanamaparihāryameveti bhāvaḥ /",
    "GSP33nysu__3u:10575": "nanu viṣṇutvājñāne viṣṇoranyo doṣavāniti jñānena kuto bhāvyam /",
    "GSP33nysu__3u:10576": "viṣṇutvavattadanyatvasyāpyajñātatvāditi cet /",
    "GSP33nysu__3u:10577": "evaṃ tarhyajñātaṃ prasajyata ityāha- kasyaciditi //",
    "GSP33nysu__3u:10578": "kasyacid doṣavattvaṃ syāditimātre 'kṣajaṃ bhavet // MAnuv_3,4.155ab //",
    "GSP33nysu__3u:10579": "itimātre etāvatyeva viṣaye /",
    "GSP33nysu__3u:10580": "viṣṇurdeṣavāniti jñānā(syā)nutpādanaprasaṅga eva tātparyamiti bhāvaḥ /",
    "GSP33nysu__3u:10581": "nanu yathā paṭo 'yaṃ chinno dagdho malina iti parānupajīvinā pratyakṣeṇaiva gṛhyate /",
    "GSP33nysu__3u:10582": "tathā'gamādikamanupajīvya pratyakṣeṇaiva viṣṇurdeṣavāniti jñāsyata ityata",
    "GSP33nysu__3u:10583": "āha- neti //",
    "GSP33nysu__3u:10584": "na viṣṇordeṣavattve hi pratyakṣaṃ vartate svataḥ // MAnuv_3,4.155cd //",
    "GSP33nysu__3u:10585": "svataḥ parānupajīvanena /",
    "GSP33nysu__3u:10586": "ayamabhisandhiḥ /",
    "GSP33nysu__3u:10587": "paṭatvamavayavasanniveśavyaṅghayaṃ pratyakṣameveti yujyate tathā jñānam /",
    "GSP33nysu__3u:10588": "viṣṇutvaṃ tu samastaguṇaparipūrṇatvanirdeṣatvajagajjanmādikāraṇatvalakṣaṇaṃ na pratyakṣam",
    "GSP33nysu__3u:10589": "ato na tathāvidhaṃ jñānamupapadyate /",
    "GSP33nysu__3u:10590": "yathā pañcapalaparimito 'yaṃ paṭo malina iti jñānamiti /",
    "GSP33nysu__3u:10591": "ayaṃ samudāyārthaḥ /",
    "GSP33nysu__3u:10592": "rāmakṛṣṇādidoṣagrāhiṇā pratyakṣeṇa tredhotpattavyam /",
    "GSP33nysu__3u:10593": "viṣṇurayaṃ doṣavāniti vā viṣṇoranyo 'yaṃ doṣavāniti vā kaścidayaṃ",
    "GSP33nysu__3u:10594": "doṣavāniti vā /",
    "GSP33nysu__3u:10595": "prakārāntarābhāvāt /",
    "GSP33nysu__3u:10596": "tatra dvitīyatṛtīyayorna viṣṇordeṣavattve tadudbhāvayituṃ (śakyate) śakyam",
    "GSP33nysu__3u:10597": "viṣṇurdeṣavāniti tenānavagāhanāt /",
    "GSP33nysu__3u:10598": "vastuvṛttyāsau viṣṇureveti cet /",
    "GSP33nysu__3u:10599": "kiṃ tataḥ /",
    "GSP33nysu__3u:10600": "nahi vastuvṛttisahitaṃ yatkiñcijjñānaṃ vivakṣitaviśe(ṣaṇaṃ sā)ṣaṃ",
    "GSP33nysu__3u:10601": "sādhayati /",
    "GSP33nysu__3u:10602": "atiprasaṅgāt /",
    "GSP33nysu__3u:10603": "ādye viṣṇutvaṃ sarvathā jñātavyam /",
    "GSP33nysu__3u:10604": "nacaitatpratyakṣavedyaṃ nāpyanumeyamityuktaṃ śāstrayonisūtre /",
    "GSP33nysu__3u:10605": "tasmād”devakyāṃ devarūpiṇyāṃ viṣṇuḥ sarvaguhāśayaḥ /",
    "GSP33nysu__3u:10606": "āvirāsīd'; ityāgamena vā'gamāvagatavyāptikānumānena vāvagantavyam /",
    "GSP33nysu__3u:10607": "tataḥ sarvathā pratyakṣasyāgamopajīvyatvamaṅgīkāryam /",
    "GSP33nysu__3u:10608": "sarvo 'pyāgamastāvadekameva vākyam /",
    "GSP33nysu__3u:10609": "sa ca sarvarūpopetasya viṣṇornirdeṣatvaṃ pratipādayatīti tadvirodhādapramāṇameva doṣaviṣayaṃ pratyakṣamiti /",
    "GSP33nysu__3u:10610": "itaśca tadapramāṇamiti darśayitumāha- keciditi //",
    "GSP33nysu__3u:10611": "kecit paśyanti doṣānityatrāpi syānnacākṣajam // MAnuv_3,4.156ab //",
    "GSP33nysu__3u:10612": "na kevalaṃ doṣeṣvityapiśabdaḥ /",
    "GSP33nysu__3u:10613": "caśabdo 'numānādisamuccayārthaḥ /",
    "GSP33nysu__3u:10614": "pratyakṣaṃ bhagavadrūpāṇāṃ doṣitve pramāṇamiti vadanpraṣṭavyaḥ /",
    "GSP33nysu__3u:10615": "kecittatkālavartinaḥ puruṣā bhagavadrūpeṣu doṣānpaśyantītyatrārthe 'smākaṃ",
    "GSP33nysu__3u:10616": "kiṃ pramāṇam /",
    "GSP33nysu__3u:10617": "pratyakṣamanumānamāgamo veti /",
    "GSP33nysu__3u:10618": "na tāvatpratyakṣam /",
    "GSP33nysu__3u:10619": "parapuruṣavartini pratyakṣe pareṣāṃ pratyakṣāyogāt /",
    "GSP33nysu__3u:10620": "dūre kālabhede /",
    "GSP33nysu__3u:10621": "nāpyanumānaṃ liṅgābhāvāt /",
    "GSP33nysu__3u:10622": "āgamo 'pi vedaḥ purāṇādirvā /",
    "GSP33nysu__3u:10623": "nādyaḥ /",
    "GSP33nysu__3u:10624": "tasyādarśanāt /",
    "GSP33nysu__3u:10625": "tasmāddvitīya evāṅgīkārya ityāha- paurāṇamiti //",
    "GSP33nysu__3u:10626": "paurāṇaṃ vākyamevātra ... // MAnuv_3,4.156c //",
    "GSP33nysu__3u:10627": "atra bhagavadrūpadoṣagrāhipratyakṣasadbhāve /",
    "GSP33nysu__3u:10628": "vaktavyamiti śeṣaḥ /",
    "GSP33nysu__3u:10629": "tataḥ kimiti cet /",
    "GSP33nysu__3u:10630": "tatpurāṇavākyaṃ taddoṣadarśanaṃ kiṃ pratyakṣalakṣaṇaṃ pramāṇatayā manyate,",
    "GSP33nysu__3u:10631": "utāparīkṣitapramāṇāpramāṇābhāvapratītimātratayā, athāpramāṇatayā /",
    "GSP33nysu__3u:10632": "ādye doṣamāha- taditi //",
    "GSP33nysu__3u:10633": "... tacchrutyaiva viruddhayate // MAnuv_3,4.156d //",
    "GSP33nysu__3u:10634": "bhagavadrūpeṣu doṣagrāhiṇīṃ pratītiṃ pramāṇatayā pratipādayatpurāṇavākyaṃ doṣasadbhāvaṃ manyata eva /",
    "GSP33nysu__3u:10635": "na hi sambhavati tadgrāhiṇaḥ prāmāṇyamaṅgīkaroti nāṅgīkaroti ca taditi /",
    "GSP33nysu__3u:10636": "doṣasadbhāvaṃ manyamānaṃ ca tatprāgudāhṛtayā śrutyaiva viruddhayata iti /",
    "GSP33nysu__3u:10637": "purāṇavākyasya śrutiviruddhatve ko doṣa ityata āha- purāṇasyeti //",
    "GSP33nysu__3u:10638": "purāṇasyopajīvyaśca veda ... // MAnuv_3,4.157ab //",
    "GSP33nysu__3u:10639": "pauruṣeyeṇa khalu vākyena samūlena bhāvyam /",
    "GSP33nysu__3u:10640": "yataḥ kenacitkāraṇena kañcidarthaṃ buddhisthīkṛtya vākyaṃ prayuñjmahe /",
    "GSP33nysu__3u:10641": "anyathotpatterevāsambhavaḥ /",
    "GSP33nysu__3u:10642": "purāṇavākyasya ca veda eva mūlaṃ kuta ityata āha- naceti //",
    "GSP33nysu__3u:10643": "... eva nacāparaḥ // MAnuv_3,4.157b //",
    "GSP33nysu__3u:10644": "aparaḥ pauruṣeyo granthaḥ /",
    "GSP33nysu__3u:10645": "caśabdaḥ pratyakṣā(gamā)disamuccayārthaḥ /",
    "GSP33nysu__3u:10646": "pauruṣeyastāvadāgamo na purāṇasya mūlam /",
    "GSP33nysu__3u:10647": "tasyāpi mūlā(ntarā)pekṣāyāmandhaparamparāpātāt /",
    "GSP33nysu__3u:10648": "na(ca) pratyakṣānumāne /",
    "GSP33nysu__3u:10649": "tadarthasya tadagocaratvāt /",
    "GSP33nysu__3u:10650": "nāpyutprekṣā /",
    "GSP33nysu__3u:10651": "pratārakavākyavadaprāmāṇyaprasaṅgāt /",
    "GSP33nysu__3u:10652": "ataḥ pariśeṣādveda eva purāṇasyopajīvya iti siddham /",
    "GSP33nysu__3u:10653": "tataḥ kimityata āha- tadvirodha iti //",
    "GSP33nysu__3u:10654": "tadvirodhe kathaṃ mānaṃ tat tatra ca bhaviṣyati // MAnuv_3,4.157cd //",
    "GSP33nysu__3u:10655": "upajīvyavedavirodhe /",
    "GSP33nysu__3u:10656": "tat purāṇavākyam /",
    "GSP33nysu__3u:10657": "tatra bhagavataḥ sadoṣatve /",
    "GSP33nysu__3u:10658": "upajīvyaviruddhasyopajīvakasyāprāmāṇyāvaśyambhāvāditi cārthaḥ /",
    "GSP33nysu__3u:10659": "nanvīśvarapraṇītānāṃ purāṇānāṃ tadīyaṃ nijaṃ jñānameva mūlaṃ na vedaḥ /",
    "GSP33nysu__3u:10660": "anīśvarapraṇītānāmapi yogipratyakṣameva /",
    "GSP33nysu__3u:10661": "ato vedavirodhe 'pi ko doṣaḥ /",
    "GSP33nysu__3u:10662": "ucyate /",
    "GSP33nysu__3u:10663": "vedastāvatpramāṇameveti niṣyaṅkitam /",
    "GSP33nysu__3u:10664": "naca pramāṇayorvirodho 'sti /",
    "GSP33nysu__3u:10665": "vastuvikalpaprasaṅgāt /",
    "GSP33nysu__3u:10666": "tato vedavirodhe nijajñānādimūlatvamevāpanīyate /",
    "GSP33nysu__3u:10667": "tathāpi veda eva purāṇasyopajīvya iti katham /",
    "GSP33nysu__3u:10668": "amīśvarapraṇītapurāṇābhiprāyeṇeti na doṣaḥ /",
    "GSP33nysu__3u:10669": "anīśvarā hi svayaṃpratibhāte 'pyarthe (samāśvā) āśvāsārthaṃ vedamupajīvanti /",
    "GSP33nysu__3u:10670": "yathoktam”yatsvayaṃpratibhātasya saṃśayārtaṃ gurorvacaḥ'; iti /",
    "GSP33nysu__3u:10671": "yadveśvarapraṇītapurāṇānāmapi prāmāṇyāvadhāraṇāya vedasaṃvādo 'pekṣitaḥ /",
    "GSP33nysu__3u:10672": "anyathotprekṣāmūlatvaśaṅkanāt /",
    "GSP33nysu__3u:10673": "tadabhiprāyeṇa”purāṇasyopajīvyaśca veda eva'; ityuktam /",
    "GSP33nysu__3u:10674": "dvitīyaṃ nirākaroti- aparīkṣiteti //",
    "GSP33nysu__3u:10675": "aparīkṣitadṛṣṭiśca kathamevākṣajaṃ bhavet // MAnuv_3,4.158ab //",
    "GSP33nysu__3u:10676": "akṣajaṃ kathameva bhavediti pratyakṣaṃ pramāṇatayābhilaṣitārthe nodbhāvayituṃ śakyate /",
    "GSP33nysu__3u:10677": "nahi pramāṇatvenānavadhāritaṃ pramāṇatvenodbhāvayanparīkṣakaḥ syāditi bhāvaḥ /",
    "GSP33nysu__3u:10678": "vipakṣe bādhakamāha- yadyevamiti //",
    "GSP33nysu__3u:10679": "yadyevaṃ devadattādibhramaḥ kiṃ nākṣajaṃ bhavet // MAnuv_3,4.158cd //",
    "GSP33nysu__3u:10680": "pramāṇatvenāparīkṣitamapi yadi pratyakṣatayodbhāvyata ityarthaḥ /",
    "GSP33nysu__3u:10681": "devadattādibhrama iti /",
    "GSP33nysu__3u:10682": "yajñadattaśuktyādau devadattarajatādibhrama ityarthaḥ /",
    "GSP33nysu__3u:10683": "bādhitatvāttannākṣajaṃ pramāṇamiti cet /",
    "GSP33nysu__3u:10684": "tatkiṃ bādhābhāvamātraṃ vastuvyavasthāhetuḥ /",
    "GSP33nysu__3u:10685": "tathātve niścāyakapramāṇavaiyarthyāpatteḥ /",
    "GSP33nysu__3u:10686": "asti ca prakṛte vedabādha iti /",
    "GSP33nysu__3u:10687": "upajīvyavedavirodhādupajīvakayoḥ pratyakṣapurāṇavākyayoraprāmāṇyamityuktam /",
    "GSP33nysu__3u:10688": "tadasat /",
    "GSP33nysu__3u:10689": "upajīvakamupajīvyavirodhena bādhyata iti niyamābhāvāt /",
    "GSP33nysu__3u:10690": "dṛśyate hyupajīvyasyāpīdaṃ rajatamiti jñānasyopajīvakena nedaṃ rajatamiti jñānena bādha iti cet /",
    "GSP33nysu__3u:10691": "kathamatropajīvyopajīvakabhāva iti vaktavyam /",
    "GSP33nysu__3u:10692": "aprāptasya pratiṣedhāyogātprāptirūpamidaṃ rajatamiti jñānamādyamupajīvyaṃ,",
    "GSP33nysu__3u:10693": "pratiṣedhātmakaṃ tu nedaṃ rajatamiti jñānamupajīvakamiti vā, asiddhe dharmiṇi pratiṣedhāsambhavāddharmijñānamādyamupajīvyaṃ dvitīyaṃ tūpajīvakamiti vā /",
    "GSP33nysu__3u:10694": "ādye samādhimāha- yāvacchaktīti //",
    "GSP33nysu__3u:10695": "yāvacchakti parīkṣāyāmupajīvyasya bādhane /",
    "GSP33nysu__3u:10696": "doṣo nāśodhite doṣa upajīvyatvamasvalam // MAnuv_3,4.159 //",
    "GSP33nysu__3u:10697": "parīkṣāyāṃ satyāṃ pramāṇatayā pratītasyeti śeṣaḥ /",
    "GSP33nysu__3u:10698": "bādhane upajīvakena kuta iti śeṣaḥ /",
    "GSP33nysu__3u:10699": "doṣo 'smadabhimata(to)niyamabhaṅgaḥ syāt /",
    "GSP33nysu__3u:10700": "upajīvye 'śodhite parīkṣayāpramāṇādavivikte upajīvakena bādhite na doṣaḥ /",
    "GSP33nysu__3u:10701": "upajīvyatvamastvalamiti /",
    "GSP33nysu__3u:10702": "prakṛtodāharaṇe prathamapupajīvyopajīvakabhāvamabhyupaiti /",
    "GSP33nysu__3u:10703": "upajīvyatvamityupalakṣaṇam /",
    "GSP33nysu__3u:10704": "upajīvakatvaṃ cetyapi draṣṭavyam /",
    "GSP33nysu__3u:10705": "pūrvottarajñānayoriti śeṣaḥ /",
    "GSP33nysu__3u:10706": "alaṃśabdo 'vadhāraṇe /",
    "GSP33nysu__3u:10707": "idamuktaṃ bhavati /",
    "GSP33nysu__3u:10708": "(astveva) astyevedaṃ rajataṃ nedaṃ rajatamiti jñānayorupajīvyopajīvakabhāva upajīvyasyopajīvakena bādhaśca /",
    "GSP33nysu__3u:10709": "tathāpyupajīvyavirodhenopajīvakaṃ bādhyata iti niyamabhaṅgo nāsti /",
    "GSP33nysu__3u:10710": "ayaṃ khalvasya niyamasyārthaḥ /",
    "GSP33nysu__3u:10711": "parīkṣayā śodhitamupajīvyaṃ virodhyupajīvakaṃ bādhate svayaṃ tena na bādhyata iti /",
    "GSP33nysu__3u:10712": "natu yathāśrutaḥ /",
    "GSP33nysu__3u:10713": "asya tu tadā bhaṅgaḥ syāt /",
    "GSP33nysu__3u:10714": "yadi parīkṣitamupajīvyaṃ virodhinopajīvakena bādhyaṃ (bādhitaṃ)",
    "GSP33nysu__3u:10715": "kvacidupalabhemahi /",
    "GSP33nysu__3u:10716": "nacaivam /",
    "GSP33nysu__3u:10717": "idaṃ rajatamiti jñānaṃ tu na śodhitam /",
    "GSP33nysu__3u:10718": "tatastasminnupajīvakena bādhite na niyamabhaṅgaḥ /",
    "GSP33nysu__3u:10719": "nahi nirviśeṣaṇasya vyabhicāre viśiṣyaṃ vyabhicaratyatiprasaṅgāt /",
    "GSP33nysu__3u:10720": "naca vācyaṃ viśiṣyasya prayojakatākalpanaṃ nirmūlamiti /",
    "GSP33nysu__3u:10721": "ubhayathā(pi) bādhyabādhakabhāvadarśanāt /",
    "GSP33nysu__3u:10722": "viśeṣaṇānapekṣāyāmavyavasthāpātāt /",
    "GSP33nysu__3u:10723": "nanu parīkṣāyāmaṅgīkṛtāyāṃ tayaivālam /",
    "GSP33nysu__3u:10724": "parīkṣitenāparīkṣitaṃ bādhyata ityetāvataḥ kvacidvayabhicārābhāvātkimupajīvyopajīvakabhāvena",
    "GSP33nysu__3u:10725": "ucyate /",
    "GSP33nysu__3u:10726": "bhavedevaṃ yadyātyantikīṃ parīkṣāmatrāṅgīkurmaḥ /",
    "GSP33nysu__3u:10727": "nacaivam /",
    "GSP33nysu__3u:10728": "kintu yāvacchaktiparīkṣāmeva /",
    "GSP33nysu__3u:10729": "naca tāvanmātrasya bādhakatvaniyamo 'sti /",
    "GSP33nysu__3u:10730": "yāvacchaktiparīkṣitasyāpi bādhadarśanāt /",
    "GSP33nysu__3u:10731": "ato yuktaṃ viśiṣyasyopādānam /",
    "GSP33nysu__3u:10732": "ātyantikaparīkṣaiva bādhakatvopayoginī bhavatu kimupajīvyatvenetyapi na vācyam /",
    "GSP33nysu__3u:10733": "tasyāpi sāṃvyāvahārikatvāt /",
    "GSP33nysu__3u:10734": "yathoktam /",
    "GSP33nysu__3u:10735": "“sannipātalakṣaṇo vidhiranimittaṃ tadvighātasya'; iti /",
    "GSP33nysu__3u:10736": "prakṛte tu vedaḥ parīkṣita upajīvyaśceti /",
    "GSP33nysu__3u:10737": "dvitīye parihāramāha- bhrame 'pīti //",
    "GSP33nysu__3u:10738": "bhrame 'pyabhramabhāgo 'sti ... // MAnuv_3,4.160a //",
    "GSP33nysu__3u:10739": "hīti vakṣyamāṇamatrāpi sambaddhayate /",
    "GSP33nysu__3u:10740": "yadyapyekamevedaṃ rajatamiti jñānaṃ tathāpi viṣayopādhivaśād vibhāgam /",
    "GSP33nysu__3u:10741": "tatra prakāre bhramatve 'pi svarūpe 'bhramatvameva /",
    "GSP33nysu__3u:10742": "tatra kadāpi bādhābhāvāt /",
    "GSP33nysu__3u:10743": "tathānyepyāhuḥ /",
    "GSP33nysu__3u:10744": "sarvaṃ jñānaṃ dharmiṇi pramāṇaṃ prakāre tu viparyaya iti /",
    "GSP33nysu__3u:10745": "bhāgābhyupagamādeva na virodhacodanāvakāśaḥ /",
    "GSP33nysu__3u:10746": "tataḥ kimityata āha- tanmātramiti //",
    "GSP33nysu__3u:10747": "... tanmātramupajīvya hi /",
    "GSP33nysu__3u:10748": "bādhakajñānavṛttiḥ syān ... // MAnuv_3,4.160bc //",
    "GSP33nysu__3u:10749": "abhramabhāgamātram /",
    "GSP33nysu__3u:10750": "tenaiva dharmiṇaḥ siddheḥ /",
    "GSP33nysu__3u:10751": "rajatākārasya niṣedhyatvena dharmitvābhāvāditi hiśabdārthaḥ /",
    "GSP33nysu__3u:10752": "etaduktaṃ bhavati /",
    "GSP33nysu__3u:10753": "asminpakṣe yadupajīvyaṃ na tadupajīvakena bādhyate yacca bādhyate na tadupajīvyamityato nedamasmadīyaniyamabhaṅgasyodāharaṇamiti",
    "GSP33nysu__3u:10754": "atrāntare māyāvādinaścodayanti /",
    "GSP33nysu__3u:10755": "yaduktamupajīvyavirodhādadvaitaśrutīnāmaprāmāṇyamiti /",
    "GSP33nysu__3u:10756": "tadasat /",
    "GSP33nysu__3u:10757": "tatrāpyasya samādhānasya suvacatvāt /",
    "GSP33nysu__3u:10758": "tathāhi /",
    "GSP33nysu__3u:10759": "yaḥ sarvajña ityādīnāṃ tattvamasyādīnāṃ ca kathamupajīvyopajīvakabhāva iti vaktavyam /",
    "GSP33nysu__3u:10760": "siddhaṃ na nivartakatvādityādivacanāt /",
    "GSP33nysu__3u:10761": "tattvamasyādivākayamaikyavirodhināṃ sāvarjñādīnāṃ duḥkhādīnāṃ ca pratiṣedhakamaṅgīkṛtam /",
    "GSP33nysu__3u:10762": "naca prāptiṃ vinā pratiṣedho 'stīti prāptirūpaṃ yaḥ sarvajña",
    "GSP33nysu__3u:10763": "ityādikamupajīvyam, tattvamasyādikaṃ tūpajīvakamiti vā, asiddhe dhamirṇi pratiṣedhānupapatterdharmipratipādakamādyamupajīvyamupajīvakaṃ cottaramiti vā /",
    "GSP33nysu__3u:10764": "ādye rajatajñānasyevāparīkṣitatvādupajīvyasyāpi prathamasyottareṇa bādhe na kāpyanupapattiḥ",
    "GSP33nysu__3u:10765": "dvitīye śuktisvarūpamātramiva brahmasvarūpamātramupajīvyaṃ na sārvajñādiviśiṣyam /",
    "GSP33nysu__3u:10766": "tathāca yadupajīvyaṃ na taduttareṇa bādhyate /",
    "GSP33nysu__3u:10767": "yadbādhyate sārvajñādikaṃ na tadupajīvyamiti na kaścidvirodha iti /",
    "GSP33nysu__3u:10768": "atra parihāradvayamapi pratiṣedhati- nacaivamiti //",
    "GSP33nysu__3u:10769": "... nacaivaṃ ... // MAnuv_3,4.160d //",
    "GSP33nysu__3u:10770": "prasiddhayorbhrāntibādhayorivātra samādhānaṃ na vaktuṃ śakyate /",
    "GSP33nysu__3u:10771": "vaiṣamyāditi bhāvaḥ /",
    "GSP33nysu__3u:10772": "tatkathamityataḥ prathamapakṣe tāvadvaiṣamyaṃ darśayati- suparīkṣita iti //",
    "GSP33nysu__3u:10773": "... suparīkṣite // MAnuv_3,4.160d //",
    "GSP33nysu__3u:10774": "prathamapramāṇe suparīkṣite sati na caivamiti sambandhaḥ /",
    "GSP33nysu__3u:10775": "etaduktaṃ bhavati /",
    "GSP33nysu__3u:10776": "idaṃ rajatamiti jñānamupajīvyamapyaparīkṣitatvādupajīvakena nedaṃ rajatamati jñānena bādhyate",
    "GSP33nysu__3u:10777": "upajīvyopajīvakanyāyasya yāvacchaktiparīkṣāviṣayatvāti hyasmābhirabhihitam",
    "GSP33nysu__3u:10778": "asmannyāyena ca pareṇa pratyavasthāyate /",
    "GSP33nysu__3u:10779": "naca tadyuktam /",
    "GSP33nysu__3u:10780": "yaḥ sarvajña ityādīnāmahaṃ duḥkhītyādīnāṃ ca suparīkṣitatvāt /",
    "GSP33nysu__3u:10781": "upapāditaṃ khalu yaḥ sarvajña ityādiśrutīnāṃ tattvāvedakatvaṃ sākṣiṇaśca niyamenāvyabhicāritvamiti",
    "GSP33nysu__3u:10782": "dvitīyapakṣe vaiṣamyaṃ darśayati- sarvamiti //",
    "GSP33nysu__3u:10783": "sarvaṃ tadupajīvyaiva pramāṇaṃ vartate yataḥ // MAnuv_3,4.160ef //",
    "GSP33nysu__3u:10784": "yataḥ kāraṇāttatsarvaṃ sārvajñādikamupajīvyaiva tattvamasītyādikaṃ pramāṇaṃ pravartate 'to na caivamiti sambandhaḥ /",
    "GSP33nysu__3u:10785": "idamuktaṃ bhavati /",
    "GSP33nysu__3u:10786": "yathā nedaṃ rajatamiti jñānaṃ purovartinaḥ svarūpamātraṃ dharmīkṛtya pravartate na tu rajatatvaviśiṣyaṃ na tathā tattvamasyādivākyaṃ pravartitumarhati /",
    "GSP33nysu__3u:10787": "kintu sarvajñatvādiviśiṣyaṃ brahmasvarūpaṃ duḥkhādiviśiṣyaṃ jīvasvarūpaṃ ca dharmīkṛtyaiva",
    "GSP33nysu__3u:10788": "tathāca dharmigrāhakavirodho 'parihārya iti /",
    "GSP33nysu__3u:10789": "atra sarvamiti sarvajñatvādyanyatamasyopalakṣaṇam /",
    "GSP33nysu__3u:10790": "nanu tattvamasyādivākyamapi yadi svarūpamātramupajīvya pravarteta tadā kīdṛśo doṣa ityata āha- kathamiti //",
    "GSP33nysu__3u:10791": "kathaṃ brahmeti tajjñeyaṃ sarvajñatvādilakṣaṇam /",
    "GSP33nysu__3u:10792": "vihāya yasmātkasmāccit svarūpasyaiva ced yadi // MAnuv_3,4.161 //",
    "GSP33nysu__3u:10793": "upajīvyatvam ... // MAnuv_3,4.162a //",
    "GSP33nysu__3u:10794": "vākyadvayametat /",
    "GSP33nysu__3u:10795": "tatraikasyārthaḥ /",
    "GSP33nysu__3u:10796": "dharmānvihāya svarūpasyaivopajīvyatvaṃ cettarhi tatkathaṃ jñeyaṃ yattattvamasīti bodhyate",
    "GSP33nysu__3u:10797": "etaduktaṃ bhavati /",
    "GSP33nysu__3u:10798": "śabdenānūdya hi svarūpaṃ tattvamasīti vaktavyam /",
    "GSP33nysu__3u:10799": "naca nirdharmasya pratipādakaḥ śabdo 'sti /",
    "GSP33nysu__3u:10800": "ataḥ svarūpamātrasya buddhāvanārohādbodhanamevānupapannamiti /",
    "GSP33nysu__3u:10801": "na brūmaḥ svarūpamātrasyopajīvyatvam /",
    "GSP33nysu__3u:10802": "kintu bhedakānsarvajñatvādidharmānvihāya tattvādinā viśiṣyasya /",
    "GSP33nysu__3u:10803": "tathāca na kaściddoṣa ityataḥ śiṣyaṃ vākyam /",
    "GSP33nysu__3u:10804": "yadi tattvādidharmopetasyopajīvyatvaṃ tarhi sarvajñatvādikaṃ vihāya yasmātkasmāccittattvādestadbrahmeti kathaṃ jñeyam /",
    "GSP33nysu__3u:10805": "yadyapyasminpakṣe noktadoṣastathāpi bodhyasya brahmāsmīti jñānamanupapannameva /",
    "GSP33nysu__3u:10806": "sarvajñatvāderbrahmalakṣaṇatvena tadanupādāne brahmaṇo buddhāvanārohāt /",
    "GSP33nysu__3u:10807": "tattvāderghaṭādisādhāraṇatvāditi bhāvaḥ /",
    "GSP33nysu__3u:10808": "sarvajñatvādiparityāgenopajīvane bādhakamabhidhāya viparyaye",
    "GSP33nysu__3u:10809": "paryavasānamāha- etasmāditi //",
    "GSP33nysu__3u:10810": "... etasmād vyāvṛttaṃ yāvatā bhavet /",
    "GSP33nysu__3u:10811": "tāvataivopajīvyatvaṃ ... // MAnuv_3,4.162a-c //",
    "GSP33nysu__3u:10812": "aparathā jñānāsambhavāt /",
    "GSP33nysu__3u:10813": "yāvatā dharmeṇa /",
    "GSP33nysu__3u:10814": "tāvatopetasyaiva /",
    "GSP33nysu__3u:10815": "nanu nedaṃ rajatamiti jñānaṃ yathā svarūpamātramupajīvya pravṛttam /",
    "GSP33nysu__3u:10816": "tathedamapi pravartsyati ko doṣa ityata āha- svarūpasyaiveti //",
    "GSP33nysu__3u:10817": "... svarapasyaiva na kvacit // MAnuv_3,4.162d //",
    "GSP33nysu__3u:10818": "upajīvyatvamiti vartate /",
    "GSP33nysu__3u:10819": "uktānupapattereva dṛṣṭānto 'pi na samasta ityarthaḥ /",
    "GSP33nysu__3u:10820": "nanu yatsarvajñaṃ tattvamasīti na bodhanīyam /",
    "GSP33nysu__3u:10821": "kintu tattvamasītyeva /",
    "GSP33nysu__3u:10822": "na coktadoṣaḥ /",
    "GSP33nysu__3u:10823": "tacchabdo brahma vadati /",
    "GSP33nysu__3u:10824": "yogyānvitābhidhāyinaścaśabdāḥ /",
    "GSP33nysu__3u:10825": "lakṣaṇaṃ ca brahmaṇānvetuṃ yogyam /",
    "GSP33nysu__3u:10826": "tataśca tacchabdenaiva vyāvṛttasya pratīterityāśayavānāśaṅkate- sarveti //",
    "GSP33nysu__3u:10827": "sarvalakṣaṇayuktaṃ tu svarūpaṃ yadi bhaṇyate // MAnuv_3,4.163ab //",
    "GSP33nysu__3u:10828": "caśabdo 'vadhāraṇe /",
    "GSP33nysu__3u:10829": "bhaṇyate tacchabdena iti yadi bhaṇyate ityāvṛttyā yojyam /",
    "GSP33nysu__3u:10830": "sampratipattimuttaramāha- astviti //",
    "GSP33nysu__3u:10831": "astu ... // MAnuv_3,4.163c //",
    "GSP33nysu__3u:10832": "yatpareṇoktaṃ tadastvityarthaḥ /",
    "GSP33nysu__3u:10833": "prativādyuktārthāṅgīkāre pratijñāhāniḥ kathaṃ na bhavedityata āha- na iti //",
    "GSP33nysu__3u:10834": "... no naiva hāniḥ syāt ... // MAnuv_3,4.163c //",
    "GSP33nysu__3u:10835": "anabhimataprameyāṅgīkāre hi pratijñāhāniḥ syāt /",
    "GSP33nysu__3u:10836": "anena cāṅgīkṛtena no 'smākaṃ (na pratijñāhā)naiva hāniḥ syāt /",
    "GSP33nysu__3u:10837": "parasya dharmigrāhivirodho hyasmābhirucyate /",
    "GSP33nysu__3u:10838": "tatparihārāya pareṇa cedamuditam /",
    "GSP33nysu__3u:10839": "nacānena tatparihāram /",
    "GSP33nysu__3u:10840": "pratyuta dṛḍhīkṛtamiti bhāvaḥ /",
    "GSP33nysu__3u:10841": "kiṃ prakṛtaprameyāvirodhitvamātreṇedamaṅgīkriyate uta tathābhūtatveneti",
    "GSP33nysu__3u:10842": "jijñāsāyāmāha- svapakṣaśceti //",
    "GSP33nysu__3u:10843": "... svapakṣaścāyamañjasā // MAnuv_3,4.163d //",
    "GSP33nysu__3u:10844": "añjaseti nābhyupagamamātreṇetyarthaḥ /",
    "GSP33nysu__3u:10845": "tadupapādayati- yasmāditi //",
    "GSP33nysu__3u:10846": "yasmādanvita evārthaḥ śabdānāmapi sarvaśaḥ // MAnuv_3,4.164ab //",
    "GSP33nysu__3u:10847": "sarvaśo 'pīti sambandhaḥ /",
    "GSP33nysu__3u:10848": "ityetatsūtrasāmarthyena prāgupapāditamiti śeṣaḥ /",
    "GSP33nysu__3u:10849": "kiñcāsminnapi pakṣe brahmaṇo buddhāvanārohastadavastha eva /",
    "GSP33nysu__3u:10850": "yatastadādiśabdāḥ sāmānyata eva yogyānvitaṃ bruvate /",
    "GSP33nysu__3u:10851": "sarvajñādiśabdā eva viśeṣataḥ /",
    "GSP33nysu__3u:10852": "tathānubhavāt /",
    "GSP33nysu__3u:10853": "naca sāmānyato 'nvitābhidhāyinā vyāvṛttapratītirityāśayavānāha- viśeṣeti",
    "GSP33nysu__3u:10854": "viśeṣasāmanyatayā svarūpamakhilaṃ bhavet // MAnuv_3,4.164cd //",
    "GSP33nysu__3u:10855": "akhilaṃ yogyānvitaṃ svarūpaṃ viśeṣasāmānyatayā śabdabodhyaṃ bhavet /",
    "GSP33nysu__3u:10856": "anvitābhidhānamātramaṅgīkriyata eva /",
    "GSP33nysu__3u:10857": "taccaikasya padasya sāmānyata eva na viśeṣata iti na buddhau brahmārohaḥ /",
    "GSP33nysu__3u:10858": "yadi ca viśeṣastadā dharmigrāhivirodhastadavastha eveti samudāyārthaḥ /",
    "GSP33nysu__3u:10859": "kecinmāyāvādino 'nvitābhidhānamaṅgīkurvate vijñānaghanādaya sati nāprāptaśaṅkeyam /",
    "GSP33nysu__3u:10860": "vyāvartakadharmairvyāvṛttasyaivopajīvyatvamiti yaduktaṃ tannāsti /",
    "GSP33nysu__3u:10861": "bādhakajñāneṣu tadabhāvāt /",
    "GSP33nysu__3u:10862": "naca tatrāpi vyāvṛttasyaivopajīvyatvaṃ na svarūpamātrasyetyuktamiti vācyam",
    "GSP33nysu__3u:10863": "pūrvasminbhramajñāne vyāvṛttatva(sya)syaivāsiddhatvāt /",
    "GSP33nysu__3u:10864": "siddhau ca bhramatvānupapatteḥ /",
    "GSP33nysu__3u:10865": "“tanmātramupajīvya hi'; ityuktavirodhāccetyata āha- purovartitveti //",
    "GSP33nysu__3u:10866": "purovartitvapūrvāṇi devadattādikabhrame /",
    "GSP33nysu__3u:10867": "vyāvartayanti tadrūpaṃ caitramātrad vinaiva hi // MAnuv_3,4.165 //",
    "GSP33nysu__3u:10868": "devadattādau yaścaitrādibhramastatra purovartitvapūrvāṇi viśeṣaṇāni devadattādisvarūpaṃ devadattāderaviditatvāccaitramātrādvinaivāpurovartyādibhyo vyāvartayanti yasmāttasmādbādhakajñānaṃ vyāvṛttamevopajīvatīti niyamo nānupapannaḥ /",
    "GSP33nysu__3u:10869": "nāpi bhramānupapattiḥ /",
    "GSP33nysu__3u:10870": "āropyavyāvṛtteranaṅgīkaraṇāt /",
    "GSP33nysu__3u:10871": "tanmātraśabdena cāropyamātravyāvartanānnoktavirodho 'pīti bhāvaḥ /",
    "GSP33nysu__3u:10872": "nanvanena nātyantavyāvṛttiru(pajīvyatvo)payoginī /",
    "GSP33nysu__3u:10873": "kintu vyāvṛttimātramityuktaṃ bhavati /",
    "GSP33nysu__3u:10874": "tatprakṛte 'pyasti /",
    "GSP33nysu__3u:10875": "tattvādinā brahmaṇo 'pi vyāvṛttatvenopajīvyatvasambhavāditi cenna /",
    "GSP33nysu__3u:10876": "tāvanmātreṇa bodhyasyāpi brahmāsmīti jñānānupapatteruktatvāt /",
    "GSP33nysu__3u:10877": "doṣāntaraṃ cāha- brahmaṇa iti //",
    "GSP33nysu__3u:10878": "brahmaṇo nirviśeṣatvād vyāvartayati kiṃ punaḥ // MAnuv_3,4.166ab //",
    "GSP33nysu__3u:10879": "brahmaṇaḥ punariti sambandhaḥ /",
    "GSP33nysu__3u:10880": "kiṃ kartṛ, brahma vyāvartayati, na kimapi /",
    "GSP33nysu__3u:10881": "tattvādīnāmaṅgīkāre 'pi doṣamāha- yasmāditi //",
    "GSP33nysu__3u:10882": "yasmātkasmāccidapyarthāt tāvaccet siddhasādhanam // MAnuv_3,4.166cd //",
    "GSP33nysu__3u:10883": "tattvādi viśeṣaṇena yasmātkasmādapyarthāttattvādirahitam /",
    "GSP33nysu__3u:10884": "tāvadvayāvṛttaṃ cedupajīvyatvamastīti bodhyate /",
    "GSP33nysu__3u:10885": "tadedaṃ vākyaṃ siddhasādhanaṃ jñātasyaiva jñāpakaṃ syāt /",
    "GSP33nysu__3u:10886": "bodhyenāsyārthasya prāgeva viditatvāt /",
    "GSP33nysu__3u:10887": "tathā cāśāstraṃ syāt /",
    "GSP33nysu__3u:10888": "mā bhūttattvādinā vyāvṛttaṃ brahmopajīvyam /",
    "GSP33nysu__3u:10889": "vijñānamānandaṃ brahmetyādiśrutyā brahmalakṣaṇatvenoktena cinmātratvādinā tu bhaviṣyatītyata āha- cinmātratvaṃ ceti //",
    "GSP33nysu__3u:10890": "cinmātratvaṃ ca naiveṣyamaviśeṣatvavādinaḥ // MAnuv_3,4.167ab //",
    "GSP33nysu__3u:10891": "mātraśabdena citaḥ sarvaviṣayatvādikaṃ vyāvartayati /",
    "GSP33nysu__3u:10892": "ānandatvāderapyupalakṣaṇametat /",
    "GSP33nysu__3u:10893": "brahmaṇa iti śeṣaḥ /",
    "GSP33nysu__3u:10894": "cinmātratvādikaṃ na brahmaṇo bhinnam ato nirviśeṣatvāvirodhāttadaṅgīkriyata ityata āha- tāvanmātramiti",
    "GSP33nysu__3u:10895": "tāvanmātraṃ yadīṣyaṃ syāt sarvajñatvaṃ kuto na tat // MAnuv_3,4.167cd //",
    "GSP33nysu__3u:10896": "tattarhi tasyāpi śrutatvādabhinnatvācceti bhāvaḥ /",
    "GSP33nysu__3u:10897": "abhede kathaṃ lakṣaṇatvamiti cet /",
    "GSP33nysu__3u:10898": "samaṃ vijñānādāvapi /",
    "GSP33nysu__3u:10899": "uktaśca lakṣyalakṣaṇaprakāro lakṣaṇasūtra iti /",
    "GSP33nysu__3u:10900": "śrutatvasāmye 'pi cinmātratvādikameva dharmiṇi niveśyate /",
    "GSP33nysu__3u:10901": "aviruddhatvāt /",
    "GSP33nysu__3u:10902": "na sarvajñatvādikaṃ viruddhatvāt /",
    "GSP33nysu__3u:10903": "yathā nedaṃ rajatamiti jñāne 'viruddhapurovartitvādyupetasya dharmitvaṃ na viruddharajatatvādyupetasyetyata āha- cinmātreti //",
    "GSP33nysu__3u:10904": "cinmātrābhedasādhye 'pi ... // MAnuv_3,4.168a //",
    "GSP33nysu__3u:10905": "cinmātreṇābhedaścinmātrābhedaḥ saḥ sādhyaḥ pratipādyo yasya tattathoktam /",
    "GSP33nysu__3u:10906": "tattvamasyādivākye cinmātrābhedasādhye 'ṅgīkṛte 'pi tadvākyaṃ siddhasādhanaṃ bhavedityanvayaḥ",
    "GSP33nysu__3u:10907": "tatkathamityata āha- siddhamiti //",
    "GSP33nysu__3u:10908": "... siddhaṃ tat prativādinaḥ // MAnuv_3,4.168b //",
    "GSP33nysu__3u:10909": "taccidaikyaṃ prativādino bodhyasya yata iti śeṣaḥ /",
    "GSP33nysu__3u:10910": "kathaṃ siddhamityata āha- sveti //",
    "GSP33nysu__3u:10911": "svābhedāṅgīkṛtereva ... // MAnuv_3,4.168c //",
    "GSP33nysu__3u:10912": "svasya svenābhedāṅgīkṛteḥ /",
    "GSP33nysu__3u:10913": "evaśabdasya siddhamiti pūrveṇa sambandhaḥ /",
    "GSP33nysu__3u:10914": "svābhedāṅgīkṛtau cidabhedaḥ kathaṃ siddha ityata āha- cittvamiti //",
    "GSP33nysu__3u:10915": "... cittvaṃ svasyāpi yanmatam // MAnuv_3,4.168d //",
    "GSP33nysu__3u:10916": "svasya bodhyasya yadyasmānmataṃ sammatam /",
    "GSP33nysu__3u:10917": "etaduktaṃ bhavati /",
    "GSP33nysu__3u:10918": "virodhabhayātsarvajñatvādiviśiṣyaṃ na dharmīkriyate iti vadatā cidānandarūpamapi na dharmīkartavyam",
    "GSP33nysu__3u:10919": "jñātajñāpanaprasaṅgāt /",
    "GSP33nysu__3u:10920": "virodha iva jñātajñāpanasyāpyaśāstratāhetutve viśeṣābhāvāt /",
    "GSP33nysu__3u:10921": "cinmātraṃ tvadatiriktaṃ nāstīti vākyārtha iti cenna /",
    "GSP33nysu__3u:10922": "apratibhāsanāt /",
    "GSP33nysu__3u:10923": "gatyantarābhāvāditthaṃ kalpyata iti cet(nna) /",
    "GSP33nysu__3u:10924": "sūtrakṛtaivārthāntarasyoktatvāt /",
    "GSP33nysu__3u:10925": "na virodhabhayādvayaṃ sārvajñādikaṃ dharmiṇi na niveśayāmaḥ /",
    "GSP33nysu__3u:10926": "kintu sarvajñatvādikaṃ (hi) na brahmaṇo bhinnam /",
    "GSP33nysu__3u:10927": "neha nānetyādiśrutivirodhāt /",
    "GSP33nysu__3u:10928": "nāpi svarūpam /",
    "GSP33nysu__3u:10929": "tasya viyadādisarvasāpekṣatvāt /",
    "GSP33nysu__3u:10930": "sarvasya ca mithyātvāt /",
    "GSP33nysu__3u:10931": "nahi tathābhūtasya satyasvarūpatā sambhavati /",
    "GSP33nysu__3u:10932": "cidānandādestu brahmasvarūpatve na kvāpyanupapattirityāśayavānāśaṅkate-",
    "GSP33nysu__3u:10933": "sarveti //",
    "GSP33nysu__3u:10934": "sarvāpekṣatayā sarvajñatvamityeva tannahi /",
    "GSP33nysu__3u:10935": "iti cec ... // MAnuv_3,4.169a-c //",
    "GSP33nysu__3u:10936": "sarvajñatvaṃ vartata iti śeṣaḥ /",
    "GSP33nysu__3u:10937": "itiśabdo hetau /",
    "GSP33nysu__3u:10938": "evaśabdasya tadevetyanena sambandhaḥ /",
    "GSP33nysu__3u:10939": "nahi mithyetyarthaḥ /",
    "GSP33nysu__3u:10940": "pariharati- cetanatvaṃ ceti //",
    "GSP33nysu__3u:10941": "... cetanatvaṃ ca ... // MAnuv_3,4.169c //",
    "GSP33nysu__3u:10942": "yatparasāpekṣaṃ tanna sadityaṅgīkāre brahmaṇaścetanatvaṃ ca na syādityarthaḥ /",
    "GSP33nysu__3u:10943": "kuta ityato (lyuṭ pratya)yupratyayasyānekārthatvātkartṛvācitāṃ",
    "GSP33nysu__3u:10944": "tāvadupādāya vyācaṣṭe- jñatvamiti //",
    "GSP33nysu__3u:10945": "... jñatvaṃ ... // MAnuv_3,4.169d //",
    "GSP33nysu__3u:10946": "cetanatvaṃ nāma tāvajjñatvamityarthaḥ /",
    "GSP33nysu__3u:10947": "tataḥ kimityata āha- neti //",
    "GSP33nysu__3u:10948": "... na jñeyavarjitam // MAnuv_3,4.169d //",
    "GSP33nysu__3u:10949": "jñatvamiti vartate /",
    "GSP33nysu__3u:10950": "kintu jñeyasāpekṣameva /",
    "GSP33nysu__3u:10951": "jñānakriyāṃ prati kartṛtvaṃ khalu jñatvam /",
    "GSP33nysu__3u:10952": "sakarmakakriyāvacanaśca jānātiḥ /",
    "GSP33nysu__3u:10953": "ataḥ karmāpekṣakriyākartṛtvamapi sāpekṣameva /",
    "GSP33nysu__3u:10954": "tathāpi kutaścetanatvaṃ na syāditi cet /",
    "GSP33nysu__3u:10955": "jñasya brahmaṇo jñeyaṃ svayameva vā syātparaṃ vā /",
    "GSP33nysu__3u:10956": "nādya ityāha- sveti //",
    "GSP33nysu__3u:10957": "svajñeyatvaṃ ca naivāsau manyate saviśeṣataḥ // MAnuv_3,4.170ab //",
    "GSP33nysu__3u:10958": "castvarthaḥ /",
    "GSP33nysu__3u:10959": "asau māyāvādī /",
    "GSP33nysu__3u:10960": "kuto na manyata ityata āha- saviśeṣata iti //",
    "GSP33nysu__3u:10961": "saviśeṣatvaprasaṅgāt /",
    "GSP33nysu__3u:10962": "pratyak parāgbhāvalakṣaṇo hi kartṛkarmabhāvo naikatraikasya yujyate /",
    "GSP33nysu__3u:10963": "yadi ca syāttadā bhedapratinidhinā viśeṣeṇa ghaṭanīyaḥ /",
    "GSP33nysu__3u:10964": "ato brahmaṇo jñatvajñeyatvayoraṅgīkāre viśeṣo 'ṅgīkartavyaḥ syāt /",
    "GSP33nysu__3u:10965": "nivirśeṣaṃ ca brahmāṅgīkṛtamiti svajñeyatvaṃ na manyate /",
    "GSP33nysu__3u:10966": "tataśca parameva jñeyaṃ vaktavyam /",
    "GSP33nysu__3u:10967": "tacca mithyābhūtamiti kathaṃ tadapekṣaṃ cetanatvaṃ satsyāditi /",
    "GSP33nysu__3u:10968": "evaṃ jñatvasya jñānasāpekṣatvamapi vaktavyam /",
    "GSP33nysu__3u:10969": "kiñcaivaṃ vadatā svarūpamātramupajīvyamityapi vaktuṃ na śakyate /",
    "GSP33nysu__3u:10970": "tasyāpi svaśabdena parāpekṣatāpratīterityāha- svaśabdo 'pīti //",
    "GSP33nysu__3u:10971": "svaśabdo 'pi parāpekṣas ... // MAnuv_3,4.170c //",
    "GSP33nysu__3u:10972": "parepekṣaḥ parāpekṣasyārthasya pratipādakaḥ /",
    "GSP33nysu__3u:10973": "kathamityata āha- tasmāditi //",
    "GSP33nysu__3u:10974": "... tasmād vyāvṛttireva hi /",
    "GSP33nysu__3u:10975": "svaśabdārtha iti proktaḥ ... // MAnuv_3,4.170de //",
    "GSP33nysu__3u:10976": "parasmāt /",
    "GSP33nysu__3u:10977": "hiśabdo hetau /",
    "GSP33nysu__3u:10978": "arthaḥ pravṛttinimittam /",
    "GSP33nysu__3u:10979": "iti proktaḥ śabdaśaktijñaiḥ /",
    "GSP33nysu__3u:10980": "svaṃ ca tadrūpaṃ ceti hi svarūpam /",
    "GSP33nysu__3u:10981": "rūpaśabdaśca svaparasādhāraṇaḥ /",
    "GSP33nysu__3u:10982": "tena svasminprāpte 'pyucyamānaḥ svaśabdaḥ parisaṅkhayānyāyena paravyāvṛttimeva pratipādayatīti jñāyate /",
    "GSP33nysu__3u:10983": "satyametadevaṃ vyākhyāne /",
    "GSP33nysu__3u:10984": "nacaivamityata āha- svarūpamiti //",
    "GSP33nysu__3u:10985": "... svarūpaṃ nāma kiṃ na cet // MAnuv_3,4.170 //",
    "GSP33nysu__3u:10986": "na svarūpābhidhāyi syād vaiyarthyaṃ svaravasya yat /",
    "GSP33nysu__3u:10987": "rūpaśabdena pūrṇatvāt tacca sāmānyatāvacaḥ // MAnuv_3,4.171 //",
    "GSP33nysu__3u:10988": "asmadabhipretaṃ vyākhyānaṃ na cedaṅgīkriyate tadā svarūpaṃ nāma kiṃ, na kimapi /",
    "GSP33nysu__3u:10989": "svarūpaśabdo nirarthakaḥ syādityarthaḥ /",
    "GSP33nysu__3u:10990": "rūpaśabdasamānārthaḥ svarūpaśabda ityataḥ kathametaditi cedatra vaktavyam",
    "GSP33nysu__3u:10991": "svaṃ ca tadrūpaṃ ceti vyutpattimaṅgīkṛtyaivamucyate /",
    "GSP33nysu__3u:10992": "utākhaṇḍa evāyaṃ śabda ityupetya /",
    "GSP33nysu__3u:10993": "ādye doṣamāha- vaiyathyarmiti //",
    "GSP33nysu__3u:10994": "yasmādasminpakṣe svaśabdasya vaiyarthyaṃ tasmātsvarūpaṃ nāma kimita sambandhaḥ /",
    "GSP33nysu__3u:10995": "kuto vaiyarthyamityata āha- rūpeti //",
    "GSP33nysu__3u:10996": "svarūpaśabde yo rūpaśabdastenaiva rūpaśabdārthābhidhānasya pūrṇatvāt /",
    "GSP33nysu__3u:10997": "nahi rūpaśabdo rūpaśabdārthaṃ nābhidhava iti sambhavati /",
    "GSP33nysu__3u:10998": "anyathotpalanīlotpalaśabdāvapyekārthau syātām /",
    "GSP33nysu__3u:10999": "dvitīyaṃ nirākaroti- tacceti //",
    "GSP33nysu__3u:11000": "tat rūpapadam /",
    "GSP33nysu__3u:11001": "co yasmādityarthe /",
    "GSP33nysu__3u:11002": "sāmānyatāvacaḥ sāmānyākārasya vācakam /",
    "GSP33nysu__3u:11003": "cāturvarṇyāditvātsvārthe ṣyañpratyayaḥ /",
    "GSP33nysu__3u:11004": "etaduktaṃ bhavati /",
    "GSP33nysu__3u:11005": "pratītipramāṇaka eva śabdārthaniścaya iti hi śābdāḥ /",
    "GSP33nysu__3u:11006": "tatra rūpaśabdaḥ sāmānyākārasyābhidhāyakaḥ /",
    "GSP33nysu__3u:11007": "sarveṣāṃ tatastatpratyayāt /",
    "GSP33nysu__3u:11008": "svarūpaśabdaścāsādhāraṇākārasya /",
    "GSP33nysu__3u:11009": "tasmāttatpratīteḥ /",
    "GSP33nysu__3u:11010": "tasmānna tayorekārthatvamiti /",
    "GSP33nysu__3u:11011": "yaduktaṃ cetanatvaṃ brahmaṇo na syāditi tadiṣyāpādanam /",
    "GSP33nysu__3u:11012": "na hi vayaṃ brahmaṇaścetanatvamaṅgīkurmaḥ /",
    "GSP33nysu__3u:11013": "kriyāveśalakṣaṇasya kartṛtvasya nirvikalpake 'bhāvāt /",
    "GSP33nysu__3u:11014": "kintu caitanyameva brahma /",
    "GSP33nysu__3u:11015": "tadarthā eva cetanatvavādā vyākhyātavyā ityataścaitanyamapi na pareṇa śakyāṅgīkāramiti bhāvena tadvayākhyāti- cetanasyeti //",
    "GSP33nysu__3u:11016": "cetanasya svabhāvo hi caitanyamiti gīyate // MAnuv_3,4.172ab //",
    "GSP33nysu__3u:11017": "bhāvaḥ śabdapravṛttinimittam /",
    "GSP33nysu__3u:11018": "tasyātrānāgantukatvaṃ jñāpayituṃ svaśabdaḥ /",
    "GSP33nysu__3u:11019": "iti hi gīyata ityanena guṇavacanabrāhmaṇādibhyaḥ karmaṇi ceti smṛtiṃ sūcayati /",
    "GSP33nysu__3u:11020": "cetanaśabdapravṛttinimittaṃ ca jñānam /",
    "GSP33nysu__3u:11021": "citī saṃjñāna iti pāṭhāt /",
    "GSP33nysu__3u:11022": "tataśca jñānaṃ brahmetyuktaṃ bhavati /",
    "GSP33nysu__3u:11023": "tataḥ kimityata āha- tasmāditi //",
    "GSP33nysu__3u:11024": "tasmād viśeṣabāhulyaṃ caitanyasya viśeṣataḥ // MAnuv_3,4.172cd //",
    "GSP33nysu__3u:11025": "yasmāccaitanyaṃ nāma jñānaṃ tasmāccaitanyasya brahmaṇo, viśeṣato",
    "GSP33nysu__3u:11026": "'tiśayena, viśeṣabāhulyaṃ prasajyate /",
    "GSP33nysu__3u:11027": "jñānaṃ hi jñeyajñātṛkaraṇasāpekṣaṃ bhavati /",
    "GSP33nysu__3u:11028": "jñānatvādidharmāścānivāryāḥ /",
    "GSP33nysu__3u:11029": "naca saviśeṣaṃ brahma pareṇāṅgīkriyate /",
    "GSP33nysu__3u:11030": "jñeyādikaṃ ca na svayam /",
    "GSP33nysu__3u:11031": "virodhāt /",
    "GSP33nysu__3u:11032": "parantu mithyeti tatsāpekṣaṃ jñānaṃ kathaṃ satsyāt /",
    "GSP33nysu__3u:11033": "brahmaṇo jñānatve jñeyādyupetatā kuta iti cet /",
    "GSP33nysu__3u:11034": "jñānatvāt /",
    "GSP33nysu__3u:11035": "prasiddhajñānavat /",
    "GSP33nysu__3u:11036": "naca jñānatvamasiddhamiti yuktam /",
    "GSP33nysu__3u:11037": "aṅgīkāravirodhāt /",
    "GSP33nysu__3u:11038": "vyāptimupapādayati- neti //",
    "GSP33nysu__3u:11039": "na jñeyajñātṛhīnaṃ hi jñānaṃ nāma kvacid bhavet // MAnuv_3,4.173ab //",
    "GSP33nysu__3u:11040": "yaduktaṃ prāgbrahmaṇaścetanatve jñeyajñānopetatvena bhāvyamiti, tatrāpi jñatvātsammatavaditi niyāmakamabhipretam /",
    "GSP33nysu__3u:11041": "prasaṅgāttasyāpi vyāptimupapādayati- jñeyeti //",
    "GSP33nysu__3u:11042": "jñeyajñānavihīnaśca jña ityatra ca na pramā // MAnuv_3,4.173cd //",
    "GSP33nysu__3u:11043": "ādyaścaśabdo jñeyādirāhityajñatvayoḥ samuccaye /",
    "GSP33nysu__3u:11044": "dvitīyastu vyabhicāradvayasamuccaye /",
    "GSP33nysu__3u:11045": "nanu prasiddhasya jñānasya jñeyādyupetatve 'pīdaṃ brahmasvarūpaṃ jñānaṃ tadrahitaṃ bhavatu kiṃ bādhakamityata āha- jñātṛjñeyeti //",
    "GSP33nysu__3u:11046": "jñātṛjñeyavihīnaṃ ca jñānaṃ ced bhoktṛbhojyataḥ /",
    "GSP33nysu__3u:11047": "hīnaṃ bhojanameva syāt tāḍanaṃ kartṛtāḍyataḥ // MAnuv_3,4.174 //",
    "GSP33nysu__3u:11048": "hīnameveti sambandhaḥ /",
    "GSP33nysu__3u:11049": "kartṛ tāḍyata iti tāḍayitṛtāḍyābhyāṃ hīnaṃ syādityarthaḥ /",
    "GSP33nysu__3u:11050": "dhātvartho 'pi jñānaṃ yadi kartṛrahitaṃ syāt /",
    "GSP33nysu__3u:11051": "ākāṅkṣāvaśātsakarmakatayā pratīyamānamapi ca yadi niṣkarmakaṃ syāttadokto bahutaro 'tiprasaṅgaḥ, viśeṣābhāvāditi /",
    "GSP33nysu__3u:11052": "jñaviṣaye 'pyevaṃ bhojyabhojanavihīno bhoktāpi syādityādiratiprasaṅgo",
    "GSP33nysu__3u:11053": "vācyaḥ /",
    "GSP33nysu__3u:11054": "nahi sakarmakakriyāyāḥ kartā kriyādirahito yukta iti /",
    "GSP33nysu__3u:11055": "jñātā jñeyamiti ca kārakābhidhānametat /",
    "GSP33nysu__3u:11056": "kārakamutpādakamiti ca paryāyāvetau /",
    "GSP33nysu__3u:11057": "kāryameva cotpādakamapekṣate /",
    "GSP33nysu__3u:11058": "akāryaṃ ca brahmākhyaṃ jñānamiti na tasya kartrādyapekṣetyāśayavān",
    "GSP33nysu__3u:11059": "śaṅkate- nityatvāditi //",
    "GSP33nysu__3u:11060": "nityatvāt tādṛśaṃ ca syāditi cen ... // MAnuv_3,4.175ab //",
    "GSP33nysu__3u:11061": "nityatvamakāryatvasyopalakṣaṇam /",
    "GSP33nysu__3u:11062": "anityasya bhojanāderbhoktrādyapekṣāyāmapīdaṃ nityatvāttādṛśaṃ jñātrādirahitaṃ ca syādityanena vyāpakaviruddhopalabdhyā vyāpyaviparyayaḥ śaṅkitaḥ /",
    "GSP33nysu__3u:11063": "notpādakameva kārakam /",
    "GSP33nysu__3u:11064": "tathā satyasti gaganamityādau gaganādīnāmakārakatvaprasaṅgāt /",
    "GSP33nysu__3u:11065": "kintu dhātvarthāśrayaḥ kartā, tadviṣayaḥ karmetyādi /",
    "GSP33nysu__3u:11066": "ākāṅkṣānākāṅkṣe eva ca tadanvitatvānanvitatvayoḥ prayojake /",
    "GSP33nysu__3u:11067": "natu kāryatvākāryatve /",
    "GSP33nysu__3u:11068": "ata eva kaściddhātvarthaḥ karmādyanvitaḥ kaścinneti yujyata ityāśayavānākāṅkṣāmaprayojakīkṛtya kāryatvādyeva prayojakīkurvāṇasyātiprasaṅgamāha- nityeti //",
    "GSP33nysu__3u:11069": "... nityavāgapi /",
    "GSP33nysu__3u:11070": "vācyavaktṛvihīnā syān ... // MAnuv_3,4.175bc //",
    "GSP33nysu__3u:11071": "akāryasya kārakānanvitatve 'kāryā vedavāk vācyavaktṛvihīnā syāt /",
    "GSP33nysu__3u:11072": "kāryasya ca kārakānvitatve karmādyanvitatāniyamo 'pi syādityaperarthaḥ /",
    "GSP33nysu__3u:11073": "viparyaye paryavasānamāha- nahīti //",
    "GSP33nysu__3u:11074": "... nahi sā caiva tādṛśī // MAnuv_3,4.175d //",
    "GSP33nysu__3u:11075": "sā tādṛśī naiva hīti sambandhaḥ /",
    "GSP33nysu__3u:11076": "dvitīyaprasaṅgasya viparyayaparyavasānaṃ caśabdenāha /",
    "GSP33nysu__3u:11077": "kathaṃ na sā tādṛśītyata āha- draṣṭāra iti //",
    "GSP33nysu__3u:11078": "draṣṭāro vedavāco hi santi vācyāni cāñjasā // MAnuv_3,4.176ab //",
    "GSP33nysu__3u:11079": "vaktāra iti vaktavye draṣṭāra ityuktamapauruṣeyatvāvighātārtham /",
    "GSP33nysu__3u:11080": "añjaseti vācyasadbhāve na kācidanupapattirityuktam /",
    "GSP33nysu__3u:11081": "nanu santi sthitisamaye vedavāco vasiṣṭhādayo draṣṭāra indrādayaśca vācyāḥ /",
    "GSP33nysu__3u:11082": "natu mahāpralaya ityata āha- nitya iti //",
    "GSP33nysu__3u:11083": "nityo draṣṭā ca vācyaśca bhagavāneva ca svayam // MAnuv_3,4.176cd //",
    "GSP33nysu__3u:11084": "na hi vaktṛvihīnā ca vācyahīnāpi vāk kvacit // MAnuv_3,4.177ab //",
    "GSP33nysu__3u:11085": "dvau caśabdāvanyonyasamuccaye /",
    "GSP33nysu__3u:11086": "tṛtīyo yasmādityarthe vedavāca iti vartate /",
    "GSP33nysu__3u:11087": "hiśabdaḥ tasmādityarthe /",
    "GSP33nysu__3u:11088": "vāk vedavāk /",
    "GSP33nysu__3u:11089": "kvacit pralaye 'pi /",
    "GSP33nysu__3u:11090": "yathā vedavāgvācyādyupetāpi kvacittadrahitā tathā brahma (sva)rūpaṃ jñānaṃ vyavahāre jñeyādyanvitamapi paramārthatastadrahitaṃ bhaviṣyatīti pratyāśāṃ",
    "GSP33nysu__3u:11091": "vārayitumidaṃ vacanam /",
    "GSP33nysu__3u:11092": "yasmādevaṃ kāryatvādikamaprayojakaṃ kintvākāṅkṣānimitto niyatasambandha eva /",
    "GSP33nysu__3u:11093": "tasmānnityavāgiva nityamapi jñānaṃ",
    "GSP33nysu__3u:11094": "jñeyādyupetamevāṅgīkāryamityupasaṃharati-jñātṛjñeyeti //",
    "GSP33nysu__3u:11095": "jñātṛjñeyavihīnaṃ ca jñānamevaṃ na tad bhavet // MAnuv_3,4.177cd //",
    "GSP33nysu__3u:11096": "nanu vāṅ na dhātvarthaḥ /",
    "GSP33nysu__3u:11097": "api tu dhātvarthaṃ prati karma /",
    "GSP33nysu__3u:11098": "tatkathamatrodāharaṇam /",
    "GSP33nysu__3u:11099": "ucyate /",
    "GSP33nysu__3u:11100": "ākāṅkṣānimittaṃ pratisambandhyanvitatvaṃ nityatvena na hīyata ityetāvanmātre(ṇa) vāgudāharaṇasya gṛhītatvānna doṣaḥ /",
    "GSP33nysu__3u:11101": "vāgityukte hi kiṃvaktṛkā kiṃvācyetyākāṅkṣā bhavatyeva /",
    "GSP33nysu__3u:11102": "varṇānāmapyatharvattvasya sthitatvānna nityatvavācyavattvayorvyadhikaraṇatvam /",
    "GSP33nysu__3u:11103": "jñasyāpi nityatvena jñeyādirahitatvaśaṅkaivameva parihāryetyāha- nahīti //",
    "GSP33nysu__3u:11104": "na hi nityo 'pi vaktāsti vākyavācyavivarjitaḥ /",
    "GSP33nysu__3u:11105": "jñānajñeyavihīnaśca jño 'pyevaṃ naiva vidyate // MAnuv_3,4.178 //",
    "GSP33nysu__3u:11106": "nityo 'pi vaktā parameśvaro vākyavācyavivajirto nāsti /",
    "GSP33nysu__3u:11107": "yasmāttasmādevaṃ nityo 'pi jño jñānajñeyavihīno naiva vidyate /",
    "GSP33nysu__3u:11108": "śaktiḥ kārakamiti pakṣasya sthitvānnityo vakteti yujyate /",
    "GSP33nysu__3u:11109": "anenobhayatra vyāptyabhāvena vyāpakaviruddhopalabdhirasiddhetyuktaṃ bhavati /",
    "GSP33nysu__3u:11110": "mithyābhūtaparasāpekṣasya sārvajñasyāpi mithyātvamaṅgīkurvāṇasya cetanatvādyabhāvaprasaṅgo 'bhihitaḥ /",
    "GSP33nysu__3u:11111": "idānīṃ prapañcamithyātvaṃ cāprāmāṇikamityāha- kiñceti //",
    "GSP33nysu__3u:11112": "kiñca sarvavilopaśca kena mānena gamyate // MAnuv_3,4.179ab //",
    "GSP33nysu__3u:11113": "sarvavilopaḥ sarvasya mithyātvam /",
    "GSP33nysu__3u:11114": "na tāvatpratyakṣeṇa, tasya satyatāgrāhitvāt /",
    "GSP33nysu__3u:11115": "nāpyanumānena, pratyakṣabādhitasya tasya prāmāṇyābhāvāt /",
    "GSP33nysu__3u:11116": "nacāgamena /",
    "GSP33nysu__3u:11117": "prapañcamithyātvaṃ pratipādayataḥ tasyābhāvādityākṣepārthaḥ /",
    "GSP33nysu__3u:11118": "nanu neha nānāsti kiñcanetyāgamasya sadbhāvātkathaṃ viśvamithyātve mānābhāva iti cedatra pṛcchāmaḥ",
    "GSP33nysu__3u:11119": "atra sarvasya mithyātvaṃ pratipādayati vākye sarvāntargatatvenedaṃ vākyametadvākyārthaśca gṛhyate na veti /",
    "GSP33nysu__3u:11120": "ādyamanūdya dūṣayati- sarveṇeti //",
    "GSP33nysu__3u:11121": "sarveṇa saha tad vākyāmarthaśca yadi gṛhyate /",
    "GSP33nysu__3u:11122": "tadabhāvena sarvasya nāpalāpo bhavet tadā // MAnuv_3,4.179c-f //",
    "GSP33nysu__3u:11123": "tadabhāvena vākyavākyārthayormithyātvena kāraṇena /",
    "GSP33nysu__3u:11124": "vākyābhāve pratipādakābhāvādvākyārthasya sarvamithyātvasyābhāve ca vyāghātāt /",
    "GSP33nysu__3u:11125": "dvitīyamanūdya dūṣayati- na gṛhyate cediti //",
    "GSP33nysu__3u:11126": "na gṛhyate ced tannyāyādapalāpo na hi kvacit // MAnuv_3,4.180ab //",
    "GSP33nysu__3u:11127": "kvacidviyadādiviṣaye 'pyapalāpo niṣedho na yujyate /",
    "GSP33nysu__3u:11128": "tannyāyādvākyādinyāyāt /",
    "GSP33nysu__3u:11129": "ayamarthaḥ /",
    "GSP33nysu__3u:11130": "vākyavākyārthau kutaḥ sarvasmādbahiṣkriyete iti vācyam /",
    "GSP33nysu__3u:11131": "anupapatteriti cet /",
    "GSP33nysu__3u:11132": "kimanupapannaṃ na pratipādanīyam /",
    "GSP33nysu__3u:11133": "addheti ceta /",
    "GSP33nysu__3u:11134": "evaṃ tarhi viyadādimithyātvamapyanupapannatvānna pratipādanīyamiti /",
    "GSP33nysu__3u:11135": "nanu vākyodāharaṇe kṛte naivaṃvidhaṃ vākyamastīti vā (e)naiṣāṃ padānāmatra",
    "GSP33nysu__3u:11136": "śaktirar(nā)stīti vā nāsya vākyasyātra tātparyamastīti vā vaktavyam /",
    "GSP33nysu__3u:11137": "anena vikalpanirākaraṇena tu kiṃ kṛtaṃ syādityata āha- upapattīti //",
    "GSP33nysu__3u:11138": "upapattivihīnasya vākyasyārtho na gamyate // MAnuv_3,4.180cd //",
    "GSP33nysu__3u:11139": "vihīnasya viruddhasya /",
    "GSP33nysu__3u:11140": "arthastātparyam /",
    "GSP33nysu__3u:11141": "etaduktaṃ bhavati /",
    "GSP33nysu__3u:11142": "na brūmo vayaṃ nāstīdaṃ vākyamiti /",
    "GSP33nysu__3u:11143": "nāpyeṣāṃ padānāmatra śaktirnāstīti /",
    "GSP33nysu__3u:11144": "kintvasya vākyasya prapañcamithyātve tātparyaṃ nāstīti /",
    "GSP33nysu__3u:11145": "upapattivirodhābhāvo hi pratītārthe tātparyasya jñāpakaḥ /",
    "GSP33nysu__3u:11146": "atra cāstyupapattivirodha iti jñāpanāya vikalpya dūṣaṇābhidhānaṃ kṛtamiti",
    "GSP33nysu__3u:11147": "syādetat /",
    "GSP33nysu__3u:11148": "upakramopasaṃhārābhyāsāpūrvatāphalārthavādopapattayaḥ śrutiliṅgavākyaprakaraṇasthānasamākhyāśca tātparyaliṅgāni /",
    "GSP33nysu__3u:11149": "tatropapattivirodhe 'pyanyairliṅgairasya vākyasya prapañcamithyātve tātparyamavagamyatāmityata āha- upakramādīti //",
    "GSP33nysu__3u:11150": "upakramādiliṅgānāṃ balīyo hyuttarottaram /",
    "GSP33nysu__3u:11151": "śrutyādau pūrvapūrvaṃ ca ... // MAnuv_3,4.181a-c //",
    "GSP33nysu__3u:11152": "upakramādiliṅgānāṃ madhye yadyaduttaraṃ tattadbalīya ityupapattireva balīyasī /",
    "GSP33nysu__3u:11153": "śrutyādau liṅgasamūhe ca yadyatpūrvaṃ tattadbalīya iti /",
    "GSP33nysu__3u:11154": "tatrāpi liṅgaśabdoditopapattireva balavatī /",
    "GSP33nysu__3u:11155": "tato balavadvirodhe satāmanyeṣāṃ liṅgānāṃ na tātparyaniścāyakatvaṃ yuktam",
    "GSP33nysu__3u:11156": "kuta etadityata āha- brahmatarketi //",
    "GSP33nysu__3u:11157": "... brahmatarkavinirṇayāt // MAnuv_3,4.181d //",
    "GSP33nysu__3u:11158": "brahmatarkākhye tarkaśāstre tathā nirṇītatvāt /",
    "GSP33nysu__3u:11159": "etenopakramasyopasaṃhārātprābalyaṃ vadanto nirastāḥ /",
    "GSP33nysu__3u:11160": "yathā caitattathoktaṃ nyāyavivaraṇe /",
    "GSP33nysu__3u:11161": "itaśca nāpyasya vākyasya prapañcamithyātve tātparyamāha- pratyakṣamiti //",
    "GSP33nysu__3u:11162": "pratyakṣamupapattiśca bahavaścāgamā yadā /",
    "GSP33nysu__3u:11163": "viruddhayante nacārtho 'sti yatra liṅgavirodhitā // MAnuv_3,4.182 //",
    "GSP33nysu__3u:11164": "sa evārthaḥ kathaṃ grāhya ... // MAnuv_3,4.183a //",
    "GSP33nysu__3u:11165": "sadgaganamityādi pratyakṣam /",
    "GSP33nysu__3u:11166": "tacca sākṣirūpatvādbalavat /",
    "GSP33nysu__3u:11167": "upapattiścārthakriyākāritvādikā /",
    "GSP33nysu__3u:11168": "sā ca vyāptyādimattvādbalavatī /",
    "GSP33nysu__3u:11169": "āgamāśca viśvaṃ satyamityādyāḥ /",
    "GSP33nysu__3u:11170": "teṣā prābalyavyutpādanāya bahava ityuktam /",
    "GSP33nysu__3u:11171": "niravakāśatvādyupalakṣaṇametat /",
    "GSP33nysu__3u:11172": "yadā yasminnarthe 'ṅgīkṛte /",
    "GSP33nysu__3u:11173": "yatra yadarthapratipādane 'rthaḥ prayojanaṃ ca nāsti /",
    "GSP33nysu__3u:11174": "brahmaṇo 'dvitīyatāsiddhiḥ prayojanamiti cenna /",
    "GSP33nysu__3u:11175": "tasyā evāprāmāṇikatvāt /",
    "GSP33nysu__3u:11176": "ātmano muktisiddhiriti cenna /",
    "GSP33nysu__3u:11177": "vināśenāpi tatsiddheḥ /",
    "GSP33nysu__3u:11178": "bahujīvavādināmivādarśanenāpyupapatteḥ /",
    "GSP33nysu__3u:11179": "vairāgyārthamiti cenna /",
    "GSP33nysu__3u:11180": "duḥkhasādhanatājñāpanena tatsiddheḥ /",
    "GSP33nysu__3u:11181": "arthagrahaṇamupalakṣaṇam /",
    "GSP33nysu__3u:11182": "upakramādīnāmapyānukūlyaṃ nāstīti ca draṣṭavyam /",
    "GSP33nysu__3u:11183": "na kevalaṃ liṅgānukūlyābhāvaḥ /",
    "GSP33nysu__3u:11184": "kinnāma yatra liṅgavirodhitā ca /",
    "GSP33nysu__3u:11185": "etaddvayaṃ granthāntare tatra tatroktaṃ jñātavyam /",
    "GSP33nysu__3u:11186": "tarhi niravakāśaṃ vākyamapramāṇaṃ prasajyata ityata āha- upapanna iti //",
    "GSP33nysu__3u:11187": "... upapanne 'virodhinī // MAnuv_3,4.183b //",
    "GSP33nysu__3u:11188": "pratyakṣādipramāṇopakramādiliṅgāvirodhini tadānukūlyopapanne ca bhagavati svagatabhedābhāve 'rthe vākyasya sati sa evārthaḥ kathaṃ grāhyaḥ /",
    "GSP33nysu__3u:11189": "neha nāneti vākyasyāpavyākhyāne nirākṛte labdhamāha- mukhyārtha iti //",
    "GSP33nysu__3u:11190": "mukhyārthe vidyamāne tu kva sāvarjñyaṃ niṣiddhayate // MAnuv_3,4.183cd //",
    "GSP33nysu__3u:11191": "pratiṣedhasya saṅkoce kāraṇābhāvena prapañcamithyātvaṃ mukhyo 'rthaḥ /",
    "GSP33nysu__3u:11192": "tasminnavidyamāne tu sāvarjñaṃ na pratiṣeddhuṃ śakyate /",
    "GSP33nysu__3u:11193": "mithyārthasāpekṣatayā hi tanniṣedhyam /",
    "GSP33nysu__3u:11194": "yadvopapanna ityādikamekaṃ vākyam /",
    "GSP33nysu__3u:11195": "upapanne 'virodhini ca /",
    "GSP33nysu__3u:11196": "ata eva mukhyārthe vākyasya vidyamāne sati /",
    "GSP33nysu__3u:11197": "anena prapañcamithyātvāsiddheḥ kva sārvajñaṃ niṣidhyata iti yojanā /",
    "GSP33nysu__3u:11198": "saṅgatistūktasaṅgatisamāhāreṇa draṣṭavyā /",
    "GSP33nysu__3u:11199": "sarvaṃ tadupajīvyaivetyādinoktamarthamupasaṃharati- ata iti //",
    "GSP33nysu__3u:11200": "ataḥ sarvaguṇairyuktaṃ brahmāṅgīkāyarmeva hi // MAnuv_3,4.184ab //",
    "GSP33nysu__3u:11201": "aṅgīkāryam dharmitayeti śeṣaḥ /",
    "GSP33nysu__3u:11202": "tathā copajīvyavirodhastattvamasyādivākyasya durvāra iti herarthaḥ /",
    "GSP33nysu__3u:11203": "syādetat /",
    "GSP33nysu__3u:11204": "sārvajñādiguṇopetameva brahma dharmīkurmaḥ /",
    "GSP33nysu__3u:11205": "kintu teṣāṃ mithyātvānnopajīvyavirodho 'dvaitāgamasya /",
    "GSP33nysu__3u:11206": "yathā yaḥ puruṣaḥ sa sthāṇurityatrāropitena puruṣatvena vyāvṛttaṃ vastu dharmīkṛtya pravṛttāvapi nopajīvyavirodha ityata āha- apalāpo 'pīti //",
    "GSP33nysu__3u:11207": "apalāpo 'pi sarvasya na kathañcana yujyate // MAnuv_3,4.184cd //",
    "GSP33nysu__3u:11208": "mithyātvābhidhānam /",
    "GSP33nysu__3u:11209": "apiśabdaḥ pūrvavākyārthasamuccaye /",
    "GSP33nysu__3u:11210": "sarvaśabdena prakṛtaṃ guṇajātamucyate /",
    "GSP33nysu__3u:11211": "kathañcaneti pramāṇābhāvāt śrutyādipramāṇaviruddhatvācca /",
    "GSP33nysu__3u:11212": "aprāptatvenānuvādatvābhāvasya coktatvādityarthaḥ /",
    "GSP33nysu__3u:11213": "nanu ca tattvamasyādivākyameva jīvabrahmaṇorekatāṃ pratipādayatsārvajñādiguṇajātasya mithyātvaṃ gamayati /",
    "GSP33nysu__3u:11214": "nahi tasya satyatve jīvabrahmaikatvamupapadyate /",
    "GSP33nysu__3u:11215": "tatkathaṃ guṇānāṃ mithyātve pramāṇābhāva iti cenna /",
    "GSP33nysu__3u:11216": "siddhe tattvamasyādivākyasya jīvabrahmaikatvaniṣṭhatve guṇānāṃ mithyātvasiddhiḥ /",
    "GSP33nysu__3u:11217": "tatsiddhau ca tatsiddhiriti parasparāśrayatādoṣāt /",
    "GSP33nysu__3u:11218": "doṣāntaraṃ cāha- anādīti //",
    "GSP33nysu__3u:11219": "anādiyogyatā coktā tena grāhyaiva sarvathā // MAnuv_3,4.185ab //",
    "GSP33nysu__3u:11220": "yasmājjīvānāmanādiyogyatoktā pramāṇairupapāditā /",
    "GSP33nysu__3u:11221": "tena kāraṇena sā grāhyaiva sarvathā /",
    "GSP33nysu__3u:11222": "etaduktaṃ bhavati /",
    "GSP33nysu__3u:11223": "yadā devamānavadānavarūpā tadavāntarabhedarūpā ca jīvānāṃ yogyatānādinityā pramitā tadā kā vārtā jīvabrahmaṇorekatvasya /",
    "GSP33nysu__3u:11224": "tathā ca kathaṃ tatsiddhaye guṇānāṃ mithyātvakalpanamiti /",
    "GSP33nysu__3u:11225": "atraiva hetvantaramāha- muktānāmiti //",
    "GSP33nysu__3u:11226": "muktānāṃ tāratamyaṃ ca mānairuktairna cālyate // MAnuv_3,4.185cd //",
    "GSP33nysu__3u:11227": "mānairuktairiti mānānāmuktatvādityarthaḥ /",
    "GSP33nysu__3u:11228": "na cālyate nānyathayituṃ śakyate /",
    "GSP33nysu__3u:11229": "yadā muktāvapi tāratamyaṃ pramitam /",
    "GSP33nysu__3u:11230": "tadā kā jīvabrahmaikyapratyāśā /",
    "GSP33nysu__3u:11231": "kathaṃ ca tattvamasyādivākyasya tatparatvam /",
    "GSP33nysu__3u:11232": "yato guṇānāṃ mithyātvakalpanaṃ yuktaṃ syāditi /",
    "GSP33nysu__3u:11233": "muktānāṃ tāratamye pramāṇāntaramāha- jñānino 'pīti //",
    "GSP33nysu__3u:11234": "jñānino 'pi yato nityaṃ kurvanti śubhameva hi /",
    "GSP33nysu__3u:11235": "tāratamyaṃ tu muktau ca tenaivādhyavasīyate // MAnuv_3,4.186 //",
    "GSP33nysu__3u:11236": "evaśabdena pāpaṃ pariharanti ceti sūcayati /",
    "GSP33nysu__3u:11237": "tuśabdena śubhāśubhakaraṇaparityāgayoḥ tāratamyaṃ dyotayati /",
    "GSP33nysu__3u:11238": "hiśabdena tatra pramāṇaprasiddhim /",
    "GSP33nysu__3u:11239": "pramāṇāni tu daśakalpamityādīni prāgudāhṛtānyeva /",
    "GSP33nysu__3u:11240": "tenaivetyasya pramāṇasya niravakāśatāmāha /",
    "GSP33nysu__3u:11241": "prāṅmokṣasādhanānāṃ tāratamyānmokṣatāratamyamuktam /",
    "GSP33nysu__3u:11242": "idānīṃ tu jñānena niścitamokṣāṇāmapi śubhāśubhakaraṇaparityāgatāratamyāducyata iti bhedaḥ",
    "GSP33nysu__3u:11243": "vipakṣe bādhakamāha- tāratamyamiti /",
    "GSP33nysu__3u:11244": "tāratamyaṃ na cenmuktau kutaḥ kuryuḥ śubhaṃ punaḥ // MAnuv_3,4.187ab //",
    "GSP33nysu__3u:11245": "punariti jñānottaram /",
    "GSP33nysu__3u:11246": "yadi brahmādyā muktau tāratamyavanto na syustadā jñānamātreṇa mokṣasya prāptaprāyatvājjñānottarakālaṃ śubhaṃ na kuryuḥ /",
    "GSP33nysu__3u:11247": "aśubhaṃ ca na parityajeyurityatharḥ /",
    "GSP33nysu__3u:11248": "viparyayaparyavasānamāha- kṛcchreṇeti //",
    "GSP33nysu__3u:11249": "kṛcchreṇāpi tapo jñānaṃ karmāpyete caranti hi // MAnuv_3,4.187cd //",
    "GSP33nysu__3u:11250": "bibhyati smāśubhānnityaṃ sakāmāśca śubhe sadā // MAnuv_3,4.188ab //",
    "GSP33nysu__3u:11251": "tapo jñānaṃ karmāpītyanena śubhamityuktaṃ bhavati /",
    "GSP33nysu__3u:11252": "jñānamiti śravaṇādikamucyate /",
    "GSP33nysu__3u:11253": "karmeti yajñādi ete jñāninaḥ kṛcchreṇāpītyādiviśeṣaṇānāṃ phalamanupadameva jñāsyate /",
    "GSP33nysu__3u:11254": "sakāmāśca śubhe sadetyekasya tapaādeścaraṇakāle tapaādyantaraṃ kāmayanta ityarthaḥ /",
    "GSP33nysu__3u:11255": "tasmājjñānottarakālānuṣṭhitena vicitreṇa śubhena vicitrāmānandabuddhiṃ prāpnuvantīti śeṣaḥ",
    "GSP33nysu__3u:11256": "bhavedetadyadi jñānottarakālakṛtānāṃ śubhānāṃ phalavattvaṃ syāt /",
    "GSP33nysu__3u:11257": "na caivam /",
    "GSP33nysu__3u:11258": "teṣāṃ karmasvanadhikārāt /",
    "GSP33nysu__3u:11259": "anadhikāriṇā ca kṛtaṃ viphalamiti prasiddhameva /",
    "GSP33nysu__3u:11260": "anuṣṭhānaṃ tvanyathāpyupapadyate /",
    "GSP33nysu__3u:11261": "te hi prāgjñānodayādādaranairantaryābhyāṃ śubhānyanuṣṭhitavantastatsvābhāvyamāpannā jñānodayānantaramapyanutiṣṭhantītyāṅkaya pariharati- naceti //",
    "GSP33nysu__3u:11262": "na ca svabhāva evāyaṃ bhayapūrvapravṛttitaḥ // MAnuv_3,4.188cd //",
    "GSP33nysu__3u:11263": "ayaṃ jñānināṃ śubhācaraṇarūpaḥ /",
    "GSP33nysu__3u:11264": "akaraṇe pratyavāyo bhaviṣyatītyevaṃ bhayapūrvapravṛttitaḥ",
    "GSP33nysu__3u:11265": "kṛcchreṇaivācaraṇācca, śubhasyaiveti prekṣāpūrvamaśubhaparityāgenetyarthaḥ /",
    "GSP33nysu__3u:11266": "kṛcchreṇācaraṇāccaiva śubhasyaiva punaḥ punaḥ // MAnuv_3,4.188ef //",
    "GSP33nysu__3u:11267": "etena kṛcchreṇāpītyādiviśeṣaṇaphalamuktaṃ bhavati /",
    "GSP33nysu__3u:11268": "nahi svabhāvakṛtā pravṛttirevaṃ bhavitumarhati /",
    "GSP33nysu__3u:11269": "nanvete prāganuṣṭhānakāle bhayapūrvaṃ kṛcchreṇāśubhaparityāgenaivānuṣṭhitavantaḥ /",
    "GSP33nysu__3u:11270": "ataḥ tatsvabhāvā eva saṃvṛttāra idānīmapi tatsvābhāvyena tathaiva kurvantītyaṅgīkāre ko doṣa ityāśaṅkayāha- tādṛśo 'pīti //",
    "GSP33nysu__3u:11271": "tādṛśo 'pi svabhāvaścedajñasyāpi bhavet tathā // MAnuv_3,4.189ab //",
    "GSP33nysu__3u:11272": "bhayapūrvapravṛttyādirūpo 'pi /",
    "GSP33nysu__3u:11273": "jñāninastāvadanuṣṭhāne 'jñebhyo na viśiṣyante /",
    "GSP33nysu__3u:11274": "tatra jñānināṃ śubhapravṛttiḥ pūrvatarapūrvatamasvabhāvabalāyātaiva natu phalavatītyaṅgīkurvāṇaṃ prati yadi kaścid brūyāt ajñānināmapi śubhā pravṛttiḥ pūrvatarapūrvamasvabhāvagataiva na tu phalavatī viśeṣābhāvāditi,",
    "GSP33nysu__3u:11275": "tadā kiṃ vācyamiti /",
    "GSP33nysu__3u:11276": "pratibandīṃ mocayitumāśaṅkate- phalavattva iti //",
    "GSP33nysu__3u:11277": "phalavattve pramāṇaṃ cet tatra jñasya samaṃ hi tat // MAnuv_3,4.189cd //",
    "GSP33nysu__3u:11278": "ajñānināṃ karmaṇo 'stīti śeṣaḥ /",
    "GSP33nysu__3u:11279": "sāmye hi pratibandīgrahaḥ /",
    "GSP33nysu__3u:11280": "naca tadatrāsti /",
    "GSP33nysu__3u:11281": "yato 'jñānikṛtakarmaṇāṃ saphalatve”karmajaṃ buddhiyuktā hi'; ityādikaṃ pramāṇamasti /",
    "GSP33nysu__3u:11282": "upalakṣaṇaṃ caitat /",
    "GSP33nysu__3u:11283": "adhikāriṇaścaite vidhigocarāścetyapi draṣṭavyam /",
    "GSP33nysu__3u:11284": "nahyevaṃ sati svabhāvakalpanāvakāśo 'stīti /",
    "GSP33nysu__3u:11285": "evaṃ tarhi jñāniṣvapi na svabhāvakalpanā yuktetyāśayavānāha- tatreti //",
    "GSP33nysu__3u:11286": "tatra karmaṇaḥ phalavattve /",
    "GSP33nysu__3u:11287": "tat pramāṇam /",
    "GSP33nysu__3u:11288": "atrāpyadhikārādikamupalakṣaṇīyam /",
    "GSP33nysu__3u:11289": "kiṃ tatpramāṇamityatastaddarśayati- niṣkāmamiti /",
    "GSP33nysu__3u:11290": "niṣkāmaṃ jñānapūrvaṃ ca nivṛttamiha cocyate /",
    "GSP33nysu__3u:11291": "nivṛttaṃ sevamānastu brahmābhyeti sanātanam // MAnuv_3,4.190 //",
    "GSP33nysu__3u:11292": "iha pravṛttanivṛttayormadhye /",
    "GSP33nysu__3u:11293": "abhyeti atiśayenaiti /",
    "GSP33nysu__3u:11294": "ānandodrekasāhityena mukto bhavatītyarthaḥ /",
    "GSP33nysu__3u:11295": "etatsmṛtivākyārthavivaraṇāya vākyāntaraṃ paṭhati- śubheneti //",
    "GSP33nysu__3u:11296": "śubhenānandavṛddhi syādghrāsaścaivāśubhena hi /",
    "GSP33nysu__3u:11297": "jñānino 'pi yatastena kartavyaṃ śubhameva taiḥ // MAnuv_3,4.191 //",
    "GSP33nysu__3u:11298": "hyāsaścānandasya /",
    "GSP33nysu__3u:11299": "śubhameva kartavyamaśubhaṃ tyājyaṃ ca /",
    "GSP33nysu__3u:11300": "anena vidhisadbhāvo 'pi siddhaḥ /",
    "GSP33nysu__3u:11301": "tato 'dhikāraśca /",
    "GSP33nysu__3u:11302": "atra śrutimapyāha- upāsta iti //",
    "GSP33nysu__3u:11303": "upāste sa ya ātmānaṃ kṣīyate nāsya karma ha /",
    "GSP33nysu__3u:11304": "asmāddhayevātmano yadyat kāmayet sṛjate ca tat // MAnuv_3,4.192 //",
    "GSP33nysu__3u:11305": "anena”sa ya ātmānameva lokamupāste na hyasya karma kṣīyate",
    "GSP33nysu__3u:11306": "'smāddhayevātmano yadyatkāmayate tattatsṛjate'; iti śrutimupādatte /",
    "GSP33nysu__3u:11307": "ātmānaṃ paramātmānam /",
    "GSP33nysu__3u:11308": "lokaṃ sarvāśrayam /",
    "GSP33nysu__3u:11309": "upāste kāraṇena kāryopalakṣaṇaṃ paśyatītyarthaḥ /",
    "GSP33nysu__3u:11310": "sa vidvānmukto bhūtvā yadyatkāmayate tattatkarmāsmāddhayevātmano 'syātmanaḥ prasādena sṛjate",
    "GSP33nysu__3u:11311": "avidvān bahukarmāpi hyantavat phalamāpnuyāt // MAnuv_3,4.193ab //",
    "GSP33nysu__3u:11312": "avidvānityanena”yadyapyanevaṃvinmahatpuṇyaṃ karma karoti taddhāsyāntataḥ",
    "GSP33nysu__3u:11313": "kṣīyata eva'; iti śrutimupādatte /",
    "GSP33nysu__3u:11314": "anayā cārthājjñānikarmaṇaḥ sāphalyaṃ siddhayati /",
    "GSP33nysu__3u:11315": "upari copayogo bhaviṣyati /",
    "GSP33nysu__3u:11316": "yadeva vidyayā kuryāt tadeva hyativīryavat /",
    "GSP33nysu__3u:11317": "ityādivākyasāmarthyāt tāratamyaṃ vimuktigam // MAnuv_3,4.193c-f //",
    "GSP33nysu__3u:11318": "yadevetyanena”yadeva vidyayā karoti śraddhayopaniṣadā tadeva vīryavattaraṃ bhavati'; iti śrutimupādatte /",
    "GSP33nysu__3u:11319": "vidyayā brahmasākṣātkārapūrvakamupaniṣadā svayogya(m)yā",
    "GSP33nysu__3u:11320": "vīryavattaramadhikaphalamityādivākyasāmarthyājjñānikṛtakarmaṇāṃ phalavattvaṃ tāvatpratīyate",
    "GSP33nysu__3u:11321": "tatasteṣāṃ vaicitryādvimuktigaṃ tāratamyaṃ ca siddhamityarthaḥ /",
    "GSP33nysu__3u:11322": "syādetat /",
    "GSP33nysu__3u:11323": "naitāni vākyāni jñānikarmaṇāṃ sāphalyaṃ pratipādayanti /",
    "GSP33nysu__3u:11324": "sa ya ātmānamityatra tāvadupāsakakarmaṇāmakṣayaphalatvaśravaṇāt /",
    "GSP33nysu__3u:11325": "itaratra ca jñānavidyāśabdayoḥ parokṣajñānārthatvasyāpyupapatterityāśaṅkāṃ",
    "GSP33nysu__3u:11326": "pariharati- naceti //",
    "GSP33nysu__3u:11327": "nacātropāsakasyaiva phalamakṣayamucyate // MAnuv_3,4.194ab //",
    "GSP33nysu__3u:11328": "atra vākyeṣu /",
    "GSP33nysu__3u:11329": "phalaṃ karmaṇām /",
    "GSP33nysu__3u:11330": "tathā jñānādipadaṃ parokṣajñānārthatayā na vyākhyeyamityapi grāhyam /",
    "GSP33nysu__3u:11331": "kuto netyata āha- nahīti //",
    "GSP33nysu__3u:11332": "na hi jñānaṃ vinā kvāpi phalasyākṣayatā bhavet // MAnuv_3,4.194cd //",
    "GSP33nysu__3u:11333": "jñānaṃ brahmasākṣātkāram /",
    "GSP33nysu__3u:11334": "kvāpi mokṣe 'nyatra ca /",
    "GSP33nysu__3u:11335": "phalasya karmaṇām /",
    "GSP33nysu__3u:11336": "idamuktaṃ bhavati /",
    "GSP33nysu__3u:11337": "brahmasākṣātkārarahitenopāsakena kṛtāni karmāṇyakṣayaphalāni kena prakāreṇeti cintyam /",
    "GSP33nysu__3u:11338": "kimakṣayaṃ mokṣaṃ kurvantīti /",
    "GSP33nysu__3u:11339": "uta svargādikam /",
    "GSP33nysu__3u:11340": "nādyaḥ /",
    "GSP33nysu__3u:11341": "nānyaḥ panthā iti śrutivirodhāt /",
    "GSP33nysu__3u:11342": "na dvitīyaḥ /",
    "GSP33nysu__3u:11343": "puṇyacito lokaḥ kṣīyata iti svargādiphalānāṃ kṣayitvaśravaṇāt /",
    "GSP33nysu__3u:11344": "“anevaṃvinmahatpuṇyaṃ karma karoti'”tadeva vīryavattaraṃ bhavati';",
    "GSP33nysu__3u:11345": "ityudāhṛtaśrutivirodhaśca pakṣadvaye 'pi /",
    "GSP33nysu__3u:11346": "tadevamajñapakṣe vākyārthānupapatterupāsakapadasya jñānyupalakṣakatvameva yuktam /",
    "GSP33nysu__3u:11347": "tathā brahmābhyetīti śravaṇājjñānapadasya sākṣātkāravācitvameva yuktamiti /",
    "GSP33nysu__3u:11348": "ata eva vākyasāmarthyādityuktam /",
    "GSP33nysu__3u:11349": "yadyapi paśyannapīmamātmānamityādyāḥ spaṣṭārthāḥ śrutayo 'tra santi /",
    "GSP33nysu__3u:11350": "tathāpi mīmāṃsārthametāsāmudāharaṇam /",
    "GSP33nysu__3u:11351": "nanvajñapakṣe 'pi nānupapattiḥ /",
    "GSP33nysu__3u:11352": "upāsakena kṛtāni khalvasaṅkalpitaphalāni karmāṇi jñānamupajanayanti /",
    "GSP33nysu__3u:11353": "karmaṇā jñānamātanotīti śruteḥ /",
    "GSP33nysu__3u:11354": "jñānena mokṣo bhavatītyajñakṛtakarmaṇāmapi",
    "GSP33nysu__3u:11355": "jñānadvāreṇākṣayaphalatvopapatterityāśaṅkayāha- jñāneti //",
    "GSP33nysu__3u:11356": "jñānadvāreṇa cet tasya nāsmatpakṣapratīpatā // MAnuv_3,4.194ef //",
    "GSP33nysu__3u:11357": "karmaphalasyākṣayateti vartate /",
    "GSP33nysu__3u:11358": "tasya parakṛtavyākhyānasya /",
    "GSP33nysu__3u:11359": "asmatpakṣapratīpatā muktatāratamyavirodhitā /",
    "GSP33nysu__3u:11360": "pratyuta tadanukūlataiva /",
    "GSP33nysu__3u:11361": "muktau tāratamyamasahamānena khalvevamanyathā vyākhyānaṃ kriyate tanmuktatāratamyameva sādhayati",
    "GSP33nysu__3u:11362": "karmāṇi hi jijñāsavo vicitrāṇi kurvanti /",
    "GSP33nysu__3u:11363": "taiśca jāyamānena jñānena vicitreṇaiva bhāvyam /",
    "GSP33nysu__3u:11364": "anyathā kṛtaviprāṇākṛtābhyāgamāpatte /",
    "GSP33nysu__3u:11365": "vicitreṇa jñānena vicitra eva mokṣo bhāvanīyaḥ /",
    "GSP33nysu__3u:11366": "pūrvoktādeva hetoriti /",
    "GSP33nysu__3u:11367": "tadevaṃ svamatavirodhiparānukūlamanyathāvyākhyānaṃ na kāryameva /",
    "GSP33nysu__3u:11368": "tathā cāsmadvayākhyāne sthite prakṛtaṃ yuktamiti /",
    "GSP33nysu__3u:11369": "astu vānyathāvyākhyānaṃ yuktam /",
    "GSP33nysu__3u:11370": "tataścaiteṣāṃ vākyānāṃ prakṛtāsādhakatvam /",
    "GSP33nysu__3u:11371": "evamapi jñānottarakarmaṇo mokṣāntargataphalahetutāyāḥ pramāṇāntareṇa siddhermuktatāratamyaṃ na hātuṃ śakyamityabhyupagamavādenāha-",
    "GSP33nysu__3u:11372": "jñānottarasyeti //",
    "GSP33nysu__3u:11373": "jñānottarasyaivamapi hyakṣayatvaṃ ... // MAnuv_3,4.195ab //",
    "GSP33nysu__3u:11374": "karmaṇo 'kṣayatvamakṣayamokṣānupraveśiphalatvaṃ siddhayati /",
    "GSP33nysu__3u:11375": "kathamityata āha- naceti //",
    "GSP33nysu__3u:11376": "... nacānyathā // MAnuv_3,4.195b //",
    "GSP33nysu__3u:11377": "prakārāntarābhāvāt /",
    "GSP33nysu__3u:11378": "pariśeṣapramāṇāditi yāvat /",
    "GSP33nysu__3u:11379": "etena jñānottarasya karmaṇaḥ sāphalye 'pi tasya phalasya mokṣānupraveśitāyāṃ pramāṇābhāvānna mokṣatāratamyasiddhirityapi pratyuktam",
    "GSP33nysu__3u:11380": "pariśeṣameva darśayati- pūrveti //",
    "GSP33nysu__3u:11381": "pūrvabhāviśubhānāṃ hi jñānenaiva kṛtārthatā // MAnuv_3,4.195cd //",
    "GSP33nysu__3u:11382": "prārabdhānāṃ tu bhogena tajjñānottarakarmaṇām /",
    "GSP33nysu__3u:11383": "muktāvanupraveśaḥ syādanyathā tatkṛtirnahi // MAnuv_3,4.196 //",
    "GSP33nysu__3u:11384": "jñānikṛteṣu karmasvetā vidhāstāvatsambhavanti /",
    "GSP33nysu__3u:11385": "jñānārthatvaṃ vā bhogārthatvaṃ vā vyarthatvaṃ veti /",
    "GSP33nysu__3u:11386": "tatra jñānikarmaṇāṃ jñānārthatvaṃ tāvannopapadyate /",
    "GSP33nysu__3u:11387": "pūrvabhāviśabhaireva jñānasya kṛtatvāt /",
    "GSP33nysu__3u:11388": "tatra hetuḥ pūrvabhāvīti /",
    "GSP33nysu__3u:11389": "jñānātpūrvabhāvināṃ śubhānāṃ yasamājjñānenaiva kāryeṇa kṛtārthatā nānyena",
    "GSP33nysu__3u:11390": "teṣāṃ kāryāntarābhāvāt /",
    "GSP33nysu__3u:11391": "jñānārthatvābhāve vaiyarthyaṃ syādityarthaḥ /",
    "GSP33nysu__3u:11392": "pūrvajātaṃ prati paścādbhāvinaḥ kāraṇatvāyogācca /",
    "GSP33nysu__3u:11393": "nāpi bhogārthatvam /",
    "GSP33nysu__3u:11394": "prācīnaprārabdhakarmabhireva bhogasya jāyamānatvāt /",
    "GSP33nysu__3u:11395": "tatra hetuḥ prārabdhānāṃ ca karmaṇāṃ bhogenaiva kṛtārthateti /",
    "GSP33nysu__3u:11396": "pūrvavattātparyam /",
    "GSP33nysu__3u:11397": "vaiyarthyanirāsaheturanyatheti /",
    "GSP33nysu__3u:11398": "jñānikarmaṇāṃ vyarthatve tadanuṣṭhānaṃ na syāt /",
    "GSP33nysu__3u:11399": "nahi prekṣāvanto vyarthaṃ (karma) kurvanti /",
    "GSP33nysu__3u:11400": "karaṇasvābhāvyāditi cet /",
    "GSP33nysu__3u:11401": "abuddhipūrvatāprasaṅgāt /",
    "GSP33nysu__3u:11402": "lokasaṅgrahārthamiti cenna /",
    "GSP33nysu__3u:11403": "tatprayojanasyāpi vācyatvāt /",
    "GSP33nysu__3u:11404": "īśvaravaditi cenna /",
    "GSP33nysu__3u:11405": "muktāvapi prasaṅgāt /",
    "GSP33nysu__3u:11406": "pariśeṣaphalakathanaṃ tattasmājjñānottarakarmaṇāṃ muktāvanupraveśo muktigatānandavṛddhayarthatvaṃ syāditi /",
    "GSP33nysu__3u:11407": "pūrvabhāviśubhāni jñānārthānītyuktam /",
    "GSP33nysu__3u:11408": "tatra sarveṣāṃ jñānārthatāyāṃ prasaktāyāṃ viśeṣamāha- jñānādīti //",
    "GSP33nysu__3u:11409": "jñānāt pūrvāṇi sarvāṇi śubhāni jñānasiddhaye /",
    "GSP33nysu__3u:11410": "akāmyāni ... // MAnuv_3,4.197a-c //",
    "GSP33nysu__3u:11411": "jñānātpūrvāṇyakāmyānyeva śubhāni karmāṇi puṇyakarmāṇi jñānasiddhaye bhavanti na tu kāmyāni",
    "GSP33nysu__3u:11412": "śubhānīti viśeṣaṇasya kṛtyamāha- niṣiddhānīti //",
    "GSP33nysu__3u:11413": "... niṣiddhāni jñānarodhāya bhuktaye // MAnuv_3,4.197cd //",
    "GSP33nysu__3u:11414": "jñānānutpāda utpannasyāpyabhibhavo vā jñānarodhaḥ /",
    "GSP33nysu__3u:11415": "bhuktaye duḥkhasya /",
    "GSP33nysu__3u:11416": "evaṃ kāmyasyāpi viniyogo jñātavyaḥ /",
    "GSP33nysu__3u:11417": "etacca(ca)turthe vyutpādanīyam /",
    "GSP33nysu__3u:11418": "nanu yathākāmyāni śubhānīti ca viśeṣaṇamupādīyate tathā nityanaimittikavyatiriktānītyapi viśeṣaṇamupādeyam",
    "GSP33nysu__3u:11419": "nityāderapi pratyavāyaparihārāthartvena jñānakāraṇatvābhāvādityata āha-",
    "GSP33nysu__3u:11420": "yogyatāyā iti //",
    "GSP33nysu__3u:11421": "yogyatāyā balād yacca śubhabāhulyamāditaḥ /",
    "GSP33nysu__3u:11422": "jñānabāhulyamevaitat kuryānnānyasya ... // MAnuv_3,4.198a-d //",
    "GSP33nysu__3u:11423": "yogyāta brāhmaṇatvādirūpā pitṛmaraṇādirūpā ca /",
    "GSP33nysu__3u:11424": "ādito jñānātpūrvaṃ kṛtam /",
    "GSP33nysu__3u:11425": "anyasya pratyavāyamātraparihārasya /",
    "GSP33nysu__3u:11426": "“ādhyānāya prayojanābhāvāt'; ityatrāsyārthasya samarthitatvānneha heturuktaḥ /",
    "GSP33nysu__3u:11427": "atra yogyatāyā balācchubhamāditaḥ kṛtametacca jñānameva kuryāditi ca vaktavye yadubhayatra bāhulyagrahaṇaṃ kṛtaṃ tattasya nāsmatpakṣapratīpatetyuktaprapañcanārthamiti /",
    "GSP33nysu__3u:11428": "atra”puruṣārtho 'taḥśabdād'; ityādinā jñānasya mokṣasādhanatvamuktam /",
    "GSP33nysu__3u:11429": "atra ca karmatāratamyājjñānatāratamyaṃ jñānatāratamyānmokṣatāratamyamiti vadatā ca sūcitam",
    "GSP33nysu__3u:11430": "jñānapadaṃ cāvabodhamātrasya pratipādakamiti pratītinirāsārthamāha-",
    "GSP33nysu__3u:11431": "jñānasyeti //",
    "GSP33nysu__3u:11432": "jñānasya bhaktibhāgatvād bhaktirjñānamitīryate // MAnuv_3,4.199ab //",
    "GSP33nysu__3u:11433": "asmiñchāstre yatra yatra jñānasya mokṣasādhanatvamucyate tatra tatra jñānamiti padena bhaktirīryate lakṣyate /",
    "GSP33nysu__3u:11434": "kutaḥ /",
    "GSP33nysu__3u:11435": "sambandhāt /",
    "GSP33nysu__3u:11436": "jñānasya bhaktibhāgatvāt /",
    "GSP33nysu__3u:11437": "māhātmyajñānasnehasamudāyo hi bhaktirityuktam /",
    "GSP33nysu__3u:11438": "tato jñānaṃ bhakterbhāga ekadeśaḥ /",
    "GSP33nysu__3u:11439": "tathā caikadeśaikadeśitvalakṣaṇātsambandhādityuktaṃ bhavati /",
    "GSP33nysu__3u:11440": "ekadeśenaikadeśilakṣaṇā ca da(śama)śāmātraṃ dattamityādau prasiddhaiva /",
    "GSP33nysu__3u:11441": "prakārāntaramāha- jñānasyaiveti //",
    "GSP33nysu__3u:11442": "jñānasyaiva viśeṣo yad bhaktirityabhidhīyate // MAnuv_3,4.199cd //",
    "GSP33nysu__3u:11443": "yadyadā jñānasyaiva viśeṣaḥ snehādisāhityalakṣaṇo dharmo bhavati tadā sa piṇḍo bhaktirityabhidhīyate",
    "GSP33nysu__3u:11444": "etaduktaṃ bhavati /",
    "GSP33nysu__3u:11445": "jñānaṃ snehaśca bhakteraṃśau /",
    "GSP33nysu__3u:11446": "tatraikenāṃśenāṃśāntarasyopalakṣaṇam /",
    "GSP33nysu__3u:11447": "tathācāhajallakṣaṇayā bhaktireva sidhyatīti /",
    "GSP33nysu__3u:11448": "ekadeśāntareṇaikadeśāntarasyopalakṣaṇe dṛṣṭāntamāha- parokṣatveti //",
    "GSP33nysu__3u:11449": "parokṣatvāparokṣatve viśeṣau jñānagau yathā // MAnuv_3,4.200ab //",
    "GSP33nysu__3u:11450": "yathā jñānasya parokṣatvāparokṣatvalakṣaṇau dvau dharmau /",
    "GSP33nysu__3u:11451": "tatra tamevaṃ vidvāniti parokṣajñānasya mokṣasādhanatve 'bhihite",
    "GSP33nysu__3u:11452": "parokṣatvenāparokṣatvaṃ lakṣyata ityarthaḥ /",
    "GSP33nysu__3u:11453": "dārṣyāntikaṃ daśaryati- snehayogo 'pīti //",
    "GSP33nysu__3u:11454": "snehayogo 'pi tadvat syād viśeṣo jñānagocaraḥ // MAnuv_3,4.200cd //",
    "GSP33nysu__3u:11455": "snehaścāsau yoga upāyaśceti snehayogaḥ /",
    "GSP33nysu__3u:11456": "snehena yogaḥ sambandha iti vā /",
    "GSP33nysu__3u:11457": "tata e(kenai)kadeśenaikadeśāntaralakṣaṇā ca syāditi śeṣaḥ /",
    "GSP33nysu__3u:11458": "lākṣaṇikaprayoge sūtrakārasya kiṃ prayojanamityata āha- ityabhiprāyata iti //",
    "GSP33nysu__3u:11459": "ityābhiprāyataḥ prāyo jñānameva vimuktaye /",
    "GSP33nysu__3u:11460": "vadanti śrutayaḥ ... // MAnuv_3,4.201a-c //",
    "GSP33nysu__3u:11461": "dvividhalakṣaṇābhkimayeṇa śrutayaḥ tarati śokamātmavidityādyāḥ /",
    "GSP33nysu__3u:11462": "idamuktaṃ bhavati /",
    "GSP33nysu__3u:11463": "dvividhā lakṣaṇā bhavati rūḍhārūḍhabhedāt /",
    "GSP33nysu__3u:11464": "tatra dvitīyāyāṃ prayoktuḥ prayojanānusandhānena bhāvyam /",
    "GSP33nysu__3u:11465": "na tvādyāyāmabhidhātulyāyām /",
    "GSP33nysu__3u:11466": "iyaṃ ca rūḍhalakṣaṇā /",
    "GSP33nysu__3u:11467": "śrutiṣu prāyikavyavahārādarśanāt /",
    "GSP33nysu__3u:11468": "ataḥ kiṃ prayojanānveṣaṇeneti /",
    "GSP33nysu__3u:11469": "bhaktiśabdo māhātmyajñānapūrvakasya snehasya vācaka ityuktaṃ tathā jñānaśabdo bhaktyartha iti /",
    "GSP33nysu__3u:11470": "tadubhayamapyanupapannam /",
    "GSP33nysu__3u:11471": "bhaktijñānābhyāṃ mokṣo bhavatītyapi darśanāt /",
    "GSP33nysu__3u:11472": "tatra bhaktiśabdasyoktārthatve jñānagrahaṇavaiyarthyāt /",
    "GSP33nysu__3u:11473": "(tasya tatrāntarbhūtatvāt) /",
    "GSP33nysu__3u:11474": "jñānapadasya cobhayārthatve bhaktigrahaṇavaiyarthyādityata āha- so 'yamiti",
    "GSP33nysu__3u:11475": "... so 'yaṃ viśeṣo 'pi hyudīryate // MAnuv_3,4.201cd //",
    "GSP33nysu__3u:11476": "bhaktirjñānamiti kvāpi ... // MAnuv_3,4.202a //",
    "GSP33nysu__3u:11477": "kvāpi bhaktirjñānamiti padābhyāṃ so 'yaṃ snehalakṣaṇo bodhalakṣaṇaśca viśeṣo 'pyudīryate",
    "GSP33nysu__3u:11478": "na tūkta evārtha iti niyamastasmānnānupapattiḥ /",
    "GSP33nysu__3u:11479": "yatra bhaktijñāne(jñānaṃ) sahocyate tadā punaruktiprasaṅgādbhaktipadaṃ",
    "GSP33nysu__3u:11480": "svārthaikadeśatyāgena snehāṃśasya lakṣakam /",
    "GSP33nysu__3u:11481": "natu mukhyārthaniṣṭham /",
    "GSP33nysu__3u:11482": "jñānapadaṃ cānupapattyabhāvānmukhyārthameva natu lakṣakamiti bhāvaḥ /",
    "GSP33nysu__3u:11483": "nanu vinā snehājjñānamātreṇa yadi muktiranupapannā syāt /",
    "GSP33nysu__3u:11484": "tadā jñānapadasya lakṣakatvamāśrayaṇīyam /",
    "GSP33nysu__3u:11485": "nacaivam /",
    "GSP33nysu__3u:11486": "puruṣārthasya bhaktyekasādhyatve pramāṇābhāvāt /",
    "GSP33nysu__3u:11487": "dveṣiṇāmapi śiśupālādīnāṃ mokṣadarśanācca /",
    "GSP33nysu__3u:11488": "dveṣiṇaḥ snigdhā ityasya ca vipratiṣiddhatvāt /",
    "GSP33nysu__3u:11489": "ato 'nupapannaṃ lakṣaṇāśrayaṇamityato dveṣasya mokṣasādhanatvaṃ",
    "GSP33nysu__3u:11490": "tāvannirākaroti- na hīti //",
    "GSP33nysu__3u:11491": "... na hi dveṣayutā dṛśiḥ /",
    "GSP33nysu__3u:11492": "puruṣārthāya bhavati sarvaśrutivirodhataḥ // MAnuv_3,4.202b-d //",
    "GSP33nysu__3u:11493": "atra dveṣasya puruṣārthasādhanatva niṣiddhayate /",
    "GSP33nysu__3u:11494": "dṛśiriti tu prasaṅgāduktam /",
    "GSP33nysu__3u:11495": "jñānasyāvaśyakatāmupādāya snehanirāsāya hi paraḥ pratyavasthitaḥ /",
    "GSP33nysu__3u:11496": "kaimutyārthaṃ vā /",
    "GSP33nysu__3u:11497": "māhātmyajñānamapi na dveṣayuktaṃ mokṣahetuḥ /",
    "GSP33nysu__3u:11498": "kimuta kevalo dveṣa iti /",
    "GSP33nysu__3u:11499": "yathoktam /",
    "GSP33nysu__3u:11500": "“naiṣkarmyamapyacyutabhāvavarjitaṃ na śobhate jñānamalaṃ virañjanam'; iti",
    "GSP33nysu__3u:11501": "dveṣasya muktisādhaśratvāṅgīkāre kathaṃ sarvaśrutivirodha ityatastāvadekāṃ śrutiṃ paṭhati- cetanasyeti //",
    "GSP33nysu__3u:11502": "cetanasya dvayaṃ bhogyaṃ saṃsāro muktireva ca /",
    "GSP33nysu__3u:11503": "saṃsārastrividhastatra svargo madhyamadhastathā // MAnuv_3,4.203 //",
    "GSP33nysu__3u:11504": "muktiśca dvividhā tatra sukhaṃ nityaṃ tathāparam /",
    "GSP33nysu__3u:11505": "nityaduḥkhamiti jñeyaṃ sādhanaṃ saṃsṛtāvapi /",
    "GSP33nysu__3u:11506": "kāmyaṃ karma niṣiddhaṃ ca sājñānamiti niścayaḥ // MAnuv_3,4.204 //",
    "GSP33nysu__3u:11507": "dveṣo bhaktiśca muktau tu muktidvayavidhāyakam /",
    "GSP33nysu__3u:11508": "iti paiṅgiśruterdveṣo naiva sanmuktikāraṇam // MAnuv_3,4.205 //",
    "GSP33nysu__3u:11509": "jīvajātasya /",
    "GSP33nysu__3u:11510": "dvayameva /",
    "GSP33nysu__3u:11511": "tatra muktisaṃsārayormadhye /",
    "GSP33nysu__3u:11512": "madhyaṃ mānuṣatvam /",
    "GSP33nysu__3u:11513": "adho narakādi /",
    "GSP33nysu__3u:11514": "nityaṃ sukhamekaṃ muktitvena jñeyam /",
    "GSP33nysu__3u:11515": "tathā nityaduḥkhamaparamiti jñeyam /",
    "GSP33nysu__3u:11516": "saṃsṛtau saṃsṛtiviṣaye, sādhanamapi dveṣo bhaktiśceti yogyatayā sambandhaḥ /",
    "GSP33nysu__3u:11517": "vidhāyakaṃ kārakam /",
    "GSP33nysu__3u:11518": "nityasukharūpā sanmuktiḥ /",
    "GSP33nysu__3u:11519": "iti jñāyata iti śeṣaḥ /",
    "GSP33nysu__3u:11520": "sanmuktikāraṇatvasyāpratiṣedhātkathamevamucyata ityata āha- asaditi //",
    "GSP33nysu__3u:11521": "asanmukteḥ kāraṇaṃ ca ... // MAnuv_3,4.206a //",
    "GSP33nysu__3u:11522": "nityaduḥkhasvarūpāṇāṃ mukteḥ kāraṇatvena tāvad dveṣa uktaḥ /",
    "GSP33nysu__3u:11523": "tena sanmuktikāraṇaṃ na bhavatīti jñāyate virodhāditi /",
    "GSP33nysu__3u:11524": "nanvasyāṃ śrutau muktiviṣayau bhaktidveṣau sadasanmuktikāraṇatvenocyeta /",
    "GSP33nysu__3u:11525": "viṣṇuviṣayau tu prakṛtau /",
    "GSP33nysu__3u:11526": "ataḥ kiṃ kena saṅgatamityata āha- muktāviti //",
    "GSP33nysu__3u:11527": "... muktāvityatra keśavaḥ /",
    "GSP33nysu__3u:11528": "muktiśabdodito ... // MAnuv_3,4.206bc //",
    "GSP33nysu__3u:11529": "muktāvityatra saptamyante pade muktīti prātipadikenoditaḥ /",
    "GSP33nysu__3u:11530": "kevalaṃ muktiśabdodita ityukte muktidvayetyatrāpi prāptiḥ /",
    "GSP33nysu__3u:11531": "ato muktāvityatretyuktam /",
    "GSP33nysu__3u:11532": "kena nimittenetyata āha- mokṣamiti //",
    "GSP33nysu__3u:11533": "... mokṣaṃ svabhaktānāṃ karoti yat // MAnuv_3,4.206cd //",
    "GSP33nysu__3u:11534": "mucḷ mokṣaṇa ityasmātstrayāṃ ktiniti ktinpratyayaḥ /",
    "GSP33nysu__3u:11535": "sa ca bahulagrahaṇātkartaryapi bhavati /",
    "GSP33nysu__3u:11536": "yadvā karotīti karaṇe kartṛtvopacāraḥ /",
    "GSP33nysu__3u:11537": "mucyate 'neneti muktirita karaṇe ktinpratyayaḥ /",
    "GSP33nysu__3u:11538": "dveṣasya mokṣasādhanatvāṅgīkāre yuktivirodhaṃ cāha- dveṣato 'pīti //",
    "GSP33nysu__3u:11539": "dveṣato 'pi vimuktiścenmahātātparyarodhanam // MAnuv_3,4.207ab //",
    "GSP33nysu__3u:11540": "na kevalaṃ bhaktyā kintu dveṣato 'pi viśiṣyā muktiścedaṅgīkriyate tadā",
    "GSP33nysu__3u:11541": "yatsarvaśrutyādīnāṃ bhagavadguṇotkarṣa eva mahātātparyaṃ tadviruddhamāpadyeta /",
    "GSP33nysu__3u:11542": "kathamityata āha- bhaktyeti //",
    "GSP33nysu__3u:11543": "bhaktayā prasannato devānmuktirityeva tadguṇān /",
    "GSP33nysu__3u:11544": "vadanti śrutayaḥ sarvāḥ purāṇānyāgamā api // MAnuv_3,4.207c-f //",
    "GSP33nysu__3u:11545": "anye 'pyāgamāḥ /",
    "GSP33nysu__3u:11546": "śrutyādayo muktiprayojanāḥ parameśvaraguṇaviṣayāśceti tāvatprasiddham /",
    "GSP33nysu__3u:11547": "tatra sambandho 'yameva /",
    "GSP33nysu__3u:11548": "yadbhagavata eva jīvānāṃ muktiḥ /",
    "GSP33nysu__3u:11549": "sā ca prasannādeva /",
    "GSP33nysu__3u:11550": "prasādaśca bhaktyaiva /",
    "GSP33nysu__3u:11551": "bhaktiśca guṇajñā(nādeve)na evetyevaṃ śrutyādyāstadguṇānvadantīti /",
    "GSP33nysu__3u:11552": "tathāca kathaṃ dveṣato muktyaṅgīkāre na mahātātparyavirodhaḥ /",
    "GSP33nysu__3u:11553": "bhaktermokṣasādhanatvamanena gamyate /",
    "GSP33nysu__3u:11554": "naca tadasmābhirapākriyate /",
    "GSP33nysu__3u:11555": "kintu bhaktivad dveṣasyāpītyata āha- yadīti //",
    "GSP33nysu__3u:11556": "yadi dveṣeṇa muktiḥ syād vaktavyo doṣasañcayaḥ // MAnuv_3,4.208ab //",
    "GSP33nysu__3u:11557": "tadā dveṣotpādanārthamiti śeṣaḥ /",
    "GSP33nysu__3u:11558": "nacaivam /",
    "GSP33nysu__3u:11559": "guṇamātrapratipādanasya pratipāditatvāt /",
    "GSP33nysu__3u:11560": "tato mokṣārthaṃ pravṛtto vedādirguṇāneva pratipādayanmokṣasya bhaktimātrasādhyatvamabhipraitīti gamyata iti bhāvaḥ /",
    "GSP33nysu__3u:11561": "nanu dveṣāccaidyādayo nṛpā ityādīni dveṣasyāpi mokṣasādhanatāṃ pratipādayanti vākyāni santi",
    "GSP33nysu__3u:11562": "tatkathaṃ dveṣasya muktisādhanatvābhāva ityata āha- smartavya iti //",
    "GSP33nysu__3u:11563": "smartavyo bhagavān nityamityarthenaiva hi kvacit /",
    "GSP33nysu__3u:11564": "dveṣādiva guṇānāha purāṇe kruddhavākyavat // MAnuv_3,4.208c-f //",
    "GSP33nysu__3u:11565": "purāṇe kvacitpradeśe /",
    "GSP33nysu__3u:11566": "bhagavānnityaṃ smartavya ityabhiprāyeṇaiva dveṣānmuktimāheva purāṇakṛditi sambandhaḥ /",
    "GSP33nysu__3u:11567": "tasmānnoktavirodha iti herarthaḥ /",
    "GSP33nysu__3u:11568": "idamuktaṃ bhavati /",
    "GSP33nysu__3u:11569": "purāṇavākyaṃ dveṣasya muktisādhanatvaṃ pratipādayadivāpātato yadyapi pratīyateta /",
    "GSP33nysu__3u:11570": "tathāpi tanna tadabhiprāyam /",
    "GSP33nysu__3u:11571": "kintu mumukṣuṇā bhagavansarvadā smartavya iti tasyābhiprāyaḥ /",
    "GSP33nysu__3u:11572": "yathā”vṛddhau ca mātāpitarau sādhvī bhāryā sutaḥ śiśuḥ /",
    "GSP33nysu__3u:11573": "apyakāryaśataṃ kṛtvā bhartavyā manurabravīt'; ityatra nākāryakaraṇe tātparyaṃ kintu sarvathā bhartavyatve, tathehāpīti /",
    "GSP33nysu__3u:11574": "guṇānāheti tātparyāntaram /",
    "GSP33nysu__3u:11575": "caidyādīnāṃ dveṣato muktiṃ pratipādayadvākyaṃ bhagavataḥ kṛpālutvādīnguṇānāheti /",
    "GSP33nysu__3u:11576": "śāpādinā dveṣiṇo 'pi caidyādyāstātkālikadveṣamanirūpya pūrvatanīṃ bhaktimevāpekṣya bhagavatā sūcitāḥ /",
    "GSP33nysu__3u:11577": "aho kṛpālutvaṃ nirvikāratvaṃ satyasaṅkalpatvaṃ ca tasyetyatra tātparyaṃ teṣāṃ vākyānāmityarthaḥ",
    "GSP33nysu__3u:11578": "dvividhāni vākyāni, vaireṇa yannṛpataya ityādīni smaraṇapradhānāni teṣāṃ prathamā gatiḥ",
    "GSP33nysu__3u:11579": "dveṣāccaidyādaya ityādīni dveṣapradhānāni teṣāṃ dvitīyeti hṛdayam /",
    "GSP33nysu__3u:11580": "prathamavyākhyāne laukikadṛṣṭāntamāha- kruddhavākyavaditi /",
    "GSP33nysu__3u:11581": "kruddhavākyasya yathā na pratīta evārthapramāṇyam kintvanyatra,",
    "GSP33nysu__3u:11582": "tathaivetyarthaḥ /",
    "GSP33nysu__3u:11583": "etadvivṛṇoti- yatheti //",
    "GSP33nysu__3u:11584": "yathā kruddhaḥ pitā putraṃ maretyākṣepapūrvakam /",
    "GSP33nysu__3u:11585": "proktasyānyasya kṛtyarthaṃ vadatyevaṃ purāṇagam // MAnuv_3,4.209 //",
    "GSP33nysu__3u:11586": "vākyaṃ ... // MAnuv_3,4.210a //",
    "GSP33nysu__3u:11587": "mareti prakṛtyantarasyaitadrūpam /",
    "GSP33nysu__3u:11588": "“jīva vā mara vā sādho vyādha mā jīva mā mara'; iti prayogadarśanāt /",
    "GSP33nysu__3u:11589": "ākṣepo nindā /",
    "GSP33nysu__3u:11590": "svena proktasyānyasya kāryasya /",
    "GSP33nysu__3u:11591": "pitā kiñcitputraṃ prati vidhatte idaṃ kurvīti /",
    "GSP33nysu__3u:11592": "sa tu śramādibhīrurakurvāṇa evāvatiṣṭhate /",
    "GSP33nysu__3u:11593": "tadā kruddhaḥ pitā bravīti /",
    "GSP33nysu__3u:11594": "are jālma vaidhaveya mriayasveti /",
    "GSP33nysu__3u:11595": "tasya vākyasya yathā na putramaraṇavidhāne tātparyaṃ kintu svavihitakaraṇe /",
    "GSP33nysu__3u:11596": "tathāca dveṣeṇa smaraṇe muktirbhavatīti purāṇavākyasyāpi na dveṣasya muktisādhanatve tātpayarm",
    "GSP33nysu__3u:11597": "kintu smaraṇasya kartavyatāyāmiti /",
    "GSP33nysu__3u:11598": "iyaṃ ca vyañjanāvṛttiriti kecit /",
    "GSP33nysu__3u:11599": "tātparyavṛttirityapare /",
    "GSP33nysu__3u:11600": "vākyalakṣaṇā(a)numā(namityā)naṃ cetyācāryāḥ /",
    "GSP33nysu__3u:11601": "pratīta evārthaḥ kinna syādityata āha- śrutīti //",
    "GSP33nysu__3u:11602": "... śrutivirodhena svavirodhena cāñjasā /",
    "GSP33nysu__3u:11603": "bahvāgamavirodhācca na dveṣānmuktivācakam // MAnuv_3,4.210a-d //",
    "GSP33nysu__3u:11604": "purāṇagaṃ vākyamiti vartate /",
    "GSP33nysu__3u:11605": "śrutayo 'tītapāde 'tra codāhṛtāḥ /",
    "GSP33nysu__3u:11606": "yatra dveṣasya muktisādhanatvamucyate tatraiva tadviruddhamucyata iti svavirodhaḥ /",
    "GSP33nysu__3u:11607": "so 'pi hiraṇyakaśipuścetyādibhāgāvatavākyānāṃ paṭhitatvātpradarśita eva /",
    "GSP33nysu__3u:11608": "añjasā mukhyayā vṛttyā /",
    "GSP33nysu__3u:11609": "dveṣānmuktiṃ pratipādayanna bhavati /",
    "GSP33nysu__3u:11610": "āgamavirodhaṃ darśayati- tama iti //",
    "GSP33nysu__3u:11611": "tamo dveṣeṇa saṃyānti bhaktayā muktiṃ tathaiva ca /",
    "GSP33nysu__3u:11612": "viṣṇau viṣṇuprasādena vilomatvena cāñjasā /",
    "GSP33nysu__3u:11613": "iti ṣāḍguṇyavacanamapyuktārthaniyāmakam // MAnuv_3,4.211 //",
    "GSP33nysu__3u:11614": "viṣṇau bhaktyā jātena viṣṇuprasādenaiva muktiṃ saṃyānti /",
    "GSP33nysu__3u:11615": "tathā viṣṇau dveṣeṇa jātena vilomatvena viṣṇukopenāñjasā tamaḥ saṃyāntīti yojanā /",
    "GSP33nysu__3u:11616": "caśabdau samuccayārthau /",
    "GSP33nysu__3u:11617": "uktārthaniyāmakaṃ viṣṇubhaktireva muktisādhanaṃ na dveṣa ityasyārthasya niyāmakam /",
    "GSP33nysu__3u:11618": "etadvākyasamākhyayā cetanasyeti śrutau muktāvitiśabdo viṣṇorvācaka iti siddhayati /",
    "GSP33nysu__3u:11619": "tathāca dveṣo bhaktiścetyetad dvayaṃ sanmukteḥ kevalo dveṣastvasanmukteḥ kāraṇamityanyathāpratītirapāstā bhavati /",
    "GSP33nysu__3u:11620": "itaśca naitadvākyaṃ patītārthaparamityāha- mahātātparyeti //",
    "GSP33nysu__3u:11621": "mahātātparyarodhe ca kathaṃ vākyaṃ pramāṇatām /",
    "GSP33nysu__3u:11622": "yāti ... // MAnuv_3,4.212a-c //",
    "GSP33nysu__3u:11623": "mokṣaprayojanānāṃ sarvāgamānāṃ bhagavadguṇeṣveva yanmahātātparyaṃ tadanyathānupapattyā bhaktireva muktisādhanaṃ na dveṣa ityavagamyate /",
    "GSP33nysu__3u:11624": "ato mahātātparyavirodhena ca dveṣavākyaṃ pratītārthe kathaṃ pramāṇatāṃ yāti /",
    "GSP33nysu__3u:11625": "nanu śrutyādīnāṃ kathaṃ prābalyam /",
    "GSP33nysu__3u:11626": "yena tadvirodhādidaṃ vacanaṃ svārthātpracyāvyate /",
    "GSP33nysu__3u:11627": "ucyate /",
    "GSP33nysu__3u:11628": "śruteḥ śrutitvād eva prābalyam /",
    "GSP33nysu__3u:11629": "svavākyasya niravakāśatvāt /",
    "GSP33nysu__3u:11630": "ata eva tatroktamañjaseti /",
    "GSP33nysu__3u:11631": "itarāgamānāṃ ca bahutvena /",
    "GSP33nysu__3u:11632": "ata eva bahvāgametyabhihitam /",
    "GSP33nysu__3u:11633": "mahātātparyayuktervākyataḥ prābalyamupapādayitumāha sarveti /",
    "GSP33nysu__3u:11634": "... sarvārtharūpaṃ hi mahātātparyamiṣyate // MAnuv_3,4.212cd //",
    "GSP33nysu__3u:11635": "sarveṣāṃ śāstrāṇāmananyārthatayā yadekārthapratipādakatvaṃ tadrūpamityarthaḥ /",
    "GSP33nysu__3u:11636": "kathamidaṃ labhyate /",
    "GSP33nysu__3u:11637": "arthaśabdo mukhyaṃ pratipādyamāha /",
    "GSP33nysu__3u:11638": "“sata eva padātharsya'; iti yathā /",
    "GSP33nysu__3u:11639": "sa caikavacanāntaḥ /",
    "GSP33nysu__3u:11640": "tena ca tatpratipādakatvaṃ lakṣyata iti /",
    "GSP33nysu__3u:11641": "kathamayaṃ mahātātparyaśabdārtha ityata āha- vācakatvaṃ hīti //",
    "GSP33nysu__3u:11642": "vācakatvaṃ hi tātparyaṃ ... // MAnuv_3,4.213a //",
    "GSP33nysu__3u:11643": "tat paraṃ pratipādyaṃ yasya tattatparam /",
    "GSP33nysu__3u:11644": "tasya bhāvastātparyamitye(vamarthavā)vaṃ vācakatvaṃ pratipādakatvaṃ hi",
    "GSP33nysu__3u:11645": "tātparyamucyate /",
    "GSP33nysu__3u:11646": "tasya ca mahacchabdena viśeṣaṇe yogyatayaiṣo 'rtho mahātātparyaśabdasya bhavatīti bhāvaḥ /",
    "GSP33nysu__3u:11647": "tataḥ kimityata āha- yadarthā iti //",
    "GSP33nysu__3u:11648": "... yadarthā akhilā ravāḥ /",
    "GSP33nysu__3u:11649": "so 'rthaḥ kathaṃ parityājya ekaśabdasya saṃśaye // MAnuv_3,4.213b-d //",
    "GSP33nysu__3u:11650": "yo 'rtho yeṣāṃ te yadarthāḥ /",
    "GSP33nysu__3u:11651": "ravā āgamāḥ /",
    "GSP33nysu__3u:11652": "ekaśabdasya saṃśaye ekavākyasambandhini saṃśaye satyekaṃ sandigdhaṃ viruddhārthaṃ vākyamādāyetyarthaḥ",
    "GSP33nysu__3u:11653": "etaduktaṃ bhavati /",
    "GSP33nysu__3u:11654": "sarvāṇi vākyāni sambhūyānanyārthatayā yamekamarthaṃ pratipādayanti tadviruddhārthaṃ pratipādayattadavāntaravākyaṃ yaduṇlabhyate sāvakāśaṃ ca tanmahāvākyārthavirodhādanyathā kriyate na tu tadviruddho mahāvākyārthastyajyata iti tāvatprasiddham /",
    "GSP33nysu__3u:11655": "mahāvākyasya pradhānatvādupakramādibhirniścitārthatvācca /",
    "GSP33nysu__3u:11656": "avāntaravākyasyāpradhānatvātsandigdhārthatvācca /",
    "GSP33nysu__3u:11657": "prakṛte tu bhaktireva muktisādhanaṃ na dveṣa iti sarvairvākyaiḥ sambhūya pratipādito 'rthaḥ",
    "GSP33nysu__3u:11658": "arthākṣi(akṣi)ptasyāpi pratipādyasyeva tadarthatvāt /",
    "GSP33nysu__3u:11659": "dveṣānmuktiṃ pratipādayadekaṃ tadavāntaravākyaṃ sāvakāśaṃ coktaprakāreṇa /",
    "GSP33nysu__3u:11660": "tasmādidameva bādhyata iti /",
    "GSP33nysu__3u:11661": "dveṣasya muktisādhanatvanirākaraṇamupasaṃharati- ata iti //",
    "GSP33nysu__3u:11662": "ato vijñānabhaktibhyāṃ puruṣārthaḥ paro bhavet // MAnuv_3,4.213ef //",
    "GSP33nysu__3u:11663": "māhātmyajñānasnehābhyāmeva na tu dveṣeṇetyarthaḥ /",
    "GSP33nysu__3u:11664": "mokṣa iti vaktavye paraḥ puruṣārtha iti vadatā jñānādikamapi dveṣiṇāṃ na bhavatīti sūcitam",
    "GSP33nysu__3u:11665": "jñānāderapi dharmādyapekṣayā parapuruṣārthatvāt /",
    "GSP33nysu__3u:11666": "evaṃ dveṣasya muktisādhanatvaṃ nirākṛtyedānīṃ bhakteḥ paramapuruṣārthasādhakatve pramāṇaṃ nāstīti yaduktaṃ tannirāsāya pramāṇāntaramāha- yasyeti //",
    "GSP33nysu__3u:11667": "yasya deve parā bhaktiryathā deve tathā gurau /",
    "GSP33nysu__3u:11668": "tasyaite kathitā hyarthāḥ prakāśante mahātmanaḥ // MAnuv_3,4.214 //",
    "GSP33nysu__3u:11669": "bhaktyā jñānaṃ tato bhaktistato dṛṣṭistataśca sā /",
    "GSP33nysu__3u:11670": "tato muktistato bhaktiḥ saiva syāt sukharūpiṇī // MAnuv_3,4.215//",
    "GSP33nysu__3u:11671": "bhaktayā prasanno bhagavān dadyājjñānamanākulam /",
    "GSP33nysu__3u:11672": "tayaiva darśanaṃ yātaḥ pradadyānmuktimetayā // MAnuv_3,4.216 //",
    "GSP33nysu__3u:11673": "nāhaṃ vedairna tapasā na dānena nacejyayā /",
    "GSP33nysu__3u:11674": "śakya evaṃvidho draṣṭuṃ pradadyānmuktimetayā // MAnuv_3,4.217 //",
    "GSP33nysu__3u:11675": "bhaktayā tvananyayā śakya ahamevaṃvidho 'rjuna /",
    "GSP33nysu__3u:11676": "jñātuṃ draṣṭuṃ ca tattvena praveṣyuṃ ca parantapa // MAnuv_3,4.218 //",
    "GSP33nysu__3u:11677": "ityādivākyataścaiva so 'yamuktārtha īyate // MAnuv_3,4.219ab //",
    "GSP33nysu__3u:11678": "yathā deve devayogyā tathā gurau guruyogyetyarthaḥ /",
    "GSP33nysu__3u:11679": "anena jñānasya bhaktisādhyatvamucyate /",
    "GSP33nysu__3u:11680": "bhaktyā jñānamityanena jñānādeḥ /",
    "GSP33nysu__3u:11681": "jñānaṃ parokṣaniścayo jāyate /",
    "GSP33nysu__3u:11682": "tato jñānātpakvā bhaktirbhavati /",
    "GSP33nysu__3u:11683": "tato dṛṣṭistataśca sā paripakvā bhaktiḥ /",
    "GSP33nysu__3u:11684": "tato mokṣānantaraṃ bhaktiravatiṣṭhate /",
    "GSP33nysu__3u:11685": "sā sukharūpiṇyeva syānna phalavatī /",
    "GSP33nysu__3u:11686": "bhaktyā prasanna ityanenāpīdamevocyate /",
    "GSP33nysu__3u:11687": "jñānābhāve bhaktyābhāvādanākulamityuktam /",
    "GSP33nysu__3u:11688": "tayaiva pakvayā etayā paripakvayā /",
    "GSP33nysu__3u:11689": "vedairiti bhaktirahitaśravaṇādibhirityarthaḥ /",
    "GSP33nysu__3u:11690": "na vidyate 'nyo viṣayo yasyāḥ sānanyā /",
    "GSP33nysu__3u:11691": "“yādṛśī tatra bhaktiḥ syāttādṛśyanyatra naiva ceta /",
    "GSP33nysu__3u:11692": "ananyabhakti sā jñeyā viṣṇāveva ca sā bhavet'; iti ca smṛtiḥ /",
    "GSP33nysu__3u:11693": "vivakṣitastu sandhibharvatīti vacanācchakya ahamiti yujyate /",
    "GSP33nysu__3u:11694": "tattvena yāthārthyena jñātum /",
    "GSP33nysu__3u:11695": "ityādivākyataśceti caśabdena cetanasya dvayamityādīni pūrvodāhṛtavākyāni samuccinoti /",
    "GSP33nysu__3u:11696": "vākyata eva na tvarthāt /",
    "GSP33nysu__3u:11697": "anumānenāpyuktamarthaṃ sādhayati- naceti //",
    "GSP33nysu__3u:11698": "na ca prasādamāpnoti dveṣād bhaktyā tamāpnuyāt /",
    "GSP33nysu__3u:11699": "iti dṛṣṭānusāritvamapyasminnartha īyate // MAnuv_3,4.219c-f //",
    "GSP33nysu__3u:11700": "bhagavaddveṣādbhagavatprasādaṃ naivamāpnoti /",
    "GSP33nysu__3u:11701": "bhagavadbhaktyā taṃ bhagavatprasādaṃ prāpnuyādityasminnarthe dṛṣṭānusāritvaṃ patyakṣadṛṣṭavyāptikānumānānusāritvamapīyate jñāyate /",
    "GSP33nysu__3u:11702": "etaduktaṃ bhavati /",
    "GSP33nysu__3u:11703": "bhagavatprasādādeva mokṣa iti tāvanniṣyaṅkitam /",
    "GSP33nysu__3u:11704": "bhagavatprasādo bhagavaddveṣasādhyo na bhavati /",
    "GSP33nysu__3u:11705": "bhagavatprasādatvāt /",
    "GSP33nysu__3u:11706": "yo yatprasādo nāsau taddveṣasādhyo yagā guruprasādaḥ /",
    "GSP33nysu__3u:11707": "yadvā bhagavaddveṣo bhagavatprasādasādhanaṃ na bhavati /",
    "GSP33nysu__3u:11708": "bhagavaddveṣatvāt /",
    "GSP33nysu__3u:11709": "yo yaddveṣaḥ sa tatprasādasādhanaṃ na bhavati /",
    "GSP33nysu__3u:11710": "yathā gurudveṣaḥ /",
    "GSP33nysu__3u:11711": "athavā bhagavānsvadveṣiṇi na prasīdati prekṣāvatpuruṣatvāt devadattavat /",
    "GSP33nysu__3u:11712": "yadvā bhagavaddveṣī bhagavatprītiviṣayo na bhavati bhagavaddveṣitvāt /",
    "GSP33nysu__3u:11713": "yo yaddveṣī nāsau tatprītiviṣayaḥ /",
    "GSP33nysu__3u:11714": "yathā sampratipanna iti dveṣasya prasādasādhanatve 'pāste",
    "GSP33nysu__3u:11715": "muktisādhanatvamevāpāstaṃ bhavati /",
    "GSP33nysu__3u:11716": "tathā bhagavatprasādo bhagavadbhaktisādhyo bhagavatprasādatvāt /",
    "GSP33nysu__3u:11717": "yo yatprasādaḥ sa tadbhaktisādhyo yathā guruprasādaḥ /",
    "GSP33nysu__3u:11718": "yadvā bhagavadbhaktiḥ bhagavatprasādasādhanaṃ bhagavadbhaktitvāt /",
    "GSP33nysu__3u:11719": "yā yadbhaktiḥ sā tatprasādasādhanaṃ yathā gurubhaktiḥ /",
    "GSP33nysu__3u:11720": "athavā bhagavānsvabhakte prasīdati prekṣāvatpuruṣārthatvāt /",
    "GSP33nysu__3u:11721": "sammatavat /",
    "GSP33nysu__3u:11722": "yadvā bhagavadbhakto bhagavatprītiviṣayo bhagavadbhaktatvāt /",
    "GSP33nysu__3u:11723": "yo yadbhakto 'sau tatprītiviṣayaḥ /",
    "GSP33nysu__3u:11724": "yathā gurubhakta iti /",
    "GSP33nysu__3u:11725": "bhakteḥ prasādasādhanatve siddhe muktisādhanatvameva siddhaṃ bhavatīti /",
    "GSP33nysu__3u:11726": "nanvalaukike bhagavati lokadṛṣṭāntenaivamanumānaṃ na yujyate /",
    "GSP33nysu__3u:11727": "anyathāṇutvādiniyamasyāpyanumānāpatteḥ /",
    "GSP33nysu__3u:11728": "ato lokavilakṣaṇo dviṣyo 'pi prasīdatītyāṅgīkāre na bādhakamiti",
    "GSP33nysu__3u:11729": "śaṅkāmāgamavākyena pariharati- ya iti //",
    "GSP33nysu__3u:11730": "ye pṛthag vihitā viṣṇorguṇā vedena sādaram /",
    "GSP33nysu__3u:11731": "ta eva dṛṣṭavailomyādaṅgīkāryā nacāparam // MAnuv_3,4.220 //",
    "GSP33nysu__3u:11732": "anyad dṛṣṭānusāreṇa vāsudeve 'pi gṛhyate // MAnuv_3,4.221ab //",
    "GSP33nysu__3u:11733": "pṛthag lokavailakṣaṇyena, sādaraṃ tātparyeṇa, dṛṣṭavailomyād dṛṣṭavailomyamanādṛtya /",
    "GSP33nysu__3u:11734": "aparaṃ vedānuktaṃ lokavilakṣaṇaṃ guṇajātaṃ naivāṅgīkāryam /",
    "GSP33nysu__3u:11735": "kintu vedoktādaṇutvamahattvayaugapadyāderanyadguṇajātam /",
    "GSP33nysu__3u:11736": "guṇā ityasya prayojanamucyate- doṣābhāva iti //",
    "GSP33nysu__3u:11737": "doṣābhāvāśca ye vedairuditā avihāya tān // MAnuv_3,4.221cd //",
    "GSP33nysu__3u:11738": "doṣābhāvāśca ye vedairuditā avihāya tān // MAnuv_3,4.221ef //",
    "GSP33nysu__3u:11739": "anuktā apica grāhyā mahātātparyaśaktitaḥ /",
    "GSP33nysu__3u:11740": "evaṃ bṛhatsaṃhitāvāk siddhānto hi tadīritaḥ // MAnuv_3,4.222 //",
    "GSP33nysu__3u:11741": "castvarthaḥ /",
    "GSP33nysu__3u:11742": "lokavilakṣaṇā avilakṣaṇāśceti śeṣaḥ /",
    "GSP33nysu__3u:11743": "mahātātparyaśaktita sati //",
    "GSP33nysu__3u:11744": "sarvathāpi doṣo bhagavati nāstītyatra sāmānyataḥ sarvaśāstrāṇāṃ tātparyasya nirṇītatvādityarthaḥ",
    "GSP33nysu__3u:11745": "vedānuktasyāprāmāṇikārthasya grahaṇamayuktamityāśaṅkāmanena nirācaṣṭe /",
    "GSP33nysu__3u:11746": "viśeṣato 'nuktāvapi sāmānyataḥ siddheriti bhāvaḥ /",
    "GSP33nysu__3u:11747": "tat tasmādīrito 'rthaḥ siddhāntaḥ prāmāṇikaḥ /",
    "GSP33nysu__3u:11748": "yadvā bṛhatsaṃhiterito 'rtho hi siddhānta iti tatra bahumānamutpādayati /",
    "GSP33nysu__3u:11749": "evaṃ bhaktereva mokṣasādhanatvamupapāditam /",
    "GSP33nysu__3u:11750": "bhaktiśca kevalaṃ bhagavadviṣayaiveti pratītimapākartumāha- tāratamyeneti",
    "GSP33nysu__3u:11751": "tāratamyena tadbhakteṣvapi bhaktirviniścayāt /",
    "GSP33nysu__3u:11752": "kartavyā ... // MAnuv_3,4.223a-c //",
    "GSP33nysu__3u:11753": "na kevalaṃ viṣṇau kintu tadbhakteṣu ramādiṣvapi, viniścayāt sarvathā, sā ca kriyamāṇā tāratamyenaiva",
    "GSP33nysu__3u:11754": "kuta ityata āha- eṣāpīti //",
    "GSP33nysu__3u:11755": "... eṣāpi tadbhaktir ... // MAnuv_3,4.223c //",
    "GSP33nysu__3u:11756": "yatastadbhakteṣu kriyamāṇaiṣāpi bhagavadbhaktirevātastadviṣaye 'pi bhaktiḥ kartavyā /",
    "GSP33nysu__3u:11757": "etaduktaṃ bhavati /",
    "GSP33nysu__3u:11758": "viṣṇubhaktistāvatkartavyetyupapāditam /",
    "GSP33nysu__3u:11759": "sā ca tadbhaktabhaktyaiva sāṅgā nānyatheti /",
    "GSP33nysu__3u:11760": "etadapi kuta ityata āha- loketi //",
    "GSP33nysu__3u:11761": "... lokavedānusārataḥ // MAnuv_3,4.223d //",
    "GSP33nysu__3u:11762": "lokaśabdena lekasiddhavyāptimadanumānamucyate /",
    "GSP33nysu__3u:11763": "vedaśabdenāgamamātram /",
    "GSP33nysu__3u:11764": "lokānusāritāṃ darśayati- yo hīti //",
    "GSP33nysu__3u:11765": "yo hi bhaktaḥ pradhāne syāt tadīyeṣvapi bhaktimān /",
    "GSP33nysu__3u:11766": "dṛśyate 'sau niyamato viparīto viparyaye // MAnuv_3,4.224 //",
    "GSP33nysu__3u:11767": "pradhāne rājādau /",
    "GSP33nysu__3u:11768": "viparyaye tadīyabhaktirāhitye /",
    "GSP33nysu__3u:11769": "viparītaḥ pradhānabhaktirahitaḥ /",
    "GSP33nysu__3u:11770": "niyamena dṛśyate /",
    "GSP33nysu__3u:11771": "anenānvayavyatirekāvuktau /",
    "GSP33nysu__3u:11772": "tathā cāyaṃ prayogaḥ /",
    "GSP33nysu__3u:11773": "vimato bhagavadbhaktabhaktimānbhavet bhagavadbhaktyā puruṣārthabhāktvāt /",
    "GSP33nysu__3u:11774": "yo yadbhaktyā puruṣātharbhāgyathā sammata iti /",
    "GSP33nysu__3u:11775": "nanu daityādayo brahmādiṣu bhaktimanto 'pi tadbhakteṣvindrādiṣu bhaktirahitā dṛśyante /",
    "GSP33nysu__3u:11776": "tato vyabhicāra ityata āha- vyabhicāra iti //",
    "GSP33nysu__3u:11777": "vyabhicāro yadi kvāpi bhaktihrāso 'tra kalpyate // MAnuv_3,4.225ab //",
    "GSP33nysu__3u:11778": "yadi kvāpi pareṇa vyabhicāraścodyate tadāsmābhiratra puruṣe bhaktihrāsaḥ kalpyate viphalabhaktitvamucyate",
    "GSP33nysu__3u:11779": "tathāca vipakṣe viśiṣyasya hetorabhāvānna vyabhicāra ityarthaḥ /",
    "GSP33nysu__3u:11780": "kuta evaṃ kalpyata ityata āha- bhaktīti //",
    "GSP33nysu__3u:11781": "bhaktidoṣo hyasau yanna tadbhakteṣvapi bhaktimān // MAnuv_3,4.225cd //",
    "GSP33nysu__3u:11782": "tadbhakteṣvapi bhaktimānneti yadasau pradhānabhaktereva doṣo hi /",
    "GSP33nysu__3u:11783": "tena pradhānabhaktireva duṣyā na phalāyālamiti prasiddham /",
    "GSP33nysu__3u:11784": "hiraṇyagarbhādibhirdaityādibhyo 'maratvādikaṃ sacchalameva dīyate mṛṣā na bhavatīti purāṇeṣu suprasiddhameveti /",
    "GSP33nysu__3u:11785": "vedānusāritvaṃ tūttaratra pradarśayiṣyate /",
    "GSP33nysu__3u:11786": "tadbhaktabhaktiḥ kartavyetyetadanumānenopapādya sā ca tāratamyena kāryetyetadanumānena sādhayati- tāratamyeneti //",
    "GSP33nysu__3u:11787": "tāratamyena teṣvaddhā bhaktirdṛṣṭānusārataḥ /",
    "GSP33nysu__3u:11788": "viṣṇuprasādānusārāt kāryā doṣastadanyathā // MAnuv_3,4.226 //",
    "GSP33nysu__3u:11789": "teṣu tadbhakteṣu kriyamāṇā bhaktiraddhā sarvathā tāratamyena kāryā /",
    "GSP33nysu__3u:11790": "kutaḥ dṛṣṭānusarataḥ /",
    "GSP33nysu__3u:11791": "tāratamyenetyasyaiva vivaraṇaṃ viṣṇuprasādānusārāditi /",
    "GSP33nysu__3u:11792": "yasminnadhiko viṣṇuprasādastasminnadhiketyādi /",
    "GSP33nysu__3u:11793": "tadanyathā sāmyena vaiparītyena ca karaṇe 'nartho bhavati /",
    "GSP33nysu__3u:11794": "dṛṣṭānusārata ityuktaṃ darśayati- sveti //",
    "GSP33nysu__3u:11795": "svaprītyanusṛtau prītirloke 'pyaddhaiva dṛśyate // MAnuv_3,4.227ab //",
    "GSP33nysu__3u:11796": "atra svaśabdena rājādiḥ kathyate /",
    "GSP33nysu__3u:11797": "tatprītyanusāreṇa tasya yasminyathā prītistadanusāreṇa bhaktikaraṇe sati tasminbhakte tasya rājādeḥ prītiraddhā niyamenaiva dṛśyate /",
    "GSP33nysu__3u:11798": "ayamatra prayogaḥ /",
    "GSP33nysu__3u:11799": "īśvaraḥ svaprītyanusāreṇa svabhakteṣu bhakteḥ prasīdati /",
    "GSP33nysu__3u:11800": "prekṣāvatpuruṣatvādrājavaditi /",
    "GSP33nysu__3u:11801": "anena prameyāntaramapi siddhamityāha- tāratamyeti //",
    "GSP33nysu__3u:11802": "tāratamyaparijñānamapyetenaiva sādhanam // MAnuv_3,4.227cd //",
    "GSP33nysu__3u:11803": "etenaiva bhagavadbhakteṣu ramābrahmādiṣu tāratamyenaiva muktiḥ karaṇīyeti samarthitenaiva devatātāratamyaparijñānaṃ yatprāguktaṃ tadapi mokṣasya sādhanamiti siddham /",
    "GSP33nysu__3u:11804": "na hyavidite tāratamye tāratamyānurodhena muktikaraṇaṃ sambhavati /",
    "GSP33nysu__3u:11805": "anenaiva prakāreṇānumānasambhavāditi vātideśārthaḥ /",
    "GSP33nysu__3u:11806": "bhagavatprasādatāratamyānusāreṇa tadīyeṣu muktiḥ kāryetyatrāgamamapyāha-",
    "GSP33nysu__3u:11807": "lakṣmīti //",
    "GSP33nysu__3u:11808": "lakṣmīviriñcavāṇīśagirijendrāṅgirassutāḥ /",
    "GSP33nysu__3u:11809": "sūryādayaśca kramaśo bhagavatprītigocarāḥ // MAnuv_3,4.228 //",
    "GSP33nysu__3u:11810": "teṣu bhaktiḥ krameṇaiva kāryā nityaṃ mumukṣubhiḥ // MAnuv_3,4.229ab //",
    "GSP33nysu__3u:11811": "tena bhagavatprītikrameṇaiva /",
    "GSP33nysu__3u:11812": "tiṣṭhatu kramasteṣu bhaktikaraṇameva kutaḥ /",
    "GSP33nysu__3u:11813": "bhagavatprītigocaratvādeva /",
    "GSP33nysu__3u:11814": "kāraṇāntaraṃ cocyate- sarve 'pīti //",
    "GSP33nysu__3u:11815": "sarve 'pi guravaścaite puruṣasya sadaiva hi // MAnuv_3,4.229cd //",
    "GSP33nysu__3u:11816": "tasmāt pūjyāśca namyāśca dhyeyāśca parito harim /",
    "GSP33nysu__3u:11817": "iti ṣāḍguṇyavacanādapyeṣo 'rtho 'vasīyate // MAnuv_3,4.230 //",
    "GSP33nysu__3u:11818": "haribhaktiḥ krameṇaiva tadīyeṣu harismṛtiḥ /",
    "GSP33nysu__3u:11819": "haristutistatsmṛtiśca tatstutirharipūjanam // MAnuv_3,4.231 //",
    "GSP33nysu__3u:11820": "tatpūjāvihitatyāga iti mukteḥ krameṇa hi /",
    "GSP33nysu__3u:11821": "niyamāt sādhanānyeva nityasādhyāni cākhilaiḥ // MAnuv_3,4.232 //",
    "GSP33nysu__3u:11822": "iti pravṛttavacanaṃ sādhanasya vinirṇaye // MAnuv_3,4.233ab //",
    "GSP33nysu__3u:11823": "gurutvaṃ vidyāpravartakatvena prasiddhameva /",
    "GSP33nysu__3u:11824": "pūjyāścetyādinā bhaktereva prapañcanaṃ hariṃ parito na tu pṛthak /",
    "GSP33nysu__3u:11825": "vedānusārata iti yaduktaṃ tadapyanena daśirtaṃ bhavati /",
    "GSP33nysu__3u:11826": "krameṇaiva tayīyeṣu bhaktistatsmṛtirityādau tacchabdena tadīyā ucyante /",
    "GSP33nysu__3u:11827": "krameṇaiveti sarvatra sambaddhayate /",
    "GSP33nysu__3u:11828": "krameṇeti hariviṣayāṇi bhaktyādīni mukhyasādhanāni tadīyaviṣayāṇi tvamukhyasādhanānītyarthaḥ",
    "GSP33nysu__3u:11829": "muktisādhanatvādakhilairmumukṣubhirnityasādhyāni /",
    "GSP33nysu__3u:11830": "sādhanasya vinirṇaya iti sādhanavinirṇayākhye 'vāntaraprakaraṇe",
    "GSP33nysu__3u:11831": "'stītyarthaḥ /",
    "GSP33nysu__3u:11832": "etadeva vivṛṇoti- pravṛtta iti //",
    "GSP33nysu__3u:11833": "pravṛtte pañcarātre hi sādhanasya vinirṇayaḥ // MAnuv_3,4.233cd //",
    "GSP33nysu__3u:11834": "pañcarātre pravṛttaṃ nāmāvāntaro granthaḥ /",
    "GSP33nysu__3u:11835": "tatrāpi sādhanasya vinirṇayo nāma prakaraṇamastītyarthaḥ /",
    "GSP33nysu__3u:11836": "uktārtheṣvanumānāntarāṇyāha- harīti //",
    "GSP33nysu__3u:11837": "haridveṣo na śubhada ;saddveṣatvād yathā guroḥ /",
    "GSP33nysu__3u:11838": "kramād bhaktirhariprītikāraṇaṃ tatpriyaupagā /",
    "GSP33nysu__3u:11839": "bhaktiryato yathā svasminnityādyā yuktiratra ca // MAnuv_3,4.234 //",
    "GSP33nysu__3u:11840": "saddveṣatvāt uttamapuruṣadveṣatvāt /",
    "GSP33nysu__3u:11841": "vaiṣṇavairdaityādiṣu kriyamāṇe dveṣe vyabhicāraṃ vārayituṃ sadityuktam /",
    "GSP33nysu__3u:11842": "gurordveṣaḥ /",
    "GSP33nysu__3u:11843": "prāgdveṣasya bhagavatprasādasādhanatvābhāve sāmānyavyāptimāśritya bhagavaddveṣatvaṃ heturuktaḥ, atra tu śubhamātrasādhanatvābhāve",
    "GSP33nysu__3u:11844": "viśeṣavyāptimevāśritya saddveṣatvamiti mahānbhedaḥ /",
    "GSP33nysu__3u:11845": "kramādbhaktiriti /",
    "GSP33nysu__3u:11846": "kramamanusṛtya ramādiṣu bhaktirdharmiṇītyarthaḥ /",
    "GSP33nysu__3u:11847": "tatpriyopagā bhaktiryata iti /",
    "GSP33nysu__3u:11848": "haripriyaviṣayabhaktitvādityarthaḥ /",
    "GSP33nysu__3u:11849": "tatpriyānugacchati viṣayīkarotīti tatpriyopagā /",
    "GSP33nysu__3u:11850": "yā yatpriyaviṣayā bhaktiḥ sā tatprītikāraṇāt /",
    "GSP33nysu__3u:11851": "yathā svasminbhaktiḥ /",
    "GSP33nysu__3u:11852": "atra svaśabdena devadatta ucyate /",
    "GSP33nysu__3u:11853": "yathā rājapriye devadatte bhaktī rājaprītikāraṇamityarthaḥ /",
    "GSP33nysu__3u:11854": "iha kramāditi pratijñāyāṃ viśeṣaṇaprakṣepeṇa bhagavadbhaktabhakteḥ kartavyatvaṃ tattāratamyasya cāvaśyakatvaṃ siddhayati /",
    "GSP33nysu__3u:11855": "yadvānena prayogadvayaṃ sūcayati /",
    "GSP33nysu__3u:11856": "bhāgavatabhaktirbhagavatprītikāraṇaṃ bhagavatpriyabhaktitvāditi /",
    "GSP33nysu__3u:11857": "bhagavānrāmādiṣu tāratamyopetabhaktyaiva prasīdati /",
    "GSP33nysu__3u:11858": "tāratamyenaiva tadviṣayaprītimattvāditi ca /",
    "GSP33nysu__3u:11859": "yuktiśceti sambandhaḥ /",
    "GSP33nysu__3u:11860": "atra prāgukte 'rthe /",
    "GSP33nysu__3u:11861": "kiṃ sāmānyavyāptyā, viśeṣavyāptirapyastītyāśayena prayogāntaramucyate-",
    "GSP33nysu__3u:11862": "prādhānyeti //",
    "GSP33nysu__3u:11863": "prādhānyatāratamyānusāriṇī bhaktiruttamā /",
    "GSP33nysu__3u:11864": "prītidaiva hareryasmād bhaktiḥ sā svopagā yathā // MAnuv_3,4.235 //",
    "GSP33nysu__3u:11865": "iti vā ... // MAnuv_3,4.236a //",
    "GSP33nysu__3u:11866": "uttamatvatāratamyānusāriṇī ramādiṣu bhaktirhareḥ prītidaiva /",
    "GSP33nysu__3u:11867": "yasmātsottamā bhaktiḥ /",
    "GSP33nysu__3u:11868": "śāstravihitabhaktitvādityarthaḥ /",
    "GSP33nysu__3u:11869": "svopagā sā viṣṇuviṣayā bhaktiryathetyarthaḥ /",
    "GSP33nysu__3u:11870": "iti vā anumātavyamiti śeṣaḥ /",
    "GSP33nysu__3u:11871": "atrāpi pūrvavadviśiṣyasādhātpṛthakprayogadvayena vā sādhyadvayasiddhiḥ /",
    "GSP33nysu__3u:11872": "// iti ubhayaliṅgādhikārikādhikaraṇe //",
    "GSP33nysu__3u:11873": "[======= JNys_3,4.IV: phalaśrutyadhikaraṇa =======]",
    "GSP33nysu__3u:11874": "// atha phalaśrutyadhikaraṇam //",
    "GSP33nysu__3u:11875": "// oṃ svāminaḥ phalaśruterityātreyaḥ oṃ //",
    "GSP33nysu__3u:11876": "jñānaṃ mahāphalakāraṇamiti puruṣārthādhikaraṇe pratipāditam /",
    "GSP33nysu__3u:11877": "jñānottaramanuṣṭhitaṃ varṇāśramakarma śamadamādikaṃ cānandātiśayakāraṇamiti stutyadhikaraṇe",
    "GSP33nysu__3u:11878": "tadetajjñānakarmādiphalaṃ kiṃ prerakatvāddevānāṃ bhavati uta kartṛtvāddevadattasyeti saṃśaye prathamasūtreṇa devānāmeveti pūrvapakṣayitvā /",
    "GSP33nysu__3u:11879": "“ārtvijyamityauḍulomistasmai hi parikriyate'; ityekadeśimatena",
    "GSP33nysu__3u:11880": "siddhāntamabhidhāya”sahakāryantaravidhiḥ pakṣeṇa tṛtīyaṃ tadvato",
    "GSP33nysu__3u:11881": "vidhyādivat'; iti paramasiddhānto 'bhihitaḥ /",
    "GSP33nysu__3u:11882": "tatra devānāṃ jñānādiphalamiti pūrvapakṣāṃśo grāhya eva /",
    "GSP33nysu__3u:11883": "avadhāraṇamātrameva tyājyam /",
    "GSP33nysu__3u:11884": "ataḥ pūrvapakṣasūtrārthaṃ vivṛṇoti- jñāneti //",
    "GSP33nysu__3u:11885": "svāminaḥ phalaśruter ity ātreyaḥ |",
    "GSP33nysu__3u:11886": "... jñānakarmādiphalaṃ caiṣu kramopagam // MAnuv_3,4.236ab //",
    "GSP33nysu__3u:11887": "phalaṃ ca devānāṃ bhavatīti śeṣaḥ /",
    "GSP33nysu__3u:11888": "bhavaccaiṣu deveṣu kramopagaṃ krameṇaivopagacchati /",
    "GSP33nysu__3u:11889": "devadattenānuṣṭhitasya jñānādeḥ phalaṃ devānāṃ bhavatītyekā pratijñā /",
    "GSP33nysu__3u:11890": "bhavacca tatkrameṇaiva na tu sāmyena vaiparītyena veti dvitīyā /",
    "GSP33nysu__3u:11891": "tatrādyāyāṃ hetuṃ sūcayandvitīyamupapādayati- svātantryeti //",
    "GSP33nysu__3u:11892": "svātantryatāratamyena phalaṃ hi phalināṃ bhavet // MAnuv_3,4.236cd //",
    "GSP33nysu__3u:11893": "phalināṃ phalabhājāṃ, svātantryatāratamyena svāmyatāratamyānusāreṇaiva hi",
    "GSP33nysu__3u:11894": "phalena bhāvyam /",
    "GSP33nysu__3u:11895": "natu sāmyena vaiparītyena vetyarthaḥ /",
    "GSP33nysu__3u:11896": "brahmādayastāratamyenaiva phalavantastatra tāratamyenaiva svātantryādityuktaṃ bhavata /",
    "GSP33nysu__3u:11897": "anena prathamapratijñāyāṃ svātantryahetuḥ sūcito bhavati yaḥ sūtre svāmipadenoktaḥ /",
    "GSP33nysu__3u:11898": "yadyapi phalaprāptau tāratamyaṃ na sūtritam /",
    "GSP33nysu__3u:11899": "tathāpi phalaprāptāvuktasya svāmitvahetoḥ sāmarthyena prāptamiti tadapyupapāditam /",
    "GSP33nysu__3u:11900": "yadi svātantryāddevadattānuṣṭhitajñānādiphalaṃ devānāṃ syāttarhi tadanuṣṭhitamithyājñānādiphalamapi prasajyetāviśeṣādityata āha- aśubhaṃ tviti //",
    "GSP33nysu__3u:11901": "aśubhaṃ tvaśubhe 'pyeṣāṃ svātantryāt prītito hareḥ /",
    "GSP33nysu__3u:11902": "ājñayā cānyagaṃ naiva bhogāya bhavati kvacit // MAnuv_3,4.237 //",
    "GSP33nysu__3u:11903": "anyagamaśubhaṃ tveṣāṃ devānāṃ kvacidapi bhogāya na bhavati /",
    "GSP33nysu__3u:11904": "kutaḥ /",
    "GSP33nysu__3u:11905": "hareḥ prītito 'śubhe 'pyeṣāṃ svātantryādbhagavatprasādena maitadasmānprāpaditi nivāraṇe teṣāṃ sāmarthyasadbhāvāt /",
    "GSP33nysu__3u:11906": "maitadetānprāpaditi harerevājñayā ca /",
    "GSP33nysu__3u:11907": "anyagamiti vadatā svagataṃ tu bhavatīti sūcitam /",
    "GSP33nysu__3u:11908": "anenāsati nivāraṇakāraṇa iti svāmitvaheturviśeṣito bhavati /",
    "GSP33nysu__3u:11909": "yaduktamaviśeṣāditi tadasiddham /",
    "GSP33nysu__3u:11910": "vyavasthāpakaśrutisadbhāvādityāha- puṇyameveti //",
    "GSP33nysu__3u:11911": "puṇyamevāmumāpānoti na devān pāpamāpnuyāt /",
    "GSP33nysu__3u:11912": "ityādiśrutayo mānamukte 'rthe ... // MAnuv_3,4.238a-d //",
    "GSP33nysu__3u:11913": "anena”puṇyamevāmuṃ gacchati na ha vai devānpāpaṃ gacchati'; iti śrutimupādatte /",
    "GSP33nysu__3u:11914": "amuṃ saptānnavidyopāsanena prerakatayā parapurapraveśinaṃ parakṛtaṃ puṇyamevāpnoti na pāpam",
    "GSP33nysu__3u:11915": "kutaḥ /",
    "GSP33nysu__3u:11916": "devo hyasau jāto /",
    "GSP33nysu__3u:11917": "nahi devānprāpnotītyarthaḥ /",
    "GSP33nysu__3u:11918": "ukte 'rthe śubhameva bhavati nāśubhamityarthe /",
    "GSP33nysu__3u:11919": "vyavasthāpakāntaramāha- yuktaya iti //",
    "GSP33nysu__3u:11920": "... yuktayo 'parāḥ // MAnuv_3,4.238d //",
    "GSP33nysu__3u:11921": "aparāḥ pūrvoktābhyām /",
    "GSP33nysu__3u:11922": "ukte 'rthe mānamiti sambandhaḥ /",
    "GSP33nysu__3u:11923": "kāstā yuktaya ityatastā darśayitumāgamavākyaṃ paṭhati- upasaneti //",
    "GSP33nysu__3u:11924": "upāsanādharmaphalaṃ yato dehāntare sthitiḥ /",
    "GSP33nysu__3u:11925": "vāsudevājñayā caiva pūrvakarmānusārataḥ // MAnuv_3,4.239 //",
    "GSP33nysu__3u:11926": "prerayanti hi te jīvān puṇyapāpeṣu nityaśaḥ /",
    "GSP33nysu__3u:11927": "arāgadveṣataścaiva kathaṃ doṣānavāpnuyuḥ // MAnuv_3,4.240 //",
    "GSP33nysu__3u:11928": "haryājñākaraṇādeva puṇyamebhiravāpyate /",
    "GSP33nysu__3u:11929": "haripūjeti coddeśāt kathaṃ na śubhamāpnuyuḥ // MAnuv_3,4.241 //",
    "GSP33nysu__3u:11930": "yataḥ kāraṇāddehāntare sthitiḥ, parapuraṃ praviśya tatra",
    "GSP33nysu__3u:11931": "puṇyapāpapreraṇaṃ, devānāṃ bhagavadupāsanājanitadharmaphalam /",
    "GSP33nysu__3u:11932": "ataḥ kathaṃ pāpādikaṃ prerayanto 'pi doṣānavāpnuyuḥ /",
    "GSP33nysu__3u:11933": "nahi sāttviko dharmo duḥkhaparyavasāyī /",
    "GSP33nysu__3u:11934": "tattvavyāghātādityarthaḥ /",
    "GSP33nysu__3u:11935": "parapure devānāṃ pāpādipreraṇaṃ na duḥkhahetuḥ /",
    "GSP33nysu__3u:11936": "sāttvikadharmaphalatvāttattvajñānavadityuktaṃ bhavati /",
    "GSP33nysu__3u:11937": "kiñca te devā vāsudevājñayaiva na tu svecchayā tattatkṛtapūrvakarmānusārata eva /",
    "GSP33nysu__3u:11938": "ata evārāgadveṣato rāgadveṣau vinaiva nityaśo jīvānpuṇyapāpeṣu prerayanti hi yasmāttasmātkathaṃ doṣānavāpnuyuḥ /",
    "GSP33nysu__3u:11939": "prabhorājñayāparādhānusāreṇa coraśāsakarājapuruṣavaditi bhāvaḥ /",
    "GSP33nysu__3u:11940": "pāpādipreraṇena devānāmaśubhaṃ na bhavatītyeva kevalaṃ na, kintu haryājñānuṣṭhānājjyotiṣyomādyanuṣṭhātṛbhirivaibhirdevaiḥ puṇyamevāpyate /",
    "GSP33nysu__3u:11941": "kiñca svavihitaparapreraṇe haripūjeyamiti coddeśātkathaṃ devā na śubhamāpanuyuḥ /",
    "GSP33nysu__3u:11942": "ata ityupasaṃhāraḥ /",
    "GSP33nysu__3u:11943": "ato yathākramaṃ dharmajñānayoḥ phalamañjasā /",
    "GSP33nysu__3u:11944": "sarvaprāṇigataṃ devāḥ prāpnuvantyā viriñcataḥ // MAnuv_3,4.242 //",
    "GSP33nysu__3u:11945": "dharmajñānayoreveti yojyam /",
    "GSP33nysu__3u:11946": "prāpnuvanto 'pyāviriñcato yathākramaṃ prāpnuvantītyapūrvoktirnopasaṃhāraḥ /",
    "GSP33nysu__3u:11947": "anyagataṃ jñānādiphalaṃ devāḥ prāpnuvanti /",
    "GSP33nysu__3u:11948": "devagataṃ tu kathamityapekṣāyāmuktam- devā iti //",
    "GSP33nysu__3u:11949": "devā eva hi devānāṃ viśiṣṭā viniyāmakāḥ // MAnuv_3,4.243ab //",
    "GSP33nysu__3u:11950": "devānāmapakṛṣṭānām /",
    "GSP33nysu__3u:11951": "atastadīyajñānādiphalaṃ teṣāṃ bhavatīti śeṣaḥ /",
    "GSP33nysu__3u:11952": "brahmā tviti āviriñcata ityuktasya vivaraṇam /",
    "GSP33nysu__3u:11953": "brahmā tvakhiladevānāṃ narāṇāṃ ca niyāmakaḥ /",
    "GSP33nysu__3u:11954": "ataḥ sarvaguṇāneṣa prāpanotyadhikamanyataḥ // MAnuv_3,4.243c-f //",
    "GSP33nysu__3u:11955": "devādigrahaṇamupalakṣaṇam /",
    "GSP33nysu__3u:11956": "adhikamiti kriyāviśeṣaṇam /",
    "GSP33nysu__3u:11957": "bhavatvanyagatajñānādiphalaprāptirdevānām /",
    "GSP33nysu__3u:11958": "tatrāpi tāratamye ko heturityata uktam- dravyeti //",
    "GSP33nysu__3u:11959": "dravyasvātantryavijñānaprayatnairadhikaṃ phalam /",
    "GSP33nysu__3u:11960": "devānāmanyagaṃ cāpi teṣu yad brahmaṇo 'dhikam // MAnuv_3,4.244 //",
    "GSP33nysu__3u:11961": "bṛhattantroditaṃ vākyaṃ hariṇā phalanirṇaye // MAnuv_3,4.245ab //",
    "GSP33nysu__3u:11962": "dravyāṇīndriyādīni teṣu svātantryaṃ dravyasvātantryaṃ vijñānaprayatnau dharmādyutpānanimitte",
    "GSP33nysu__3u:11963": "adhikairiti śeṣaḥ /",
    "GSP33nysu__3u:11964": "caśabdo 'nuktasamuccayārthaḥ /",
    "GSP33nysu__3u:11965": "madhyamairdravyasvātantryādibhirmadhyamam /",
    "GSP33nysu__3u:11966": "alpairalpamiti /",
    "GSP33nysu__3u:11967": "teṣvapi deveṣu niravadhikadravyasvātantryamattvāditi hiśabdārthaḥ /",
    "GSP33nysu__3u:11968": "phalanirṇaya iti tatrāpi prakaraṇaviśeṣoktiḥ /",
    "GSP33nysu__3u:11969": "dravyasvātantryādyatiśayātphalātiśaya ityuktasya vyāptiṃ darśayati- loke",
    "GSP33nysu__3u:11970": "'pīti //",
    "GSP33nysu__3u:11971": "loke 'pyetādṛśaguṇaiḥ phalādhikyaṃ hi dṛśyate // MAnuv_3,4.245cd //",
    "GSP33nysu__3u:11972": "etādṛśaguṇairityadhikairdravyasvātantryādibhiḥ samuditāyāṃ kṛṣau,",
    "GSP33nysu__3u:11973": "yasyādhikaṃ kṣetrādidravyasvātantryaṃ, yasya cā'vāpādau",
    "GSP33nysu__3u:11974": "jñānaprayatnādhikyaṃ tasya phalādhikyaṃ dṛśyata ityarthaḥ /",
    "GSP33nysu__3u:11975": "evaṃ madhyalpayorapyudāhatarvyam /",
    "GSP33nysu__3u:11976": "anena svātantryatāratamyenetyuktamupapāditaṃ bhavati /",
    "GSP33nysu__3u:11977": "prasaṅgātpāpādiphalaṃ prerakāṇāmasurāṇāṃ tāratamyena bhavatītyāha-",
    "GSP33nysu__3u:11978": "evañceti //",
    "GSP33nysu__3u:11979": "evañca kalipūrvāṇāmasurāṇāṃ mahat phalam /",
    "GSP33nysu__3u:11980": "aśubheṣu sadaiva syānmithyājñānādikeṣu hi // MAnuv_3,4.246 //",
    "GSP33nysu__3u:11981": "mahāprerakāṇāṃ mahadityādītyarthaḥ /",
    "GSP33nysu__3u:11982": "aśubheṣvaśubhanimittam /",
    "GSP33nysu__3u:11983": "hiśabdena svātantryaṃ hetumāha /",
    "GSP33nysu__3u:11984": "evamiti devadṛṣṭāntam /",
    "GSP33nysu__3u:11985": "asurāṇāṃ ceti sambandhaḥ /",
    "GSP33nysu__3u:11986": "prāgukte 'rthe 'tra ca pramāṇāntaramāha- śubheti //",
    "GSP33nysu__3u:11987": "śubhāśubhaphalaṃ devā asurāśca samāpnuyuḥ /",
    "GSP33nysu__3u:11988": "krameṇaiva yathāśakti yathā ye ye prayojakāḥ // MAnuv_3,4.247 //",
    "GSP33nysu__3u:11989": "prerakā api pāpānāṃ na devāḥ pāpamāpnuyuḥ /",
    "GSP33nysu__3u:11990": "iti prakāśikāyāṃ hi provāca harirañjasā // MAnuv_3,4.248 //",
    "GSP33nysu__3u:11991": "yathāsaṅkhayena śubhāśubhaphalam /",
    "GSP33nysu__3u:11992": "yathāśaktīti krameṇaivetyatra yuktiḥ /",
    "GSP33nysu__3u:11993": "tasya vivaraṇaṃ ye ye yathā prayojakāstathā tatheti /",
    "GSP33nysu__3u:11994": "prerakā ityasya pūrvavacchaṅkāparihāraśca /",
    "GSP33nysu__3u:11995": "// oṃ ārtvijyamityauḍulomistasmai hi parikriyate oṃ //",
    "GSP33nysu__3u:11996": "oṃ sahakāryantaravidhiḥ pakṣeṇa tṛtīyaṃ tadvato vidhyādivat oṃ //",
    "GSP33nysu__3u:11997": "evaṃ prapañcena pūrvapakṣamuktvā siddhāntasūtratātparyamāgamavākyenāha-",
    "GSP33nysu__3u:11998": "yadyapīti /",
    "GSP33nysu__3u:11999": "ārtvijyam ity auḍulomiḥ tasmai hi parikrīyate |",
    "GSP33nysu__3u:12000": "sahakāryantaravidhiḥ pakṣeṇa tṛtīyaṃ tadvato vidhyādivat |",
    "GSP33nysu__3u:12001": "yadyapyevaṃ surāṇāṃ ca daityānāṃ ca mahat phalam /",
    "GSP33nysu__3u:12002": "śubhāśubhebhya evañca kartuśca syād yathoditam // MAnuv_3,4.249 //",
    "GSP33nysu__3u:12003": "evamuktaprakāreṇa yadyapi śubhāśubhebhyo jñānādibhyo bhavatphalaṃ surāṇāṃ ca daityānāṃ ca bhavatītyupapāditam /",
    "GSP33nysu__3u:12004": "evaṃca tathāpi karturdevadattāderapi phalaṃ syādeva /",
    "GSP33nysu__3u:12005": "āgame 'pyasyārthasya prakṛtatvādyadyapītyādi yujyate /",
    "GSP33nysu__3u:12006": "etaduktaṃ bhavati /",
    "GSP33nysu__3u:12007": "devāsurāṇāṃ śubhāśubhaphalamityetāvadabhyupagamyate pramitatvāt /",
    "GSP33nysu__3u:12008": "teṣāmeveti tu na kṣamyate /",
    "GSP33nysu__3u:12009": "kintu karturapi bhavatīti /",
    "GSP33nysu__3u:12010": "kartuḥ phalāṅgīkāre yadu kiñcemāḥ prajā iti sāvadhāraṇaśrutivirodha ātreyavacanavirodhaśca syādityata uktam- mahaditi //",
    "GSP33nysu__3u:12011": "devādīnāṃ mahatphalaṃ kartustvalpam /",
    "GSP33nysu__3u:12012": "alpasya casattvavivakṣā bahulamupalabdheti bhāvaḥ /",
    "GSP33nysu__3u:12013": "kutaḥ kartuḥ phalāṅgīkāra ityata āha- yathoditamita //",
    "GSP33nysu__3u:12014": "śrutismṛtisadbhāvādityarthaḥ /",
    "GSP33nysu__3u:12015": "tāśca bhāṣyādāvudāhṛtā draṣṭavyāḥ /",
    "GSP33nysu__3u:12016": "yuktamapyāha- tasmāditi //",
    "GSP33nysu__3u:12017": "tasmānnirayamānuṣyasvargamuktyupabhoginaḥ /",
    "GSP33nysu__3u:12018": "mānuṣottamamārabhya ... // MAnuv_3,4.250a-c //",
    "GSP33nysu__3u:12019": "kartuḥ śubhāśubhaphalasadbhāvādeva mānuṣottamamārabhya devaparyantā daityaparyantāśca nirayādyupabhogina iti yujyate nānyathetyarthaḥ /",
    "GSP33nysu__3u:12020": "uktasyāpavādamāha- devāstviti //",
    "GSP33nysu__3u:12021": "... devāstu nirayaṃ vinā // MAnuv_3,4.250d //",
    "GSP33nysu__3u:12022": "asurāstu vinā muktiṃ tamo 'ndhamapi cāpnuyuḥ /",
    "GSP33nysu__3u:12023": "iti tattvavivekoktaṃ svayaṃ bhagavatā vacaḥ // MAnuv_3,4.251 //",
    "GSP33nysu__3u:12024": "anyaphalopabhoginaḥ /",
    "GSP33nysu__3u:12025": "na kevalamasurāṇāṃ muktyabhāvaḥ kintvandhantamo 'pi cāpnuyuḥ /",
    "GSP33nysu__3u:12026": "etaduktaṃ bhavati /",
    "GSP33nysu__3u:12027": "manuṣyottamāstāvannirayamānuṣyasvargamuktīḥ prāpnuvanti /",
    "GSP33nysu__3u:12028": "devāśca mānuṣyasvargamuktīḥ /",
    "GSP33nysu__3u:12029": "asurāśca svargamānuṣyanirayāndhatamasāni /",
    "GSP33nysu__3u:12030": "naca nirayādīni nirnimittāni /",
    "GSP33nysu__3u:12031": "naca svakṛtapāpādīni vinā nimittamasti /",
    "GSP33nysu__3u:12032": "tasmātkarturapyasti śubhāśubhaphalaprāptirisita jñāyate /",
    "GSP33nysu__3u:12033": "anyathā nirayādyabhāvaprasaṅgāt /",
    "GSP33nysu__3u:12034": "naca vācyaṃ surāsurāṇāṃ kartṛtvaprayuktaphalābhāve 'pi",
    "GSP33nysu__3u:12035": "preraṇanimittaphalasadbhāvānmuktyādyupapattiriti /",
    "GSP33nysu__3u:12036": "devānāṃ mānuṣyaprāpterayogāt /",
    "GSP33nysu__3u:12037": "daityānāṃ svargādipāpteranupapatteḥ /",
    "GSP33nysu__3u:12038": "sarvathā manuṣyāṇāṃ nirayādiprāpterasambhavāditi /",
    "GSP33nysu__3u:12039": "tadidamuktaṃ mānuṣottamamārabhyeti, manuṣyottamānāmāditvoktyā nirayādyanekaphaloktyā ca /",
    "GSP33nysu__3u:12040": "vaco 'stīti śeṣaḥ /",
    "GSP33nysu__3u:12041": "// iti phalaśrutyadhikaraṇam //",
    "GSP33nysu__3u:12042": "[======= JNys_3,4.V: anāviṣkārādhikaraṇa =======]",
    "GSP33nysu__3u:12043": "// atha anāviṣkārādhikaraṇam //",
    "GSP33nysu__3u:12044": "// oṃ anāviṣkurvannanvayāt oṃ //",
    "GSP33nysu__3u:12045": "jñānadānaṃ kimāviṣkāreṇa kāryamutānāviṣkāreṇeti saṃśaye pūrvavadatrāpi pūrvapakṣamatyantaheyatvābhāvātprapañcenāṃha- jñānadā apīti //",
    "GSP33nysu__3u:12046": "anāviṣkurvann anvayāt |",
    "GSP33nysu__3u:12047": "jñānadā apicācāryā viśeṣāt phalamāpnuyuḥ // MAnuv_3,4.252ab //",
    "GSP33nysu__3u:12048": "na kevalaṃ śiṣyāḥ kintu jñānadā ācāryā api jñānaphalamāpnuyuḥ /",
    "GSP33nysu__3u:12049": "tacca viśeṣācchiṣyādapyatiśayena /",
    "GSP33nysu__3u:12050": "ācāryā ityenenaiva siddhe jñānadā iti vacanaṃ jñānadāneneti jñāpanārtham /",
    "GSP33nysu__3u:12051": "caśabdaḥ paramācāryādisaṅgrahaḥ /",
    "GSP33nysu__3u:12052": "kuta etadityata āha0- muktāviti //",
    "GSP33nysu__3u:12053": "muktāvaṣṭaguṇaṃ śiṣyād gururāpanoti śobhanam // MAnuv_3,4.252cd //",
    "GSP33nysu__3u:12054": "tadgururdviguṇaṃ tasmāt sārdhaṃ tāvat tato 'pare /",
    "GSP33nysu__3u:12055": "devāḥ sahasraguṇitaṃ kramāt tasmād yathottaram // MAnuv_3,4.253 //",
    "GSP33nysu__3u:12056": "brahmā mahaughaguṇitamevaṃ phalavinirṇayaḥ /",
    "GSP33nysu__3u:12057": "ityāha bhagavāñchāstre guruvṛttābhidhe svayam // MAnuv_3,4.254a-d //",
    "GSP33nysu__3u:12058": "śiṣyāt śiṣyasya yacchravaṇaphalaṃ tato 'ṣyaguṇaṃ gururjñānadānenāpnoti /",
    "GSP33nysu__3u:12059": "tadgururgurorgurusmādguruphalāddviguṇaṭha phalamāpnoti /",
    "GSP33nysu__3u:12060": "santānakāraṇatvāt /",
    "GSP33nysu__3u:12061": "tataḥ paramagurorapare guravaḥ svaśiṣyaphalāpekṣayā sārdhaṃ tāvat adhyardhaṃ phalamāpanuvanti",
    "GSP33nysu__3u:12062": "yathottaraṃ tasmātkramādityadhyardhaprāptikramāddevājñānapravartakatvātsahasraguṇitam /",
    "GSP33nysu__3u:12063": "yathottaraṃ tasmātkramāditi brahmā mahaughaguṇitamityanenāpi sambaddhayate /",
    "GSP33nysu__3u:12064": "sahasramahaughaśabdāvupalakṣaṇārthau /",
    "GSP33nysu__3u:12065": "paramparāyā aniyatatvāt /",
    "GSP33nysu__3u:12066": "āgamasiddhe 'trārthe yuktirapyastītyāha- yuktaṃ ca taditi //",
    "GSP33nysu__3u:12067": "yuktaṃ ca tan ... // MAnuv_3,4.254c //",
    "GSP33nysu__3u:12068": "pratigrahītuḥ śiṣyasya jñānaphalādapyācāryasya jñānadānaphalamadhikamityetadyuktisiddhaṃ ca",
    "GSP33nysu__3u:12069": "tāṃ yuktiṃ sūcayati- neti //",
    "GSP33nysu__3u:12070": "... na godātā gomātraphalamāpnuyāt // MAnuv_3,4.254cd //",
    "GSP33nysu__3u:12071": "pratigrahīturhi gomātraphalam /",
    "GSP33nysu__3u:12072": "godātā na gomātraphalavānbhavati /",
    "GSP33nysu__3u:12073": "kintu mahāphalaṃ svargādikaṃ ca prāpnoti /",
    "GSP33nysu__3u:12074": "yathaitattathā prakṛte 'pītyarthaḥ /",
    "GSP33nysu__3u:12075": "ayamatra prayogaḥ /",
    "GSP33nysu__3u:12076": "jñānadātā dattavastuphalādapyadhikadānaphalavānpuruṣārthahetuvastudātṛtvādgodātṛvaditi",
    "GSP33nysu__3u:12077": "jñānaphalādapyācāryasya jñānadānaphalamadhikāmityatra bhagavadgītāsaṃvādamāha- ya imamiti",
    "GSP33nysu__3u:12078": "ya imaṃ paramaṃ guhyaṃ madbhakteṣvabhidhāsyati /",
    "GSP33nysu__3u:12079": "bhaktiṃ mayi parāṃ kṛtvā māmevaiṣyatyasaṃśayaḥ // MAnuv_3,4.255 //",
    "GSP33nysu__3u:12080": "na ca tasmānmanuṣyeṣu kaścinme priyakṛttamaḥ /",
    "GSP33nysu__3u:12081": "bhavitā na ca me tasmādanyaḥ priyataro bhuvi /",
    "GSP33nysu__3u:12082": "ityāha bhagavān ... // MAnuv_3,4.256a-e //",
    "GSP33nysu__3u:12083": "adhyeṣyata ityuttaravākyamatra paṭhanīyam /",
    "GSP33nysu__3u:12084": "yata evaṃ jñānadānaṃ tatsampradāyapravartanaṃ ca mahāphalam /",
    "GSP33nysu__3u:12085": "ato bahūnāṃ grahaṇāyāviṣkāreṇa jñānadānaṃ kāryamiti prāpte siddhāntamāha-",
    "GSP33nysu__3u:12087": "... evamapi ... // MAnuv_3,4.256ef //",
    "GSP33nysu__3u:12088": "satyaṃ jñānadānamuktaprakāreṇa mahāphalam /",
    "GSP33nysu__3u:12089": "tathāpi nāviṣkāreṇa kāryaṃ kuta ityata āha- pātramiti //",
    "GSP33nysu__3u:12090": "... pātramapekṣyate // MAnuv_3,4.256f //",
    "GSP33nysu__3u:12091": "dānaphaleneti śeṣaḥ /",
    "GSP33nysu__3u:12092": "pātre kriyamāṇaṃ khalu dānaṃ phalāyālam /",
    "GSP33nysu__3u:12093": "nāpātre /",
    "GSP33nysu__3u:12094": "pratyuta pratyavāyasyaiva hetuḥ /",
    "GSP33nysu__3u:12095": "āviṣkāreṇa jñānadāne cāyogyānāmapi tatprāptirbhavati /",
    "GSP33nysu__3u:12096": "sā ca pratiṣiddheti bhāvaḥ /",
    "GSP33nysu__3u:12097": "// iti anāviṣkārādhikaraṇam //",
    "GSP33nysu__3u:12098": "[======= JNys_3,4.VI: aihikādhikaraṇamuktiphalādhikaraṇa =======]",
    "GSP33nysu__3u:12099": "// atha aihikādhikaraṇamuktiphalādhikaraṇe //",
    "GSP33nysu__3u:12100": "// oṃ aihikamaprastutapratibandhe taddarśanāt oṃ //",
    "GSP33nysu__3u:12101": "oṃ evaṃ muktiphalāniyamastadavasthāvadhṛtestadavasthāvadhṛteḥ oṃ //",
    "GSP33nysu__3u:12102": "adhikaraṇadvayasya tātparyaṃ saṅkṣepeṇāha- evameveti //",
    "GSP33nysu__3u:12103": "aihikam apy aprastutapratibandhe taddarśanāt |",
    "GSP33nysu__3u:12104": "evaṃ muktiphalāniyamas tadavasthāvadhṛtes tadavasthāvadhṛteḥ |",
    "GSP33nysu__3u:12105": "evamevāvirodhena prārabdhasyaiva karmaṇaḥ /",
    "GSP33nysu__3u:12106": "jñānaṃ dṛṣṭaphalaṃ proktaṃ muktiścehaiva labhyate // MAnuv_3,4.257 //",
    "GSP33nysu__3u:12107": "prārabdhasya karmaṇo 'virodhenaiva jñānaṃ dṛṣṭaphalaṃ proktamiti",
    "GSP33nysu__3u:12108": "prathamādhikaraṇatātparyam /",
    "GSP33nysu__3u:12109": "dṛṣṭaṃ ca tatphalaṃ ceti dṛṣṭaphalam śravaṇādisampūrtyanantarameva jñānamutpadyate /",
    "GSP33nysu__3u:12110": "yadi prārabdhakamarpratibandhakaṃ nāsti /",
    "GSP33nysu__3u:12111": "tasmiṃstu sati tadavasāna iti /",
    "GSP33nysu__3u:12112": "evameva muktiścaiveha labhyata iti dvitīyasya /",
    "GSP33nysu__3u:12113": "yasmindehe jñānamutpannaṃ tatpātānantarameva muktirlabhyate",
    "GSP33nysu__3u:12114": "prārabdhakarmapratiba(ndhābhāve)ndhakābhāve tadbhāve tu tadavasāna iti /",
    "GSP33nysu__3u:12115": "// iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā",
    "GSP33nysu__3u:12116": "kṛtāyāṃ ṭīkāyāṃ viṣamapadavākyārthavivṛtau tṛtīyādhyāye",
    "GSP33nysu__3u:12117": "'smiṃścaramacaraṇaḥ paryavasitaḥ //",
    "GSP33nysu__3u:12118": "// iti śrīmannyāyasudhāyāṃ tṛtīyādhyāyasya caturthaḥ pādaḥ //"
}