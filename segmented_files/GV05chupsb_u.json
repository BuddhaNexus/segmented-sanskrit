{
    "GV05chupsb_u:0": " oṃ",
    "GV05chupsb_u:1": " sāmavedīyā",
    "GV05chupsb_u:2": " chāndogyopaniṣat",
    "GV05chupsb_u:3": " atha prathamo 'dhyāyaḥ",
    "GV05chupsb_u:4": " āpyāyantu mamāṅgāni vākprāṇaścakṣuḥ śrotramatho balamindriyāṇi ca sarvāṇi,",
    "GV05chupsb_u:5": " sarvaṃ brahmaupaniṣadaṃ māhaṃ brahma nirākuryāṃ mā mā brahma nirākarodanirākaraṇamastvanirākaraṇaṃ me 'stu,",
    "GV05chupsb_u:6": " tadātmani nirate ya upaniṣatsu dharmāste mayi santu te mayi santu //",
    "GV05chupsb_u:7": " oṃ śāntiḥ śāntiḥ śāntiḥ",
    "GV05chupsb_u:8": " śrīmacchaṅkarabhagavatpādācāryaviracitaṃ bhāṣyam upodghātaḥ-",
    "GV05chupsb_u:9": " “omityetadakṣaram” ityādyaṣṭādhyāyī chāndogyopaniṣat /",
    "GV05chupsb_u:10": " tasyāḥ saṃkṣepator'thajijñāsubhya ṛjuvivaraṇamalpagranthaśrīmannarendrapurīyatīndraviracitaṃ chāndogyopaniṣadbhāṣyaṭippaṇamidamārabhyate /",
    "GV05chupsb_u:11": " tatra sambandhaḥ- samastaṃ karmādhigataṃ prāṇādidevatāvijñānasahitamarcirādimārgeṇa brahmalokapratipattikāraṇam /",
    "GV05chupsb_u:12": " kevalaṃ ca dhūmādimārgeṇa candralokapratipattikāraṇam /",
    "GV05chupsb_u:13": " svabhāvapravṛttānāṃ ca mārgadvayaparibhraṣṭānāṃ kaṣṭādhogatiruktā /",
    "GV05chupsb_u:14": " na cobhayormārgayoranyatarasminnapi mārge ātyantikī puruṣārthasiddhirityataḥ karmanirapekṣamadvaitātmavijñānaṃ saṃsāragatitrayahetūpamardena vaktavyamityupaniṣadārabhyate /",
    "GV05chupsb_u:15": " na cādvaitātmavijñānādanyatrā'tyantikī niḥśreyasaprāptiḥ /",
    "GV05chupsb_u:16": " vakṣyati hi-“atha ye 'myathāto viduranyarājānaste kṣayyalokā bhavanti” /",
    "GV05chupsb_u:17": " viparyaye ca“sa svarāḍbhavati“iti /",
    "GV05chupsb_u:18": " tathā dvaitaviṣayānṛtābhisandhasya bandhanaṃ taskarasyeva taptaparaśugrahaṇe bandhadāhabhāvaḥ,",
    "GV05chupsb_u:19": " saṃsāraduḥkhaprāptiścetyuktvādvaitātmasatyābhisandhasyātaskarasyeva taptaparaśugrahaṇe bandhadāhābhāvaḥ saṃsāraduḥkhanivṛttirmokṣaśceti /",
    "GV05chupsb_u:20": " ata eva na karmasahabhāv.dvaitātmadarśanam /",
    "GV05chupsb_u:21": " kriyākārakaphalabhedopamardena“sadekamevādvitīyam” “ātmaivedaṃ sarvam” ityevamādivākyajanitasya bādhakapratyayānupapatteḥ /",
    "GV05chupsb_u:22": " karmavidhipratyaya iti cet / na /",
    "GV05chupsb_u:23": " kartṛbhoktṛsvabhāvavijñānavatastajjanitakarmaphalarāgadveṣādidoṣavataśca karmavidhānāt /",
    "GV05chupsb_u:24": " adhigatasakalavedārthasya karmavidhānādadvaitajñānavato 'pi karmeti cet / na /",
    "GV05chupsb_u:25": " karmādhikṛtaviṣayasya kartṛbhoktrādijñānasya svābhāvikasya“sadekamevādvitīyam““ātmaivedaṃ sarvam” ityanenopamarditatvāt /",
    "GV05chupsb_u:26": " tasmādavidyādidoṣavata eva karmāṇi vidhīyante /",
    "GV05chupsb_u:27": " nādvaitajñānavataḥ /",
    "GV05chupsb_u:28": " ata eva hi vakṣyati-“sarva ete puṇyalokā bhavanti /",
    "GV05chupsb_u:29": " brahmasastho 'mṛtatvameti“iti /",
    "GV05chupsb_u:30": " tatraitasminnadvaitavidyāprakaraṇe 'bhyudayasādhanānyupāsanānyucyante kaivalyasannikṛṣṭaphalāni /",
    "GV05chupsb_u:31": " cādvaitādīṣadvīkṛtabrahmaviṣayāṇi ityādīni karmasamṛddhiphalāni ca karmāṅgasambandhīni /",
    "GV05chupsb_u:32": " rahasyasāmānyānmanovṛttisāmānyācca yathādvaitajñānaṃ manovṛttimātraṃ tathānyānyapyupāsanāni manovṛttirūpāṇītyasti hi sāmānyam /",
    "GV05chupsb_u:33": " kastarhyadvaitajñānasyopāsanānāṃ ca viśeṣaḥ /",
    "GV05chupsb_u:34": " ucyate /",
    "GV05chupsb_u:35": " svābhāvikasyā'tmanyakriye 'dhyāropitasya kartrādikārakakriyāphalabhedavijñānasya nivartakamadvaitavijñānam /",
    "GV05chupsb_u:36": " rajjvādāviva sarpādyadhyāropalakṣaṇajñānasya rajjvādisvarūpaniścayaḥ prakāśanimittaḥ /",
    "GV05chupsb_u:37": " upāsanaṃ tu yathāśāstrasamarpitaṃ kiñcidālambanamupādāya tasminsamānacittavṛttisantānakaraṇaṃ tadvilakṣaṇapratyayānantaritamiti viśeṣaḥ /",
    "GV05chupsb_u:38": " tānyetānyupāsanāni sattvaśuddhikaratvena vastutattvāvabhāsakatvādadvaitajñānopakārakāṇyālambanaviṣayatvāt susādhyāni ceti pūrvamupanyasyante",
    "GV05chupsb_u:39": " tatra karmābhyāsasya dṛḍhīkṛtatvātkarmaparityāgenopāsana eva duḥkhaṃ cetaḥ samarpaṇaṃ kartṛmiti karmāṅgaviṣayameva tāvadādāvupāsanamupanyasyate",
    "GV05chupsb_u:40": " START ChUp 1,1.1",
    "GV05chupsb_u:41": " om ity etad akṣaram udgītham upāsīta /",
    "GV05chupsb_u:42": " om iti hy udgāyati /",
    "GV05chupsb_u:43": " tasyopavyākhyānam // ChUp_1,1.1 //",
    "GV05chupsb_u:44": " ChUpBh_1,1.1 ityupodghātabhāṣyam- omityetadakṣaramudgīthamupāsīta /",
    "GV05chupsb_u:45": " omityetadakṣaraṃ paramātmano 'bhidhānaṃ nediṣṭham /",
    "GV05chupsb_u:46": " tasminhi prayujyamāne sa prasīdati priyanāmagrahaṇa iva lokaḥ /",
    "GV05chupsb_u:47": " tadihetiparaṃ prayuktamabhidhāyakatvādvyāvartitaṃ śabdasvarūpamātraṃ pratīyate /",
    "GV05chupsb_u:48": " tathā cārcādivatparasyā'tmanaḥ pratīkaṃ sampadyate /",
    "GV05chupsb_u:49": " evaṃ nāmatvena pratīkatvena ca paramātmopāsanasādhanaṃ śreṣṭhamiti sarvavedānteṣvagatam /",
    "GV05chupsb_u:50": " japakarmasvādhyāyādyanteṣu ca bahuśaḥ prayogātprasiddhamasya śraiṣṭhyam /",
    "GV05chupsb_u:51": " atastadetakṣaraṃ varṇātmakamudgīthabhaktyavayavatvādudgīthaśabdavācyamupāsīta /",
    "GV05chupsb_u:52": " karmāṅgāvayavabhūta oṅkāre paramātmapratīke dṛḍhāmaikāgryalakṣaṇāṃ matiṃ santanuyāt /",
    "GV05chupsb_u:53": " svayameva śrutiroṅkārasyodgīthaśabdavācyatve hetumāha-omiti hyudgāyati /",
    "GV05chupsb_u:54": " omityārabhya hi yasmādudgāyatyata udgītha oṅkāra ityarthaḥ /",
    "GV05chupsb_u:55": " tasyopavyākhyānaṃ tasyākṣarasyopavyākhyānamevamupāsanamevaṃvibhūtyevaṃphalamityādikathanamupavyākhyānam /",
    "GV05chupsb_u:56": " pravartata iti vākyaśeṣaḥ //1 // _______________________________________________________________________",
    "GV05chupsb_u:57": " START ChUp 1,1.2",
    "GV05chupsb_u:58": " eṣāṃ bhūtānāṃ pṛthivī rasaḥ /",
    "GV05chupsb_u:59": " pṛthivyā āpo rasaḥ /",
    "GV05chupsb_u:60": " apām oṣadhayo rasaḥ /",
    "GV05chupsb_u:61": " oṣadhīnāṃ puruṣo rasaḥ /",
    "GV05chupsb_u:62": " puruṣasya vāg rasaḥ /",
    "GV05chupsb_u:63": " vāca ṛg rasaḥ /",
    "GV05chupsb_u:64": " ṛcaḥ sāma rasaḥ /",
    "GV05chupsb_u:65": " sāmna udgītho rasaḥ // ChUp_1,1.2 //",
    "GV05chupsb_u:66": " ChUpBh_1,1.2 eṣāṃ carācarāṇāṃ bhūtānāṃ pṛthivī raso gatiḥ parāyaṇamavaṣṭambhaḥ /",
    "GV05chupsb_u:67": " pṛthivyā āpo raso 'psu hyotā ca protā ca pṛthivyatastā rasaḥ pṛthivyāḥ /",
    "GV05chupsb_u:68": " apāmoṣadhayo raso 'ppariṇāmatvādoṣadhīnām /",
    "GV05chupsb_u:69": " tāsāṃ puruṣo raso 'nnapariṇāmatvāt puruṣasya /",
    "GV05chupsb_u:70": " tasyāpi puruṣasya vāgrasaḥ /",
    "GV05chupsb_u:71": " puruṣāvayavānāṃ hi vāksāriṣṭhā /",
    "GV05chupsb_u:72": " ato vākpuruṣasya rasa ucyate /",
    "GV05chupsb_u:73": " tasyā api vāca ṛgrasaḥ sāratarā /",
    "GV05chupsb_u:74": " ṛcaḥ sāma rasaḥ sārataram /",
    "GV05chupsb_u:75": " tasyāpi sāmna udgīthaḥ prakṛtatvādoṅkāraḥ sārataraḥ //2 //",
    "GV05chupsb_u:76": " START ChUp 1,1.3",
    "GV05chupsb_u:77": " sa eṣa rasānāṃ rasatamaḥ paramaḥ parārdhyo 'ṣṭamo yadudgīthaḥ // ChUp_1,1.3 //",
    "GV05chupsb_u:78": " ChUpBh_1,1.3 evaṃ sa eṣa udgīthākhya oṅkāro bhūtādīnāmuttarottararasānāmatiśayena raso rasatamaḥ /",
    "GV05chupsb_u:79": " paramaḥ paramātmapratīkatvāt /",
    "GV05chupsb_u:80": " parārdhyor'dhaṃ sthānaṃ,",
    "GV05chupsb_u:81": " paraṃ ca tadardhaṃ ca parārdhaṃ tadarhatīti parārdhyaḥ paramātmasthānārhaḥ paramātmavadupāsyatvādityabhiprāyaḥ /",
    "GV05chupsb_u:82": " aṣṭamaḥ pṛthivyādirasasaṃkhyāyāṃ yadudgītho ya udgīthaḥ //3 //",
    "GV05chupsb_u:83": " START ChUp 1,1.4",
    "GV05chupsb_u:84": " katamā katama rk katamat katamat sāma katamaḥ katama udgītha iti vimṛṣṭaṃ bhavati // ChUp_1,1.4 //",
    "GV05chupsb_u:85": " ChUpBh_1,1.4 vāca ṛgrasa ityuktam /",
    "GV05chupsb_u:86": " katamā sarkkatamattatsāma katamo vā sa udgīthaḥ /",
    "GV05chupsb_u:87": " katamā katameti vīpsā'darārthā /",
    "GV05chupsb_u:88": " nanu“vā bahūnāṃ jātiparipraśne ḍatamac” /",
    "GV05chupsb_u:89": " na hyatra ṛgjātibahutvaṃ kathaṃ ḍatamacprayogaḥ /",
    "GV05chupsb_u:90": " naiṣa doṣaḥ /",
    "GV05chupsb_u:91": " jātau paripraśno jātiparipraśna ityetasminvigrahe jātāvṛgvyaktīnāṃ bahutvopapatteḥ /",
    "GV05chupsb_u:92": " na tu jāteḥ paripraśna iti vigṛhyate /",
    "GV05chupsb_u:93": " nanu jāteḥ paripraśna ityasminvigrahe katamaḥ kaṭha ityādyudāharaṇamupapannaṃ jātau paripraśna ityatra tu na yujyate /",
    "GV05chupsb_u:94": " tatrāpi kaṭhādijātāveva vyaktibahitvābhiprāyeṇa paripraśna ityadoṣaḥ /",
    "GV05chupsb_u:95": " yadi jāteḥ paripraśnaḥ syātkatamā katamargityādāvupasaṃkhyānaṃ kartavyaṃ syādvimṛṣṭaṃ bhavati vimarśaḥ kṛto bhavati //4 //",
    "GV05chupsb_u:96": " START ChUp 1,1.5",
    "GV05chupsb_u:97": " vāg evark /",
    "GV05chupsb_u:98": " prāṇaḥ sāma /",
    "GV05chupsb_u:99": " om ity etad akṣaram udgīthaḥ /",
    "GV05chupsb_u:100": " tad vā etan mithunaṃ yad vāk ca prāṇaś cark ca sāma ca // ChUp_1,1.5 //",
    "GV05chupsb_u:101": " ChUpBh_1,1.5 vimarśe hi kṛte sati prativacanoktirupapannā vāgevarkprāṇaḥ sāmeti /",
    "GV05chupsb_u:102": " vāgṛcorekatve 'pi nāṣṭamatvavyāghātaḥ pūrvasmādvākyāntaratvādāptiguṇasiddhaya omityetadakṣaramudgītha iti /",
    "GV05chupsb_u:103": " vākprāṇāvṛksāmayonī iti vāgevarkprāṇaḥ sāmetyucyate /",
    "GV05chupsb_u:104": " yathākramamṛksāmayonyorvākprāṇayorgrahaṇe hi sarvāsāmṛcāṃ sarveṣāṃ ca sāmnāmavarodhaḥ kṛtaḥ syāt /",
    "GV05chupsb_u:105": " sarvarksāmāvarodhe carksāmasādhyānāṃ ca sarvakarmaṇāmavarodhaḥ kṛtaḥ syāt /",
    "GV05chupsb_u:106": " tadavarodhe ca sarve kāmā avaruddhāḥ syuḥ /",
    "GV05chupsb_u:107": " omityetadakṣaramudgītha iti bhaktyāśaṅkā vinartyate /",
    "GV05chupsb_u:108": " tadvā etaditi mithunaṃ nirdiśyate /",
    "GV05chupsb_u:109": " kiṃ tanmithunamityāha yadvākca prāṇaśca sarvaṛksāmakāraṇabhūtau mithunam /",
    "GV05chupsb_u:110": " ṛkva sāma ceti ṛksāmakāraṇāvṛksāmaśabdoktāvityarthaḥ /",
    "GV05chupsb_u:111": " na tu svatantramṛkca sāma ca mithunam /",
    "GV05chupsb_u:112": " anyathā hi vākca prāṇaścetyekaṃ mithunamṛksāma cāparaṃ mithunamiti dve mithune syātām /",
    "GV05chupsb_u:113": " tathā ca tadetanmithunamityekavacananirdeṣo 'nupapannaḥ syāt /",
    "GV05chupsb_u:114": " tasmādṛksāmayonyorvākprāṇayoreva mithunatvam //5 //",
    "GV05chupsb_u:115": " START ChUp 1,1.6",
    "GV05chupsb_u:116": " tad etan mithunam om ity etasminn akṣare saṃsṛjyate /",
    "GV05chupsb_u:117": " yadā vai mithunau samāgacchata āpayato vai tāv anyo 'nyasya kāmam // ChUp_1,1.6 //",
    "GV05chupsb_u:118": " ChUpBh_1,1.6 tadetadevaṃlakṣaṇaṃ mithunamomityetasminnakṣare saṃsṛjyate /",
    "GV05chupsb_u:119": " evaṃ sarvakāmāvāptiguṇaviśiṣṭaṃ mithunamoṅkāre saṃsṛṣṭaṃ vidyata ityoṅkārasya sarvakāmāvāptiguṇavattvaṃ prasiddham /",
    "GV05chupsb_u:120": " vāṅmayatvamoṅkārasya prāṇaniṣpādyatvaṃ ca mithunena saṃsṛṣṭatvaṃ mithunasya kāmāpayitṛtvaṃ prasiddhamiti dṛṣṭānta ucyate /",
    "GV05chupsb_u:121": " yathā loke mithunau mithunāvayavau strīpuṃsau yadā samāgacchato grāmyadharmatayā saṃyujyeyānāṃ tadā'payataḥ prāpayato 'nyonyasyetaretarasya tau kāmam /",
    "GV05chupsb_u:122": " tathā ca svātmānupraviṣṭena mithunena sarvakāmāptiguṇavattvamoṅkārasya siddhamityabhiprāyaḥ //6 //",
    "GV05chupsb_u:123": " START ChUp 1,1.7",
    "GV05chupsb_u:124": " āpayitā ha vai kāmānāṃ bhavati ya etad evaṃ vidvān akṣaram udgītham upāste // ChUp_1,1.7 //",
    "GV05chupsb_u:125": " ChUpBh_1,1.7 tadupāsako 'pyudgātā taddharmā bhavatītyāha-āpayitā ha vai kāmānāṃ yajamānasya bhavati ya etadakṣaramevamāptiguṇavadudgīthamupāste tasyaitadyathoktaṃ phalamityarthaḥ /",
    "GV05chupsb_u:126": " “taṃ yathā yathopāsate tadeva bhavati“iti śruteḥ //7 //",
    "GV05chupsb_u:127": " START ChUp 1,1.8",
    "GV05chupsb_u:128": " tad vā etad anujñākṣaram /",
    "GV05chupsb_u:129": " yad dhi kiṃcānujānāty om ity eva tad āha /",
    "GV05chupsb_u:130": " eṣo eva samṛddhir yad anujñā /",
    "GV05chupsb_u:131": " samardhayitā ha vai kāmānāṃ bhavati ya etad evaṃ vidvān akṣaram udgītham upāste // ChUp_1,1.8 //",
    "GV05chupsb_u:132": " ChUpBh_1,1.8 samṛddhiguṇavāṃścoṅkāraḥ /",
    "GV05chupsb_u:133": " katham-tadvā etatprakṛmanujñākṣaramanujñā ca sākṣaraṃ ca tat /",
    "GV05chupsb_u:134": " anujñānumatiroṅkāra ityarthaḥ /",
    "GV05chupsb_u:135": " kathamanujñetyāha śrutireva /",
    "GV05chupsb_u:136": " yaddhi kiñca yatkiñca loke jñānaṃ dhanaṃ vānujānāti vidvāndhanī vā tatrānumatiṃ kurvannomityeva tadāha /",
    "GV05chupsb_u:137": " tathā ca vede“trayastriṃśadityomiti hovāca“ityādinā /",
    "GV05chupsb_u:138": " tathā ca loke 'pi tavedaṃ dhanaṃ gṛhṇāmītyukta omityāha /",
    "GV05chupsb_u:139": " ata eṣā u evaiṣaiva samṛddhiryadanujñā yānujñā sā samṛddhistanmūlatvādanujñāyāḥ /",
    "GV05chupsb_u:140": " samṛddho hyomityanujñāṃ dadāti tasmātsamṛddhiguṇavānoṅkāra ityarthaḥ /",
    "GV05chupsb_u:141": " samṛddhiguṇopāsakatvāttaddharmā sansamardhayitā ha vai kāmānāṃ yajamānasya bhavati ya etadevaṃ vidvānakṣaramudgīthamupāsta ityādi pūrvavat //8",
    "GV05chupsb_u:142": " START ChUp 1,1.9",
    "GV05chupsb_u:143": " teneyaṃ trayī vidyā vartate /",
    "GV05chupsb_u:144": " om ity āśrāvayati /",
    "GV05chupsb_u:145": " om iti śaṃsati /",
    "GV05chupsb_u:146": " om ity udgāyati /",
    "GV05chupsb_u:147": " etasyaiva akṣarasyāpacityai mahimnā rasena // ChUp_1,1.9 //",
    "GV05chupsb_u:148": " ChUpBh_1,1.9 athedānīmakṣaraṃ stautyupāsyatvātprarocanārtham /",
    "GV05chupsb_u:149": " kathaṃ, tenākṣareṇa prakṛteneyamṛgvedādilakṣaṇā trayī vidyā trayīvidyāvihitaṃ karmetyarthaḥ /",
    "GV05chupsb_u:150": " na hi trayī vidyaivā'śrāvaṇādibhirvartate karma tu tathā pravartata iti prasiddham /",
    "GV05chupsb_u:151": " kathamomityāśrāvatyomiti śaṃsatyomityudgāyatīti liṅgācca somayāga iti gamyate /",
    "GV05chupsb_u:152": " tacca karmaitasyaivākṣarasyāpacityai pūjārtham /",
    "GV05chupsb_u:153": " paramātmapratīkaṃ hi tat /",
    "GV05chupsb_u:154": " tadapacitiḥ paramātmana eva sā /",
    "GV05chupsb_u:155": " “svakarmaṇā tamabhyarcya siddhiṃ vindati mānavaḥ“iti smṛteḥ /",
    "GV05chupsb_u:156": " mahimnā rasena /",
    "GV05chupsb_u:157": " kiñcaitasyaivākṣarasya mahimnā mahattvena ṛtvigyajamānādiprāṇairityarthaḥ /",
    "GV05chupsb_u:158": " tathaitasyaivākṣarasya rasena vrīhiyavādirasanirvṛttena haviṣetyarthaḥ /",
    "GV05chupsb_u:159": " yāgahomādyakṣareṇa kriyate /",
    "GV05chupsb_u:160": " taccā'dityamupatiṣṭhate /",
    "GV05chupsb_u:161": " tato vṛṣṭyādikrameṇa prāṇo 'nnaṃ ca jāyate /",
    "GV05chupsb_u:162": " prāṇairannena ca yajñastāyate /",
    "GV05chupsb_u:163": " ata ucyate 'kṣarasya mahimnā rasnti //9 //",
    "GV05chupsb_u:164": " START ChUp 1,1.10",
    "GV05chupsb_u:165": " tenobhau kurutaḥ /",
    "GV05chupsb_u:166": " yaś caitad evaṃ veda yaś ca na veda /",
    "GV05chupsb_u:167": " nānā tu vidyā cāvidyā ca /",
    "GV05chupsb_u:168": " yad eva vidyayā karoti śraddhayopaniṣadā tad eva vīryavattaraṃ bhavatīti khalv etasyaivākṣarasyopavyākhyānaṃ bhavati // ChUp_1,1.10 //",
    "GV05chupsb_u:169": " ChUpBh_1,1.10 tatrākṣaravijñānavataḥ karma kartavyamiti sthitamābhipati-tenābhareṇobhau",
    "GV05chupsb_u:170": " yaścaitadakṣaramevaṃ vyākhyātaṃ veda yaśca karmamātravidakṣarayāthātmyaṃ na veda",
    "GV05chupsb_u:171": " tāvubhau kurutaḥ karma /",
    "GV05chupsb_u:172": " tayośca karmasāmarthyādeva phalaṃ syātkiṃ tatrākṣarayāthātmyavijñāneneti /",
    "GV05chupsb_u:173": " dṛṣṭaṃ hi loke harītakīṃ bhakṣayatostadrasābhijñetarayorvirecanam /",
    "GV05chupsb_u:174": " naivam /",
    "GV05chupsb_u:175": " yasmānnānā tu vidyā cāvidyā ca bhinne hi vidyāvidye /",
    "GV05chupsb_u:176": " tuśabdaḥ pakṣavyāvṛttyarthaḥ /",
    "GV05chupsb_u:177": " noṅkārasya karmāṅgatvamātravijñānameva rasatamāptisamṛddhiguṇavadvijñānaṃ kiṃ tarhi tato 'bhyadhikam /",
    "GV05chupsb_u:178": " tasmāttadaṅgādhikyātphalādhikyaṃ yuktamityabhiprāyaḥ /",
    "GV05chupsb_u:179": " dṛṣṭaṃ hi loke vaṇikśabarayoḥ padmarāgādimaṇivikraye vaṇijo vijñānādhikyātphalādhikyam /",
    "GV05chupsb_u:180": " tasmādyadeva vidyayā vijñānena yuktaḥ sankaroti karmaśraddhayā śraddadhānaśca sannupaniṣadā yogena yuktaścetyarthaḥ /",
    "GV05chupsb_u:181": " tadeva karma vīryavattaramavidvatkarmaṇo 'dhikaphalaṃ bhavatīti /",
    "GV05chupsb_u:182": " vidvatkarmaṇo vīryavattara[tvaṭavacanādaviduṣo 'pi karma vāryadeva bhavatītyabhiprāyaḥ /",
    "GV05chupsb_u:183": " na cāviduṣaḥ karmaṇyanadhikāraḥ /",
    "GV05chupsb_u:184": " auṣastye kāṇḍe 'viduṣāmapyārvijyadarśanāt /",
    "GV05chupsb_u:185": " rasatamāptisamṛddhiguṇavadakṣaramityekamupāsanam /",
    "GV05chupsb_u:186": " madhye prayatnāntarādarśanāt /",
    "GV05chupsb_u:187": " anekairhi viśeṣaṇairanekadhopāsyatvātkhalvetasyaiva prakṛtasyodgīthākhyasyākṣarasyopavyākhyānaṃ bhavati //10//",
    "GV05chupsb_u:188": " iti chāndogyopaniṣacchāṅkarabhāṣye prathamādhyāyasya prathama khaṇḍaḥ =======================================================================",
    "GV05chupsb_u:189": " START ChUp 1,2.1",
    "GV05chupsb_u:190": " devāsurā ha vai yatra saṃyetire /",
    "GV05chupsb_u:191": " ubhaye prājāpatyās tad dha devā udgītham ājahrur anenainān abhibhaviṣyāma iti // ChUp_1,2.1 //",
    "GV05chupsb_u:192": " ChUpBh_1,2.1 devāsurā devāścāsurāśca /",
    "GV05chupsb_u:193": " devā dīvyaterdyetanārthasya śāstrodbhāsitā indriyavṛttayaḥ /",
    "GV05chupsb_u:194": " aśirāstadvirītāḥ sveṣvevāsuṣu viṣvagviṣayāsu prāṇanakriyāsu ramaṇātsvābhāvikyastama ātmikā indriyavṛttaya eva /",
    "GV05chupsb_u:195": " ha vā iti pūrvavṛttodbhāsakau nipātau /",
    "GV05chupsb_u:196": " yatra yasminnimitta itaretaraviṣayāpahāralakṣaṇe saṃyetire /",
    "GV05chupsb_u:197": " sampūrvasya yatateḥ saṃgrāmārthatvamiti saṃgrāmaṃ kṛtavanta utyarthaḥ /",
    "GV05chupsb_u:198": " śāsrīyaprakāśavṛttayabhibhavanāya pravṛttāḥ svābhāvikyastamorūpā indriyavṛttayo 'surāḥ /",
    "GV05chupsb_u:199": " tathā tadviparītāḥ śāsrārthaviṣayavivekajyotirātmāno devā svābhāvikatamorūpāsurābhibhavanāya",
    "GV05chupsb_u:200": " pravṛttā ityanyonyābhibhavodbhavarūpaḥ saṃgrāma iva sarvaprāṇiṣu pratidehaṃ devāsurasaṅgrāmo",
    "GV05chupsb_u:201": " 'nādikālapravṛtta ityabhiprāyaḥ /",
    "GV05chupsb_u:202": " sa ihaśrutyā'khyāyikārūpeṇa dharmādharmotpattivivekavijñānāya kathyate prāṇaviśuddhivijñānavidhiparatayā /",
    "GV05chupsb_u:203": " ata ubhaye 'pi devāsurāḥ prajāpaterapatyānīti prājāpatyāḥ /",
    "GV05chupsb_u:204": " prajāpatiḥ karmajñānādhikṛtaḥ puruṣaḥ /",
    "GV05chupsb_u:205": " “puruṣa evokthamayameva mahānprajāpatiḥ“iti śrutyantarāt /",
    "GV05chupsb_u:206": " tasya hi śāsrīyāḥ svābhāvikyaśca karaṇavṛttayo viruddhā apatyānīva tadudbhavatvāt /",
    "GV05chupsb_u:207": " tattatrotkarṣāpakarṣalakṣaṇanimitte ha devā udgīthabhaktyupalakṣitamaudgātraṃ karmā'jahrurāhṛtavantaḥ /",
    "GV05chupsb_u:208": " tasyāpi kevalasyā'haraṇāsambhavājjotiṣṭomādyāhṛtavanta ityabhiprāyaḥ /",
    "GV05chupsb_u:209": " tatkimarthamājahrurityucyate anena karmaṇainānasurānabhibhaviṣyāma ityevamabhiprāyāḥ santaḥ //1 //",
    "GV05chupsb_u:210": " START ChUp 1,2.2",
    "GV05chupsb_u:211": " te ha nāsikyaṃ prāṇam udgītham upāsāṃ cakrire /",
    "GV05chupsb_u:212": " taṃ ha asurāḥ pāpmanā vividhuḥ /",
    "GV05chupsb_u:213": " tasmāt tenobhayaṃ jighrati surabhi ca durgandhi ca /",
    "GV05chupsb_u:214": " pāpmanā hy eṣa viddhaḥ // ChUp_1,2.2 //",
    "GV05chupsb_u:215": " ChUpBh_1,2.2 yadā ca tadudgīthaṃ karmā'jihīrṣavastadā-te ha devā nāsikyaṃ nāsikāyāṃ",
    "GV05chupsb_u:216": " bhavaṃ cetanāvantaṃ ghrāṇaṃ prāṇamudgīthakartāramudgīthabhaktyopāsāṃcakrirejhrupāsanaṇṭakṛtavanta ityarthaḥ /",
    "GV05chupsb_u:217": " nāsikyaprāṇamadṛṣṭyodgīthākhyamakṣaramoṅkāramupāsāṃcakrira ityarthaḥ /",
    "GV05chupsb_u:218": " evaṃ hi prakṛtārthaparityāgo 'prakṛtārthopādānaṃ ca na kṛtaṃ syāt /",
    "GV05chupsb_u:219": " khalvetasyaivākṣarasyetyoṅkāramupāsāṃcakrira ityarthaḥ /",
    "GV05chupsb_u:220": " evaṃ hi prakṛtārthaparityāgo 'prakṛtārthopādānaṃ ca na kṛtaṃ syāt /",
    "GV05chupsb_u:221": " khalvetasyaivākṣarasyetyoṅkāro hyāpāsyatayā prakṛtaḥ /",
    "GV05chupsb_u:222": " nanūdgīthopalakṣitaṃ karmā'hṛtavanta ityavoca idānīmeva;",
    "GV05chupsb_u:223": " kathaṃ nāsikyaprāṇadṛṣṭyoṅkāramupāsāṃcakrira ityāttha /",
    "GV05chupsb_u:224": " naiṣa doṣaḥ /",
    "GV05chupsb_u:225": " udgīthakarmaṇyeva hi tatkartṛprāṇadevatādṛṣṭyodgīthabhaktyavayavaścoṅkāra upāsyatvena vivakṣito na svatantro 'tastādarthyena karmā'hṛtavanta iti yuktamevoktam /",
    "GV05chupsb_u:226": " tamevaṃ devairvṛtamudgātāraṃ hāsurāḥ svābhāvikatama ātmāno jyotīrūpaṃ nāsikyaṃ prāṇaṃ devaṃ svotthena pāpmanādharmāsaṅgarūpeṇa vividhurviddhavantaḥ saṃsarga kṛtavanta ityarthaḥ /",
    "GV05chupsb_u:227": " sa hi nāsikyaḥ prāṇaḥ kalyāṇagandhagrahaṇābhimānāsaṅgābhibhūtavivekavijñāno babhūva /",
    "GV05chupsb_u:228": " sa tena doṣeṇa pāpmasaṃsargī babhūva /",
    "GV05chupsb_u:229": " tadidamuktamasurāḥ pāpmanā vividhuriti /",
    "GV05chupsb_u:230": " yasmādāsureṇa pāpmanā viddhastasmāttena pāpmanā prerito ghrāṇaḥ prāṇo durgandhigrāhakaḥ prāṇinām /",
    "GV05chupsb_u:231": " atastenobhayaṃ jighrati lokaḥ surabhi ca durgandhi ca /",
    "GV05chupsb_u:232": " pāpmanā hyeṣa yasmādviddhaḥ /",
    "GV05chupsb_u:233": " ubhayagrahaṇamavivakṣitam /",
    "GV05chupsb_u:234": " yasyobhayaṃ havirārtimārchatīti yadvat /",
    "GV05chupsb_u:235": " yadevedamapratirūpaṃ jighratīti samānaprakaraṇaśruteḥ //2 //",
    "GV05chupsb_u:236": " START ChUp 1,2.3-6",
    "GV05chupsb_u:237": " atha ha vācam udgītham upāsāṃ cakrire /",
    "GV05chupsb_u:238": " tāṃ hāsurāḥ pāpmanā vividhuḥ /",
    "GV05chupsb_u:239": " tasmāt tayobhayaṃ vadati satyaṃ cānṛtaṃ ca /",
    "GV05chupsb_u:240": " pāpmanā hy eṣā viddhā // ChUp_1,2.3 //",
    "GV05chupsb_u:241": " atha ha cakṣur udgītham upāsāṃ cakrire /",
    "GV05chupsb_u:242": " tad dhāsurāḥ pāpmanā vividhuḥ /",
    "GV05chupsb_u:243": " tasmāt tenobhayaṃ paśyati darśanīyaṃ cādarśanīyaṃ ca /",
    "GV05chupsb_u:244": " pāpmanā hy etad viddham // ChUp_1,2.4 //",
    "GV05chupsb_u:245": " atha ha śrotram udgītham upāsāṃ cakrire /",
    "GV05chupsb_u:246": " tad dhāsurāḥ pāpmanā vividhuḥ /",
    "GV05chupsb_u:247": " tasmāt tenobhayaṃ śṛṇoti śravaṇīyaṃ cāśravaṇīyaṃ ca /",
    "GV05chupsb_u:248": " pāpmanā hy etad viddham // ChUp_1,2.5 //",
    "GV05chupsb_u:249": " atha ha mana udgītham upāsāṃ cakrire /",
    "GV05chupsb_u:250": " tad dhāsurāḥ pāpmanā vividhuḥ /",
    "GV05chupsb_u:251": " tasmāt tenobhayaṃ saṃkalpayate saṃkalpanīyaṃ ca /",
    "GV05chupsb_u:252": " pāpmanā hy etad viddham // ChUp_1,2.6 //",
    "GV05chupsb_u:253": " ChUpBh_1,2.3-6 mukhyaprāṇasyopāsyatvāya tadviśuddhatvānubhavārtho 'yaṃ vicāraḥ śrutyā pravartitaḥ /",
    "GV05chupsb_u:254": " ataścakṣurādidevatāḥ krameṇa vicāryā'sureṇa pāpmanā viddhā ityapohyante /",
    "GV05chupsb_u:255": " samānamanyat,",
    "GV05chupsb_u:256": " atha ha vācaṃ cakṣuḥ śrotraṃ mana ityādi /",
    "GV05chupsb_u:257": " anuktā apyanyāstvagrasamādidevatā draṣṭavyāḥ /",
    "GV05chupsb_u:258": " “evamu khalvetā devatāḥ pāpmabhiḥ” iti śrutyantarāt //3-6 //",
    "GV05chupsb_u:259": " START ChUp 1,2.7",
    "GV05chupsb_u:260": " atha ha ya evāyaṃ mukhyaḥ prāṇas tam udgītham upāsāṃ cakrire /",
    "GV05chupsb_u:261": " taṃ hāsurā ṛtvā vidadhvaṃsur yathāśmānam ākhaṇam ṛtvā vidhvaṃsetaivam // ChUp_1,2.7 //",
    "GV05chupsb_u:262": " ChUpBh_1,2.7 āsureṇa viddhatvādghrāṇādidevatā apohyāthānantaraṃ ya evāyaṃ prasiddho",
    "GV05chupsb_u:263": " mukhe bhavo mukhyaḥ prāṇastamudgīthamupāsāñcakrire taṃ hāsurāḥ pūrvavadṛtvā prāpya",
    "GV05chupsb_u:264": " vidadhvaṃsurvinaṣṭā abhiprāyamātreṇa /",
    "GV05chupsb_u:265": " akṛtvā kiñcidapi prāṇasya /",
    "GV05chupsb_u:266": " kathaṃ vinaṣṭā ityatra dṛṣṭāntamāha-yathā loke 'śmānamākhaṇaṃ na śakyate khanituṃ",
    "GV05chupsb_u:267": " kuddālādibhirapi bhettuṃ na śakyo 'khaṇa evā'khaṇastamṛtvā sāmarthyālloṣṭaḥ pāṃsupiṇḍaḥ",
    "GV05chupsb_u:268": " kṣutyantarāccāśmani kṣipto 'śmabhedanābhiprāyeṇa tasyāśmanaḥ kiñcidapyakṛtvā svayaṃ",
    "GV05chupsb_u:269": " vidhvaṃseta vidīryetaivaṃ vidadhvaṃsurityarthaḥ //7 //",
    "GV05chupsb_u:270": " START ChUp 1,2.8",
    "GV05chupsb_u:271": " evaṃ yathāśmānam ākhaṇam ṛtvā vidhvaṃsata evaṃ haiva sa vidhvaṃsate ya evaṃvidi pāpaṃ kāmayate yaś cainam abhidāsati /",
    "GV05chupsb_u:272": " sa eṣo 'śmākhaṇaḥ // ChUp_1,2.8 //",
    "GV05chupsb_u:273": " ChUpBh_1,2.8 evaṃ viśuddho 'surairadharṣitatvātprāṇa iti evaṃvidaḥ prāṇātmabhūtasyedaṃ phalamāha-yathāśmānamiti /",
    "GV05chupsb_u:274": " eṣa eva dṛṣṭāntaḥ /",
    "GV05chupsb_u:275": " evaṃ haiva sa vidhvaṃsate vinaśyati /",
    "GV05chupsb_u:276": " ko 'sāvityāha-ya evaṃvidi yathoktaprāṇavidi pāpaṃ tadanarhaṃ kartu kāmayata icchati",
    "GV05chupsb_u:277": " yaścāpyenamabhidāsati hinasti prāṇavidaṃ pratyākrośatāḍanādi prayuṅkte so 'pyevameva",
    "GV05chupsb_u:278": " vidhvaṃsata ityarthaḥ /",
    "GV05chupsb_u:279": " yasmātsa eṣa prāṇavitprāṇabhūtatvādaśmākhaṇa ivāśmākhaṇo 'dharṣaṇīya ityarthaḥ /",
    "GV05chupsb_u:280": " nanu nāsikyo 'pi prāṇo vāyvātmā yathā mukhyastatra nāsikyaḥ prāṇaḥ pāpmanā viddhaḥ prāṇa eva sanna mukhyaḥ katham /",
    "GV05chupsb_u:281": " naiṣa doṣaḥ /",
    "GV05chupsb_u:282": " nāsikyastu sthānakaraṇavaiguṇyādviddho vāyvātmāpi sanmukhyaḥ sthānadevatābalīyastvānna viddha iti yuktam /",
    "GV05chupsb_u:283": " yathā vāsyādayaḥ śikṣāvatpuruṣāśrayāḥ kāryaviśeṣaṃ kurvanti nānyahastagatāstadvaddoṣavadghrāṇasacivatvādviddhā ghrāṇadevatā na mukhyaḥ //8 //",
    "GV05chupsb_u:284": " START ChUp 1,2.9",
    "GV05chupsb_u:285": " naivaitena surabhi na durgandhi vijānāti /",
    "GV05chupsb_u:286": " apahatapāpmā hy eṣaḥ /",
    "GV05chupsb_u:287": " tena yad aśnāti yat pibati tenetarān prāṇān avati /",
    "GV05chupsb_u:288": " etam u evāntato 'vittvotkrāmati /",
    "GV05chupsb_u:289": " vyādadāty evāntata iti // ChUp_1,2.9 //",
    "GV05chupsb_u:290": " ChUpBh_1,2.9 yasmānna viddho 'surairmukhyastasmānnaivaitena surabhi durgandhi vā vijānāti ghrāṇenaiva tadubhayaṃ vijānāti lokaḥ /",
    "GV05chupsb_u:291": " ataśca pāpmakāryādarśanādapahatapāpmāpahato vināśito 'panītaḥ pāpmā yasmātso 'yamapahatapāpmā hyeṣa viśuddha ityarthaḥ /",
    "GV05chupsb_u:292": " yasmāccā'tmambharayaḥ kalyāṇādyāsaṅgavattvādghrāṇādayo na tathā'tmambharirmukhyaḥ kiṃ tarhi sarvārthaḥ /",
    "GV05chupsb_u:293": " kathamiti, ucyate-tena mukhyena yadaśnāti yatpibati lokastenāśitena pītena cotarānghrāṇādīnavati pālayati /",
    "GV05chupsb_u:294": " tena hi teṣāṃ sthitirbhavatītyarthaḥ /",
    "GV05chupsb_u:295": " ataḥ sarvambharaḥ prāṇo 'to viśuddhaḥ /",
    "GV05chupsb_u:296": " kathaṃ punarmukhyāśitapītābhyāṃ sthitireṣāṃ gamyata iti,",
    "GV05chupsb_u:297": " ucyate-etaṃ (tamu eva)",
    "GV05chupsb_u:298": " mukhyaṃ prāṇaṃ mukhyaprāṇasya vṛttimannapāne ityarthaḥ /",
    "GV05chupsb_u:299": " antato 'nte maraṇakāle 'vittvālabdhvot-krāmati /",
    "GV05chupsb_u:300": " ghrāṇādiprāṇasamudāya ityarthaḥ /",
    "GV05chupsb_u:301": " aprāṇo hi na śaknotyaśituṃ pātuṃ vā /",
    "GV05chupsb_u:302": " tena tadotkrāntiḥ prasiddhā ghrāṇādikalāpasya /",
    "GV05chupsb_u:303": " dṛśyate hyutkrāntau prāṇasyāśiśiṣā /",
    "GV05chupsb_u:304": " ato vyādadātyevā'syavidāraṇaṃ karotītyarthaḥ /",
    "GV05chupsb_u:305": " taddhyannālābha utkrāntasya liṅgam //9 //",
    "GV05chupsb_u:306": " START ChUp 1,2.10",
    "GV05chupsb_u:307": " taṃ hāṅgirā udgītham upāsāṃ cakre /",
    "GV05chupsb_u:308": " etam u evāṅgirasaṃ manyante 'ṅgānāṃ yad rasaḥ // ChUp_1,2.10 //",
    "GV05chupsb_u:309": " ChUpBh_1,2.10 taṃ hāṅgirāstaṃ mukhyaṃ prāṇaṃ hāṅgirā ityevaṅguṇamudgīthamuyāsāñcakre baka ityeva sambandhaṃ kṛtavantaḥ kecit /",
    "GV05chupsb_u:310": " etamu evā'ṅgirasaṃ bṛhaspatimayāsyaṃ prāṇaṃ manyanta iti canāt /",
    "GV05chupsb_u:311": " bhavatyevaṃ yathāśrutāsambhave,",
    "GV05chupsb_u:312": " sambhavati tu yathāśrutamṛṣicodanāyāmapi śrutyantaravat /",
    "GV05chupsb_u:313": " tasmācchatarcina ityācakṣata etameva santamṛṣimapi /",
    "GV05chupsb_u:314": " tathā mādhyamā gṛtsamado viśvāmitro vāmadevo 'trirityādi ṛṣīneva prāṇamāpādayati śrutiḥ /",
    "GV05chupsb_u:315": " tathaitānapyṛṣīnprāṇopāsakānaṅgirobṛhaspatyayāsyānprāṇaṃ karotyabhedavijñānāya /",
    "GV05chupsb_u:316": " “prāṇo ha pitā prāṇo mātā“ityādivacca /",
    "GV05chupsb_u:317": " tasmādṛṣiraṅgirā nāma prāṇa eva sannātmānamaṅgirasaṃ prāṇamudgīthamupāsāñcakra ityetat /",
    "GV05chupsb_u:318": " yadyasmātso 'ṅgānāṃ prāṇaḥ sanrasastenāsāvāṅgirasaḥ //10 //",
    "GV05chupsb_u:319": " START ChUp 1,2.11-12",
    "GV05chupsb_u:320": " tena taṃ ha bṛhaspatir udgītham upāsāṃ cakre /",
    "GV05chupsb_u:321": " etam u eva bṛhaspatiṃ manyante /",
    "GV05chupsb_u:322": " vāg ghi bṛhatī tasyā eṣapatiḥ // ChUp_1,2.11 //",
    "GV05chupsb_u:323": " tena taṃ hāyāsya udgītham upāsāṃ cakre /",
    "GV05chupsb_u:324": " etam u evāyāsyaṃ manyante /",
    "GV05chupsb_u:325": " āsyād yad ayate // ChUp_1,2.12 //",
    "GV05chupsb_u:326": " ChUpBh_1,2.11,12 tathā vāco bṛhatyāḥ patistenāsau bṛhaspatiḥ /",
    "GV05chupsb_u:327": " yathā yadyasmādāsyādayate nirgacchati tenā'yāsya ṛṣiḥ prāṇa eva sannityarthaḥ tathānyo 'pyupāsaka ātmānamevā'ṅgirasādiguṇaṃ prāṇamudgīthamupāsītetyarthaḥ",
    "GV05chupsb_u:328": " START ChUp 1,2.13",
    "GV05chupsb_u:329": " tena taṃ ha bako dālbhyo vidāṃ cakāra /",
    "GV05chupsb_u:330": " sa ha naimiśīyānām udgātā babhūva /",
    "GV05chupsb_u:331": " sa ha smaibhyaḥ kāmān āgāyati // ChUp_1,2.13 //",
    "GV05chupsb_u:332": " ChUpBh_1,2.13 na kevalamaṅgiraḥprabhṛtayaḥ upāsāñcakrire /",
    "GV05chupsb_u:333": " taṃ ha bako nāma dalbhyasyāpatyaṃ dālbhyo vidāñcakāra yathādarśitaṃ prāṇaṃ vijñātavān /",
    "GV05chupsb_u:334": " viditvā ca sa ha naimiśīyānāṃ sattriṇāmudgātā babhūva /",
    "GV05chupsb_u:335": " sa ca prāṇavijñānasāmarthyādebhyo naimiśīyebhyaḥ kāmānāgāyati sma hā'gītavānkiletyarthaḥ //13 //",
    "GV05chupsb_u:336": " START ChUp 1,2.14",
    "GV05chupsb_u:337": " āgātā ha vai kāmānāṃ bhavati ya etad evaṃ vidvān akṣaram udgītham upāste /",
    "GV05chupsb_u:338": " ity adhyātmam // ChUp_1,2.14 //",
    "GV05chupsb_u:339": " ChUpBh_1,2.14 tathānyo 'pyudgātā'gātā ha vai kāmānāṃ bhavati evaṃ vidvānyathoktaguṇaṃ prāṇamakṣaramudgīthamupāste tasyaitaddṛṣṭaṃ phalamuktam",
    "GV05chupsb_u:340": " prāṇātmabhāvastvadṛṣṭam“devo bhūtvā devānapyeti“iti śrutyantarātsiddhamevetyabhiprāyaḥ /",
    "GV05chupsb_u:341": " ityadhyātmametadātmaviṣayamudgīthopāsanamityuktopasaṃhāro 'dhidaivatodgīthopāsane vakṣyamāṇe buddhisamādhānārthaḥ //14//",
    "GV05chupsb_u:342": " iti chāndogyopaniṣacchāṅkarabhāṣye prathamādhyāyasya dvitīyaḥ khaṇḍaḥ =======================================================================",
    "GV05chupsb_u:343": " START ChUp 1,3.1",
    "GV05chupsb_u:344": " athādhidaivatam /",
    "GV05chupsb_u:345": " ya evāsau tapati tam udgītham upāsīta /",
    "GV05chupsb_u:346": " udyan vā eṣa prajābhya udgāyati /",
    "GV05chupsb_u:347": " udyaṃs tamo bhayam apahanti /",
    "GV05chupsb_u:348": " apahantā ha vai bhayasya tamaso bhavati ya evaṃ veda // ChUp_1,3.1 //",
    "GV05chupsb_u:349": " ChUpBh_1,3.1 athānantaramadhidaivataṃ devatāviṣayamudgīthopāsanaṃ prastutamutyartho 'nekadhopāsyatvādudgīthasya /",
    "GV05chupsb_u:350": " ya evāsāvādityastapati samudgīthamupāsītā'dityadṛṣṭyodgīthamupāsītetyarthaḥ /",
    "GV05chupsb_u:351": " tamudgīthamityudgīthaśabdo 'kṣaravācī sankathamāditye vartata iti?ucyate /",
    "GV05chupsb_u:352": " udyannudgacchanvā eṣa prajābhyaḥ prajārthamudgāyati prajānāmannotpattyartham /",
    "GV05chupsb_u:353": " na hyanudyati tasminvrīhyādeḥ paktiḥ syādata udgāyatīvodgāyati,",
    "GV05chupsb_u:354": " yathaivodgātānnārthamata udgīthaḥ savitetyarthaḥ /",
    "GV05chupsb_u:355": " kiñcodyannaiśaṃ tamastajjaṃ ca bhayaṃ praṇināmapahanti tamevaṅguṇaṃ savitāraṃ yo",
    "GV05chupsb_u:356": " veda so 'pahantā nāśayitā ha vai bhayasya janmamaraṇādilakṣaṇasyā'tmanastamasaśca",
    "GV05chupsb_u:357": " tatkāraṇasyājñānalakṣaṇasya bhavati //1 //",
    "GV05chupsb_u:358": " START ChUp 1,3.2",
    "GV05chupsb_u:359": " samāna u evāyaṃ cāsau ca /",
    "GV05chupsb_u:360": " uṣṇo 'yam uṣṇo 'sau /",
    "GV05chupsb_u:361": " svara itīmam ācakṣate svara iti pratyāsvara ity amum /",
    "GV05chupsb_u:362": " tasmād vā etam imam amuṃ ca udgītham upāsīta // ChUp_1,3.2 //",
    "GV05chupsb_u:363": " ChUpBh_1,3.2 yadyapi sthānabhedātprāṇādityau bhinnāviva lakṣyete tathāpi na sa tattvabhedastayoḥ /",
    "GV05chupsb_u:364": " katham-samāna u eva tulya eva prāṇaḥ savitrā guṇataḥ savitā ca prāṇena /",
    "GV05chupsb_u:365": " yasmāduṣṇo 'yaṃ prāṇa uṣṇaścāsau savitā /",
    "GV05chupsb_u:366": " kiñca svara itīmaṃ prāṇamācakṣate kathayanti tathā svara iti;",
    "GV05chupsb_u:367": " pratyāsvara iti cāmuṃ savitāram /",
    "GV05chupsb_u:368": " yasmātprāṇaḥ svaratyeva na punarmṛtaḥ pratyāgacchati /",
    "GV05chupsb_u:369": " savitā tvastamitvā punarapyahanyahani pratyāgacchati /",
    "GV05chupsb_u:370": " ataḥ pratyāsvaro 'smādguṇato nāmataśca samānāvitaretaraṃ prāṇādityau /",
    "GV05chupsb_u:371": " ataḥ satattvābhedādetaṃ prāṇamimamamuṃ cā'dityamudgīthamupāsīta //2 //",
    "GV05chupsb_u:372": " START ChUp 1,3.3",
    "GV05chupsb_u:373": " atha khalu vyānam evodgītham upāsīta /",
    "GV05chupsb_u:374": " yad vai prāṇiti sa prāṇaḥ /",
    "GV05chupsb_u:375": " yad apāniti so 'pānaḥ /",
    "GV05chupsb_u:376": " atha yaḥ prāṇāpānayoḥ saṃdhiḥ sa vyānaḥ /",
    "GV05chupsb_u:377": " yo vyānaḥ sā vāk /",
    "GV05chupsb_u:378": " tasmād aprāṇann anapānan vācam abhivyāharati // ChUp_1,3.3 //",
    "GV05chupsb_u:379": " ChUpBh_1,3.3 atha khalviti prakārāntareṇopāsanamudgīthasyocyate-vyānameva vakṣyamāṇalakṣaṇaṃ prāṇasyaiva vṛttiviśeṣamudgīthamupāsīta /",
    "GV05chupsb_u:380": " adhunā tatsatattvaṃ nirūpyate-yadvai puruṣaḥ prāṇiti mukhanāsikābhyāṃ vāyuṃ bahirniḥsārayati",
    "GV05chupsb_u:381": " sa prāṇākhyo vāyorvṛttiviśeṣo yadapānityapaśvasiti tābhyāmevāntarākarṣati vāyuṃ so",
    "GV05chupsb_u:382": " 'pāno 'pānākhyā vṛttiḥ /",
    "GV05chupsb_u:383": " tataḥ kimiti,",
    "GV05chupsb_u:384": " ucyate-atha ya uktalakṣaṇayoḥ prāṇāpānayoḥ sandhistayorantarā vṛttiviśeṣaḥ sa vyānaḥ,",
    "GV05chupsb_u:385": " yaḥ sāṅkhyādiśāsraprasiddhiḥ śrutyā viśeṣanirūpaṇānnāsau vyāna ityabhiprāyaḥ /",
    "GV05chupsb_u:386": " kasmātpunaḥ prāṇāpānau hitvā mahatā'yāsena vyānasyaivopāsanamucyate /",
    "GV05chupsb_u:387": " vīryavatkarmahetutvamityāha-yo vyānaḥ sā vāk /",
    "GV05chupsb_u:388": " vyānakāryatvādvācaḥ /",
    "GV05chupsb_u:389": " yasmādvyānanirvartyā vāktasmādaprāṇannanapānanprāṇāpānavyāpārāvakurvanvācamabhivyāharatyuccārayati lokaḥ //3 //",
    "GV05chupsb_u:390": " START ChUp 1,3.4",
    "GV05chupsb_u:391": " yā vāk sark /",
    "GV05chupsb_u:392": " tasmād aprāṇann anapānann ṛcam abhivyāharati /",
    "GV05chupsb_u:393": " yark tat sāma /",
    "GV05chupsb_u:394": " tasmād aprāṇann anapānan sāma gāyati /",
    "GV05chupsb_u:395": " yat sāma sa udgīthaḥ /",
    "GV05chupsb_u:396": " tasmād aprānann anapānann udgāyati // ChUp_1,3.4 //",
    "GV05chupsb_u:397": " ChUpBh_1,3.4 tathā vāgviśeṣāmṛcamṛksaṃsthaṃ ca sāma sāmāvayavaṃ codgīthamaprāṇannanapānanvyānenaiva nirvartayatītyabhiprāyaḥ //4 //",
    "GV05chupsb_u:398": " START ChUp 1,3.5",
    "GV05chupsb_u:399": " ato yāny anyāni vīryavanti karmāṇi yathāgner manthanam ājeḥ saraṇaṃ dṛḍhasya dhanuṣa āyamanam aprāṇann anapānaṃs tāni karoti /",
    "GV05chupsb_u:400": " etasya hetor vyānam evodgītham upāsīta // ChUp_1,3.5 //",
    "GV05chupsb_u:401": " ChUpBh_1,3.5 na kevalaṃ vāgādyabhivyāharaṇamevāto 'smādanyānyapi yāni vīryavanti",
    "GV05chupsb_u:402": " karmāṇi prayatnādhikyanirvartyāni yathāgnermanthanamājermaryādāyāḥ saraṇaṃ dhāvanaṃ",
    "GV05chupsb_u:403": " dṛḍhasya dhanuṣa āyamanamākarṣaṇamaprāṇannanapānaṃstāni karoti /",
    "GV05chupsb_u:404": " atoviśiṣṭo vyānaḥ prāṇādivṛttibhyaḥ /",
    "GV05chupsb_u:405": " viśiṣṭasyopāsanaṃ jyāyaḥ phalavattvādrājopāsanavat /",
    "GV05chupsb_u:406": " etasya hetoretasmātkāraṇādvyānamevodgīthamupāsīta nānyadvṛttyantaram /",
    "GV05chupsb_u:407": " karmavīryavattaratvaṃ phalam //5 //",
    "GV05chupsb_u:408": " START ChUp 1,3.6",
    "GV05chupsb_u:409": " atha khalūdgīthākṣarāṇy upāsīta ud-gī-tha iti /",
    "GV05chupsb_u:410": " prāṇa evot /",
    "GV05chupsb_u:411": " prāṇena hy uttiṣṭhati /",
    "GV05chupsb_u:412": " vag gīḥ /",
    "GV05chupsb_u:413": " vāco ha gira ity ācakṣate /",
    "GV05chupsb_u:414": " annaṃ tham /",
    "GV05chupsb_u:415": " anne hīdaṃ sarvaṃ sthitam // ChUp_1,3.6 //",
    "GV05chupsb_u:416": " ChUpBh_1,3.6 athādhunā khalūdgīthākṣarāṇyupāsīta bhaktyakṣarāṇi mā bhūvannityato viśinaṣṭi-udgītha iti /",
    "GV05chupsb_u:417": " udgīthanāmākṣarāṇītyartho nāmākṣaropāsane 'pi nāmavata evopāsanaṃ kṛtaṃ bhavedamukamiśrā iti yadvat /",
    "GV05chupsb_u:418": " prāṇa evot, udityasminnakṣare prāṇadṛṣṭiḥ /",
    "GV05chupsb_u:419": " kathaṃ prāṇasyottvamityāha-prāṇena hyuttiṣṭhati sarvo 'prāṇasyāvasādadarśanādato 'styudaḥ prāṇasya ca sāmānyam /",
    "GV05chupsb_u:420": " vāggīḥ /",
    "GV05chupsb_u:421": " vāco ha gira ityācakṣate śiṣṭāḥ /",
    "GV05chupsb_u:422": " tathānnaṃ thamanne hīdaṃ sarvaṃ sthitamato 'styannasya thākṣarasya ca sāmānyam //6 //",
    "GV05chupsb_u:423": " START ChUp 1,3.7",
    "GV05chupsb_u:424": " dyaur evot /",
    "GV05chupsb_u:425": " antarikṣaṃ gīḥ /",
    "GV05chupsb_u:426": " pṛthivī tham /",
    "GV05chupsb_u:427": " āditya evot /",
    "GV05chupsb_u:428": " vāyur gīḥ /",
    "GV05chupsb_u:429": " agnis tham /",
    "GV05chupsb_u:430": " sāmaveda evot /",
    "GV05chupsb_u:431": " yajurvedo gīḥ /",
    "GV05chupsb_u:432": " ṛgvedas tham /",
    "GV05chupsb_u:433": " dugdhe 'smai vāg dohaṃ yo vāco dohaḥ /",
    "GV05chupsb_u:434": " annavān annādo bhavati /",
    "GV05chupsb_u:435": " ya etāny evaṃ vidvān udgīthākṣarāṇy upāsta ud-gī-tha iti // ChUp_1,3.7 //",
    "GV05chupsb_u:436": " ChUpBh_1,3.7 trayāṇāṃ śrutyuktāni sāmānyāni tāni tenānurūpeṇa śeṣeṣvapi draṣṭavyāni /",
    "GV05chupsb_u:437": " dyaurevoduccaiḥ sthānāt /",
    "GV05chupsb_u:438": " antarikṣaṃ gārgiraṇāllokānām /",
    "GV05chupsb_u:439": " pṛthivī thaṃ prāṇisthānāt /",
    "GV05chupsb_u:440": " āditya evodūrdhvatvāt /",
    "GV05chupsb_u:441": " vāyurgīragnyādīnāṃ giraṇāt /",
    "GV05chupsb_u:442": " agnisthaṃ yajñīyakarmāvasthānāt /",
    "GV05chupsb_u:443": " sāmaveda evotsvargasaṃstutatvāt /",
    "GV05chupsb_u:444": " yajurvedo gīryajuṣā prattasya haviṣo devatānāṃ giraṇāt /",
    "GV05chupsb_u:445": " ṛgvedasthamṛcyadhyūḍhatvātsāmnaḥ /",
    "GV05chupsb_u:446": " udgīthākṣaropāsanaphalamadhunocyate-dugdhe dogdhyasmai sādhakāsya /",
    "GV05chupsb_u:447": " kā sā vāk, kaṃ doham /",
    "GV05chupsb_u:448": " ko 'sau doha ityāha-yo vāco dohaḥ /",
    "GV05chupsb_u:449": " ṛgvedādiśabdasādhyaṃ phalamityabhiprāyastadvāco dohastaṃ svayameva vāgdogdhyātmānameva dogdhi /",
    "GV05chupsb_u:450": " kiñcānnavānprabhūtānno 'nnādaśca dīptāgnirbhavati /",
    "GV05chupsb_u:451": " ya etāni yathoktānyevaṃ yathoktaguṇānyudgīthākṣarāṇi vidvānsannupāsta udgītha iti //7 //",
    "GV05chupsb_u:452": " START ChUp 1,3.8",
    "GV05chupsb_u:453": " atha khalv āśīḥ samṛddhiḥ /",
    "GV05chupsb_u:454": " upasaraṇānīty upāsīta /",
    "GV05chupsb_u:455": " yena sāmnā stoṣyan syāt tat sāmopadhāvet // ChUp_1,3.8 //",
    "GV05chupsb_u:456": " ChUpBh_1,3.8 atha khalvidānīmāśīḥsamṛddhirāśiṣaḥ kāmasya samṛddhiryathā bhavettaducyata iti vākyaśeṣaḥ /",
    "GV05chupsb_u:457": " upasaraṇānyupasartavyānyupagantavyāni dhyeyānītyarthaḥ /",
    "GV05chupsb_u:458": " katham, ityupāsīta,",
    "GV05chupsb_u:459": " evamupāsīta /",
    "GV05chupsb_u:460": " tadyathā-yena sāmnā yena sāmaviśeṣeṇa stoṣyanstutiṃ kariṣyansyādbhavedudgātā tatsāmopadhāvedupasareccintayedutpattyādibhiḥ //8 //",
    "GV05chupsb_u:461": " START ChUp 1,3.9",
    "GV05chupsb_u:462": " yasyām ṛci tām ṛcaṃ,",
    "GV05chupsb_u:463": " yad ārṣeyaṃ tam ṛṣiṃ,",
    "GV05chupsb_u:464": " yāṃ devatām abhiṣṭoṣyan syāt tāṃ devatām upadhāvet // ChUp_1,3.9 //",
    "GV05chupsb_u:465": " ChUpBh_1,3.9 yasyāmṛci tatsāma tāṃ carcamupadhāveddevatādibhiḥ /",
    "GV05chupsb_u:466": " yadārṣeyaṃ sāma taṃ carṣim /",
    "GV05chupsb_u:467": " yāṃ devatāmabhiṣṭoṣyansyāttāṃ devatāmupadhāvet //9 //",
    "GV05chupsb_u:468": " START ChUp 1,3.10",
    "GV05chupsb_u:469": " yena cchandasā stoṣyan syāt tac chanda upadhāvet /",
    "GV05chupsb_u:470": " yena stomena stoṣyamāṇaḥ syāt taṃ stomam upadhāvet // ChUp_1,3.10 //",
    "GV05chupsb_u:471": " ChUpBh_1,3.10 yena cchandasā gāyatryādinā stoṣyansyāttacchanda upadhāvet /",
    "GV05chupsb_u:472": " yena stomena stoṣyamāṇaḥ syāt /",
    "GV05chupsb_u:473": " stomāṅgaphalasya kartṛgāmitvādātmanepadaṃ stoṣyamāṇa iti /",
    "GV05chupsb_u:474": " taṃ stomamupadhāvet //10 //",
    "GV05chupsb_u:475": " START ChUp 1,3.11",
    "GV05chupsb_u:476": " yāṃ diśam abhiṣṭoṣyan syāt tāṃ diśam upadhāvet // ChUp_1,3.11 //",
    "GV05chupsb_u:477": " ChUpBh_1,3.11 yāṃ diśamabhiṣṭoṣyansyāttāṃ diśamupadhāvedadhiṣṭhātrādibhiḥ //11 //",
    "GV05chupsb_u:478": " START ChUp 1,3.12",
    "GV05chupsb_u:479": " ātmānam antata upasṛtya stuvīta kāmaṃ dhyāyann apramattaḥ /",
    "GV05chupsb_u:480": " abhyāśo ha yad asmai sa kāmaḥ smṛdhyeta yatkāmaḥ stuvīteti yatkāmaḥ stuvīteti // ChUp_1,3.12 //",
    "GV05chupsb_u:481": " ChUpBh_1,3.12 ātmānamudgātā svaṃ rūpaṃ gotranāmādibhiḥ sāmādīnkrameṇa svaṃ cā'tmānamantato 'nta upasṛtya stuvīta /",
    "GV05chupsb_u:482": " kāmaṃ dhyāyannapramattaḥ svaroṣmavyañjanādibhyaḥ pramādamakurvaṃstato 'bhyāśaḥ kṣiprameva ha yadyatrāsmā evaṃvide sa kāmaḥ samṛdhyeta samṛddhiṃ gacchet /",
    "GV05chupsb_u:483": " ko 'sau, yatkāmo yaḥ kāmo 'sya so 'yaṃ yatkāmaḥ sanstuvīteti /",
    "GV05chupsb_u:484": " dviruktikādarārthā //12//",
    "GV05chupsb_u:485": " iti chāndogyopaniṣacchāṅkarabhāṣye prathamādhyāyasya tṛtīyaḥ khaṇḍaḥ =======================================================================",
    "GV05chupsb_u:486": " START ChUp 1,4.1",
    "GV05chupsb_u:487": " om ity etad akṣaram udgītham upāsīta /",
    "GV05chupsb_u:488": " om iti hy udgāyati /",
    "GV05chupsb_u:489": " tasyopavyākhyānam // ChUp_1,4.1 //",
    "GV05chupsb_u:490": " ChUpBh_1,4.1 omityetadityādiprakṛtasyākṣarasya punarupādānamudgīthākṣarādyupāsanāntaritatvādanyatra prasaṅgo mā bhūdityevamartham /",
    "GV05chupsb_u:491": " prakṛtasyaivākṣarasyāmṛtābhayaguṇaviśiṣṭasyopāsanaṃ vidhātavyamityārambhaḥ /",
    "GV05chupsb_u:492": " omityādi vyākhyātam //1 //",
    "GV05chupsb_u:493": " START ChUp 1,4.2",
    "GV05chupsb_u:494": " devā vai mṛtyor bibhyatas trayīṃ vidyāṃ prāviśan /",
    "GV05chupsb_u:495": " te chandobhir acchādayan /",
    "GV05chupsb_u:496": " yad ebhir acchādayaṃs tac chandasāṃ chandastvam // ChUp_1,4.2 //",
    "GV05chupsb_u:497": " ChUpBh_1,4.2 devā vai mṛtyormārakādvibhyataḥ kiṃ kṛtavanta ityucyate /",
    "GV05chupsb_u:498": " trayīṃ vidyāṃ trayīvihitaṃ karma prāviśanpraviṣṭavanto vaidikaṃ karma prārabdhavanta ityarthaḥ /",
    "GV05chupsb_u:499": " tanmṛtyosrāṇaṃ manyamānāḥ /",
    "GV05chupsb_u:500": " kiñca te karmaṇyaviniyuktaiśchandobhirmantrairjapahomādi kurvanta ātmānaṃ karmāntareṣvacchādayaṃśchāditavantaḥ /",
    "GV05chupsb_u:501": " yadyasmādebhirmantrairacchādayaṃstattasmācchandasāṃ mantrāṇāṃ chādanācchandastvaṃ prasiddhameva //2 //",
    "GV05chupsb_u:502": " START ChUp 1,4.3",
    "GV05chupsb_u:503": " tān u tatra mṛtyur yathā matsyam udake paripaśyed evaṃ paryapaśyad ṛci sāmni yajuṣi /",
    "GV05chupsb_u:504": " te nu vittvordhvā ṛcaḥ sāmno yajuṣaḥ svaram eva prāviśan // ChUp_1,4.3 //",
    "GV05chupsb_u:505": " ChUpBh_1,4.3 tāṃstatra devānkarmaparānmṛtyuryathā loke matsyaghātako matsyamudake",
    "GV05chupsb_u:506": " nātigambhīre paripaśyedbaḍiśodakasrāvopāyasādhyaṃ manyamāna evaṃ paryapaśyaddṛṣṭavānmṛtyuḥ",
    "GV05chupsb_u:507": " karmakṣayopāyena sādhyāndevānmena ityarthaḥ /",
    "GV05chupsb_u:508": " kvāsau devāndadarśetyucyate-ṛci sāmni yajuṣi /",
    "GV05chupsb_u:509": " ṛgyajuḥsāmasambandhikarmaṇītyarthaḥ /",
    "GV05chupsb_u:510": " te nu devā vaidikena karmaṇā saṃskṛtāḥ śuddhātmānaḥ santo mṛtyościkīrṣitaṃ viditavantaḥ /",
    "GV05chupsb_u:511": " viditvā ca ta ūrdhvā vyāvṛttāḥ karmabhya ṛcaḥ sāmno yajuṣa ṛgyajuḥsāmasambaddhātkarmaṇo 'bhyutthāyetyarthaḥ /",
    "GV05chupsb_u:512": " tena karmaṇā mṛtyubhayāpagamaṃ prati nirāśāstadapāsyāmṛtābhayaguṇamakṣaraṃ svaraṃ svaraśabditaṃ prāviśanneva praviṣṭavantaḥ /",
    "GV05chupsb_u:513": " oṅkāropāsanaparāḥ saṃvṛttāḥ /",
    "GV05chupsb_u:514": " evaśabdo 'vadhāraṇārthaḥ sansamuccayapratiṣedhārthaḥ /",
    "GV05chupsb_u:515": " tadupāsanaparāḥ saṃvṛttā ityarthaḥ //3 //",
    "GV05chupsb_u:516": " START ChUp 1,4.4",
    "GV05chupsb_u:517": " yadā vā ṛcam āpnoty om ity evātisvarati evaṃ sāmaivaṃ yajuḥ /",
    "GV05chupsb_u:518": " eṣa u svaro yad etad akṣaram etad amṛtam abhayam /",
    "GV05chupsb_u:519": " tat praviśya devā amṛtā abhavan // ChUp_1,4.4 //",
    "GV05chupsb_u:520": " ChUpBh_1,4.4 kathaṃ punaḥ svaraśabdavācyatvamakṣarasyetyucyate-yadā vā ṛcamāpnotyomityevātisvaratyevaṃ sāmaivaṃ yajuḥ /",
    "GV05chupsb_u:521": " eṣa u svaraḥ /",
    "GV05chupsb_u:522": " ko 'sau yadetadakṣarametadamṛtamabhayaṃ tatpraviśya yathāguṇamevāmṛtā abhayāścābhavandevāḥ //4 //",
    "GV05chupsb_u:523": " START ChUp 1,4.5",
    "GV05chupsb_u:524": " sa ya etad evaṃ vidvān akṣaraṃ praṇauty etad evākṣaraṃ svaram amṛtam abhayaṃ praviśati /",
    "GV05chupsb_u:525": " tat praviśya yad amṛtā devās tad amṛto bhavati // ChUp_1,4.5 //",
    "GV05chupsb_u:526": " ChUpBh_1,4.5 sa yo 'nyo 'pi devavadevaitadakṣaramevamamṛtamabhayaguṇaṃ vidvānpraṇauti stauti /",
    "GV05chupsb_u:527": " upāsanamevātra stutirabhipretā /",
    "GV05chupsb_u:528": " sa tathaivaitadevākṣaraṃ svaramamṛtamabhayaṃ praviśati /",
    "GV05chupsb_u:529": " tatpraviśya ca rājakulaṃ praviṣṭānāmiva rājño 'ntaraṅgabahiraṅgatāvanna viśiṣṭastadamṛto bhavati na nyūnatā nāpyadhikatāmṛtatva ityarthaḥ //5//",
    "GV05chupsb_u:530": " iti chāndogyopaniṣacchāṅkarabhāṣye prathamādhyāyasya caturthaḥ khaṇḍaḥ =======================================================================",
    "GV05chupsb_u:531": " START ChUp 1,5.1",
    "GV05chupsb_u:532": " atha khalu ya udgīthaḥ sa praṇavo yaḥ praṇavaḥ sa udgītha iti /",
    "GV05chupsb_u:533": " asau vā āditya udgītha eṣa praṇavaḥ /",
    "GV05chupsb_u:534": " om iti hy eṣa svarann eti // ChUp_1,5.1 //",
    "GV05chupsb_u:535": " ChUpBh_1,5.1 prāṇādityadṛṣṭiviśiṣṭasyodgīthasyopāsanamuktamevānūdya praṇavodgīthayorekatvaṃ",
    "GV05chupsb_u:536": " kṛtvā tasminprāṇaraśmibhedaguṇaviśiṣṭadṛṣṭyākṣarasyopāsanamanekaputraphalamidānīṃ",
    "GV05chupsb_u:537": " vaktavyamityārabhyate-atha khalu ya udgīthaḥ sa praṇavo bahvṛcānāṃ yaśca praṇavasteṣāṃ",
    "GV05chupsb_u:538": " sa eva cchāndogya udgīthaśabdavācyaḥ /",
    "GV05chupsb_u:539": " asau vā āditya udgītha eṣa praṇavaśabdavācyo 'pi sa eva bahvṛcānāṃ nānyaḥ /",
    "GV05chupsb_u:540": " udgītha ādityaḥ katham /",
    "GV05chupsb_u:541": " udgīthākhyamakṣaramomityetadeṣa hi yasmātsvarannuccārayannanekārthatvāddhātūnām /",
    "GV05chupsb_u:542": " athavā svarangacchannaiti /",
    "GV05chupsb_u:543": " ato 'sāvudgīthaḥ savitā //1 //",
    "GV05chupsb_u:544": " START ChUp 1,5.2",
    "GV05chupsb_u:545": " etam u evāham abhyagāsiṣaṃ tasmān mama tvam eko 'sīti ha kauṣītakiḥ putram uvāca /",
    "GV05chupsb_u:546": " raśmīṃs tvaṃ paryāvartayāt /",
    "GV05chupsb_u:547": " bahavo vai te bhaviṣyanti /",
    "GV05chupsb_u:548": " ity adhidaivatam // ChUp_1,5.2 //",
    "GV05chupsb_u:549": " ChUpBh_1,5.2 tametamu evāhamabhyagāsiṣamābhimukhyena gītavānasmyādityaraśmyabhedaṃ kṛtvā dhyānaṃ kṛtavānasmītyarthaḥ /",
    "GV05chupsb_u:550": " tena tasmātkāraṇānmama tvameko 'si putra iti ha kauṣītakiḥ kuṣītakasyāpatyaṃ kauṣītakiḥ putramuvācoktavān /",
    "GV05chupsb_u:551": " ato raśmīnādityaṃ ca bhedena tvaṃ paryāvartayātparyāvartayetyarthaḥ /",
    "GV05chupsb_u:552": " tvaṃyogāt /",
    "GV05chupsb_u:553": " evaṃ bahavo vai te tava putrā bhaviṣyantītyadhi daivatam //2 //",
    "GV05chupsb_u:554": " START ChUp 1,5.3",
    "GV05chupsb_u:555": " athādhyātmam /",
    "GV05chupsb_u:556": " ya evāyaṃ mukhyaḥ prāṇas tam udgītham upāsita /",
    "GV05chupsb_u:557": " om iti hy eṣa svarann eti // ChUp_1,5.3 //",
    "GV05chupsb_u:558": " ChUpBh_1,5.3 athānantaramadhyātmamucyate /",
    "GV05chupsb_u:559": " ya evāyaṃ mukhyaḥ prāṇastamudgīthamupāsītetyādi pūrvavat /",
    "GV05chupsb_u:560": " tathomiti hyeṣa prāṇo 'pi svarannetyomiti hyanujñāṃ kurvanniva vāgādipravṛttyarthametotyarthaḥ /",
    "GV05chupsb_u:561": " na hi maraṇakāle mumūrṣoḥ samīpasthāḥ prāṇasyoṅkāraṇaṃ śṛṇvantīti /",
    "GV05chupsb_u:562": " etatsāmānyādāditye 'pyoṅkaraṇamanujñāmātraṃ draṣṭavyam //3 //",
    "GV05chupsb_u:563": " START ChUp 1,5.4",
    "GV05chupsb_u:564": " etam u evāham abhyagāsiṣaṃ tasmān mama tvam eko 'sīti ha kauṣītakiḥ putram uvāca /",
    "GV05chupsb_u:565": " prāṇāṃs tvaṃ bhūmānam abhigāyatād bahavo vai me bhaviṣyantīti // ChUp_1,5.4 //",
    "GV05chupsb_u:566": " ChUpBh_1,5.4 etamu evāhamabhyagāsiṣityādi pūrvavadeva /",
    "GV05chupsb_u:567": " ato vāgādīnmukhyaṃ ca prāṇaṃ bhedaguṇaviśiṣṭagudgīthaṃ paśyanbhūmānaṃ manasābhigāyatāt /",
    "GV05chupsb_u:568": " pūrvavadāvartayetyarthaḥ /",
    "GV05chupsb_u:569": " bahavo vai me mama putrā bhaviṣyantītyevamabhiprāyaḥ sannityarthaḥ /",
    "GV05chupsb_u:570": " prāṇādityaikatvodgīthadṛṣṭerekaputratvaphaladoṣeṇāpoditatvādraśmiprāṇabhedadṛṣṭeḥ kartavyatā codyate 'sminkāṇḍe bahuputraphalatvārtham //4 //",
    "GV05chupsb_u:571": " START ChUp 1,5.5",
    "GV05chupsb_u:572": " atha khalu ya udgīthaḥ sa praṇavo yaḥ praṇavaḥ sa udgītha iti /",
    "GV05chupsb_u:573": " hotṛṣadanād dha evāpi durudgītham anusamāharatīty anusamāharatīti // ChUp_1,5.5 //",
    "GV05chupsb_u:574": " ChUpBh_1,5.5 atha khalu ya udgītha ityādipraṇavodgīthaikatvadarśanamapaktaṃ tasyaitatphalamāhartuṃ śakyam /",
    "GV05chupsb_u:575": " kiṃ taddhaivāpi durudgītaṃ duṣṭamudgītamudgānaṃ kṛtamudgātrā svakarmaṇi kṣataṃ kṛtamityarthaḥ /",
    "GV05chupsb_u:576": " tadanusamāharatyanusandhatta ityarthaḥ /",
    "GV05chupsb_u:577": " cikitsayeva dhātuvaiṣamyasamīkaraṇamiti //5//",
    "GV05chupsb_u:578": " iti chāndogyopaniṣacchāṅkarabhāṣye prathamādhyāyasya pañcamaḥ khaṇḍaḥ =======================================================================",
    "GV05chupsb_u:579": " START ChUp 1,6.1",
    "GV05chupsb_u:580": " iyam evark /",
    "GV05chupsb_u:581": " agniḥ sāma /",
    "GV05chupsb_u:582": " tad etad etasyām ṛcy adhyūḍhaṃ sāma /",
    "GV05chupsb_u:583": " tasmād ṛcy adhyūḍhaṃ sāma gīyate /",
    "GV05chupsb_u:584": " iyam eva sā /",
    "GV05chupsb_u:585": " agnir amaḥ /",
    "GV05chupsb_u:586": " tat sāma // ChUp_1,6.1 //",
    "GV05chupsb_u:587": " ChUpBh_1,6.1 athedānīṃ sarvaphalasampattyarthamudgīthasyopāsanāntaraṃ vidhitsyate-iyameva pṛthivyṛk /",
    "GV05chupsb_u:588": " ṛci pṛthivīdṛṣṭiḥ kāryā /",
    "GV05chupsb_u:589": " tathāgniḥ sāma /",
    "GV05chupsb_u:590": " sāmnyagnidṛṣṭiḥ /",
    "GV05chupsb_u:591": " kathaṃ pṛthivyagnyor ṛksāmatvamiti /",
    "GV05chupsb_u:592": " ucyate /",
    "GV05chupsb_u:593": " tadetattadetadagnyākhyaṃ sāmaitasyāṃ pṛthivyāmṛcyadhyūḍhamadhigatamuparibhāvena sthitamityarthaḥ /",
    "GV05chupsb_u:594": " ṛcīva sāma /",
    "GV05chupsb_u:595": " tasmādata eva kāraṇādṛcyadhyūḍhameva sāma gīyata idānīmapi sāmagaiḥ /",
    "GV05chupsb_u:596": " yathā ca ṛksāmanī nātyantaṃ bhinne anyonyaṃ tathaitau pṛthivyagnidvayaṃ sāmaikaśabdābhidheyatvamāpannaṃ sāma /",
    "GV05chupsb_u:597": " tasmānnānyonyaṃ bhinnaṃ pṛthivyagnidvayaṃ nityasaṃśliṣṭamṛksāmanī iva /",
    "GV05chupsb_u:598": " tasmācca pṛthivyagnyor ṛksāmatvamityarthaḥ /",
    "GV05chupsb_u:599": " sāmākṣarayoḥ pṛthivyagnidṛṣṭividhānārthamiyameva sāgnirama iti kecit //1 //",
    "GV05chupsb_u:600": " START ChUp 1,6.2-3",
    "GV05chupsb_u:601": " antarikṣam evark /",
    "GV05chupsb_u:602": " vāyuḥ sāma /",
    "GV05chupsb_u:603": " tad etad etasyām ṛcy adhyūḍhaṃ sāma /",
    "GV05chupsb_u:604": " tasmād ṛcy adhyūḍhaṃ sāma gīyate /",
    "GV05chupsb_u:605": " antarikṣam eva sā /",
    "GV05chupsb_u:606": " vāyur amaḥ /",
    "GV05chupsb_u:607": " tat sāma // ChUp_1,6.2 //",
    "GV05chupsb_u:608": " dyaur evark /",
    "GV05chupsb_u:609": " ādityaḥ sāma /",
    "GV05chupsb_u:610": " tad etad etasyām ṛcy adhyūḍhaṃ sāma /",
    "GV05chupsb_u:611": " tasmād ṛcy adhyūḍhaṃ sāma gīyate /",
    "GV05chupsb_u:612": " dyaur eva sā /",
    "GV05chupsb_u:613": " ādityo 'maḥ /",
    "GV05chupsb_u:614": " tat sāma // ChUp_1,6.3 //",
    "GV05chupsb_u:615": " ChUpBh_1,6.2,3 antarikṣamevargvāyuḥ sāmetyādi pūrvavat //2-3 //",
    "GV05chupsb_u:616": " START ChUp 1,6.4",
    "GV05chupsb_u:617": " nakṣatrāny evark /",
    "GV05chupsb_u:618": " candramāḥ sāma /",
    "GV05chupsb_u:619": " tad etad etasyām ṛcy adhyūḍhaṃ sāma /",
    "GV05chupsb_u:620": " tasmād ṛcy adhyūḍhaṃ sāma gīyate /",
    "GV05chupsb_u:621": " nakṣatrāṇy eva sā /",
    "GV05chupsb_u:622": " candramā amaḥ /",
    "GV05chupsb_u:623": " tat sāma // ChUp_1,6.4 //",
    "GV05chupsb_u:624": " ChUpBh_1,6.4 nakṣatrāṇāmadhipatiścandramā ataḥ sa sāma //4 //",
    "GV05chupsb_u:625": " START ChUp 1,6.5",
    "GV05chupsb_u:626": " atha yad etad ādityasya śuklaṃ bhāḥ saivark /",
    "GV05chupsb_u:627": " atha yan nīlaṃ paraḥkṛṣṇaṃ tat sāma /",
    "GV05chupsb_u:628": " tad etad etasyām ṛcy adhyūḍhaṃ sāma /",
    "GV05chupsb_u:629": " tasmad ṛcy adhyūḍhaṃ sāma gīyate // ChUp_1,6.5 //",
    "GV05chupsb_u:630": " ChUpBh_1,6.5 atha yadetadādityasya śuklaṃ bhāḥ śuklā dīptiḥ saivarka /",
    "GV05chupsb_u:631": " atha yadāditye nīlaṃ paraḥ kṛṣṇaṃ paro 'tiśayena kārṣṇyaṃ tatsāma /",
    "GV05chupsb_u:632": " taddhyekāntasamāhitadṛṣṭerdṛśyate //5 //",
    "GV05chupsb_u:633": " START ChUp 1,6.6",
    "GV05chupsb_u:634": " atha yad evaitad ādityasya śuklaṃ bhāḥ saiva sā /",
    "GV05chupsb_u:635": " atha yan nīlaṃ paraḥkṛṣṇaṃ tad amaḥ /",
    "GV05chupsb_u:636": " tat sāma /",
    "GV05chupsb_u:637": " atha ya eṣo 'ntarāditye hiraṇmayaḥ puruṣo dṛśyate hiraṇyaśmaśrur hiraṇyakeśa ā praṇakhāt sarva eva suvarnaḥ // ChUp_1,6.6 //",
    "GV05chupsb_u:638": " ChUpBh_1,6.6 te evaite bhāḥ śuklakṛṣṇatve sā cāmaśca sāma /",
    "GV05chupsb_u:639": " atha ya eṣo 'ntarāditye ādityasyāntarmadhye hiraṇmayo hiraṇmaya iva hiraṇmayaḥ /",
    "GV05chupsb_u:640": " na hi suvarṇavikāratvaṃ devasya sambhavati /",
    "GV05chupsb_u:641": " ṛksāmageṣṇatvāpahatapāpmatvāsambhavāt /",
    "GV05chupsb_u:642": " na hi sauvarṇe 'cetane pāpmādiprāptirasti yena pratiṣidhyeta /",
    "GV05chupsb_u:643": " cākṣuṣe cāgrahaṇāt /",
    "GV05chupsb_u:644": " ato luptopama eva hiraṇmayaśabdo jyotirmaya ityarthaḥ /",
    "GV05chupsb_u:645": " uttareṣavapi samānā yojanā /",
    "GV05chupsb_u:646": " puruṣaḥ puri śayanātpūrayati vā svenā'tmanā jagaditi /",
    "GV05chupsb_u:647": " dṛśyate nivṛttacakṣurbhiḥ samāhitacetobhirbrahmacaryādisādhanāpekṣam /",
    "GV05chupsb_u:648": " tejasvino 'pi śmaśrukeśādayaḥ kṛṣṇāḥ syurityato viśinaṣṭi-hiraṇyaśmaśrurhiraṇyakeśa iti /",
    "GV05chupsb_u:649": " jyotirmayānyevāsya śmaśrūṇi keśāścetyarthaḥ /",
    "GV05chupsb_u:650": " āpraṇakhātpraṇakho nakhāgraṃ nakhāgreṇa saha sarvaḥ suvarṇa iva bhārūpa ityarthaḥ //6 //",
    "GV05chupsb_u:651": " START ChUp 1,6.7",
    "GV05chupsb_u:652": " tasya yathā kapyāsaṃ puṇḍarīkam evam akṣiṇī /",
    "GV05chupsb_u:653": " tasyod iti nāma /",
    "GV05chupsb_u:654": " sa eṣa sarvebhyaḥ pāpmabhya uditaḥ /",
    "GV05chupsb_u:655": " udeti ha vai sarvebhyaḥ pāpmabhyo ya evaṃ veda // ChUp_1,6.7 //",
    "GV05chupsb_u:656": " ChUpBh_1,6.7 tasyaivaṃ sarvataḥ suvarṇavarṇasyāpyakṣṇorvaśeṣaḥ /",
    "GV05chupsb_u:657": " kathaṃ?tasya yathā kapermarkaṭasyā'saḥ kapyāsaḥ /",
    "GV05chupsb_u:658": " āserupaveśanārthasya karaṇe ghañ /",
    "GV05chupsb_u:659": " kapipṛṣṭhānto yenopaviśati /",
    "GV05chupsb_u:660": " kapyāsa iva puṇḍarīkamatyantatejasvyevamasya devasyākṣiṇī /",
    "GV05chupsb_u:661": " upamitopamānatvānna hīnopamā /",
    "GV05chupsb_u:662": " tasyaivaṅguṇaviśiṣṭasya gauṇamidaṃ nāmoditi /",
    "GV05chupsb_u:663": " kathaṃ gauṇatvam /",
    "GV05chupsb_u:664": " sa eṣa devaḥ sarvebhyaḥ pāpmabhyaḥ pāpmanā saha tatkāryebhya ityarthaḥ /",
    "GV05chupsb_u:665": " ya ātmāpahatapāpmetyādi vakṣyati /",
    "GV05chupsb_u:666": " udita ud ita udgata ityarthaḥ /",
    "GV05chupsb_u:667": " ato 'sāvunnāmā /",
    "GV05chupsb_u:668": " tamevaṅguṇasampannamunnāmānaṃ yathoktena prakāreṇa yo veda so 'pyevamevodetyudgacchati sarvebhyaḥ pāpmabhyaḥ /",
    "GV05chupsb_u:669": " ha vā ityavadhāraṇārthau nipātau /",
    "GV05chupsb_u:670": " udetyevetyarthaḥ //7 //",
    "GV05chupsb_u:671": " START ChUp 1,6.8",
    "GV05chupsb_u:672": " tasyark ca sāma ca geṣṇau /",
    "GV05chupsb_u:673": " tasmād udgīthaḥ /",
    "GV05chupsb_u:674": " tasmāt tv eva udgātā /",
    "GV05chupsb_u:675": " etasya hi gātā /",
    "GV05chupsb_u:676": " sa eṣa ye cāmuṣmāt parāñco lokās teṣāṃ ceṣṭa devakāmānāṃ ca /",
    "GV05chupsb_u:677": " ity adhidaivatam // ChUp_1,6.8 //",
    "GV05chupsb_u:678": " ChUpBh_1,6.8 tasyodgīthatvaṃ devasyā'dityādīnāmiva vivakṣitatvādāha-tasyarkca sāma ca geṣṇau pṛthivyādyuktalakṣaṇe parvaṇī /",
    "GV05chupsb_u:679": " sarvātmā hi devaḥ /",
    "GV05chupsb_u:680": " parāparalokakāmeśitṛtvādupapadyate pṛthivyagnyṛksāmageṣṇatvam /",
    "GV05chupsb_u:681": " sarvayonitvācca /",
    "GV05chupsb_u:682": " yata evamunnāmācāsāvṛksāmageṣṇaśca tasmādṛksāmageṣṇatvaprāptamudgīthatvamucyate parokṣeṇa parokṣapriyatvāddevasya tasmādudgītha iti /",
    "GV05chupsb_u:683": " tasmāttaveva hetorudaṃ gāyatītyudgātā /",
    "GV05chupsb_u:684": " yasmāddhyetasya yathoktasyonnāmno gātāsāvato yuktodgāteti nāmaprasiddhirudgātuḥ /",
    "GV05chupsb_u:685": " sa eṣa deva unnāmā ye cāmuṣmādādityātparāñcaḥ parāgañcanādūrdhvā lokāsteṣāṃ lokānāṃ ceṣṭe na kevalamīśitṛtvameva caśabdāddhārayati ca /",
    "GV05chupsb_u:686": " “sa dādhāra pṛthivīṃ dyāmutemām“ityādimantravarṇāt /",
    "GV05chupsb_u:687": " kiñca devakāmānāmīṣṭa ityetadadhidaivataṃ devatāviṣayaṃ devasyodgīthasya svarūpamuktam //8//",
    "GV05chupsb_u:688": " iti chāndogyopaniṣacchāṅkarabhāṣye prathamodhyāyasya ṣaṣṭhaḥ khaṇḍaḥ =======================================================================",
    "GV05chupsb_u:689": " START ChUp 1,7.1",
    "GV05chupsb_u:690": " athādhyātmam /",
    "GV05chupsb_u:691": " vāg evark /",
    "GV05chupsb_u:692": " prāṇaḥ sāma /",
    "GV05chupsb_u:693": " tad etad etasyām ṛcy adhyūḍhaṃ sāma /",
    "GV05chupsb_u:694": " tasmād ṛcy adhyūḍhaṃ sāma gīyate /",
    "GV05chupsb_u:695": " vāg eva sā /",
    "GV05chupsb_u:696": " prāṇo 'maḥ /",
    "GV05chupsb_u:697": " tat sāma // ChUp_1,7.1 //",
    "GV05chupsb_u:698": " ChUpBh_1,7.1 athādhunādhyātmamucyate /",
    "GV05chupsb_u:699": " vāgevarkprāṇaḥ sāma /",
    "GV05chupsb_u:700": " adharoparisthānatvasāmānyāt /",
    "GV05chupsb_u:701": " prāṇo ghrāṇamucyate saha vāyunā,",
    "GV05chupsb_u:702": " vāgeva sā prāṇo 'ma ityādi pūrvavat //1 //",
    "GV05chupsb_u:703": " START ChUp 1,7.2",
    "GV05chupsb_u:704": " cakṣur evark /",
    "GV05chupsb_u:705": " ātmā sāma /",
    "GV05chupsb_u:706": " tad etad etasyām ṛcy adhyūḍhaṃ sāma /",
    "GV05chupsb_u:707": " tasmād ṛcy adhyūḍhaṃ sāma gīyate /",
    "GV05chupsb_u:708": " cakṣur eva sā /",
    "GV05chupsb_u:709": " ātmāmaḥ /",
    "GV05chupsb_u:710": " tat sāma // ChUp_1,7.2 //",
    "GV05chupsb_u:711": " ChUpBh_1,7.2 cakṣurevargātmā sāma /",
    "GV05chupsb_u:712": " ātmeti cchāyātmā tatsthatvātsāma //2 //",
    "GV05chupsb_u:713": " START ChUp 1,7.3",
    "GV05chupsb_u:714": " śrotram evark /",
    "GV05chupsb_u:715": " manaḥ sāma /",
    "GV05chupsb_u:716": " tad etad etasyām ṛcy adhyūḍhaṃ sāma /",
    "GV05chupsb_u:717": " tasmād ṛcy adhyūḍhaṃ sāma gīyate /",
    "GV05chupsb_u:718": " śrotram eva sā /",
    "GV05chupsb_u:719": " mano 'maḥ /",
    "GV05chupsb_u:720": " tat sāma // ChUp_1,7.3 //",
    "GV05chupsb_u:721": " ChUpBh_1,7.3 śrotramevarṅmanaḥ sāma,",
    "GV05chupsb_u:722": " śrotrasyādhiṣṭhātṛtvānmanasaḥ sāmatvam //3 //",
    "GV05chupsb_u:723": " START ChUp 1,7.4",
    "GV05chupsb_u:724": " atha yad etad akṣnaḥ śuklaṃ bhāḥ saivark /",
    "GV05chupsb_u:725": " atha yan nīlaṃ paraḥkṛṣṇaṃ tat sāma /",
    "GV05chupsb_u:726": " tad etad etasyām ṛcy adhyūḍhaṃ sāma /",
    "GV05chupsb_u:727": " tasmād ṛcy adhyūḍhaṃ sāma gīyate /",
    "GV05chupsb_u:728": " atha yad evaitad akṣṇaḥ śuklaṃ bhāḥ saiva sā /",
    "GV05chupsb_u:729": " atha yan nīlaṃ paraḥkṛṣṇaṃ tad amaḥ /",
    "GV05chupsb_u:730": " tat sāma // ChUp_1,7.4 //",
    "GV05chupsb_u:731": " ChUpBh_1,7.4 atha yadetadakṣṇaḥ śuklaṃ bhāḥ saivarka /",
    "GV05chupsb_u:732": " atha yannīlaṃ paraḥ kṛṣṇamāditya iva dṛkśaktyadhiṣṭhānaṃ tatsāma //4 //",
    "GV05chupsb_u:733": " START ChUp 1,7.5",
    "GV05chupsb_u:734": " atha ya eṣo 'ntar akṣiṇi puruṣo dṛśyate saivark /",
    "GV05chupsb_u:735": " tat sāma /",
    "GV05chupsb_u:736": " tad uktham /",
    "GV05chupsb_u:737": " tad yajuḥ /",
    "GV05chupsb_u:738": " tad brahma /",
    "GV05chupsb_u:739": " tasya etasya tad eva rūpaṃ yad amuṣya rūpam /",
    "GV05chupsb_u:740": " yāv amuṣya geṣṇau tau tau goṣṇau /",
    "GV05chupsb_u:741": " yan nāma tan nāma // ChUp_1,7.5 //",
    "GV05chupsb_u:742": " ChUpBh_1,7.5 atha ya eṣo 'ntarakṣiṇi puruṣo dṛśyate /",
    "GV05chupsb_u:743": " pūrvavat /",
    "GV05chupsb_u:744": " saivargadhyātmaṃ vāgādyā pṛthivyādyā cādhidaivatam /",
    "GV05chupsb_u:745": " prasiddhā ca ṛkpādabaddhākṣarātmikā /",
    "GV05chupsb_u:746": " tathā sāma /",
    "GV05chupsb_u:747": " ukthasāhacaryādvā stotraṃ sāmokthaṃ śastram /",
    "GV05chupsb_u:748": " ukthādanyat tathā yajuḥ svāhāsvadhāvaṣaḍādi sarvameva vāgyajustatsa eva /",
    "GV05chupsb_u:749": " sarvātmakatvātsarvayonitvācceti hyavocāma /",
    "GV05chupsb_u:750": " ṛgādiprakaraṇāttadbrahmeti trayo vedāḥ /",
    "GV05chupsb_u:751": " tasyaitasya cākṣuṣasya puruṣasya tadeva rūpamatidiśyate /",
    "GV05chupsb_u:752": " kiṃ tadyadamuṣyā'dityapuruṣasya /",
    "GV05chupsb_u:753": " hiraṇmaya ityādi yadadhidaivatamuktam /",
    "GV05chupsb_u:754": " yāvamuṣya geṣṇau parvaṇī tāvevāsyāpi cākṣuṣasya geṣṇau /",
    "GV05chupsb_u:755": " yaccāmuṣya nāmodityudgītha iti ca tadevāsya nāma /",
    "GV05chupsb_u:756": " sthānabhedādrūpagiṇanāmātideśādīśitṛtvaviṣayabhedavyapadeśāccā'dityacākṣuṣayorbheda iti cet / na /",
    "GV05chupsb_u:757": " amunānenaivetyekasyobhayātmaprāptyanupapatteḥ /",
    "GV05chupsb_u:758": " dvidhābhāvenopapadyata iti cet /",
    "GV05chupsb_u:759": " vakṣyati hi sa ekadhā bhavati tridhā bhavatītyādi / na /",
    "GV05chupsb_u:760": " cetanasyaikasya niravayavatvāddvidhābhāvānupapatteḥ /",
    "GV05chupsb_u:761": " tasmādadhyātmādhidaivatayorekatvameva /",
    "GV05chupsb_u:762": " yattu rūpādyatideśo bhedakāraṇamavoco na tadbhedāvagamāya /",
    "GV05chupsb_u:763": " kiṃ tarhi sthānabhedādbhedāśaṅkā mā bhūdityevamartham //5 //",
    "GV05chupsb_u:764": " START ChUp 1,7.6",
    "GV05chupsb_u:765": " sa eṣa ye caitasmād arvāñco lokās teṣāṃ ceṣṭe manuṣyakāmānāṃ ceti /",
    "GV05chupsb_u:766": " tad ya ime vīṇāyāṃ gāyanty etaṃ te gāyanti /",
    "GV05chupsb_u:767": " tasmāt te dhanasanayaḥ // ChUp_1,7.6 //",
    "GV05chupsb_u:768": " ChUpBh_1,7.6 sa eṣa cākṣuṣaḥ puruṣo ye caitasmādādhyātmikādātmanor'vāñcor'vāggatā lokāsteṣāṃ ceṣṭe manuṣyasambandhināṃ ca kāmānām /",
    "GV05chupsb_u:769": " tatsmādya ime vīṇāyāṃ gāyanti gāyakasta etameva gāyanti /",
    "GV05chupsb_u:770": " yasmādīśvaraṃ gāyanti tasmātte dhanasanayo dhanalābhayuktā dhanavanta utyarthaḥ //6 //",
    "GV05chupsb_u:771": " START ChUp 1,7.7",
    "GV05chupsb_u:772": " atha ya etad evaṃ vidvān sāma gāyaty ubhau sa gāyati /",
    "GV05chupsb_u:773": " so 'munaiva sa eṣa ye cāmuṣmāt parāñco lokās tāṃś cāpnoti devakāmāṃś ca // ChUp_1,7.7 //",
    "GV05chupsb_u:774": " ChUpBh_1,7.7 atha ya etadevaṃ vidvānyathoktaṃ devamudgīthaṃ vidvānsāma gāyatyubhau sa gāyati cākṣuṣamādityaṃ ca /",
    "GV05chupsb_u:775": " tasyaivaṃvidaḥ phalamucyateso 'munaivā'dityena sa eṣa ye cāmuṣmātparāñco lokāstāṃścā'pnoti ādityāntargatadevo bhūtvetyartho devakāmāṃśca //7",
    "GV05chupsb_u:776": " START ChUp 1,7.8-9",
    "GV05chupsb_u:777": " athānenaiva ye caitasmād arvāñco lokās tāṃś cāpnoti manuṣyakāmāṃś ca /",
    "GV05chupsb_u:778": " tasmād u haivaṃvid udgātā brūyāt // ChUp_1,7.8 //",
    "GV05chupsb_u:779": " kaṃ te kāmam āgāyānīti /",
    "GV05chupsb_u:780": " eṣa hy eva kāmāgānasyeṣṭe ya evaṃ vidvān sāma gāyati sāma gāyati // ChUp_1,7.9 //",
    "GV05chupsb_u:781": " ChUpBh_1,7.8 athānenaiva cākṣuṣeṇaiva ye caitasmādarvāñco lokāstāṃścā'pnoti manuṣyakāmāṃśca cākṣuṣo bhūtvetyarthaḥ /",
    "GV05chupsb_u:782": " tasmādu haivaṃvidudgātā brūyādyajamānaṃ kamiṣṭaṃ te tava kāmamāgāyānīti /",
    "GV05chupsb_u:783": " eṣa hi yasmādudgātā kāmāgānasyodgānena kāmaṃ sampādayitumīṣṭe samartha ityarthaḥ /",
    "GV05chupsb_u:784": " ko 'sau?ya evaṃ vidvānsāma gāyati sāma gāyati /",
    "GV05chupsb_u:785": " dviruktirupāsanasamāptyarthā //8-9 //",
    "GV05chupsb_u:786": " iti chāndogyopaniṣacchāṅkarabhāṣye prathamodhyāyasya saptamaḥ khaṇḍaḥ =======================================================================",
    "GV05chupsb_u:787": " START ChUp 1,8.1",
    "GV05chupsb_u:788": " trayo hodgīthe kuśalā babhūvuḥ śilakaḥ śālāvatyaś caikitāyano dālbhyaḥ pravāhaṇo jaivalir iti /",
    "GV05chupsb_u:789": " te hocur udgīthe vai kuśalāḥ smo hantodgīthe kathāṃ vadāma iti // ChUp_1,8.1 //",
    "GV05chupsb_u:790": " ChUpBh_1,8.1 anekadhopāsyatvādakṣarasya prakārāntareṇa parovarīyastvaguṇaphalamupāsanāntaramānināya /",
    "GV05chupsb_u:791": " itihāsastu sukhāvabodhanārthaḥ /",
    "GV05chupsb_u:792": " trayastrisaṃkhyākāḥ /",
    "GV05chupsb_u:793": " ha, ityaitihyārthaḥ /",
    "GV05chupsb_u:794": " udgītha udgīthajñānaṃ prati kuśalā nipuṇā babhūvuḥ /",
    "GV05chupsb_u:795": " kasmiṃściddeśe kāle ca nimitte vā sametānāmityabhiprāyaḥ /",
    "GV05chupsb_u:796": " na hi sarvasmiñjagati trayāṇāmeva kauśalamudgīthādivijñāne /",
    "GV05chupsb_u:797": " śrūyante hyuṣastijānaśrutikaikeyaprabhṛtayaḥ sarvajñakalpāḥ /",
    "GV05chupsb_u:798": " ke te traya ityāha-śilako nāmataḥ śalāvato 'patyaṃ śālāvatyaḥ /",
    "GV05chupsb_u:799": " cikitāyanasyāpatyaṃ caikitāyanaḥ /",
    "GV05chupsb_u:800": " dalbhagotro dālbhyo dvyāmuṣyāyaṇo vā /",
    "GV05chupsb_u:801": " pravāhaṇo nāmato jīvalasyāpatyaṃ jaivalirityete trayaste hocuranyonyamudgīthe vai kuśalā nipuṇā iti prasiddhāḥ smaḥ /",
    "GV05chupsb_u:802": " ato hanta yadyanumatirbhavatāmudgītha udgīthajñānanimittāṃ kathāṃ vicāraṇāṃ pakṣapratipakṣopanyāsena vadāmo vādaṃ kurma ityarthaḥ /",
    "GV05chupsb_u:803": " tathā ca tadvidyasaṃvāde viparītagrahaṇanāśo 'pūrvavijñānopajanaḥ saṃśayanivṛttiśceti /",
    "GV05chupsb_u:804": " atastadvidyasaṃyogaḥ kartavya iti cetihāsaprayojanam /",
    "GV05chupsb_u:805": " dṛśyate hi śilakādīnām //1 //",
    "GV05chupsb_u:806": " START ChUp 1,8.2",
    "GV05chupsb_u:807": " tatheti ha samupaviviśuḥ /",
    "GV05chupsb_u:808": " sa ha prāvahaṇo jaivalir uvāca /",
    "GV05chupsb_u:809": " bhagavantāv agre vadatām /",
    "GV05chupsb_u:810": " bhrāmaṇayor vadator vācaṃ śroṣyāmīti // ChUp_1,8.2 //",
    "GV05chupsb_u:811": " ChUpBh_1,8.2 tathetyuktvā te samupaviviśurhepaviṣṭavantaḥ kila /",
    "GV05chupsb_u:812": " tatra rājñaḥ prāgalbhyopapatteḥ sa ha pravāhaṇo jaivaliruvācetarau“bhagavantau pūjāvantāvagre pūrvaṃ vadatām” /",
    "GV05chupsb_u:813": " brāhmaṇayoriti liṅgādrājāsau /",
    "GV05chupsb_u:814": " yuvayorbrāhmaṇayorvadatorvācaṃ śroṣyāmi /",
    "GV05chupsb_u:815": " artharahitāmityapare vācamiti viśeṣaṇāt //2 //",
    "GV05chupsb_u:816": " START ChUp 1,8.3",
    "GV05chupsb_u:817": " sa ha śilakaḥ śālāvatyaś caikitāyanaṃ dālbhyam uvāca hanta tvā pṛcchānīti /",
    "GV05chupsb_u:818": " pṛccheti hovāca // ChUp_1,8.3 //",
    "GV05chupsb_u:819": " ChUpBh_1,8.3 uktayoḥ sa ha śilakaḥ śālāvatyaścaikitāyanaṃ dālbhyamuvāca-“hanta yadyanumaṃsyase tvā tvāṃ pṛcchānī“tyukta itaraḥ“pṛcche“ti hovāca",
    "GV05chupsb_u:820": " START ChUp 1,8.4",
    "GV05chupsb_u:821": " kā sāmno gatir iti /",
    "GV05chupsb_u:822": " svara iti hovāca /",
    "GV05chupsb_u:823": " svarasya kā gatir iti /",
    "GV05chupsb_u:824": " prāṇa iti hovāca /",
    "GV05chupsb_u:825": " annasya kā gatir iti /",
    "GV05chupsb_u:826": " annam iti hovāca /",
    "GV05chupsb_u:827": " annasya kā gatir iti /",
    "GV05chupsb_u:828": " āpa iti hovāca // ChUp_1,8.4 //",
    "GV05chupsb_u:829": " ChUpBh_1,8.4 labdhānumatirāha-kā sāmnaḥ,",
    "GV05chupsb_u:830": " prakṛtatvādudgīthasya /",
    "GV05chupsb_u:831": " udgītho hyatropāsyatvena prakṛtaḥ /",
    "GV05chupsb_u:832": " “parovarīyāṃsamudgītham“iti ca vakṣyati /",
    "GV05chupsb_u:833": " gatirāśrayaḥ parāyaṇamityetat /",
    "GV05chupsb_u:834": " evaṃ pṛṣṭo dālbhya uvāca-svara iti /",
    "GV05chupsb_u:835": " svarātmakatvātsāmnaḥ /",
    "GV05chupsb_u:836": " yo yadātmakaḥ sa tadgatistadāśrayaśca bhavatīti yuktaṃ mṛdāśraya iva ghaṭādiḥ /",
    "GV05chupsb_u:837": " svarasya kā gatiriti,",
    "GV05chupsb_u:838": " prāṇa iti hovāca /",
    "GV05chupsb_u:839": " prāṇaniṣpādyo hi svarastasmātsavarasya prāṇo gatiḥ /",
    "GV05chupsb_u:840": " prāṇasya kā gatirityannamiti hovāca /",
    "GV05chupsb_u:841": " annāvaṣṭambho hi prāṇaḥ /",
    "GV05chupsb_u:842": " “śuṣyati vai prāṇa ṛte 'nnāt“iti hi śruteḥ /",
    "GV05chupsb_u:843": " “annaṃ dāma“iti ca /",
    "GV05chupsb_u:844": " annasya kā gatirityāpa iti hovāca /",
    "GV05chupsb_u:845": " apsambhavatvādannasya //4 //",
    "GV05chupsb_u:846": " START ChUp 1,8.5",
    "GV05chupsb_u:847": " apāṃ kā gatir iti /",
    "GV05chupsb_u:848": " asau loka iti hovāca /",
    "GV05chupsb_u:849": " amuṣya lokasya kā gatir iti /",
    "GV05chupsb_u:850": " na svargaṃ lokam atinayed iti hovāca /",
    "GV05chupsb_u:851": " svargaṃ vayaṃ lokaṃ sāmābhisaṃsthāpayāmaḥ /",
    "GV05chupsb_u:852": " svargasaṃstāvaṃ hi sāmeti // ChUp_1,8.5 //",
    "GV05chupsb_u:853": " ChUpBh_1,8.5 apāṃ kā gatirityasau loka iti /",
    "GV05chupsb_u:854": " amuṣmāllokādvṛṣṭiḥ sambhavati /",
    "GV05chupsb_u:855": " amuṣya lokasya kā gatiriti pṛṣṭo dālbhya uvāca-svargamamuṃ lokamatītyāśrayāntaraṃ sāma na nayetkaściditi hovācā'ha /",
    "GV05chupsb_u:856": " ato vayamapi svargaṃ lokaṃ sāmābhisaṃsthāpayāmaḥ /",
    "GV05chupsb_u:857": " svargalokapratiṣṭhaṃ sāma jānīma ityarthaḥ /",
    "GV05chupsb_u:858": " svargasaṃstāvaṃ svargatvena saṃstavanaṃ saṃstāvo yasya tatsāma svargasaṃstāvaṃ hi yasmāt“svargo vai lokaḥ sāmaveda“iti śrutiḥ //5 //",
    "GV05chupsb_u:859": " START ChUp 1,8.6",
    "GV05chupsb_u:860": " taṃ ha śilakaḥ śālāvatyaś caikitāyanaṃ dālbhyam uvācāpratiṣṭhitaṃ vai kila te dālbhya sāma /",
    "GV05chupsb_u:861": " yas tv etarhi brūyān mūrdhā te vipatiṣyatīti mūrdhā te vipated iti // ChUp_1,8.6 //",
    "GV05chupsb_u:862": " ChUpBh_1,8.6 tamitaraḥ śilakaḥ śālāvatyaścaikitāyanaṃ dālbhyamuvāca-apratiṣṭhitamasaṃsthitaṃ parovarīyastvenāsamāptagati sāmetyarthaḥ /",
    "GV05chupsb_u:863": " vā ityāgamaṃ smārayati kileti ca,",
    "GV05chupsb_u:864": " dālbhya te tava sāma /",
    "GV05chupsb_u:865": " yastvasahiṣṇuḥ sāmavidetarhyetasminkāle brūyātkaścidviparītavijñānamapratiṣṭhitaṃ sāma pratiṣṭhitamityevaṃvādāparādhinaṃ mūrdhā śiraste vipatiṣyati vispaṣṭaṃ patiṣyatīti /",
    "GV05chupsb_u:866": " evamuktasyāparādhinastathaiva tadvipatenna saṃśayo na tvāhaṃ bravīmītyabhiprāyaḥ /",
    "GV05chupsb_u:867": " nanu mūrdhapātār'haṃ cedaparādhaṃ kṛtavānataḥ pareṇānuktasyāpi patenmūrdhā;",
    "GV05chupsb_u:868": " na cedaparādhyuktasyāpi naiva patati /",
    "GV05chupsb_u:869": " anyathākṛtābhyāgamaḥ kṛtanāśaśca syātām /",
    "GV05chupsb_u:870": " naiṣa doṣaḥ /",
    "GV05chupsb_u:871": " kṛtasya karmaṇaḥ śubhāśubhasya phalaprāpterdeśakālanimittāpekṣatvāt /",
    "GV05chupsb_u:872": " tatraivaṃ sati mūrdhapātanimittasyāpyajñānasya parābhivyāhāranimittāpekṣatvamiti //6 //",
    "GV05chupsb_u:873": " START ChUp 1,8.7",
    "GV05chupsb_u:874": " hantāham etad bhagavatto vedānīti /",
    "GV05chupsb_u:875": " viddhīti hovāca /",
    "GV05chupsb_u:876": " amuṣya lokasya kā gatir iti /",
    "GV05chupsb_u:877": " ayaṃ loka iti hovāca /",
    "GV05chupsb_u:878": " asya lokasya kā gatir iti /",
    "GV05chupsb_u:879": " na pratiṣṭhāṃ lokam atinayed iti hovāca /",
    "GV05chupsb_u:880": " pratiṣṭhāṃ vayaṃ lokaṃ sāmābhisaṃsthāpayāmaḥ /",
    "GV05chupsb_u:881": " pratiṣṭhāsaṃstāvaṃ hi sāmeti // ChUp_1,8.7 //",
    "GV05chupsb_u:882": " ChUpBh_1,8.7 evamukto dālbhya āha-hantāhametadbhagavatto vedāni yatpratiṣṭhaṃ sāmetyuktaḥ pratyuvāca śālāvatyo viddhīti hovāca /",
    "GV05chupsb_u:883": " amuṣya lokasya kā gatiriti pṛṣṭo dālbhyena śālāvatyo 'yaṃ loka iti hovāca /",
    "GV05chupsb_u:884": " ayaṃ hi loko yāgadānahomādibhiramuṃ lokaṃ puṣyatīti /",
    "GV05chupsb_u:885": " “itaḥ pradānaṃ devā upajīvanti“iti hi śrutayaḥ /",
    "GV05chupsb_u:886": " pratyakṣaṃ hi sarvabhūtānāṃ dharaṇī pratiṣṭheti /",
    "GV05chupsb_u:887": " ataḥ sāmno 'pyayaṃ lokaḥ pratiṣṭhaiveti yuktam /",
    "GV05chupsb_u:888": " asya lokasya kā gatirityukta āha śālāvatyaḥ /",
    "GV05chupsb_u:889": " na pratiṣṭhāmimaṃ lokamatītya nayetsāma kaścit /",
    "GV05chupsb_u:890": " ato vayaṃ pratiṣṭhāṃ lokaṃ sāmābhisaṃsthāpayāmaḥ /",
    "GV05chupsb_u:891": " yasmātpratiṣṭhāsaṃstāvaṃ hi pratiṣṭhātvena saṃstutaṃ sāmetyarthaḥ /",
    "GV05chupsb_u:892": " “iyaṃ vai rathantaram“iti ca śrutiḥ //7 //",
    "GV05chupsb_u:893": " START ChUp 1,8.8",
    "GV05chupsb_u:894": " taṃ ha pravāhaṇo jaivalir uvāca /",
    "GV05chupsb_u:895": " antavad vai kila te śālāvatya sāma /",
    "GV05chupsb_u:896": " yas tv etarhi brūyān mūrdhā te vipatiṣyatīti mūrdhā te vipated iti /",
    "GV05chupsb_u:897": " hantāham etad bhagavatto vedānīti /",
    "GV05chupsb_u:898": " viddhīti hovāca // ChUp_1,8.8 //",
    "GV05chupsb_u:899": " ChUpBh_1,8.8 tamevamuktavantaṃ ha pravāhaṇo jaivaliruvācāntavadvai kila te śālāvatya sāmetyādi pūrvavat /",
    "GV05chupsb_u:900": " tataḥ śālāvatya āha-hantāhametadbhagavatto vedānīti viddhīti hovācetaro 'nujñāta āha //8//",
    "GV05chupsb_u:901": " iti chāndogyopaniṣacchāṅkarabhāṣye prathamodhyāyasyāṣṭamaḥ khaṇḍaḥ =======================================================================",
    "GV05chupsb_u:902": " START ChUp 1,9.1",
    "GV05chupsb_u:903": " asya lokasya kā gatir iti /",
    "GV05chupsb_u:904": " ākāśa iti hovāca /",
    "GV05chupsb_u:905": " sarvāṇi ha vā imāni bhūtāny ākāśād eva samutpadyante /",
    "GV05chupsb_u:906": " ākāśaṃ praty astaṃ yanti /",
    "GV05chupsb_u:907": " ākāśo hy evaibhyo jyāyān /",
    "GV05chupsb_u:908": " ākāśaḥ parāyaṇam // ChUp_1,9.1 //",
    "GV05chupsb_u:909": " ChUpBh_1,9.1 asya lokasya kā gatiriti /",
    "GV05chupsb_u:910": " ākāśa iti hovāca pravāhaṇaḥ /",
    "GV05chupsb_u:911": " ākāśa iti ca para ātmā“ākāśo vai nāme“ti śruteḥ /",
    "GV05chupsb_u:912": " tasya hi karma sarvabhūtotpādakatvam /",
    "GV05chupsb_u:913": " tasminneva hi bhūtapralayaḥ /",
    "GV05chupsb_u:914": " tattejo 'sṛjata /",
    "GV05chupsb_u:915": " tejaḥ parasyāṃ devatāyāmiti hi vakṣyati /",
    "GV05chupsb_u:916": " sarvāṇi ha vā imāni bhūtāni sthāvarajaṅgamānyākāśādeva samutpadyante tejobannādikrameṇa,",
    "GV05chupsb_u:917": " sāmarthyāt /",
    "GV05chupsb_u:918": " ākāśaṃ pratyastaṃ yanti pralayakāle tenaiva viparītakrameṇa hi yasmādākāśa evaibhyaḥ",
    "GV05chupsb_u:919": " sarvebhyo bhūtebhyo jyāyānmahattaro 'taḥ sa sarveṣāṃ bhṛtānāṃ paramayanaṃ parāyaṇaṃ",
    "GV05chupsb_u:920": " pratiṣṭhā triṣvapi kāleṣvityarthaḥ //1 //",
    "GV05chupsb_u:921": " START ChUp 1,9.2",
    "GV05chupsb_u:922": " sa eṣa parovarīyān udgīthaḥ /",
    "GV05chupsb_u:923": " sa eṣo 'nantaḥ /",
    "GV05chupsb_u:924": " parovarīyo hāsya bhavati parovarīyaso ha lokāñ jayati ya etad evaṃ vidvān parovarīyāṃsam udgītham upāste // ChUp_1,9.2 //",
    "GV05chupsb_u:925": " ChUpBh_1,9.2 yasmātparaṃ paraṃ varīyo varīyaso 'pyeṣa varaḥ paraśca varīyāśca rapovarīyānudgīthaḥ paramātmā sampanna ityarthaḥ /",
    "GV05chupsb_u:926": " ata eva sa eṣo 'nanto 'vidyāmānāntastametaṃ parovarīyāṃsaṃ paramātmabhūtamanantamevaṃ vidvānparovarīyāṃsamudgīthamupāste /",
    "GV05chupsb_u:927": " tasyaitatphalamāha-parovarīyaḥ paraṃ paraṃ varīyo viśiṣṭataraṃ jīvanaṃ hāsya viduṣo",
    "GV05chupsb_u:928": " bhavati dṛṣṭaṃ phalamadṛṣṭaṃ ca parovarīyasa uttarottaraviśiṣṭatarāneva brahmākāśāntāṃllokāñjayati",
    "GV05chupsb_u:929": " ya etadevaṃ vidvānudgīthamupāste //2 //",
    "GV05chupsb_u:930": " START ChUp 1,9.3",
    "GV05chupsb_u:931": " taṃ haitam atidhanvā śaunaka udaraśāṇḍilyāyoktvovāca /",
    "GV05chupsb_u:932": " yāvat ta enaṃ prajāyām udgīthaṃ vediṣyante parovarīyo haibhyas tāvad asmiṃl loke jīvanaṃ bhaviṣyati // ChUp_1,9.3 //",
    "GV05chupsb_u:933": " ChUpBh_1,9.3 kiṃ ca tametamudgīthaṃ vidvānatidhanvā nāmataḥ śunakasyāpatyaṃ śaunaka udaraśāḍilyāya śiṣyāyaitamudgīthadarśanamuktvovāca /",
    "GV05chupsb_u:934": " yāvatte tava prajāyāṃ prajāsantatāvityarthaḥ /",
    "GV05chupsb_u:935": " enamudgīthaṃ tvatsantatijā vediṣyante jñāsyanti tāvantaṃ kālaṃ parovarīyo haibhyaḥ prasiddhebhyo laukikajīvanebhya uttarottaraviśiṣṭataraṃ jīvanaṃ tebhyo bhaviṣyati //3 //",
    "GV05chupsb_u:936": " START ChUp 1,9.4",
    "GV05chupsb_u:937": " tathāmuṣmiṃl loke loka iti /",
    "GV05chupsb_u:938": " sa ya etam eva vidvān upāste parovarīya eva hāsyāmuṣmiṃl loke jīvanaṃ bhavati tathāmuṣmiṃl loke loka iti loke loka iti // ChUp_1,9.4 //",
    "GV05chupsb_u:939": " ChUpBh_1,9.4 tathādṛṣṭe 'pi paraloke 'muṣminparovarīyāṃlloko bhaviṣyatītyuktavāñśāṇḍilyāyātidhanvā śaunakaḥ /",
    "GV05chupsb_u:940": " syādetatphalaṃ pūrveṣāṃ mahābhāgyānāṃ naidaṃyugīnānāmityāśaṅkānivṛttaya āha-sa yaḥ",
    "GV05chupsb_u:941": " kaścidetadevaṃ vidvānudgīthametarhyupāste tasyāpyevameva parovarīya eva hāsyāsmiṃlloke",
    "GV05chupsb_u:942": " jīvanaṃ bhavati tathāmuṣmiṃlloke loke loka iti //4 //",
    "GV05chupsb_u:943": " iti chāndogyopaniṣacchāṅkarabhāṣye prathamodhyāyasya navamaḥ khaṇḍaḥ =======================================================================",
    "GV05chupsb_u:944": " START ChUp 1,10.1",
    "GV05chupsb_u:945": " maṭacīhateṣu kuruṣv āṭikyā saha jāyayoṣastir ha cākrāyaṇa ibhyagrāme pradrāṇaka uvāsa // ChUp_1,10.1 //",
    "GV05chupsb_u:946": " ChUpBh_1,10.1 udgīyopāsanaprasaṅgena prastāvapratihāraviṣayamapyupāsanaṃ vaktavyamitīdamārabhyate /",
    "GV05chupsb_u:947": " ākhyāyikā ta sukhāvabodhārthā /",
    "GV05chupsb_u:948": " maṭacīhateṣu maṭacyo 'śanayastābhirhateṣu nāśiteṣu kuruṣu kurusasyeṣvityarthaḥ /",
    "GV05chupsb_u:949": " tato durbhikṣe jāta āṭikyānupajātapayodharādistrīvyañjanayā saha jāyayoṣastirha nāmataścakrasyāpatyaṃ cākrāyaṇaḥ /",
    "GV05chupsb_u:950": " ibho hastī tamarhatītībhya īśvaro hastyāroho vā tasya grāma ibhyagrāmastasminpradrāṇako 'nnālābhāt /",
    "GV05chupsb_u:951": " drā kutsāyāṃ gatau /",
    "GV05chupsb_u:952": " kṛtsitāṃ gatiṃ gato 'ntyāvasthāṃ prāpta ityarthaḥ /",
    "GV05chupsb_u:953": " uvāsoṣitavānkasyacidgṛhamāśritya //1 //",
    "GV05chupsb_u:954": " START ChUp 1,10.2",
    "GV05chupsb_u:955": " sa hebhyaṃ kulmāṣān khādantaṃ bibhikṣe /",
    "GV05chupsb_u:956": " taṃ hovāca /",
    "GV05chupsb_u:957": " neto 'nye vidyante yac ca ye ma ima upanihitā iti // ChUp_1,10.2 //",
    "GV05chupsb_u:958": " ChUpBh_1,10.2 so 'nnārthamaṭannibhyaṃ kulmāṣānkutsitānmāṣānkhādantaṃ bhakṣayantaṃ yadṛcchayopalabhya bibhikṣe yācitavān /",
    "GV05chupsb_u:959": " tamuṣastiṃ hovācebhyaḥ /",
    "GV05chupsb_u:960": " neto 'smānmayā bhakṣyamāṇāducchiṣṭarāśeḥ kulmāṣā anye na vidyante /",
    "GV05chupsb_u:961": " yacca ye rāśau me mamopanihitāḥ prakṣiptā ime bhājate kiṃ karomītyuktaḥ pratyuvācoṣastiḥ //2 //",
    "GV05chupsb_u:962": " START ChUp 1,10.3",
    "GV05chupsb_u:963": " eteṣāṃ me dehīti hovāca /",
    "GV05chupsb_u:964": " tān asmai pradadau /",
    "GV05chupsb_u:965": " hantānupānam iti /",
    "GV05chupsb_u:966": " ucchiṣṭaṃ vai me pītaṃ syād iti hovāca // ChUp_1,10.3 //",
    "GV05chupsb_u:967": " ChUpBh_1,10.3 eteṣāmetānityarthaḥ /",
    "GV05chupsb_u:968": " me mahyaṃ dehīti hovāca /",
    "GV05chupsb_u:969": " tānsa ibhyo 'smā uṣastaye pradadau pradattavān /",
    "GV05chupsb_u:970": " anupānīyaṃ samīpasthamudakaṃ hanta gṛhāṇānupānamityuktaḥ pratyuvāca /",
    "GV05chupsb_u:971": " ucchiṣṭaṃ vai me mamedamudakaṃ pītaṃ syādyadi pāsyāmītyuktavantaṃ pratyuvācetaraḥ //3 //",
    "GV05chupsb_u:972": " START ChUp 1,10.4",
    "GV05chupsb_u:973": " na svid ete 'py ucchiṣṭā iti /",
    "GV05chupsb_u:974": " na vā ajīviṣyam imān akhādann iti hovāca /",
    "GV05chupsb_u:975": " kāmo ma udapānam iti // ChUp_1,10.4 //",
    "GV05chupsb_u:976": " ChUpBh_1,10.4 kiṃ na svidete kulmāṣā upyucchiṣṭā ityukta āhoṣastirna vā ajīviṣyaṃ na jīviṣyāmīmānkulmāṣānakhādannabhakṣayanniti hovāca /",
    "GV05chupsb_u:977": " kāma icchāto me mamodakapānaṃ labhyata ityarthaḥ /",
    "GV05chupsb_u:978": " ataścaitāmavasyāṃ prāptasya vidyādharmayaśovataḥ svātmaparopakārasamarthasyaitadapi karma kurvato nā'gaḥsparśa ityabhiprāyaḥ /",
    "GV05chupsb_u:979": " tasyāpi jāvitaṃ pratyupāyāntare 'jugupsite sati jugupsitametatkarma doṣāya /",
    "GV05chupsb_u:980": " jñānāvalepena kurvato narakapātaḥ syādevetyabhiprāyaḥ /",
    "GV05chupsb_u:981": " pradrāṇakaśabdaśravaṇāt //4 //",
    "GV05chupsb_u:982": " START ChUp 1,10.5",
    "GV05chupsb_u:983": " sa ha khāditvātiśeṣāñ jāyāyā ājahāra /",
    "GV05chupsb_u:984": " sāgra eva subhikṣā babhūva /",
    "GV05chupsb_u:985": " tān pratigṛhya nidadhau // ChUp_1,10.5 //",
    "GV05chupsb_u:986": " ChUpBh_1,10.5 tāṃśca sa khāditvātiśeṣānatiśiṣṭāñjāyāyai kāruṇyādājahāra /",
    "GV05chupsb_u:987": " sā'ṭikyagra eva kulmāṣaprāpteḥ subhikṣā śobhanabhikṣā labdhānnetyetadbabhūva saṃvṛttā /",
    "GV05chupsb_u:988": " tathāpi strīsvābhāvyādanavajñāya tānkulmāṣānpatyurhastātpratigṛhya nidadhau nikṣiptavatī //5 //",
    "GV05chupsb_u:989": " START ChUp 1,10.6",
    "GV05chupsb_u:990": " sa ha prātaḥ saṃjihāna uvāca /",
    "GV05chupsb_u:991": " yad batānnasya labhemahi labhemahi dhanamātrām /",
    "GV05chupsb_u:992": " rājāsau yakṣyate /",
    "GV05chupsb_u:993": " sa mā sarvair ārtvijyair vṛṇīteti // ChUp_1,10.6 //",
    "GV05chupsb_u:994": " ChUpBh_1,10.6 sa tasyāḥ karma jānanprātaruṣaḥkāle sañjihānaḥ śayanaṃ nidrāṃ vā parityajannuvāca",
    "GV05chupsb_u:995": " patnyāḥ śṛṇvatyā yadyadi vateti khidyamāno 'nnasya stokaṃ labhemahi tadbhuktvānnaṃ",
    "GV05chupsb_u:996": " samartho gatvā labhemahi dhanamātrāṃ dhanasyālpam /",
    "GV05chupsb_u:997": " tato 'smākaṃ jīvanaṃ bhaviṣyatīti /",
    "GV05chupsb_u:998": " dhanalābhe ca kāraṇamāha-rājāsau nātidūre sthāne yakṣyate /",
    "GV05chupsb_u:999": " yajamānatvāttasyā'tmanepadam /",
    "GV05chupsb_u:1000": " sa ca rājā mā māṃ pātramupalabhya sarvairārtvijyairṝtvikkarmabhirṝtvikkarmaprayojanāyetyartho vṛṇīteti //6 //",
    "GV05chupsb_u:1001": " START ChUp 1,10.7",
    "GV05chupsb_u:1002": " taṃ jāyovāca /",
    "GV05chupsb_u:1003": " hanta pata ima eva kulmāṣā iti /",
    "GV05chupsb_u:1004": " tān khāditvāmuṃ yajñaṃ vitatam eyāya // ChUp_1,10.7 //",
    "GV05chupsb_u:1005": " ChUpBh_1,10.7 evamuktavantaṃ jāyovāca-hanta gṛhāṇa he pata ima eva ye maddhaste vinikṣiptāstvayā kulmāṣā iti /",
    "GV05chupsb_u:1006": " tānkhāditvāmuṃ yajñaṃ rājño vitataṃ vistāritamṛtvigbhireyāya //7 //",
    "GV05chupsb_u:1007": " START ChUp 1,10.8",
    "GV05chupsb_u:1008": " tatrodgātḥn āstāve stoṣyamāṇān upopaviveśa /",
    "GV05chupsb_u:1009": " sa ha prastotaram uvāca // ChUp_1,10.8 //",
    "GV05chupsb_u:1010": " ChUpBh_1,10.8 tatra ca gatvodgātṝnudgātṛpuruṣānāgatya stuvantyasminnityāstāvastasminnāstāve stoṣyamāṇānupopaviveśa samīpa upaviṣṭasteṣāmityarthaḥ",
    "GV05chupsb_u:1011": " upaviśya sa ha prastotāramuvāca //8 //",
    "GV05chupsb_u:1012": " START ChUp 1,10.9",
    "GV05chupsb_u:1013": " prastotar yā devatā prastāvam anvāyattā tāṃ ced avidvān prastoṣyasi mūrdhā te vipatiṣyatīti // ChUp_1,10.9 //",
    "GV05chupsb_u:1014": " ChUpBh_1,10.9 he prastotarityāmantryābhimukhīkaraṇāya /",
    "GV05chupsb_u:1015": " yā devatā prastāvaṃ prastāvabhaktimanugatānvāyattā tāṃ ceddevatāṃ prastāvabhakteravidvānsanprastoṣyasi viduṣo mama samīpe /",
    "GV05chupsb_u:1016": " tatparokṣe 'pi cedvipatettasya mūrdhā karmamātravidāmanadhikāra eva karmaṇi syāt /",
    "GV05chupsb_u:1017": " taccāniṣṭamaviduṣāmapi karmadarśanāt /",
    "GV05chupsb_u:1018": " dakṣiṇamārgaśruteśca /",
    "GV05chupsb_u:1019": " anadhikāre cāviduṣāmuttara evaiko mārgaḥ śrūyeta /",
    "GV05chupsb_u:1020": " na ca smārtakarmanimitta eva dakṣiṇaḥ panthāḥ /",
    "GV05chupsb_u:1021": " yajñena dānenetyādiśrateḥ /",
    "GV05chupsb_u:1022": " tathoktasya mayeti ca viśeṣaṇādvidvatsamakṣameva karmaṇyanadhikāro na sarvatrāgnihotrasmārtakarmādhyayanādiṣu ca /",
    "GV05chupsb_u:1023": " anujñāyāstatra tatra darśanāt karmamātravidāmapyadhikāraḥ siddhaḥ karmaṇīti /",
    "GV05chupsb_u:1024": " mūrdhā te vipatiṣyatīti //9 //",
    "GV05chupsb_u:1025": " START ChUp 1,10.10-11",
    "GV05chupsb_u:1026": " evam evodgātāram uvāca /",
    "GV05chupsb_u:1027": " udgātar yā devatodgītham anvāyattā tāṃ ced avidvān udgāsyasi mūrdhā te vipatiṣyatīti // ChUp_1,10.10 //",
    "GV05chupsb_u:1028": " evam eva pratihartāram uvāca /",
    "GV05chupsb_u:1029": " pratihartar yā devatā pratihāram anvāyattā tāṃ ced avidvān pratihariṣyasi mūrdhā te vipatiṣyatīti /",
    "GV05chupsb_u:1030": " te ha samāratās tūṣṇīm āsāṃ cakrire // ChUp_1,10.11 //",
    "GV05chupsb_u:1031": " ChUpBh_1,10.10-11 evamevodgātāraṃ pratihartāramuvācetyādi samānamanyat /",
    "GV05chupsb_u:1032": " te prastotrādayaḥ karmabhyaḥ samāratā uparatāḥ santo mūrdhapātabhayāttūṣṇīmāsāṃcakrire 'nyaccākurvantaḥ arthitvāt //10-11 //",
    "GV05chupsb_u:1033": " iti chāndogyopaniṣacchāṅkarabhāṣye prathamodhadhyāyasya daśamaḥ khaṇḍaḥ =======================================================================",
    "GV05chupsb_u:1034": " START ChUp 1,11.1",
    "GV05chupsb_u:1035": " atha hainaṃ yajamāna uvāca /",
    "GV05chupsb_u:1036": " bhagavantaṃ vā ahaṃ vividiṣāṇīti /",
    "GV05chupsb_u:1037": " uṣastir asmi cākrāyaṇa iti hovāca // ChUp_1,11.1 //",
    "GV05chupsb_u:1038": " ChUpBh_1,11.1 athānantaraṃ hainamuṣastiṃ yajamāno rājovāca /",
    "GV05chupsb_u:1039": " bhagavantaṃ vai pūjāvarntamahaṃ vividiṣāmi veditumicchāmītyukta uṣastirasmi cākrāyaṇastavāpi śrotrapathamāgato yadīti hovācoktavān //1 //",
    "GV05chupsb_u:1040": " START ChUp 1,11.2",
    "GV05chupsb_u:1041": " sa hovāca /",
    "GV05chupsb_u:1042": " bhagavantaṃ vā aham ebhiḥ sarvair ārtvijyaiḥ paryaiṣiṣam /",
    "GV05chupsb_u:1043": " bhagavato vā aham avittyānyān avṛṣi // ChUp_1,11.2 //",
    "GV05chupsb_u:1044": " ChUpBh_1,11.2 sa ha yajamāna uvāca satyamevamahaṃ bhagavantaṃ bahuguṇamaśrauṣaṃ sarvaiśca ṛcvikkarmabhirārtvijyaiḥ paryaiṣiṣaṃ paryeṣaṇaṃ kṛtavānasmi",
    "GV05chupsb_u:1045": " anviṣya bhagavato vā ahamavittyālābhenānyānimānavṛṣi vṛtavānasmi //2 //",
    "GV05chupsb_u:1046": " START ChUp 1,11.3",
    "GV05chupsb_u:1047": " bhagavāṃs tv eva me sarvair ārtvijyair iti /",
    "GV05chupsb_u:1048": " tatheti /",
    "GV05chupsb_u:1049": " atha tarhy eta eva samatisṛṣṭāḥ stuvatām /",
    "GV05chupsb_u:1050": " yāvat tv ebhyo dhanaṃ dadyās tāvan mama dadyā iti /",
    "GV05chupsb_u:1051": " tatheti ha yajamāna uvāca // ChUp_1,11.3 //",
    "GV05chupsb_u:1052": " ChUpBh_1,11.3 adyāpi bhagavāṃstveva me mama sarvairārtvijyairṛtvikkarmārthamastvityuktastathetyāhoṣast iḥ /",
    "GV05chupsb_u:1053": " kintvathaivaṃ tarhyeta eva tvayā pūrva vṛtā mayā samatisṛṣṭā mayā samyakprasannenānujñātāḥ santaḥ stuvatām /",
    "GV05chupsb_u:1054": " tvayā tvetatkāryam /",
    "GV05chupsb_u:1055": " yāvattvebhyaḥ prastotrādibhyaḥ sarvebhyo dhanaṃ dadyāḥ prayacchasi tāvanmama dadyā ityuktastatheti ha yajamāna uvāca //3 //",
    "GV05chupsb_u:1056": " START ChUp 1,11.4",
    "GV05chupsb_u:1057": " atha hainaṃ prastotopasasāda /",
    "GV05chupsb_u:1058": " prastotar yā devatā prastāvam anvāyattā tāṃ ced avidvān prastoṣyasi mūrdhā te vipatiṣyatīti mā bhagavān avocat /",
    "GV05chupsb_u:1059": " katamā sā devateti // ChUp_1,11.4 //",
    "GV05chupsb_u:1060": " ChUpBh_1,11.4 atha hainamauṣastyaṃ vacaḥ śrutvā prastotopasasādoṣastiṃ vinayenopajagāma /",
    "GV05chupsb_u:1061": " prastotaryā devatetyādi mā māṃ magavānavocatpūrvam /",
    "GV05chupsb_u:1062": " katamā sā devatā yā prastāvabhaktimanvāyatteti //4 //",
    "GV05chupsb_u:1063": " START ChUp 1,11.5",
    "GV05chupsb_u:1064": " prāṇa iti hovāca /",
    "GV05chupsb_u:1065": " sarvāṇi ha vā imāni bhūtāni prāṇam evābhisaṃviśanti /",
    "GV05chupsb_u:1066": " prāṇam abhyujjihate /",
    "GV05chupsb_u:1067": " saiṣā devatā prastāvam anvāyattā /",
    "GV05chupsb_u:1068": " tāṃ ced avidvān prāstoṣyo mūrdhā te vipatiṣyat tathoktasya mayeti // ChUp_1,11.5 //",
    "GV05chupsb_u:1069": " ChUpBh_1,11.5 pṛṣṭaḥ prāṇa iti hovāca /",
    "GV05chupsb_u:1070": " yuktaṃ prastāvasya prāṇo devateti /",
    "GV05chupsb_u:1071": " kathaṃ, sarvāṇi sthāvarajaṅgamāni bhūtāni prāṇamevābhisaṃviśanti pralayakāle prāṇamabhi lakṣayitvā prāṇātmanaivojjihate prāṇādevodgacchantītyarthaḥ utpattikāle /",
    "GV05chupsb_u:1072": " ataḥ saiṣā devatā prastāvamanvāyattā tāṃ cedavidvāṃstvaṃ prāstoṣyaḥ prastavanaṃ prastāvabhaktiṃ",
    "GV05chupsb_u:1073": " kṛtavānasi yadi mūrdhā śiraste vyapatiṣyadvipatitamabhaviṣyattathoktasya mayā tatkāle",
    "GV05chupsb_u:1074": " mūrdhā te vipatiṣyatīti /",
    "GV05chupsb_u:1075": " atastvayā sādhu kṛtam /",
    "GV05chupsb_u:1076": " mayā niṣiddhaḥ karmaṇo yaduparamamakārṣīrityabhiprāyaḥ //5 //",
    "GV05chupsb_u:1077": " START ChUp 1,11.6",
    "GV05chupsb_u:1078": " atha hainam udgātopasasāda /",
    "GV05chupsb_u:1079": " udgātar yā devatodgītham anvāyattā tāṃ ced avidvān udgāsyasi mūrdhā te vipatiṣyatīti mā bhagavān avocat /",
    "GV05chupsb_u:1080": " katamā sā devatā iti // ChUp_1,11.6 //",
    "GV05chupsb_u:1081": " ChUpBh_1,11.6 tathodgātā papraccha katamā sodgīthabhaktimanugatānvāyattā devateti //6 //",
    "GV05chupsb_u:1082": " START ChUp 1,11.7",
    "GV05chupsb_u:1083": " āditya iti hovāca /",
    "GV05chupsb_u:1084": " sarvāṇi ha vā imāni bhūtāny ādityam uccaiḥ santaṃ gāyanti /",
    "GV05chupsb_u:1085": " saiṣā devatodgītham anvāyattā /",
    "GV05chupsb_u:1086": " tāṃ ced avidvān udagāsyo mūrdhā te vyapatiṣyat tathoktasya mayeti // ChUp_1,11.7 //",
    "GV05chupsb_u:1087": " ChUpBh_1,11.7 pṛṣṭa āditya iti hovāca /",
    "GV05chupsb_u:1088": " sarvāṇi ha vā imāni bhūtānyādityamuccairūrdhvaṃ santaṃ gāyanti śabdayanti stuvantītyabhiprāyaḥ /",
    "GV05chupsb_u:1089": " ucchabdasāmānyātpraśabdasāmānyādiva prāṇo 'taḥ saiṣā devatetyādi pūrvavat //7 //",
    "GV05chupsb_u:1090": " START ChUp 1,11.8",
    "GV05chupsb_u:1091": " atha hainaṃ pratihartopasasāda /",
    "GV05chupsb_u:1092": " pratihartar yā devatā pratihāram anvāyattā tāṃ ced avidvān pratihariṣyasi mūrdhā te vipatiṣyatīti mā bhagavān avocat /",
    "GV05chupsb_u:1093": " katamā sā devateti // ChUp_1,11.8 //",
    "GV05chupsb_u:1094": " ChUpBh_1,11.8 evamevātha hainaṃ pratihartopasāda katamā sā devatā pratihāramanvāyatteti //8 //",
    "GV05chupsb_u:1095": " START ChUp 1,11.9",
    "GV05chupsb_u:1096": " annam iti hovāca /",
    "GV05chupsb_u:1097": " sarvāṇi ha vā imāni bhūtany annam eva pratiharamāṇāni jīvanti /",
    "GV05chupsb_u:1098": " saiṣā devatā pratihāram anvāyattā /",
    "GV05chupsb_u:1099": " tāṃ ced avidvān pratyahariṣyo mūrdhā te vyapatiṣyat tathoktasya mayeti tathoktasya mayeti // ChUp_1,11.9 //",
    "GV05chupsb_u:1100": " ChUpBh_1,11.9 pṛṣṭo 'nnamiti hovāca /",
    "GV05chupsb_u:1101": " sarvāṇi ha vā imāni bhūtānyannamevā'tmānaṃ prati sarvataḥ pratiharamāṇāni jīvanti /",
    "GV05chupsb_u:1102": " saiṣā devatā pratiśabdasāmānyātpratihārabhaktimanugatā /",
    "GV05chupsb_u:1103": " samānamanyattathoktasya mayeti /",
    "GV05chupsb_u:1104": " prastāvodgīthapratihārabhaktīḥ prāṇādityānnadṛṣṭyopāsīteti samudāyārthaḥ /",
    "GV05chupsb_u:1105": " prāṇādyāpattiḥ karmasamṛddhirvā phalamiti //9//",
    "GV05chupsb_u:1106": " iti chāndogyopaniṣacchāṅkarabhāṣye prathamodhyāyasyaikādaśaḥ khaṇḍaḥ =======================================================================",
    "GV05chupsb_u:1107": " START ChUp 1,12.1",
    "GV05chupsb_u:1108": " athātaḥ śauva udgīthaḥ /",
    "GV05chupsb_u:1109": " tad dha bako dālbhyo glāvo vā maitreyaḥ svādhyāyam udvavrāja // ChUp_1,12.1 //",
    "GV05chupsb_u:1110": " ChUpBh_1,12.1 atīte khaṇḍe 'nnāprāptinimittā kaṣṭāvasthoktocchiṣṭaparyuṣitabhakṣaṇalakṣaṇā /",
    "GV05chupsb_u:1111": " sā mā bhūdityannalābhāyāthānantaraṃ śauvaḥ śvabhirdṛṣṭa udgītha udgānaṃ sāmātaḥ prastūyate /",
    "GV05chupsb_u:1112": " tattatra ha kila bako nāmato dalbhasyāpatyaṃ dālbhyo glāvo vā nāmato mitrāyāścāpatyaṃ maitreyaḥ /",
    "GV05chupsb_u:1113": " vāśabdaścārthe /",
    "GV05chupsb_u:1114": " dvyāmuṣyāyaṇo hyasau /",
    "GV05chupsb_u:1115": " vastuviṣaye kriyāsviva vikalpānupapatteḥ /",
    "GV05chupsb_u:1116": " dvināmā dvigotra ityādi hi smṛtiḥ /",
    "GV05chupsb_u:1117": " dṛśyate cobhayataḥ piṇḍabhāktvam /",
    "GV05chupsb_u:1118": " udgīthe baddhacittatvādṛṣāvanādarādvā /",
    "GV05chupsb_u:1119": " vāśabdaḥ svādhyāyārthaḥ /",
    "GV05chupsb_u:1120": " svādhyāyaṃ kartuṃ grāmādbahirudvavrājodgatavānviviktadeśasthodakābhyāśam /",
    "GV05chupsb_u:1121": " udvavrāja pratipālayāñcakāreti caikavacanālliṅgādeko 'sāvṛṣiḥ /",
    "GV05chupsb_u:1122": " śvodgīthakālapratipālanādṛṣeḥ svādhyāyakaraṇamannakāmanayeti lakṣyata ityabhiprāyaḥ //1 //",
    "GV05chupsb_u:1123": " START ChUp 1,12.2",
    "GV05chupsb_u:1124": " tasmai śvā śvetaḥ prādur babhūva /",
    "GV05chupsb_u:1125": " tam anye śvāna upasametyocuḥ /",
    "GV05chupsb_u:1126": " annaṃ no bhagavān āgāyatu /",
    "GV05chupsb_u:1127": " aśanāyāma vā iti // ChUp_1,12.2 //",
    "GV05chupsb_u:1128": " ChUpBh_1,12.2 svādhyāyena toṣitā devatarṣirvā śvarūpaṃ gṛhītvā śvā śvetaḥ saṃstasmā ṛṣaye tadanugrahārthaṃ prādurbabhūva prāduścakāra /",
    "GV05chupsb_u:1129": " tamanye śuklaṃ śvānaṃ kṣullakāḥ śvāna upasametyocuruktavanto 'nnaṃ no 'smabhyaṃ bhagavānāgāyatvāgānena niṣpādayatvityarthaḥ /",
    "GV05chupsb_u:1130": " mukyaprāṇaṃ vāgādayo vā prāṇamanvannabhujaḥ svādhyāyaparitoṣitāḥ santo 'nugṛhṇīyurenaṃ svarūpamādāyeti yuktamevaṃ pratipattum /",
    "GV05chupsb_u:1131": " aśanāyāma vai bubhukṣitāḥ smo vā iti //2 //",
    "GV05chupsb_u:1132": " START ChUp 1,12.3",
    "GV05chupsb_u:1133": " tān hovācehaiva mā prātar upasamīyateti /",
    "GV05chupsb_u:1134": " tad dha bako dālbhyo glāvo vā maitreyaḥ pratipālayāṃ cakāra // ChUp_1,12.3 //",
    "GV05chupsb_u:1135": " ChUpBh_1,12.3 evamukte śvā śveta uvāca tānkṣullākāñśuna ihaivāsminneva deśe mā māṃ prātaḥ prātaḥkāla upasamīyāteti /",
    "GV05chupsb_u:1136": " dairdhyaṃ chandasaṃ samīyāteti,",
    "GV05chupsb_u:1137": " pramādapāṭho vā /",
    "GV05chupsb_u:1138": " prātaḥ kālakaraṇaṃ tatkāla eva kartavyājhrvyatāṭartham /",
    "GV05chupsb_u:1139": " annadasya vā savituraparāhne 'nābhimukhyāt /",
    "GV05chupsb_u:1140": " tattatraiva ha bako dālbhyo glāvo vā maitreya ṛṣiḥ pratipālayāñcakāra pratīkṣaṇaṃ kṛtavānityarthaḥ //3 //",
    "GV05chupsb_u:1141": " START ChUp 1,12.4",
    "GV05chupsb_u:1142": " te ha yathaivedaṃ bahiṣpavamānena stoṣyamāṇāḥ saṃrabdhāḥ sarpantīty evam āsasṛpuḥ /",
    "GV05chupsb_u:1143": " te ha samupaviśya hiñ cakruḥ // ChUp_1,12.4 //",
    "GV05chupsb_u:1144": " ChUpBh_1,12.4 te śvānastatraivā'gamya ṛṣeḥ samakṣaṃ yathaiveha karmaṇi bahiṣpavamānena stotreṇa stoṣyamāṇā /",
    "GV05chupsb_u:1145": " udgātṛpuruṣāḥ saṃrabdhāḥ saṃlagnā anyonyameva mukhenānyonyasya pucchaṃ gṛhītvā'sasṛpurāsṛptavantaḥ paribhramaṇaṃ kṛtavanta ityarthaḥ /",
    "GV05chupsb_u:1146": " ta evaṃ saṃsṛpya samupaviśyopaviṣṭāḥ santo hiṃ cakrurhiṅkāraṃ kṛtavantaḥ //4 //",
    "GV05chupsb_u:1147": " START ChUp 1,12.5",
    "GV05chupsb_u:1148": " oṃ3 pibā3ma /",
    "GV05chupsb_u:1149": " oṃ3 devo varuṇaḥ prajāpatiḥ savitā2'nnam ihā2'harat /",
    "GV05chupsb_u:1150": " ChUpBh_1,12.5 omadāmoṃ pibāmoṃ devo dyotanāt /",
    "GV05chupsb_u:1151": " varuṇo varṣaṇājjagataḥ /",
    "GV05chupsb_u:1152": " prajāpatiḥ pālanātprajānām /",
    "GV05chupsb_u:1153": " savitā prasavitṛtvātsarvasyā'ditya ucyate /",
    "GV05chupsb_u:1154": " etaiḥ paryāyaiḥ sa evaṃbhūta ādityo 'nnamasmabhyamihā'baradābaratviti /",
    "GV05chupsb_u:1155": " ta evaṃ hiṃ kṛtvā punarapyūcuḥ-sa tvaṃ he 'nnapate /",
    "GV05chupsb_u:1156": " sa hi sarvasyānnasya prasavitṛtvātpatiḥ /",
    "GV05chupsb_u:1157": " na hi tatpākena vinā prabhūtamannamaṇumātramapi jāyate prāṇinām /",
    "GV05chupsb_u:1158": " ato 'nnapatiḥ /",
    "GV05chupsb_u:1159": " he 'nnapate 'nnamasmabhyamihā'harā'hareti /",
    "GV05chupsb_u:1160": " abhyāsa ādarārthaḥ /",
    "GV05chupsb_u:1161": " omiti //5//",
    "GV05chupsb_u:1162": " iti chāndogyopaniṣacchāṅkarabhāṣye prathamodhyāyasya dvādaśaḥ khaṇḍaḥ =======================================================================",
    "GV05chupsb_u:1163": " START ChUp 1,13.1",
    "GV05chupsb_u:1164": " ayaṃ vāva loko hāukāraḥ /",
    "GV05chupsb_u:1165": " vāyur hāikāraḥ /",
    "GV05chupsb_u:1166": " candramā athakāraḥ /",
    "GV05chupsb_u:1167": " ātmehakāraḥ /",
    "GV05chupsb_u:1168": " agnir īkāraḥ // ChUp_1,13.1 //",
    "GV05chupsb_u:1169": " ChUpBh_1,13.1 bhaktiviṣayopāsanaṃ sāmāvayavasambaddhamityataḥ sāmāvayavāntarastobhākṣara",
    "GV05chupsb_u:1170": " viṣayāṇyupāsanāntarāṇi saṃhatānyupadiśyante 'nantaraṃ sāmāvayavasambaddhatvāviśeṣāt-ayaṃ",
    "GV05chupsb_u:1171": " vāvāyameva loko hāukāraḥ stobho rathantare sāmni prasiddhaḥ-“iyaṃ vai rathantaram” iti /",
    "GV05chupsb_u:1172": " asmātsambandhasāmānyāddhāukārastobho 'yaṃ loka ityevamupāsīta /",
    "GV05chupsb_u:1173": " vāyurhākāraḥ /",
    "GV05chupsb_u:1174": " vāmadevye sāmani hāikāraḥ prasiddhaḥ /",
    "GV05chupsb_u:1175": " vāyvapsambandhaśca vāmadevasya sāmno yonirityasmātsāmānyāddhāikāraṃ vāyudṛṣṭyopāsīta /",
    "GV05chupsb_u:1176": " candramā athakāraḥ /",
    "GV05chupsb_u:1177": " candradṛṣṭyāthakāramupāsīta /",
    "GV05chupsb_u:1178": " anne hīdaṃ sthitam /",
    "GV05chupsb_u:1179": " annātmā candraḥ /",
    "GV05chupsb_u:1180": " thakārākārasāmānyācca /",
    "GV05chupsb_u:1181": " ātmehakāraḥ /",
    "GV05chupsb_u:1182": " iheti stobhaḥ pratyakṣo hyātmeti vyapadiśyate /",
    "GV05chupsb_u:1183": " iheti ca stobhaḥ /",
    "GV05chupsb_u:1184": " tatsāmānyāt /",
    "GV05chupsb_u:1185": " agnirīkāraḥ /",
    "GV05chupsb_u:1186": " īnidhanāni cā'gneyāni sarvāṇi sāmānītyatastatsāmānyāt //1 //",
    "GV05chupsb_u:1187": " START ChUp 1,13.2",
    "GV05chupsb_u:1188": " āditya ūkāraḥ /",
    "GV05chupsb_u:1189": " nihava ekāraḥ /",
    "GV05chupsb_u:1190": " viśve devā auhoyikāraḥ /",
    "GV05chupsb_u:1191": " prajapatir hiṅkāraḥ /",
    "GV05chupsb_u:1192": " prāṇaḥ svaraḥ /",
    "GV05chupsb_u:1193": " annaṃ yā /",
    "GV05chupsb_u:1194": " vāg virāṭ // ChUp_1,13.2 //",
    "GV05chupsb_u:1195": " ChUpBh_1,13.2 āditya ūkāraḥ /",
    "GV05chupsb_u:1196": " uccairūrdhvaṃ santamādityaṃ gāyantyūkāraścāyaṃ stobhaḥ /",
    "GV05chupsb_u:1197": " ādityadaivatye sāmni stobha ū ityāditya ūkāraḥ /",
    "GV05chupsb_u:1198": " nihava ityāhvānamekāraḥ stobhaḥ /",
    "GV05chupsb_u:1199": " ehīti cā'hvayantīti tatsāmānyāt /",
    "GV05chupsb_u:1200": " viśve devā auhoyikārovaiśvadevye sāmni darśanāt /",
    "GV05chupsb_u:1201": " prajāpatirhiṅkāraḥ /",
    "GV05chupsb_u:1202": " āniruktyāddhiṅkārasya cāvyaktatvāt /",
    "GV05chupsb_u:1203": " prāṇaḥ svaraḥ /",
    "GV05chupsb_u:1204": " svara iti stobhaḥ /",
    "GV05chupsb_u:1205": " prāṇasya ca svarahetutvasāmānyāt /",
    "GV05chupsb_u:1206": " annaṃ yā yā iti stobho 'nnam /",
    "GV05chupsb_u:1207": " annena hīdaṃ yātītyatastatsāmānyāt /",
    "GV05chupsb_u:1208": " vāgiti stobho virāḍannaṃ devatāviśeṣo vā /",
    "GV05chupsb_u:1209": " vairāje sāmni stobhadarśanāt //2 //",
    "GV05chupsb_u:1210": " START ChUp 1,13.3",
    "GV05chupsb_u:1211": " aniruktas trayodaśaḥ stobhaḥ saṃcaro huṅkāraḥ // ChUp_1,13.3 //",
    "GV05chupsb_u:1212": " ChUpBh_1,13.3 anirukto 'vyaktatvādidaṃ vedaṃ veti nirvaktuṃ na śakyata ityataḥ sañcaro vikalpyamānasvarūpa ityarthaḥ /",
    "GV05chupsb_u:1213": " ko 'sāvityāha-trayodaśaḥ stobho huṅkāraḥ /",
    "GV05chupsb_u:1214": " avyakto hyayamato 'niruktaviśeṣa evopāsya ityabhiprāyaḥ //3 //",
    "GV05chupsb_u:1215": " START ChUp 1,13.4",
    "GV05chupsb_u:1216": " dugdhe 'smai vāg dohaṃ yo vāco dohaḥ /",
    "GV05chupsb_u:1217": " annavān annādo bhavati /",
    "GV05chupsb_u:1218": " ya etām evaṃ sāmnām upaniṣadaṃ vedopaniṣadaṃ veda // ChUp_1,13.4 //",
    "GV05chupsb_u:1219": " ChUpBh_1,13.4 dugdhe 'smai vāgdohamityādyuktārtham /",
    "GV05chupsb_u:1220": " ya etāmevaṃ yathoktalakṣaṇāṃ sāmnāṃ sāmāvayavastobhākṣaraviṣayāmupaniṣadaṃ darśanaṃ veda tasyaitadyathoktaṃ phalamityarthaḥ /",
    "GV05chupsb_u:1221": " dvirabhyāso 'dhyāyaparisamāptyarthaḥ /",
    "GV05chupsb_u:1222": " sāmāvayavaviṣayopāsanāviśeṣaparimāptyartho veti //4 // //",
    "GV05chupsb_u:1223": " iti chāndogyopaniṣacchāṅkarabhāṣye prathamodhyāyasya trayodaśaḥ khaṇḍaḥ",
    "GV05chupsb_u:1224": " iti chāndogyopaniṣadbrāhmaṇe prathamodhyāyaḥ samāptaḥ",
    "GV05chupsb_u:1225": " atha dvitīyo 'dhyāyaḥ oṃ",
    "GV05chupsb_u:1226": " START ChUp 2,1.1",
    "GV05chupsb_u:1227": " samastasya khalu sāmna upāsanaṃ sādhu /",
    "GV05chupsb_u:1228": " yat khalu sādhu tat sāmety ācakṣate /",
    "GV05chupsb_u:1229": " yad asādhu tad asāmeti // ChUp_2,1.1 //",
    "GV05chupsb_u:1230": " “omityetadakṣaram” ityādinā sāmāvayavaviṣayamupāsanamanekaphalamupadiṣṭam /",
    "GV05chupsb_u:1231": " anantaraṃ ca stobhākṣaraviṣayamupāsanamuktam /",
    "GV05chupsb_u:1232": " sarvathāpi sāmaikadeśasambaddhameva tadityathedānīṃ samaste sāmni samastasāmaviṣayāṇyupāsanāni vakṣyāmītyārabhate śrutiḥ /",
    "GV05chupsb_u:1233": " yuktaṃ hyekadeśopāsanānantaramekadeśiviṣayamupāsanamucyata iti /",
    "GV05chupsb_u:1234": " samastasya sarvāvayavaviśiṣṭasya pāñcabhaktikasya sāptabhaktikasya cetyarthaḥ /",
    "GV05chupsb_u:1235": " khalviti vākyālaṅkārārthaḥ /",
    "GV05chupsb_u:1236": " sāmna upāsanaṃ sādhu /",
    "GV05chupsb_u:1237": " samaste sāmni sādhudṛṣṭividhiparatvānna pūrvoktopāsananindārthatvaṃ sādhuśabdaḥ śobhanavācī /",
    "GV05chupsb_u:1238": " kathamavagamyata ityāha-yatkhalu loke sādhu śobhanamanavadyaṃ prasiddhaṃ tatsāmetyācakṣate kuśalāḥ /",
    "GV05chupsb_u:1239": " yadasādhu viparītaṃ tadasāmeti //1 //",
    "GV05chupsb_u:1240": " START ChUp 2,1.2",
    "GV05chupsb_u:1241": " tad utāpy āhuḥ /",
    "GV05chupsb_u:1242": " sāmnainam upāgād iti sādhunainam upāgād ity eva tad āhuḥ /",
    "GV05chupsb_u:1243": " asāmnainam upāgād ity eva tad āhuḥ // ChUp_2,1.2 //",
    "GV05chupsb_u:1244": " ChUpBh_2,1.2 tattatraiva sādhvasādhuvivekakaraṇa utāpyāhuḥ-sāmnainaṃ rājānaṃ sāmantaṃ copāgādupagatavān /",
    "GV05chupsb_u:1245": " ko 'sau yato 'sādhutvaprāptyāśaṅkā?",
    "GV05chupsb_u:1246": " sa ityabhiprāyaḥ /",
    "GV05chupsb_u:1247": " śobhanābhiprāyeṇa sādhunainamupāgādityeva tattatrā'hurlaukikā bandhanādyasādhukāryamapaśyantaḥ /",
    "GV05chupsb_u:1248": " yatra punarviparyayo bandhanādyasādhukāryaṃ paśyanti tatrāsāmnainamupāgādityasādhunainamupāgādityeva tadāhuḥ //2 //",
    "GV05chupsb_u:1249": " START ChUp 2,1.3",
    "GV05chupsb_u:1250": " athotāpy āhuḥ /",
    "GV05chupsb_u:1251": " sāma no bateti yat sādhu bhavati sādhu batety eva tad āhuḥ /",
    "GV05chupsb_u:1252": " asāma no bateti yad asādhu bhavaty asādhu batety eva tad āhuḥ // ChUp_2,1.3 //",
    "GV05chupsb_u:1253": " ChUpBh_2,1.3 athotāpyāhuḥ svasaṃvedyaṃ sāma no 'smākaṃ batetyanukampayataḥ saṃvṛttamityāhuḥ /",
    "GV05chupsb_u:1254": " etattairuktaṃ bhavati yatsādhu bhavati sādhu vatetyeva tadāhuḥ /",
    "GV05chupsb_u:1255": " viparyaye jāte 'sāma no bateti /",
    "GV05chupsb_u:1256": " yadasādhu bhavatyasādhu batetyeva tadāhuḥ tasmātsāmasādhuśabdayorekārthatvaṃ siddham //3 //",
    "GV05chupsb_u:1257": " START ChUp 2,1.4",
    "GV05chupsb_u:1258": " sa ya etad evaṃ vidvān sādhu sāmety upāste 'bhyāśo ha yad enaṃ sādhavo dharmā ā ca gaccheyur upa ca nameyuḥ // ChUp_2,1.4 //",
    "GV05chupsb_u:1259": " ChUpBh_2,1.4 ataḥ sa yaḥ kaścitsādhu sāmeti sādhuguṇavatsāmetyupāste samastaṃ sāma sādhuguṇavadvidvāṃstasyaitatphalamabhyāśo ha kṣipraṃ ha;",
    "GV05chupsb_u:1260": " yaditi kriyāviśeṣaṇārthamenamupāsakaṃ sādhavaḥ śobhanā dharmāḥ śrutismṛtyaviruddhā",
    "GV05chupsb_u:1261": " ā ca gaccheyurāgaccheyuśca na kevalamāgaccheyurupa ca nameyurupanameyuśca bhogyatvenopatiṣṭheyurityarthaḥ //4 //",
    "GV05chupsb_u:1262": " iti chāndogyopaniṣadi dvitīyādhyāyasya prathamaḥ khaṇḍaḥ =======================================================================",
    "GV05chupsb_u:1263": " START ChUp 2,2.1",
    "GV05chupsb_u:1264": " lokeṣu pañcavidhaṃ sāmopāsīta /",
    "GV05chupsb_u:1265": " pṛthivī hiṅkāraḥ /",
    "GV05chupsb_u:1266": " agniḥ prastāvaḥ /",
    "GV05chupsb_u:1267": " antarikṣam udgīthaḥ /",
    "GV05chupsb_u:1268": " ādityaḥ pratihāraḥ /",
    "GV05chupsb_u:1269": " dyaur nidhanam /",
    "GV05chupsb_u:1270": " ity ūrdhveṣu // ChUp_2,2.1 //",
    "GV05chupsb_u:1271": " ChUpBh_2,2.1 kāni punastāni sādhudṛṣṭiviśiṣṭāni samastāni sāmānyupāsyānīti /",
    "GV05chupsb_u:1272": " imāni tānyucyante lokeṣu pañcavidhamityādīni /",
    "GV05chupsb_u:1273": " nanu lokādidṛṣṭyā tānyupāsyāni sādhudṛṣṭyā ceti viruddham / na /",
    "GV05chupsb_u:1274": " sādhvarthasya lokādikāryeṣu kāraṇasyānugatatvāt mṛdādivadghaṭādivikāreṣu /",
    "GV05chupsb_u:1275": " sādhuśabdavācyor'tho dharmo brahma vā sarvathāpi lokādikāryeṣvanugatam /",
    "GV05chupsb_u:1276": " ato yathā yatra ghaṭādidṛṣṭirmṛdādidṛṣṭyanugataiva sā /",
    "GV05chupsb_u:1277": " tathā sādhudṛṣṭyanugataiva lokādidṛṣṭiḥ /",
    "GV05chupsb_u:1278": " dharmādikāryatvāllokādīnām /",
    "GV05chupsb_u:1279": " yadyapi kāraṇatvamaviśiṣṭaṃ brahmadharmayoḥ,",
    "GV05chupsb_u:1280": " tathāpi dharma eva sādhuśabdavācya iti yuktaṃ“sādhukārī sādhurbhavatī“ti dharmaviṣaye sādhuśabdaprayogāt /",
    "GV05chupsb_u:1281": " nanu lokādikāryeṣu kāraṇasyānugatatvādarthaprāptaiva taddṛṣṭiriti sādhu sāmetyupāsta iti na vaktavyam / na /",
    "GV05chupsb_u:1282": " śāsragamyatvāttaddṛṣṭeḥ /",
    "GV05chupsb_u:1283": " sarvatra hi śāsraprāpitā eva dharmā upāsyā na vidyamānā apyaśāsrīyāḥ /",
    "GV05chupsb_u:1284": " lokeṣu pṛthivyādiṣu pañcavidhaṃ pañcabhaktibhedena pañcaprakāraṃ sādhusamastaṃ sāmopāsīta /",
    "GV05chupsb_u:1285": " katham /",
    "GV05chupsb_u:1286": " pṛthivo hiṅkāraḥ /",
    "GV05chupsb_u:1287": " lokeṣviti yā saptamī tāṃ prathamātvena vi",
    "GV05chupsb_u:1288": " START ChUp 2,2.2",
    "GV05chupsb_u:1289": " athāvṛtteṣu /",
    "GV05chupsb_u:1290": " dyaur hiṅkāraḥ /",
    "GV05chupsb_u:1291": " ādityaḥ prastāvaḥ /",
    "GV05chupsb_u:1292": " antarikṣam udgīthaḥ /",
    "GV05chupsb_u:1293": " agniḥ pratihāraḥ /",
    "GV05chupsb_u:1294": " pṛthivī nidhanam // ChUp_2,2.2 //",
    "GV05chupsb_u:1295": " ChUpBh_2,2.2 athā'vṛtteṣvavāṅmukheṣu pañcavidhamucyate sāmopāsanam /",
    "GV05chupsb_u:1296": " gatyāgativiśiṣṭā hi lokāḥ /",
    "GV05chupsb_u:1297": " yathā te tathādṛṣṭyaiva sāmopāsanaṃ vidhīyate yato 'ta āvṛtteṣu lokeṣu /",
    "GV05chupsb_u:1298": " dyaurhiṅkāraḥ prāthamyāt /",
    "GV05chupsb_u:1299": " ādityaḥ prastāvaḥ /",
    "GV05chupsb_u:1300": " udite hyāditye prastūyante karmāṇi prāṇinām /",
    "GV05chupsb_u:1301": " antarikṣamudgīthaḥ pūrvavat /",
    "GV05chupsb_u:1302": " agniḥ pratihāraḥ /",
    "GV05chupsb_u:1303": " prāṇibhiḥ pratiharaṇādagneḥ /",
    "GV05chupsb_u:1304": " pṛthivī nidhanam /",
    "GV05chupsb_u:1305": " tata āgatānāmiha nidhanāt //2 //",
    "GV05chupsb_u:1306": " START ChUp 2,2.3",
    "GV05chupsb_u:1307": " kalpante hāsmai lokā ūrdhvāś cāvṛttaś ca ya etad evaṃ vidvāṃl lokeṣu pañcavidhaṃ sāmopāste // ChUp_2,2.3 //",
    "GV05chupsb_u:1308": " ChUpBh_2,2.3 upāsanaphalaṃ-kalpante samarthā bhavanti hāsmai lokā ūrdhvāścā'vṛttāśca gatyāgativiśiṣṭā bhogyatvena vyavatiṣṭhanta ityarthaḥ /",
    "GV05chupsb_u:1309": " ya etadevaṃ vidvāṃllokeṣu pañcavidhaṃ samastaṃ sādhu sāmetyupāsta iti sarvatra yojanā pañcavidhe saptavidhe ca //3//",
    "GV05chupsb_u:1310": " iti chāndogyopaniṣadi dvitīyādhyāyasya dvitīyaḥ khaṇḍaḥ =======================================================================",
    "GV05chupsb_u:1311": " START ChUp 2,3.1",
    "GV05chupsb_u:1312": " vṛṣṭau pañcavidhaṃ sāmopāsīta /",
    "GV05chupsb_u:1313": " purovāto hiṅkāraḥ /",
    "GV05chupsb_u:1314": " megho jāyate sa prastāvaḥ /",
    "GV05chupsb_u:1315": " varṣati sa udgīthaḥ /",
    "GV05chupsb_u:1316": " vidyotate stanayati sa pratihāraḥ // ChUp_2,3.1 //",
    "GV05chupsb_u:1317": " ChUpBh_2,3.1 vṛṣṭau pañcavidhaṃ sāmopāsīta /",
    "GV05chupsb_u:1318": " lokasthitervṛṣṭinimittatvādānantaryam /",
    "GV05chupsb_u:1319": " purovāto hiṅkāraḥ /",
    "GV05chupsb_u:1320": " purovātādyudgrahaṇāntā hi vṛṣṭiḥ /",
    "GV05chupsb_u:1321": " yathā sāma hiṅkārādinidhanāntam /",
    "GV05chupsb_u:1322": " ataḥ purovāto hiṅkāraḥ /",
    "GV05chupsb_u:1323": " prāthamyāt /",
    "GV05chupsb_u:1324": " megho jāyate sa prastāvaḥ /",
    "GV05chupsb_u:1325": " prāvṛṣi meghajanane vṛṣṭeḥ prastāva iti hi prasiddhiḥ /",
    "GV05chupsb_u:1326": " varṣati sa udgīthaḥ śraiṣṭhyāt /",
    "GV05chupsb_u:1327": " vidyotate stanayati sa pratihāraḥ /",
    "GV05chupsb_u:1328": " pratihṛtatvāt //1 //",
    "GV05chupsb_u:1329": " START ChUp 2,3.2",
    "GV05chupsb_u:1330": " udgṛhṇāti tan nidhanaṃ varṣayati ha ya etad evaṃ vidvān vṛṣṭau pañcavidhaṃ sāmopāste // ChUp_2,3.2 //",
    "GV05chupsb_u:1331": " ChUpBh_2,3.2 udgṛhṇāti tannidhanam /",
    "GV05chupsb_u:1332": " samāptisāmānyāt /",
    "GV05chupsb_u:1333": " phalamupāsanasya-varśati hāsmā icchātaḥ /",
    "GV05chupsb_u:1334": " tathā varṣayati hāsatyāmapi vṛṣṭau /",
    "GV05chupsb_u:1335": " ya etadityādi pūrvavat //2//",
    "GV05chupsb_u:1336": " iti chāndogyopaniṣadi dvitīyādhyāyasya tṛtīyaḥ khaṇḍaḥ =======================================================================",
    "GV05chupsb_u:1337": " START ChUp 2,4.1",
    "GV05chupsb_u:1338": " sarvāsv apsu pañcavidhaṃ sāmopāsīta /",
    "GV05chupsb_u:1339": " megho yat saṃplavate sa hiṅkāraḥ /",
    "GV05chupsb_u:1340": " yad varṣati sa prastāvaḥ /",
    "GV05chupsb_u:1341": " yāḥ prācyaḥ syandante sa udgīthaḥ /",
    "GV05chupsb_u:1342": " yāḥ pratīcyaḥ sa pratihāraḥ /",
    "GV05chupsb_u:1343": " samudro nidhanam // ChUp_2,4.1 //",
    "GV05chupsb_u:1344": " ChUpBh_2,4.1 sarvāsvapsu pañcavidhaṃ sāmopāsīta /",
    "GV05chupsb_u:1345": " vṛṣṭipūrvakatvātsarvāsāmapāmānantaryam /",
    "GV05chupsb_u:1346": " megho yatsaṃplavata ekībhāvenetaretaraṃ ghanībhavati megho yadonnatastadā saṃplavata ityucyate meghastadāpāmārambhaḥ sa hiṅkāraḥ /",
    "GV05chupsb_u:1347": " yadvarṣati sa prastāvaḥ /",
    "GV05chupsb_u:1348": " āpaḥ sarvato vyāptuṃ prastutāḥ /",
    "GV05chupsb_u:1349": " yāḥ prācyaḥ syandante sa udgīthaḥ śraiṣṭhyāt /",
    "GV05chupsb_u:1350": " yāḥ pratīcyaḥ sa pratihāraḥ pratiśabdasāmānyāt /",
    "GV05chupsb_u:1351": " samudro nidhanam /",
    "GV05chupsb_u:1352": " tannidhanatvādapām //1 //",
    "GV05chupsb_u:1353": " START ChUp 2,4.2",
    "GV05chupsb_u:1354": " na hāpsu praity apsumān bhavati ya etad evaṃ vidvān sarvāsv apsu pañcavidhaṃ sāmopāste // ChUp_2,4.2 //",
    "GV05chupsb_u:1355": " ChUpBh_2,4.2 na hāpsu praiti /",
    "GV05chupsb_u:1356": " necchati cet /",
    "GV05chupsb_u:1357": " apsumānaṃmānbhavati phalam //2//",
    "GV05chupsb_u:1358": " iti chāndogyopaniṣadi dvitīyādhyāyasya caturthaḥ khaṇḍaḥ =======================================================================",
    "GV05chupsb_u:1359": " START ChUp 2,5.1",
    "GV05chupsb_u:1360": " ṛtuṣu pañcavidhaṃ sāmopāsīta /",
    "GV05chupsb_u:1361": " vasanto hiṅkāraḥ /",
    "GV05chupsb_u:1362": " grīṣmaḥ prastāvaḥ /",
    "GV05chupsb_u:1363": " varṣā udgīthaḥ /",
    "GV05chupsb_u:1364": " śarat pratihāraḥ /",
    "GV05chupsb_u:1365": " hemanto nidhanam // ChUp_2,5.1 //",
    "GV05chupsb_u:1366": " ChUpBh_2,5.1 ṝtuṣu pañcavidhaṃ sāmopāsīta /",
    "GV05chupsb_u:1367": " ṝtuvyavasthāyā yathoktāmbunimittatvādānantaryam /",
    "GV05chupsb_u:1368": " vasanto hiṅkāraḥ /",
    "GV05chupsb_u:1369": " prāthamyāt /",
    "GV05chupsb_u:1370": " grīṣmaḥ prastāvaḥ /",
    "GV05chupsb_u:1371": " yavādisaṃgrahaḥ prastūyate hi prāvṛḍartham /",
    "GV05chupsb_u:1372": " varṣā udgīthaḥ prādhānyāt /",
    "GV05chupsb_u:1373": " śaratpratihāraḥ /",
    "GV05chupsb_u:1374": " rogiṇāṃ mṛtānāṃ ca pratiharaṇāt /",
    "GV05chupsb_u:1375": " hemanto nidhanam /",
    "GV05chupsb_u:1376": " nivāte nidhanātprāṇinām //1 //",
    "GV05chupsb_u:1377": " START ChUp 2,5.2",
    "GV05chupsb_u:1378": " kalpante hāsmā ṛtava ṛtumān bhavati ya etad evaṃ vidvān ṛtuṣu pañcavidhaṃ sāmopāste // ChUp_2,5.2 //",
    "GV05chupsb_u:1379": " ChUpBh_2,5.2 phalaṃ-kalpante ha ṛtuvyavasthānurūpaṃ bhogyatvenāsmā upāsakāyartavaḥ /",
    "GV05chupsb_u:1380": " ṛtumānārtavairbhogaiśca sampanno bhavatītyarthaḥ //2//",
    "GV05chupsb_u:1381": " iti chāndogyopaniṣadi dvitīyādhyāyasya pañcamaḥ khaṇḍaḥ =======================================================================",
    "GV05chupsb_u:1382": " START ChUp 2,6.1",
    "GV05chupsb_u:1383": " paśuṣu pañcavidhaṃ sāmopāsīta /",
    "GV05chupsb_u:1384": " ajā hiṅkāraḥ /",
    "GV05chupsb_u:1385": " avayaḥ prastāvaḥ /",
    "GV05chupsb_u:1386": " gāva udgīthaḥ /",
    "GV05chupsb_u:1387": " aśvaḥ pratihāraḥ /",
    "GV05chupsb_u:1388": " puruṣo nidhanam // ChUp_2,6.1 //",
    "GV05chupsb_u:1389": " ChUpBh_2,6.1 paśuṣu pañcavidhaṃ sāmopāsīta /",
    "GV05chupsb_u:1390": " samyagvṛtteṣvṛtuṣu paśavyaḥ kāla ityānantaryam /",
    "GV05chupsb_u:1391": " ajā hiṅkāraḥ /",
    "GV05chupsb_u:1392": " prādhānyāt prāthamyādvā /",
    "GV05chupsb_u:1393": " “ajaḥ paśūnāṃ prathama“iti śruteḥ /",
    "GV05chupsb_u:1394": " avayaḥ prastāvaḥ /",
    "GV05chupsb_u:1395": " sāhacaryadarśanādajādīnām /",
    "GV05chupsb_u:1396": " gāvaḥ udgīthaḥ /",
    "GV05chupsb_u:1397": " śraiṣṭhyāt /",
    "GV05chupsb_u:1398": " aśvāḥ pratihāraḥ /",
    "GV05chupsb_u:1399": " pratiharaṇātpuruśāṇām /",
    "GV05chupsb_u:1400": " puruṣo nidhanam /",
    "GV05chupsb_u:1401": " puruṣāśrayatvātpaśūnām //1 //",
    "GV05chupsb_u:1402": " START ChUp 2,6.2",
    "GV05chupsb_u:1403": " bhavanti hāsya paśavaḥ paśumān bhavati ya etad evaṃ vidvān paśuṣu pañcavidhaṃ sāmopāste // ChUp_2,6.2 //",
    "GV05chupsb_u:1404": " ChUpBh_2,6.2 phalaṃ-bhavanti hāsya paśavaḥ paśumānbhavati /",
    "GV05chupsb_u:1405": " paśuphalaiśca bhogatyāgādibhiryujyata ityarthaḥ //2//",
    "GV05chupsb_u:1406": " iti chāndogyopaniṣadi dvitīyādhyāyasya ṣaṣṭhaḥ khaṇḍaḥ =======================================================================",
    "GV05chupsb_u:1407": " START ChUp 2,7.1",
    "GV05chupsb_u:1408": " prāṇeṣu pañcavidhaṃ parovarīyaḥ sāmopāsīta /",
    "GV05chupsb_u:1409": " prāṇo hiṅkāraḥ /",
    "GV05chupsb_u:1410": " vāk prastāvaḥ /",
    "GV05chupsb_u:1411": " cakṣur udgīthaḥ /",
    "GV05chupsb_u:1412": " śrotraṃ pratihāraḥ /",
    "GV05chupsb_u:1413": " mano nidhanam /",
    "GV05chupsb_u:1414": " parovarīyāṃsi vā etāni // ChUp_2,7.1 //",
    "GV05chupsb_u:1415": " ChUpBh_2,7.1 prāṇeṣu pañcavidhaṃ parovarīyaḥ sāmopāsīta /",
    "GV05chupsb_u:1416": " paraṃparaṃ varīyastvaguṇavatprāṇadṛṣṭiviśiṣṭaṃ sāmopāsītetyarthaḥ /",
    "GV05chupsb_u:1417": " prāṇo ghrāṇaṃ hiṅkāraḥ /",
    "GV05chupsb_u:1418": " uttarottaravarīyasāṃ prāthamyāt /",
    "GV05chupsb_u:1419": " vākprastāvaḥ /",
    "GV05chupsb_u:1420": " vācā hi prastūyate sarvam /",
    "GV05chupsb_u:1421": " vāgvarīyasī prāṇāt /",
    "GV05chupsb_u:1422": " aprāptamapyucyate vācā,",
    "GV05chupsb_u:1423": " prāptasyaiva tu gandhasya grāhakaḥ prāṇaḥ /",
    "GV05chupsb_u:1424": " cakṣurudgīthaḥ /",
    "GV05chupsb_u:1425": " vāco bahutaraviṣayaṃ prakāśayati cakṣurato varīyo vācaḥ, udgīthaḥ /",
    "GV05chupsb_u:1426": " śraiṣṭhyāt /",
    "GV05chupsb_u:1427": " śrotraṃ pratihāraḥ /",
    "GV05chupsb_u:1428": " pratihṛtatvāt /",
    "GV05chupsb_u:1429": " varīyastvaṃ ca śrotrānmanasaḥ /",
    "GV05chupsb_u:1430": " sarvendriyaviṣayavyāpakatvāt /",
    "GV05chupsb_u:1431": " atīndriyaviṣayo 'pi manaso gocara eveti /",
    "GV05chupsb_u:1432": " yathoktahetubhyaḥ parovarīyāṃsi prāṇādīni vā etāni //1 //",
    "GV05chupsb_u:1433": " START ChUp 2,7.2",
    "GV05chupsb_u:1434": " parovarīyo hāsya bhavati parovarīyaso ha lokāñ jayati ya etad evaṃ vidvān prāṇeṣu pañcavidhaṃ parovarīyaḥ sāmopāste /",
    "GV05chupsb_u:1435": " iti tu pañcavidhasya // ChUp_2,7.2 //",
    "GV05chupsb_u:1436": " ChUpBh_2,7.2 etaddṛṣṭyā viśiṣṭaṃ yaḥ parovarīyaḥ sāmopāste parovarīyo hāsya jīvanaṃ bhavatītyuktārtham /",
    "GV05chupsb_u:1437": " iti tu pañcavidhasya sāmna upāsanamuktamiti saptavidhe vakṣyamāṇaviṣaye buddhisamādhānārtham /",
    "GV05chupsb_u:1438": " nirapekṣo hi pañcavidhe,",
    "GV05chupsb_u:1439": " vakṣyamāṇe buddhiṃ samādhitsati //2//",
    "GV05chupsb_u:1440": " iti chāndogyopaniṣadi dvitīyādhyāyasya saptamaḥ khaṇḍaḥ =======================================================================",
    "GV05chupsb_u:1441": " START ChUp 2,8.1",
    "GV05chupsb_u:1442": " atha saptavidhasya /",
    "GV05chupsb_u:1443": " vāci saptavidh.am sāmopāsīta /",
    "GV05chupsb_u:1444": " yat kiṃca vāco hum iti sa hiṅkāraḥ /",
    "GV05chupsb_u:1445": " yat preti sa prastāvaḥ /",
    "GV05chupsb_u:1446": " yad eti sa ādiḥ // ChUp_2,8.1 //",
    "GV05chupsb_u:1447": " ChUpBh_2,8.1 athānantaraṃ saptavidhasya samastasya sāmna upāsanaṃ sādhvidamārabhyate /",
    "GV05chupsb_u:1448": " vācīti saptamī pūrvavat /",
    "GV05chupsb_u:1449": " vāgdṛṣṭiviśiṣṭaṃ saptavidhaṃ sāmopāsītetyarthaḥ /",
    "GV05chupsb_u:1450": " yatkiñca vācaḥ śabdasya humiti yo viśeṣaḥ sa hiṅkāro hakārasāmānyāt /",
    "GV05chupsb_u:1451": " yatpreti śabdarūpaṃ sa prastāvaḥ prasāmānyāt /",
    "GV05chupsb_u:1452": " yat-ā, iti sa ādiḥ /",
    "GV05chupsb_u:1453": " ākārasāmānyāt /",
    "GV05chupsb_u:1454": " ādirityoṅkāraḥ /",
    "GV05chupsb_u:1455": " sarvāditvāt //1 //",
    "GV05chupsb_u:1456": " START ChUp 2,8.2",
    "GV05chupsb_u:1457": " yad ud iti sa udgīthaḥ /",
    "GV05chupsb_u:1458": " yat pratīti sa pratihāraḥ /",
    "GV05chupsb_u:1459": " yad upeti sa upadravaḥ /",
    "GV05chupsb_u:1460": " yan nīti tan nidhanam // ChUp_2,8.2 //",
    "GV05chupsb_u:1461": " ChUpBh_2,8.2 yaduditi sa udgīthaḥ /",
    "GV05chupsb_u:1462": " phatpūrvatvādudgīthasya /",
    "GV05chupsb_u:1463": " yatpratīti sa pratihāraḥ /",
    "GV05chupsb_u:1464": " pratisāmānyāt /",
    "GV05chupsb_u:1465": " yadupeti sa upadrava upopakramatvādupadravasya /",
    "GV05chupsb_u:1466": " yannīti tannidhanam /",
    "GV05chupsb_u:1467": " niśabdasāmānyāt //2 //",
    "GV05chupsb_u:1468": " START ChUp 2,8.3",
    "GV05chupsb_u:1469": " dugdhe 'smai vāg dohaṃ yo vāco dohaḥ /",
    "GV05chupsb_u:1470": " annavān annādo bhavati /",
    "GV05chupsb_u:1471": " ya etad evaṃ vidvān vāci saptavidhaṃ sāmopāste // ChUp_2,8.3 //",
    "GV05chupsb_u:1472": " ChUpBh_2,8.3 dugdhe 'smā ityādyuktārtham //3//",
    "GV05chupsb_u:1473": " iti chāndogyopaniṣadi dvitīyādhyāyasyāṣṭamaḥ khaṇḍaḥ =======================================================================",
    "GV05chupsb_u:1474": " START ChUp 2,9.1",
    "GV05chupsb_u:1475": " atha khalv amum ādityaṃ saptavidhaṃ sāmopāsīta /",
    "GV05chupsb_u:1476": " sarvadā samas tena sāma /",
    "GV05chupsb_u:1477": " māṃ prati māṃ pratīti sarveṇa samas tena sāma // ChUp_2,9.1 //",
    "GV05chupsb_u:1478": " ChUpBh_2,9.1 avayavamātre sāmnyādityadṛṣṭiḥ pañcavidheṣūktā prathame cādhyāye /",
    "GV05chupsb_u:1479": " athedānīṃ khalvamumādityaṃ samaste sāmnyavayavavibhāgaśo 'dhyasya saptavidhaṃ sāmopāsīta /",
    "GV05chupsb_u:1480": " kathaṃ punaḥ sāmatvamādityasyeti /",
    "GV05chupsb_u:1481": " ucyate /",
    "GV05chupsb_u:1482": " udgīthatve hetuvadādityasya sāmatve hetuḥ /",
    "GV05chupsb_u:1483": " ko 'sau, sarvadā samo vṛddhikṣayābhāvāttena hetunā sāmā'dityo māṃ prati māṃ pratīti tulyāṃ buddhimutpādayati /",
    "GV05chupsb_u:1484": " ataḥ sarveṇa samo 'taḥ sāma samatvādityarthaḥ /",
    "GV05chupsb_u:1485": " udgīthabhaktisāmānyavacanādeva lokādiṣūktasāmānyāddhiṅkārāditvaṃ gamyata iti hiṅkārāditve kāraṇaṃ noktam /",
    "GV05chupsb_u:1486": " sāmatve punaḥ savituranuktaṃ kāraṇaṃ na subodhamiti samatvamuktam //1 //",
    "GV05chupsb_u:1487": " START ChUp 2,9.2",
    "GV05chupsb_u:1488": " tasminn imāni sarvāṇi bhūtāny anvāyattānīti vidyāt /",
    "GV05chupsb_u:1489": " tasya yat purodayāt sa hiṅkāraḥ /",
    "GV05chupsb_u:1490": " tad asya paśavo 'nvāyattāḥ /",
    "GV05chupsb_u:1491": " tasmāt te hiṅkurvanti /",
    "GV05chupsb_u:1492": " hiṅkārabhājino hy etasya sāmnaḥ // ChUp_2,9.2 //",
    "GV05chupsb_u:1493": " ChUpBh_2,9.2 tasminnāditye 'vayavavibhāgaśa imāni vakṣyamāṇāni sarvāmi bhūtānyanvāyattānyanugatānyādityamupajīvyatveneti vidyāt /",
    "GV05chupsb_u:1494": " kathaṃ, tasyā'dityasya yatpurodayāddharmarūpaṃ sa hiṅkāro bhaktistatredaṃ sāmānyaṃ",
    "GV05chupsb_u:1495": " yattasya hiṅkārabhaktirūpaṃ tadasyā'dityasya sāmnaḥ paśavo gavādayo 'nvāyattā anugatāstadbhaktirūpamupajīvantītyarthaḥ /",
    "GV05chupsb_u:1496": " yasmādevaṃ tasmātte hiṅkurvanti paśavaḥ prāgudayāt /",
    "GV05chupsb_u:1497": " tasmāddhiṅkārabhājino hyetasyā'dityākhyasya sāmnaḥ tadbhaktibhajanaśīlatvāddhi ta evaṃ vartante //2 //",
    "GV05chupsb_u:1498": " START ChUp 2,9.3",
    "GV05chupsb_u:1499": " atha yat prathamodite sa prastāvaḥ /",
    "GV05chupsb_u:1500": " tad asya manuṣyā anvāyattāḥ /",
    "GV05chupsb_u:1501": " tasmāt te prastutikāmāḥ praśaṃsākāmāḥ /",
    "GV05chupsb_u:1502": " prastāvabhājino hy etasya sāmnaḥ // ChUp_2,9.3 //",
    "GV05chupsb_u:1503": " ChUpBh_2,9.3 atha yatprathamodite savitṛrūpaṃ tadasyā'dityākhyāsya sāmnaḥ sa prastāvastadasya manuṣyā anvāyattāḥ pūrvavat /",
    "GV05chupsb_u:1504": " tasmātte prastutiṃ praśaṃsāṃ kāmayante /",
    "GV05chupsb_u:1505": " yasmātprastāvabhājino hyetasya sāmnaḥ //3 //",
    "GV05chupsb_u:1506": " START ChUp 2,9.4",
    "GV05chupsb_u:1507": " atha yat saṃgavavelāyāṃ sa ādiḥ /",
    "GV05chupsb_u:1508": " tad asya vayāṃsy anvāyattāni /",
    "GV05chupsb_u:1509": " tasmāt tāny antarikṣe 'nārambhaṇāny ādāyātmānaṃ paripatanti /",
    "GV05chupsb_u:1510": " ādibhājīni hy etasya sāmnaḥ // ChUp_2,9.4 //",
    "GV05chupsb_u:1511": " ChUpBh_2,9.4 atha yatsaṅgavavelāyāṃ gavāṃ raśmīnāṃ saṅgamanaṃ saṅgamo yasyāṃ velāyāṃ,",
    "GV05chupsb_u:1512": " gavāṃ vā vatsaiḥ sā saṅgavavelā tasminkāle yatsāvitraṃ rūpaṃ sa ādirbhaktiviśeṣa oṅkārastadasya vayāṃsi pakṣiṇo 'nvāyattāni /",
    "GV05chupsb_u:1513": " yata evaṃ tasmāttāni vayāṃstantarikṣe 'nārambaṇānyanālambanānyātmānamādāyā'tmānamevā'lambanatvena",
    "GV05chupsb_u:1514": " gṛhītvā paripatanti gacchantyata ākārasāmānyādādibhaktibhājīni hyetasya sāmnaḥ //4 //",
    "GV05chupsb_u:1515": " START ChUp 2,9.5",
    "GV05chupsb_u:1516": " atha yat saṃprati madhyaṃdine sa udgīthaḥ /",
    "GV05chupsb_u:1517": " tad asya devā anvāyattāḥ /",
    "GV05chupsb_u:1518": " tasmāt te sattamāḥ prājāpatyānām /",
    "GV05chupsb_u:1519": " udgīthabhājino hy etasya sāmnaḥ // ChUp_2,9.5 //",
    "GV05chupsb_u:1520": " ChUpBh_2,9.5 atha yatsamprati madhyandina ṛjumadhyandina ityarthaḥ /",
    "GV05chupsb_u:1521": " sa udgīthabhaktistadasya devā anvāyattāḥ /",
    "GV05chupsb_u:1522": " dyotanātiśayāttatkāle /",
    "GV05chupsb_u:1523": " tasmātte sattamā viśiṣṭatamāḥ /",
    "GV05chupsb_u:1524": " prājāpatyānāṃ prajāpatyapatyānāmudgīthabhājino hyetasya sāmnaḥ //5 //",
    "GV05chupsb_u:1525": " START ChUp 2,9.6",
    "GV05chupsb_u:1526": " atha yad ūrdhvaṃ madhyaṃdināt prāg aparāhṇāt sa pratihāraḥ /",
    "GV05chupsb_u:1527": " tad asya garbhā anvāyattāḥ /",
    "GV05chupsb_u:1528": " tasmāt te pratihṛtā nāvapadyante /",
    "GV05chupsb_u:1529": " pratihārabhājino hy etasya sāmnaḥ // ChUp_2,9.6 //",
    "GV05chupsb_u:1530": " ChUpBh_2,9.6 atha yadūrdhvaṃ madhyandinātprāgaparāhnādyadrūpaṃ savituḥ sa pratihārastadasya garbhā anvāyattāḥ /",
    "GV05chupsb_u:1531": " ataste savituḥ pratihārabhaktirūpeṇordhvaṃ pratihṛtāḥ santo nāvapadyante nādhaḥ patanti taddvāre satyapītyarthaḥ /",
    "GV05chupsb_u:1532": " yataḥ pratihārabhājino hyetasya sāmno garbhāḥ //6 //",
    "GV05chupsb_u:1533": " START ChUp 2,9.7",
    "GV05chupsb_u:1534": " atha yad ūrdhvam aparāhṇāt prāg astam ayāt sa upadravaḥ /",
    "GV05chupsb_u:1535": " tad asyāraṇyā anvāyattāḥ /",
    "GV05chupsb_u:1536": " tasmāt te puruṣaṃ dṛṣṭvā kakṣaṃ śvabhram ity upadravanti /",
    "GV05chupsb_u:1537": " upadravabhājino hy etasya sāmnaḥ // ChUp_2,9.7 //",
    "GV05chupsb_u:1538": " ChUpBh_2,9.7 atha yadūrdhvamaparāhnātprāgastamayātsa upadravastadasyā'raṇyāḥ paśvo 'nvāyattāḥ /",
    "GV05chupsb_u:1539": " tasmātte puruṣaṃ dṛṣṭvā bhītāḥ kakṣamaraṇyaṃ śvabhraṃ bhayaśūnyamityupadravantyupagacchanti dṛṣṭvopadravaṇādupadravabhājino hyetasya sāmnaḥ",
    "GV05chupsb_u:1540": " START ChUp 2,9.8",
    "GV05chupsb_u:1541": " atha yat prathamāstamite tan nidhanam /",
    "GV05chupsb_u:1542": " tad asya pitaro 'nvāyattāḥ /",
    "GV05chupsb_u:1543": " tasmāt tān nidadhati /",
    "GV05chupsb_u:1544": " nidhanabhājino hy etasya sāmnaḥ /",
    "GV05chupsb_u:1545": " evaṃ khalv amum ādityaṃ saptavidhaṃ sāmopāste // ChUp_2,9.8 //",
    "GV05chupsb_u:1546": " ChUpBh_2,9.8 atha yatprathamāstamite 'darśanaṃ jigamiṣati savitari tannidhanaṃ tadasya",
    "GV05chupsb_u:1547": " pitaro 'nvāyattāstasmāttānnidadhati pitṛpitāmahaprapitāmaharūpeṇa darbheṣu nikṣipanti",
    "GV05chupsb_u:1548": " tāṃstadarthaṃ piṇḍānvā sthāpayanti /",
    "GV05chupsb_u:1549": " nidhanasambandhānnidhanabhājino hyetasya sāmnaḥ pitaraḥ /",
    "GV05chupsb_u:1550": " evamavayavaśaḥ saptadhā vibhaktaṃ khalvamumādityaṃ saptavidhaṃ sāmopāste yastasya tadāpattiḥ phalamiti vākyaśeṣaḥ //8//",
    "GV05chupsb_u:1551": " iti chāndogyopaniṣadi dvitīyādhyāyasya navamaḥ khaṇḍaḥ =======================================================================",
    "GV05chupsb_u:1552": " START ChUp 2,10.1",
    "GV05chupsb_u:1553": " atha khalv ātmasaṃmitam atimṛtyu saptavidhaṃ sāmopāsīta /",
    "GV05chupsb_u:1554": " hiṅkāra iti tryakṣaram /",
    "GV05chupsb_u:1555": " prastāva iti tryakṣaram /",
    "GV05chupsb_u:1556": " tat samam // ChUp_2,10.1 //",
    "GV05chupsb_u:1557": " ChUpBh_2,10.1 mṛtyurādityaḥ ahorātrādikālena jagataḥ pramāpayitṛtvāt /",
    "GV05chupsb_u:1558": " tasyātitaraṇāyedaṃ sāmopāsanamupadiśyate-atha khalvanantaram /",
    "GV05chupsb_u:1559": " ādityamṛtyuviṣayasāmopāsanasya,",
    "GV05chupsb_u:1560": " ātmasaṃmitaṃ svāvayavatulyatayā mitaṃ paramātmatulyatayā vā saṃmitamatimṛtyu mṛtyujayahetutvāt /",
    "GV05chupsb_u:1561": " yathā prathame 'dhyāya udgīthabhaktināmākṣarāṇyudgītha ityupāsyatvenoktāni,",
    "GV05chupsb_u:1562": " tatheha sāmnaḥ saptavidhabhaktināmākṣarāṇi samāhṛtya tribhisribhiḥ samatayā sāmatvaṃ parikalpyopāsyatvenocyante /",
    "GV05chupsb_u:1563": " tadupāsanena mṛtyugocarākṣarasamakhyāsāmānyena taṃ mṛtyuṃ prāpya tadatiriktākṣareṇa tasyā'dityasya mṛtyoratikramaṇāyaiva saṃkramamaṃ kalpayati",
    "GV05chupsb_u:1564": " atimṛtyu saptavidhaṃ sāmopāsīta mṛtyumatikrāntamatiriktākṣarasaṃkhyayetyamṛtyu sāma /",
    "GV05chupsb_u:1565": " tasya prathamabhaktināmākṣarāṇi biṅkāra ityetattryakṣaraṃ bhaktimāna prastāva iti ca bhaktestryakṣarameva māna tatpūrveṇa samam //1 //",
    "GV05chupsb_u:1566": " START ChUp 2,10.2",
    "GV05chupsb_u:1567": " ādir iti dvyakṣaram /",
    "GV05chupsb_u:1568": " pratihāra iti caturakṣaram /",
    "GV05chupsb_u:1569": " tata ihaikam /",
    "GV05chupsb_u:1570": " tat samam // ChUp_2,10.2 //",
    "GV05chupsb_u:1571": " ChUpBh_2,10.2 ādiriti dvyakṣaraṃ,",
    "GV05chupsb_u:1572": " saptavidhasya sāmnaḥ saṃkhyāpūraṇa oṅkāra ādirityucyate /",
    "GV05chupsb_u:1573": " pratihāra iti caturakṣaram /",
    "GV05chupsb_u:1574": " tata ihaikamakṣaramavacchidyā'dyakṣarayoḥ prakṣipyate /",
    "GV05chupsb_u:1575": " tena tatsamameva bhavati //2 //",
    "GV05chupsb_u:1576": " START ChUp 2,10.3",
    "GV05chupsb_u:1577": " udgītha iti tryakṣaram upadrava iti caturakṣaraṃ tribhis tribhiḥ samaṃ bhavati /",
    "GV05chupsb_u:1578": " akṣaram atiśiṣyate tryakṣaram /",
    "GV05chupsb_u:1579": " tat samam // ChUp_2,10.3 //",
    "GV05chupsb_u:1580": " ChUpBh_2,10.3 udgītha iti tryakṣaramupadrava iti caturakṣaraṃ tribhisribhiḥ samaṃ bhavatyakṣaramatiśiṣ.yate 'tiricyate /",
    "GV05chupsb_u:1581": " tena vaiṣamye prāpte sāmnaḥ samatvakaraṇāyā'ha-tadekamapi sadakṣaramiti tryakṣarameva bhavati /",
    "GV05chupsb_u:1582": " atastatsamam //3 //",
    "GV05chupsb_u:1583": " START ChUp 2,10.4",
    "GV05chupsb_u:1584": " nidhanam iti tryakṣaram /",
    "GV05chupsb_u:1585": " tat samam eva bhavati /",
    "GV05chupsb_u:1586": " tāni ha vā etāni dvāviṃśatir akṣarāṇi // ChUp_2,10.4 //",
    "GV05chupsb_u:1587": " ChUpBh_2,10.4 nidhanamiti tryakṣaraṃ tatsamameva bhavati /",
    "GV05chupsb_u:1588": " evaṃ tryakṣarasamatayā sāmatvaṃ sampādya yathāprāptānyevākṣarāṇi saṃkhyāyante - tāni ha vā etāni saptabhaktināmākṣarāṇi dvāviṃśatiḥ //4 //",
    "GV05chupsb_u:1589": " START ChUp 2,10.5",
    "GV05chupsb_u:1590": " ekaviṃśatyādityam āpnoti /",
    "GV05chupsb_u:1591": " ekaviṃśo vā ito 'sāv ādityaḥ /",
    "GV05chupsb_u:1592": " dvāviṃśena param ādityāj jayati /",
    "GV05chupsb_u:1593": " tan nākam /",
    "GV05chupsb_u:1594": " tad viśokam // ChUp_2,10.5 //",
    "GV05chupsb_u:1595": " ChUpBh_2,10.5 tatraikaviṃśatyakṣarasaṃkhyayā'dityamāpnoti mṛtyum /",
    "GV05chupsb_u:1596": " yasmādekaviṃśa ito 'smāllokādasāvādityaḥ saṃkhyayā /",
    "GV05chupsb_u:1597": " “dvādaśa māsāḥ pañcartavasraya ime lokā asāvāditya ekaviṃśa“iti śruteratiśiṣṭena dvāviṃśenākṣareṇa paraṃ mṛtyorādityājjayatyāpnotītyarthaḥ /",
    "GV05chupsb_u:1598": " yacca tadādityātparaṃ kiṃ tat?",
    "GV05chupsb_u:1599": " nākaṃ kamiti sukhaṃ tasya pratiṣedho 'kaṃ tanna bhavatīti nākaṃ kamevetyarthaḥ /",
    "GV05chupsb_u:1600": " mṛtyuviṣayatvādduḥkhasya viśokaṃ ca tadvigataśokaṃ mānasaduḥkharahitamityarthaḥ /",
    "GV05chupsb_u:1601": " tadāpnotīti //5 //",
    "GV05chupsb_u:1602": " START ChUp 2,10.6",
    "GV05chupsb_u:1603": " āpnotīhādityasya jayam /",
    "GV05chupsb_u:1604": " paro hāsyādityajayāj jayo bhavati ya etad evaṃ vidvān ātmasaṃmitam atimṛtyu saptavidhaṃ sāmopāste sāmopāste // ChUp_2,10.6 //",
    "GV05chupsb_u:1605": " ChUpBh_2,10.6 uktasyaiva piṇḍitārthamāha-ekaviṃśatisaṃkhyayā'dityasya jayamāpnoti paro hāsyaivaṃvida ādityajayānmṛtyugocarātparo jayo bhavati dvāviṃśatyakṣarasaṃkhyayetyarthaḥ /",
    "GV05chupsb_u:1606": " ya etadevaṃ dvānitikyādyuktārtham /",
    "GV05chupsb_u:1607": " tasyaitadyathoktaṃ phalamiti dvirabhyāsaḥ sāptavidhyasamāptyarthaḥ //6//",
    "GV05chupsb_u:1608": " iti chāndogyopaniṣadi dvitīyādhyāyasya daśamaḥ khaṇḍaḥ =======================================================================",
    "GV05chupsb_u:1609": " START ChUp 2,11.1",
    "GV05chupsb_u:1610": " mano hiṅkāraḥ /",
    "GV05chupsb_u:1611": " vāk prastāvaḥ /",
    "GV05chupsb_u:1612": " cakṣur udgīthaḥ /",
    "GV05chupsb_u:1613": " śrotraṃ pratihāraḥ /",
    "GV05chupsb_u:1614": " prāṇo nidhanam /",
    "GV05chupsb_u:1615": " etad gāyatraṃ prāṇeṣu protam // ChUp_2,11.1 //",
    "GV05chupsb_u:1616": " ChUpBh_2,11.1 vinā nāmagrahaṇaṃ pañcavidhasya saptavidhasya ca sāmna upāsanamuktam /",
    "GV05chupsb_u:1617": " athedānīṃ gāyatrādināmagrahaṇapūrvakaṃ viśiṣṭaphalāni sāmopāsanāntarāṇyucyante yathākramaṃ gāyatrādīnāṃ karmaṇi prayogastathaiva /",
    "GV05chupsb_u:1618": " mano hiṅkāro manasaḥ sarvakaraṇapravṛttīnāṃ prāthamyāt /",
    "GV05chupsb_u:1619": " tadānantaryādvākprastāvaścakṣurudgīthaḥ śraiṣṭhyāt /",
    "GV05chupsb_u:1620": " śrotraṃ pratihāraḥ pratihṛtatvāt /",
    "GV05chupsb_u:1621": " prāṇo nidhanaṃ yathoktānāṃ prāṇe nidhanātsvāpakāle /",
    "GV05chupsb_u:1622": " etadgāyatraṃ sāma prāṇeṣu protam /",
    "GV05chupsb_u:1623": " gāyatryāḥ prāṇasaṃstutatvāt //1 //",
    "GV05chupsb_u:1624": " START ChUp 2,11.2",
    "GV05chupsb_u:1625": " sa ya evam etad gāyatraṃ prāṇeṣu protaṃ veda /",
    "GV05chupsb_u:1626": " prāṇī bhavati /",
    "GV05chupsb_u:1627": " sarvam āyur eti /",
    "GV05chupsb_u:1628": " jyog jīvati /",
    "GV05chupsb_u:1629": " mahān prajayā paśubhir bhavati /",
    "GV05chupsb_u:1630": " mahān kīrtyā /",
    "GV05chupsb_u:1631": " mahāmanāḥ syāt /",
    "GV05chupsb_u:1632": " tad vratam // ChUp_2,11.2 //",
    "GV05chupsb_u:1633": " ChUpBh_2,11.2 sa ya evametadgāyatraṃ prāṇeṣu protaṃ veda prāṇī bhavati /",
    "GV05chupsb_u:1634": " avikalakaraṇo bhavatītyetat /",
    "GV05chupsb_u:1635": " sarvamāyureti /",
    "GV05chupsb_u:1636": " śataṃ varṣaṇi sarvamāyuḥ puruṣasyeti śruteḥ /",
    "GV05chupsb_u:1637": " jyogujjvalaṃ jīvati /",
    "GV05chupsb_u:1638": " mahānbhavati prajādibhirmahāṃśca kīrtyā /",
    "GV05chupsb_u:1639": " gāyatropāsakasyaitadvrataṃ bhavati yanmahāmanāstvakṣudracittaḥ syādityarthaḥ //2//",
    "GV05chupsb_u:1640": " iti chāndogyopaniṣadi dvitīyādhyāyasyaikādaśaḥ khaṇḍaḥ =======================================================================",
    "GV05chupsb_u:1641": " START ChUp 2,12.1",
    "GV05chupsb_u:1642": " abhimanthati sa hiṅkāraḥ /",
    "GV05chupsb_u:1643": " dhūmo jāyate sa prastāvaḥ /",
    "GV05chupsb_u:1644": " jvalati sa udgīthaḥ /",
    "GV05chupsb_u:1645": " aṅgārā bhavanti sa pratihāraḥ /",
    "GV05chupsb_u:1646": " upaśāmyati tan nidhanam /",
    "GV05chupsb_u:1647": " saṃśāmyati tan nidhanam /",
    "GV05chupsb_u:1648": " etad rathaṃtaram agnau protam // ChUp_2,12.1 //",
    "GV05chupsb_u:1649": " ChUpBh_2,12.1 abhimanthati sa hiṅkāraḥ prāthamyāt /",
    "GV05chupsb_u:1650": " agnerdhūmo jāyate sa prastāva ānantaryāt /",
    "GV05chupsb_u:1651": " jvalati sa udgītho haviḥ sambandhācchraiṣṭhyaṃ jvalanasya /",
    "GV05chupsb_u:1652": " aṅgārā bhavanti sa pratihāro 'ṅgārāṇāṃ pratihṛtatvāt /",
    "GV05chupsb_u:1653": " upaśamaḥ sāvaśeṣatvādagneḥ /",
    "GV05chupsb_u:1654": " saṃśamo niḥśeṣopaśamaḥ samāptisāmānyānnidhanametadrathantara magnau protam /",
    "GV05chupsb_u:1655": " manthane hyagnergīyate //1 //",
    "GV05chupsb_u:1656": " START ChUp 2,12.2",
    "GV05chupsb_u:1657": " sa ya evam etad rathaṃtaram agnau protaṃ veda /",
    "GV05chupsb_u:1658": " brahmavarcasy:",
    "GV05chupsb_u:1659": " annādo bhavati /",
    "GV05chupsb_u:1660": " sarvam āyur eti /",
    "GV05chupsb_u:1661": " jyog jīvati /",
    "GV05chupsb_u:1662": " mahān prajayā paśubhir bhavati /",
    "GV05chupsb_u:1663": " mahān kīrtyā /",
    "GV05chupsb_u:1664": " na pratyaṅṅ agnim ācāmen na niṣṭhīvet /",
    "GV05chupsb_u:1665": " tad vratam // ChUp_2,12.2 //",
    "GV05chupsb_u:1666": " ChUpBh_2,12.2 sa ya ityādi pūrvavat /",
    "GV05chupsb_u:1667": " brahmavarcasī vṛttasvādhyāyanimittaṃ tejo brahmavartasam /",
    "GV05chupsb_u:1668": " tejastu kevalaṃ tviḍbhāvaḥ /",
    "GV05chupsb_u:1669": " annādo dīptāgniḥ /",
    "GV05chupsb_u:1670": " na pratyaṅṅagnerabhimukho nā'cāmenna bhakṣayetkiñcinna niṣṭhīvecchleṣmanirasanaṃ ca na kuryāttadvratam //2//",
    "GV05chupsb_u:1671": " iti chāndogyopaniṣadi dvitīyādhyāyasya dvādaśaḥ khaṇḍaḥ =======================================================================",
    "GV05chupsb_u:1672": " START ChUp 2,13.1",
    "GV05chupsb_u:1673": " upamantrayate sa hiṅkāraḥ /",
    "GV05chupsb_u:1674": " jñapayate sa prastāvaḥ /",
    "GV05chupsb_u:1675": " striyā saha śete sa udgīthaḥ /",
    "GV05chupsb_u:1676": " prati strīṃ saha śete sa pratihāraḥ /",
    "GV05chupsb_u:1677": " kālaṃ gacchati tan nidhanam /",
    "GV05chupsb_u:1678": " pāraṃ gacchati tan nidhanam /",
    "GV05chupsb_u:1679": " etad vāmadevyaṃ mithune protam // ChUp_2,13.1 //",
    "GV05chupsb_u:1680": " ChUpBh_2,13.1 upamantrayate saṅketaṃ karoti prāthamyātsa hiṅkāraḥ /",
    "GV05chupsb_u:1681": " jñapayate toṣayati sa prastāvaḥ /",
    "GV05chupsb_u:1682": " sahaśayanamekaparyaṅkagamanaṃ sa udgīthaḥ śraiṣṭhyāt /",
    "GV05chupsb_u:1683": " prati srīṃ śayanaṃ sriyā abhimukhībhāvaḥ sa pratihāraḥ /",
    "GV05chupsb_u:1684": " kālaṃ gacchati maithunena pāraṃ samāptiṃ gacchati tannidhanametadvāmadevyaṃ mithune protam /",
    "GV05chupsb_u:1685": " vāyvambumithunasambandhāt //1 //",
    "GV05chupsb_u:1686": " START ChUp 2,13.2",
    "GV05chupsb_u:1687": " sa ya evam etad vāmadevyaṃ mithune protaṃ veda /",
    "GV05chupsb_u:1688": " mithunī bhavati /",
    "GV05chupsb_u:1689": " mithunān mithunāt prajāyate /",
    "GV05chupsb_u:1690": " sarvam āyur eti /",
    "GV05chupsb_u:1691": " jyog jīvati /",
    "GV05chupsb_u:1692": " mahān prajayā paśubhir bhavati /",
    "GV05chupsb_u:1693": " mahān kīrtyā /",
    "GV05chupsb_u:1694": " na kāṃcana pariharet /",
    "GV05chupsb_u:1695": " tad vratam // ChUp_2,13.2 //",
    "GV05chupsb_u:1696": " ChUpBh_2,13.2 sa ya ityādi pūrvavat /",
    "GV05chupsb_u:1697": " mithunī bhavatyavidhuro bhavatītyarthaḥ /",
    "GV05chupsb_u:1698": " mithunānmithunātprajāyata ityamogharetastvamucyate /",
    "GV05chupsb_u:1699": " na kāñcana kāñcidapi sriyaṃ svātmatalpaprāptāṃ na pariharetsamāgamārthinīm /",
    "GV05chupsb_u:1700": " vāmadevyasāmopāsanāṅgatvena vidhānāt etasmādanyatra pratiṣedhasmṛtayaḥ vacanaprāmāṇyācca dharmāvagaterna pratiṣedhaśāsreṇāsya virodhaḥ //2//",
    "GV05chupsb_u:1701": " iti chāndogyopaniṣadi dvitīyādhyāyasya tryodaśaḥ khaṇḍaḥ =======================================================================",
    "GV05chupsb_u:1702": " START ChUp 2,14.1",
    "GV05chupsb_u:1703": " udyan hiṅkāraḥ /",
    "GV05chupsb_u:1704": " uditaḥ prastāvaḥ /",
    "GV05chupsb_u:1705": " madhyaṃdina udgīthaḥ /",
    "GV05chupsb_u:1706": " aparāhṇaḥ pratihāraḥ /",
    "GV05chupsb_u:1707": " astaṃ yan nidhanam /",
    "GV05chupsb_u:1708": " etad bṛhad āditye protam // ChUp_2,14.1 //",
    "GV05chupsb_u:1709": " ChUpBh_2,14.1 udyansavitā sa hiṅkāraḥ prāthamyāddarśanasya /",
    "GV05chupsb_u:1710": " uditaḥ prastāvaḥ prastavanahetutvātkarmaṇām /",
    "GV05chupsb_u:1711": " madhyandina udgīthaḥ śraiṣṭhyāt /",
    "GV05chupsb_u:1712": " aparāhnaḥ pratihāraḥ paśvādīnāṃ gṛhānprati haraṇāt /",
    "GV05chupsb_u:1713": " yadastaṃ yaṃstannidhanaṃ rātrau gṛhe nidhānātprāṇinām /",
    "GV05chupsb_u:1714": " etadbṛhadāditye protaṃ bṛhata ādityadaivatyatvāt //1 //",
    "GV05chupsb_u:1715": " START ChUp 2,14.2",
    "GV05chupsb_u:1716": " sa ya evam etad bṛhad āditye protaṃ veda /",
    "GV05chupsb_u:1717": " tejasvy: annādo bhavati /",
    "GV05chupsb_u:1718": " sarvam āyur eti /",
    "GV05chupsb_u:1719": " jyog jīvati /",
    "GV05chupsb_u:1720": " mahān prajayā paśubhir bhavati /",
    "GV05chupsb_u:1721": " mahān kīrtyā /",
    "GV05chupsb_u:1722": " tapantaṃ na nindet /",
    "GV05chupsb_u:1723": " tad vratam // ChUp_2,14.2 //",
    "GV05chupsb_u:1724": " ChUpBh_2,14.2 sa ya ityādi pūrvavat /",
    "GV05chupsb_u:1725": " tapantaṃ na nindettadvratam //2//",
    "GV05chupsb_u:1726": " iti chāndogyopaniṣadi dvitīyādhyāyasya caturdaśaḥ khaṇḍaḥ =======================================================================",
    "GV05chupsb_u:1727": " START ChUp 2,15.1",
    "GV05chupsb_u:1728": " abhrāṇi saṃplavante sa hiṅkāraḥ /",
    "GV05chupsb_u:1729": " megho jāyate sa prastāvaḥ /",
    "GV05chupsb_u:1730": " varṣati sa udgīthaḥ /",
    "GV05chupsb_u:1731": " vidyotate stanayati sa pratihāraḥ /",
    "GV05chupsb_u:1732": " udgṛhṇāti tan nidhanam /",
    "GV05chupsb_u:1733": " etad vairūpaṃ parjanye protam // ChUp_2,15.1 //",
    "GV05chupsb_u:1734": " ChUpBh_2,15.1 abhrāṇyabbharaṇāt,",
    "GV05chupsb_u:1735": " megha udakasektṛtvāt /",
    "GV05chupsb_u:1736": " uktārthamanyat /",
    "GV05chupsb_u:1737": " etadvairūpaṃ nāma sāma parjanye protam /",
    "GV05chupsb_u:1738": " anetarūpatvāt abhrādibhiḥ parjanyasya vairūpyam //1 //",
    "GV05chupsb_u:1739": " START ChUp 2,15.2",
    "GV05chupsb_u:1740": " sa ya evam etad vairūpaṃ parjanye protaṃ veda /",
    "GV05chupsb_u:1741": " virūpāṃś ca surūpaṃś ca paśūn avarundhe /",
    "GV05chupsb_u:1742": " sarvam āyur eti /",
    "GV05chupsb_u:1743": " jyog jīvati /",
    "GV05chupsb_u:1744": " mahān prajayā paśubhir bhavati /",
    "GV05chupsb_u:1745": " mahān kīrtyā /",
    "GV05chupsb_u:1746": " varṣantaṃ na nindet /",
    "GV05chupsb_u:1747": " tad vratam // ChUp_2,15.2 //",
    "GV05chupsb_u:1748": " ChUpBh_2,15.2 virūpāṃśca surūpāṃścājāviprabhṛtīnpaśūnavarundhe prāpnotītyarthaḥ /",
    "GV05chupsb_u:1749": " varṣantaṃ na nindettadvratam //2//",
    "GV05chupsb_u:1750": " iti chāndogyopaniṣadi dvitīyādhyāyasya pañcadaśaḥ khaṇḍaḥ =======================================================================",
    "GV05chupsb_u:1751": " START ChUp 2,16.1",
    "GV05chupsb_u:1752": " vasanto hiṅkāraḥ /",
    "GV05chupsb_u:1753": " grīṣmaḥ prastāvaḥ /",
    "GV05chupsb_u:1754": " varṣā udgīthaḥ /",
    "GV05chupsb_u:1755": " śarat pratihāraḥ /",
    "GV05chupsb_u:1756": " hemanto nidhanam /",
    "GV05chupsb_u:1757": " etad vairājam ṛtuṣu protam // ChUp_2,16.1 //",
    "GV05chupsb_u:1758": " ChUpBh_2,16.1 vasanto hiṃṅkāraḥ prāthamyāt /",
    "GV05chupsb_u:1759": " grīṣmaḥ prastāva ityādi pūrvavat //1 //",
    "GV05chupsb_u:1760": " START ChUp 2,16.2",
    "GV05chupsb_u:1761": " sa ya evam etad vairājam ṛtuṣu protaṃ veda /",
    "GV05chupsb_u:1762": " virājati prajayā /",
    "GV05chupsb_u:1763": " paśubhir brahmavarcasena /",
    "GV05chupsb_u:1764": " sarvam āyur eti /",
    "GV05chupsb_u:1765": " jyog jīvati /",
    "GV05chupsb_u:1766": " mahān prajayā paśubhir bhavati /",
    "GV05chupsb_u:1767": " mahān kīrtyā /",
    "GV05chupsb_u:1768": " ṛtūn na nindet /",
    "GV05chupsb_u:1769": " tad vratam // ChUp_2,16.2 //",
    "GV05chupsb_u:1770": " ChUpBh_2,16.2 etadvairājamṛtuṣu protaṃ veda virājati ṛtuvadyathartava ārtavairdharmairvirājanta evaṃ prajādibhirvidvānityuktamanyat /",
    "GV05chupsb_u:1771": " ṛtīnna nindettadvratam //2//",
    "GV05chupsb_u:1772": " iti chāndogyopaniṣadi dvitīyādhyāyasya ṣoḍaśaḥ khaṇḍaḥ =======================================================================",
    "GV05chupsb_u:1773": " START ChUp 2,17.1",
    "GV05chupsb_u:1774": " pṛthivī hiṅkāraḥ /",
    "GV05chupsb_u:1775": " antarikṣaṃ prastāvaḥ /",
    "GV05chupsb_u:1776": " dyaur udgīthaḥ /",
    "GV05chupsb_u:1777": " diśaḥ pratihāraḥ /",
    "GV05chupsb_u:1778": " samudro nidhanam /",
    "GV05chupsb_u:1779": " etāḥ śakvaryo lokeṣu protāḥ // ChUp_2,17.1 //",
    "GV05chupsb_u:1780": " ChUpBh_2,17.1 pṛthivī hiṅkāra ityādi pūrvavat /",
    "GV05chupsb_u:1781": " śakvarya iti nityaṃ bahuvacanaṃ revatya iva /",
    "GV05chupsb_u:1782": " lokeṣu protāḥ //1 //",
    "GV05chupsb_u:1783": " START ChUp 2,17.2",
    "GV05chupsb_u:1784": " sa ya evam etāḥ śakvaryo lokeṣu protā veda /",
    "GV05chupsb_u:1785": " lokī bhavati sarvam āyur eti /",
    "GV05chupsb_u:1786": " jyog jīvati /",
    "GV05chupsb_u:1787": " mahān prajayā paśubhir bhavati /",
    "GV05chupsb_u:1788": " mahān kīrtyā /",
    "GV05chupsb_u:1789": " lokān na nindet /",
    "GV05chupsb_u:1790": " tad vratam // ChUp_2,17.2 //",
    "GV05chupsb_u:1791": " ChUpBh_2,17.2 lokī bhavati lokaphalena yujyata ityartaḥ /",
    "GV05chupsb_u:1792": " lokānna nindettadvratam //2//",
    "GV05chupsb_u:1793": " iti chāndogyopaniṣadi dvitīyādhyāyasya saptadaśaḥ khaṇḍaḥ =======================================================================",
    "GV05chupsb_u:1794": " START ChUp 2,18.1",
    "GV05chupsb_u:1795": " ajā hiṅkāraḥ /",
    "GV05chupsb_u:1796": " avayaḥ prastāvaḥ /",
    "GV05chupsb_u:1797": " gāva udgīthaḥ /",
    "GV05chupsb_u:1798": " aśvāḥ pratihāraḥ /",
    "GV05chupsb_u:1799": " puruṣo nidhanam /",
    "GV05chupsb_u:1800": " etā revatyaḥ paśuṣu protāḥ // ChUp_2,18.1 //",
    "GV05chupsb_u:1801": " ChUpBh_2,18.1 ajā hiṅkāra ityādi pūrvavat /",
    "GV05chupsb_u:1802": " paśuṣu protāḥ //1 //",
    "GV05chupsb_u:1803": " START ChUp 2,18.2",
    "GV05chupsb_u:1804": " sa ya evam etā revatyaḥ paśuṣu protā veda /",
    "GV05chupsb_u:1805": " paśumān bhavati /",
    "GV05chupsb_u:1806": " sarvam āyur eti /",
    "GV05chupsb_u:1807": " jyog jīvati /",
    "GV05chupsb_u:1808": " mahān prajayā paśubhir bhavati /",
    "GV05chupsb_u:1809": " mahān kīrtyā /",
    "GV05chupsb_u:1810": " paśūn na nindet /",
    "GV05chupsb_u:1811": " tad vratam // ChUp_2,18.2 //",
    "GV05chupsb_u:1812": " ChUpBh_2,18.2 paśūnna nindettadvratam //2//",
    "GV05chupsb_u:1813": " iti chāndogyopaniṣadi dvitīyādhyāyasyasyāṣṭādaśaḥ khaṇḍaḥ =======================================================================",
    "GV05chupsb_u:1814": " START ChUp 2,19.1",
    "GV05chupsb_u:1815": " loma hiṅkāraḥ /",
    "GV05chupsb_u:1816": " tvak prastāvaḥ /",
    "GV05chupsb_u:1817": " māṃsam udgīthaḥ /",
    "GV05chupsb_u:1818": " asthi pratihāraḥ /",
    "GV05chupsb_u:1819": " majjā nidhanam /",
    "GV05chupsb_u:1820": " etad yajñāyajñīyam aṅgeṣu protam // ChUp_2,19.1 //",
    "GV05chupsb_u:1821": " ChUpBh_2,19.1 loma hiṅkāro dehāvayavānāṃ prāthamyāt /",
    "GV05chupsb_u:1822": " tvakprastāva ānantaryāt /",
    "GV05chupsb_u:1823": " māṃsamudgīthaḥ śraiṣṭhyāt /",
    "GV05chupsb_u:1824": " asthi pratihāraḥ pratihṛtatvāt /",
    "GV05chupsb_u:1825": " majjā nidhanamāntyāt /",
    "GV05chupsb_u:1826": " etadyajñāyajñīyaṃ nāma sāma dehāvayavaveṣu protam //1 //",
    "GV05chupsb_u:1827": " START ChUp 2,19.2",
    "GV05chupsb_u:1828": " sa ya evam etad yajñāyajñīyam aṅgeṣu protaṃ veda /",
    "GV05chupsb_u:1829": " aṅgī bhavati /",
    "GV05chupsb_u:1830": " nāṅgena vihūrchati /",
    "GV05chupsb_u:1831": " sarvam āyur eti /",
    "GV05chupsb_u:1832": " jyog jīvati /",
    "GV05chupsb_u:1833": " mahān prajayā paśubhir bhavati /",
    "GV05chupsb_u:1834": " mahān kīrtyā /",
    "GV05chupsb_u:1835": " saṃvatsaraṃ majjño nāśnīyāt /",
    "GV05chupsb_u:1836": " tad vratam /",
    "GV05chupsb_u:1837": " majjño nāśnīyād iti vā // ChUp_2,19.2 //",
    "GV05chupsb_u:1838": " ChUpBh_2,19.2 aṅgī bhavati samagrāṅgo bhavatītyarthaḥ /",
    "GV05chupsb_u:1839": " nāṅgena hastapādādinā vihūrchati na kuṭilī bhavati paṅguḥ kuṇī vetyarthaḥ /",
    "GV05chupsb_u:1840": " saṃvatsaraṃ saṃvatsaramātraṃ majjño māṃsāni nāśnīyānna bhakṣayet /",
    "GV05chupsb_u:1841": " bahuvacanaṃ matsyopalakṣaṇārtham /",
    "GV05chupsb_u:1842": " majjño nāśnīyātsarvadaiva nāśnīyāditi vā tadvratam //2//",
    "GV05chupsb_u:1843": " iti chāndogyopaniṣadi dvitīyādhyāyasyaikonaviṃśaḥ khaṇḍaḥ =======================================================================",
    "GV05chupsb_u:1844": " START ChUp 2,20.1",
    "GV05chupsb_u:1845": " agnir hiṅkāraḥ /",
    "GV05chupsb_u:1846": " vāyuḥ prastāvaḥ /",
    "GV05chupsb_u:1847": " āditya udgīthaḥ /",
    "GV05chupsb_u:1848": " nakṣatrāṇi pratihāraḥ /",
    "GV05chupsb_u:1849": " candramā nidhanam /",
    "GV05chupsb_u:1850": " etad rājanaṃ devatāsu protam // ChUp_2,20.1 //",
    "GV05chupsb_u:1851": " ChUpBh_2,20.1 agnirhiṅkāraḥ prathamasthānatvāt /",
    "GV05chupsb_u:1852": " vāyuḥ prastāva ānantaryasāmānyāt /",
    "GV05chupsb_u:1853": " āditya udgīthaḥ śraiṣṭhyāt /",
    "GV05chupsb_u:1854": " nakṣatrāṇi pratihāraḥ pratihṛtatvāt /",
    "GV05chupsb_u:1855": " candramā nidhanaṃ karmiṇāṃ tannidhanāt /",
    "GV05chupsb_u:1856": " etadrājanaṃ devatāsu protaṃ devatānāṃ dīptimattvāt //1 //",
    "GV05chupsb_u:1857": " START ChUp 2,20.2",
    "GV05chupsb_u:1858": " sa ya evam etad rājanaṃ devatāsu protaṃ veda /",
    "GV05chupsb_u:1859": " etāsām eva devatānāṃ salokatāṃ sarṣṭitāṃ sāyujyaṃ gacchati /",
    "GV05chupsb_u:1860": " sarvam āyur eti /",
    "GV05chupsb_u:1861": " jyog jīvati /",
    "GV05chupsb_u:1862": " mahān prajayā paśubhir bhavati /",
    "GV05chupsb_u:1863": " mahān kīrtyā /",
    "GV05chupsb_u:1864": " brāhmaṇān na nindet /",
    "GV05chupsb_u:1865": " tad vratam // ChUp_2,20.2 //",
    "GV05chupsb_u:1866": " ChUpBh_2,20.2 vidvatphalam-etāsāmevāgnyādīnāṃ devatānāṃ salokatāṃ samānalokatāṃ sārṣṭitāṃ samānarddhitvaṃ sāyujyaṃ samugbhāvamekadehadehitvamityetat",
    "GV05chupsb_u:1867": " vāśabdo 'tra lupto draṣṭavyaḥ salokatāṃ vetyādi /",
    "GV05chupsb_u:1868": " bhāvanāviśeṣataḥ phalaviśeṣopapatteḥ /",
    "GV05chupsb_u:1869": " gacchati prāpnoti /",
    "GV05chupsb_u:1870": " samuccayānupapatteśca /",
    "GV05chupsb_u:1871": " brāhmaṇānna nindettadvratam /",
    "GV05chupsb_u:1872": " “ete vai devāḥ pratyakṣaṃ yadbrāhmaṇā“iti śruterbrāhmaṇanindā devatānindaiveti //2//",
    "GV05chupsb_u:1873": " iti chāndogyopaniṣadi dvitīyādhyāyasya viṃśaḥ khaṇḍaḥ =======================================================================",
    "GV05chupsb_u:1874": " START ChUp 2,21.1",
    "GV05chupsb_u:1875": " trayī vidyā hiṅkāraḥ /",
    "GV05chupsb_u:1876": " traya ime lokāḥ sa prastāvaḥ /",
    "GV05chupsb_u:1877": " agnir vāyur ādityaḥ sa udgīthaḥ /",
    "GV05chupsb_u:1878": " nakṣatrāṇi vayāṃsi marīcayaḥ sa pratihāraḥ /",
    "GV05chupsb_u:1879": " sarpā gandharvāḥ pitaras tan nidhanam /",
    "GV05chupsb_u:1880": " etat sāma sarvasmin protam // ChUp_2,21.1 //",
    "GV05chupsb_u:1881": " ChUpBh_2,21.1 trayī vidyā hiṅkāraḥ /",
    "GV05chupsb_u:1882": " agnyādisāmna ānantaryaṃ trayīvidyāyā agnyādikāryatvaśruteḥ /",
    "GV05chupsb_u:1883": " hiṅkāraḥ prāthamyātsarvakartavyānām /",
    "GV05chupsb_u:1884": " traya ime lokāstatkāryatvādanantarā iti prastāvaḥ /",
    "GV05chupsb_u:1885": " agnyādīnāmudgīthatvaṃ śraiṣṭhyāt /",
    "GV05chupsb_u:1886": " nakṣatrādīnāṃ pratihṛtatvātpratihāratvam /",
    "GV05chupsb_u:1887": " sarpādīnāṃ dhakārasāmānyānnidhanatvametatsāma nāmaviśṣābhāvātsāmasamudāyaḥ sāmaśabdaḥ sarvasminprotam /",
    "GV05chupsb_u:1888": " trayīvidyādidṛṣṭyā hiṅkārādisāmabhaktaya upāsyāḥ /",
    "GV05chupsb_u:1889": " atīteṣvapi sāmopāsaneṣu yeṣu yeṣu protaṃ yadyatsāma taddṛṣṭyā tadupāsyamiti /",
    "GV05chupsb_u:1890": " karmāṅganāṃ dṛṣṭiviśeṣeṇājyasyeva saṃskāryatvāt //1 //",
    "GV05chupsb_u:1891": " START ChUp 2,21.2",
    "GV05chupsb_u:1892": " sa ya evam etat sāma sarvasmin protaṃ veda sarvaṃ ha bhavati // ChUp_2,21.2 //",
    "GV05chupsb_u:1893": " ChUpBh_2,21.2 sarvaviṣayasāmavidaḥ phalaṃ-sarvaṃ ha bhavati sarveśvaro bhavatītyarthaḥ /",
    "GV05chupsb_u:1894": " nirupacaritasarvabhāve hi diksthebhyo baliprāptyanupapattiḥ //2 //",
    "GV05chupsb_u:1895": " START ChUp 2,21.3",
    "GV05chupsb_u:1896": " tad eṣa ślokaḥ /",
    "GV05chupsb_u:1897": " yāni pañcadhā trīṇi trīṇi /",
    "GV05chupsb_u:1898": " tebhyo na jyāyaḥ param anyad asti // ChUp_2,21.3 //",
    "GV05chupsb_u:1899": " ChUpBh_2,21.3 tadetasminnartha eṣa śloko mantro 'pyasti /",
    "GV05chupsb_u:1900": " yāni pañcadhā pañcaprakāreṇa hiṅkārādivibhāgaiḥ proktāni trīṇi trīṇi trayīvidyādīni",
    "GV05chupsb_u:1901": " tebhyaḥ pañcatrikebhyo jyāyo mahattaraṃ paraṃ ca vyatiriktamanyadvastvantaraṃ nāsti",
    "GV05chupsb_u:1902": " na vidyata ityarthaḥ /",
    "GV05chupsb_u:1903": " tatraiva hi sarvasyāntabhaviḥ //3 //",
    "GV05chupsb_u:1904": " START ChUp 2,21.4",
    "GV05chupsb_u:1905": " yas tad veda sa veda sarvam /",
    "GV05chupsb_u:1906": " sarvā diśo balim asmai haranti /",
    "GV05chupsb_u:1907": " sarvam asmīty upāsita /",
    "GV05chupsb_u:1908": " tad vrataṃ tad vratam // ChUp_2,21.4 //",
    "GV05chupsb_u:1909": " ChUpBh_2,21.4 yastadyathoktaṃ sarvātmakaṃ sāma veda sa veda sarvaṃ;",
    "GV05chupsb_u:1910": " sa sarvajño bhavatītyarthaḥ /",
    "GV05chupsb_u:1911": " sarvā diśaḥ sarvadiksthā asmā evaṃvide baliṃ bhogaṃ haranti prāpayantītyarthaḥ /",
    "GV05chupsb_u:1912": " sarvamasmi bhavāmītyevametatsāmopāsīta tasyaitadeva vratam /",
    "GV05chupsb_u:1913": " dbiruktiḥ sāmopāsanasamāptyarpthā //4//",
    "GV05chupsb_u:1914": " iti chāndogyopaniṣadi dvitīyādhyāyasyaikaviṃśaḥ khaṇḍaḥ =======================================================================",
    "GV05chupsb_u:1915": " START ChUp 2,22.1",
    "GV05chupsb_u:1916": " vinardi sāmno vṛṇe paśavyam ity agner udgīthaḥ /",
    "GV05chupsb_u:1917": " aniruktaḥ prajāpateḥ /",
    "GV05chupsb_u:1918": " niruktaḥ somasya /",
    "GV05chupsb_u:1919": " mṛdu ślakṣṇaṃ vāyoḥ /",
    "GV05chupsb_u:1920": " ślakṣṇaṃ balavad indrasya /",
    "GV05chupsb_u:1921": " krauñcaṃ bṛhaspateḥ /",
    "GV05chupsb_u:1922": " apadhvāntaṃ varuṇasya /",
    "GV05chupsb_u:1923": " tān sarvān evopaseveta /",
    "GV05chupsb_u:1924": " vāruṇaṃ tv eva varjayet // ChUp_2,22.1 //",
    "GV05chupsb_u:1925": " ChUpBh_2,22.1 sāmopāsanaprasaṅgena gānaviśeṣādisampadudgāturupadiśyate /",
    "GV05chupsb_u:1926": " phalaviśeṣasambandhātṣa vinardi viśiṣṭo nardaḥ svaraviśeṣa ṛṣabhakūjitasamo 'syāstīti vinardi gānamiti vākyaśeṣaḥ /",
    "GV05chupsb_u:1927": " tacca sāmnaḥ sambandhi paśubhyo hitaṃ paśavyamagneragnidevatyaṃ codgītha udgānam /",
    "GV05chupsb_u:1928": " tadahamevaṃviśiṣṭaṃ vṛṇe prarthaya iti kaścidyajamāna udgātā vā manyate /",
    "GV05chupsb_u:1929": " anirukto 'mukasama ityaviśeṣitaḥ prajāpateḥ prajāpatidevatyaḥ sa na gānaviśeṣaḥ /",
    "GV05chupsb_u:1930": " āniruktyātprajāpaterniruktaḥ spaṣṭaḥ somasya,",
    "GV05chupsb_u:1931": " somadevatyaḥ sa udgītha ityarthaḥ /",
    "GV05chupsb_u:1932": " mṛdu ślakṣaṇaṃ ca gānaṃ vāyorvāyudevatyaṃ tat /",
    "GV05chupsb_u:1933": " ślakṣṇaṃ balavacca prayatnādhikyopetaṃ cendrasyaindraṃ tadgānam /",
    "GV05chupsb_u:1934": " krauñcaṃ krauñcapakṣininādasamaṃ bṛhaspaterbārhaspatyaṃ tat /",
    "GV05chupsb_u:1935": " apadhvāntaṃ bhinnakāṃsyasvarasamaṃ varuṇasyaitadgānam /",
    "GV05chupsb_u:1936": " tānsarvānevopaseveta prayuñjīta vāruṇaṃ tvevaikaṃ varjayet //1 //",
    "GV05chupsb_u:1937": " START ChUp 2,22.2",
    "GV05chupsb_u:1938": " amṛtatvaṃ devebhya āgāyānīty āgāyet /",
    "GV05chupsb_u:1939": " svadhāṃ pitṛbhya āśāṃ manuṣyebhyas tṛṇodakaṃ paśubhyaḥ svargaṃ lokaṃ yajamānāyānnam ātmana āgāyānīty etāni manasā dhyāyann apramattaḥ stuvīta",
    "GV05chupsb_u:1940": " ChUpBh_2,22.2 amṛtatvaṃ devebhya āgāyāni sādhayāni /",
    "GV05chupsb_u:1941": " svadhāṃ pitṛbhya āgāyānyāśāṃ manuṣyebhya āśāṃ prārthanāṃ prārthitamityetat /",
    "GV05chupsb_u:1942": " tṛṇodakaṃ paśubhyaḥ svargaṃ lokaṃ yajamānāyānnamātmane mahyamāgāyānītyetāni manasā cintayandhyāyannapramattaḥ svaroṣmavyañjanādibhyaḥ stuvīta",
    "GV05chupsb_u:1943": " START ChUp 2,22.3",
    "GV05chupsb_u:1944": " sarve svarā indrasyātmānaḥ /",
    "GV05chupsb_u:1945": " sarva ūṣmāṇaḥ prajāpater ātmānaḥ /",
    "GV05chupsb_u:1946": " sarve sparśā mṛtyor ātmānaḥ /",
    "GV05chupsb_u:1947": " taṃ yadi svareṣūpālabheta /",
    "GV05chupsb_u:1948": " indraṃ śaraṇaṃ prapanno 'bhūvaṃ sa tvā prati vakṣyatīty enaṃ brūyāt // ChUp_2,22.3 //",
    "GV05chupsb_u:1949": " ChUpBh_2,22.3 sarve svarā akārādaya indrasya balakarmaṇaḥ prāṇasyā'tmāno dehāvayavasthānīyāḥ sarva ūṣmāṇaḥ śaṣasahādayaḥ prajāpatervirājaḥ kaśyapasya vā'tmānaḥ /",
    "GV05chupsb_u:1950": " sarve sparśāḥ kādayo vyañjanāni mṛtyorātmānastamevaṃvidamudgātāraṃ yadi kaścitsvareṣūpālabheta",
    "GV05chupsb_u:1951": " svarastvayā duṣṭaḥ prayukta ityevamupālabdha indraṃ prāṇamīśvaraṃ śaraṇamāśrayaṃ",
    "GV05chupsb_u:1952": " prapanno 'bhūvaṃ svarān prayuñjāno 'haṃ sa indro yattava vaktavyaṃ tvā tvāṃ prati",
    "GV05chupsb_u:1953": " vakṣyati sa eva deva uttaraṃ dāsyatītyenaṃ brūyāt //3 //",
    "GV05chupsb_u:1954": " START ChUp 2,22.4",
    "GV05chupsb_u:1955": " atha yady enam ūṣmāsūpālabheta /",
    "GV05chupsb_u:1956": " prajāpatiṃ śaraṇaṃ prapanno 'bhūvaṃ sa tvā prati pekṣyatīty enaṃ brūyāt /",
    "GV05chupsb_u:1957": " atha yady enaṃ sparśeṣūpālabheta /",
    "GV05chupsb_u:1958": " mṛtyuṃ śaraṇaṃ prapanno 'bhūvaṃ sa tvā prati dhakṣyatīty enaṃ brūyāt // ChUp_2,22.4 //",
    "GV05chupsb_u:1959": " ChUpBh_2,22.4 atha yadyenamūṣmasu tathaivopālabheta prajāpatiṃ śaraṇaṃ prapanno 'bhūvaṃ sa tvā pratipekṣyati sañcūrṇayiṣyatītyenaṃ brūyāt /",
    "GV05chupsb_u:1960": " atha yadyenaṃ sparśeṣūpālabheta mṛtyuṃ śaraṇaṃ prapanno 'bhūvaṃ sa tvā prati dhakṣyati bhasmīkariṣyatītyenaṃ brūyāt //4 //",
    "GV05chupsb_u:1961": " START ChUp 2,22.5",
    "GV05chupsb_u:1962": " sarve svarā ghoṣavanto balavanto vaktavyā indre balaṃ dadānīti /",
    "GV05chupsb_u:1963": " sarva ūṣmāṇo 'grastā anirastā vivṛtā vaktavyāḥ prajāpater ātmānaṃ paridadānīti /",
    "GV05chupsb_u:1964": " sarve sparśā leśenānabhinihitā vaktavyā mṛtyor ātmānaṃ pariharāṇīti // ChUp_2,22.5 //",
    "GV05chupsb_u:1965": " ChUpBh_2,22.5 yata indrādyātmānaḥ svarādayo 'taḥ sarve svarā ghoṣavanto balavanto vaktavyāḥ /",
    "GV05chupsb_u:1966": " tathāhamindre balaṃ dadāni balamādadhānīti /",
    "GV05chupsb_u:1967": " tathā sarva ūṣmāṇo 'grastā antarapraveśitā anirastā bahiraprakṣiptā vivṛtā[vivṛttā] vivṛtaprayatnopetāḥ prajāpaterātmānaṃ paridadāni prayacchānīti",
    "GV05chupsb_u:1968": " sarve sparśā leśena śanakairanabhinihitā anabhinikṣiptā vaktavyā mṛtyorātmānaṃ bālāniva śanakaiḥ pariharan mṛtyorātmānaṃ pariharāṇīti //5//",
    "GV05chupsb_u:1969": " iti chāndogyopaniṣadi dvitīyādhyāyasya dvāviṃśaḥ khaṇḍaḥ =======================================================================",
    "GV05chupsb_u:1970": " START ChUp 2,23.1",
    "GV05chupsb_u:1971": " trayo dharmaskandhāḥ /",
    "GV05chupsb_u:1972": " yajño 'dhyayanaṃ dānam iti prathamaḥ /",
    "GV05chupsb_u:1973": " tapa eva dvitīyaḥ /",
    "GV05chupsb_u:1974": " brahmacāryācāryakulavāsī tṛtīyo 'tyantam ātmānam ācāryakule 'vasādayan /",
    "GV05chupsb_u:1975": " sarva ete puṇyalokā bhavanti /",
    "GV05chupsb_u:1976": " brahmasaṃstho 'mṛtatvam eti // ChUp_2,23.1 //",
    "GV05chupsb_u:1977": " ChUpBh_2,23.1 oṅkārasyopāsanavidhyarthaṃ trayo dharmaskandhā ityādyārabhyate /",
    "GV05chupsb_u:1978": " naivaṃ manatavyaṃ sāmāvayavabhūtasyaivodgīthādilakṣaṇasyoṅkārasyopāsanātphalaṃ prāpyata iti /",
    "GV05chupsb_u:1979": " kiṃ tarhi?yatsarvairapi sāmopāsanaiḥ karmabhiścāprāpyaṃ tatphalamamṛtatvaṃ kevalādoṅkāropāsanātprāpyata iti /",
    "GV05chupsb_u:1980": " tatstutyarthaṃ sāmaprakaraṇe tadupanyāsaḥ /",
    "GV05chupsb_u:1981": " trayasrisaṃkhyākā dharmasya skandhā dharmaskandhāḥ dharmavibāgā ityarthaḥ /",
    "GV05chupsb_u:1982": " ke ta ityāha -yajño 'gnihotrādiḥ /",
    "GV05chupsb_u:1983": " adhyayanaṃ saniyamasya ṛgāderabhyāsaḥ /",
    "GV05chupsb_u:1984": " dānaṃ bahirvedi yathāśaktidravyasaṃvibhāgo bhikṣamāṇebhyaḥ /",
    "GV05chupsb_u:1985": " ityeṣa prathamo dharmaskandhaḥ /",
    "GV05chupsb_u:1986": " gṛhasthasamavetatvāttannirvartakena gṛhasthena nirdiśyate prathama eka ityartho dvitīyatṛtīyaśravaṇānnā'dyārthaḥ /",
    "GV05chupsb_u:1987": " tapa eva dvitīyastapa iti kṛcchracāndrāyaṇādi tadvāṃstāpasaḥ parivrāḍvā na brahmasaṃstha āśramadharmamātrasaṃstho;",
    "GV05chupsb_u:1988": " brahmasaṃsthasya tvamṛtatvaśravaṇāt /",
    "GV05chupsb_u:1989": " dvitīyo dharmaskandhaḥ /",
    "GV05chupsb_u:1990": " brahmacāryācāryakule vastuṃ śīlamasyetyācāryakulavāsī /",
    "GV05chupsb_u:1991": " atyantaṃ yāvajjīvamātmānaṃ niyamairācāryakule 'vasādayankṣapayandehaṃ tṛtīyo dharmaskandhaḥ /",
    "GV05chupsb_u:1992": " atyantamityādiviśeṣaṇānnaiṣṭhika iti gamyate /",
    "GV05chupsb_u:1993": " upakurvāṇasya svādhyāyagrahaṇārthatvānna puṇyalokatvaṃ brahmacaryeṇa /",
    "GV05chupsb_u:1994": " sarva ete trayo 'pyāśramiṇo yathoktairdharmaiḥ puṇyalokā bhavanti /",
    "GV05chupsb_u:1995": " puṇyo loko yeṣāṃ ta ime puṇyalokā āśramiṇo bhavanti /",
    "GV05chupsb_u:1996": " avaśiṣṭastvanuktaḥ parivrāḍbrahmasaṃstho brahmaṇi samyaksthitaḥ so 'mṛtatvaṃ puṇyalokavilakṣaṇamamaraṇabhāvamātyantikameti nā'pekṣikaṃ devādyamṛtatvavat",
    "GV05chupsb_u:1997": " puṇyalokātpṛyagamṛtatvasya vibhāgakaraṇāt /",
    "GV05chupsb_u:1998": " yadi ca pumyalokātiśayamātramamṛtatvamabhaviṣyattataḥ puṇyalokatvādvibhaktaṃ nāvakṣyat /",
    "GV05chupsb_u:1999": " vibhaktepadeśāccā'tyantikamamṛtatvamiti gamyate /",
    "GV05chupsb_u:2000": " atra cā'śramadharmaphalopanyāsaḥ praṇavasevāstutyarthaṃ na tatphalavidhyartham /",
    "GV05chupsb_u:2001": " stutaye ca pravamasevāyā āśramadharmaphalavidhaye ceti hi bhidyeta vākyam /",
    "GV05chupsb_u:2002": " tasmātsmṛtisiddhāśramaphalānuvādena praṇavasevāphalamamṛtatvaṃ bruvanpraṇavasevāṃ stauti /",
    "GV05chupsb_u:2003": " yathā pūrṇavarmaṇaḥ sevā bhaktaparidhānamātraphalā rājavarmaṇastu sevā rājyatulyaphaleti tadvat /",
    "GV05chupsb_u:2004": " praṇavaśca tatsatyaṃ paraṃ brahma tatpratīkatvāt /",
    "GV05chupsb_u:2005": " “etaddhyevākṣaraṃ brahma etaddhyevākṣaraṃ param” ityādyāmnāyātkāṭhake yuktaṃ tatsevāto 'mṛtatvam /",
    "GV05chupsb_u:2006": " caturṇāmadhikṛtatvāviśeṣāt /",
    "GV05chupsb_u:2007": " brahmasaṃsthatve 'pratiṣedhācca /",
    "GV05chupsb_u:2008": " svakarmacchidre ca brahmasaṃsthatāyāṃ sāmardhyopapatteḥ /",
    "GV05chupsb_u:2009": " na ca yavavarāhādiśabdavadbrahmasaṃsthaśabdaḥ parivrājake rūḍhaḥ /",
    "GV05chupsb_u:2010": " brahmaṇi saṃsthitinimittamupādāya pravṛttatvāt /",
    "GV05chupsb_u:2011": " na hi rūḍhiśabdā nimittamupādadate /",
    "GV05chupsb_u:2012": " sarveṣāṃ ca brahmaṇi sthitirupapadyate /",
    "GV05chupsb_u:2013": " yatra yatra nimittamasti brahmaṇi saṃsthitistasya tasya nimittavato vācakaṃ santaṃ brahmasaṃsthaśabdaṃ parivrāḍekaviṣaye saṃkoca kāraṇābhāvānniroddhuma yuktam /",
    "GV05chupsb_u:2014": " na ca pārivrājyāśramadharmamātreṇāmṛtatvam /",
    "GV05chupsb_u:2015": " jñānānarthakyaprasaṅgāt /",
    "GV05chupsb_u:2016": " pārivrājyadharmayuktameva jñānamamṛtatvasādhanamiti cenna /",
    "GV05chupsb_u:2017": " āśramadharmatvāviśeṣāt /",
    "GV05chupsb_u:2018": " dharmo vā jñānaviśiṣṭo 'mṛtatvasādhanamityedapi sarvāśramadharmāṇāmaviśiṣṭam /",
    "GV05chupsb_u:2019": " na ca vacanamasti parivrājakasyaiva brahmasaṃsthasya mokṣo nānyeṣāmiti /",
    "GV05chupsb_u:2020": " jñānānmokṣa iti ca sarvopaniṣadāṃ siddhāntaḥ tasmādya eva brahmasaṃsthaḥ svāśramavihitakarmavatāṃ so 'mṛtatvametīti /",
    "GV05chupsb_u:2021": " kurvidaṃ mā kārṣīriti karmavidhayaḥ pravṛttāḥ /",
    "GV05chupsb_u:2022": " tacca nimittaṃ na śāsrakṛtam /",
    "GV05chupsb_u:2023": " sarvaprāṇiṣu darśanāt /",
    "GV05chupsb_u:2024": " “sadekamevādvitīyaṃ” “ātmaivedaṃ sarvaṃ” “brahmaivedaṃ sarvam” itiśāsrajanyaḥ pratyayo",
    "GV05chupsb_u:2025": " vidyārūpaḥ svābhāvikaṃ kriyākārakaphalabhedapratyayaṃ karmavidhinimittamanupamṛdya na jāyate /",
    "GV05chupsb_u:2026": " bhedābhedapratyayayorvirodhāt /",
    "GV05chupsb_u:2027": " na hi taimirikadvicandrādibhedapratyayamanupamṛdya timirāpagame candrādyekatvapratyaya upajāyate /",
    "GV05chupsb_u:2028": " vidyāvidyāpratyayayorvirodhāt /",
    "GV05chupsb_u:2029": " tatraivaṃ sati yaṃ bhedapratyayamupādāya karmavidhayaḥ pravṛtāḥ sa yasyopamarditaḥ",
    "GV05chupsb_u:2030": " sadekamevādvitīyaṃ tatsatyaṃ vikārabhedo 'nṛtamityetadvākyapramāṇajanitenaikatvapratyayena",
    "GV05chupsb_u:2031": " sa sarvakarmabhyo nivṛtto nimittanivṛtte:,",
    "GV05chupsb_u:2032": " sa ca nivṛttakarmā brahmasaṃstha ucyate,",
    "GV05chupsb_u:2033": " sa ca parivrāḍevānyasyāsambhavāt /",
    "GV05chupsb_u:2034": " anyo hyanivṛttabhedapratyayaḥ so 'nyatpaśyañśṛṇvanmanvāno vijānannidaṃ kṛtvedaṃ prāpnuyāmiti hi manyate /",
    "GV05chupsb_u:2035": " tasyaivaṃ kurvato na brahmasaṃsthatā /",
    "GV05chupsb_u:2036": " vācārambhaṇamātravikārānṛtābhisandhipratyayatvāt /",
    "GV05chupsb_u:2037": " na cāsatyamityupardite bhedapratyaye satyamidamanena kartavyaṃ mayeti pramāṇaprameyabuddhirupapadyate /",
    "GV05chupsb_u:2038": " ākāśa iva talamalabuddhirvivekinaḥ /",
    "GV05chupsb_u:2039": " upamardite 'pi bhedapratyaye karmabhyo na nivartate cetprāgiva bhedapratyayopamardanādekatvapratyayavidhāyakaṃ vākyamapramāṇīkṛtaṃ syāt /",
    "GV05chupsb_u:2040": " abhakṣyabhakṣaṇādipratiṣedhavākyānāṃ prāmāṇyavadyuktamekatvavākyasyāpi prāmāṇyam /",
    "GV05chupsb_u:2041": " sarvopaniṣadāṃ tatparatvāt /",
    "GV05chupsb_u:2042": " karmavidhīnāmaprāmāṇa ayaprasaṅga iti cet / na /",
    "GV05chupsb_u:2043": " anupamarditabhedapratyayavatpuruṣaviṣaye prāmāṇyopapatteḥ svapnādipratyaya iva prākprabodhāt /",
    "GV05chupsb_u:2044": " vivekināmakaraṇātkarmavidhiprāmāṇyoccheda iti cet / na /",
    "GV05chupsb_u:2045": " kāmyavidhyanucchedadarśanāt /",
    "GV05chupsb_u:2046": " na hi kāmātmatā na praśastetyevaṃvijñānavadbhiḥ kāmyāni karmāṇi nānuṣṭhīyanta iti kāmyakarmavidhaya ucchidyante 'nuṣṭhīyanta eva kāmibhiriti",
    "GV05chupsb_u:2047": " tathā brahmasaṃsthairbrahmavidbhirnānuṣṭhīyante karmāṇīti na tadvidhaya ucchidyante 'brahmavidbhiranuṣṭhīyanta eveti /",
    "GV05chupsb_u:2048": " parivrādakānāṃ bhikṣācaraṇādivadutpannaikatvapratyayānāmapi gṛhasthādīnāmagnihotrādikarmānivṛttiriti cenna /",
    "GV05chupsb_u:2049": " prāmāṇyacintāyāṃ puruṣapravṛtteradṛṣṭāntatvāt /",
    "GV05chupsb_u:2050": " na hi nābhicarediti pratiṣiddhamapyabhicaramaṃ kaścitkurvandṛṣṭa iti śatrau dveṣarahitenāpi vivekinābhicaraṇaṃ kriyate /",
    "GV05chupsb_u:2051": " na ca karmavidhipravṛttinimitte bhedapratyaye bādhite 'gnihotrādau pravartakaṃ nimittamasti,",
    "GV05chupsb_u:2052": " parivrājakasyeva bhikṣācaraṇādau bubhukṣādi pravartakam /",
    "GV05chupsb_u:2053": " ihāpyakaraṇe pratyavāyabhayaṃ pravartakamiti cet / na /",
    "GV05chupsb_u:2054": " bhedapratyayavato 'dhikṛtatvāt /",
    "GV05chupsb_u:2055": " bhedapratyayavānanupamarditabhedabuddhirvidyayā yaḥ sa karmaṇyadhikṛta ityavocāma /",
    "GV05chupsb_u:2056": " yo hyadhikṛtaḥ karmaṇi tasya tadakarame pratyavāyo na nivṛttādhikārasya gṛhasthasyeva brahmacāriṇo viśeṣadharmānanuṣṭhāne /",
    "GV05chupsb_u:2057": " evaṃ tarhi sarvaḥ svāśramastha utpannekatvapratyayaḥ parivrāḍiti cet / na /",
    "GV05chupsb_u:2058": " svasvāmitvabhedabuddhyanivṛtteḥ /",
    "GV05chupsb_u:2059": " karmārthatvāccetarāśramāṇām /",
    "GV05chupsb_u:2060": " “atha karma kurvīya“iti śruteḥ /",
    "GV05chupsb_u:2061": " tasmātsvasvāmitvābhāvādbhikṣureka eva parivrāṭ /",
    "GV05chupsb_u:2062": " na gṛhasthādiḥ /",
    "GV05chupsb_u:2063": " ekatvapratyayavidhijanitena pratyayena vidhinimittabhedapratyayasyopamarditatvādyamaniyamādyanupapattiḥ parivrājakasyeti cet / na /",
    "GV05chupsb_u:2064": " bubhukṣādinaikatvapratyayātprācyāvitasyopapatternivṛttyarthatvāt /",
    "GV05chupsb_u:2065": " na ca pratiṣiddhasevāprāptiḥ /",
    "GV05chupsb_u:2066": " ekatvapratyayotpatteḥ prāgeva pratiṣiddhatvāt /",
    "GV05chupsb_u:2067": " na hi rātrau kūpe kaṇṭake vā patita udite 'pi savitari patati tasminneva /",
    "GV05chupsb_u:2068": " tasmātsiddhaṃ nivṛttakarmā bhikṣuka eva brahmasaṃstha iti /",
    "GV05chupsb_u:2069": " yatpunaruktaṃ sarveṣāṃ jñānavarjitānāṃ puṇyalokateti /",
    "GV05chupsb_u:2070": " satyametat /",
    "GV05chupsb_u:2071": " yaccoktaṃ tapaḥśabdena parivrāḍapyukta iti /",
    "GV05chupsb_u:2072": " etadasat /",
    "GV05chupsb_u:2073": " kasmāt /",
    "GV05chupsb_u:2074": " parivrājakasyaiva brahmasaṃsthatāsambhavāt /",
    "GV05chupsb_u:2075": " sa eva hyavaśeṣita ityavocāma /",
    "GV05chupsb_u:2076": " ekatvavijñānavato 'gnihotrādivattaponivṛtteśca /",
    "GV05chupsb_u:2077": " bhedabuddhimata eva hi tapaḥkartavyatā syāt /",
    "GV05chupsb_u:2078": " etena karmacchidre brahmasaṃsthatāsāmarthyaṃ apratiṣedhaśca pratyuktaḥ /",
    "GV05chupsb_u:2079": " tathā jñānavāneva nivṛttakarmā parivrāḍiti jñānavaiyarthyaṃ pratyuktam /",
    "GV05chupsb_u:2080": " yatpunaruktaṃ yavavarāhādiśabdavatparivrājake na rūḍho brahmasaṃsthaśabda iti tatparihṛtam /",
    "GV05chupsb_u:2081": " tasyaiva brahmasaṃsthatāsambhavānnānyasyeti /",
    "GV05chupsb_u:2082": " yatpunaruktaṃ rūḍhaśabdā nimittaṃ nopādadata iti /",
    "GV05chupsb_u:2083": " tanna /",
    "GV05chupsb_u:2084": " gṛhasthatakṣaparivrājakādiśabdadarśanāt /",
    "GV05chupsb_u:2085": " gṛhasthitipārivrājyatakṣaṇādinimittopādānā api gṛhasthaparivrājakāśramiviśeṣe viśiṣṭajātimati ca takṣeti rūḍhā dṛśyante śabdāḥ /",
    "GV05chupsb_u:2086": " na yatra yatra tāni nimittāni tatra tatra vartante /",
    "GV05chupsb_u:2087": " prasiddhyabhāvāt /",
    "GV05chupsb_u:2088": " tathehāpi brahmasaṃsthaśabdo nivṛttasarvakarmatatsādhanaparivrāḍekaviṣaye 'tyāśramiṇi paramahaṃsākhye vṛtta iha bhavitumarhati /",
    "GV05chupsb_u:2089": " mukhyāmṛtatvaphalaśravaṇāt /",
    "GV05chupsb_u:2090": " ataścedamevaikaṃ vedoktaṃ pārivrājyam /",
    "GV05chupsb_u:2091": " na yajñopavītatridaṇḍakamaṇḍalvādiparigraha iti /",
    "GV05chupsb_u:2092": " “muṇḍo 'parigraho 'saṅga“iti śrutiḥ“atyākṣamibyaḥ paramaṃ pavitram” ityādi ca śvetāśvatarīye /",
    "GV05chupsb_u:2093": " “niḥstutirnirnamaskāra“ityādismṛtibhyaśca /",
    "GV05chupsb_u:2094": " “tasmātkarma na kurvanti yatayaḥ pāradarśinaḥ” /",
    "GV05chupsb_u:2095": " “tasmādaliṅgo dharmajño 'vyaktaliṅga“ityādismṛtibhyaśca /",
    "GV05chupsb_u:2096": " yattu sāṃkhyaiḥ karmatyāgo 'bhyupagamyate /",
    "GV05chupsb_u:2097": " kriyākārakaphalabhedabuddheḥ satyatvābhyupagamāt tanmṛṣā /",
    "GV05chupsb_u:2098": " yacca bauddhaiḥ śūnyatābhyupagamādakartṛtvamabhyupagamyate /",
    "GV05chupsb_u:2099": " tadapyasat /",
    "GV05chupsb_u:2100": " tadabhyupagantuḥ sattvābhyupagamāt /",
    "GV05chupsb_u:2101": " yaccājñairalasatayākartṛtvābhyupagamaḥ so 'pyasan,",
    "GV05chupsb_u:2102": " kārakabuddheranivartatatvātpramāṇena /",
    "GV05chupsb_u:2103": " tasmādvedāntapramāṇajanitaikatvapratyayavata eva karmanivṛttilakṣaṇaṃ pārivrājyaṃ brahmasaṃsthatvaṃ ceti siddham /",
    "GV05chupsb_u:2104": " etena gṛhasthasyaikatvavijñāne sati pārivrājyamarthasiddham /",
    "GV05chupsb_u:2105": " nanvagnyutsādanadoṣabhāksyātparivrajan /",
    "GV05chupsb_u:2106": " “vīrahā vā eṣa devānāṃ yo 'gnimudvāsayate“iti śruteḥ / na /",
    "GV05chupsb_u:2107": " vedenaivotsāditatvāt utsanna eva hi sa ekatvadarśane jāte /",
    "GV05chupsb_u:2108": " apāgādagneragnitvamiti śruteḥ /",
    "GV05chupsb_u:2109": " ato na doṣabhāggṛhasthaḥ parivrajanniti //1 //",
    "GV05chupsb_u:2110": " START ChUp 2,23.2",
    "GV05chupsb_u:2111": " prajāpatir lokān abhyatapat /",
    "GV05chupsb_u:2112": " tebhyo 'bhitaptebhyas trayī vidyā saṃprāsravat /",
    "GV05chupsb_u:2113": " tām abhyatapat /",
    "GV05chupsb_u:2114": " tasyā abhitaptāyā etāny akṣarāṇi saṃprasrvanta bhūr bhuvaḥ svar iti // ChUp_2,23.2 //",
    "GV05chupsb_u:2115": " ChUpBh_2,23.2 yatsaṃstho 'mṛtatvameti tannirūpaṇārthamāha -prajāpatirvirāṭ kaśyapo vā lokānuddiśya teṣu sārajighṛkṣayābhyata padabhitāpaṃ kṛtavāndhyānaṃ tapaḥ kṛtavānityarthaḥ /",
    "GV05chupsb_u:2116": " tebhyo 'bhitaptebhyaḥ sārabhūtā trayī vidyā samprāsravatprajāpatermanasi pratyabhādityarthaḥ /",
    "GV05chupsb_u:2117": " tāmabhyatapat /",
    "GV05chupsb_u:2118": " pūrvavat /",
    "GV05chupsb_u:2119": " tasyā abhitaptāyā etānyakṣarāṇi samprāsravanta bhūrbhuvaḥ svaritivyāhṛtayaḥ //2 //",
    "GV05chupsb_u:2120": " START ChUp 2,23.3",
    "GV05chupsb_u:2121": " tāny abhyatapat /",
    "GV05chupsb_u:2122": " tebhyo 'bhitaptebhya oṃkāraḥ saṃprāsravat /",
    "GV05chupsb_u:2123": " tad yathā śaṅkunā sarvāṇi parṇāni saṃtṛṇṇāny evam oṃkāreṇa sarvā vāk saṃtṛṇṇā /",
    "GV05chupsb_u:2124": " oṃkāra evedaṃ sarvam oṃkāra eva idaṃ sarvam // ChUp_2,23.3 //",
    "GV05chupsb_u:2125": " ChUpBh_2,23.3 tānyakṣarāṇyabhyatapattebhyo 'bhitaptebhya oṅkāraḥ samprāsravattadbrahma,",
    "GV05chupsb_u:2126": " kīdṛśamityāha-tadyathā śaṅkunā parṇanālena sarvāṇi parṇāni patrāvayavajātāni santṛṇṇāni nividdhāni vyāptānītyarthaḥ /",
    "GV05chupsb_u:2127": " evamoṅkāreṇa brahmaṇā paramātmanaḥ pratīkabhūtena sarvā vākyaśabdajātaṃ santṛṇṇā /",
    "GV05chupsb_u:2128": " “akāro vai sarvā vāk“ityādiśruteḥ /",
    "GV05chupsb_u:2129": " paramātmavikāraśca nāmadheyamātramityata oṅkāra evedaṃ sarvamiti /",
    "GV05chupsb_u:2130": " dvirabhyāsa ādarārthaḥ /",
    "GV05chupsb_u:2131": " lokādiniṣpādanakathanamoṅkārastutyarthamiti //3//",
    "GV05chupsb_u:2132": " iti chāndogyopaniṣadi dvitīyādhyāyasya trayoviṃśaḥ khaṇḍaḥ =======================================================================",
    "GV05chupsb_u:2133": " START ChUp 2,24.1",
    "GV05chupsb_u:2134": " brahmavādino vadanti /",
    "GV05chupsb_u:2135": " yad vasūnāṃ prātaḥsavanam /",
    "GV05chupsb_u:2136": " rudrāṇāṃ mādhyaṃdinaṃ savanam /",
    "GV05chupsb_u:2137": " ādityānāṃ ca viśveṣāṃ ca devānāṃ tṛtīyasavanam // ChUp_2,24.1 //",
    "GV05chupsb_u:2138": " ChUpBh_2,24.1 sāmopāsanaprasaṅgena karmaguṇabhūtatvānnivartyoṅkāraṃ paramātmapratīkatvādamṛtatvahetutvena",
    "GV05chupsb_u:2139": " mahīkṛtya prakṛtasyaiva yajñasyāṅgabhūtāni sāmahomamantrotthānānyupadidikṣannāha-brahmavādino",
    "GV05chupsb_u:2140": " vadanti yatprātaḥsavanaṃ tadvasūnām /",
    "GV05chupsb_u:2141": " taiśca prātaḥ savanasambaddho 'yaṃ loko vaśīkṛtaḥ savaneśānaiḥ /",
    "GV05chupsb_u:2142": " tathā rudrairmādhyandinasavaneśānairantarikṣalokaḥ /",
    "GV05chupsb_u:2143": " ādityaiśca viśvairdevaiśca tṛtīyasavaneśānaistṛtīyo loko vaśīkṛtaḥ /",
    "GV05chupsb_u:2144": " iti yajamānasya loko 'nyaḥ pariśiṣṭo na vidyate //1 //",
    "GV05chupsb_u:2145": " START ChUp 2,24.2",
    "GV05chupsb_u:2146": " kva tarhi yajamānasya loka iti /",
    "GV05chupsb_u:2147": " sa yas taṃ na vidyāt kathaṃ kuryāt /",
    "GV05chupsb_u:2148": " atha vidvān kuryāt // ChUp_2,24.2 //",
    "GV05chupsb_u:2149": " ChUpBh_2,24.2 ataḥ kva tarhi yajamānasya loko yadarthaṃ yajate /",
    "GV05chupsb_u:2150": " na kvacilloko 'stītyabhiprāyaḥ /",
    "GV05chupsb_u:2151": " “lokāya vai yajate yo yajate“iti śruteḥ /",
    "GV05chupsb_u:2152": " lokābhāve ca sa yo yajamānastaṃ lokasvīkaraṇopāyaṃ sāmahomamantrotthānalakṣaṇaṃ na",
    "GV05chupsb_u:2153": " vidyānna vijānīyātso 'jñaḥ kathaṃ kuryādyajñaṃ na kathañcana tasya kartṛtvamupapadyata ityarthaḥ /",
    "GV05chupsb_u:2154": " sāmādivijñānastutiparatvānnāviduṣaḥ kartṛtvaṃ karmamātravidaḥ pratiṣidhyate /",
    "GV05chupsb_u:2155": " stutaye ca sāmādivijñānasyāvidvatkartṛtvapratiṣedhāya ceti hi bhidyate vākyam /",
    "GV05chupsb_u:2156": " ādye cauṣastye kāṇḍe 'viduṣo 'pi karmāstīti hetumavocāma /",
    "GV05chupsb_u:2157": " athaitadvakṣyamāṇaṃ sāmādyupāyaṃ vidvānkuryāt //2//",
    "GV05chupsb_u:2158": " START ChUp 2,24.3",
    "GV05chupsb_u:2159": " purā prātaranuvākasyopākaraṇāj jaghanena gārhapatyasyodāṅmukha upaviśya sa vāsavaṃ sāmābhigāyati // ChUp_2,24.3 //",
    "GV05chupsb_u:2160": " ChUpBh_2,24.3 kiṃ tadvedyamityāha-purā pūrvaṃ prātaranuvākasya śasrasya prārambhājjaghanena",
    "GV05chupsb_u:2161": " gārhapatyasya paścādudaṅmukhaḥ sannupaviśya sa vāsavaṃ vasudaivatyaṃ sāmābhigāyati //3 //",
    "GV05chupsb_u:2162": " START ChUp 2,24.4",
    "GV05chupsb_u:2163": " lo 3 kadvāram apāvā 3 rṇū 33 /",
    "GV05chupsb_u:2164": " paśyema tvā vayaṃ rā 33333 hu 3 m ā 33 jyā 3 yo 3 ā 32111 iti // ChUp_2,24.4 //",
    "GV05chupsb_u:2165": " ChUpBh_2,24.4 lokadvāramasya pṛthivīlokasya prāptaye dvāramapāvṛṇu he 'gne tena dvāreṇa paśyema tvā tvāṃ rājyāyeti //4 //",
    "GV05chupsb_u:2166": " START ChUp 2,24.5",
    "GV05chupsb_u:2167": " atha juhoti /",
    "GV05chupsb_u:2168": " namo 'gnaye pṛthivīkṣite lokakṣite /",
    "GV05chupsb_u:2169": " lokaṃ me yajamānāya vinda /",
    "GV05chupsb_u:2170": " eṣa vai yajamānasya lokaḥ /",
    "GV05chupsb_u:2171": " etā asmi // ChUp_2,24.5 //",
    "GV05chupsb_u:2172": " ChUpBh_2,24.5 athānantaraṃ juhotyanena mantreṇa namo 'gnaye prahvībhūtāstubhyaṃ vayaṃ pṛthivīkṣite pṛthivīnivāsāya lokakṣite pṛthivīlokanivāsāyetyarthaḥ",
    "GV05chupsb_u:2173": " lokaṃ me mahyaṃ yajamānāya vinda labhasva /",
    "GV05chupsb_u:2174": " eṣa vai mama yajamānasya loka etā gantāsmi //5 //",
    "GV05chupsb_u:2175": " START ChUp 2,24.6",
    "GV05chupsb_u:2176": " atra yajamānaḥ parastād āyuṣaḥ svāhā /",
    "GV05chupsb_u:2177": " apajahi parigham ity uktvottiṣṭhati /",
    "GV05chupsb_u:2178": " tasmai vasavaḥ prātaḥsavanaṃ saṃprayacchanti // ChUp_2,24.6 //",
    "GV05chupsb_u:2179": " ChUpBh_2,24.6 atrāsmiṃlloke yajamāno 'hamāyuṣaḥ parastādūrdhvaṃ mṛtaḥ sannityarthaḥ /",
    "GV05chupsb_u:2180": " svāhoti juhoti /",
    "GV05chupsb_u:2181": " apajahyapanaya parighaṃ lokadvārārgalamityevaṃ mantramuktvottiṣṭhati evametairvasubhyaḥ",
    "GV05chupsb_u:2182": " prātaḥ savanasambaddho loko niṣkrītaḥ syāttataste prātaḥsavanaṃ dhasavo yajamānāya",
    "GV05chupsb_u:2183": " samprayacchanti //6 //",
    "GV05chupsb_u:2184": " START ChUp 2,24.7-8",
    "GV05chupsb_u:2185": " purā mādhyandinasya savanasyopākaraṇāj jaghanenāgnīdhrīyasyodaṅmukha upaviśya sa raudraṃ sāmābhigāyati // ChUp_2,24.7 //",
    "GV05chupsb_u:2186": " lo 3 kadvāramapāvār 3 ṇū 33 /",
    "GV05chupsb_u:2187": " paśyema tvā vayaṃ vairā 33333 hu 3 m ā 33 jyā 3 yo 3 ā 32111 iti // ChUp_2,24.8 //",
    "GV05chupsb_u:2188": " ChUpBh_2,24.7,8 tathā'gnīdhrīyasya dakṣiṇāgnerjaghanenodaṅmukha upaviśya sa raudraṃ sāmābhigāyati yajamāno rudradaivatyaṃvairājyāya //7-8 //",
    "GV05chupsb_u:2189": " START ChUp 2,24.9-10",
    "GV05chupsb_u:2190": " atha juhoti /",
    "GV05chupsb_u:2191": " nāmo vāyave 'ntarikṣakṣite lokakṣite /",
    "GV05chupsb_u:2192": " lokaṃ me yajamānāya vinda /",
    "GV05chupsb_u:2193": " eṣa vai yajamānasya lokaḥ /",
    "GV05chupsb_u:2194": " etāsmi // ChUp_2,24.9 //",
    "GV05chupsb_u:2195": " atra yajamānaḥ parastād āyuṣaḥ svāhā /",
    "GV05chupsb_u:2196": " apajahi parigham ity uktvottiṣṭhati /",
    "GV05chupsb_u:2197": " tasmai rudrā mādhyandinaṃ savanaṃ saṃprayacchanti // ChUp_2,24.10 //",
    "GV05chupsb_u:2198": " ChUpBh_2,24.9.10 antarikṣakṣita ityādi samānam //9//",
    "GV05chupsb_u:2199": " START ChUp 2,24.11-13",
    "GV05chupsb_u:2200": " purā tṛtīyasavanasyopākaraṇāj jaghanenāhavanīyasyodaṅmukha upaviśya sa ādityaṃ sa vaiśvadevaṃ sāmābhigāyati // ChUp_2,24.11 //",
    "GV05chupsb_u:2201": " lo 3 kadvāramapāvā 3 rṇū33 /",
    "GV05chupsb_u:2202": " paśyema tvā vayaṃ svārā 33333 hu3m,",
    "GV05chupsb_u:2203": " ā 33 jyā 3 yo 3 ā 32111 ity ādityam // ChUp_2,24.12 //",
    "GV05chupsb_u:2204": " atha vaiśvadevam /",
    "GV05chupsb_u:2205": " paśyema tvā vayaṃ sāmrā 33333 hu3m ā 33 jyā 3 yo 3 ā 32111 iti // ChUp_2,24.13 //",
    "GV05chupsb_u:2206": " ChUpBh_2,24.11-13 tathā'havanīyasyodaṅmukha upaviśya sa ādityadaivatyamādityaṃ vaiśvadevaṃ ca sāmābhigāyati krameṇa svārājyāya sāmrājyāya //11-13",
    "GV05chupsb_u:2207": " START ChUp 2,24.14-15",
    "GV05chupsb_u:2208": " atha juhoti /",
    "GV05chupsb_u:2209": " nama ādityebhyaś ca viśvebhyaś ca devebhyo divikṣidbhyo lokakṣidbhyaḥ /",
    "GV05chupsb_u:2210": " lokaṃ me yajamānāya vindata // ChUp_2,24.14 //",
    "GV05chupsb_u:2211": " eṣa vai yajamānasya lokaḥ /",
    "GV05chupsb_u:2212": " etāsmy atra yajamānaḥ parastād āyuṣaḥ svāhā /",
    "GV05chupsb_u:2213": " apahata parigham ity uktvottiṣṭhati // ChUp_2,24.15 //",
    "GV05chupsb_u:2214": " ChUpBh_2,24.14-15 divikṣidbhya ityevamādi samānamanyat /",
    "GV05chupsb_u:2215": " vindatāpahateti bahivacanamātraṃ viśeṣaḥ /",
    "GV05chupsb_u:2216": " yājamānaṃ tvetat /",
    "GV05chupsb_u:2217": " etāsmyatra yajamāna ityādiliṅgāt //14-15 //",
    "GV05chupsb_u:2218": " START ChUp 2,24.16",
    "GV05chupsb_u:2219": " tasmā ādityāś ca viśve ca devās tṛtīyasavanaṃ saṃprayacchanti /",
    "GV05chupsb_u:2220": " eṣa ha vai yajñasya mātrāṃ veda ya evaṃ veda ya evaṃ veda // ChUp_2,24.16 //",
    "GV05chupsb_u:2221": " ChUpBh_2,24.16 eṣa ha vai yajamāna evaṃvit yathoktasya sāmādervidvānyajñasya mātrāṃ yajñayāthātmyaṃ veda yathoktam /",
    "GV05chupsb_u:2222": " ya evaṃ veda ya evaṃ vedeti dviruktiradhyāyaparisamāptyarthā //16 //",
    "GV05chupsb_u:2223": " iti chāndogyopaniṣadi dvitīyādhyāyasya caturviṃśaḥ khaṇḍaḥ",
    "GV05chupsb_u:2224": " iti chāndogyopaniṣadbrāhmaṇe dvitīyo 'dhyāyaḥ samāptaḥ oṃ",
    "GV05chupsb_u:2225": " atha tṛtīyo 'dhyāyaḥ",
    "GV05chupsb_u:2226": " START ChUp 3,1.1",
    "GV05chupsb_u:2227": " asau vā ādityo devamadhu /",
    "GV05chupsb_u:2228": " tasya dyaur eva tiraścīnavaṃśaḥ /",
    "GV05chupsb_u:2229": " antarikṣam apūpaḥ /",
    "GV05chupsb_u:2230": " marīcayaḥ putrāḥ // ChUp_3,1.1 //",
    "GV05chupsb_u:2231": " ChUpBh_3,1.1 asau vā āditya utyādyadhyāyārambhe sambandhaḥ /",
    "GV05chupsb_u:2232": " atītānantarādhyāyānta uktaṃ yajñasya mātrāṃ vedeti yajñaviṣayāṇi ca sāmahomamantrotthānāni viśiṣṭaphalaprāptaye yajñāṅgabhūtānyupadiṣṭāni /",
    "GV05chupsb_u:2233": " sarvayajñānāṃ ca kāryanirvṛttirūpaḥ savitā mahatyā śriyā dīpyate /",
    "GV05chupsb_u:2234": " sa eṣa sarvaprāṇikarmaphalabhūtaḥ pratyakṣaṃ sarvairupajīvyate /",
    "GV05chupsb_u:2235": " ato yajñavyapadeśānantaraṃ tatkāryabhūtasavitṛviṣayamupāsanaṃ sarvapuruṣārthebhyaḥ śreṣṭhatamaphalaṃ vidhāsyāmītyevamārabhate śrutiḥ-asau vā ādityo devamadhvityādi /",
    "GV05chupsb_u:2236": " devanāṃ modanānmadhviva madhvasāvādityaḥ /",
    "GV05chupsb_u:2237": " vasvādīnāṃ ca modanahetutvaṃ vakṣyati sarvayajñaphalarūpatvādādityasya /",
    "GV05chupsb_u:2238": " kathaṃ madhutvamityāha-tasya madhuno dyaureva bhrāmarasyeva madhunastiraścīnaścāsau vaṃśaśceti tiraścīnavaṃśaḥ /",
    "GV05chupsb_u:2239": " tiryaggateva hi dyaurlakṣyate /",
    "GV05chupsb_u:2240": " antarikṣaṃ ca madhvapūpo dyuvaṃśe lagnaḥ sallaṃmbata ivāto madhvapūpasāmānyādantarikṣaṃ madhvapūpo madhunaḥ saviturāśrayatvācca /",
    "GV05chupsb_u:2241": " marīcayo raśmayo raśmisthā āpo bhaumāḥ savitrākṛṣṭāḥ“etā vā āpaḥ svarājo yanmarīcaya“iti iti hi vijñāyate /",
    "GV05chupsb_u:2242": " tā antarikṣamadhvapūpastharaśmyantargatatvādbhramarabījabhūtāḥ putrā iva hitā lakṣyanta iti putrā iva putrā madhvapūpanāḍyantargatā hi bhramaraputrāḥ",
    "GV05chupsb_u:2243": " START ChUp 3,1.2",
    "GV05chupsb_u:2244": " tasya ye prāñco raśmayas tā evāsya prācyo madhunāḍyaḥ /",
    "GV05chupsb_u:2245": " ṛca eva madhukṛtaḥ /",
    "GV05chupsb_u:2246": " ṛgveda eva puṣpam /",
    "GV05chupsb_u:2247": " tā amṛtā āpaḥ /",
    "GV05chupsb_u:2248": " tā vā etā ṛcaḥ // ChUp_3,1.2 //",
    "GV05chupsb_u:2249": " ChUpBh_3,1.2 tasya saviturmadhvāśrayasya madhuno ye prāñcaḥ prācyāṃ diśi gatā raśmayastā evāsya prācyaḥ prāgañcanānmadhuno nāḍyo madhunāḍya iva madhvādhāracchidrāṇītyarthaḥ /",
    "GV05chupsb_u:2250": " tatra ṛca eva madhukṛto lohitarūpaṃ savitrāśrayaṃ madhu kurvantīti madhukṛto bhramarā iva yato rasānādāya madhu kurvanti /",
    "GV05chupsb_u:2251": " tatpuṣpamiva puṣpamṛgveda eva /",
    "GV05chupsb_u:2252": " tatra ṛgbrāhmaṇasamudāyasya ṛgvedākhyatvācchabdamātrācca bhogyarūparasanisrāvāsambhavādṛgvedaśabdenātra ṛgvedavihitaṃ karma /",
    "GV05chupsb_u:2253": " tato hi karmaphalabhūtamadhurasanisrāvasambhavāt /",
    "GV05chupsb_u:2254": " madhukarairiva puṣpasthānīyādṛgvedavihitātkarmaṇo 'pa ādāya ṛgbhirmadhu nirvartyate /",
    "GV05chupsb_u:2255": " kāstā āpa ityāha-tāḥ karmaṇi prayuktāḥ somājyapayorūpā agnau prakṣiptāstatpākābhinirvṛttā amṛtā amṛtārthatvādatyanta rasavatya āpo bhavanti",
    "GV05chupsb_u:2256": " tadrasānādāya tā vā etā ṝcaḥ puṣpebhyo rasamādadānā eva bhramarāḥ ṛcaḥ //2 //",
    "GV05chupsb_u:2257": " START ChUp 3,1.3",
    "GV05chupsb_u:2258": " etam ṛgvedam abhyatapan /",
    "GV05chupsb_u:2259": " tasyābhitaptasya yaśas teja indriyaṃ vīryam annādyaṃ raso 'jāyata // ChUp_3,1.3 //",
    "GV05chupsb_u:2260": " ChUpBh_3,1.3 etamṛgvedamṛgvedavihitaṃ karma puṣpasthānīyamabhyatapannabhitāpaṃ kṛtavatya ivaitā ṛcaḥ karmaṇi prayuktāḥ /",
    "GV05chupsb_u:2261": " ṝgbhirhi mantraiḥ śasrādyaṅgabhāvamupagataiḥ kriyamāṇaṃ karma madhunirvartakaṃ rasaṃ muñcatītyupapadyate puṣpāṇīva bhramarairācūṣyamāṇāni /",
    "GV05chupsb_u:2262": " tadetadāha-tasyargvedasyābhitaptasya /",
    "GV05chupsb_u:2263": " ko 'sau raso ya ṛṅmadhukarābhitāpaniḥsṛta ityucyate /",
    "GV05chupsb_u:2264": " yaśo viśrutatvaṃ tejo dehagatā dīptirindriyaṃ sāmarthyopetairindriyairavaikalyaṃ vīryaṃ sāmarthyaṃ balamityarthaḥ /",
    "GV05chupsb_u:2265": " annādyamannaṃ ca tadādyaṃ ca yenopayujyamānenāhanyahani devānāṃ sthitiḥ syāttadannādyameṣa raso 'jāyata yāgādilakṣaṇātkarmaṇaḥ //3 //",
    "GV05chupsb_u:2266": " START ChUp 3,1.4",
    "GV05chupsb_u:2267": " tad vyakṣarat /",
    "GV05chupsb_u:2268": " tad ādityam abhito 'śrayat /",
    "GV05chupsb_u:2269": " tad vā etad yad etad ādityasya rohitaṃ rūpam // ChUp_3,1.4 //",
    "GV05chupsb_u:2270": " ChUpBh_3,1.4 yaśa ādyannādyaparyantaṃ tadvyakṣaradviśeṣeṇākṣaradagamat /",
    "GV05chupsb_u:2271": " gatvā ca tadādityamabhitaḥ pārśvataḥ pūrvabhāgaṃ savituraśrayadāśritavadityarthaḥ /",
    "GV05chupsb_u:2272": " amuṣminnāditye sañcitaṃ karmaphalākhyaṃ madhu bhokṣyāmaha ityevaṃ hi yaśa-ādilakṣaṇaphalaprāptaye karmāṇi kriyante manuṣyaiḥ kedāraniṣpādanamiva karṣakaiḥ /",
    "GV05chupsb_u:2273": " tatpratyakṣaṃ pradarśyate śraddhāhetostadvā etat /",
    "GV05chupsb_u:2274": " kiṃ tadyadetadādityasyodyato dṛśyate rohitaṃ rūpam //4//",
    "GV05chupsb_u:2275": " iti chāndogyopaniṣadi tṛtīyādhyāyasya prathamaḥ khaṇḍaḥ =======================================================================",
    "GV05chupsb_u:2276": " START ChUp 3,2.1",
    "GV05chupsb_u:2277": " atha ye 'sya dakṣiṇā raśmayas tā evāsya dakṣiṇā madhunāḍyaḥ /",
    "GV05chupsb_u:2278": " yajūṃṣy eva madhukṛtaḥ /",
    "GV05chupsb_u:2279": " yajurveda eva puṣpam /",
    "GV05chupsb_u:2280": " tā amṛtā āpaḥ // ChUp_3,2.1 //",
    "GV05chupsb_u:2281": " ChUpBh_3,2.1 atha ye 'sya dakṣiṇā raśmaya ityādi samānam /",
    "GV05chupsb_u:2282": " yajūṃyeva madhukṛto yajurvedavihite karmaṇi prayuktāni /",
    "GV05chupsb_u:2283": " pūrvavanmadhukṛta iva /",
    "GV05chupsb_u:2284": " yajurvedavihitaṃ karma puṣpasthānīyaṃ puṣpamityucyate /",
    "GV05chupsb_u:2285": " tā eva somādyā amṛtā āpaḥ //1 //",
    "GV05chupsb_u:2286": " START ChUp 3,2.2-3",
    "GV05chupsb_u:2287": " tāni vā etāni yajūṃṣy etaṃ yajurvedam abhyatapan /",
    "GV05chupsb_u:2288": " tasya abhitaptasya yaśas teja indriyaṃ vīryam annādyaṃ raso 'jāyata // ChUp_3,2.2 //",
    "GV05chupsb_u:2289": " tad vyakṣarat /",
    "GV05chupsb_u:2290": " tad ādityam abhito 'śrayat /",
    "GV05chupsb_u:2291": " tad vā etad yad etad ādityasya śuklaṃ rūpam // ChUp_3,2.3 //",
    "GV05chupsb_u:2292": " ChUpBh_3,2.2,3 tāni vā etāni yajūṃṣyetaṃ yajurvedamabhyatapannityevamādi sarvaṃ samānam /",
    "GV05chupsb_u:2293": " madhvetadādityasya dṛśyate śuklaṃ rūpam //2--3 //",
    "GV05chupsb_u:2294": " iti chāndogyopaniṣadi tṛtīyādhyāyasya dvitīyaḥ khaṇḍaḥ =======================================================================",
    "GV05chupsb_u:2295": " START ChUp 3,3.1-3",
    "GV05chupsb_u:2296": " atha ye 'sya pratyañco raśmāyas tā evāsya pratīcyo madhunāḍyaḥ /",
    "GV05chupsb_u:2297": " sāmāny eva madhukṛtaḥ /",
    "GV05chupsb_u:2298": " sāmaveda eva puṣpam /",
    "GV05chupsb_u:2299": " tā amṛtā āpaḥ // ChUp_3,3.1 //",
    "GV05chupsb_u:2300": " tāni vā etāni sāmāny etaṃ sāmavedam abhyatapan /",
    "GV05chupsb_u:2301": " tasyābhitaptasya yaśas teja indriyaṃ vīryam annādyaṃ raso 'jāyata // ChUp_3,3.2 //",
    "GV05chupsb_u:2302": " tad vyakṣarat /",
    "GV05chupsb_u:2303": " tad ādityam abhito 'śrayat /",
    "GV05chupsb_u:2304": " tad vā etad yad etad ādityasya kṛṣṇaṃ rūpam // ChUp_3,3.3 //",
    "GV05chupsb_u:2305": " ChUpBh_3.3.1-3 atha ye 'sya pratyaśco raśmaya ityādi samānam /",
    "GV05chupsb_u:2306": " tathā sāmnāṃ madhu /",
    "GV05chupsb_u:2307": " etadādityasya kṛṣṇaṃ rūpam //1-3 //",
    "GV05chupsb_u:2308": " iti chāndogyopaniṣadi tṛtīyādhyāyasya tṛtīyaḥ khaṇḍaḥ =======================================================================",
    "GV05chupsb_u:2309": " START ChUp 3,4.1-3",
    "GV05chupsb_u:2310": " atha ye 'syodañco raśmayas tā evāsyodīcyo madhunāḍyaḥ /",
    "GV05chupsb_u:2311": " atharvāṅgirasa eva madhukṛtaḥ /",
    "GV05chupsb_u:2312": " itihāsapurāṇaṃ puṣpam /",
    "GV05chupsb_u:2313": " tā amṛtā āpaḥ // ChUp_3,4.1 //",
    "GV05chupsb_u:2314": " te vā ete 'tharvāṅgirasa etad itihāsapūrāṇam abhyatapan /",
    "GV05chupsb_u:2315": " tasyābhitaptasya yaśas teja indriyāṃ vīryam annādyaṃ raso 'jāyata // ChUp_3,4.2 //",
    "GV05chupsb_u:2316": " tad vyakṣarat /",
    "GV05chupsb_u:2317": " tad ādityam abhito 'śrayat /",
    "GV05chupsb_u:2318": " tad vā etad yad etad ādityasya paraḥkṛṣṇaṃ rūpam // ChUp_3,4.3 //",
    "GV05chupsb_u:2319": " ChUpBh_3,4.1-3 atha ye 'syodañco raśmaya ityādi samānam /",
    "GV05chupsb_u:2320": " atharvāṅgiraso 'tharvaṇāṅgirasā ca dṛṣṭā mantrā atharvāṅgirasaḥ karmaṇi prayuktā madhukṛtaḥ /",
    "GV05chupsb_u:2321": " itihāsapurāṇaṃ puṣpam /",
    "GV05chupsb_u:2322": " tayoścetihāsapurāṇayoraśvamedhe pāriplavāsu rātriṣu karmāṅgatvena viniyogaḥ siddhaḥ /",
    "GV05chupsb_u:2323": " madhvetadādityasya paraḥ kṛṣṇaṃ rūpamatiśayena kṛṣṇamityarthaḥ //1-3 //",
    "GV05chupsb_u:2324": " iti chāndogyopaniṣadi tṛtīyādhyāyasya caturthaḥ khaṇḍaḥ =======================================================================",
    "GV05chupsb_u:2325": " START ChUp 3,5.1-3",
    "GV05chupsb_u:2326": " atha ye 'syordhvā raśmayas tā evāsyordhvā madhunāḍyaḥ /",
    "GV05chupsb_u:2327": " guhyā evādeśā madhukṛtaḥ /",
    "GV05chupsb_u:2328": " brahmaiva puṣpaṃ /",
    "GV05chupsb_u:2329": " tā amṛtā āpaḥ // ChUp_3,5.1 //",
    "GV05chupsb_u:2330": " te vā ete guhyā ādeśā etad brahmābhyatapan /",
    "GV05chupsb_u:2331": " tasyābhitaptasya yaśas teja indriyaṃ vīryam annādyaṃ raso 'jāyata // ChUp_3,5.2 //",
    "GV05chupsb_u:2332": " tad vyakṣarat /",
    "GV05chupsb_u:2333": " tad ādityam abhito 'śrayat /",
    "GV05chupsb_u:2334": " tad vā etad yad etad ādityasya madhye kṣobhata iva // ChUp_3,5.3 //",
    "GV05chupsb_u:2335": " 3 atha ye 'syordhvā raśmaya ityādi pūrvavat /",
    "GV05chupsb_u:2336": " guhyā gopyā rahasyā evā'deśā lokadvārīyādividhaya upāsanāni ca karmāṅgaviṣayāṇi madhukṛto brahmaiva śabdādhikārātprāṇavākhyaṃ puṣpam /",
    "GV05chupsb_u:2337": " samānamanyat /",
    "GV05chupsb_u:2338": " madhvetadādityasya madhye kṣobhata iva samāhitadṛṣṭerdṛśyate sañcalatīva //1-3 //",
    "GV05chupsb_u:2339": " START ChUp 3,5.4",
    "GV05chupsb_u:2340": " te vā ete rasānāṃ rasāḥ /",
    "GV05chupsb_u:2341": " vedā hi rasāḥ /",
    "GV05chupsb_u:2342": " teṣām ete rasāḥ /",
    "GV05chupsb_u:2343": " tāni vā etāny amṛtānām amṛtāni /",
    "GV05chupsb_u:2344": " vedā hy amṛtāḥ /",
    "GV05chupsb_u:2345": " teṣām etāny amṛtāni // ChUp_3,5.4 //",
    "GV05chupsb_u:2346": " ChUpBh_3,5.4 te vā ete yathoktā rohitādirūpaviśeṣā rasānāṃ rasāḥ /",
    "GV05chupsb_u:2347": " keṣāṃ rasānāmityāha-vedā hi yasmāllokaniṣyandatvātsārā iti rasāsteṣāṃ rasānāṃ karmabhāvamāpannānāmapyete rohitādiviśeṣā rasā ityantasārabhūtā ityarthaḥ /",
    "GV05chupsb_u:2348": " tathāmṛtānāmamṛtāni vedā hyamṛtā nityatvāteṣāmetāni rohitādīni rūpāṇyamṛtāni /",
    "GV05chupsb_u:2349": " rasānāṃ rasā ityādi karmastutireṣā /",
    "GV05chupsb_u:2350": " yasyaivaṃviśiṣṭānyamṛtāni phalamiti //4//",
    "GV05chupsb_u:2351": " iti chāndogyopaniṣadi tṛtīyādhyāyasya pañcamaḥ khaṇḍaḥ =======================================================================",
    "GV05chupsb_u:2352": " START ChUp 3,6.1",
    "GV05chupsb_u:2353": " tad yat prathamam amṛtaṃ tad vasava upajīvanty agninā mukhena /",
    "GV05chupsb_u:2354": " na vai devā aśnanti na pibanti /",
    "GV05chupsb_u:2355": " etad evāmṛtaṃ dṛṣṭvā tṛpyanti // ChUp_3,6.1 //",
    "GV05chupsb_u:2356": " ChUpBh_3,6.1 rūpasyeti / na /",
    "GV05chupsb_u:2357": " yaśa ādīnāṃ śrotrādigamyatvāt /",
    "GV05chupsb_u:2358": " śrotragrāhyaṃ yaśaḥ /",
    "GV05chupsb_u:2359": " tejorūpaṃ cākṣuṣam /",
    "GV05chupsb_u:2360": " indriyaṃ viṣayagrahaṇakāryānumeyaṃ karaṇasāmarthyam /",
    "GV05chupsb_u:2361": " vīryaṃ balaṃ dehagata utsāhaḥ prāṇavattā /",
    "GV05chupsb_u:2362": " annādyaṃ pratyahamupajīvyamānaṃ śarīrasthitikaraṃ yadbhavati raso hyevamātmakaḥ sarvaḥ /",
    "GV05chupsb_u:2363": " yaṃ dṛṣṭvā tṛpyanti sarve devāḥ /",
    "GV05chupsb_u:2364": " dṛṣṭvā tṛpyantītyetatsarvaṃ svakaraṇairanubhūya tṛpyantītyarthaḥ /",
    "GV05chupsb_u:2365": " ādityasaṃśrayāḥ santo vaigandhyādidehakaraṇadoṣarahitāśca //1 //",
    "GV05chupsb_u:2366": " START ChUp 3,6.2",
    "GV05chupsb_u:2367": " ta etad eva rūpam abhisaṃviśanti /",
    "GV05chupsb_u:2368": " etasmād rūpād udyanti // ChUp_3,6.2 //",
    "GV05chupsb_u:2369": " ChUpBh_3,6.2 kiṃ te nirudyamā amṛtamupajīvanti / na /",
    "GV05chupsb_u:2370": " kathaṃ tarhi,",
    "GV05chupsb_u:2371": " etadeva rūpamabhilakṣyādhunā bhogāvasaro nāsmākamiti buddhvābhisaṃviśantyudāsate /",
    "GV05chupsb_u:2372": " yadā vai tasyāmṛtasya bhogāvasaro bhavettadaitasmādamṛtādamṛtabhoganimittamityarthaḥ /",
    "GV05chupsb_u:2373": " etasmādrūpādudyantyutsāhavanto bhavantītyarthaḥ /",
    "GV05chupsb_u:2374": " na hyanutsāhavatāmananapatiṣṭhatāmalasānāṃ bhogaprāptirloke dṛṣṭā //2 //",
    "GV05chupsb_u:2375": " START ChUp 3,6.3",
    "GV05chupsb_u:2376": " sa ya etad evam amṛtaṃ veda vasūnām evaiko bhūtvāgninaiva mukhenaitad evāmṛtaṃ dṛṣṭvā tṛpyati /",
    "GV05chupsb_u:2377": " sa etad eva rūpam abhisaṃviśati /",
    "GV05chupsb_u:2378": " etasmād rūpād udeti // ChUp_3,6.3 //",
    "GV05chupsb_u:2379": " ChUpBh_3,6.3 sa yaḥ kaścidetadevaṃ yathoditamṛṅmadhukaratāparasasaṃrakṣaṇamṛgvedavihitakarmapuṣpāttasya",
    "GV05chupsb_u:2380": " cā'dityasaṃśrayaṇaṃ rohita rūpatvaṃ cāmṛtasya prācīdiggataraśmināḍīsaṃsthatāṃ vasudevabhogyatāṃ",
    "GV05chupsb_u:2381": " tadvidaśca vasubhiḥ sahaikatāṃ gatvāgninā mukenopajīvanaṃ darśanamātreṇa tṛptiṃ svabhogāvasara",
    "GV05chupsb_u:2382": " udyamanaṃ tatkālāpāye ca saṃveśanaṃ veda so 'pi vasuvatsarvaṃ tathaivānubhavati //3 //",
    "GV05chupsb_u:2383": " START ChUp 3,6.4",
    "GV05chupsb_u:2384": " sa yāvad ādityaḥ purastād udetā paścād astam etā vasūnām eva tāvad ādhipatyaṃ svārājyaṃ paryetā // ChUp_3,6.4 //",
    "GV05chupsb_u:2385": " ChUpBh_3,6.4 kiyantaṃ kālaṃ vidvāṃstadamṛtamupajīvatītyucyate - sa vidvānyāvadādityaḥ",
    "GV05chupsb_u:2386": " purastātprācyāṃ diśyudetā paścātpratīcyāmastametā tāvadvasūnāṃ bhogakālastāvantameva",
    "GV05chupsb_u:2387": " kālaṃ vasūnāmādhipatyaṃ svārājyaṃ paryatā parito gantā bhavatītyarthaḥ /",
    "GV05chupsb_u:2388": " na yathā candramaṇḍalasthaḥ kevalakarmī paratantro devānāmannabhūtaḥ /",
    "GV05chupsb_u:2389": " kiṃ tarhyayamādhipatyaṃ svarāḍbhāvaṃ cādhigacchati //4//",
    "GV05chupsb_u:2390": " iti chāndogyopaniṣadi tṛtīyādhyāyasya ṣaṣṭhaḥ khaṇḍaḥ =======================================================================",
    "GV05chupsb_u:2391": " START ChUp 3,7.1-3",
    "GV05chupsb_u:2392": " atha yad dvitīyam amṛtaṃ tad rudrā upajīvantīndreṇa mukhena /",
    "GV05chupsb_u:2393": " na vai devā aśnanti na pibanti /",
    "GV05chupsb_u:2394": " etad evāmṛtaṃ dṛṣṭvā tṛpyanti // ChUp_3,7.1 //",
    "GV05chupsb_u:2395": " ta etad eva rūpam abhisaṃviśanti /",
    "GV05chupsb_u:2396": " etasmād rūpād udyanti // ChUp_3,7.2 //",
    "GV05chupsb_u:2397": " sa ya etad evam amṛtaṃ veda rudrāṇām evaiko bhūtvendreṇaiva mukhenaitad evāmṛtaṃ dṛṣṭvā tṛpyati /",
    "GV05chupsb_u:2398": " sa etad eva rūpam abhisaṃviśati /",
    "GV05chupsb_u:2399": " etasmād rūpād udeti // ChUp_3,7.3 //",
    "GV05chupsb_u:2400": " ChUpBh_3,7.1-3 athā yaddvitīyamamṛtaṃ tadrudrā upajīvantītyādi samānam //1-2-3 //",
    "GV05chupsb_u:2401": " START ChUp 3,7.4",
    "GV05chupsb_u:2402": " sa yāvad ādityaḥ purastād udetā paścād astam etā dvis tāvad dakṣiṇata udetottarato 'stam etā rudrāṇām eva tāvad ādhipatyaṃ svārājyaṃ paryetā",
    "GV05chupsb_u:2403": " ChUpBh_3,7.4 sa yāvadādityaḥ purastādudetā paścādastametā dvistāvattato dviguṇaṃ kālaṃ dakṣiṇata udetottarato 'stametā rudrāṇāṃ tāvadbhogakālaḥ",
    "GV05chupsb_u:2404": " iti chāndogyopaniṣadi tṛtīyādhyāyasya saptamaḥ khaṇḍaḥ =======================================================================",
    "GV05chupsb_u:2405": " START ChUp 3,8.1-4",
    "GV05chupsb_u:2406": " atha yat tṛtīyam amṛtaṃ tad ādityā upajīvanti varuṇena mukhena /",
    "GV05chupsb_u:2407": " na vai devā aśnanti na pibanti /",
    "GV05chupsb_u:2408": " etad evāmṛtaṃ dṛṣṭvā tṛpyanti // ChUp_3,8.1 //",
    "GV05chupsb_u:2409": " ta etad eva rūpam abhisaṃviśanti /",
    "GV05chupsb_u:2410": " etasmād rūpād udyanti // ChUp_3,8.2 //",
    "GV05chupsb_u:2411": " sa ya etad evam amṛtaṃ vedādityānām evaiko bhūtvā varuṇenaiva mukhenaitad evāmṛtaṃ dṛṣṭvā tṛpyati /",
    "GV05chupsb_u:2412": " sa etad eva rūpam abhisaṃviśati /",
    "GV05chupsb_u:2413": " etasmād rūpād udeti // ChUp_3,8.3 //",
    "GV05chupsb_u:2414": " sa yāvad ādityo dakṣiṇata udetottarato 'stam etā dvis tāvat paścād udetā purastād astam etādityānām eva tāvad ādhipatyaṃ svārājyaṃ paryetā //",
    "GV05chupsb_u:2415": " iti chāndogyopaniṣadi tṛtīyādhyāyasyāṣṭamaḥ khaṇḍaḥ =======================================================================",
    "GV05chupsb_u:2416": " START ChUp 3,9.1-4",
    "GV05chupsb_u:2417": " atha yac caturtham amṛtaṃ tan maruta upajīvanti somena mukhena /",
    "GV05chupsb_u:2418": " na vai devā aśnanti na pibanti /",
    "GV05chupsb_u:2419": " etad evāmṛtaṃ dṛṣṭvā tṛpyanti // ChUp_3,9.1 //",
    "GV05chupsb_u:2420": " ta etad eva rūpam abhisaṃviśanti /",
    "GV05chupsb_u:2421": " etasmād rūpād udyanti // ChUp_3,9.2 //",
    "GV05chupsb_u:2422": " sa ya etad evam amṛtaṃ veda marutām evaiko bhūtvā somenaiva mukhenaitad evāmṛtaṃ dṛṣṭvā tṛpyati /",
    "GV05chupsb_u:2423": " sa etad eva rūpam abhisaṃviśati /",
    "GV05chupsb_u:2424": " etasmād rūpād udeti // ChUp_3,9.3 //",
    "GV05chupsb_u:2425": " sa yāvad ādityaḥ paścād udetā purastād astam etā dvis tāvad uttarata udetā dakṣiṇato 'stam etā marutām eva tāvad ādhipatyaṃ svārājyaṃ paryetā",
    "GV05chupsb_u:2426": " iti chāndogyopaniṣadi tṛtīyādhyāyasya navamaḥ khaṇḍaḥ =======================================================================",
    "GV05chupsb_u:2427": " START ChUp 3,10.1",
    "GV05chupsb_u:2428": " atha yat pañcamam amṛtaṃ tat sādhyā upajīvanti brahmaṇā mukhena /",
    "GV05chupsb_u:2429": " na vai devā aśnanti na pibanti /",
    "GV05chupsb_u:2430": " etad evāmṛtaṃ dṛṣṭvā tṛpyanti // ChUp_3,10.1 //",
    "GV05chupsb_u:2431": " ta etad eva rūpam abhisaṃviśanti /",
    "GV05chupsb_u:2432": " etasmād rūpād udyanti // ChUp_3,10.2 //",
    "GV05chupsb_u:2433": " sa ya etad evam amṛtaṃ veda sādhyānām evaiko bhūtvā brahmaṇaiva mukhenaitad evāmṛtaṃ dṛṣṭvā tṛpyati /",
    "GV05chupsb_u:2434": " sa etad eva rūpam abhisaṃviśati /",
    "GV05chupsb_u:2435": " etasmād rūpād udeti // ChUp_3,10.3 //",
    "GV05chupsb_u:2436": " sa yāvad āditya uttarata udetā dakṣiṇato 'stam etā dvis tāvad ūrdhvam udetārvāg astam etā sādhyānām eva tāvad ādhipatyaṃ svārājyaṃ paryetā //",
    "GV05chupsb_u:2437": " iti chāndogyopaniṣadi tṛtīyādhyāyasya daśamaḥ khaṇḍaḥ",
    "GV05chupsb_u:2438": " ChUpBh_3.8.1-4, 9.1-4, 10.1-4 tathā paścāduttarata ūrdhvamudetā viparyayeṇāstametā /",
    "GV05chupsb_u:2439": " pūrvasmātpūrvasmāddviguṇottarottareṇa kālenetyapaurāṇaṃ darśanam /",
    "GV05chupsb_u:2440": " savituścaturdiśamindrayamavaruṇasomapurīṣūdayāstamayakālasya tulyatvaṃ hi paurāṇikairuktam /",
    "GV05chupsb_u:2441": " mānasottarasya mūrdhani meroḥ pradakṣiṇāvṛttestulyatvāditi /",
    "GV05chupsb_u:2442": " atroktaḥ parihāra ācāryaiḥ /",
    "GV05chupsb_u:2443": " amarāvatyādīnāṃ purīṇāṃ dviguṇottarottareṇa kālenodvāsaḥ syāt /",
    "GV05chupsb_u:2444": " udayaśca nāma savitustannivāsināṃ prāṇināṃ cakṣugocarāpattistadatyayaṣcastamanaṃ na paramārthata udayāstamane staḥ /",
    "GV05chupsb_u:2445": " tannivāsināṃ ca prāṇināmabhāve tānprati tenaiva mārgeṇa gacchannapi naivodetā nāstameteti cakṣurgocarāpattestadatyayasya cābhāvāt /",
    "GV05chupsb_u:2446": " tathāmarāvatyāḥ sakāśāddviguṇaṃ kālaṃ saṃyamanī purī vasatyatastannivāsinaḥ prāṇinaḥ prati dakṣiṇata ivodetyuttarato 'stametītyucyate 'smadbuddhiṃ cāpekṣya /",
    "GV05chupsb_u:2447": " tathottarāsvapi purīṣu yojanā /",
    "GV05chupsb_u:2448": " sarveṣāṃ ca meruruttarato bhavati /",
    "GV05chupsb_u:2449": " yadāmarāvatyāṃ madhyāhnagataḥ savitā tadā saṃyamanyāmudyandṛśyate tatra madhyāhnagato vāruṇyāmudyandṛśyate,",
    "GV05chupsb_u:2450": " tathottarasyāṃ,",
    "GV05chupsb_u:2451": " pradakṣiṇāvṛttestulyatvāt /",
    "GV05chupsb_u:2452": " ilāvṛtavāsināṃ sarvataḥ parvataprākāranivāritādityaraśmīnāṃ savitordhva ivodetāvagistametā dṛśyate /",
    "GV05chupsb_u:2453": " parvatordhvacchidrapraveśātsavitṛprakāśasya /",
    "GV05chupsb_u:2454": " tathargādyamṛtopajīvināmamṛtānāṃ ca dviguṇottarottaravīryavattvamanumīyate bhogakāladvaiguṇyaliṅgena /",
    "GV05chupsb_u:2455": " udyamanasaṃveśanādi devānāṃ rudrādīnāṃ viduṣaśca samānam //1-4 //",
    "GV05chupsb_u:2456": " iti chāndogyopaniṣadi tṛtīyādhyāyasyāṣṭamanavamadaśamakhaṇḍāḥ =======================================================================",
    "GV05chupsb_u:2457": " START ChUp 3,11.1",
    "GV05chupsb_u:2458": " atha tata ūrdhva udetya naivodetā nāstam etaikala eva madhye sthātā /",
    "GV05chupsb_u:2459": " tad eṣa ślokaḥ // ChUp_3,11.1 //",
    "GV05chupsb_u:2460": " ChUpBh_3,11.1 kṛtvaivamudayāstamanena prāṇināṃ svakarmaphalabhoganimittamanugrahaṃ",
    "GV05chupsb_u:2461": " tatkarmaphalopabhogakṣaye tāni prāṇijātānyātmani saṃhṛtyātha tatastasmādanantaraṃ",
    "GV05chupsb_u:2462": " prāṇyanugrahakālādūrdhvaḥ sannātmanyudetyodgamya yānpratyudeti teṣāṃ prāṇināmabhāvātsvātmastho",
    "GV05chupsb_u:2463": " naivodetā nāstametaikalo 'dvitīyo 'navayavo madhye svātmanyeva sthātā /",
    "GV05chupsb_u:2464": " tatra kaścidvidvānvasvādisamānacaraṇo rohitādyamṛtabhogabhāgī yathoktakrameṇa svātmānaṃ savitāramātmatvenopetya samāhitaḥ sannetaṃ mantraṃ dṛṣṭvotthito 'nyasmai pṛṣṭavate jagāda /",
    "GV05chupsb_u:2465": " yatastvamāgato brahmalokātkiṃ tatrāpyahorātrābhyāṃ parivartamānaḥ savitā prāṇināmāyuḥ kṣapayati yathehāsmākamityevaṃ pṛṣṭaḥ pratyāha /",
    "GV05chupsb_u:2466": " tattatra yathā pṛṣṭe yathokte cārtha eṣa śloko bhavati tanokto yogineti śrutervacanamidam //1 //",
    "GV05chupsb_u:2467": " START ChUp 3,11.2",
    "GV05chupsb_u:2468": " na vai tatra na nimloca /",
    "GV05chupsb_u:2469": " nodiyāya kadācana /",
    "GV05chupsb_u:2470": " devās tenāhaṃ satyena /",
    "GV05chupsb_u:2471": " mā virādhiṣi brahmaṇeti // ChUp_3,11.2 //",
    "GV05chupsb_u:2472": " ChUpBh_3,11.2 na vai tatra yato 'haṃ brahmalokādāgatastasminna vai tatraitadasti yatpṛcchasi /",
    "GV05chupsb_u:2473": " na hi tatra nimloco 'stamagamatsavitā na codiyāyodgataḥ kutaścitkadācana kasmiṃścidapi kāla iti /",
    "GV05chupsb_u:2474": " udayāstamayavarjito brahmaloka ityanupapannamityuktaḥ śuthamiva pratipede /",
    "GV05chupsb_u:2475": " he devāḥ sākṣiṇo yūyaṃ śṛṇuta yathā mayoktaṃ satyaṃ vacastena steyanāhaṃ brahmaṇā brahmasvarūpeṇa mā virādhiṣi mā virudhyeyamaprāptirbrahmaṇā mama mā bhūdityarthaḥ //2 //",
    "GV05chupsb_u:2476": " START ChUp 3,11.3",
    "GV05chupsb_u:2477": " na ha vā asmā udeti na nimlocati /",
    "GV05chupsb_u:2478": " sakṛd divā haivāsmai bhavati /",
    "GV05chupsb_u:2479": " ya etām evaṃ brahmopaniṣadaṃ veda // ChUp_3,11.3 //",
    "GV05chupsb_u:2480": " ChUpBh_3,11.3 satyaṃ tenoktamityāha śrutiḥ-na ha vā asmai yathoktabrahmavide nodeti",
    "GV05chupsb_u:2481": " na nimlocati nāstameti kiṃ tu brahmavide 'smai sakṛddivā haiva sadaivāharbhavati",
    "GV05chupsb_u:2482": " svayañjyotiṣṭvādya etāṃ yathoktāṃ brahmopaniṣadaṃ vedaguhyaṃ veda /",
    "GV05chupsb_u:2483": " evaṃ tantreṇa vaṃśāditrayaṃ pratyamṛtasambandhaṃ ca yaccānyadavocāmaivaṃ jānātītyarthaḥ /",
    "GV05chupsb_u:2484": " vidvānudayāstamayakālāparicchedyaṃ nityamajaṃ brahma bhavatītyarthaḥ //3 //",
    "GV05chupsb_u:2485": " START ChUp 3,11.4",
    "GV05chupsb_u:2486": " tad dhaitad brahmā prajāpataya uvāca /",
    "GV05chupsb_u:2487": " prajāpatir manave /",
    "GV05chupsb_u:2488": " manuḥ prajābhyaḥ /",
    "GV05chupsb_u:2489": " tad dhaitad uddālakāyāruṇaye jyeṣṭhāya putrāya pitā brahma provāca // ChUp_3,11.4 //",
    "GV05chupsb_u:2490": " ChUpBh_3,11.4 taddhaitanmadhujñānaṃ brahmā hiraṇyagarbho virāje prajāpataya uvāca /",
    "GV05chupsb_u:2491": " so 'pi manave /",
    "GV05chupsb_u:2492": " manurikṣvākvādyābhyaḥ prajābhyaḥ provāceti vidyāṃ stauti brahmādiviśiṣṭakramāgateti /",
    "GV05chupsb_u:2493": " kiṃ ca taddhaitanmadhujñānamuddālakāyā'ruṇaye pitā",
    "GV05chupsb_u:2494": " START ChUp 3,11.5",
    "GV05chupsb_u:2495": " idaṃ vāva taj jyeṣṭhāya putrāya pitā brahma prabrūyāt praṇāyyāya vāntevāsine // ChUp_3,11.5 //",
    "GV05chupsb_u:2496": " ChUpBh_3,11.5 idaṃ vāva tadyathoktamanyo 'pi jyeṣṭhāya putrāya sarvapriyārhāya brahma prabrūyāt /",
    "GV05chupsb_u:2497": " praṇāyyāya vā yogyāyāyantevāsine śiṣyāya //5 //",
    "GV05chupsb_u:2498": " START ChUp 3,11.6",
    "GV05chupsb_u:2499": " nānyasmai kasmaicana /",
    "GV05chupsb_u:2500": " yady apy asmā imām adbhiḥ parigṛhītāṃ dhanasya pūrṇāṃ dadyād etad eva tato bhūya iti // ChUp_3,11.6 //",
    "GV05chupsb_u:2501": " ChUpBh_3,11.6 nānyasmai kasmaicana prabrūyāttīrthadvayamanujñātamanekeṣāṃ prāptānāṃ tīrthānāmācāryādīnām /",
    "GV05chupsb_u:2502": " kasmātpunastīrthasaṅkocanaṃ vidyāyā niṣkrayārthamācāryāya dhanasya pūrṇāṃ sampannāṃ",
    "GV05chupsb_u:2503": " bhogopararaṇairnāsāvasya niṣkrayo yasmāttato 'pi dānādetadeva yanmadhuvidyādānaṃ",
    "GV05chupsb_u:2504": " bhūyo bahutaraphalamityarthaḥ /",
    "GV05chupsb_u:2505": " dvirabhyāsa ādarārthaḥ //6//",
    "GV05chupsb_u:2506": " iti chāndogyopaniṣadi tṛtīyādhyāyasyaikādaśaḥ khaṇḍaḥ =======================================================================",
    "GV05chupsb_u:2507": " START ChUp 3,12.1",
    "GV05chupsb_u:2508": " gāyatrī vā idaṃ sarvaṃ bhūtaṃ yad idam kiñca /",
    "GV05chupsb_u:2509": " vāg vai gāyatrī /",
    "GV05chupsb_u:2510": " vāg vā idaṃ sarvaṃ bhūtaṃ gāyati ca trāyate ca // ChUp_3,12.1 //",
    "GV05chupsb_u:2511": " ChUpBh_3,12.1 yata evamatiśayaphalaiṣā brahmavidyātaḥ sā prakārāntareṇāpi vaktavyeti gāyatrī vā ityādyārabhyate /",
    "GV05chupsb_u:2512": " gāyatrīdvāreṇa cocyate /",
    "GV05chupsb_u:2513": " brahmaṇaḥ sarvaviśeṣarahitasya neti netītyādiśiṣapratiṣedhagamyasya durbodhatvāt /",
    "GV05chupsb_u:2514": " satsvanekeṣu cchandaḥsu gāyatryā eva brahmajñānadvāratayopādānaṃ prādhānyāt /",
    "GV05chupsb_u:2515": " somāharaṇāt itaracchandokṣarāharaṇenetaracchandovyāptyā ca sarvasavanavyāpakatvācca yajñe prādhānyaṃ gāyatryāḥ /",
    "GV05chupsb_u:2516": " gāyatrīsāratvācca brāhmaṇasya mātaramiva hitvā gurutarāṃ gāyatrīṃ tato 'nyadgurutaraṃ na pratipadyate yathoktaṃ brahmāpīti /",
    "GV05chupsb_u:2517": " tasyāmatyantagauravasya prasiddhatvāt /",
    "GV05chupsb_u:2518": " ato gāyatrīmukhenaiva brahmocyate /",
    "GV05chupsb_u:2519": " gāyatrī vā ityavadhāraṇārtho vaiśabdaḥ /",
    "GV05chupsb_u:2520": " idaṃ sarvaṃ bhūtaṃ prāmijātaṃ yatkiñca sthāvaraṃ jaṅgamaṃ vā tatsarvaṃ gāyatryeva /",
    "GV05chupsb_u:2521": " tasyāśchandomātrāyāḥ sarvabhūtatvamanupapannamiti gāyatrīkāraṇaṃ vācaṃ śabdayatyasau",
    "GV05chupsb_u:2522": " gaurasāvaśva iti ca trāyate ca rakṣatyamuṣmānmā bhaiṣīḥ kiṃ te bhayamutthitamityādinā",
    "GV05chupsb_u:2523": " sarvato bhayānnivartyamāno vācā trātaḥ syāt /",
    "GV05chupsb_u:2524": " yadvāgbhūtaṃ gāyati ca trāyate ca gāyatryeva tadgāyati ca trāyate ca vāco 'nanyatvādgāyatryāḥ /",
    "GV05chupsb_u:2525": " gānāttrāṇācca gāyatryā gāyatrītvam //1 //",
    "GV05chupsb_u:2526": " START ChUp 3,12.2",
    "GV05chupsb_u:2527": " yā vai sā gāyatrīyaṃ vāva sā yeyaṃ pṛthivī /",
    "GV05chupsb_u:2528": " asyāṃ hīdaṃ sarvaṃ bhūtaṃ pratiṣṭhitam /",
    "GV05chupsb_u:2529": " etām eva nātiśīyate // ChUp_3,12.2 //",
    "GV05chupsb_u:2530": " ChUpBh_3,12.2 yā vai saivaṃlakṣaṇā sarvabhūtarūpā gāyatrī,",
    "GV05chupsb_u:2531": " iyaṃ vāva sā yeyaṃ pṛthivī /",
    "GV05chupsb_u:2532": " kathaṃ punariyaṃ pṛthivī gāyatrīti,",
    "GV05chupsb_u:2533": " ucyatesarvabhūtasambandhāt /",
    "GV05chupsb_u:2534": " kathaṃ sarvabhūtasambandhaḥ,",
    "GV05chupsb_u:2535": " asyāṃ pṛthivyāṃ hi yasmātsarvaṃ sthāvaraṃ jaṅgamaṃ ca bhūtaṃ pratiṣṭhitametāmeva pṛthivīṃ nātiśīyate nātivartata ityetat /",
    "GV05chupsb_u:2536": " yathā gānatrāṇābhyāṃ bhūtasambandho gāyatryā evaṃ bhūtapratiṣṭhānādubhūtasambaddhā pṛthivyato gāyatrī pṛthivī //2 //",
    "GV05chupsb_u:2537": " START ChUp 3,12.3",
    "GV05chupsb_u:2538": " yā vai sā pṛthivīyaṃ vāva sā yad idam asmin puruṣe śarīram /",
    "GV05chupsb_u:2539": " asmin hīme prāṇāḥ pratiṣṭhitāḥ /",
    "GV05chupsb_u:2540": " etad eva nātiśīyante // ChUp_3,12.3 //",
    "GV05chupsb_u:2541": " ChUpBh_3,12.3 yā vai sā pṛthivī gāyatrīyaṃ vāva sedameva /",
    "GV05chupsb_u:2542": " tatkiṃ, yadidamasminpuruṣe kāryakāraṇasaṅghāte jīvati śarīraṃ pārthivatvāccharīrasya /",
    "GV05chupsb_u:2543": " kathaṃ śarīrasya gāyatrītvamiti /",
    "GV05chupsb_u:2544": " ucyate-asminhīme prāṇā bhūtaśabdavācyāḥ pratiṣṭhitāḥ /",
    "GV05chupsb_u:2545": " ataḥ pṛthivīvadbhūtaśabdavācyaprāṇapratiṣṭhānāccharīraṃ gāyatrī /",
    "GV05chupsb_u:2546": " etadeva yasmāccharīraṃ nātiśīyante prāṇāḥ //3 //",
    "GV05chupsb_u:2547": " START ChUp 3,12.4",
    "GV05chupsb_u:2548": " yad vai tat puruṣe śarīram idaṃ vāva tad yad idam asminn antaḥ puruṣe hṛdayam /",
    "GV05chupsb_u:2549": " asmin hīme prāṇāḥ pratiṣṭhitāḥ /",
    "GV05chupsb_u:2550": " etad eva nātiśīyante // ChUp_3,12.4 //",
    "GV05chupsb_u:2551": " ChUpBh_3,12.4 yadva tatpuruṣe śarīraṃ gāyatrīdaṃ vāva tat /",
    "GV05chupsb_u:2552": " yadidamasminnantarmadhye puruṣe hṛdayaṃ puṇḍarīkākhyametadgāyatrī /",
    "GV05chupsb_u:2553": " kathamityāha-asminhīme prāṇāḥ pratiṣṭhitā ataḥ śarīravadgāyatrī hṛdayam /",
    "GV05chupsb_u:2554": " etadeva ca nātiśīyante prāṇāḥ /",
    "GV05chupsb_u:2555": " “prāṇo ha pitā /",
    "GV05chupsb_u:2556": " prāṇo mātā /",
    "GV05chupsb_u:2557": " “iti,“ahiṃsansarvabhūtāni“iti ca śruterbhūtaśabdavācyāḥ prāṇāḥ //4 //",
    "GV05chupsb_u:2558": " START ChUp 3,12.5",
    "GV05chupsb_u:2559": " saiṣā catuṣpadā ṣaḍvidhā gāyatrī /",
    "GV05chupsb_u:2560": " tad etad ṛcābhyanūktam // ChUp_3,12.5 //",
    "GV05chupsb_u:2561": " ChUpBh_3,12.5 saiṣā catuṣpadā ṣaḍakṣarapadā chandorūpā satī bhavati gāyatrī ṣaḍvidhā vāgbhūtapṛthivīśarīrahṛdayaprāṇarūpā satī ṣaḍvidhā bhavati",
    "GV05chupsb_u:2562": " vākprāṇayoranyārthanirdiṣṭayorapi gāyatrīprakāratvam /",
    "GV05chupsb_u:2563": " anyathā ṣaḍvidhasaṃkhyāpūraṇānupapatteḥ /",
    "GV05chupsb_u:2564": " tadetasminnartha etadgīyatryākhyaṃ brahma gāyatryanugataṃ gāyatrīmukhenoktamṛcāpi mantreṇābhyanūktaṃ prakāśitam //5 //",
    "GV05chupsb_u:2565": " START ChUp 3,12.6",
    "GV05chupsb_u:2566": " tāvān asya mahimā tato jyāyāṃś ca puruṣaḥ /",
    "GV05chupsb_u:2567": " pādo 'sya sarvā bhūtāni tripād asyāmṛtaṃ divīti // ChUp_3,12.6 //",
    "GV05chupsb_u:2568": " ChUpBh_3,12.6 tāvānasya gāyatryākhyasya brahmaṇaḥ samastasya mahimā vibhūtivistāraḥ /",
    "GV05chupsb_u:2569": " yāvāṃścatuṣpātṣaḍvidhaśca brahmaṇo vikāraḥ pādo gāyatrīti vyākhyātaḥ /",
    "GV05chupsb_u:2570": " atastasmādvikāralakṣaṇādgāyatryākhyādvācārambhaṇamātrāttato jyāyānmahattaraśca paramārthasatyarūpo 'vikāraḥ pūruṣaḥ puruṣaḥ sarvapūraṇātpuri śayanācca /",
    "GV05chupsb_u:2571": " tasyāsya pādaḥ sarvā sarvāṇi bhūtāni tejobannādīni sasthāvarajaṅgamāni /",
    "GV05chupsb_u:2572": " tripāttrayaḥ pādā asya so 'yaṃ tripāt /",
    "GV05chupsb_u:2573": " tripādamṛtaṃ puruṣākhyaṃ samastasya gāyatryātmano divi dyotanavati svātmanyavasthitamityartha iti //6 //",
    "GV05chupsb_u:2574": " START ChUp 3,12.7",
    "GV05chupsb_u:2575": " yad vai tad brahmetīdaṃ vāva tad yo 'yaṃ bahirdhā puruṣād ākāśaḥ /",
    "GV05chupsb_u:2576": " yo vai sa bahirdhā puruṣād ākāśaḥ // ChUp_3,12.7 //",
    "GV05chupsb_u:2577": " ChUpBh_3,12.7 yadvai tat tripādamṛtaṃ gāyatrīmukhenoktaṃ brahmetīdaṃ vāva tadidameva /",
    "GV05chupsb_u:2578": " tadyo 'yaṃ prasiddho bahirdhā bahiḥ puruṣādākāśo bhautiko yo vai sa bahirdhā puruṣādākāśa uktaḥ //7 //",
    "GV05chupsb_u:2579": " START ChUp 3,12.8",
    "GV05chupsb_u:2580": " ayaṃ vāva sa yo 'yam antaḥ puruṣa ākāśaḥ /",
    "GV05chupsb_u:2581": " yo vai so 'ntaḥ puruṣa ākāśaḥ // ChUp_3,12.8 //",
    "GV05chupsb_u:2582": " ChUpBh_3,12.8 ayaṃ vāva sa yo 'yamantaḥ puruṣe śarīra ākāśo yo vai so 'ntaḥ puruṣa ākāśaḥ //8 //",
    "GV05chupsb_u:2583": " START ChUp 3,12.9",
    "GV05chupsb_u:2584": " ayaṃ vāva sa yo 'yam antarhṛdaya ākāśaḥ /",
    "GV05chupsb_u:2585": " tad etat pūrṇam apravarti /",
    "GV05chupsb_u:2586": " pūrṇam apravartinīṃ śriyaṃ labhate ya evaṃ veda // ChUp_3,12.9 //",
    "GV05chupsb_u:2587": " ChUpBh_3,12.9 ayaṃ vāva sa yo 'yamantarhṛdaye hṛdayapuṇḍarīka ākāśaḥ /",
    "GV05chupsb_u:2588": " kathamekasya sata ākāśasya tridhā bheda iti /",
    "GV05chupsb_u:2589": " ucyate-bāhyendriyaviṣaye jāgaritasthāne nabhasi duḥkhabāhulyaṃ dṛśyate /",
    "GV05chupsb_u:2590": " tato 'ntaḥśarīre svapnasthānabhūte mandataraṃ duḥkhaṃ bhavati svapnānpaśyataḥ /",
    "GV05chupsb_u:2591": " hṛdayasthe punarnabhasi na kañcana kāmaṃ kāmayate na kañcana svapnaṃ paśyati /",
    "GV05chupsb_u:2592": " ataḥ sarvaduḥkhanivṛttirūpamākāśaṃ suṣuptasthānam /",
    "GV05chupsb_u:2593": " ato yuktamekasyāpi tridhā bhedānvākhyānam /",
    "GV05chupsb_u:2594": " bahirdhā puruṣādārabhyā'kāśasya hṛdaye saṅkocakaraṇaṃ cetaḥsamādhānasthānastutaye /",
    "GV05chupsb_u:2595": " yathā“trayāṇāmapi lokānāṃ kurukṣetraṃ viśiṣyate /",
    "GV05chupsb_u:2596": " ardhatastu kurukṣetramardhatastu pṛthūdakam“iti tadvat /",
    "GV05chupsb_u:2597": " tadetaddhārdākāśākhyaṃ brahma pūrṇaṃ sarvagataṃ na hṛdayamātraparicchinnamiti mantavyam /",
    "GV05chupsb_u:2598": " yadyapi hṛdayākāśe cetaḥ samādhīyate 'pravarti na kutaścitkvacitpravartituṃ śīlamasyetyapravarti tadanucchittidharmakam /",
    "GV05chupsb_u:2599": " yathānyāni bhūtāni paricchinnānyucchittidharmakāṇi na tathā hārdaṃ nabhaḥ /",
    "GV05chupsb_u:2600": " pūrṇāmapravartinīmanucchedātmikāṃ śriyaṃ vibhūtiṃ guṇaphalaṃ labhate dṛṣṭaṃ ya evaṃ",
    "GV05chupsb_u:2601": " yathoktaṃ pūrṇāpravartiguṇaṃ brahma veda jānātīhaiva jīvaṃstadbhāvaṃ pratipadyata ityarthaḥ //9 //",
    "GV05chupsb_u:2602": " iti chāndogyopaniṣadi tṛtīyādhyāyasya dvādaśaḥ khaṇḍaḥ =======================================================================",
    "GV05chupsb_u:2603": " START ChUp 3,13.1",
    "GV05chupsb_u:2604": " tasya ha vā etasya hṛdayasya pañca devasuṣayaḥ /",
    "GV05chupsb_u:2605": " sa yo 'sya prāṅ suṣiḥ sa prāṇaḥ /",
    "GV05chupsb_u:2606": " tac cakṣuḥ /",
    "GV05chupsb_u:2607": " sa ādityaḥ /",
    "GV05chupsb_u:2608": " tad etat tejo 'nnādyam ity upāsīta /",
    "GV05chupsb_u:2609": " tejasvy annādo bhavati ya evaṃ veda // ChUp_3,13.1 //",
    "GV05chupsb_u:2610": " ChUpBh_3,13.1 tasya ha vā ityādinā gāyatryākhyasya brahmaṇa upāsanāṅgatvena dvārapālādiguṇavidhānārthamārabhyate /",
    "GV05chupsb_u:2611": " yathā loke dvārapālā rājña upāsanena vaśīkṛtā rājaprāptyarthā bhavanti tathehāpīti /",
    "GV05chupsb_u:2612": " tasyeti prakṛtasya hṛdayasyetyarthaḥ /",
    "GV05chupsb_u:2613": " etasyānantaranirdiṣṭasya pañca pañcasaṃkhyākā devānāṃ suṣayo devasuṣayaḥ svargalokaprāptidvāracchidrāṇi",
    "GV05chupsb_u:2614": " deveḥ prāṇādityādibhī rakṣyamāṇānītyato devasuṣayastasya svargalokabhavanasya hṛdayasyāsya",
    "GV05chupsb_u:2615": " yaḥ prāṅsuṣiḥ pūrvābhimukhasya prāggataṃ yacchidraṃ dvāraṃ sa prāṇastatsthastena",
    "GV05chupsb_u:2616": " dvāreṇa yaḥ sañcarati vāyuviśeṣaḥ sa prāganitīti prāṇaḥ /",
    "GV05chupsb_u:2617": " tenaiva sambaddhamavyatiriktaṃ taccakṣustathaiva sa ādityaḥ“ādityo ha vai bāhyaḥ prāṇaḥ“iti śruteścakṣūrūpapratiṣṭhākrameṇa hṛdi sthitaḥ /",
    "GV05chupsb_u:2618": " “sa ādityaḥ kasminpratiṣṭhita iti cakṣuṣi“ityādi hi vājasaneyake /",
    "GV05chupsb_u:2619": " prāṇavāyudevataiva hyekā cakṣurādityaśca sahā'śrayeṇa /",
    "GV05chupsb_u:2620": " vakṣyati ca-prāṇāya svāheti hatuṃ haviḥ sarvametattarpayatīti /",
    "GV05chupsb_u:2621": " tadetprāṇākhyaṃ svargalokadvārapālatvādbrahma /",
    "GV05chupsb_u:2622": " svargalokaṃ pratipitsustejaścaitaccakṣurādityasvarūpeṇa,",
    "GV05chupsb_u:2623": " annādyatvācca savitustejo 'nnādyamityābhyāṃ guṇābhyāmupāsīta /",
    "GV05chupsb_u:2624": " tatastejasvyannādaścā'mayāvitvarahito bhavati ya evaṃ veda tasyaitadguṇaphalam /",
    "GV05chupsb_u:2625": " upāsanena vaśīkṛto dvārapaḥ svargalokaprāpti heturbhavatīti mukhyaṃ ca phalam //1 //",
    "GV05chupsb_u:2626": " START ChUp 3,13.2",
    "GV05chupsb_u:2627": " atha yo 'sya dakṣiṇaḥ suṣiḥ sa vyānaḥ /",
    "GV05chupsb_u:2628": " tac chrotram /",
    "GV05chupsb_u:2629": " sa candramāḥ /",
    "GV05chupsb_u:2630": " tad etac chrīś ca yaśaś cety upāsīta /",
    "GV05chupsb_u:2631": " śrīmān yaśasvī bhavati ya evaṃ veda // ChUp_3,13.2 //",
    "GV05chupsb_u:2632": " ChUpBh_3,13.2 atha yo 'sya dakṣiṇaḥ suṣistatstho vāyuviśeṣaḥ sa vīryavatkarma kurvanvigṛhya vā prāṇāpānau,",
    "GV05chupsb_u:2633": " nānā vānitīti vyānastatsambaddhameva ca tacchrotramindriyaṃ tathā sa candramāḥ /",
    "GV05chupsb_u:2634": " “śrotreṇa sṛṣṭā diśaśca candramāśce“ti śruteḥ /",
    "GV05chupsb_u:2635": " sahāśrayau pūrvavattadetacchrīśca vibhūtiḥ śrotracandramasorjñānānnahetutvamatastābhyāṃ śrītvam /",
    "GV05chupsb_u:2636": " jñānānnavataśca yaśaḥ khyātirbhavatīti yaśohetutvādyaśastvamatastābhyāṃ guṇābhyāmupāsītetyādi samānam //2 //",
    "GV05chupsb_u:2637": " START ChUp 3,13.3",
    "GV05chupsb_u:2638": " atha yo 'sya pratyaṅ suṣiḥ so 'pānaḥ /",
    "GV05chupsb_u:2639": " sā vāk /",
    "GV05chupsb_u:2640": " so 'gniḥ /",
    "GV05chupsb_u:2641": " tad etad brahmavarcasam annādyam ity upāsīta /",
    "GV05chupsb_u:2642": " brahmavarcasy annādo bhavati ya evaṃ veda // ChUp_3,13.3 //",
    "GV05chupsb_u:2643": " ChUpBh_3,13.3 atha yo 'sya pratyaṅsuṣiḥ paścimastatstho vāyuviśeṣaḥ sa mūtrapurīṣādyapanayannadho 'nitītyapānaḥ sā tathā vāk /",
    "GV05chupsb_u:2644": " tatsambandhāttathāgnistadetadbrahmavarcasaṃ,",
    "GV05chupsb_u:2645": " vṛttasvādhyāyanimittaṃ tejo brahmavarcasam /",
    "GV05chupsb_u:2646": " agnisambandhādvṛttasvādhyāyasya /",
    "GV05chupsb_u:2647": " annaghrasanahetutvādapānasyānnādyatvam /",
    "GV05chupsb_u:2648": " samānamanyat //3 //",
    "GV05chupsb_u:2649": " START ChUp 3,13.4",
    "GV05chupsb_u:2650": " atha yo 'syodaṅ suṣiḥ sa samānaḥ /",
    "GV05chupsb_u:2651": " tan manaḥ /",
    "GV05chupsb_u:2652": " sa parjanyaḥ /",
    "GV05chupsb_u:2653": " tad etat kīrtiś ca vyuṣṭiś cetyupāsīta /",
    "GV05chupsb_u:2654": " kīrtimān vyuṣṭimān bhavati ya evaṃ veda // ChUp_3,13.4 //",
    "GV05chupsb_u:2655": " ChUpBh_3,13.4 atha yo 'syodaṅsuṣirudaggataḥ suṣistatsyo vāyuviśeṣaḥ so 'śitapīte samaṃ nayatīti samānaḥ /",
    "GV05chupsb_u:2656": " tatsambaddhaṃ mano 'ntaḥkaraṇaṃ sa parjanyo vṛṣṭyātmako devaḥ parjanyanimittāścā'pa iti /",
    "GV05chupsb_u:2657": " “manasā sṛṣṭā āpaśca varuṇaśca“iti śruteḥ /",
    "GV05chupsb_u:2658": " tadetkīrtiśca /",
    "GV05chupsb_u:2659": " manaso jñānasya kīrtihetutvāt /",
    "GV05chupsb_u:2660": " ātmaparokṣaṃ vuśrutatvaṃ kīrtiḥ /",
    "GV05chupsb_u:2661": " yaśaḥ svakaraṇasaṃvedyaṃ viśrutatvam /",
    "GV05chupsb_u:2662": " vyuṣṭiḥ kāntirdehagataṃ lāvaṇyam /",
    "GV05chupsb_u:2663": " tataśca kīrtisambhavātkīrtiśceti /",
    "GV05chupsb_u:2664": " samānamanyat //4 //",
    "GV05chupsb_u:2665": " START ChUp 3,13.5",
    "GV05chupsb_u:2666": " atha yo 'syordhvaḥ suṣiḥ sa udānaḥ /",
    "GV05chupsb_u:2667": " sa vāyuḥ /",
    "GV05chupsb_u:2668": " sa ākāśaḥ /",
    "GV05chupsb_u:2669": " tad etad ojaś ca mahaś cety upāsīta /",
    "GV05chupsb_u:2670": " ojasvī mahasvān bhavati ya evaṃ veda // ChUp_3,13.5 //",
    "GV05chupsb_u:2671": " ChUpBh_3,13.5 atha yo 'syordhvaḥ suṣiḥ sa udāna ā pādalādārabhyordhvamutkramaṇādutkarṣārthaṃ",
    "GV05chupsb_u:2672": " ca karma kurvannanitītyudānaḥ sa vāyustadādhāraścā'kāśastadetadvāyvākāśayorojohetutvādojo",
    "GV05chupsb_u:2673": " balaṃ mahatvācca maha iti /",
    "GV05chupsb_u:2674": " samānamanyat //5 //",
    "GV05chupsb_u:2675": " START ChUp 3,13.6",
    "GV05chupsb_u:2676": " te vā ete pañca brahmapuruṣāḥ svargasya lokasya dvārapāḥ /",
    "GV05chupsb_u:2677": " sa ya etān evaṃ pañca brahmapuruṣān svargasya lokasya dvārapān vedāsya kule vīro jāyate /",
    "GV05chupsb_u:2678": " pratipadyate svargaṃ lokaṃ ya etān evaṃ pañca brahmapuruṣān svargasya lokasya dvārapān veda // ChUp_3,13.6 //",
    "GV05chupsb_u:2679": " ChUpBh_3,13.6 te vā ete yathoktāḥ pañcasuṣisambandhātpañca brahmaṇo hārdasya puraṣā rājapuruṣā iva dvārasthāḥ svargasya hārdasya lokasya dvārapā dvārapālāḥ /",
    "GV05chupsb_u:2680": " etairhi cakṣuḥśrotravāṅmanaḥprāṇairbahirmukhapravṛttairbrahmaṇo hārdasya prāptidvārāṇi niruddhani /",
    "GV05chupsb_u:2681": " pratyakṣaṃ hyetadajitakaraṇatayā bāhyaviṣayāsaṅgānṛtaprarūḍhatvānna hārde brahmaṇi manastiṣṭhati /",
    "GV05chupsb_u:2682": " tasmātsatyamuktamete pañca brahmapuruṣāḥ svargasya dvārapā iti /",
    "GV05chupsb_u:2683": " ataḥ sa ya etānevaṃ yathoktaguṇaviśiṣṭānsvargasya lokasya dvārapānvedopāsta upāsanayā",
    "GV05chupsb_u:2684": " vaśīkaroti sa rājadvārapālānivopāsanena vaśīkṛtya tairanivāritaḥ pratipadyate svargaṃ",
    "GV05chupsb_u:2685": " lorka rājānamiva hārdaṃ brahma /",
    "GV05chupsb_u:2686": " kiñcāsya viduṣaḥ kule vīraḥ putro jāyate vīrapuruṣasevanāt /",
    "GV05chupsb_u:2687": " tasya carṇāpākaraṇena brahmopāsanapravṛttihetutvam /",
    "GV05chupsb_u:2688": " tataśca svargalokapratipattaye pāramparyeṇa bhavatīti svargalokapratipattirevaikaṃ phalama //6 //",
    "GV05chupsb_u:2689": " START ChUp 3,13.7",
    "GV05chupsb_u:2690": " atha yad ataḥ paro divo jyotir dīpyate viśvataḥpṛṣṭheṣu sarvataḥpṛṣṭheṣv anuttameṣūttameṣu lokeṣv idaṃ vāva tad yad idam asminn antaḥ puruṣe jyotiḥ /",
    "GV05chupsb_u:2691": " tasyaiṣā dṛṣṭir yatraitad asmiñ charīre saṃsparśenoṣṇimānaṃ vijānāti /",
    "GV05chupsb_u:2692": " tasyaiṣā śrutir yatraitat karṇāv apigṛhya ninadam iva nadathur ivāgner iva jvalata upaśṛnoti /",
    "GV05chupsb_u:2693": " tad etad dṛṣṭaṃ ca śrutaṃ cety upāsīta /",
    "GV05chupsb_u:2694": " cakṣuṣyaḥ śruto bhavati ya evaṃ veda ya evaṃ veda // ChUp_3,13.7 //",
    "GV05chupsb_u:2695": " ChUpBh_3,13.7 atha yadasau vidvānsvargaṃ lokaṃ vīrapuruṣasevanātpratipadyate /",
    "GV05chupsb_u:2696": " yaccoktaṃ“tripādasyāmṛtaṃ divī“ti tadidaṃ liṅgena cakṣuḥśrotrendriyagocaramāpādayitavyam,",
    "GV05chupsb_u:2697": " yathāgnyādi dhūmādiliṅgena /",
    "GV05chupsb_u:2698": " tathā hyevamevedamiti yathokte 'tha dṛḍha pratītiḥ syāt /",
    "GV05chupsb_u:2699": " ananyatvena ca niścaya iti /",
    "GV05chupsb_u:2700": " ata āha-yadato 'muṣmāddivo dyulokātparaḥ paramiti liṅgavyatyayena /",
    "GV05chupsb_u:2701": " jyotirdīpyate /",
    "GV05chupsb_u:2702": " svayaṃprabhaṃ sadāprakāśatvāddīpyate iva dīpyata ityucyate /",
    "GV05chupsb_u:2703": " agnyādivājjvalanalakṣaṇāyā dīpterasambhavāt /",
    "GV05chupsb_u:2704": " viśvataḥ pṛṣṭheṣvityetasya vyākhyāna sarvataḥ pṛṣṭheṣviti /",
    "GV05chupsb_u:2705": " saṃsārāduparītyarthaḥ /",
    "GV05chupsb_u:2706": " saṃsāra eva hi sarvaḥ /",
    "GV05chupsb_u:2707": " asaṃsāriṇa ekatvānnirbhedatvācca /",
    "GV05chupsb_u:2708": " anuttameṣu tatpuruṣasamāsāśaṅkānivṛttaya āhottameṣu lokeṣviti satyalokādiṣu hiraṇyagarbhādikāryasthaparasyeśvarasyā'sannatvāducyata uttameṣu lokeṣviti /",
    "GV05chupsb_u:2709": " idaṃ vāvedameva tadyadidamasminpuruṣe 'ntarmadhye jyotiścakṣuḥ - śrotragrāhyeṇa liṅgenoṣṇimnā śabdena cāvagamyate /",
    "GV05chupsb_u:2710": " yattvacā sparśarūpeṇa gṛhyate taccakṣuṣaiva /",
    "GV05chupsb_u:2711": " dṛḍhapratītikaratvāttvacaḥ /",
    "GV05chupsb_u:2712": " avinābhūtatvācca rūpasparśayoḥ /",
    "GV05chupsb_u:2713": " kathaṃ punastasya jyotiṣo liṅgaṃ tvagdṛṣṭigocaratvamāpadyata iti,",
    "GV05chupsb_u:2714": " āha-yatra yasminkāle /",
    "GV05chupsb_u:2715": " etaditi kriyāviśeṣaṇam /",
    "GV05chupsb_u:2716": " asmiñśarīre hastenā'labhya saṃsparśenoṣṇimānaṃ rūpasahabhāvinamuṣṇasparśabhāvaṃ vijānāti /",
    "GV05chupsb_u:2717": " sa hyūṣṇimā nāmarūpavyākaraṇāya dehamanupraviṣṭasya caitanyātmajyotiṣo liṅgamavyabhicārāt /",
    "GV05chupsb_u:2718": " na hi jīvantamātmānamūṣṇimā vyabhicarati“uṣṇa eva jīviṣyañśīto mariṣyann” iti hi vijñāyate /",
    "GV05chupsb_u:2719": " maraṇakāle ca tejaḥ parasyāṃ devatāyāmiti pareṇāvibhāgatvopagamāt /",
    "GV05chupsb_u:2720": " ato 'sādhāramaṃ liṅgamauṣṇyamagneriva dhūmaḥ /",
    "GV05chupsb_u:2721": " atastasya parasyaiṣā dṛṣṭiḥ sākṣādiva darśanaṃ darśanopāya ityarthaḥ /",
    "GV05chupsb_u:2722": " tathā tasya jyotiṣa eṣā śrutiḥ śravaṇaṃśravaṇopāyo 'pyucyamānaḥ /",
    "GV05chupsb_u:2723": " yatra yadā puruṣo jyotiṣo liṅgaṃ śuśrūṣati śrotamicchati tadaitatkarṇāvapigṛhyaitacchabdaḥ kriyāviśeṣaṇam /",
    "GV05chupsb_u:2724": " apigṛhyāpidhāyetyartho 'ṅgulibhyāṃ prorṇutya ninadamiva rathasyeva ghoṣo ninadastamiva",
    "GV05chupsb_u:2725": " śṛṇoti nadathuriva ṛṣabhakūjitamiva śabdo yathā cāgnerbahirjvalata evaṃ śabdamantaḥ",
    "GV05chupsb_u:2726": " śarīra upaśṛṇoti tadetajjyotirdṛṣṭaśrutaliṅgatvāddṛṣṭaṃ ca śrutaṃ cetyupāsīta /",
    "GV05chupsb_u:2727": " tathopāsanāccakṣuṣyo darśanīyaḥ śruto viśrutaśca /",
    "GV05chupsb_u:2728": " yatsparśaguṇopāsananimittaṃ phalaṃ tadrūpe sampādayati cakṣuṣya iti /",
    "GV05chupsb_u:2729": " rūpasparśayoḥ sahabhāvitvāt /",
    "GV05chupsb_u:2730": " iṣṭatvācca darśanīyatāyāḥ /",
    "GV05chupsb_u:2731": " evaṃ ca vidyāyāḥ phalamupapannaṃ syānna tu mṛdutvādisparśavattve /",
    "GV05chupsb_u:2732": " ya evaṃ yathoktau guṇau veda /",
    "GV05chupsb_u:2733": " svargalokapratipattistūktamadṛṣṭaṃ phalam /",
    "GV05chupsb_u:2734": " dvirabhyāsa ādarārthaḥ //7//",
    "GV05chupsb_u:2735": " iti chāndogyopaniṣadi tṛtīyādhyāyasya trayodaśaḥ khaṇḍaḥ =======================================================================",
    "GV05chupsb_u:2736": " START ChUp 3,14.1",
    "GV05chupsb_u:2737": " sarvaṃ khalv idaṃ brahma tajjalān iti śānta upāsīta /",
    "GV05chupsb_u:2738": " atha khalu kratumayaḥ puruṣo yathākratur asmiṃl loke puruṣo bhavati tathetaḥ pretya bhavati /",
    "GV05chupsb_u:2739": " sa kratuṃ kurvīta // ChUp_3,14.1 //",
    "GV05chupsb_u:2740": " ChUpBh_3,14.1 punastasyaiva tripādamṛtasya brahmaṇo 'nantaguṇavato 'nantaśakteranekabhedopāsyasya viśiṣṭaguṇaśaktimatvenopāsanaṃ vidhitsannāha-sarvaṃ",
    "GV05chupsb_u:2741": " khalviti vākyālaṅkārārtho nipātaḥ /",
    "GV05chupsb_u:2742": " idaṃ jagannāmarūpavikṛtaṃ pratyakṣādiviṣayaṃ brahmakāraṇaṃ vṛddhatamatvādbrahma /",
    "GV05chupsb_u:2743": " kathaṃ sarvasya brahmatvamityata āha-tajjalāniti /",
    "GV05chupsb_u:2744": " tasmādbrahmaṇo jātaṃ tejobannādikrameṇa sarvam /",
    "GV05chupsb_u:2745": " atastajjam /",
    "GV05chupsb_u:2746": " tathā tenaiva jananakrameṇa pratilomatayā tasminneva brahmaṇi līyate tadātmatayā śliṣyata iti tallam /",
    "GV05chupsb_u:2747": " tathā tasminneva sthitikāle 'niti prāṇiti ceṣṭata iti /",
    "GV05chupsb_u:2748": " evaṃ brahmātmatayā triṣu kāleṣvaviśiṣṭaṃ tadvyatirekeṇāgrahaṇāt /",
    "GV05chupsb_u:2749": " atastadevedaṃ jagat /",
    "GV05chupsb_u:2750": " yathā cedaṃ tadevaikamadvitīyaṃ tathā ṣaṣṭhe vistareṇa vakṣyāmaḥ /",
    "GV05chupsb_u:2751": " yasmācca sarvamidaṃ brahma,",
    "GV05chupsb_u:2752": " ataḥ śānto rāgadveṣādidoṣarahitaḥ saṃyataḥ sanyattatsarvaṃ brahma tadvakṣyamāṇairguṇairupāsīta /",
    "GV05chupsb_u:2753": " kathamupāsīta /",
    "GV05chupsb_u:2754": " kratuṃ kurvīta kraturniścayo 'dhyavasāya evameva nānyathetyavicalaḥ pratyayastaṃ kratuṃ kurvītopāsītetyanena vyavahitena sambandhaḥ /",
    "GV05chupsb_u:2755": " kiṃ punaḥ kratukaraṇena kartavyaṃ prayojanam /",
    "GV05chupsb_u:2756": " kathaṃ vā kratuḥ kartavyaḥ kratukaraṇaṃ cābhipretārthasiddhisādhanaṃ kathamityasyārthasya pratipādanārthamathetyādigranthaḥ /",
    "GV05chupsb_u:2757": " atha khalviti hetvarthaḥ /",
    "GV05chupsb_u:2758": " yasmātkratumayaḥ kratuprāyo 'dhyavasāyātmakaḥ puruṣo jīvaḥ /",
    "GV05chupsb_u:2759": " yathākraturyādṛśaḥ kraturasya so 'yaṃ yathākraturyathādhyavasāyo yādṛṅniścayo 'smiṃlloke jīvanniha puruṣo bhavati tatheto 'smāddehātpretya mṛtvā bhavati /",
    "GV05chupsb_u:2760": " kratvanurūpaphalātmako bhavatītyarthaḥ /",
    "GV05chupsb_u:2761": " evaṃ hyetacchāsrato dṛṣṭam /",
    "GV05chupsb_u:2762": " “yaṃ yaṃ vāpi smaranbhāvaṃ tyajatyante kalevaram“ityādi /",
    "GV05chupsb_u:2763": " yata evaṃ vyavasthā śāsradṛṣṭātaḥ sa evaṃ jānankatuṃ kurvīta yādṛśaṃ kratuṃ vakṣyāmastam /",
    "GV05chupsb_u:2764": " yata evaṃ śāsraprāmāṇyādupapadyate kratvanurūpaṃ phalamataḥ sa kartavyaḥ kratuḥ //1 //",
    "GV05chupsb_u:2765": " START ChUp 3,14.2",
    "GV05chupsb_u:2766": " manomayaḥ prāṇaśarīro bhārūpaḥ satyasaṃkalpa ākāśātmā sarvakarmā sarvakāmaḥ sarvagandhaḥ sarvarasaḥ sarvam idam abhyatto 'vāky anādaraḥ // ChUp_3,14.2",
    "GV05chupsb_u:2767": " ChUpBh_3,14.2 katham /",
    "GV05chupsb_u:2768": " manomayo manaḥprāyaḥ /",
    "GV05chupsb_u:2769": " manute 'neneti manastatsvavṛttyā viṣayeṣu pravṛttaṃ bhavati tena manasā tanmayaḥ,",
    "GV05chupsb_u:2770": " tathā pravṛtta iva tatprāyo nivṛtta iva ca /",
    "GV05chupsb_u:2771": " ata eva prāṇaśarīraḥ prāṇo liṅgātmā vijñānakriyāśaktidvayasaṃmīrchitaḥ /",
    "GV05chupsb_u:2772": " “yo vai prāṇaḥ sā prajñā yā vā prajñā sa prāṇaḥ“iti śruteḥ /",
    "GV05chupsb_u:2773": " sa śarīraṃ yasya sa prāṇaśarīraḥ /",
    "GV05chupsb_u:2774": " “manomayaḥ úāṇaśarīranetā“iti ca śrutyantarāt /",
    "GV05chupsb_u:2775": " bhārūpaḥ /",
    "GV05chupsb_u:2776": " bhā dīptiścaitanyalakṣaṇaṃ rūpaṃ yasya sa bhārūpaḥ /",
    "GV05chupsb_u:2777": " satyasaṅkalpaḥ /",
    "GV05chupsb_u:2778": " satyā avitathāḥ saṅkalpā yasya so 'yaṃ satyasaṅkalpaḥ /",
    "GV05chupsb_u:2779": " na yathā saṃsāriṇa ivānaikāntikaphalaḥ saṅkalpa īśvarasyetyarthaḥ /",
    "GV05chupsb_u:2780": " anṛtena mithyāphalatvahetunā pratyūḍhatvātsaṅkalpasya mithyāphalatvam /",
    "GV05chupsb_u:2781": " vakṣyatyanṛtena hi pratyūḍhā iti /",
    "GV05chupsb_u:2782": " ākāśātmā /",
    "GV05chupsb_u:2783": " ākāśa ivā'tmā svarūpaṃ yasya sa ākāśātmā /",
    "GV05chupsb_u:2784": " sarvagatatvaṃ sūkṣmatvaṃ rūpadihīnatvaṃ cā'kāśatulyateśvarasya /",
    "GV05chupsb_u:2785": " sarvakarmā /",
    "GV05chupsb_u:2786": " sarvaṃ viśvaṃ teneśvareṇa kriyata iti jagatsarvaṃ karmāsya sa sarvakarmā /",
    "GV05chupsb_u:2787": " “sa hi sarvasya kartā“iti śruteḥ /",
    "GV05chupsb_u:2788": " sarvakāmaḥ /",
    "GV05chupsb_u:2789": " sarve kāmā doṣarahitā asyeti sarvakāmaḥ /",
    "GV05chupsb_u:2790": " “dharmaviruddho bhūteṣu kāmo 'smi“iti smṛteḥ /",
    "GV05chupsb_u:2791": " nanu kāmo 'smīti vacanādiha bahuvrīhistathā kāmo 'smītismṛtyartho vācyaḥ /",
    "GV05chupsb_u:2792": " sarvagandhaḥ /",
    "GV05chupsb_u:2793": " sarve gandhāḥ sukhakarā asya so 'yaṃ sarvagandhaḥ /",
    "GV05chupsb_u:2794": " “puṇyo gandhaḥ pṛthivyām“iti smṛteḥ /",
    "GV05chupsb_u:2795": " tathā rasā api vijñeyāḥ. apuṇyagandharasagrahaṇasya pāpmasambandhanimittatvaśravaṇāt /",
    "GV05chupsb_u:2796": " “tasmāttenobhayaṃ jighrati surabhi ca durgandhi ca /",
    "GV05chupsb_u:2797": " pāpmanā hyeṣu viddhaḥ“iti śruteḥ /",
    "GV05chupsb_u:2798": " na ca pāpmasaṃsarga īśvarasya,",
    "GV05chupsb_u:2799": " avidyādidoṣasyānupapatteḥ /",
    "GV05chupsb_u:2800": " sarvamidaṃ jagadabhyātto 'bhivyāptaḥ /",
    "GV05chupsb_u:2801": " atatervyāptyarthasya kartari niṣṭhā /",
    "GV05chupsb_u:2802": " tathāvākyucyate 'nayeti vāgvāgeva vākaḥ /",
    "GV05chupsb_u:2803": " dvā vacerghañantasya karaṇe vāk /",
    "GV05chupsb_u:2804": " sa yasya vidyate sa vākī na vākyavākī /",
    "GV05chupsb_u:2805": " vākpratiṣedhaścātropalakṣaṇārthaḥ /",
    "GV05chupsb_u:2806": " gandharasādiśravaṇādīśvarasya prāptānighrāṇādīni karaṇāni gandhādigrahaṇāya /",
    "GV05chupsb_u:2807": " ato vākpratiṣedhena pratiṣidhyante tāni /",
    "GV05chupsb_u:2808": " “apāṇipādo javano grahītā paśyatyacakṣuḥ sa śṛṇotyakarṇaḥ“ityādimantravarṇāt /",
    "GV05chupsb_u:2809": " anādaro 'saṃbhramaḥ /",
    "GV05chupsb_u:2810": " aprāptaprāptau hi saṃbhramaḥ syādanāptakāmasya /",
    "GV05chupsb_u:2811": " na tvāptakāmatvānnityatṛptasyeśvarasya saṃbhramo 'sti kvacit //2 //",
    "GV05chupsb_u:2812": " START ChUp 3,14.3",
    "GV05chupsb_u:2813": " eṣa ma ātmā antarhṛdaye 'ṇīyān vrīher vā yavād vā sarṣapād vā śyāmākād vā śyāmākataṇḍulād vā /",
    "GV05chupsb_u:2814": " eṣa ma ātmā antarhṛdaye jyāyān pṛthivyā jyāyān antarikṣāj jyāyān divo jyāyān ebhyo lokebhyaḥ // ChUp_3,14.3 //",
    "GV05chupsb_u:2815": " ChUpBh_3,14.3 eṣa yathoktaguṇo me mamā'tmāntarhṛdaye hṛdayapuṇḍarīkasyāntarmadhye 'ṇīyānaṇutaro vrīhervā yavādvetyādyatyantasūkṣmatvapradarśanārtham",
    "GV05chupsb_u:2816": " śyāmākādvā śyāmākataṇḍulādveti paricchinnaparimāṇādaṇīyānityukte 'ṇuparimāṇatvaṃ prāptamāśaṅkyātastatpratiṣedhāyā'rabhate - eṣa ma ātmāntarhṛdaye jyāyānpṛthivyā ityādinā /",
    "GV05chupsb_u:2817": " jyāyaḥparimāṇācca jyāyastvaṃ darśayannanantaparimāṇatvaṃ darśayati //3 //",
    "GV05chupsb_u:2818": " START ChUp 3,14.4",
    "GV05chupsb_u:2819": " sarvakarmā sarvakāmaḥ sarvagandhaḥ sarvarasaḥ sarvam idam abhyatto 'vākyanādaraḥ /",
    "GV05chupsb_u:2820": " eṣa ma ātmā antarhṛdaye /",
    "GV05chupsb_u:2821": " etad brahma /",
    "GV05chupsb_u:2822": " etam itaḥ pretyābhisaṃbhavitā asmīti yasya syād addhā na vicikitsā asti /",
    "GV05chupsb_u:2823": " iti ha smāha śāṇḍilyaḥ śāṇḍilyaḥ // ChUp_3,14.4 //",
    "GV05chupsb_u:2824": " ChUpBh_3,14.4 manomaya ityādinā jyāyānebhyo lokebhya ityantena yathoktaguṇalakṣaṇa",
    "GV05chupsb_u:2825": " īśvaro dhyeyo na tu tadguṇaviśiṣṭa eva yathā rājapuruṣamānaya citraguṃ vetyukte na",
    "GV05chupsb_u:2826": " viśeṣaṇaśyāpyānayane vyāpriyate tadvadihāpīti prāptamatastannivṛttyartha sarvakarmetyādi punarvacanam /",
    "GV05chupsb_u:2827": " tasmānmanomayatvādiguṇaviśiṣṭa eveśvaro dhyeyaḥ /",
    "GV05chupsb_u:2828": " ata eva ṣaṣṭhasaptamayoriva tattvamasyātmaivedaṃ sarvamiti neha svārājye 'bhiṣiñcati /",
    "GV05chupsb_u:2829": " eṣa ma ātmaitadbrahmaitamitaḥ pratyābhisambhavitāsmīti liṅgānna tvātmaśabdena pratyagātmaivocyate /",
    "GV05chupsb_u:2830": " mameti ṣaṣṭhyāḥ sambandhārthapratyāyakatvādetamabhisambhavitāsmīti ca karmakartṛtvanirdeśāt /",
    "GV05chupsb_u:2831": " nanu ṣaṣṭhe 'pyatha sampatsya iti satsampatteḥ kālāntaritatvaṃ darśayati /",
    "GV05chupsb_u:2832": " na, ārabdhasaṃskāraśeṣasthityarthaparatvāt na kālāntaritārthatā /",
    "GV05chupsb_u:2833": " anyathā tattvamasītyetasyārthasya bādhaprasaṅgāt /",
    "GV05chupsb_u:2834": " yadyapyātmaśabdasya pratyagarthatvaṃ sarvaṃ khalvidaṃ brahmeti ca prakṛtameṣa ma",
    "GV05chupsb_u:2835": " ātmāntarhṛdaya etadbrahmetyucyate tathāpyantardhānamīṣadaparityajyaivaitamātmānamito",
    "GV05chupsb_u:2836": " 'smāccharīrātpretyābhisambhavitāsmītyuktam /",
    "GV05chupsb_u:2837": " yathākraturūpasyā'tmanaḥ pratipattāsmīti yasyaivaṃvidaḥ syādbhavedaddhā satyamevaṃ",
    "GV05chupsb_u:2838": " syāmahaṃ pretya evaṃ na syāmiti na ca vicikitsāstītyetasminnarthe kratuphalasambandhe",
    "GV05chupsb_u:2839": " sa tathaiveśvarabhāvaṃ pratipadyate vidvānityetadāha smoktavānkila śāṇḍalyo nāmarṣiḥ /",
    "GV05chupsb_u:2840": " dvirabhyāsa ādarārthaḥ //4//",
    "GV05chupsb_u:2841": " iti chāndogyopaniṣadi tṛtīyādhyāyasya caturdaśaḥ khaṇḍaḥ =======================================================================",
    "GV05chupsb_u:2842": " START ChUp 3,15.1",
    "GV05chupsb_u:2843": " antarikṣodaraḥ kośo bhūmibudhno na jīryati /",
    "GV05chupsb_u:2844": " diśo hy asya sraktayo dyaur asyottaraṃ bilam /",
    "GV05chupsb_u:2845": " sa eṣa kośo vasudhānas tasmin viśvam idaṃ śritam // ChUp_3,15.1 //",
    "GV05chupsb_u:2846": " ChUpBh_3,15.1 asya kule vīro jāyata ityuktam /",
    "GV05chupsb_u:2847": " na vīrajanmamātraṃ pitustrāṇāya /",
    "GV05chupsb_u:2848": " “tasmātputramanuśṣṭaṃ lokyamāhuḥ“iti śrutyantarāt /",
    "GV05chupsb_u:2849": " atastaddīrghāyuṣṭvaṃ kathaṃ syādityevamarthaṃ kośavijñānārambhaḥ /",
    "GV05chupsb_u:2850": " abhyarhitavijñānavyāsaṅgādanantarameva noktaṃ tadidānīmevā'rabhyate-antarikṣamudaramantaḥsuṣiraṃ yasya so 'yamantarikṣodaraḥ kośaḥ kośa ivānekadharmasādṛśyātkośaḥ",
    "GV05chupsb_u:2851": " sa ca bhūmibudhno bhūmirbudhno mūlaṃ yasya sa bhūmibudhno na jīryati na vinaśyati trailokyātmakatvāt /",
    "GV05chupsb_u:2852": " sahasrayugakālāvasthāyī hi saḥ /",
    "GV05chupsb_u:2853": " diśo hyasya sarvāḥ sraktayaḥ koṇāḥ /",
    "GV05chupsb_u:2854": " dyaurasya kośasyottaramūrdhvaṃ bilaṃ sa eṣa yathoktaguṇaḥ kośo vasudhāno vasu dhīyate 'sminprāṇināṃ karmaphalākhyamato vasudhānaḥ /",
    "GV05chupsb_u:2855": " yasminnantarviśvaṃ samastaṃ prāṇikarmaphalaṃ saha tatsādhanairidaṃ yadgṛhyate pratyakṣādipramāṇaiḥ śritamāśritaṃ sthitamityarthaḥ //1 //",
    "GV05chupsb_u:2856": " START ChUp 3,15.2",
    "GV05chupsb_u:2857": " tasya prācī dig juhūr nāma /",
    "GV05chupsb_u:2858": " sahamānā nāma dakṣiṇā /",
    "GV05chupsb_u:2859": " rājñī nāma pratīcī /",
    "GV05chupsb_u:2860": " subhūtā nāmodīcī /",
    "GV05chupsb_u:2861": " tāsāṃ vāyur vatsaḥ /",
    "GV05chupsb_u:2862": " sa ya etam evaṃ vāyuṃ diśāṃ vatsaṃ veda na putrarodaṃ roditi /",
    "GV05chupsb_u:2863": " so 'ham etam evaṃ vāyuṃ diśāṃ vatsaṃ veda /",
    "GV05chupsb_u:2864": " mā putrarodaṃ rudam // ChUp_3,15.2 //",
    "GV05chupsb_u:2865": " ChUpBh_3,15.2 tasyāsya prācī digprāggato bhāgo juhūrnāma juhvatyasyāṃ diśi karmiṇaḥ prāṅmukhāḥ santa iti juhūnami /",
    "GV05chupsb_u:2866": " sahamānā māna sahante 'syāṃ pāpakarmaphalāni yamapuryāṃ prāṇina iti sahamānā nāma dakṣiṇādik /",
    "GV05chupsb_u:2867": " tathā rājñī nāma pratīcī paścimā digrājñī rājñā varuṇenādhiṣṭhitā sandhyārāgayogādvā /",
    "GV05chupsb_u:2868": " subhūtā nāma bhūtimadbhirīśvarakuberādibhiradhiṣṭhitatvātsubhūtā nāmodīcī /",
    "GV05chupsb_u:2869": " tāsāṃ diśāṃ vāyurvatso digjatvādvāyoḥ /",
    "GV05chupsb_u:2870": " “purovāta“ityādidarśanāt /",
    "GV05chupsb_u:2871": " sa yaḥ kaścitputradīrghajīvitarthyevaṃ yathoktaguṇaṃ vāyuṃ diśāṃ vatsamamṛtaṃ veda sa na putrarodaṃ putranimittaṃ rodanaṃ na roditi putro na mriyata ityarthaḥ /",
    "GV05chupsb_u:2872": " yata evaṃ viśiṣṭaṃ kośadigvatsaviṣayaṃ vijñānamataḥ so 'haṃ putrajīvitārthyevametaṃ vāyuṃ diśāṃ vatsaṃ veda jāne /",
    "GV05chupsb_u:2873": " ato mā putrarodaṃ rudaṃ mā rudaṃ putramaraṇanimittam /",
    "GV05chupsb_u:2874": " putrorodo mama mā bhūdityarthaḥ //2 //",
    "GV05chupsb_u:2875": " START ChUp 3,15.3",
    "GV05chupsb_u:2876": " ariṣṭaṃ kośaṃ prapadye 'munāmunāmunā /",
    "GV05chupsb_u:2877": " prāṇaṃ prapadye 'munāmunāmunā /",
    "GV05chupsb_u:2878": " bhūḥ prapadye 'munāmunāmunā /",
    "GV05chupsb_u:2879": " bhuvaḥ prapadye 'munāmunāmunā /",
    "GV05chupsb_u:2880": " svaḥ prapadye 'munāmunāmunā // ChUp_3,15.3 //",
    "GV05chupsb_u:2881": " ChUpBh_3,15.3 ariṣṭamavināśinaṃ kośaṃ yathoktaṃ prapadye prapanno 'smi putrāyuṣe /",
    "GV05chupsb_u:2882": " amunāmunāmuneti trirnāma gṛhṇāti putrasya /",
    "GV05chupsb_u:2883": " tathā prāṇaṃ prapadye 'munāmunāmunā,",
    "GV05chupsb_u:2884": " bhūḥ prapadye 'munāmunāmunā bhuvaḥ prapadye 'munāmunāmunā svaḥ prapadye 'munāmunāmunā,",
    "GV05chupsb_u:2885": " sarvatra prapadya iti trinami gṛhṇāti punaḥ punaḥ //3 //",
    "GV05chupsb_u:2886": " START ChUp 3,15.4",
    "GV05chupsb_u:2887": " sa yad avocaṃ prāṇaṃ prapadya iti /",
    "GV05chupsb_u:2888": " prāno vā idaṃ sarvaṃ bhūtaṃ yad idaṃ kiṃca /",
    "GV05chupsb_u:2889": " tam eva tat prāpatsi // ChUp_3,15.4 //",
    "GV05chupsb_u:2890": " ChUpBh_3,15.4 sa yadavocaṃ prāṇaṃ prapadya iti vyākhyānārthamupanyāsaḥ /",
    "GV05chupsb_u:2891": " prāṇo vā idaṃsarvaṃ bhūtaṃ yadidaṃ jagat /",
    "GV05chupsb_u:2892": " “yathā vārānābhāv” iti vakṣyati /",
    "GV05chupsb_u:2893": " atastameva sarvaṃ tattena prāṇaprapadanena prāpatsi prapanno 'bhavam //4//",
    "GV05chupsb_u:2894": " 3.15.5 atha yadavīcaṃ bhūḥ prapadya iti pṛthivīṃ prapadye 'ntarikṣaṃ prapadye divaṃ prapadya ityeva tadavocam //5//",
    "GV05chupsb_u:2895": " tathā bhūḥ prapadya iti trīṃllokānbhūrādīnprapadya iti tadavocam //5 //",
    "GV05chupsb_u:2896": " START ChUp 3,15.6",
    "GV05chupsb_u:2897": " atha yad avocaṃ bhuvaḥ prapadya ity agniṃ prapadye vāyuṃ prapadya ādityaṃ prapadya ity eva tad avocam // ChUp_3,15.6 //",
    "GV05chupsb_u:2898": " ChUpBh_3,15.6 atha yadavocaṃ bhuvaḥ prapadya ityagnyādīnprapadya iti tadavocam //6 //",
    "GV05chupsb_u:2899": " START ChUp 3,15.7",
    "GV05chupsb_u:2900": " atha yad avocaṃ svaḥ prapadya ity ṛgvedaṃ prapadye yajurvedaṃ prapadye sāmavedaṃ prapadya ity eva tad avocam // ChUp_3,15.7 //",
    "GV05chupsb_u:2901": " ChUpBh_3,15.7 atha yadavocaṃ svaḥ prapadya ityṛgvedādīnprapadya ityeva tadavocamiti /",
    "GV05chupsb_u:2902": " upariṣṭānmantrāñjapettataḥ pūrvoktamajaraṃ kośaṃ sadigvatsaṃ yathāvaddhyātvā dvirvacanamādarārtham //7//",
    "GV05chupsb_u:2903": " iti chāndogyopaniṣadi tṛtīyādhyāyasya pañcadaśaḥ khaṇḍaḥ =======================================================================",
    "GV05chupsb_u:2904": " START ChUp 3,16.1",
    "GV05chupsb_u:2905": " puruṣo vāva yajñaḥ /",
    "GV05chupsb_u:2906": " tasya yāni caturviṃśativarṣāṇi tat prātaḥsavanam /",
    "GV05chupsb_u:2907": " caturviṃśatyakṣarā gāyatrī /",
    "GV05chupsb_u:2908": " gāyatraṃ prātaḥsavanam /",
    "GV05chupsb_u:2909": " tad asya vasavo 'nvāyattāḥ /",
    "GV05chupsb_u:2910": " prāṇā vāva vasavaḥ /",
    "GV05chupsb_u:2911": " ete hīdaṃ sarvaṃ vāsayanti // ChUp_3,16.1 //",
    "GV05chupsb_u:2912": " ChUpBh_3,16.1 putrāyuṣa upāsanamuktaṃ japaśca /",
    "GV05chupsb_u:2913": " athedānīmātmano dīrghajīvanāyedamupāsanaṃ japaṃ ca vidadhadāha /",
    "GV05chupsb_u:2914": " jīvanhi svayaṃ putrādiphalena yujyate nānyathā ityata ātmānaṃ yajñaṃ sampādayati-puraṣaḥ puruṣo jīvanaviśiṣṭaḥ kāryakaraṇasaṅghāto yathāprasiddha eva /",
    "GV05chupsb_u:2915": " vāvaśabdo 'vadhāraṇārthaḥ /",
    "GV05chupsb_u:2916": " puraṣa eva yajña ityarthaḥ /",
    "GV05chupsb_u:2917": " tathā hi sāmānyaiḥ sampādayati yajñatvam /",
    "GV05chupsb_u:2918": " katham /",
    "GV05chupsb_u:2919": " tasya puruṣasya yāni caturviṃśativarṣāṇyāyuṣastatprātaḥsavanaṃ yajñasya /",
    "GV05chupsb_u:2920": " kena sāmānyenetyāha-caturviṃśatyakṣarā gāyatro chando gāyatraṃ gāyatrīchandaskaṃ hi vidhiyajñasya prātaḥsavanam /",
    "GV05chupsb_u:2921": " ataḥ prātaḥsavanasampannena caturviṃśativarṣāyuṣā yuktaḥ puruṣaḥ /",
    "GV05chupsb_u:2922": " ato vidhiyajñasādṛśyādyajñaḥ /",
    "GV05chupsb_u:2923": " tathottarayorapyāyuṣoḥ savanadvayasampattisriṣṭubjagatyakṣarasaṃkhyāsāmānyato vācyā /",
    "GV05chupsb_u:2924": " kiñca tadasya puruṣayajñasya prātaḥsavanaṃ vidhiyajñasyeva vasavo devā anvāyattā anugatāḥ /",
    "GV05chupsb_u:2925": " savanadevatātvena svāmina ityarthaḥ /",
    "GV05chupsb_u:2926": " puruṣayajñe 'pi vidhiyajña ivāgnyādayo vasavo devāḥ prāptā ityato viśinaṣṭi-prāṇā vāva vasavo vāgādayo vāyavaśca /",
    "GV05chupsb_u:2927": " tehi yasmādidaṃ puruṣādiprāṇijātamete vāsayanti /",
    "GV05chupsb_u:2928": " prāṇeṣu hi dehe vatsatu sarvamida vasati nānyathā /",
    "GV05chupsb_u:2929": " ityato vasanādvāsanācca vasavaḥ //1 //",
    "GV05chupsb_u:2930": " START ChUp 3,16.2",
    "GV05chupsb_u:2931": " taṃ ced etasmin vayasi kiṃcid upatapet sa brūyāt /",
    "GV05chupsb_u:2932": " prāṇā vasava idaṃ me prātaḥsavanaṃ mādhyaṃdinaṃ savanam anusaṃtanuteti māhaṃ prāṇānāṃ vasūnāṃ madhye yajño vilopsīyeti /",
    "GV05chupsb_u:2933": " ud dhaiva tata ety agado ha bhavati // ChUp_3,16.2 //",
    "GV05chupsb_u:2934": " ChUpBh_3,16.2 taṃ cedyajñasampāditametasminprātaḥ savanasampanne vayasi kiñcidvyādhyādi",
    "GV05chupsb_u:2935": " maraṇaśaṅkāraṇamupatapedduḥkhamutpādayetsa tadā yajñasampādī puruṣa ātmānaṃ yajñaṃ",
    "GV05chupsb_u:2936": " manyamāno brūyājjapedityarthaḥ imaṃ mantraṃ he prāṇā vasava adaṃ me prātaḥ savanaṃ",
    "GV05chupsb_u:2937": " mama yajñasya vartate tanmādhyandinaṃ savanamanusantanuteti mādhyandinena savanenā'yuṣā",
    "GV05chupsb_u:2938": " sahitamekībhūtaṃ santataṃ kurutetyarthaḥ /",
    "GV05chupsb_u:2939": " māhaṃ yajño yuṣmākaṃ prāṇānāṃ vasūnāṃ prātaḥsavaneśānāṃ madhye vilopsīya vilupyeya vicchidyeyetyarthaḥ /",
    "GV05chupsb_u:2940": " itiśabdo mantraparisamāptyarthaḥ /",
    "GV05chupsb_u:2941": " sa tena japena dhyānena ca tatastasmādupatāpādudetyudgacchati /",
    "GV05chupsb_u:2942": " udgamya vimuktaḥ sannagado hānupatāpo bhavatyeva //2 //",
    "GV05chupsb_u:2943": " START ChUp 3,16.3",
    "GV05chupsb_u:2944": " atha yāni catuścatvāriṃśad varṣāṇi tan mādhyaṃdinaṃ savanam /",
    "GV05chupsb_u:2945": " catuścatvāriṃśadakṣarā triṣṭup /",
    "GV05chupsb_u:2946": " traiṣṭubhaṃ mādhyaṃdinaṃ savanam /",
    "GV05chupsb_u:2947": " tad asya rudrā anvāyattāḥ /",
    "GV05chupsb_u:2948": " prāṇā vāva rudrāḥ /",
    "GV05chupsb_u:2949": " ete hīdaṃ sarvaṃ rodayanti // ChUp_3,16.3 //",
    "GV05chupsb_u:2950": " ChUpBh_3,16.3 atha yāni catuścatvāriṃśadvarṣāṇītyādi samānam /",
    "GV05chupsb_u:2951": " rudanti rodayantīti prāṇā rudrāḥ /",
    "GV05chupsb_u:2952": " krūrā hi te madhyamevayasyato rudrāḥ //3 //",
    "GV05chupsb_u:2953": " START ChUp 3,16.4-6",
    "GV05chupsb_u:2954": " taṃ ced etasmin vayasi kiṃcid upatapet sa brūyāt /",
    "GV05chupsb_u:2955": " prāṇā rudrā idaṃ me mādhyaṃdinaṃ savanaṃ tṛtīyasavanam anusaṃtanuteti māhaṃ prāṇānāṃ rudrāṇāṃ madhye yajño vilopsīyeti /",
    "GV05chupsb_u:2956": " ud dhaiva tata ety agado ha bhavati // ChUp_3,16.4 //",
    "GV05chupsb_u:2957": " atha yāny aṣṭācatvāriṃśad varṣāṇi tat tṛtīyasavanam /",
    "GV05chupsb_u:2958": " aṣṭācatvāriṃśadakṣarā jagatī /",
    "GV05chupsb_u:2959": " jāgataṃ tṛtīyasavanam /",
    "GV05chupsb_u:2960": " tad asyādityā anvāyattāḥ /",
    "GV05chupsb_u:2961": " prāṇā vāvādityāḥ /",
    "GV05chupsb_u:2962": " ete hīdaṃ sarvam ādadate // ChUp_3,16.5 //",
    "GV05chupsb_u:2963": " taṃ ced etasmin vayasi kiṃcid upatapet sa brūyāt /",
    "GV05chupsb_u:2964": " prāṇā ādityā idaṃ me tṛtīyasavanam āyur anusaṃtanuteti māhaṃ prāṇānām ādityānāṃ madhye yajño vilopsīyeti /",
    "GV05chupsb_u:2965": " ud dhaiva tata ety agado haiva bhavati // ChUp_3,16.6 //",
    "GV05chupsb_u:2966": " ChUpBh_3,16.4-6 tathā'dityāḥ prāṇāḥ /",
    "GV05chupsb_u:2967": " te hīdaṃ śabdādijātamādadate 'ta ādityāstṛtīyasavanamāyuḥ ṣoḍaśottaravarṣaśataṃ samāpayatānusantanuta yajñaṃ samāpayatetyarthaḥ /",
    "GV05chupsb_u:2968": " samānamanyat //4-6 //",
    "GV05chupsb_u:2969": " START ChUp 3,16.7",
    "GV05chupsb_u:2970": " etad dha sma vai tad vidvān āha mahidāsa aitareyaḥ /",
    "GV05chupsb_u:2971": " sa kiṃ ma etad upatapasi yo 'ham anena na preṣyām iti /",
    "GV05chupsb_u:2972": " sa ha ṣoḍaśaṃ varṣaśatam ajīvat /",
    "GV05chupsb_u:2973": " pra ha ṣoḍaśaṃ varṣaśataṃ jīvati ya evaṃ veda // ChUp_3,16.7 //",
    "GV05chupsb_u:2974": " ChUpBh_3,16.7 niścitā hi vidyā phalāyetyetaddarśayannudāharati-etadyajñadarśanaṃ ha sma vai kila tadvidvānāha mahidāso nāmataḥ /",
    "GV05chupsb_u:2975": " itarāyā apatyamaitareyaḥ /",
    "GV05chupsb_u:2976": " kiṃ kasmānme mamaitadupatapanamupatapasi sa tvaṃ he roga yo 'haṃ yajño 'nena tvatkṛtenopatāpena na preṣyāmi na mariṣyāmyato vṛthā tava śrama ityarthaḥ /",
    "GV05chupsb_u:2977": " ityevamāha smeti pūrveṇa sambandhaḥ /",
    "GV05chupsb_u:2978": " sa evaṃniścayaḥ sanṣoḍaśaṃ varṣaśatamajīvat /",
    "GV05chupsb_u:2979": " anyo 'pyevaṃniścaḥ ṣoḍaśaṃ varṣaśataṃ prajīvati ya evaṃ yathoktaṃ yajñasampādanaṃ veda jānāti sa ityarthaḥ //7//",
    "GV05chupsb_u:2980": " iti chāndogyopaniṣadi tṛtīyādhyāyasya ṣoḍaśaḥ khaṇḍaḥ =======================================================================",
    "GV05chupsb_u:2981": " START ChUp 3,17.1",
    "GV05chupsb_u:2982": " sa yad aśiśiṣati yat pipāsati yan na ramate tā asya dīkṣāḥ // ChUp_3,17.1 //",
    "GV05chupsb_u:2983": " ChUpBh_3,17.1 sa yadaśiśiṣatotyādiyajñasāmānyanirdeśaḥ puruṣasya pūrveṇaiva sambadhyate /",
    "GV05chupsb_u:2984": " yadaśiśiṣatyaśitumicchati /",
    "GV05chupsb_u:2985": " tathā pipāsati pātumicchati /",
    "GV05chupsb_u:2986": " yanna ramata iṣṭādyaprāptinimittaṃ yadaivañjātīyakaṃ duḥkhamanubhavati tā asya dīkṣāḥ /",
    "GV05chupsb_u:2987": " duḥkhasāmānyādvidhiyajñasyeva //1 //",
    "GV05chupsb_u:2988": " START ChUp 3,17.2",
    "GV05chupsb_u:2989": " atha yad aśnāti yat pibati yad ramate tad upasadair eti // ChUp_3,17.2 //",
    "GV05chupsb_u:2990": " ChUpBh_3,17.2 atha yadaśnāti yatpibati yadramate ratiṃ cānubhavatīṣṭādisaṃyogāttadupasadaiḥ samānatāmeti /",
    "GV05chupsb_u:2991": " upasadāṃ ca payovratatvanimittaṃ sukhamasti /",
    "GV05chupsb_u:2992": " alpabhojanīyāni cāhānyāśvāsannānīti praśvāso 'to 'śanādīnāmupasadāṃ ca sāmānyam //2 //",
    "GV05chupsb_u:2993": " START ChUp 3,17.3",
    "GV05chupsb_u:2994": " atha yad dhasati yaj jakṣati yan maithunaṃ carati stutaśastrair eva tad eti // ChUp_3,17.3 //",
    "GV05chupsb_u:2995": " ChUpBh_3,17.3 atha yaddhasati yajjakṣati bhakṣayati yanmaithunaṃ carati stutaśasraireva tatsamānatāmeti /",
    "GV05chupsb_u:2996": " śabdavattvasāmānyāt //3 //",
    "GV05chupsb_u:2997": " START ChUp 3,17.4",
    "GV05chupsb_u:2998": " atha yat tapo dānam ārjavam ahiṃsā satyavacanam iti tā asya dakṣiṇāḥ // ChUp_3,17.4 //",
    "GV05chupsb_u:2999": " ChUpBh_3,17.4 atha yattapo dānamārjavamahiṃsā satyavacanamiti tā asya dakṣiṇāḥ /",
    "GV05chupsb_u:3000": " dharmapuṣṭikaratvasāmānyāt //4 //",
    "GV05chupsb_u:3001": " START ChUp 3,17.5",
    "GV05chupsb_u:3002": " tasmād āhuḥ soṣyaty asoṣṭeti /",
    "GV05chupsb_u:3003": " punar utpādanam evāsya tat /",
    "GV05chupsb_u:3004": " maraṇam evāvabhṛthaḥ // ChUp_3,17.5 //",
    "GV05chupsb_u:3005": " ChUpBh_3,17.5 yasmācca yajñaḥ puraṣastasmāttaṃ janayiṣyati mātā yadā tadā'huranye",
    "GV05chupsb_u:3006": " soṣyatīti tasya mātaraṃ yadā ca prasūtā bhavati tadāsoṣṭa pūrṇiketi vidhiyajña iva",
    "GV05chupsb_u:3007": " soṣyati somaṃ devadatto 'soṣṭa somaṃ yajñadatta iti,",
    "GV05chupsb_u:3008": " ataḥ śabdasāmānyādvā puruṣo yajñaḥ /",
    "GV05chupsb_u:3009": " punarutpādanamevāsya tatpuruṣākhyasya yajñasya yatsoṣyatyasoṣṭeti śabdasambandhitvaṃ vidhiyajñasyeva /",
    "GV05chupsb_u:3010": " kiñca tanmaraṇamevāsya puruṣayajñasyāvabhṛthaḥ samāptisāmānyāt //5 //",
    "GV05chupsb_u:3011": " START ChUp 3,17.6",
    "GV05chupsb_u:3012": " tad dhaitad ghora āṅgirasaḥ kṛṣṇāya devakīputrāyoktvovāca /",
    "GV05chupsb_u:3013": " apipāsa eva sa babhūva /",
    "GV05chupsb_u:3014": " so 'ntavelāyām etat trayaṃ pratipadyetākṣitam asy acyutam asi prāṇasaṃśitam asīti /",
    "GV05chupsb_u:3015": " tatraite dve ṛcau bhavataḥ // ChUp_3,17.6 //",
    "GV05chupsb_u:3016": " ChUpBh_3,17.6 taddhaitadyajñadarśanaṃ ghoro nāmata āṅgiraso gotrataḥ kṛṣṇāya devakīputrāya śiṣyāyokatvovāca tadetattrayamityādivyavahitena sambandhaḥ",
    "GV05chupsb_u:3017": " sa caitaddarśanaṃ śrutvāpipāsa evāmyābhyo vidyābhyo babhūva /",
    "GV05chupsb_u:3018": " itthaṃ ca viśiṣṭeyaṃ vidyā yatkṛṣṇasya devakīputrasyānyāṃ vidyāṃ prati tṛḍvicchedakarīti puruṣayajñavidyāṃ stauti /",
    "GV05chupsb_u:3019": " ghora āṅgirasaḥ kṛṣṇāyoktvemāṃ vidyāṃ kimuvāceti tadāha-sa evaṃ yathoktayajñavidantavelāyāṃ maraṇakāla etanmantratrayaṃ pratipadyeta japedityarthaḥ",
    "GV05chupsb_u:3020": " kiṃ tadakṣitamakṣīṇamakṣataṃ vāsītyekaṃ yajuḥ sāmarthyādādityasthaṃ prāṇaṃ caikīkṛtyā'ha /",
    "GV05chupsb_u:3021": " tathā tamevā'hācyutaṃ svarūpādapracyutamasīti dvitīyaṃ yajuḥ /",
    "GV05chupsb_u:3022": " prāṇasaṃśitaṃ prāṇaśca sa saṃśitaṃ samyaktanūkṛtaṃ ca sūkṣmaṃ tattvamasīti tṛtīyaṃ yajuḥ /",
    "GV05chupsb_u:3023": " tatraitasminnarthe vidyāstutipare dve ṛcau mantrau bhavato na japārthe /",
    "GV05chupsb_u:3024": " trayaṃ pratipadyeteti tritvasaṃkhyābādhanāt /",
    "GV05chupsb_u:3025": " pañcasaṃkhyā hi tadā syāt //6 //",
    "GV05chupsb_u:3026": " START ChUp 3,17.7",
    "GV05chupsb_u:3027": " ādit pratnasya retasaḥ /",
    "GV05chupsb_u:3028": " ud vayaṃ tamasaspari /",
    "GV05chupsb_u:3029": " jyotiḥ paśyanta uttaram /",
    "GV05chupsb_u:3030": " svaḥ paśyanta uttaram /",
    "GV05chupsb_u:3031": " devaṃ devatrā sūryam aganma jyotir uttamam iti jyotir uttamam iti // ChUp_3,17.7 //",
    "GV05chupsb_u:3032": " ChUpBh_3,17.7 ādidityatrā'kārasyānubandhastakāro 'narthaka icchabdaśca /",
    "GV05chupsb_u:3033": " pratnasya cirantanasya purāṇasyetyarthaḥ /",
    "GV05chupsb_u:3034": " retasaḥ kāraṇasya bījabhūtasya jagataḥ sadākhyasya jyotiḥ prakāśaṃ paśyanti /",
    "GV05chupsb_u:3035": " āśabda utsṛṣṭānubandhaḥ paśyantītyanena sambadhyate /",
    "GV05chupsb_u:3036": " kiṃ tajjayotiḥ paśyanti /",
    "GV05chupsb_u:3037": " vāsaramaharahariva tatsarvato vyāptaṃ brahmaṇo jyotiḥ /",
    "GV05chupsb_u:3038": " nivṛttacakṣuṣo brahmavido brahmacaryādinivṛttisādhanaiḥ śuddhāntaḥkaraṇā ā samantato jyotiḥ paśyantītyarthaḥ /",
    "GV05chupsb_u:3039": " paraḥ paramiti liṅgavyatyayena,",
    "GV05chupsb_u:3040": " jyotiṣparatvāt /",
    "GV05chupsb_u:3041": " yadidhyate dīpyate divi dyotanavati pasminbrahmaṇi vartamānam /",
    "GV05chupsb_u:3042": " yena jyotiṣeddhaḥ savitā tapati candramā bhāti vidyudvidyotate grahatārāgaṇā vibhāsante /",
    "GV05chupsb_u:3043": " kiñcānyo mantradṛgāha yathoktaṃ jyotiḥ paśyan /",
    "GV05chupsb_u:3044": " udvayaṃ tamaso 'jñānalakṣaṇātpari parastāditi śeṣaḥ /",
    "GV05chupsb_u:3045": " tamaso vāpanetṛ yajjayotiruttaramādityasthaṃ paripaśyanto vayamudaganmeti vyavahitena sambandhaḥ /",
    "GV05chupsb_u:3046": " tajjyotiḥ svaḥ svamātmīyamasmaddhṛdi sthitam /",
    "GV05chupsb_u:3047": " ādityasthaṃ ca tadekaṃ jyotiḥ /",
    "GV05chupsb_u:3048": " yaduttaramutkṛṣṭataramūrdhvataraṃ vāparaṃ jyotirapekṣya paśyanta udaganma vayam /",
    "GV05chupsb_u:3049": " kamudaganmetyāha /",
    "GV05chupsb_u:3050": " devaṃ dyotanavantaṃ devatrā deveṣu sarveṣu sūryaṃ rasānāṃ raśmīnāṃ prāṇānāṃ ca jagata",
    "GV05chupsb_u:3051": " īraṇātsūryastamudaganma gatavanto jyotiruttamaṃ sarvajyotirbhya utkṛṣṭatamamaho prāptā vayamityarthaḥ /",
    "GV05chupsb_u:3052": " idaṃ tajjyotiryadṛgbhyāṃ stutaṃ yadyajustrayeṇa prakāśitam /",
    "GV05chupsb_u:3053": " dvirabhyāso yajñakalpanāparisamāptyarthaḥ //7//",
    "GV05chupsb_u:3054": " iti chāndogyopaniṣadi tṛtīyādhyāyasya saptadaśaḥ khaṇḍaḥ =======================================================================",
    "GV05chupsb_u:3055": " START ChUp 3,18.1",
    "GV05chupsb_u:3056": " mano brahmety upāsīta /",
    "GV05chupsb_u:3057": " ity adhyātmam /",
    "GV05chupsb_u:3058": " athādhidaivatam /",
    "GV05chupsb_u:3059": " ākāśo brahma /",
    "GV05chupsb_u:3060": " ity ubhayam ādiṣṭaṃ bhavaty adhyātmaṃ cādhidaivataṃ ca // ChUp_3,18.1 //",
    "GV05chupsb_u:3061": " ChUpBh_3,18.1 manomaya īśvara ukta ākāśātmeti ca brahmaṇo guṇaikadeśatvena /",
    "GV05chupsb_u:3062": " athedānīṃ mana ākāśayoḥ samastabrahmadṛṣṭividhānārtha ārambho mano brahmetyādi /",
    "GV05chupsb_u:3063": " mano manute 'nenetyantaḥkaraṇaṃ tadbrahma paramityupāsīteti etadātmaviṣayaṃ darśanamadhyātmam /",
    "GV05chupsb_u:3064": " athādhidaivataṃ devatāviṣayamidaṃ vakṣyāmaḥ /",
    "GV05chupsb_u:3065": " ākāśo brahmetyupāsīta /",
    "GV05chupsb_u:3066": " evamabhuyamadhyātmamadhidaivataṃ cobhayaṃ brahmadṛṣṭiviṣayamādiṣṭamupadiṣṭaṃ bhavati /",
    "GV05chupsb_u:3067": " ākāśamanasoḥ sūkṣmatvāt /",
    "GV05chupsb_u:3068": " manasopalabhyatvācca brahmaṇo yogyaṃ mano brahmadṛṣṭeḥ /",
    "GV05chupsb_u:3069": " ākāśaśca sarvagatatvātsūkṣmatvādupādhihīnatvācca //1 //",
    "GV05chupsb_u:3070": " START ChUp 3,18.2",
    "GV05chupsb_u:3071": " tad etac catuṣpād brahma /",
    "GV05chupsb_u:3072": " vāk pādaḥ prāṇaḥ pādaś cakṣuḥ pādaḥ śrotraṃ pādaḥ /",
    "GV05chupsb_u:3073": " ity adhyātmam /",
    "GV05chupsb_u:3074": " athādhidaivatam /",
    "GV05chupsb_u:3075": " agniḥ pādo vāyuḥ pāda ādityaḥ pādo diśaḥ pādaḥ /",
    "GV05chupsb_u:3076": " ity ubhayam evādiṣṭaṃ bhavaty adhyātmaṃ cādhidaivataṃ ca // ChUp_3,18.2 //",
    "GV05chupsb_u:3077": " ChUpBh_3,18.2 tadetanmana ākhyaṃ catuṣpādbrahma,",
    "GV05chupsb_u:3078": " catvāraḥ pādā asyeti /",
    "GV05chupsb_u:3079": " kathaṃ catuṣpāttvaṃ manaso brahmaṇa ityāha-vākprāṇaścakṣuḥ śrotramityete pādā ityadhyātmam /",
    "GV05chupsb_u:3080": " athādhidaivatamākāśasya brahmaṇo 'gnirvāyurādityo diśa ityete /",
    "GV05chupsb_u:3081": " evamubhayameva catuṣpādbrahmā'diṣṭaṃ bhavatyadhyātmaṃ caivādhidaivataṃ ca //2 //",
    "GV05chupsb_u:3082": " START ChUp 3,18.3",
    "GV05chupsb_u:3083": " vāg eva brahmaṇaś caturthaḥ pādaḥ /",
    "GV05chupsb_u:3084": " so 'gninā jyotiṣā bhāti ca tapati ca /",
    "GV05chupsb_u:3085": " bhāti ca tapati ca kīrtyā yaśasā brahmavarcasena ya evaṃ veda // ChUp_3,18.3 //",
    "GV05chupsb_u:3086": " ChUpBh_3,18.3 tatra vāgeva manaso brahmaṇaścaturthaḥ pāda itarapādatrayāpekṣayā /",
    "GV05chupsb_u:3087": " vācā hi pādeneva gavādi vaktavyaviṣayaṃ prati pratiṣṭhati /",
    "GV05chupsb_u:3088": " ato manasaḥ pāda iva vāk /",
    "GV05chupsb_u:3089": " tathā prāṇo ghrāṇaḥ pādaḥ /",
    "GV05chupsb_u:3090": " tenāpi gandhaviṣayaṃ prati caṅkramati /",
    "GV05chupsb_u:3091": " tathā cakṣuḥ pādaḥ śrotraṃ pāda ityevamadhyātmaṃ catuṣpāttavaṃ manaso brahmaṇaḥ /",
    "GV05chupsb_u:3092": " athādhidaivatamagnivāyvādityadiśa ākāśasya brahmaṇa udāra iva goḥ pādā vilagnā upalabhyante /",
    "GV05chupsb_u:3093": " tena tasyā'kāśasyāgnyādayaḥ pādā ucyante /",
    "GV05chupsb_u:3094": " evamubhayamadhyātmaṃ caivādhidaivataṃ catuṣpādādiṣṭaṃ bhavati /",
    "GV05chupsb_u:3095": " tatra vāgeva manaso brahmaṇaścaturthaḥ pādaḥ /",
    "GV05chupsb_u:3096": " so 'gninādhidaivatena jyotiṣā bhāti ca dīpyate tapati ca santāpaṃ cauṣṇyaṃ karoti /",
    "GV05chupsb_u:3097": " athavā tailaghṛtādyāgneyāśaneneddhā vāgbhāti ca tapati ca vadanāyotsāhavatī syādityarthaḥ /",
    "GV05chupsb_u:3098": " vidvatphalaṃ bhāti ca tapati ca kīrtyā yaśasā brahmavarcasena ya evaṃ yathoktaṃ vedaḥ //3 //",
    "GV05chupsb_u:3099": " START ChUp 3,18.4-6",
    "GV05chupsb_u:3100": " prāṇa eva brahmaṇaś caturthaḥ pādaḥ /",
    "GV05chupsb_u:3101": " sa vāyunā jyotiṣā bhāti ca tapati ca /",
    "GV05chupsb_u:3102": " bhāti ca tapati ca kīrtyā yaśasā brahmavarcasena ya evaṃ veda // ChUp_3,18.4 //",
    "GV05chupsb_u:3103": " cakṣur eva brahmaṇaś caturthaḥ pādaḥ /",
    "GV05chupsb_u:3104": " sa ādityena jyotiṣā bhāti ca tapati ca /",
    "GV05chupsb_u:3105": " bhāti ca tapati ca kīrtyā yaśasā brahmavarcasena ya evaṃ veda // ChUp_3,18.5 //",
    "GV05chupsb_u:3106": " śrotram eva brahmaṇaś caturthaḥ pādaḥ /",
    "GV05chupsb_u:3107": " sa digbhir jyotiṣā bhāti ca tapati ca /",
    "GV05chupsb_u:3108": " bhāti ca tapati ca kīrtyā yaśasā brahmavarcasena ya evaṃ veda ya evaṃ veda // ChUp_3,18.6 //",
    "GV05chupsb_u:3109": " 6 tathā prāṇa eva brahmaṇaścaturthaḥ pādaḥ /",
    "GV05chupsb_u:3110": " sa vāyunā gandhāya bhāti ca tapati ca /",
    "GV05chupsb_u:3111": " tatā cakṣurādityena rūpagrahaṇāya śrotraṃ digbhiḥ śabdagrahaṇāya /",
    "GV05chupsb_u:3112": " vidyāphalaṃ samānaṃ sarvatra brahmasampattiradṛṣṭaṃ phalaṃ ya evaṃ veda /",
    "GV05chupsb_u:3113": " dviruktirdarśanasamāptyarthā //4-6 //",
    "GV05chupsb_u:3114": " iti chāndogyopaniṣadi tṛtīyādhyāyasyāṣṭādaśaḥ khaṇḍaḥ =======================================================================",
    "GV05chupsb_u:3115": " START ChUp 3,19.1",
    "GV05chupsb_u:3116": " ādityo brahmety ādeśaḥ /",
    "GV05chupsb_u:3117": " tasyopavyākhyānam /",
    "GV05chupsb_u:3118": " asad evedam agra āsīt /",
    "GV05chupsb_u:3119": " tat sad āsīt /",
    "GV05chupsb_u:3120": " tat samabhavat /",
    "GV05chupsb_u:3121": " tad āṇḍaṃ niravartata /",
    "GV05chupsb_u:3122": " tat saṃvatsarasya mātrām aśayata /",
    "GV05chupsb_u:3123": " tan nirabhidyata /",
    "GV05chupsb_u:3124": " te āṇḍakapāle rajataṃ ca suvarṇaṃ cābhavatām // ChUp_3,19.1 //",
    "GV05chupsb_u:3125": " ChUpBh_3,19.1 ādityo brahmaṇaḥ pāda ukta iti tasminsakalabrahmadṛṣṭyarthamidamārabhyate-ādityo brahmetyādeśa upadeśastasyopavyākhyānaṃ kriyate stutyartham /",
    "GV05chupsb_u:3126": " asadavyakṛtanāmarūpamidaṃ jagadaśeṣamagre prāgavasthāyāmutpatterāsīnna tvasadeva /",
    "GV05chupsb_u:3127": " kathamasataḥ sajjāyetetyasatkāryatvasya pratiṣedhāt /",
    "GV05chupsb_u:3128": " nanvihāsadeveti vidhānādvikalpaḥ syāt /",
    "GV05chupsb_u:3129": " na, kriyāsviva vastuni vikalpānupapatteḥ /",
    "GV05chupsb_u:3130": " kathaṃ tarhīdamasadeveti /",
    "GV05chupsb_u:3131": " nanvavocāmāvyākṛtanāmarūpatvādasadivāsaditi /",
    "GV05chupsb_u:3132": " nanvevaśabdo 'vadhāraṇārthaḥ /",
    "GV05chupsb_u:3133": " satyamevaṃ,",
    "GV05chupsb_u:3134": " na tu sattvābhāvamavadhārayati /",
    "GV05chupsb_u:3135": " kiṃ tarhi?vyākṛtanāmarūpābhāvamavadhārayati nāmarūpavyākṛtaviṣaye sacchabdaprayogo dṛṣṭaḥ /",
    "GV05chupsb_u:3136": " tacca nāmarūpavyākaraṇamādityāyattaṃ prāyaśo jagataḥ tadabhāve hyandhaṃ tama idaṃ",
    "GV05chupsb_u:3137": " na prajñāyeta kiñcanetyatastatstutipare vākye sadapīdaṃ rājñaḥ kulaṃ sarvaguṇasampanne",
    "GV05chupsb_u:3138": " pūrṇavarmaṇi rājanyasatīti tadvat /",
    "GV05chupsb_u:3139": " na ca sattvamasattvaṃ veha jagataḥ pratipipādayiṣitamādityo brahmetyādeśaparatvāt /",
    "GV05chupsb_u:3140": " upasaṃhariṣyatyanta ādityaṃ brahmetyupāsta iti /",
    "GV05chupsb_u:3141": " tatsadāsīttadasacchabdavācyaṃ prāgutpatteḥ stimitamanispandamasadiva satkāryābhimukhamīṣadupajātapravṛtti",
    "GV05chupsb_u:3142": " sadāsīttato labdhaparispandaṃ tatsamabhavadalpataranāmarūpavyākaraṇenāṅkurībhūtami va bījam /",
    "GV05chupsb_u:3143": " tato 'pi krameṇa sthūlībhavattadadbhya āṇḍaṃ samavartata saṃvṛttam /",
    "GV05chupsb_u:3144": " āṇḍamiti dairdhyaṃ chāndasam /",
    "GV05chupsb_u:3145": " tadaṇḍaṃ saṃvatsarasya kālasya prasiddhasya mātrāṃ parimāṇamabhinnasvarūpamevāśayata sthitaṃ babhūva /",
    "GV05chupsb_u:3146": " tattataḥ saṃvatsaraparimāṇātkālādūrdhvaṃ nirabhidyata nirbhinnaṃ vayasāmivāṇḍam /",
    "GV05chupsb_u:3147": " tasya nirbhinnasyāṇḍasya kapāle dve rajataṃ ca suvarṇaṃ cābhavatāṃ saṃvṛtte //1 //",
    "GV05chupsb_u:3148": " START ChUp 3,19.2",
    "GV05chupsb_u:3149": " tad yad rajataṃ seyaṃ pṛthivī /",
    "GV05chupsb_u:3150": " yat suvarṇaṃ sā dyauḥ /",
    "GV05chupsb_u:3151": " yaj jarāyu te parvatāḥ /",
    "GV05chupsb_u:3152": " yad ulbaṃ (sa)",
    "GV05chupsb_u:3153": " samegho nīhāraḥ /",
    "GV05chupsb_u:3154": " yā dhamanayas tā nadyaḥ /",
    "GV05chupsb_u:3155": " yad vāsteyam udakaṃ sa samudraḥ // ChUp_3,19.2 //",
    "GV05chupsb_u:3156": " ChUpBh_3,19.2 tattayoḥ kapālayoryadrajataṃ kapālamāsītseyaṃ pṛthivī pṛthivyupalakṣitamadho 'ṇḍakapālamityarthaḥ /",
    "GV05chupsb_u:3157": " yatsuvarṇaṃ kapālaṃ sā dyaurdyulokopalakṣitamūrdhvaṃ kapālamityarthaḥ /",
    "GV05chupsb_u:3158": " yajjarāyu garbhapariveṣṭanaṃ sthūlamaṇḍasya dviśakalībhāvakāla āsītte parvatā babhūvuḥ /",
    "GV05chupsb_u:3159": " yadulvaṃ sūkṣmaṃ garbhapariveṣṭanaṃ tatsaha medyaiḥ samegho nīhāro 'vaśyāyo babhūvetyarthaḥ /",
    "GV05chupsb_u:3160": " yā garbhasya jātasya dehe dhamanayaḥ śirāstā nadyo babhūvuḥ /",
    "GV05chupsb_u:3161": " yattasya bastau bhavaṃ vāsteyamudakaṃ sa samudraḥ //2 //",
    "GV05chupsb_u:3162": " START ChUp 3,19.3",
    "GV05chupsb_u:3163": " atha yat tad ajāyata so 'sāv ādityaḥ /",
    "GV05chupsb_u:3164": " taṃ jāyamānaṃ ghoṣā ulūlavo 'nūdatiṣṭhant sarvāṇi ca bhūtāni sarve ca kāmāḥ /",
    "GV05chupsb_u:3165": " tasmāt tasyodayaṃ prati pratyāyanaṃ prati ghoṣā ulūlavo 'nūttiṣṭhanti sarvāṇi ca bhūtāni sarve ca kāmāḥ // ChUp_3,19.3 //",
    "GV05chupsb_u:3166": " ChUpBh_3,19.3 atha yattadajāyata garbharūpaṃ tasminnaṇḍe so 'sāvādityastamādityaṃ",
    "GV05chupsb_u:3167": " jāyamānaṃ ghoṣāḥ śabdā ulūlava urūravo vistīrṇaravā udatiṣṭhannutthitavanta īśvarasyeveha",
    "GV05chupsb_u:3168": " prathamaputrajanmani sarvāṇi ca sthāvarajaṅgamāni bhūtāni sarve ca teṣāṃ bhūtānāṃ",
    "GV05chupsb_u:3169": " kāmāḥ kāmyanta iti viṣayāḥ strīvasrānnādayaḥ /",
    "GV05chupsb_u:3170": " yasmādādityajanmanimittā bhūtakāmotpattistasmādadyatve 'pi tasyā'dityasyodayaṃ prati",
    "GV05chupsb_u:3171": " pratyāyanaṃ pratyastagamanaṃ ca pratyathavā punaḥ punaḥ pratyāgamanaṃ pratyāyanaṃ",
    "GV05chupsb_u:3172": " tatprati tannimittīkṛtyetyarthaḥ /",
    "GV05chupsb_u:3173": " sarvāṇi ca bhūtāni sarve ca kāmā ghoṣā ulūlavaścānūttiṣṭhanti /",
    "GV05chupsb_u:3174": " prasiddhaṃ hyetadudayādau savituḥ //3 //",
    "GV05chupsb_u:3175": " START ChUp 3,19.4",
    "GV05chupsb_u:3176": " sa ya etam evaṃ vidvān ādityaṃ brahmety upāste /",
    "GV05chupsb_u:3177": " abhyāśo ha yad enaṃ sādhavo ghoṣā ā ca gaccheyur upa ca nimreḍeran nimreḍeran // ChUp_3,19.4 //",
    "GV05chupsb_u:3178": " ChUpBh_3,19.4 sa yaḥ kaścidetamevaṃ yathoktamahimānaṃ vidvānsannādityaṃ brahmetyupāste sa tadbhāvaṃ pratipadyata ityarthaḥ /",
    "GV05chupsb_u:3179": " kiñca dṛṣṭaṃ phalamabhyāśaḥ kṣipraṃ tadvido yaditi kriyāviśeṣaṇamenamevaṃvidaṃ sādhavaḥ /",
    "GV05chupsb_u:3180": " śobhanā ghoṣāḥ /",
    "GV05chupsb_u:3181": " sādhutvaṃ ghoṣādīnāṃ yadupabhoge pāpānubandhābhāvaḥ /",
    "GV05chupsb_u:3182": " ā ca gaccheyurāgaccheyuścopa ca nimreḍerannupanimreḍeraṃśca na kevalamāgamanamātraṃ ghoṣāṇāmupasukhayeyuścopasukhaṃ ca kuryarityarthaḥ /",
    "GV05chupsb_u:3183": " dvirabhyāso 'dhyāyaparisamāptyarthaḥ ādarārthaśca //4 //",
    "GV05chupsb_u:3184": " iti chāndogyopaniṣadi tṛtīyādhyāyasyaikonaviṃśaḥ khaṇḍaḥ",
    "GV05chupsb_u:3185": " iti cchāndogyopaniṣadbrāhmaṇe tṛtīyo 'dhyāyaḥ samāptaḥ",
    "GV05chupsb_u:3186": " IN REE NICHT ZULÄSSIGE ZEICHEN:",
    "GV05chupsb_u:3187": " atha caturtho 'dhyāyaḥ",
    "GV05chupsb_u:3188": " START ChUp 4,1.1",
    "GV05chupsb_u:3189": " jānaśrutir ha pautrāyaṇaḥ śraddhādeyo bahudāyī bahupākya āsa /",
    "GV05chupsb_u:3190": " sa ha sarvata āvasathān māpayāṃ cakre sarvata eva me 'nnam atsyantīti // ChUp_4,1.1 //",
    "GV05chupsb_u:3191": " ChUpBh_4,1.1 vāyuprāṇayorbrahmaṇaḥ pādadṛṣṭyadhyāsaḥ purastādvarṇitaḥ /",
    "GV05chupsb_u:3192": " athedānīṃ tayoḥ sākṣādbrahmatvenopāsyatvāyottaramārabhyate /",
    "GV05chupsb_u:3193": " sukhāvabodhārthā'khyāyikā,",
    "GV05chupsb_u:3194": " vidyādānagrahaṇavidhipradarśanārthā ca śraddhānnadānānuddhatatvādīnāṃ ca vidyāprāpti sādhanatvaṃ pradarśyata ākhyāyikayā /",
    "GV05chupsb_u:3195": " jānaśrutirjanaśrutasyāpatyam /",
    "GV05chupsb_u:3196": " haḥ aitihyārthaḥ /",
    "GV05chupsb_u:3197": " putrasya pautraḥ pautrāyaṇaḥ sa eva śraddhādeyaḥ śraddhāpuraḥsarameva brāhmaṇādibhyo deyamasyeti śraddhādeyaḥ /",
    "GV05chupsb_u:3198": " bahudāyī prabhūtaṃ dātuṃ śīlamasyeti bahudāyī /",
    "GV05chupsb_u:3199": " bahupākyo bahu paktavyamahanyahani gṛhe yasyāsaubahupākyaḥ /",
    "GV05chupsb_u:3200": " bhojanārthibhyo bahvasya gṛhe 'nnaṃ pacyata ityarthaḥ /",
    "GV05chupsb_u:3201": " evaṅguṇasampanno 'sau jānaśrutiḥ pautrāyaṇo viśiṣṭe deśe kāle ca kasmiṃścidāsa babhūva /",
    "GV05chupsb_u:3202": " sa ha sarvataḥ sarvāsu dikṣu grāmeṣu nagareṣu cā'vasathānetya vasanti yeṣvityāvasathāstānmāpayāñcakre kāritavānityarthaḥ /",
    "GV05chupsb_u:3203": " sarvata eva me mamānnaṃ teṣvāvasatheṣu vasanto 'tsyanti bhokṣyanta ityevamabhiprāyaḥ //1 //",
    "GV05chupsb_u:3204": " START ChUp 4,1.2",
    "GV05chupsb_u:3205": " atha ha haṃsā niśāyām atipetuḥ /",
    "GV05chupsb_u:3206": " tad dhaivaṃ haṃso haṃsam abhyuvāda /",
    "GV05chupsb_u:3207": " ho ho 'yi bhallākṣa bhallākṣa jānaśruteḥ pautrāyaṇasya samaṃ divā jyotir ātataṃ tan mā prasāṅkṣīs tat tvāṃ mā pradhākṣīr iti // ChUp_4,1.2 //",
    "GV05chupsb_u:3208": " ChUpBh_4,1.2 tatraivaṃ sati rājani tasmindharmakāle harmyatalasthe 'tha ha haṃsā niśāyāṃ rātrāvatipetuḥ /",
    "GV05chupsb_u:3209": " ṛṣayo devatā vā rājño 'nnadānaguṇaistoṣitāḥ santo haṃsārūpā bhūtvā rājño darśanagocare 'tipetuḥ /",
    "GV05chupsb_u:3210": " tattasminkāle teṣāṃ patatāṃ haṃsānāmekaḥ pṛṣṭhataḥ patannagrataḥ patantaṃ haṃsamabhyuvādābhyuktavānho",
    "GV05chupsb_u:3211": " ho 'yīti bho bho iti sambodhya bhallākṣa bhallākṣetyādaraṃ darśayan yathā paśya paśyā'ścaryamiti tadvat /",
    "GV05chupsb_u:3212": " bhallākṣeti mandadṛṣṭitvaṃ sūcayannāha /",
    "GV05chupsb_u:3213": " athavā samyagbrahmadarśanābhimānavattvāttasyāsakṛdupālabdhastena pīḍyamāno 'marṣitayā tatsūcayati bhallākṣeti /",
    "GV05chupsb_u:3214": " jānaśruteḥ pautrāyaṇasya samaṃ tulyaṃ divā dyulokena jyotiḥ prabhāsvaramannadānādijanitaprabhāvajamātataṃ vyāptaṃ dyulokaspṛgityarthaḥ /",
    "GV05chupsb_u:3215": " divāhnā vā samaṃ jyotirityetat /",
    "GV05chupsb_u:3216": " tanmā prasāṅkṣīḥ sañjanaṃ saktiṃ tena jyotiṣā sambandhaṃ mā kārṣīrityarthaḥ /",
    "GV05chupsb_u:3217": " tatprasañjanena tajjyotistvā tvāṃ mā pradhākṣīrmā dahatvityarthaḥ puruṣavyatyanena mā pradhākṣīditi //2 //",
    "GV05chupsb_u:3218": " START ChUp 4,1.3",
    "GV05chupsb_u:3219": " tam u ha paraḥ pratyuvāca kam v ara enam etat santaṃ sayugvānam iva raikvam āttha iti /",
    "GV05chupsb_u:3220": " yo nu kathaṃ sayugvā raikva iti // ChUp_4,1.3 //",
    "GV05chupsb_u:3221": " ChUpBh_4,1.3 tamevamuktavantaṃ para itaro 'gragāmī pratyuvācāre nikṛṣṭo 'yaṃ rājā",
    "GV05chupsb_u:3222": " varākastaṃ kamu enaṃ santaṃ kena māhātmyena yuktaṃ santamiti kutsayatyenamevaṃ sabahumānametadvacanamāttha raikvamiva,",
    "GV05chupsb_u:3223": " sayugvānaṃ saha yugvanā gantryā vartata iti sayugvā raikvaḥ /",
    "GV05chupsb_u:3224": " tamivā'tthainam /",
    "GV05chupsb_u:3225": " ananurūpamasminnayuktamīdṛśaṃ vaktuṃ raikva ivetyabhiprāyaḥ /",
    "GV05chupsb_u:3226": " itaraścā'ha-yo nu kathaṃ tvayocyate sayugvā raikva ityuktavantaṃ bhallākṣa āha śṛṇu yathā sa raikvaḥ //3 //",
    "GV05chupsb_u:3227": " START ChUp 4,1.4",
    "GV05chupsb_u:3228": " yathā kṛtāya vijitāyādhareyāḥ saṃyanty evam enaṃ sarvaṃ tad abhisameti yat kiṃca prajāḥ sādhu kurvanti /",
    "GV05chupsb_u:3229": " yas tad veda yat sa veda sa mayaitad ukta iti // ChUp_4,1.4 //",
    "GV05chupsb_u:3230": " ChUpBh_4,1.4 yathā loke kṛtāyaḥ kṛto nāmāyo dyūtasamaye prasiddhaścaturaṅkaḥ sa yadā",
    "GV05chupsb_u:3231": " jayati dyūte pravṛttānāṃ tasmai vijitāya tadarthamitare tridvyekāṅkā adhare 'yāstretādvāparakalināmānaḥ",
    "GV05chupsb_u:3232": " saṃyanti saṃgacchante 'ntarbhavanti /",
    "GV05chupsb_u:3233": " caturaṅke kṛtāye tridvyekāṅkānāṃ vidyamānatvāttadantarbhavantītyarthaḥ /",
    "GV05chupsb_u:3234": " yathāyaṃ dṛṣṭānta evamenaṃ raikvaṃ kṛtāyasthānīyaṃ tretādyāyasthānīyaṃ sarvaṃ tadabhisametyantarbhavati raikve /",
    "GV05chupsb_u:3235": " kiṃ tadyatkiñca loke sarvāḥ prajāḥ sādhu śobhanaṃ dharmajātaṃ kurvanti tatsarvaṃ raikvasya dharme 'ntarbhavati /",
    "GV05chupsb_u:3236": " tasya ca phale sarvaprāṇidharmaphalamantarbhavatītyarthaḥ /",
    "GV05chupsb_u:3237": " tathānyo 'pi kaścidyastadvedyaṃ veda /",
    "GV05chupsb_u:3238": " kiṃ tadyadvedyaṃ sa raikvo veda /",
    "GV05chupsb_u:3239": " tadvedyamanyo 'pi yo veda tamapi sarvaprāṇidharmajātaṃ tatphalaṃ ca raikvamivābhisametītyanuvartate /",
    "GV05chupsb_u:3240": " sa evaṃbhūto mayā vidvānetadikta evamukto raikvavatsa eva kṛtāyasthānīyo bhavatītyabhiprāyaḥ //4 //",
    "GV05chupsb_u:3241": " START ChUp 4,1.5-6",
    "GV05chupsb_u:3242": " tad u ha jānaśrutiḥ pautrāyaṇa upaśuśrāva /",
    "GV05chupsb_u:3243": " sa ha saṃjihāna eva kṣattāram uvācāṅgāre ha sayugvānam iva raikvam āttheti /",
    "GV05chupsb_u:3244": " yo nu kathaṃ sayugvā raikva iti // ChUp_4,1.5 //",
    "GV05chupsb_u:3245": " yathā kṛtāya vijitāyādhareyāḥ saṃyanty evam enaṃ sarvaṃ tad abhisameti yat kiṃca prajāḥ sādhu kurvanti /",
    "GV05chupsb_u:3246": " yas tad veda yat sa veda sa mayaitad ukta iti // ChUp_4,1.6 //",
    "GV05chupsb_u:3247": " ChUpBh_4,1.5,6 tadu ha tadetadīdṛśaṃ haṃsavākyamātmanaḥ kutsārūpamanyasya viduṣo raikvādeḥ praśaṃsārūpamupaśuśrāva śrutavānharmyatalastho rājā jānaśrutiḥ pautrāyaṇaḥ /",
    "GV05chupsb_u:3248": " tacca haṃsavākyaṃ smaranneva paunaḥ punyena rātriśeṣamativāhayāmāsa /",
    "GV05chupsb_u:3249": " tataḥ sa bandibhī rājā stutiyuktābhirvāgbhiḥ pratibodhyamāna uvāca kṣattāraṃ saṃjihāna eva śayanaṃ nidrāṃ vā parityajanneva he 'ṅga vatsāre sa sayugvānamiva raikvamāttha kiṃ mām /",
    "GV05chupsb_u:3250": " sa eva stutyarhe nāhamityabhiprāyaḥ /",
    "GV05chupsb_u:3251": " athavā sayugvānaṃ raikvamāttha gatvā mama taddidṛkṣā;",
    "GV05chupsb_u:3252": " tadevaśabdo 'vadhāraṇārtho 'narthako vā vācyaḥ /",
    "GV05chupsb_u:3253": " sa ca kṣattā pratyuvāca raikvānayanakāmo rājño 'bhiprāyajño yo nu kathaṃ sayugvā raikva iti,",
    "GV05chupsb_u:3254": " rājñaivaṃ cokta ānetuṃ taccihnaṃ jñatumicchanyo nu kathaṃ sayugvā raikva ityavocat /",
    "GV05chupsb_u:3255": " sa ca bhallākṣavacanamevāvocat //5-6 //",
    "GV05chupsb_u:3256": " START ChUp 4,1.7",
    "GV05chupsb_u:3257": " sa ha kṣattānviṣya nāvidam iti pratyeyāya /",
    "GV05chupsb_u:3258": " taṃ hovāca yatrāre brāhmaṇasyānveṣaṇā tad enam arccheti // ChUp_4,1.7 //",
    "GV05chupsb_u:3259": " ChUpBh_4,1.7 tasya smaransa ha kṣattā nagaraṃ grāmaṃ vā gatvānviṣya raikvaṃ nāvidaṃ na vyajñāsiṣamiti pratyeyāya pratyāgatavān /",
    "GV05chupsb_u:3260": " taṃ hovāca kṣattaramare yatra brāhmaṇasya brahmavida ekānte 'raṇye nadīpulinādau",
    "GV05chupsb_u:3261": " vivikte deśe 'nveṣaṇānumārgaṇaṃ bhavati tattatrainaṃ raikvamarcha ṛccha gaccha tatra",
    "GV05chupsb_u:3262": " mārgaṇaṃ kurvityarthaḥ //7 //",
    "GV05chupsb_u:3263": " START ChUp 4,1.8",
    "GV05chupsb_u:3264": " so 'dhastāc chakaṭasya pāmānaṃ kaṣamāṇam upopaviveśa /",
    "GV05chupsb_u:3265": " taṃ hābhyuvāda tvaṃ nu bhagavaḥ sayugvā raikva iti /",
    "GV05chupsb_u:3266": " ahaṃ hy arā 3 iti ha pratijajñe /",
    "GV05chupsb_u:3267": " sa ha kṣattāvidam iti pratyeyāya // ChUp_4,1.8 //",
    "GV05chupsb_u:3268": " ChUpBh_4,1.8 ityuktaḥ kṣattānviṣya taṃ vijane deśe 'dhastācchakaṭasya gantryāḥ pāmānaṃ",
    "GV05chupsb_u:3269": " kharjūṃ kaṣamāṇaṃ kaṇḍūyamānaṃ dṛṣṭvāyaṃ nūnaṃ sayugvā raikva ityupa samīpa upaviveśa",
    "GV05chupsb_u:3270": " vinayenopaviṣṭavān /",
    "GV05chupsb_u:3271": " taṃ ca raikvaṃ hābhyuvādoktavān /",
    "GV05chupsb_u:3272": " tvamasi he bhagavo bhagavansayugvā raikva iti /",
    "GV05chupsb_u:3273": " evaṃ pṛṣṭo 'hamasmi hyarā 3 ara iti hānādara eva pratijajñe 'bhyupagatavān /",
    "GV05chupsb_u:3274": " sa taṃ vijñāyāvidaṃ vijñātavānasmīti pratyeyāya pratyāgata ityarthaḥ //8//",
    "GV05chupsb_u:3275": " iti cchāndogyopaniṣadi caturthādhyāyasya prathamaḥ khaṇḍaḥ =======================================================================",
    "GV05chupsb_u:3276": " START ChUp 4,2.1",
    "GV05chupsb_u:3277": " tad u ha jānaśrutiḥ pautrāyaṇaḥ ṣaṭ śatāni gavāṃ niṣkam aśvatarīrathaṃ tad ādāya praticakrame /",
    "GV05chupsb_u:3278": " taṃ hābhyuvāda // ChUp_4,2.1 //",
    "GV05chupsb_u:3279": " ChUpBh_4,2.1 tattatra ṛṣergārhasthyaṃ pratyabhiprayaṃ buddhvā dhanārthitāṃ co ha,",
    "GV05chupsb_u:3280": " eva jānaśrutiḥ pautrāyaṇaḥ ṣaṭśatāni gavāṃ niṣkaṃ kaṇṭhahāramaśvatarīrathamaśvatarībhyāṃ yuktaṃ rathaṃ tadādāya dhanaṃ gṛhītvā praticakrame raikvaṃ prati gatavān /",
    "GV05chupsb_u:3281": " taṃ ca gatvābhyuvāda hābhyuktavān //1 //",
    "GV05chupsb_u:3282": " START ChUp 4,2.2",
    "GV05chupsb_u:3283": " raikvemāni ṣaṭ śatāni gavām ayaṃ niṣko 'yam aśvatarīrathaḥ /",
    "GV05chupsb_u:3284": " anu ma etāṃ bhagavo devatāṃ śādhi yāṃ devatām upāssa iti // ChUp_4,2.2 //",
    "GV05chupsb_u:3285": " ChUpBh_4,2.2 he raikva gavāṃ ṣaṭśatānīmāni tubhyaṃ mayā'nītānyayaṃ niṣko 'śvatarīrathaścāyametaddhanamādatsva",
    "GV05chupsb_u:3286": " bhagavo 'nuśādhi ca me māmetāṃ yāṃ ca devatāṃ tvamupāḥse taddevatopadeśena māmanuśādhītyarthaḥ //2 //",
    "GV05chupsb_u:3287": " START ChUp 4,2.3",
    "GV05chupsb_u:3288": " tam u ha paraḥ pratyuvācāha hāretvā śūdra tavaiva saha gobhir astv iti /",
    "GV05chupsb_u:3289": " tad u ha punar eva jānaśrutiḥ pautrāyaṇaḥ sahasraṃ gavāṃ niṣkam aśvatarīrathaṃ duhitaraṃ tad ādāya praticakrame // ChUp_4,2.3 //",
    "GV05chupsb_u:3290": " ChUpBh_4,2.3 tamevamuktavantaṃ rājānaṃ pratyuvāca paro raikvaḥ /",
    "GV05chupsb_u:3291": " ahetyayaṃ nipāto vinigrahārthīyo 'nyatreha tvanarthakaḥ /",
    "GV05chupsb_u:3292": " evaśabdasya pṛthakprayogāt /",
    "GV05chupsb_u:3293": " hāretvā hāreṇa yuktetvā gantrī seyaṃ hāretvā gobhiḥ saha tavaivāstu tiṣṭhatu na mamāparyāptena karmārthamanena prayojanamityabhiprāyo he śūdreti",
    "GV05chupsb_u:3294": " nanu rājāsau kṣattṛsambandhātsa ha kṣattāramuvācetyuktam /",
    "GV05chupsb_u:3295": " vidyāgrahaṇāya ca brāhmaṇasamīpopagamācchūdrasya cānadhikārātkathamidamananurūpaṃ raikveṇocyate he śūdreti /",
    "GV05chupsb_u:3296": " tatrā'hurācāryāḥ-haṃsavacanaśravaṇācchugenamāviveśa /",
    "GV05chupsb_u:3297": " tenāsau śucā śrutvā raikvasya mahimānaṃ vā ādravatīti ṛṣirātmanaḥ parokṣajñatāṃ darśayañśūdretyāheti /",
    "GV05chupsb_u:3298": " śūdravadvā dhanenaivainaṃ vidyāgrahaṇāyopajagāma na ca śuśrūṣayā /",
    "GV05chupsb_u:3299": " na tu jātyaiva śūdra iti /",
    "GV05chupsb_u:3300": " apare punarāhuralpaṃ dhanamāhṛtamiti ruṣaivainamuktavāñchūdreti /",
    "GV05chupsb_u:3301": " liṅgaṃ ca bahvāharaṇa upādānaṃ dhanasyeti /",
    "GV05chupsb_u:3302": " taduharṣermataṃ jñātvā punareva jānaśrutiḥ pautrāyaṇo gavāṃ sahasramadhikaṃ jāyāṃ carṣerabhimatāṃ duhitaramātmanastadādāya praticakrame krāntavān",
    "GV05chupsb_u:3303": " START ChUp 4,2.4-5",
    "GV05chupsb_u:3304": " taṃ hābhyuvāda /",
    "GV05chupsb_u:3305": " raikvedaṃ sahasraṃ gavām ayaṃ niṣko 'yam aśvatarīratha iyaṃ jāyāyaṃ grāmo yasminn āsse 'nv eva mā bhagavaḥ śādhīti // ChUp_4,2.4 //",
    "GV05chupsb_u:3306": " tasyā ha mukham upodgṛhṇann uvācājahāremāḥ śūdrānenaiva mukhenālāpayiṣyathā iti /",
    "GV05chupsb_u:3307": " te haite raikvaparṇā nāma mahāvṛṣeṣu yatrāsmā uvāsa /",
    "GV05chupsb_u:3308": " tasmai hovāca // ChUp_4,2.5 //",
    "GV05chupsb_u:3309": " ChUpBh_4,2.4,5 raikvedaṃ gavāṃ sahasramayaṃ niṣko 'yamaśvatarīratha iyaṃ jāyārthaṃ",
    "GV05chupsb_u:3310": " mama duhitā'nītāyaṃ ca grāmo yasminnāḥse tiṣṭhasi sa ca tvadarthe mayā kalpitaḥ tadetatsarvamādāyānuśādhyeva",
    "GV05chupsb_u:3311": " mā māṃ he bhagava ityuktastasyā jāyārthamānītāyā rājño duhiturhaiva mukhaṃ dvāraṃ",
    "GV05chupsb_u:3312": " vidyāyā dāne tīrthamupodgṛhṇañjānannityarthaḥ /",
    "GV05chupsb_u:3313": " brahmacārī dhanadāyī medhāvī śrotriyaḥ priyaḥ /",
    "GV05chupsb_u:3314": " vidyayā vā vidyā prāha tāni tīrthāni ṣaṇmama //",
    "GV05chupsb_u:3315": " iti vidyāyā vacanaṃ vijñāyate hi /",
    "GV05chupsb_u:3316": " evaṃ jānannupodgṛhṇannuvācoktavān /",
    "GV05chupsb_u:3317": " ājahārā'hṛtavānbhavānyadimā gā yaccānyaddhanaṃ tatsādhviti vākyaśeṣaḥ /",
    "GV05chupsb_u:3318": " śūdreti pūrvoktānukṛtimātraṃ na tu kāraṇāntarāpekṣayā pūrvavat /",
    "GV05chupsb_u:3319": " anenaiva mukhena vidyāgrahaṇatīrthenā'lāpayiṣyathā ālāpayasīti māṃ bhāṣayasītyarthaḥ /",
    "GV05chupsb_u:3320": " te haite grāmā raikvaparṇā nāma vikhyātā mahāvṛṣeṣu deśeṣu yatra yeṣu grāmeṣūvāsoṣitavān raikvastānasau grāmānadādasmai raikvāya rājā /",
    "GV05chupsb_u:3321": " tasmai rājñe dhanaṃ dattavate ha kilovāca vidyāṃ sa raikvaḥ //4-5 //",
    "GV05chupsb_u:3322": " iti cchāndogyopaniṣadi caturthādhyāyasya dvitīyaḥ khaṇḍaḥ =======================================================================",
    "GV05chupsb_u:3323": " START ChUp 4,3.1",
    "GV05chupsb_u:3324": " vāyur vāva saṃvargaḥ /",
    "GV05chupsb_u:3325": " yadā vā agnir udvāyati vāyum evāpyeti /",
    "GV05chupsb_u:3326": " yadā sūryo 'stam eti vāyum evāpyeti /",
    "GV05chupsb_u:3327": " yadā candro 'stam eti vāyum evāpyeti // ChUp_4,3.1 //",
    "GV05chupsb_u:3328": " ChUpBh_4,3.1 vāyurvāva saṃvargo vāyurbāhyo vāvetyavadhāraṇārthaḥ /",
    "GV05chupsb_u:3329": " saṃvargaḥ saṃvarjanātsaṃgrahaṇātsaṃgrasanādvā saṃvargaḥ /",
    "GV05chupsb_u:3330": " vakṣyamāṇā agnyādyā devatā ātmabhāvamāpādayatītyataḥ saṃvargaḥ /",
    "GV05chupsb_u:3331": " savarjavākhyo guṇo dhyeyo vāyuvat /",
    "GV05chupsb_u:3332": " kṛtāyāntabharvadṛṣṭāntāt /",
    "GV05chupsb_u:3333": " kathaṃ saṃvargattvaṃ vāyorityāha /",
    "GV05chupsb_u:3334": " yadā yasminkāle vā agnirudvāyatyudvāsanaṃ prāpnotyupaśāmyati tadāsāvagnirvāyumevāpyeti vāyusvābhāvyamapigacchati /",
    "GV05chupsb_u:3335": " tathā yadā sūryo 'stameti vāyumevāpyeti /",
    "GV05chupsb_u:3336": " yadā candro 'stameti vāyumevāpyeti /",
    "GV05chupsb_u:3337": " nanu kathaṃ sūryācandramasoḥ svarūpāvasthitayorvāyāvapigamanam /",
    "GV05chupsb_u:3338": " naiṣa doṣaḥ /",
    "GV05chupsb_u:3339": " astamane 'darśanaprāptervāyunimittatvāt /",
    "GV05chupsb_u:3340": " vāyunā hyastaṃ nīyate sūryaḥ calanasya vāyukāryatvāt /",
    "GV05chupsb_u:3341": " athavā pralaye sūryācandramasoḥ svarūpabhraṃśe tejorūpayorvāyāvevāpigamanaṃ syāt //1 //",
    "GV05chupsb_u:3342": " START ChUp 4,3.2",
    "GV05chupsb_u:3343": " yadāpa ucchuṣyanti vāyum evāpiyanti /",
    "GV05chupsb_u:3344": " vāyur hy evaitān sarvān saṃvṛṅkte /",
    "GV05chupsb_u:3345": " ity adhidaivatam // ChUp_4,3.2 //",
    "GV05chupsb_u:3346": " ChUpBh_4,3.2 tathā yadā'pa ucchuṣyantyucchoṣamāpnuvanti tadā vāyumevāpiyanti /",
    "GV05chupsb_u:3347": " vāyurhi yasmādevaitānagnyādyānmahābalānsaṃvṛṅkte /",
    "GV05chupsb_u:3348": " ato vāyuḥ saṃvargaguṇa upāsya ityarthaḥ /",
    "GV05chupsb_u:3349": " ityadhidaivataṃ devatāsu saṃvargadarśanamuktam //2 //",
    "GV05chupsb_u:3350": " START ChUp 4,3.3",
    "GV05chupsb_u:3351": " athādhyātmam /",
    "GV05chupsb_u:3352": " prāṇo vāva samvargaḥ /",
    "GV05chupsb_u:3353": " sa yadā svapiti prāṇam eva vāg apy eti /",
    "GV05chupsb_u:3354": " prāṇaṃ cakṣuḥ /",
    "GV05chupsb_u:3355": " prāṇaṃ śrotram /",
    "GV05chupsb_u:3356": " prāṇaṃ manaḥ /",
    "GV05chupsb_u:3357": " prāṇo hy evaitān sarvān saṃvṛṅkta iti // ChUp_4,3.3 //",
    "GV05chupsb_u:3358": " ChUpBh_4,3.3 athānantaramadhyātmamātmani saṃvargadarśanamidamucyate /",
    "GV05chupsb_u:3359": " prāṇo mukhyovāva saṃvargaḥ /",
    "GV05chupsb_u:3360": " sa puruṣo yadā yasminkāle svapiti prāṇameva vāgapyeti vāyumivāgniḥ prāṇaṃ cakṣuḥ prāṇaṃ śrotraṃ prāṇaṃ manaḥ prāṇo hi yasmādevaitānvāgādīnsarvānsaṃvṛṅkta iti //3 //",
    "GV05chupsb_u:3361": " START ChUp 4,3.4",
    "GV05chupsb_u:3362": " tau vā etau dvau samvargau /",
    "GV05chupsb_u:3363": " vāyur eva deveṣu prāṇaḥ prāṇeṣu // ChUp_4,3.4 //",
    "GV05chupsb_u:3364": " ChUpBh_4,3.4 tau vā etau dvau saṃvargau saṃvarjanaguṇo vāyureva deveṣu saṃvargaḥ prāṇaḥ prāṇeṣu vāgādiṣu mukhyaḥ //4 //",
    "GV05chupsb_u:3365": " START ChUp 4,3.5",
    "GV05chupsb_u:3366": " atha ha śaunakaṃ ca kāpeyam abhipratāriṇaṃ ca kākṣaseniṃ pariviṣyamāṇau brahmacārī bibhikṣe /",
    "GV05chupsb_u:3367": " tasmā u ha na dadatuḥ // ChUp_4,3.5 //",
    "GV05chupsb_u:3368": " ChUpBh_4,3.5 athaitayoḥ stutyarthamiyamākhyāyikā'rabhyate /",
    "GV05chupsb_u:3369": " hetyaitihyārthaḥ /",
    "GV05chupsb_u:3370": " śaunakaṃ ca śunakasyāpatyaṃ śonakaṃ kāpeyaṃ kapigotramabhipratāriṇaṃ ca nāmataḥ kakṣasenasyāpatyaṃ",
    "GV05chupsb_u:3371": " kākṣaseniṃ bhojanāyopaviṣṭau pariviṣyamāṇau sūpakārairbrahmacārī brahmavicchaṇḍo",
    "GV05chupsb_u:3372": " bibhikṣe bhikṣitavān /",
    "GV05chupsb_u:3373": " brahmacāriṇo brahmavinmānitāṃ buddhvā taṃ jijñāsamānau tasmā u bhikṣāṃ na jajaturna dattavantau ha kimayaṃ bakṣyatīti //5 //",
    "GV05chupsb_u:3374": " START ChUp 4,3.6",
    "GV05chupsb_u:3375": " sa hovāca /",
    "GV05chupsb_u:3376": " mahātmanaś caturo deva ekaḥ kaḥ sa jagāra bhuvanasya gopāḥ /",
    "GV05chupsb_u:3377": " taṃ kāpeya nābhipaśyanti martyā abhipratārin bahudhā vasantam /",
    "GV05chupsb_u:3378": " yasmai vā etad annaṃ tasmā etan na dattam iti // ChUp_4,3.6 //",
    "GV05chupsb_u:3379": " ChUpBh_4,3.6 sa hovāca brahmacārī mahātmanaścatura iti dvitīyābahuvacanam /",
    "GV05chupsb_u:3380": " deva eko 'gnyādīnvāyurvāgādīnprāṇaḥ /",
    "GV05chupsb_u:3381": " kaḥ sa prajāpatirjagāra grasitavān /",
    "GV05chupsb_u:3382": " kaḥ sa jagāreti praśnameke /",
    "GV05chupsb_u:3383": " bhuvanasya bhavantyasminbhūtānīti bhuvanaṃ bhūrādiḥ sarvo lokastasya gopā gopāyitā rakṣitā goptetyarthaḥ /",
    "GV05chupsb_u:3384": " taṃ kaṃ prajāpatiṃ he kāpeya nābhipaśyanti na jānanti martyā maraṇadharmāṇo 'vivekino vā he 'bhipratārinbahudhādhyātmādhidaivatādhibhūtaprakārairvasantam",
    "GV05chupsb_u:3385": " yasmai vā etadahanyahanyannamadanāyā'hriyate saṃskriyate ca tasmai prajāpataya etadannaṃ na dattamiti //6 //",
    "GV05chupsb_u:3386": " START ChUp 4,3.7",
    "GV05chupsb_u:3387": " tad u ha śaunakaḥ kāpeyaḥ pratimanvānaḥ pratyeyāya /",
    "GV05chupsb_u:3388": " ātmā devānāṃ janitā prajānāṃ hiraṅyadaṃṣṭro babhaso 'nasūriḥ /",
    "GV05chupsb_u:3389": " mahāntam asya mahimānam āhur anadyamāno yad anannam atti /",
    "GV05chupsb_u:3390": " iti vai vayam brahmacārin nedam upāsmahe dattāsmai bhikṣām iti // ChUp_4,3.7 //",
    "GV05chupsb_u:3391": " ChUpBh_4,3.7 tadu ha brahmacāriṇo vacanaṃ śaunakaḥ kāpeyaḥ pratimanvāno manasā'locayanbrahmacāriṇaṃ pratyeyāyā'jagāma /",
    "GV05chupsb_u:3392": " gatvā cā'ha-yaṃ tvamavoco na paśyanti martyā iti taṃ vayaṃ paśyāmaḥ /",
    "GV05chupsb_u:3393": " katham?ātmā sarvasya sthāvarajaṅgamasya /",
    "GV05chupsb_u:3394": " kiñca devānāmagnyādīnāmātmani saṃhṛtya grasitvā punarjanitotpādayitā vāyurūpeṇādhidaivatamagnyādīnām /",
    "GV05chupsb_u:3395": " adhyātmaṃ ca prāṇarūpeṇa vāgādīnāṃ prajānāṃ ca danitā /",
    "GV05chupsb_u:3396": " atha vā'tmā devānāmagnivāgādīnāṃ janitā prajānāṃ sthāvarajaṅgamānām /",
    "GV05chupsb_u:3397": " hiraṇyadaṃṣṭro 'bhagnadaṃṣṭra iti yāvat /",
    "GV05chupsb_u:3398": " babhaso bhakṣaṇaśīlaḥ /",
    "GV05chupsb_u:3399": " anasūriḥ sūrirmedhāvī na sūrirasūristatpratiṣedho 'nasūriḥ sūrirevetyarthaḥ /",
    "GV05chupsb_u:3400": " mahāntamatipramāṇamaprameyamasya prajāpatermahimānaṃ vibhūtimāhurbrahmavidaḥ /",
    "GV05chupsb_u:3401": " yasmātsvayamanyairanadyamāno 'bhakṣyamāṇo yadanannamagnivāgādidevatārūpamatti bhakṣayatīti /",
    "GV05chupsb_u:3402": " vā iti nirarthakaḥ /",
    "GV05chupsb_u:3403": " vayaṃ he brahmacārin, ā,",
    "GV05chupsb_u:3404": " idamevaṃ yathoktalakṣaṇaṃ brahma vayamā upāsmahe /",
    "GV05chupsb_u:3405": " vayamiti vyavahitena sambandhaḥ /",
    "GV05chupsb_u:3406": " anye na vayamidamupāsmahe /",
    "GV05chupsb_u:3407": " kiṃ tarhi parameva brahmopāsmaha iti varṇayanti /",
    "GV05chupsb_u:3408": " dattāsmai bhikṣāmityavocadbhṛtyān //7 //",
    "GV05chupsb_u:3409": " START ChUp 4,3.8",
    "GV05chupsb_u:3410": " tasmai u ha daduḥ /",
    "GV05chupsb_u:3411": " te vā ete pañcānye pañcānye daśa santas tat kṛtam /",
    "GV05chupsb_u:3412": " tasmāt sarvāsu dikṣv annam eva daśa kṛtam /",
    "GV05chupsb_u:3413": " saiṣā virāḍ annādī /",
    "GV05chupsb_u:3414": " tayedaṃ sarvaṃ dṛṣṭam /",
    "GV05chupsb_u:3415": " sarvam asya idaṃ dṛṣṭaṃ bhavaty annādo bhavati ya evaṃ veda ya evaṃ veda // ChUp_4,3.8 //",
    "GV05chupsb_u:3416": " tasmā u ha daduste hi bhikṣām /",
    "GV05chupsb_u:3417": " te vai ye grasyante 'gnyādayo yaśca teṣāṃ grasitā vāyuḥ pañcānye vāgādibhyaḥ,",
    "GV05chupsb_u:3418": " tathānye tebhyaḥ pañcādhyātmaṃ vāgādayaḥ prāṇaśca,",
    "GV05chupsb_u:3419": " te sarve daśa santastatkṛtaṃ bhavati,",
    "GV05chupsb_u:3420": " te caturaṅka ekāya evaṃ catvāraḥ tryaṅkāyaḥ evaṃ trayo 'pare dvyaṅkāyaḥ evaṃ dvāvanyāvekāṅkāya evameko 'nya,",
    "GV05chupsb_u:3421": " ityevaṃ deśa santastatkṛtaṃ bhavati /",
    "GV05chupsb_u:3422": " yata evaṃ tasmātsarvāsu dikṣu daśasvapyagnyādyā vāgādyāśca daśasaṃkhyāsāmānyādannameva“daśākṣarā virāḍ virāḍannam” iti hi śrutiḥ /",
    "GV05chupsb_u:3423": " ato 'nnameva daśasaṃkhyatvāt /",
    "GV05chupsb_u:3424": " tata eva daśa kṛtaṃ kṛte 'ntarbhāvāccaturāyatvenetyavocāma /",
    "GV05chupsb_u:3425": " saiṣā virāḍdaśasaṃkhyā satyannaṃ cānnādyannādinī ca kṛtatvena daśasaṃkhyayānnaṃ kṛtasaṃkhyayānnādī",
    "GV05chupsb_u:3426": " tayā annānnādinyā idaṃ sarvaṃ jagaddaśadiksaṃsthaṃ dṛṣṭaṃ kṛtasaṃkhyābhūtayopalabdham /",
    "GV05chupsb_u:3427": " evaṃvido 'sya sarvaṃ kṛtasaṃkhyābhūtasya daśadiksaṃbaddhaṃ dṛṣṭamupalabdhaṃ bhavati /",
    "GV05chupsb_u:3428": " kiñcānnādaśca bhavati ya evaṃ veda yathoktadarśī /",
    "GV05chupsb_u:3429": " dvirabhyāsa upāsanamāptyarthaḥ //8//",
    "GV05chupsb_u:3430": " iti cchāndogyopaniṣadi caturthādhyāyasya tṛtīyaḥ khaṇḍaḥ =======================================================================",
    "GV05chupsb_u:3431": " START ChUp 4,4.1",
    "GV05chupsb_u:3432": " satyakāmo ha jābālo jabālāṃ mātaram āmantrayāṃ cakre /",
    "GV05chupsb_u:3433": " brahmacaryaṃ bhavati vivatsyāmi kiṃgotro nv aham asmīti // ChUp_4,4.1 //",
    "GV05chupsb_u:3434": " ChUpBh_4,4.1 sarvaṃ vāgādyagnyādi cānnānnādatvasaṃstutaṃ jagadekīkṛtya ṣoḍaśadhā pravibhajya tasminbrahmadṛṣṭirvidhātavyetyārabhyate /",
    "GV05chupsb_u:3435": " śraddhātapasorbrahmopāsanāṅgatvapradarśanāyā'khyāyikā /",
    "GV05chupsb_u:3436": " satyakāmo ha nāmato haśabda aitihyārtho jabālāyā apatyaṃ jābālo jabalāṃ svāṃ mātaramāmantrayāñcakra āmantritavān /",
    "GV05chupsb_u:3437": " brahmacaryaṃ svādhyāyagrahaṇāya he bhavati vivatsyāmyācāryakule,",
    "GV05chupsb_u:3438": " kiṅgotro 'haṃ kimasya mama gotraṃ so 'haṃ nvahamasmīti //1 //",
    "GV05chupsb_u:3439": " START ChUp 4,4.2",
    "GV05chupsb_u:3440": " sā hainam uvāca /",
    "GV05chupsb_u:3441": " nāham etad veda tāta yadgotras tvam asi /",
    "GV05chupsb_u:3442": " bahv aham carantī paricāriṇī yauvane tvām alabhe /",
    "GV05chupsb_u:3443": " sāham etan na veda yadgotras tvam asi /",
    "GV05chupsb_u:3444": " jabālā tu nāmāham asmi /",
    "GV05chupsb_u:3445": " satyakāmo nāma tvam asi /",
    "GV05chupsb_u:3446": " sa satyakāma eva jābālo bruvīthā iti // ChUp_4,4.2 //",
    "GV05chupsb_u:3447": " ChUpBh_4,4.2 evaṃ pṛṣṭā jabālā sā hainaṃ putramuvāca-nāhametattava gotraṃ veda he tāta yadgotrastvamasi /",
    "GV05chupsb_u:3448": " kasmānna vetsītyuktā'ha-bahu bhartṛgṛhe paricaryājātamatithyabhyāgatādi carantyahaṃ",
    "GV05chupsb_u:3449": " paricāriṇī paricarantīti paricaraṇaśīlaivāhaṃ paricaraṇacittatayā gotrādismaraṇe mama mano nābhūt /",
    "GV05chupsb_u:3450": " yauvane ca tatkāle tvāmalabhe labdhavatyasmi /",
    "GV05chupsb_u:3451": " tadaiva te pitoparataḥ /",
    "GV05chupsb_u:3452": " ato 'nāthāhaṃ sāhametanna veda yadgotrastvamasi /",
    "GV05chupsb_u:3453": " jabālā tu nāmāhamasmi satyakāmo nāma tvamasi sa tvaṃ satyakāma evāhaṃ jābālo 'smītyācāryāya bruvīthāḥ yadyācāryeṇa pṛṣṭa ityabhiprāyaḥ //2 //",
    "GV05chupsb_u:3454": " START ChUp 4,4.3-4",
    "GV05chupsb_u:3455": " sa ha hāridrumataṃ gautamam etyovāca /",
    "GV05chupsb_u:3456": " brahmacaryaṃ bhagavati vatsyāmi /",
    "GV05chupsb_u:3457": " upeyāṃ bhagavantam iti // ChUp_4,4.3 //",
    "GV05chupsb_u:3458": " taṃ hovāca kiṃgotro nu somyāsīti /",
    "GV05chupsb_u:3459": " sa hovāca /",
    "GV05chupsb_u:3460": " nāham etad veda bho yadgotro 'ham asmi /",
    "GV05chupsb_u:3461": " apṛcchaṃ mātaram /",
    "GV05chupsb_u:3462": " sā mā pratyabravīd bahv aham carantī paricariṇī yauvane tvām alabhe /",
    "GV05chupsb_u:3463": " sāham etan na veda yadgotras tvam asi /",
    "GV05chupsb_u:3464": " jabālā tu nāmāham asmi /",
    "GV05chupsb_u:3465": " satyakāmo nāma tvam asīti /",
    "GV05chupsb_u:3466": " so 'haṃ satyakāmo jābālo 'smi bho iti // ChUp_4,4.4 //",
    "GV05chupsb_u:3467": " ChUpBh_4,4.4 sa ha satyakāmo hāridrumataṃ haridrumato 'patyaṃ hāridrumataṃ gautamaṃ",
    "GV05chupsb_u:3468": " gotrata etya gatvovāca brahmacaryaṃ bhagavati pūjāvati tvayi vatsyāmyata upeyāmupagaccheyaṃ",
    "GV05chupsb_u:3469": " śiṣyatayā bhagavantamityuktavantaṃ taṃ hovāca gautamaḥ /",
    "GV05chupsb_u:3470": " kiṅgotro nu somyāsīti vijñātakulagotraḥ śiṣya upanetavya iti pṛṣṭaḥ pratyāha satyakāmaḥ /",
    "GV05chupsb_u:3471": " sa hovāca nāhametadveda bho yadgotro 'hamasmi /",
    "GV05chupsb_u:3472": " kiṃ tvapṛcchaṃ pṛṣṭavānasmi mātaram /",
    "GV05chupsb_u:3473": " sā mayā pṛṣṭā māṃ pratyabravīnmātā /",
    "GV05chupsb_u:3474": " bahvahaṃ carantītyādi pūrvavat /",
    "GV05chupsb_u:3475": " tasyā ahaṃ vacaḥ smarāmi so 'haṃ satyakāmo jābālo 'smi bho iti //3-4 //",
    "GV05chupsb_u:3476": " START ChUp 4,4.5",
    "GV05chupsb_u:3477": " taṃ hovāca /",
    "GV05chupsb_u:3478": " naitad abrahmaṇo vivaktum arhati /",
    "GV05chupsb_u:3479": " samidhaṃ somyāhara /",
    "GV05chupsb_u:3480": " upa tvā neṣye na satyād agā iti /",
    "GV05chupsb_u:3481": " tam upanīya kṛśānām abalānāṃ catuḥśatā gā nirākṛtya uvācemāḥ somyānusaṃvrajeti /",
    "GV05chupsb_u:3482": " tā abhiprasthāpayann uvāca /",
    "GV05chupsb_u:3483": " nāsahasreṇāvarteyeti /",
    "GV05chupsb_u:3484": " sa ha varṣagaṇaṃ provāsa /",
    "GV05chupsb_u:3485": " tā yadā sahasraṃ sampeduḥ // ChUp_4,4.5 //",
    "GV05chupsb_u:3486": " ChUpBh_4,4.5 taṃ hovāca gautamo naitadvaco 'brāhmaṇo viśeṣeṇa vaktumarhatyārjavārthasaṃyuktam /",
    "GV05chupsb_u:3487": " ṛjavo hi brahmaṇā netare svabhāvataḥ /",
    "GV05chupsb_u:3488": " yasmānna satyādbrāhmaṇajātidharmādagā nāpetavānasi /",
    "GV05chupsb_u:3489": " ato brāhmaṇaṃ tvāmupaneṣye 'taḥ saṃskārārthaṃ homāya samidhaṃ somyā'haretyuktvā tamupanīya",
    "GV05chupsb_u:3490": " kṛśānāmabalānāṃ goyūthānnirākṛtyāpakṛṣya catuḥśatā catvāri śatāni gavāmuvācemā gāḥ",
    "GV05chupsb_u:3491": " somyānusaṃvrajānugaccha /",
    "GV05chupsb_u:3492": " ityuktastā araṇyaṃ pratyabhiprasthāpayannuvāca-nāsahasreṇāpūrṇena sahasreṇa nā'varteya na pratyāgaccheyam /",
    "GV05chupsb_u:3493": " sa evamuktvā gā araṇyaṃ tṛṇodakabahulaṃ dvandvaṃrahitaṃ praveśya sa ha varṣagaṇaṃ dīrghaṃ provāsa proṣitavān /",
    "GV05chupsb_u:3494": " tāḥ samyaggāvo rakṣitā yadā yasminkāle sahasraṃ saṃpeduḥ saṃpannā babhūvuḥ //5//",
    "GV05chupsb_u:3495": " iti cchāndogyopaniṣadi caturthādhyāyasya caturthaḥ khaṇḍaḥ =======================================================================",
    "GV05chupsb_u:3496": " START ChUp 4,5.1",
    "GV05chupsb_u:3497": " atha hainam ṛṣabho 'bhyuvāda satyakāma 3 iti /",
    "GV05chupsb_u:3498": " bhagava iti ha pratiśuśrāva /",
    "GV05chupsb_u:3499": " prāptāḥ somya sahasraṃ smaḥ /",
    "GV05chupsb_u:3500": " prāpaya na ācāryakulam // ChUp_4,5.1 //",
    "GV05chupsb_u:3501": " ChUpBh_4,5.1 tametaṃ śraddhātapobhyāṃ siddhaṃ vāyudevatā diksaṃbandhinī tuṣṭā satyṛṣabhamanupraviśyarṣabhāpannānugrahāyātha",
    "GV05chupsb_u:3502": " hainamṛṣabho 'bhyuvādābhyuktavānsatyakāma 3 iti saṃbodhya,",
    "GV05chupsb_u:3503": " tamasau satyakāmo bhagava iti ha pratiśuśrāva prativacanaṃ dadau /",
    "GV05chupsb_u:3504": " praptāḥ somya sahasraṃ smaḥ pūrṇā tava pratijñātaḥ prāpaya no 'smānācāryakulam //1 //",
    "GV05chupsb_u:3505": " START ChUp 4,5.2",
    "GV05chupsb_u:3506": " brahmaṇaś ca te pādaṃ bravāṇi iti /",
    "GV05chupsb_u:3507": " bravītu me bhagavān iti /",
    "GV05chupsb_u:3508": " tasmai hovāca /",
    "GV05chupsb_u:3509": " prācī dik kalā /",
    "GV05chupsb_u:3510": " praticī dik kalā /",
    "GV05chupsb_u:3511": " dakṣiṇā dik kalā /",
    "GV05chupsb_u:3512": " udīcī dik kalā /",
    "GV05chupsb_u:3513": " eṣa vai somya catuṣkalaḥ pādo brahmaṇaḥ prakāśavān nāma // ChUp_4,5.2 //",
    "GV05chupsb_u:3514": " ChUpBh_4,5.2 kiñcāhaṃ braṅmaṇaḥ parasya te tubhyaṃ pādaṃ bravāṇi kathayāni /",
    "GV05chupsb_u:3515": " ityuktaḥ pratyuvāca-bravītu kathayatu me mahyaṃ bhagavān /",
    "GV05chupsb_u:3516": " ityukta ṛṣabhastasmai satyakāmāya hovāca /",
    "GV05chupsb_u:3517": " prācī dikkalā brahmaṇaḥ pādasya caturtho bhāgaḥ /",
    "GV05chupsb_u:3518": " tathā pratīcī dikkalā dakṣiṇā dikkalodīcī dikkalaiṣa vai saimya brahmaṇaḥ pādaścatuśaṣkalaścatasraḥ",
    "GV05chupsb_u:3519": " kalā avayavā yasya so 'yaṃ catuṣkalaḥ pādo brahmaṇaḥ prakāśavānnāma prakāśavānityavaṃ",
    "GV05chupsb_u:3520": " nāmābhidhānaṃ yasya /",
    "GV05chupsb_u:3521": " tathottare 'pi pādāstrayaścatuṣkalā brahmaṇaḥ //2 //",
    "GV05chupsb_u:3522": " START ChUp 4,5.3",
    "GV05chupsb_u:3523": " sa ya etam evaṃ vidvāṃś catuṣkalaṃ pādaṃ brahmaṇaḥ prakāśavān ity upāste prakāśavān asmiṃl loke bhavati /",
    "GV05chupsb_u:3524": " prakāśavato ha lokāñ jayati ya etam evaṃ vidvāṃś catuṣkalaṃ pādaṃ brahmaṇaḥ prakāśavān ity upāste // ChUp_4,5.3 //",
    "GV05chupsb_u:3525": " ChUpBh_4,5.3 sa yaḥ kaścidevaṃ yathoktametaṃ brahmaṇaścatuṣkalaṃ pādaṃ vidvānprakāśavānityanena",
    "GV05chupsb_u:3526": " guṇena viśiṣṭamupāste tasyedaṃ phalaṃ prakāśavānasmin loke bhavati prakhyāto bhavatītyarthaḥ /",
    "GV05chupsb_u:3527": " tathādṛṣṭaṃ phalaṃ prakāśavato ha lokāndevādisaṃbandhino mṛtaḥ sañjayati prāpnoti /",
    "GV05chupsb_u:3528": " ya etameva vidvāṃścatuṣkalaṃ pādaṃ brahmaṇaḥ prakāśavānityupāste //3//",
    "GV05chupsb_u:3529": " iti cchāndogyopaniṣadi caturthādhyāyasya pañcamaḥ khaṇḍaḥ",
    "GV05chupsb_u:3530": " START ChUp 4,6.1",
    "GV05chupsb_u:3531": " agniṣṭe pādaṃ vakteti /",
    "GV05chupsb_u:3532": " sa ha śvo bhūte gā abhiprasthāpayāṃ cakāra /",
    "GV05chupsb_u:3533": " tā yatrābhisāyaṃ babhūvus tatrāgnim upasamādhāya gā uparudhya samidham ādhāya paścād agneḥ prāṅ upopaviveśa // ChUp_4,6.1 //",
    "GV05chupsb_u:3534": " ChUpBh_4,6.1 so 'gniste pādaṃ vaktetyupararāmarṣabhaḥ /",
    "GV05chupsb_u:3535": " sa satyākāmo ha śvobhūte paredyurnaityakaṃ nityaṃ karma kṛtvā gā abhiprasthāpayāñcakārā'cāryakulaṃ prati /",
    "GV05chupsb_u:3536": " tāḥ śanaiścarantya ācāryakulābhimukhyaḥ prasthitā yatra yasminkāle deśe 'bhi sāyaṃ niśāyāmabhisaṃbabhūvurekatrābhimukhyaḥ saṃbhūtāḥ,",
    "GV05chupsb_u:3537": " tatrāgnimupasamādhāya gā uparudhya samidhamādhāya paścādagneḥ praṅupopaviveśa ṛṣabhavaco dhyāyan //1 //",
    "GV05chupsb_u:3538": " START ChUp 4,6.2",
    "GV05chupsb_u:3539": " tam agnir abhyuvāda satyakāma 3 iti /",
    "GV05chupsb_u:3540": " bhagava iti ha pratiśuśrāva // ChUp_4,6.2 //",
    "GV05chupsb_u:3541": " ChUpBh_4,6.2 tamagnirabhyuvāda satyakāma 3 iti saṃbodhya,",
    "GV05chupsb_u:3542": " tamasau satyakāmo bhagava iti ha pratiśuśrāva prativacanaṃ dadau //2 //",
    "GV05chupsb_u:3543": " START ChUp 4,6.3",
    "GV05chupsb_u:3544": " brahmaṇaḥ somya te pādaṃ bravāṇīti /",
    "GV05chupsb_u:3545": " bravītu me bhagavān iti /",
    "GV05chupsb_u:3546": " tasmai ha uvāca /",
    "GV05chupsb_u:3547": " pṛthivī kalā /",
    "GV05chupsb_u:3548": " antarikṣaṃ kalā /",
    "GV05chupsb_u:3549": " dyauḥ kalā /",
    "GV05chupsb_u:3550": " samudraḥ kalā /",
    "GV05chupsb_u:3551": " eṣa vai somya catuṣkalaḥ pādo brahmaṇo 'nantavān nāma // ChUp_4,6.3 //",
    "GV05chupsb_u:3552": " ChUpBh_4,6.3 brahmaṇaḥ somya te pādaṃ bravāṇīti bravītu me bhagavānīti tasmai hovāca pṛthivī kalāntarikṣaṃ kalā dyauḥ kalā samudraḥ kaletyātmagocarameva darśanamagnirabravīt /",
    "GV05chupsb_u:3553": " eṣa vai somya catuṣkalaḥ pādo brahmaṇo 'nantavānnāma //3 //",
    "GV05chupsb_u:3554": " START ChUp 4,6.4",
    "GV05chupsb_u:3555": " sa ya etam evaṃ vidvāṃś catuṣkalaṃ pādaṃ brahmaṇo 'nantavān ity upāste 'nantavān asmiṃl loke bhavati /",
    "GV05chupsb_u:3556": " anantavato ha lokāñ jayati ya etam evaṃ vidvāṃś catuṣkalaṃ pādaṃ brahmaṇo 'nantavān ity upāste // ChUp_4,6.4 //",
    "GV05chupsb_u:3557": " ChUpBh_4,6.4 sa yaḥ kaścidyathoktaṃ pādamanantavattvena guṇenopāste sa tathaiva tadguṇo bhavatyasmiṃlloke /",
    "GV05chupsb_u:3558": " mṛtaścānantavato ha lokānsa jayati ya etamevamityādi pūrvavat //4//",
    "GV05chupsb_u:3559": " iti cchāndogyopaniṣadi caturthādhyāyasya ṣaṣṭha khaṇḍaḥ 4.7.1-2",
    "GV05chupsb_u:3560": " haṃsaste pādaṃ vakteti sa ha śvobhūte gā abhiprasthāpayāñcakāra tā yatrābhisāyaṃ babhūvustatrāgnimupasamādhāyā gā uparudhya samidhamādhāya paścādagneḥ prāṅupopaviveśa //1 //",
    "GV05chupsb_u:3561": " taṃ haṃsa upanipatyābhyuvāda satyakāma 3 iti bhagava iti ha pratiśuśrāva //2//",
    "GV05chupsb_u:3562": " ChUpBh_4,7.1,2 so 'gnirhaṃsaste pādaṃ vaktetyuktavopararāma /",
    "GV05chupsb_u:3563": " haṃsa ādityaḥ /",
    "GV05chupsb_u:3564": " śauklyātpatanasāmānyācca /",
    "GV05chupsb_u:3565": " sa ha śvobhūta ityādi samānam //1-2 //",
    "GV05chupsb_u:3566": " START ChUp 4,7.3-4",
    "GV05chupsb_u:3567": " brahmaṇaḥ somya te pādaṃ bravāṇīti /",
    "GV05chupsb_u:3568": " bravītu me bhagavān iti /",
    "GV05chupsb_u:3569": " tasmai hovāca /",
    "GV05chupsb_u:3570": " agniḥ kalā /",
    "GV05chupsb_u:3571": " sūryaḥ kalā /",
    "GV05chupsb_u:3572": " candraḥ kalā /",
    "GV05chupsb_u:3573": " vidyut kalā /",
    "GV05chupsb_u:3574": " eṣa vai somya catuṣkalaḥ pādo brahmaṇo jyotiṣmān nāma // ChUp_4,7.3 //",
    "GV05chupsb_u:3575": " sa ya etam evaṃ vidvāṃś catuṣkalaṃ pādaṃ brahmaṇo jyotiṣmān ity upāste jyotiṣmān asmiṃl loke bhavati /",
    "GV05chupsb_u:3576": " jyotiṣmato ha lokāñ jayati ya etam evaṃ vidvāṃś catuṣkalaṃ pādaṃ brahmaṇo jyotiṣmān ity upāste // ChUp_4,7.4 //",
    "GV05chupsb_u:3577": " ChUpBh_4,7.3,4 agniḥkalā sūryaḥ kalā candraḥ kalā vidyutkalaiṣa vai somyeti jyotirviṣayameva ca darśanaṃ provācāto haṃsasyā'dityatvaṃ pratīyate",
    "GV05chupsb_u:3578": " vidvatphalaṃ-jyotiṣmāndīptiyukto 'smiṃlloke bhavati /",
    "GV05chupsb_u:3579": " candrādityādīnāṃ jyotiṣmata eva ca mṛtvā lokāñjayati /",
    "GV05chupsb_u:3580": " samānamuttaram //3-4 //",
    "GV05chupsb_u:3581": " iti cchāndogyopaniṣadi caturthādhyāyasya saptamaḥ khaṇḍaḥ =======================================================================",
    "GV05chupsb_u:3582": " START ChUp 4,8.1",
    "GV05chupsb_u:3583": " madguṣṭe pādaṃ vakteti /",
    "GV05chupsb_u:3584": " sa ha śvo bhūte gā abhiprasthāpayāṃ cakāra /",
    "GV05chupsb_u:3585": " tā yatrābhisāyaṃ babhūvus tatrāgnim upasamādhāya gā uparudhya samidham ādhāya paścād agneḥ prāṅ upopaviveśa // ChUp_4,8.1 //",
    "GV05chupsb_u:3586": " ChUpBh_4,8.1 haṃso 'pi madguṣṭe pādaṃ vaktetyupararāma /",
    "GV05chupsb_u:3587": " madgurudakacaraḥ pakṣī sa cāpsambandhātprāṇaḥ sa ha śvobhūta ityādi pūrvavat //1 //",
    "GV05chupsb_u:3588": " START ChUp 4,8.2-3",
    "GV05chupsb_u:3589": " taṃ madgur upanipatyābhyuvāda satyakāma 3 iti /",
    "GV05chupsb_u:3590": " bhagava iti ha pratiśuśrāva // ChUp_4,8.2 //",
    "GV05chupsb_u:3591": " brahmaṇaḥ somya te pādaṃ bravāṇīti /",
    "GV05chupsb_u:3592": " bravītu me bhagavān iti /",
    "GV05chupsb_u:3593": " tasmai hovāca /",
    "GV05chupsb_u:3594": " prāṇaḥ kalā /",
    "GV05chupsb_u:3595": " cakṣuḥ kalā /",
    "GV05chupsb_u:3596": " śrotraṃ kalā /",
    "GV05chupsb_u:3597": " manaḥ kalā /",
    "GV05chupsb_u:3598": " eṣa vai somya catuṣkalaḥ pādo brahmaṇa āyatanavān nāma // ChUp_4,8.3 //",
    "GV05chupsb_u:3599": " ChUpBh_4,8.2,3 sa ca madguḥ prāṇaḥ svaviṣayameva ca darśanamuvāca prāṇaḥ kaletyādi,",
    "GV05chupsb_u:3600": " āyatanavānityevaṃ nāma /",
    "GV05chupsb_u:3601": " āyatanaṃ nāma manaḥ sarvakaraṇopahṛtānāṃ bhogānāṃ tadyasminpāde vidyata ityāyatanavānnāma pādaḥ //2-3 //",
    "GV05chupsb_u:3602": " START ChUp 4,8.4",
    "GV05chupsb_u:3603": " sa ya etam evaṃ vidvāṃś catuṣkalaṃ pādaṃ brahmaṇa āyatanavān ity upāsta āyatanavān asmiṃl loke bhavati /",
    "GV05chupsb_u:3604": " āyatanavato ha lokāñ jayati ya etam evaṃ vidvāṃś catuṣkalaṃ pādaṃ brahmaṇa āyatanavān ity upāste // ChUp_4,8.4 //",
    "GV05chupsb_u:3605": " ChUpBh_4,8.4 taṃ pādaṃ tathaivopāste yaḥ sa āyatanavānāśrayavānasmiṃlloke bhavati /",
    "GV05chupsb_u:3606": " tathā'yatanavata eva sāvakāśāṃllokānmṛto jayati /",
    "GV05chupsb_u:3607": " ya etamevamityādi pūrvavat //4//",
    "GV05chupsb_u:3608": " iti cchāndogyopaniṣadi caturthādhyāyasyāṣṭamaḥ khaṇḍaḥ",
    "GV05chupsb_u:3609": " START ChUp 4,9.1",
    "GV05chupsb_u:3610": " prāpa hācaryakulam /",
    "GV05chupsb_u:3611": " tam ācaryo 'bhyuvāda satyakāma 3 iti /",
    "GV05chupsb_u:3612": " bhagava iti ha pratiśuśrāva // ChUp_4,9.1 //",
    "GV05chupsb_u:3613": " ChUpBh_4,9.1 sa evaṃ brahmavitsanprāpa ha prāptavānācāryakulam /",
    "GV05chupsb_u:3614": " tamācāryo 'bhyuvāda satyakāma 3 iti /",
    "GV05chupsb_u:3615": " bhagava iti ha pratiśuśrāva //1 //",
    "GV05chupsb_u:3616": " START ChUp 4,9.2",
    "GV05chupsb_u:3617": " brahmavid iva vai somya bhāsi /",
    "GV05chupsb_u:3618": " ko nu tvānuśaśāseti /",
    "GV05chupsb_u:3619": " anye manuṣyebhya iti ha pratijajñe /",
    "GV05chupsb_u:3620": " bhagavāṃs tv eva me kāme brūyāt // ChUp_4,9.2 //",
    "GV05chupsb_u:3621": " ChUpBh_4,9.2 brahmavidiva vai somya bhāsi /",
    "GV05chupsb_u:3622": " prasannendriyaḥ prahasitavadanaśca niścintaḥ kṛtārtho brahmavidbhavati /",
    "GV05chupsb_u:3623": " ata ācāryo brahmavidiva bhāsoti /",
    "GV05chupsb_u:3624": " ko nviti vitarkayannuvāca kastvāmanuśaśāseti /",
    "GV05chupsb_u:3625": " sa cā'ha satyakāmo 'nye manuṣyebhyaḥ /",
    "GV05chupsb_u:3626": " devatā māmanuśiṣṭavatyaḥ /",
    "GV05chupsb_u:3627": " ko 'nyo bhagavacchiṣyaṃ māṃ manuṣyaḥ sannanuśāsitumutsahetetyabhiprāyaḥ /",
    "GV05chupsb_u:3628": " ato 'nye manuṣyebhya iti ha pratijajñe pratijñātavān /",
    "GV05chupsb_u:3629": " bhagavāṃstveva me kāme mamecchāyāṃ brūyātkimanyairuktena nāhaṃ tadgaṇayāmītyabhiprāyaḥ //2 //",
    "GV05chupsb_u:3630": " START ChUp 4,9.3",
    "GV05chupsb_u:3631": " śrutaṃ hy eva me bhagavaddṛśebhya ācāryād dhaiva vidyā viditā sādhiṣṭhaṃ prāpatīti /",
    "GV05chupsb_u:3632": " tasmai ha etad eva uvāca /",
    "GV05chupsb_u:3633": " atra ha na kiṃcana vīyāyeti vīyāyeti // ChUp_4,9.3 //",
    "GV05chupsb_u:3634": " ChUpBh_4,9.3 kiñca śrutaṃ hi yasmānmama vidyata evāsminnarthe bhagavatsamebhya ṝṣibhyaḥ /",
    "GV05chupsb_u:3635": " ācāryāddhaiva vidyā viditā sādhiṣṭhaṃ sādhutamatvaṃ prāpaditi prāpnotītyato bhagavāneba brūyādityukta ācāryo 'bravīttasmai tāmeva daivatairuktāṃ vidyām /",
    "GV05chupsb_u:3636": " atra ha na kiñcana ṣoḍaśakalavidyāyāḥ kiñcidekadeśamātramapi na vīyāya na vigatamityarthaḥ /",
    "GV05chupsb_u:3637": " dvirabhyāso vidyāparisamāptyarthaḥ //3//",
    "GV05chupsb_u:3638": " iti cchāndogyopaniṣadi caturthādhyāyasya navamaḥ khaṇḍaḥ =======================================================================",
    "GV05chupsb_u:3639": " START ChUp 4,10.1",
    "GV05chupsb_u:3640": " upakosalo ha vai kāmalāyanaḥ satyakāme jābāle brahmacāryam uvāsa /",
    "GV05chupsb_u:3641": " tasya ha dvādaśa vārṣāny agnīn paricacāra /",
    "GV05chupsb_u:3642": " sa ha smānyān antevāsinaḥ samāvartayaṃs taṃ ha smaiva na samāvartayati // ChUp_4,10.1 //",
    "GV05chupsb_u:3643": " ChUpBh_4,10.1 punarbrahmavidyāṃ prakārāntareṇa vakṣyāmītyārabheta gatiṃ ca tadvido 'gnividyāṃ ca /",
    "GV05chupsb_u:3644": " ākhyāyikā pūrvavacchraddhātapasorbrahmavidyāsādhanatvapradaśranārthā-upakosalo ha vai nāmataḥ kamalasyāpatyaṃ kāmalāyanaḥ satyakāme jābāle brahmacaryamuvāsa",
    "GV05chupsb_u:3645": " haḥ etihyārthaḥ /",
    "GV05chupsb_u:3646": " tasyā'cāryasya dvādaśa varṣāṇyagnīnparicacārāgnīnāṃ paricaraṇaṃ kṛtavān /",
    "GV05chupsb_u:3647": " sa ha smā'cāryo 'nyānbrahmacāriṇaḥ svādhyāyaṃ grāhayitvā samāvartayaṃstamevopakosalamekaṃ na samāvartayati sma ha //1 //",
    "GV05chupsb_u:3648": " START ChUp 4,10.2",
    "GV05chupsb_u:3649": " taṃ jāyovāca tapto brahmacārī kuśalam agnīn paricacārīt /",
    "GV05chupsb_u:3650": " mā tvā agnayaḥ paripravocan /",
    "GV05chupsb_u:3651": " prabrūhy asmā iti /",
    "GV05chupsb_u:3652": " tasmai hāprocyaiva pravāsāṃ cakre // ChUp_4,10.2 //",
    "GV05chupsb_u:3653": " ChUpBh_4,10.2 tamācāryajāyovāca taptobrahmacārī kuśalaṃ samyagagnīnparicacārītparicaritavān /",
    "GV05chupsb_u:3654": " bhagavāṃścāgniṣu bhaktaṃ na samāvartayati /",
    "GV05chupsb_u:3655": " ato 'smadbhaktaṃ na samāvartayatīti jñātvā tvāmagnayo mā paripravocangarhāṃ tava mā kuryuḥ /",
    "GV05chupsb_u:3656": " ataḥ prabrūhyasmai vidyāmiṣṭāmupakosalāyeti /",
    "GV05chupsb_u:3657": " tasmā evaṃ jāyayokto 'pi hāprocyaivānuktvaiva kiñcitpravāsāṃcakre pravasitavān //2 //",
    "GV05chupsb_u:3658": " START ChUp 4,10.3",
    "GV05chupsb_u:3659": " sa ha vyādhinā anaśituṃ dadhre /",
    "GV05chupsb_u:3660": " tam ācāryajāyā uvāca brahmacārinn aśāna /",
    "GV05chupsb_u:3661": " kiṃ nu na aśnāsi iti /",
    "GV05chupsb_u:3662": " sa ha uvāca bahava ime 'smin puruṣe kāmā nānātyāyāḥ /",
    "GV05chupsb_u:3663": " vyādhībhīḥ pratipūrṇo 'smi /",
    "GV05chupsb_u:3664": " na as/iṣyāmi iti // ChUp_4,10.3 //",
    "GV05chupsb_u:3665": " ChUpBh_4,10.3 sa hopakosalo vyādhinā mānasena duḥkhenānaśitumanaśanaṃ kartuṃ dadhre dhṛtavānmanaḥ /",
    "GV05chupsb_u:3666": " taṃ tūṣṇīmagnyagāre 'vasthitamācāryajāyovāca he brahmacārinnaśāna bhuṅkṣva kiṃ nu kasmānnu kāraṇānnāśnāsīti /",
    "GV05chupsb_u:3667": " sa hovāca bahavo 'neke 'sminpuruṣe 'kṛtārthe prākṛte kāmā icchāḥ kartavyaṃ prati",
    "GV05chupsb_u:3668": " nānātyayo 'tigamanaṃ yeṣāṃ vyādhīnāṃ kartavyacintānāṃ te nānātyayā vyādhayaḥ kartavyatāprāptinimittāni",
    "GV05chupsb_u:3669": " cittaduḥkhānītyarthaḥ /",
    "GV05chupsb_u:3670": " taiḥ pratipūrṇo 'smi /",
    "GV05chupsb_u:3671": " ato nāśiṣyāmīti //3 //",
    "GV05chupsb_u:3672": " START ChUp 4,10.4",
    "GV05chupsb_u:3673": " atha hāgnayaḥ samūdire /",
    "GV05chupsb_u:3674": " tapto brahmacārī kuśalaṃ naḥ paryacārīt /",
    "GV05chupsb_u:3675": " hantāsmai prabravāmeti tasmai hocuḥ /",
    "GV05chupsb_u:3676": " prāṇo brahma kaṃ brahma khaṃ brahmeti // ChUp_4,10.4 //",
    "GV05chupsb_u:3677": " ChUpBh_4,10.4 uktvā tūṣṇīṃbhūte brahmacāriṇyatha hāgnayaḥ śuśrūṣayā'varjitāḥ kāruṇyāviṣṭāḥ santasrayo 'pi samūdire saṃbhūyoktavantaḥ /",
    "GV05chupsb_u:3678": " hantedānīmasmai brahmacāriṇe 'smadbhaktāya duḥkhitāya tapasvine śraddadhānāya sarve 'nuśāsmo 'nuprabravāma brahmavidyāmiti /",
    "GV05chupsb_u:3679": " evaṃ saṃpradhārya tasmai hocuruktavantaḥ prāṇo brahma kaṃ brahma khaṃ brahmeti //4 //",
    "GV05chupsb_u:3680": " START ChUp 4,10.5",
    "GV05chupsb_u:3681": " sa hovāca /",
    "GV05chupsb_u:3682": " vijānāmy ahaṃ yat prāṇo brahma /",
    "GV05chupsb_u:3683": " kaṃ ca tu khaṃ ca na vijānāmīti /",
    "GV05chupsb_u:3684": " te hocuḥ /",
    "GV05chupsb_u:3685": " yad vāva kaṃ tad eva kham /",
    "GV05chupsb_u:3686": " yad eva khaṃ tad eva kam iti /",
    "GV05chupsb_u:3687": " prāṇaṃ ca hāsmai tad ākāśaṃ cocuḥ // ChUp_4,10.5 //",
    "GV05chupsb_u:3688": " ChUpBh_4,10.5 sa hovāca brahmacārī vijānāmyahaṃ yadbhavadbhiruktaṃ prasiddhapadārthakatvātprāṇo brahmeti /",
    "GV05chupsb_u:3689": " yasminsati jīvanaṃ yadapagame ca na bhavatīti tasminvāyuviśeṣe loke rūḍho 'to yuktaṃ brahmatvaṃ tasya /",
    "GV05chupsb_u:3690": " tena prasiddhapadārthakatvādvijānāmyahaṃ yatprāṇo brahmeti /",
    "GV05chupsb_u:3691": " kaṃ ca tu khaṃ na vijānāmīti /",
    "GV05chupsb_u:3692": " nanu kaṅkhaṃśabdayorapi sukhākāśaviṣayatvena prasiddhapadārthakatvameva,",
    "GV05chupsb_u:3693": " kasmādbrahmacāriṇo 'jñānam?",
    "GV05chupsb_u:3694": " nṛnaṃ sukhasya kaṃśabdavācyasya kṣaṇapradhvaṃsitvātkhaṃśabdavācyasya cā'kāśasyācetanasya kathaṃ brahmatvamiti manyate /",
    "GV05chupsb_u:3695": " kathaṃ ca bhavatāṃ vākyamapramāṇaṃ syāditi /",
    "GV05chupsb_u:3696": " ato na vijānāmītyāha /",
    "GV05chupsb_u:3697": " tamevamuktantaṃ brahmacāriṇaṃ te hāgnayaḥ ūcuḥ yadvāva yadeva vayaṃ kamavocāma tadeva",
    "GV05chupsb_u:3698": " khamākāśamityevaṃ khena viśeṣyamāṇaṃ kaṃ viṣayendrisaṃyogajātsukhānnivartitaṃ syānnīleneva",
    "GV05chupsb_u:3699": " viśeṣyamāṇamutpalaṃ raktādibhyaḥ /",
    "GV05chupsb_u:3700": " yadeva khamityākāśamavocāma tadeva ca kaṃ sukhamiti jānīhi /",
    "GV05chupsb_u:3701": " evaṃ ca sukhena viśeṣyamāṇaṃ khaṃ bhautikādacetanātkhānnivartitaṃ syānnīlotpalavadeva /",
    "GV05chupsb_u:3702": " sukhamākāśasthaṃ netarallaukikam /",
    "GV05chupsb_u:3703": " ākāśaṃ ca sukhāśrayaṃ netaradbhautikamityarthaḥ /",
    "GV05chupsb_u:3704": " nanvākāśaṃ cetsukhena viśeṣayitumiṣṭamastvanyataradeva viśeṣaṇaṃ yadvāva kaṃ tadeva khamityatiriktamitarat /",
    "GV05chupsb_u:3705": " yadeva khaṃ tadeva kamiti pūrvaviśeṣeṇaṃ vā /",
    "GV05chupsb_u:3706": " nanu sukhākāśayorubhayorapi laukikasukhākāśābhyāṃ vyāvṛttiriṣṭetyavocāma /",
    "GV05chupsb_u:3707": " sukhenā'kāśe viśeṣite vyāvṛttirubhayorarthaprāptaiveti cetsatyamevaṃ kintu sukhena",
    "GV05chupsb_u:3708": " viśeṣitasyaivā'kāśasya dhyeyatvaṃ vihitaṃ na tvākāśaguṇasya viśeṣaṇasya sukhasya",
    "GV05chupsb_u:3709": " dhyeyatvaṃ vihitaṃ syāt /",
    "GV05chupsb_u:3710": " viśeṣaṇopādānasya viśeṣyaniyantṛtvenaivopakṣayāt /",
    "GV05chupsb_u:3711": " ataḥ khena sukhamapi viśeṣyate dhyeyatvāya /",
    "GV05chupsb_u:3712": " kutaścaitanniścīyate /",
    "GV05chupsb_u:3713": " kaṃśabdasyāpi brahmaśabdasambandhātkaṃ brahmeti /",
    "GV05chupsb_u:3714": " yadi hi sukhaguṇaviśiṣṭasya khasya dhyeyatvaṃ vivakṣitaṃ syātkaṃ khaṃ brahmeti brūyuragnayaḥ prathamam /",
    "GV05chupsb_u:3715": " na caivamuktavantaḥ /",
    "GV05chupsb_u:3716": " kiṃ tarhi kaṃ brahma khaṃ brahmeti /",
    "GV05chupsb_u:3717": " ato brahmacāriṇo mohāpanayanāya kaṅkhaṃśabdayoritaretaraviśeṣaṇaviśeṣyatva nirdeśo yukta eva yadvāva kamityādiḥ /",
    "GV05chupsb_u:3718": " tadetadagnibhiruktaṃ vākyārthamasmadbodhāya śrutirāha-prāṇaṃ ca hāsmai brahmacāriṇe /",
    "GV05chupsb_u:3719": " tasyā'kāśastadākāśaḥ /",
    "GV05chupsb_u:3720": " prāṇasya sambandhyāśrayatvena hārda ākāśa ityarthaḥ /",
    "GV05chupsb_u:3721": " sukhaguṇavattvanirdeśāttaṃ cā'kāśaṃ sukhaguṇaviśiṣṭaṃ brahma tatsthaṃ ca prāṇaṃ brahmasamparkādeva brahmetyubhayaṃ prāṇaṃ cā'kāśaṃ ca samuccitya brahmaṇī ūcuragnaya iti //5//",
    "GV05chupsb_u:3722": " iti cchāndogyopaniṣadi caturthādhyāyasya daśamaḥ khaṇḍaḥ =======================================================================",
    "GV05chupsb_u:3723": " START ChUp 4,11.1",
    "GV05chupsb_u:3724": " atha hainaṃ gārhapatyo 'nuśaśāsa pṛthivy agnir annam āditya iti /",
    "GV05chupsb_u:3725": " ya eṣa āditye puruṣo dṛśyate so 'ham asmi sa eva aham asmi iti // ChUp_4,11.1 //",
    "GV05chupsb_u:3726": " ChUpBh_4,11.1 sambhūyāgnayo brahmacāriṇe brahmoktavantaḥ /",
    "GV05chupsb_u:3727": " athānantaraṃ pratyekaṃ svasvaviṣayāṃ vidyāṃ vaktumārebhire /",
    "GV05chupsb_u:3728": " tatrā'dāvenaṃ brahmacāriṇaṃ gārhapatyo 'gniranuśaśāsa /",
    "GV05chupsb_u:3729": " pṛthivyagnirannamāditya iti mamaitāścasrastanavaḥ /",
    "GV05chupsb_u:3730": " tatra ya āditya eṣa puruṣo dṛśyate so 'hamasmi gārhapatyo 'gniryaśca gārhapatyo 'gniḥ sa evāhamādityo puruṣo 'smīti /",
    "GV05chupsb_u:3731": " punaḥ parāvṛttyā sa evāhamasmīti vacanam /",
    "GV05chupsb_u:3732": " pṛthivyannayoriva bhojyatvalakṣaṇayoḥ sambandho na gārhapatyādityayoḥ /",
    "GV05chupsb_u:3733": " attṛtvapaktṛtvaprakāśanadharmā aviśiṣṭā ityata ekatvamevānayoratyantam /",
    "GV05chupsb_u:3734": " pṛthivyannayostu bhojyatvenā'bhyāṃ sambandhaḥ //1 //",
    "GV05chupsb_u:3735": " START ChUp 4,11.2",
    "GV05chupsb_u:3736": " sa ya etam evaṃ vidvān upāste /",
    "GV05chupsb_u:3737": " apahate pāpakṛtyām /",
    "GV05chupsb_u:3738": " lokī bhavati /",
    "GV05chupsb_u:3739": " sarvam āyur eti /",
    "GV05chupsb_u:3740": " jyog jīvati /",
    "GV05chupsb_u:3741": " na asya avarapuruṣāḥ kṣīyante /",
    "GV05chupsb_u:3742": " upa vayaṃ taṃ bhuñjāmo 'smiṃś ca loke 'muṣmiṃś ca /",
    "GV05chupsb_u:3743": " ya etam evaṃ vidvān upāste // ChUp_4,11.2 //",
    "GV05chupsb_u:3744": " ChUpBh_4,11.2 sa yaḥ kaścidevaṃ yathoktaṃ gārhapatyamagnimannānnādatvena caturdhā pravibhaktamupāste so 'pahate vināśayati pāpakṛtyāṃ pāpaṃ karma /",
    "GV05chupsb_u:3745": " lokī lokavāṃścāsmadāyena lokenā'gneyena tadvānbhavati yathā vayamiha ca loke /",
    "GV05chupsb_u:3746": " sarvaṃ varṣaśatamāyureti prāpnoti jyogujjavalaṃ jīvati nāprakhyāta ityetat /",
    "GV05chupsb_u:3747": " na cāsyāvarāśca te puruṣāścāsya viduṣaḥ santatijā ityarthaḥ /",
    "GV05chupsb_u:3748": " na kṣīyante santatyucchedo na bhavatītyarthaḥ /",
    "GV05chupsb_u:3749": " kiṃ ca taṃ vayamupabhuñjāmaḥ pālayāmo 'smiṃśca loke jīvantamamuṣmiṃśca paraloke /",
    "GV05chupsb_u:3750": " ya etamevaṃ vidvānupāste yathektaṃ tasyaitatphalamityarthaḥ //2//",
    "GV05chupsb_u:3751": " iti cchāndogyopaniṣadi caturthādhyāyasyaikādaśaḥ khaṇḍaḥ =======================================================================",
    "GV05chupsb_u:3752": " START ChUp 4,12.1",
    "GV05chupsb_u:3753": " atha ha enam anvāhāryapacano 'nuśaśāsa āpo diśo nakṣatrāṇi candramā iti /",
    "GV05chupsb_u:3754": " ya eṣa candramasi puruṣo dṛṣyate so 'ham asmi sa eva aham asmi iti // ChUp_4,12.1 //",
    "GV05chupsb_u:3755": " sa ya etam evaṃ vidvān upāste /",
    "GV05chupsb_u:3756": " apahate pāpakṛtyām /",
    "GV05chupsb_u:3757": " lokī bhavati /",
    "GV05chupsb_u:3758": " sarvam āyur eti /",
    "GV05chupsb_u:3759": " jyog jīvati /",
    "GV05chupsb_u:3760": " na asya avarapuruṣāḥ kṣīyante /",
    "GV05chupsb_u:3761": " upa vayaṃ taṃ bhuñjāmo 'smiṃś ca loke 'muṣmiṃś ca /",
    "GV05chupsb_u:3762": " ya etam evaṃ vidvān upāste // ChUp_4,12.2 //",
    "GV05chupsb_u:3763": " ChUpBh_4,12.1,2 atha hainamanvāhāryapacano 'nuśaśāsa dakṣiṇāgnirāpo diśo nakṣatrāṇi",
    "GV05chupsb_u:3764": " candramā ityetā mama catasrastanavaścaturdhāhamanvāhāryapacana ātmānaṃ pravibhajyāvasthitaḥ",
    "GV05chupsb_u:3765": " tatra ya eṣa candramasi puruṣo dṛśyate so 'hamasmi sa evāhamasmīti pūrvavat /",
    "GV05chupsb_u:3766": " annasambandhājjyotiṣṭvasāmānyāccānvāhāryapacanacandramasorekatvandakṣiṇā(ṇa)",
    "GV05chupsb_u:3767": " diksambandhācca /",
    "GV05chupsb_u:3768": " apāṃ nakṣatrāṇāṃ ca pūrvavadannatvenaiva sambandhaḥ /",
    "GV05chupsb_u:3769": " nakṣatrāṇāṃ candramaso bhogyatvaprasiddheḥ /",
    "GV05chupsb_u:3770": " apānnotpādakatvādannatvaṃ dakṣiṇāgneḥ pṛthivīvadgārhapatyasya /",
    "GV05chupsb_u:3771": " samānamanyat //1-2 //",
    "GV05chupsb_u:3772": " iti cchāndogyopaniṣadi caturthādhyāyasya dvādaśaḥ khaṇḍaḥ =======================================================================",
    "GV05chupsb_u:3773": " START ChUp 4,13.1",
    "GV05chupsb_u:3774": " atha hainam āhavanīyo 'nuśaśāsa prāṇa ākāśo dyaur vidyud iti /",
    "GV05chupsb_u:3775": " ya eṣa vidyuti puruṣo dṛśyate so 'ham asmi sa evāham asmīti // ChUp_4,13.1 //",
    "GV05chupsb_u:3776": " sa ya etam evaṃ vidvān upāste /",
    "GV05chupsb_u:3777": " apahate pāpakṛtyām /",
    "GV05chupsb_u:3778": " lokī bhavati /",
    "GV05chupsb_u:3779": " sarvam ayur eti /",
    "GV05chupsb_u:3780": " jyog jīvati /",
    "GV05chupsb_u:3781": " nāsyāvarapuruṣāḥ kṣīyante /",
    "GV05chupsb_u:3782": " upa vayaṃ taṃ bhuñjāmo 'smiṃś ca loke 'muṣmiṃś ca /",
    "GV05chupsb_u:3783": " ya etam evaṃ vidvān upāste // ChUp_4,13.2 //",
    "GV05chupsb_u:3784": " ChUpBh_4,13.1,2 atha hainamāhavanīyo 'nuśaśāsa prāṇa ākāśo dyaurvidyuditi mamāpyetāścatasrastanavaḥ /",
    "GV05chupsb_u:3785": " ya eva vidyuti puruṣo dṛśyate so 'hamasmītyādi pūrvavatsāmānyāt /",
    "GV05chupsb_u:3786": " divā(dyvā) kāśayostvāśrayatvādvidyudāhavanīyayorbhogyatvenaiva sambandhaḥ /",
    "GV05chupsb_u:3787": " samānamanyat //1-2 //",
    "GV05chupsb_u:3788": " iti cchāndogyopaniṣadi caturthādhyāyasya trayodaśaḥ khaṇḍaḥ =======================================================================",
    "GV05chupsb_u:3789": " START ChUp 4,14.1",
    "GV05chupsb_u:3790": " te hocuḥ /",
    "GV05chupsb_u:3791": " upakosalaiṣā somya te 'smadvidyātmavidyā ca /",
    "GV05chupsb_u:3792": " ācāryas tu te gatiṃ vakteti /",
    "GV05chupsb_u:3793": " ājagāma hāsyācāryaḥ /",
    "GV05chupsb_u:3794": " tam ācāryo 'bhyuvādopakosala 3 iti // ChUp_4,14.1 //",
    "GV05chupsb_u:3795": " ChUpBh_4,14.1 te punaḥ sambhūyocurhepakosalaiṣā somya te tavāsmadvidyāgnividyetyarthaḥ /",
    "GV05chupsb_u:3796": " ātmavidyā pūrvoktā prāṇo brahma kaṃ brahma khaṃ brahmeti ca /",
    "GV05chupsb_u:3797": " ācāryastu te gatiṃ vaktā vidyāphalaprāptaya ityuktvoparemuragnayaḥ /",
    "GV05chupsb_u:3798": " ājagāma hāsyā'cāryaḥ kālena /",
    "GV05chupsb_u:3799": " taṃ ca śiṣyamācāryo 'bhyuvādopakosala3 iti //1 //",
    "GV05chupsb_u:3800": " START ChUp 4,14.2-3",
    "GV05chupsb_u:3801": " bhagava iti ha pratiśuśrāva /",
    "GV05chupsb_u:3802": " brahmavida iva somya mukhaṃ bhāti /",
    "GV05chupsb_u:3803": " ko nu tvānuśaśāseti /",
    "GV05chupsb_u:3804": " ko nu mānuśiśyād bho itīhāpeva nihnute /",
    "GV05chupsb_u:3805": " ime nūnam īdṛśā anyādṛśā itīhāgnīn abhyūde /",
    "GV05chupsb_u:3806": " kiṃ nu somya kila te 'vocann iti // ChUp_4,14.2 //",
    "GV05chupsb_u:3807": " idam iti ha pratijajñe /",
    "GV05chupsb_u:3808": " lokān vāva kila somya te 'vocan /",
    "GV05chupsb_u:3809": " ahaṃ tu te tad vakṣyāmi yathā puṣkarapalāśa āpo na śliṣyanta evam evaṃvidi pāpaṃ karma na śliṣyata iti /",
    "GV05chupsb_u:3810": " bravītu me bhagavān iti /",
    "GV05chupsb_u:3811": " tasmai hovāca // ChUp_4,14.3 //",
    "GV05chupsb_u:3812": " ChUpBh_4,14.2,3 bhagava iti ha pratiśuśrāva /",
    "GV05chupsb_u:3813": " brahmavida iva somya te mukhaṃ prasannaṃ bhāti ko nu tvānuśaśāsetyuktaḥ pratyāha /",
    "GV05chupsb_u:3814": " ko nu mānuśiṣyādanuśāsanaṃ kuryādbho bhagavaṃstvayi proṣita itīhāpeva nihnute 'panihnuta iveti vyavahitena sambandho na cāpanihnute na ca yatāvadagnibhiruktaṃ bravītītyabhiprāyaḥ /",
    "GV05chupsb_u:3815": " kathamime 'gnayo mayā paricaritā uktavanto nūnaṃ yatastvāṃ dṛṣṭvā vepamānā ivedṛśā dṛśyante pūrvamanyādṛśāḥ santa itīhāgnīnabhyūde 'bhyuktavānkākvāgnīndarśayan",
    "GV05chupsb_u:3816": " kiṃ nu somya kila te tubhyamavocannagnaya iti pṛṣṭa ityevamidamuktavanta ityevaṃ ha pratijajñe pratijñātavānpratīkamātraṃ kiñcinna sarvaṃ yathoktamagnibhiruktamavocat",
    "GV05chupsb_u:3817": " yata āhā'cāryo lokānvāva pṛthivyādīnhe somya kila te 'vocanna brahma sākalyena /",
    "GV05chupsb_u:3818": " ahaṃ tu te tubhyaṃ tadbrahma yadicchasi tvaṃ śrotuṃ vakṣyāmi,",
    "GV05chupsb_u:3819": " śṛṇu tasya mayocyamānasya brahmaṇo jñānamāhātmyaṃ yathā puṣkarapalāśe padmapatra",
    "GV05chupsb_u:3820": " āpo na śilaṣyanta evaṃ yatā vakṣyāmi brahmaivaṃvidi pāpaṃ karma na śilaṣyate na sambadhyata",
    "GV05chupsb_u:3821": " ityevamuktavatyācārya āhopakosalo bravītu me bhagavāniti tasmai hovācā'cāryaḥ //2-3 //",
    "GV05chupsb_u:3822": " iti cchāndogyopaniṣadi caturthādhyāyasya caturdaśaḥ khaṇḍaḥ =======================================================================",
    "GV05chupsb_u:3823": " START ChUp 4,15.1",
    "GV05chupsb_u:3824": " ya eṣo 'kṣiṇi puruṣo dṛśyata eṣa ātmeti hovāca /",
    "GV05chupsb_u:3825": " etad amṛtam abhayam etad brahmeti /",
    "GV05chupsb_u:3826": " tad yady apy asmin sarpir vodakaṃ vā siñcati vartmanī eva gacchati // ChUp_4,15.1 //",
    "GV05chupsb_u:3827": " ChUpBh_4,15.1 ya eṣo 'kṣiṇi puruṣo dṛśyate nivṛttacakṣurbhirbrahmacaryādisādhanasampannaiḥ śāntairvivekibhirdṛṣṭerdraṣṭā“cakṣuṣaścakṣuḥ“ityādiśrutyantarāt",
    "GV05chupsb_u:3828": " nanvagnibhiruktaṃ vitathaṃ yata ācāryastu te gatiṃ vakteti gatimātrasya vaktetyavocanbhaviṣyadviṣayāparijñānaṃ cāgnīnam /",
    "GV05chupsb_u:3829": " naiṣa doṣaḥ /",
    "GV05chupsb_u:3830": " sukhākāśasyaivākṣiṇi dṛśyata iti draṣṭuranuvādāt /",
    "GV05chupsb_u:3831": " eṣa ātmā prāṇināmiti hovācaivamuktavānetadyadevā'tmatattvamavocāma /",
    "GV05chupsb_u:3832": " etadamṛtamamaraṇadharmyavināśyata evābhayaṃ yasya hi vināśāśaṅkā tasya bhayopapattistadabhāvādabhayamata evaitadbrahma bṛhadanantamiti /",
    "GV05chupsb_u:3833": " kiñcāsya brahmaṇo 'kṣipuruṣasya māhātmyaṃ tattatra puruṣasya sthāne 'kṣiṇi yadyapyasminyarpirvodakaṃ",
    "GV05chupsb_u:3834": " vā siñcati vartmanī eva gacchati pakṣmāveva gacchati na cakṣuṣā sambandhyate padmapatreṇevodakam /",
    "GV05chupsb_u:3835": " sthānasyāpyetanmāhātmyaṃ kiṃ punaḥ sthānino 'kṣipuruṣasya nirañjanatvaṃ vaktavyamityabhiprāyaḥ //1 //",
    "GV05chupsb_u:3836": " START ChUp 4,15.2",
    "GV05chupsb_u:3837": " etaṃ saṃyadvāma ity ācakṣate /",
    "GV05chupsb_u:3838": " etaṃ hi sarvāṇi vāmāny abhisaṃyanti /",
    "GV05chupsb_u:3839": " sarvāṇy enaṃ vāmāny abhisaṃyanti ya evaṃ veda // ChUp_4,15.2 //",
    "GV05chupsb_u:3840": " ChUpBh_4,15.2 etaṃ yathoktaṃ puruṣaṃ saṃyadvāma ityācakṣate /",
    "GV05chupsb_u:3841": " kasmāt /",
    "GV05chupsb_u:3842": " yasmādetaṃ sarvāṇi vāmāni vananīyāni saṃbhajanīyāni śobhanānyabhisaṃyantyabhisaṅgacchantītyataḥ saṃyadvāmaḥ /",
    "GV05chupsb_u:3843": " tathaivaṃvidamenaṃ sarvāṇi vāmānyabhisaṃyanti ya evaṃ veda //2 //",
    "GV05chupsb_u:3844": " START ChUp 4,15.3",
    "GV05chupsb_u:3845": " eṣa u eva vāmanīḥ /",
    "GV05chupsb_u:3846": " eṣa hi sarvāṇi vāmāni nayati /",
    "GV05chupsb_u:3847": " sarvāṇi vāmāni nayati ya evaṃ veda // ChUp_4,15.3 //",
    "GV05chupsb_u:3848": " ChUpBh_4,15.3 eṣa u eva vāmanīryasmādeṣa hi sarvāṇi vāmāni puṇyakarmaphalāni puṇyānurūpaṃ prāṇibhyo nayati prāpayati vahati cā'tmadharmatvena",
    "GV05chupsb_u:3849": " viduṣaḥ phalaṃ-sarvāṇi vāmāni nayati ya evaṃ veda //3 //",
    "GV05chupsb_u:3850": " START ChUp 4,15.4",
    "GV05chupsb_u:3851": " eṣa u eva bhāmanīḥ /",
    "GV05chupsb_u:3852": " eṣa hi sarveṣu lokeṣu bhāti /",
    "GV05chupsb_u:3853": " sarveṣu lokeṣu bhāti ya evaṃ veda // ChUp_4,15.4 //",
    "GV05chupsb_u:3854": " ChUpBh_4,15.4 eṣa u eva bhāmanīreṣa hi yasmātsarveṣu lokeṣvādityacandrāgnyādirūpairbhāti dīpyate /",
    "GV05chupsb_u:3855": " “tasya bhāsā sarvamidaṃ vibhāti“iti śruterato bhāmāni nayatīti bhāmanīḥ /",
    "GV05chupsb_u:3856": " ya evaṃ vedāsāvapi sarveṣu lokeṣu bhāti //4 //",
    "GV05chupsb_u:3857": " START ChUp 4,15.5",
    "GV05chupsb_u:3858": " atha yad u caivāsmiñ chavyaṃ kurvanti yadi ca nārciṣam evābhisaṃbhavanti /",
    "GV05chupsb_u:3859": " arciṣo 'haḥ /",
    "GV05chupsb_u:3860": " ahna āpūryamāṇapakṣam /",
    "GV05chupsb_u:3861": " āpūryamāṇapakṣād yān ṣaḍ udaṅṅ eti māsāṃs tān /",
    "GV05chupsb_u:3862": " māsebhyaḥ saṃvatsaram /",
    "GV05chupsb_u:3863": " saṃvatsarād ādityam /",
    "GV05chupsb_u:3864": " ādityāc candramasam /",
    "GV05chupsb_u:3865": " candramaso vidyutam /",
    "GV05chupsb_u:3866": " tat puruṣo 'mānavaḥ /",
    "GV05chupsb_u:3867": " sa enān brahma gamayati /",
    "GV05chupsb_u:3868": " eṣa devapatho brahmapathaḥ /",
    "GV05chupsb_u:3869": " etena pratipadyamānā imaṃ mānavam āvartaṃ nāvartante nāvartante // ChUp_4,15.5 //",
    "GV05chupsb_u:3870": " ChUpBh_4,15.5 athedānīṃ yathoktabrahmavido gatirucyate /",
    "GV05chupsb_u:3871": " yadyadi u caivāsminnevaṃvidi śavyaṃ śavakarma mṛte kurvanti yadi ca na kurvanti ṛtvijaḥ sarvathāpyevaṃvittena śavakarmaṇākṛtenāpi pratibaddho na brahma[dmaṭaprāpnoti /",
    "GV05chupsb_u:3872": " na ca kṛtena śavakarmaṇāsya kaścanābhyadhiko lokaḥ /",
    "GV05chupsb_u:3873": " “na karmaṇā vardhate no kanīyān“iti śrutyantarāt /",
    "GV05chupsb_u:3874": " śavakarmaṇyanādaraṃ darśayanvidyāṃ stauti na punaḥ śavakarmaivaṃvido na kartavyamiti /",
    "GV05chupsb_u:3875": " akriyamāṇe hi śavakarmaṇi karmaṇā phalārambhe pratibandhaḥ kaścidanumīyate 'nyatra /",
    "GV05chupsb_u:3876": " yata iha vidyāphalārambhakāle śavakarma syādvā na veti vidyāvato 'pratibandhena phalārambhaṃ darśayati /",
    "GV05chupsb_u:3877": " ye sukhākāśamakṣisthaṃ saṃyadvāmo vāmanīrbhāmanīrityevaṅguṇamupāsate prāṇasahitāmagnividyāṃ",
    "GV05chupsb_u:3878": " ca teṣāmanyatkarma bhavatu mā vā bhūtsarvathāpi te 'rciṣamevābhisambhavantyarcirabhimāninīṃ",
    "GV05chupsb_u:3879": " devatāmabhisambhavanti pratipadyanta ityarthaḥ /",
    "GV05chupsb_u:3880": " arciṣo 'rcirdevatāyā aharaharabhimāninīṃ devatāmahna āpūryamāṇapakṣaṃ śuklapakṣadevatāmāpūryamāṇapakṣādyānṣaṇmāsānudaṅṅuttarāṃ",
    "GV05chupsb_u:3881": " diśameti savitā tānmāsānuttarāyaṇadevatāṃ tebhyo māsebhyaḥ saṃvatsaraṃ saṃvatsaradevatāṃ",
    "GV05chupsb_u:3882": " tataḥ saṃvatsarādādidityamādityāccandramasaṃ candramaso vidyutaṃ tattatrasthāṃstānpuruṣaḥ",
    "GV05chupsb_u:3883": " kaścidbrahmalokādetyāmānavo mānavyāṃ sṛṣṭau bhavo mānavo na mānavo 'mānavaḥ sa puruṣa",
    "GV05chupsb_u:3884": " enānbrahma satyalokasthaṃ gamayati gantṛgantavyagamayitṛtvavyapadeśebhyaḥ /",
    "GV05chupsb_u:3885": " sanmātrabrahmaprāptau tadanupapatteḥ /",
    "GV05chupsb_u:3886": " brahmaiva sanbrahmāpyetīti hi tatra vaktuṃ nyāyyam /",
    "GV05chupsb_u:3887": " sarvabhedanirāsena sanmātrapratipattiṃ vakṣyati /",
    "GV05chupsb_u:3888": " na cādṛṣṭo mārgo 'gamanāyopatiṣṭhate /",
    "GV05chupsb_u:3889": " “sa enamavidito na bhunakti“iti śrutyantarāt /",
    "GV05chupsb_u:3890": " eṣa devapathaḥ devairarcirādibhiḥ gamayitṛtvenādhikṛtaiḥ upalakṣitaḥ panthā devapatha ucyate /",
    "GV05chupsb_u:3891": " brahma gantavyaṃ tena copalakṣita iti brahmapathaḥ /",
    "GV05chupsb_u:3892": " etena pratipadyamānā gacchanto brahmemaṃ mānavaṃ manusambandhinaṃ manoḥ sṛṣṭilakṣaṇamāvata",
    "GV05chupsb_u:3893": " nā'vartanta āvartante 'smiñjananamaraṇaprabandhacakrārūḍhā ghaṭīyantravatpunaḥ punarityārvatastaṃ na pratipadyante /",
    "GV05chupsb_u:3894": " nāvartante nā'vartante iti dviruktiḥ saphalāyā vidyāyāḥ parisamāptipradarśanārthā //5//",
    "GV05chupsb_u:3895": " iti cchāndogyopaniṣadi caturthādhyāyasya pañcadaśaḥ khaṇḍaḥ =======================================================================",
    "GV05chupsb_u:3896": " START ChUp 4,16.1",
    "GV05chupsb_u:3897": " eṣa ha vai yajño yo 'yaṃ pavate /",
    "GV05chupsb_u:3898": " eṣa ha yann idaṃ sarvaṃ punāti /",
    "GV05chupsb_u:3899": " yad eṣa yann idaṃ sarvaṃ punāti /",
    "GV05chupsb_u:3900": " tasmād eṣa eva yajñaḥ /",
    "GV05chupsb_u:3901": " tasya manaś ca vāk ca vartanī // ChUp_4,16.1 //",
    "GV05chupsb_u:3902": " ChUpBh_4,16.1 rahasyaprakaraṇe prasaṅgādāraṇyakatvasāmānyācca yajñe kṣata utpanne",
    "GV05chupsb_u:3903": " vyāhṛtayaḥ prāyaścittārthā vidhātavyāstadabhijñasya cartvijo brahmaṇo maunamityata",
    "GV05chupsb_u:3904": " idamārabhyate-eṣa ha vā eṣa vāyuryo 'yaṃ pavate 'yaṃ yajñaḥ /",
    "GV05chupsb_u:3905": " ha vā iti prasiddhārthāvadyotakau nipātau /",
    "GV05chupsb_u:3906": " vāyupratiṣṭho hi yajñaḥ prasiddhaḥ śrutiṣu /",
    "GV05chupsb_u:3907": " “svāhā vātedhāḥ /",
    "GV05chupsb_u:3908": " ” “ayaṃ vai yajño yo 'yaṃ pavate“ityādiśrutibhyaḥ /",
    "GV05chupsb_u:3909": " vāta eva hi calanātmavatvātkriyāsamavāyī /",
    "GV05chupsb_u:3910": " “vāta eva yajñasyā'rambhako vātaḥ pratiṣṭhā“iti ca śravaṇāt /",
    "GV05chupsb_u:3911": " eṣa ha yangacchaṃścalannidaṃ sarvaṃ jagatpunāti pāvayati śodhayati /",
    "GV05chupsb_u:3912": " na hyacalataḥ śuddhirasti /",
    "GV05chupsb_u:3913": " doṣanirasanaṃ calato hi dṛṣṭaṃ na sthirasya /",
    "GV05chupsb_u:3914": " yadyasmācca yannaṣa idaṃ sarvaṃ punāti tasmādeṣa eva yajño yatpunātīti /",
    "GV05chupsb_u:3915": " tasyāsyaivaṃ viśiṣṭasya yajñasya vākca mantroccāraṇe vyāpṛtā /",
    "GV05chupsb_u:3916": " manaśca yathābhūtārthajñāne vyāpṛtam /",
    "GV05chupsb_u:3917": " te ete vāṅmanase vartanī mārgau yābhyāṃ yajñastāyamānaḥ pravartate te vartanī /",
    "GV05chupsb_u:3918": " prāṇāpānaparicalanavatyā hi“vācaścittasya cottarottarakramo yadyajñaḥ“iti hi śrutyantaram /",
    "GV05chupsb_u:3919": " ato vāṅmanasābhyāṃ yajño vartata iti vāṅmanase vartanī ucyete yajñasya //1//",
    "GV05chupsb_u:3920": " START ChUp 4,16.2-3",
    "GV05chupsb_u:3921": " tayor anyatarāṃ manasā saṃskaroti brahmā /",
    "GV05chupsb_u:3922": " vācā hotādhvaryur udgātānyatarām /",
    "GV05chupsb_u:3923": " sa yatropākṛte prātaranuvāke purā paridhānīyāyā brahmā vyavavadati // ChUp_4,16.2 //",
    "GV05chupsb_u:3924": " anyatarām eva vartanīṃ saṃskaroti /",
    "GV05chupsb_u:3925": " hīyate 'nyatarā /",
    "GV05chupsb_u:3926": " sa yathaikapād vrajan ratho vaikena cakreṇa vartamāno riṣyaty evam asya yajño riṣyati /",
    "GV05chupsb_u:3927": " yajñaṃ riṣyantaṃ yajamāno 'nu riṣyati /",
    "GV05chupsb_u:3928": " sa iṣṭvā pāpīyān bhavati // ChUp_4,16.3 //",
    "GV05chupsb_u:3929": " ChUpBh_4,16.3 tayorvartanyoranyatarāṃ vartanīṃ manasā vivekajñānavatā saṃskaroti",
    "GV05chupsb_u:3930": " brahmartvigvācā vartanyā hotādhvaryurudgātetyete trayo 'pyṛtvijo 'nyatarāṃ vāglakṣaṇāṃ",
    "GV05chupsb_u:3931": " vartanīṃ vācaiva saṃskurvanti /",
    "GV05chupsb_u:3932": " tatraivaṃ sati vāṅmanase vartanī saṃskārye yajñe /",
    "GV05chupsb_u:3933": " atha sa brahmā yatra yasminkāla upākṛte prārabdhe prātaranuvāke śasre purā pūrvaṃ",
    "GV05chupsb_u:3934": " paridhānīyāyā ṛco brahmaitasminnantare kāle vyavavadati maunaṃ parityajati yadi tadānyatarāmeva",
    "GV05chupsb_u:3935": " vāagvartanīṃ saṃskaroti brahmaṇāsaṃskriyamāṇā manovartanī hīyate vinaśyati cchidrībhavatyanyatarā /",
    "GV05chupsb_u:3936": " sa yajño vāgvartanyaivānyatarayā vartitumaśaknuvanriṣyati /",
    "GV05chupsb_u:3937": " kathamivetyāha /",
    "GV05chupsb_u:3938": " sa yathaikapātpuruṣo brajangacchannadhvānaṃ riṣyati,",
    "GV05chupsb_u:3939": " ratho vaikena cakreṇa vartamāno gacchanriṣyatyevamasya yajamānasya kubrahmaṇā yajño riṣyati vinaśyati /",
    "GV05chupsb_u:3940": " yajñaṃ riṣyantaṃ yajamāno 'riṣyati /",
    "GV05chupsb_u:3941": " yajñaprāṇo hi yajamānaḥ /",
    "GV05chupsb_u:3942": " ato yukto yajñareṣe reṣastasya /",
    "GV05chupsb_u:3943": " sa taṃ yajñamiṣṭvā tādṛśaṃ pāpīyānpāpataro bhavati //2-3 //",
    "GV05chupsb_u:3944": " START ChUp 4,16.4-5",
    "GV05chupsb_u:3945": " atha yatra upākṛte prātaranuvāke na purā paridhānīyāyā brahmā vyavavadaty ubhe eva vartanī saṃskurvanti /",
    "GV05chupsb_u:3946": " na hīyate 'nyatarā // ChUp_4,16.4 //",
    "GV05chupsb_u:3947": " sa yathobhayapād vrajan ratho vobhābhyāṃ cakrābhyāṃ vartamānaḥ pratitiṣṭhaty evam asya yajñaḥ pratitiṣṭhati yajñaṃ pratitiṣṭhantaṃ yajamāno 'nu pratitiṣṭhati /",
    "GV05chupsb_u:3948": " sa iṣṭvā śreyān bhavati // ChUp_4,16.5 //",
    "GV05chupsb_u:3949": " ChUpBh_4,16.4,5 atha punaryatra brahmā vidvānmaunaṃ parigṛhya vāgvisargamakurvanvartate",
    "GV05chupsb_u:3950": " yāvatparidhānīyāyā na vyavavadati tathaiva sarvartvija ubhe eva vartanī saṃskurvanti",
    "GV05chupsb_u:3951": " na hīyate 'nyatarāpi /",
    "GV05chupsb_u:3952": " kimivetyāha /",
    "GV05chupsb_u:3953": " pūrvoktaviparītau dṛṣṭāntau /",
    "GV05chupsb_u:3954": " evamasya yajamānasya yajñaḥ svavartanībhyāṃ vartamānaḥ pratitiṣṭhati svenā'tmanāvinaśyanvartata ityarthaḥ /",
    "GV05chupsb_u:3955": " yajñaṃ pratitiṣṭhantaṃ yajamāno 'nupratitiṣṭhati sa yajamāna evaṃ maunavijñānavadbrahmopetaṃ yajñamiṣṭvā śreyānbhavati śreṣṭho bhavatītyarthaḥ",
    "GV05chupsb_u:3956": " iti cchāndogyopaniṣadi caturthādhyāyasya ṣoḍaśaḥ khaṇḍaḥ =======================================================================",
    "GV05chupsb_u:3957": " START ChUp 4,17.1",
    "GV05chupsb_u:3958": " prajāpatir lokān abhyatapat /",
    "GV05chupsb_u:3959": " teṣāṃ tapyamānānāṃ rasān prāvṛhat /",
    "GV05chupsb_u:3960": " agniṃ pṛthivyāḥ /",
    "GV05chupsb_u:3961": " vāyum antarikṣāt /",
    "GV05chupsb_u:3962": " ādityaṃ divaḥ // ChUp_4,17.1 //",
    "GV05chupsb_u:3963": " ChUpBh_4,17.1 atra brahmaṇo maunaṃ vihitaṃ tadreṣe brahmatvakarmaṇi cānyasmiṃśca",
    "GV05chupsb_u:3964": " hotrādikarmareṣe vyāhṛtihomaḥ prāyaścittamiti tadarthaṃ vyāhṛtayo vidhātavyā ityāha-prajāpatirlokānabhyatapallokānuddiśya",
    "GV05chupsb_u:3965": " tatra sārajighṛkṣayā dhyānalakṣaṇaṃ tapaścacāra /",
    "GV05chupsb_u:3966": " teṣāṃ tapyamānānāṃ lokānāṃ rasānsārarūpānprāvṛhaduddhṛtavāñjagrāhetyarthaḥ /",
    "GV05chupsb_u:3967": " kān /",
    "GV05chupsb_u:3968": " agniṃ rasaṃ pṛthivyāḥ /",
    "GV05chupsb_u:3969": " vāyumantarikṣāt /",
    "GV05chupsb_u:3970": " ādityaṃ divaḥ //1 //",
    "GV05chupsb_u:3971": " START ChUp 4,17.2",
    "GV05chupsb_u:3972": " sa etās tisro devatā abhyatapat /",
    "GV05chupsb_u:3973": " tāsāṃ tapyamānānāṃ rasān prāvṛhat /",
    "GV05chupsb_u:3974": " agner ṛcaḥ /",
    "GV05chupsb_u:3975": " vāyor yajūṃṣi /",
    "GV05chupsb_u:3976": " sāmāny ādityāt // ChUp_4,17.2 //",
    "GV05chupsb_u:3977": " ChUpBh_4,17.2 punarapyevamevamagnyādyāḥ sa etāstisro devatā uddiśyābhyatapat /",
    "GV05chupsb_u:3978": " tato 'pi sāraṃ rasaṃ trayīvidyāṃ jagrāha //2 //",
    "GV05chupsb_u:3979": " START ChUp 4,17.3-4",
    "GV05chupsb_u:3980": " sa etāṃ trayīṃ vidyām abhyatapat /",
    "GV05chupsb_u:3981": " tasyās tapyamānāyā rasān prāvṛhat /",
    "GV05chupsb_u:3982": " bhūr ity ṛgbhyaḥ /",
    "GV05chupsb_u:3983": " bhuvar iti yajurbhyaḥ /",
    "GV05chupsb_u:3984": " svar iti sāmabhyaḥ // ChUp_4,17.3 //",
    "GV05chupsb_u:3985": " tad yady ṛkto riṣyed bhūḥ svāheti gārhapatye juhuyāt /",
    "GV05chupsb_u:3986": " ṛcām eva tadrasenarcāṃ vīryeṇarcāṃ yajñasya viriṣṭaṃ saṃdadhāti // ChUp_4,17.4 //",
    "GV05chupsb_u:3987": " ChUpBh_4,17.3,4 sa etāṃ punarabhyatapattrayīṃ vidyām /",
    "GV05chupsb_u:3988": " tasyāstapyamānāyā rasaṃ bhūriti vyāhṛtimṛgbhyo jagrāha /",
    "GV05chupsb_u:3989": " bhuvariti vyāhṛtiṃ yajurbhyaḥ /",
    "GV05chupsb_u:3990": " svariti vyāhṛtiṃ sāmabhyaḥ /",
    "GV05chupsb_u:3991": " ata eva lokadevavedarasā mahāvyāhṛtayāḥ /",
    "GV05chupsb_u:3992": " atastattatra yajñe yadyṛkta ṛksambandhādṛṅnimittaṃ riṣyedyajñaḥ kṣataṃ prāpnuyādbhūḥ svāheti gārhapatye juhuyāt /",
    "GV05chupsb_u:3993": " sā tatra prāyaścittiḥ /",
    "GV05chupsb_u:3994": " katham, ṝcāmeva taditi kriyāviśeṣaṇaṃ,",
    "GV05chupsb_u:3995": " rasenarcāṃ vīryeṇaujasarcāṃ yajñasya ṛksambandhino yajñasya viriṣṭaṃ vicchinnaṃ kṣatarūpamutpannaṃ sandadhāti pratisandhatte //3-4 //",
    "GV05chupsb_u:3996": " START ChUp 4,17.5-6",
    "GV05chupsb_u:3997": " atha yadi yajuṣṭo riṣyed bhuvaḥ svāheti dakṣiṇāgnau juhuyāt /",
    "GV05chupsb_u:3998": " yajuṣām eva tadrasena yajuṣāṃ vīryeṇa yajuṣāṃ yajñasya viriṣṭaṃ saṃdadhāti // ChUp_4,17.5 //",
    "GV05chupsb_u:3999": " atha yadi sāmato riṣyet svaḥ svāhety āhavanīye juhuyāt /",
    "GV05chupsb_u:4000": " sāmnām eva tadrasena sāmnāṃ vīryeṇa sāmnāṃ yajñasya viriṣṭaṃ saṃdadhāti // ChUp_4,17.6 //",
    "GV05chupsb_u:4001": " ChUpBh_4,17.5,6 atha yadi yajuṣṭo yajurnimittaṃ riṣyedbhuvaḥ svāheti dakṣiṇāgnau juhuyāt /",
    "GV05chupsb_u:4002": " tathā sāmanimitte reṣe svaḥ svāhetyāhavanīye juhuyāt /",
    "GV05chupsb_u:4003": " tathā pūrvavadyajñaṃ sandadhāti /",
    "GV05chupsb_u:4004": " brahmanimitte tu reṣe triṣvagniṣu /",
    "GV05chupsb_u:4005": " tisṛbhirvyāhṛtibhirjuhuyāt /",
    "GV05chupsb_u:4006": " trayyā hi vidyāyāḥ sa reṣaḥ /",
    "GV05chupsb_u:4007": " “atha kena brahmatvamityanayaiva trayyā vidyayā“iti śruteḥ /",
    "GV05chupsb_u:4008": " nyāyāntaraṃ vā mṛgyaṃ brahmatvanimitte reṣe //5-6 //",
    "GV05chupsb_u:4009": " START ChUp 4,17.7-8",
    "GV05chupsb_u:4010": " tad yathā lavaṇena suvarṇaṃ saṃdadhyāt /",
    "GV05chupsb_u:4011": " suvarṇena rajataṃ rajatena trapu trapuṇā sīsaṃ sīsena lohaṃ lohena dāru dāru carmaṇā // ChUp_4,17.7 //",
    "GV05chupsb_u:4012": " evam eṣāṃ lokānām āsāṃ devatānām asyās trayyā vidyāyā vīryeṇa yajñasya viriṣṭaṃ saṃdadhāti /",
    "GV05chupsb_u:4013": " bheṣajakṛto ha vā eṣa yajño yatraivaṃvid brahmā bhavati // ChUp_4,17.8 //",
    "GV05chupsb_u:4014": " ChUpBh_4,17.7,8 tadyathā lavaṇena suvarṇaṃ sandadhyāt /",
    "GV05chupsb_u:4015": " kṣāreṇa ṭaṅkaṇādinā khare;",
    "GV05chupsb_u:4016": " mṛdutvakaraṃ hi tat /",
    "GV05chupsb_u:4017": " suvarṇena rajatamaśakyasandhānaṃ sandadhyāt /",
    "GV05chupsb_u:4018": " rajatena tathā trapu trapuṇā sīsaṃ sīsena loha lohena dāru dāru carmaṇā carmabandhanena /",
    "GV05chupsb_u:4019": " evameṣāṃ lokānāmāsāṃ devatānāmasyāsrayyā vidyāyā vīryeṇa rasākhyenaujasā yajñasya viriṣṭaṃ sandadhāti /",
    "GV05chupsb_u:4020": " bheṣajakṛto ha vā eṣa yajñaḥ /",
    "GV05chupsb_u:4021": " rogārta iva pumāṃścikitsakena suśikṣitenaiṣa yajño bhavati /",
    "GV05chupsb_u:4022": " ko 'sau /",
    "GV05chupsb_u:4023": " yatra yasminyajña evaṃvidyathoktavyāhṛtihomaprāyaścittavidbrahmartvigbhavati sa yajña ityarthaḥ //7-8 //",
    "GV05chupsb_u:4024": " START ChUp 4,17.9",
    "GV05chupsb_u:4025": " eṣa ha vā udakpravaṇo yajño yatraivaṃvid brahmā bhavati /",
    "GV05chupsb_u:4026": " evaṃvidaṃ ha vā eṣā brahmāṇam anu gāthā /",
    "GV05chupsb_u:4027": " yato yata āvartate tat tad gacchati // ChUp_4,17.9 //",
    "GV05chupsb_u:4028": " ChUpBh_4,17.9 kiñcaiṣa ha vā udakpravaṇa udaṅnimno dakṣiṇocchrāyo yajño bhavati /",
    "GV05chupsb_u:4029": " uttaramārgapratipattiheturityarthaḥ /",
    "GV05chupsb_u:4030": " yatraivaṃvidbrahmā bhavatyevaṃvidaṃ ha vai brahmāṇamṛtvijaṃ pratyeṣānugāthā brahmaṇaḥ stutiparā /",
    "GV05chupsb_u:4031": " yato yata āvartate karma pradeśādṛtvijāṃ yajñaḥ kṣatībhavaṃstattadyajñasya kṣatarūpaṃ pratisandadhatprāyaścittena gacchati paripālayatītyetat",
    "GV05chupsb_u:4032": " START ChUp 4,17.10",
    "GV05chupsb_u:4033": " mānavo brahmaivaika ṛtvikkurūnaśvābhirakṣatyevaṃviddha vai brahmā yajñaṃ yajamānaṃ",
    "GV05chupsb_u:4034": " sarvāṃś cartvijo 'bhirakṣati tasmādevaṃvidameva brahmāṇaṃ kurvīta nānevaṃvidaṃ nānevaṃvidam //10 //",
    "GV05chupsb_u:4035": " mānavaḥ /",
    "GV05chupsb_u:4036": " brahmaivaika ṛtvik kurūn aśvābhirakṣati /",
    "GV05chupsb_u:4037": " evaṃvid dha vai brahmā yajñaṃ yajamānaṃ sarvāṃś cartvijo 'bhirakṣati /",
    "GV05chupsb_u:4038": " tasmād evaṃvidam eva brahmāṇaṃ kurvīta nānevaṃvidaṃ nānevaṃvidam // ChUp_4,17.10 //",
    "GV05chupsb_u:4039": " ChUpBh_4,17.10 mānavo bhrahmā maunācaraṇānmananādvā jñāvanattvāttato brahmaivaikartvikkurūnkartṝn /",
    "GV05chupsb_u:4040": " yoddhṝnārūḍhānaśvā vaḍavā yathābhirakṣatyevaṃviddha vai brahmā yajñaṃ yajamānaṃ sarvāṃścartvijo 'bhirakṣati tatkṛtadoṣāpanayanāt /",
    "GV05chupsb_u:4041": " yata evaṃviśiṣṭo brahmā vidvāṃstasmādevaṃvidameva yathoktavyāhṛtyādividaṃ brahmāṇaṃ kurvīta nānevaṃvidaṃ kadācaneti /",
    "GV05chupsb_u:4042": " dvirabhyāso 'dhyāyaparisamāptyarthaḥ //10 //",
    "GV05chupsb_u:4043": " iti cchāndogyopaniṣadi caturthādhyāyasya saptadaśaḥ khaṇḍaḥ",
    "GV05chupsb_u:4044": " iti śrīmadgovindabhagavatpūjyapādaśiṣyaparamahaṃsapar ivrājakācāryaśrīmacchaṅkarabhagavatpādakṛtau cchāndogyopaniṣadvivaraṇe caturtho 'dhyāyaḥ",
    "GV05chupsb_u:4045": " atha pañcamo 'dhyāyaḥ",
    "GV05chupsb_u:4046": " START ChUp 5,1.1",
    "GV05chupsb_u:4047": " yo ha vai jyeṣṭhaṃ ca śreṣṭhaṃ ca veda jyeṣṭhaś ca ha vai śreṣṭhaś ca bhavati /",
    "GV05chupsb_u:4048": " prāṇo vāva jyeṣṭhaś ca śreṣṭhaś ca // ChUp_5,1.1 //",
    "GV05chupsb_u:4049": " saguṇa brahmavidyāyā uttarā gatiruktā /",
    "GV05chupsb_u:4050": " athedānīṃ pañcame 'dhyāye pañcāgnivido gṛhasthasyordhvaretasāṃ ca śraddhālūnāṃ vidyāntaraśīlināṃ",
    "GV05chupsb_u:4051": " tāmeva gatimanūdyānyā dakṣiṇadiksambandhinī kevalakarmiṇāṃ dhūmādilakṣaṇā punarāvṛttirūpā",
    "GV05chupsb_u:4052": " tṛtīyā ca tataḥ kaṣṭatarā saṃsāragatirvairāgyahetorvaktavyetyārabhyate /",
    "GV05chupsb_u:4053": " prāṇaḥ śreṣṭho vāgādibhyaḥ prāṇo vāva saṃvarga ityādi ca bahuśo 'tīte granthe prāṇagrahaṇaṃ kṛtam /",
    "GV05chupsb_u:4054": " sa kathaṃ śreṣṭho vāgādiṣu sarvaiḥ saṃhatyakāritvāviśeṣe?",
    "GV05chupsb_u:4055": " kathaṃ ca tasyopāsanamiti tasya śreṣṭhatvādiguṇavidhitsayedamanantaramārabhyate-yo ha vai kaścijjyeṣṭhaṃ ca prathamaṃ vayasā vāva jyeṣṭhaśca vayasā vāgādibhyaḥ /",
    "GV05chupsb_u:4056": " garbhasthe hi puruṣe prāṇasya vṛttirvāgādibhyaḥ pūrvaṃ labdhātmikā bhavati yayā garbho",
    "GV05chupsb_u:4057": " vivardhate cakṣurādisthānāvayavaniṣpattau satyāṃ paścādvāgādīnāṃ vṛttilābha iti prāṇo",
    "GV05chupsb_u:4058": " jyeṣṭho vayasā bhavati /",
    "GV05chupsb_u:4059": " śreṣṭhatvaṃ tu pratipādayiṣyati suhaya ityādinidarśanena /",
    "GV05chupsb_u:4060": " ataḥ prāṇa eva jyeṣṭhaśca śreṣṭhaścāsminkāryakaraṇasaṅghāte //1 //",
    "GV05chupsb_u:4061": " START ChUp 5,1.2",
    "GV05chupsb_u:4062": " yo ha vai vasiṣṭhaṃ veda vasiṣṭho ha svānāṃ bhavati /",
    "GV05chupsb_u:4063": " vāg vāva vasiṣṭhaḥ // ChUp_5,1.2 //",
    "GV05chupsb_u:4064": " ChUpBh_5,1.2 yo ha vai vasiṣṭhaṃ vasitṛtamamācchādayitṛtamaṃ vasumattamaṃ vā yo veda sa tathaiva vasiṣṭho ha bhavati svānāṃ jñātīnām /",
    "GV05chupsb_u:4065": " kastarhi vasiṣṭha ityāha /",
    "GV05chupsb_u:4066": " vāgvāva vasiṣṭho vāgmino hi puruṣā vasantyabhibhavantyanyānvasumattamāścāto vāgvasiṣṭhaḥ //2 //",
    "GV05chupsb_u:4067": " START ChUp 5,1.3",
    "GV05chupsb_u:4068": " yo ha vai pratiṣṭhāṃ veda prati ha tiṣṭhaty asmiṃś ca loke 'muṣmiṃś ca /",
    "GV05chupsb_u:4069": " cakṣur vāva pratiṣṭhā // ChUp_5,1.3 //",
    "GV05chupsb_u:4070": " ChUpBh_5,1.3 yo ha vai pratiṣṭhāṃ veda sa cāsmiṃlloke 'muṣmiṃśca pare pratitiṣṭhati ha /",
    "GV05chupsb_u:4071": " kā tarhi pratiṣṭhetyāha-cakṣurvāva pratiṣṭhā /",
    "GV05chupsb_u:4072": " cakṣuṣā hi paśyansame ca durge ca pratitiṣṭhati yasmādataḥ pratiṣṭhā cakṣuḥ //3 //",
    "GV05chupsb_u:4073": " START ChUp 5,1.4",
    "GV05chupsb_u:4074": " yo ha vai saṃpadaṃ veda saṃ hāsmai kāmāḥ padyante daivāś ca mānuṣāś ca /",
    "GV05chupsb_u:4075": " śrotraṃ vāva saṃpat // ChUp_5,1.4 //",
    "GV05chupsb_u:4076": " ChUpBh_5,1.4 yo ha vai sampadaṃ veda tasmā asmai daivāśca mānuṣāśca kāmāḥ sampadyante ha /",
    "GV05chupsb_u:4077": " kā tarhi sampadityāha-śrotraṃ vāva sampat /",
    "GV05chupsb_u:4078": " yasmācchrotreṇa vedā gṛhyante tadarthavijñānaṃ ca tataḥ karmāṇi kriyante tataḥ kāmasampadityevaṃ kāmasampaddhetutvācchrotraṃ vāva saṃpat //4",
    "GV05chupsb_u:4079": " START ChUp 5,1.5",
    "GV05chupsb_u:4080": " yo ha vā āyatanaṃ vedāyatanaṃ ha svānāṃ bhavati /",
    "GV05chupsb_u:4081": " mano ha vā āyatanam // ChUp_5,1.5 //",
    "GV05chupsb_u:4082": " ChUpBh_5,1.5 yo ha vā āyatanaṃ vedā'yatanaṃ ha svānāṃ bhavatyāśrayo bhavatītyarthaḥ /",
    "GV05chupsb_u:4083": " kiṃ tadāyatanamityāha-mano ha vā āyatanam /",
    "GV05chupsb_u:4084": " indriyopahṛtānāṃ viṣayāṇāṃ bhoktrarthānāṃ pratyayarūpāmāṃ mana āyatanamāśrayaḥ /",
    "GV05chupsb_u:4085": " ato mano ha vā āyatanamityuktam //5 //",
    "GV05chupsb_u:4086": " START ChUp 5,1.6",
    "GV05chupsb_u:4087": " atha ha prāṇā ahaṃśreyasi vyūdire /",
    "GV05chupsb_u:4088": " ahaṃ śreyān asmy ahaṃ śreyān asmīti // ChUp_5,1.6 //",
    "GV05chupsb_u:4089": " ChUpBh_5,1.6 atha ha prāṇā evaṃ yathoktaguṇāḥ santo 'haṃśreyasyahaṃ śreyānasmyahaṃ śreyānasmītyetasminprayojane vyūdire nānā viruddhaṃ codira uktavantaḥ //6 //",
    "GV05chupsb_u:4090": " START ChUp 5,1.7",
    "GV05chupsb_u:4091": " te ha prāṇāḥ prajāpatiṃ pitaram etyocuḥ bhagavan ko naḥ śreṣṭha iti /",
    "GV05chupsb_u:4092": " tān hovāca /",
    "GV05chupsb_u:4093": " yasmin va utkrānte śarīraṃ pāpiṣṭhataram iva dṛśyeta sa vaḥ śreṣṭha iti // ChUp_5,1.7 //",
    "GV05chupsb_u:4094": " ChUpBh_5,1.7 te ha - tai haivaṃ vivadamānā ātmanaḥ śreṣṭhatvavijñānāya prajāpatiṃ",
    "GV05chupsb_u:4095": " pitaraṃ janayitāraṃ kañcidetyocuruktavanto he bhagavanko no 'smākaṃ madhye śreṣṭho",
    "GV05chupsb_u:4096": " 'bhyadhiko guṇairityevaṃ pṛṣṭavantaḥ /",
    "GV05chupsb_u:4097": " tānpitovāca ha yasminvo yuṣmākaṃ madhye utkrānte śarīramidaṃ pāpiṣṭhamivātiśayena jīvato 'pi,",
    "GV05chupsb_u:4098": " samutkrāntaprāṇaṃ tato 'pi pāpiṣṭhataramivātiśayena dṛṣyate kuṇapamaspṛśyamaśuci dṛśyeta sa vo yuṣmākaṃ śreṣṭha ityavocatkākvā tadduḥkhaṃ parijihīrṣuḥ",
    "GV05chupsb_u:4099": " START ChUp 5,1.8-11",
    "GV05chupsb_u:4100": " sā ha vāg uccakrāma /",
    "GV05chupsb_u:4101": " sā saṃvatsaraṃ proṣya paryetyovāca /",
    "GV05chupsb_u:4102": " katham aśakatarte maj jīvitum iti /",
    "GV05chupsb_u:4103": " yathā kalā avadantaḥ prāṇantaḥ prāṇena paśyantaś cakṣuṣā śṛṇvantaḥ śrotreṇa dhyāyanto manasaivam iti /",
    "GV05chupsb_u:4104": " praviveśa ha vāk // ChUp_5,1.8 //",
    "GV05chupsb_u:4105": " cakṣur hoccakrāma /",
    "GV05chupsb_u:4106": " tat saṃvatsaraṃ proṣya paryetyovāca /",
    "GV05chupsb_u:4107": " katham aśakatarte maj jīvitum iti /",
    "GV05chupsb_u:4108": " yathāndhā apaśyantaḥ prāṇantaḥ prāṇena vadanto vācā śṛṇvantaḥ śrotreṇa dhyāyanto manasaivam iti /",
    "GV05chupsb_u:4109": " praviveśa ha cakṣuḥ // ChUp_5,1.9 //",
    "GV05chupsb_u:4110": " śrotraṃ hoccakrāma /",
    "GV05chupsb_u:4111": " tat saṃvatsaraṃ proṣya paryetyovāca katham aśakatarte maj jīvitum iti /",
    "GV05chupsb_u:4112": " yathā badhirā aśṛṇvantaḥ prāṇantaḥ prāṇena vadanto vācā paśyantaś cakṣuṣā dhyāyanto manasaivam iti /",
    "GV05chupsb_u:4113": " praviveśa ha śrotram // ChUp_5,1.10 //",
    "GV05chupsb_u:4114": " mano hoccakrāma /",
    "GV05chupsb_u:4115": " tat saṃvatsaraṃ proṣya paryetyovāca /",
    "GV05chupsb_u:4116": " katham aśakatarte maj jīvitum iti /",
    "GV05chupsb_u:4117": " yathā bālā amanasaḥ prāṇantaḥ prāṇena vadanto vācā paśyantaś cakṣuṣā śṛṇvantaḥ śrotreṇaivam iti /",
    "GV05chupsb_u:4118": " praviveśa ha manaḥ // ChUp_5,1.11 //",
    "GV05chupsb_u:4119": " 11 tathokteṣu pitrā prāṇeṣu sā ha vāguccakrāmotkrāntavatī /",
    "GV05chupsb_u:4120": " sā cotkramya saṃvatsaramātraṃ proṣya svavyāpārānnivṛttā satī punaḥ paryetyetarānprāṇānuvāca",
    "GV05chupsb_u:4121": " kathaṃ kena prakāreṇāśakata śaktavanto yūyaṃ madṛte māṃ vinā jīvituṃ dhārayitumātmānamiti",
    "GV05chupsb_u:4122": " te hocuryathākalā ityādi /",
    "GV05chupsb_u:4123": " akalā mūkā yathā loke 'vadanto vācā jīvanti /",
    "GV05chupsb_u:4124": " katham?prāṇantaḥ prāṇena paśyantaścakṣuṣā śṛṇvantaḥ śrotreṇa dhyāyanto manasaivaṃ sarvakaraṇaceṣṭāṃ kurvanta ityarthaḥ /",
    "GV05chupsb_u:4125": " evaṃ vayamajīviṣmetyarthaḥ /",
    "GV05chupsb_u:4126": " ātmano 'śreṣṭhatāṃ prāṇeṣu buddhvā praviveśa ha vākpunaḥ svavyāpāre pravṛttā babhūvetyarthaḥ /",
    "GV05chupsb_u:4127": " samānamanyaccakṣurheccakrāma śrotraṃ hoccakrāma mano hoccakrāmetyādi /",
    "GV05chupsb_u:4128": " yathā bālā amanaso 'prarūḍhamanasa ityarthaḥ // 8-11 //",
    "GV05chupsb_u:4129": " START ChUp 5,1.12",
    "GV05chupsb_u:4130": " atha ha prāṇa uccikramiṣan sa yathā suhayaḥ paḍvīśaśaṅkūn saṃkhided evam itarān prāṇān samakhidat /",
    "GV05chupsb_u:4131": " taṃ hābhisametyocuḥ /",
    "GV05chupsb_u:4132": " bhagavann edhi /",
    "GV05chupsb_u:4133": " tvaṃ naḥ śreṣṭho 'si /",
    "GV05chupsb_u:4134": " motkramīr iti // ChUp_5,1.12 //",
    "GV05chupsb_u:4135": " ChUpBh_5,1.12 evaṃ parīkṣiteṣu vāgādiṣvathānantaraṃ ha sa mukhyaḥ prāṇa uccikramiṣannutkramitumicchankimakarodityucyate /",
    "GV05chupsb_u:4136": " yathā loke suhayaḥ śobhano 'śvaḥ paḍvīśaśaṅkūnpādabandhanakīlānparīkṣaṇāyā'rūḍhena kaśyāhataḥ sansaṅkhidetsamutkhanet samutpāṭayet,",
    "GV05chupsb_u:4137": " evamitarānvāgādīnprāṇānsamakhidatsamuddhṛtavān /",
    "GV05chupsb_u:4138": " te prāṇāḥ sañcālitāḥ santaḥ svasthāne sthātumanutsahamānā abhisametya mukhyaṃ prāṇaṃ",
    "GV05chupsb_u:4139": " tamūcurheṃ bhagavannedhi bhava naḥ svāmī yasmāttvaṃ no 'smākaṃ śreṣṭho 'si mā cāsmāddehādutkramīriti //12 //",
    "GV05chupsb_u:4140": " START ChUp 5,1.13-14",
    "GV05chupsb_u:4141": " atha hainaṃ vāg uvāca /",
    "GV05chupsb_u:4142": " yad ahaṃ vasiṣṭho 'smi tvaṃ tadvasiṣṭho 'sīti /",
    "GV05chupsb_u:4143": " atha hainaṃ cakṣur uvāca /",
    "GV05chupsb_u:4144": " yad ahaṃ pratiṣṭhāsmi tvaṃ tatpratiṣṭhāsīti // ChUp_5,1.13 //",
    "GV05chupsb_u:4145": " atha hainaṃ śrotram uvāca /",
    "GV05chupsb_u:4146": " yad ahaṃ saṃpad asmi tvaṃ tatsaṃpad asīti /",
    "GV05chupsb_u:4147": " atha hainaṃ mana uvāca /",
    "GV05chupsb_u:4148": " yad aham āyatanam asmi tvaṃ tadāyatanam asīti // ChUp_5,1.14 //",
    "GV05chupsb_u:4149": " ChUpBh_5,1.13,14 atha hainaṃ vāgādayaḥ prāṇasya śreṣṭhatvaṃ kāryeṇā'pādayanta āhurbalimiva haranto rājñe viśaḥ /",
    "GV05chupsb_u:4150": " kathaṃ, vāk tāvaduvāca yadahaṃ vasiṣṭho 'smi /",
    "GV05chupsb_u:4151": " yaditi kriyāviśeṣaṇaṃ yadvasiṣṭhatvaguṇāsmītyarthaḥ /",
    "GV05chupsb_u:4152": " tvaṃ tadvasiṣṭhastena vasiṣṭhatvaguṇo 'jñānānmameti mayābhimata ityetat /",
    "GV05chupsb_u:4153": " tathottareṣu yojyaṃ cakṣuḥśrotramanaḥsu // 13-14 //",
    "GV05chupsb_u:4154": " START ChUp 5,1.15",
    "GV05chupsb_u:4155": " na vai vāco na cakṣūṃṣi na śrotrāṇi na manāṃsīty ācakṣate /",
    "GV05chupsb_u:4156": " prāṇā ity evācakṣate /",
    "GV05chupsb_u:4157": " prāṇo hy evaitāni sarvāṇi bhavati // ChUp_5,1.15 //",
    "GV05chupsb_u:4158": " ChUpBh_5,1.15 śruteridaṃ vaco yuktamidaṃ vāgādibhirmukhyaṃ prāṇaṃ pratyabhihitaṃ",
    "GV05chupsb_u:4159": " yasmānna vai loke vāco na cakṣūṃṣi na śrotrāṇi na manāṃsīti vāgādīni karaṇānyācakṣate",
    "GV05chupsb_u:4160": " laukikā āgamajñā vā /",
    "GV05chupsb_u:4161": " kiṃ tarhi?prāṇā ityevā'cakṣate kathayanti yasmātprāṇo hyevaitāni sarvāṇi vāgādīni",
    "GV05chupsb_u:4162": " karaṇajātāni bhavatyato mukhyaṃ prāmaṃ pratyanurūpameva vāgādibhiruktamiti prakaraṇārthamupasañjihīrṣati /",
    "GV05chupsb_u:4163": " nanu kathamidaṃ yuktaṃ cetanāvanta iva puruṣā ahaṃśreṣṭhatāyai vivadanto 'nyonyaṃ spardheranniti /",
    "GV05chupsb_u:4164": " na hi cakṣurādīnāṃ vācaṃ pratyākhyāya pratyekaṃ vadanaṃ sambhavati /",
    "GV05chupsb_u:4165": " tathāpagamo dehātpunaḥ praveśo brahmagamanaṃ prāṇastutirvopapadyate /",
    "GV05chupsb_u:4166": " tatrāgnyādicetanāvaddevatādhiṣṭhitatvādvāgādīnāṃ cetanāvattvaṃ tāvatsiddhamāgamataḥ. tārkikasamayavirodha iti ceddeha ekasminnanekacetanāvattve / na /",
    "GV05chupsb_u:4167": " īśvarasya nimittakāramatvābhyupagamāt /",
    "GV05chupsb_u:4168": " ye tāvadīśvaramabhyupagacchanti tārkikāste mana ādikāryakaramānāmādhyātmikānāṃ bāhyānāṃ ca pṛthivyādīnāmīśvarādhiṣṭhitānāmeva niyamena pravṛttimicchanti rathādivat /",
    "GV05chupsb_u:4169": " na cāsmābhiragnyādyāścetanāvatyo 'pi devatā adhyātmaṃ bhoktryo 'bhyupagamyante,",
    "GV05chupsb_u:4170": " kiṃ tarhi,",
    "GV05chupsb_u:4171": " kāryakaraṇavatīnāṃ hi tāsāṃ prāṇaikadevatābhedānāmadhyātmādhibhūtādhidaivabhedakoṭivikalpānāmadhyakṣatāmātreṇa niyanteśvaro 'bhyupagamyate /",
    "GV05chupsb_u:4172": " sa hyakaraṇaḥ /",
    "GV05chupsb_u:4173": " “hiraṇyagarbhaṃ janayāmāna pūrvam“ityādi ca śvetāśvatarīyāḥ paṭhanti /",
    "GV05chupsb_u:4174": " bhoktā karmaphalasambandhī dehe tadvilakṣaṇo jīva iti vakṣyāmaḥ /",
    "GV05chupsb_u:4175": " vāgādīnāṃ ceha saṃvādaḥ kalpito viduṣo 'nvayavyatirekābhyāṃ prāṇaśreṣṭhatānirdhāraṇārtham /",
    "GV05chupsb_u:4176": " yathā loke puruṣā anyonyamātmanaḥ śreṣṭhatāyai vivadamānāḥ kañcidguṇaviśeṣābhijñaṃ pṛcchanti ko naḥ śreṣṭho guṇairiti /",
    "GV05chupsb_u:4177": " tenoktā ekaikaśyenādaḥ kāryaṃ sādhayitumudyacchata yenādaḥ kāryaṃ sādhyate sa vaḥ śreṣṭha ityuktāstathaivodyacchanta ātmano 'nyasya vā śreṣṭhavāṃ nirdhārayanti /",
    "GV05chupsb_u:4178": " tatemaṃ saṃvyavahāraṃ vāgādiṣu kalpitavatī śrutiḥ /",
    "GV05chupsb_u:4179": " kathaṃ nāma vidvānvāgādīnāmekaikasyābhāve 'pi jīvanaṃ dṛṣṭaṃ na tu prāṇasyeti prāṇaśreṣṭhatāṃ pratipadyateti /",
    "GV05chupsb_u:4180": " tathāca śrutiḥ kauṣītakinām -“jīvati vāgapeto mūkānhi pasyāmo jīvati cakṣurapeto",
    "GV05chupsb_u:4181": " 'ndhānhi paśyāmo jīvati śrotrāpeto badhirānhi paśyāmo jīvati manopeto bālānhi paśyāmo",
    "GV05chupsb_u:4182": " jīvati bāhucchinno jīvatyūrucchinnaḥ“ityādyā //15 //",
    "GV05chupsb_u:4183": " iti cchāndogyopaniṣadi pañcamādhyāyasya prathamaḥ khaṇḍaḥ =======================================================================",
    "GV05chupsb_u:4184": " START ChUp 5,2.1",
    "GV05chupsb_u:4185": " sa hovāca kiṃ me 'nnaṃ bhaviṣyatīti /",
    "GV05chupsb_u:4186": " yat kiṃcid idam ā śvabhya ā śakunibhya iti hocuḥ /",
    "GV05chupsb_u:4187": " tad vā etad anasyānnam /",
    "GV05chupsb_u:4188": " ano ha vai nāma pratyakṣam /",
    "GV05chupsb_u:4189": " na ha vā evaṃvidi kiṃcanānannaṃ bhavatīti // ChUp_5,2.1 //",
    "GV05chupsb_u:4190": " ChUpBh_5,2.1 sa hovāca mukhyaḥ prāṇaḥ kiṃ me 'nnaṃ bhaviṣyatīti /",
    "GV05chupsb_u:4191": " mukhyaṃ prāṇaṃ praṣṭāramiva kalpayitvā vāgādīnprativaktṝniva kalpayantī śrutirāha-yadidaṃ",
    "GV05chupsb_u:4192": " loke 'nnajātaṃ prasiddhamā śvabhiḥ sahā'śakunibhyaḥ saha śakunibhiḥ sarvaprāṇināṃ",
    "GV05chupsb_u:4193": " yadannaṃ tattavānnamiti hocurvāgādaya iti /",
    "GV05chupsb_u:4194": " prāṇasya sarvamannaṃ prāṇo 'ttā sarvasyānnasyetyevaṃ pratipattaye kalpitākhyāyikārūpādvyāvṛtya",
    "GV05chupsb_u:4195": " svena śrutirūpeṇā'ha-tadvā etadyatkiñcilloke prāṇibhirannamadyate 'nasya prāṇasya",
    "GV05chupsb_u:4196": " tadannaṃ prāṇenaiva tadadyata ityarthaḥ /",
    "GV05chupsb_u:4197": " sarvaprakāraceṣṭāvyāptiguṇapradarśanārthamana iti prāṇasya pratyakṣaṃ nāma /",
    "GV05chupsb_u:4198": " prādyupasargapūrvatve hi viśeṣagatireva syāt /",
    "GV05chupsb_u:4199": " tathāca sarvānnānāmatturnāmagrahaṇamitīdaṃ pratyakṣaṃ nāmāna iti sarvānnānāmattuḥ sākṣādabhidhānam /",
    "GV05chupsb_u:4200": " na ha vā evaṃvidi yathoktaprāṇavidi prāṇo 'hamasmi sarvabhūtasthaḥ sarvānnānāmatteti",
    "GV05chupsb_u:4201": " tasminnevaṃvidi ha vai kiñcana kiñcidapi prāṇibhirādyaṃ sarvairanannamannādyaṃ na",
    "GV05chupsb_u:4202": " bhavati sarvamevaṃvidyannaṃ bhavatītyarthaḥ /",
    "GV05chupsb_u:4203": " prāṇabhūtatvādviduṣaḥ /",
    "GV05chupsb_u:4204": " “prāṇādvā eṣa udeti prāṇe 'stameti“ityupakramya-“evaṃvido ha vā udeti sūrya evaṃvidyastameti“iti śrutyantarāt //1 //",
    "GV05chupsb_u:4205": " START ChUp 5,2.2",
    "GV05chupsb_u:4206": " sa hovāca kiṃ me vāso bhaviṣyatīti /",
    "GV05chupsb_u:4207": " āpa iti hocuḥ /",
    "GV05chupsb_u:4208": " tasmād vā etad aśiṣyantaḥ purastāc copariṣṭāc cādbhiḥ paridadhati /",
    "GV05chupsb_u:4209": " lambhuko ha vāso bhavati /",
    "GV05chupsb_u:4210": " anagno ha bhavati // ChUp_5,2.2 //",
    "GV05chupsb_u:4211": " ChUpBh_5,2.2 sa hovāca punaḥ prāṇaḥ /",
    "GV05chupsb_u:4212": " pūrvavadeva kalpanā /",
    "GV05chupsb_u:4213": " kiṃ me vāso bhaviṣyatītyāpa iti hocurvāgādayaḥ /",
    "GV05chupsb_u:4214": " yasmātprāṇasya vāsa āpastasmādvā etadaśiṣyanto bhoktavantaśca brāhmaṇā vidvāṃsa etatkurvanti /",
    "GV05chupsb_u:4215": " kim /",
    "GV05chupsb_u:4216": " adbhirvāsasthānīyābhiḥ purastādbhojanātpūrvamupariṣṭācca bhojanādūrdhvaṃ ca paridadhati paridhānaṃ kurvanti mukhyasya prāṇasya lambhuko sambhanaśīlo vāso ha bhavati /",
    "GV05chupsb_u:4217": " vāsaso labdhaiva bhavatītyarthaḥ /",
    "GV05chupsb_u:4218": " anagno ha bhavati /",
    "GV05chupsb_u:4219": " vāsaso lambhukatvenārthasiddhaivānagnatetyanagno ha bhavatītyuttarīyavānbhavatītyetat /",
    "GV05chupsb_u:4220": " bhokṣyamāṇasya bhuktavataśca yadācamanaṃ śuddhyarthaṃ vijñātaṃ tasminprāṇasya vāsa iti darśanamātramiha vidhīyate /",
    "GV05chupsb_u:4221": " adbhiḥ paridadhatīti nā'camanāntaram /",
    "GV05chupsb_u:4222": " yathā laukikaiḥ prāmibhiradyamānamannaṃ prāṇasyeti darśanamātraṃ tadvatkiṃ me 'nnaṃ kiṃ me vāsa ityādipraśnaprativacanayostulyatvāt /",
    "GV05chupsb_u:4223": " yadyācamanamapūrvaṃ tādarthyena kriyate tadā kṛmyādyannamapi prāṇasya bhakṣyatvena vihitaṃ syāt /",
    "GV05chupsb_u:4224": " tulyayorvijñānārthayoḥ prasnaprativacanayoḥ prakaraṇasya vijñānārthatvādardhajaratīyo nyāyo na yuktaḥ kalpayitum /",
    "GV05chupsb_u:4225": " yattu prasiddhamācamanaṃ prāyatyārthaṃ prāṇasyānagnatārthaṃ ca na bhavatītyucyate na tathā vayamācamanamubhayārthaṃ brūmaḥ /",
    "GV05chupsb_u:4226": " kiṃ tarhi prāyatyārthācamanasādhanabhūtā āpaḥ prāṇasya vāsa iti darśanaṃ codyata iti brūmaḥ /",
    "GV05chupsb_u:4227": " tatrā'camanasyobhayārthatvaprasaṅgadoṣacodanānupapannā /",
    "GV05chupsb_u:4228": " vāsortha evā'camane taddarśanaṃ syāditi cet / na /",
    "GV05chupsb_u:4229": " vāsojñānārthavākye vāsorthāpūrvācamanavidhāne tatrānagnatārthatvadṛṣṭividhāne ca vākyabhedaḥ ācamanasya tadarthatvamanyārthatvaṃ ceti /",
    "GV05chupsb_u:4230": " pramāṇābhāvāt //2 //",
    "GV05chupsb_u:4231": " START ChUp 5,2.3",
    "GV05chupsb_u:4232": " tad dhaitat satyakāmo jābālo gośrutaye vaiyāghrapadyāyoktvovāca /",
    "GV05chupsb_u:4233": " yady apy enac chuṣkāya sthāṇave brūyāj jāyerann evāsmiñ chākhāḥ praroheyuḥ palāśānīti // ChUp_5,2.3 //",
    "GV05chupsb_u:4234": " ChUpBh_5,2.3 tadetatprāṇadarśanaṃ stūyate /",
    "GV05chupsb_u:4235": " katham /",
    "GV05chupsb_u:4236": " taddhaitatprāṇadarśanaṃ satyakāmo jābālo gośrutaye nāmnā vaiyāghrapadyāya vyāghrapado 'patyaṃ vaiyāghrapadyastasmai gośrutyākhyāyoktvovācānyadapi vakṣyamāṇaṃ vacaḥ /",
    "GV05chupsb_u:4237": " kiṃ taduvācetyāha-yadyapi śuṣkāya sthāṇava etaddarśanaṃ brūyātprāṇavijjāyerannutpadyerannevāsminsthāṇau śākhāḥ praroheyuśca palāśāni patrāmi,",
    "GV05chupsb_u:4238": " kimu jīvate puruṣāya brūyāditi //3 //",
    "GV05chupsb_u:4239": " START ChUp 5,2.4",
    "GV05chupsb_u:4240": " atha yadi mahaj jigamiṣet,",
    "GV05chupsb_u:4241": " amāvāsyāyām dīkṣitvā paurṇamāsyāṃ rātrau sarvauṣadhasya mantham dadhimadhunor upamathya jyeṣṭhāya śreṣṭhāya svāhety agnāv ājyasya hutvā manthe saṃpātam avanayet // ChUp_5,2.4 //",
    "GV05chupsb_u:4242": " ChUpBh_5,2.4 athānantaraṃ yadi mahanmahattvaṃ jigamiṣedgantumicchenmahattvaṃ prāptuṃ yadikāmayetetyarthaḥ /",
    "GV05chupsb_u:4243": " tasyedaṃ karma vidhīyate /",
    "GV05chupsb_u:4244": " mahattve hi sati śrīrupanamate /",
    "GV05chupsb_u:4245": " śrīmato hyarthaprāptaṃ dhanaṃ tataḥ karmānuṣṭhānaṃ tataśca devayānaṃ pitṛyāṇaṃ vā",
    "GV05chupsb_u:4246": " panthānaṃ pratipatsyata ityetatprayojanamurarīkṛtya mahattvaprepsoridaṃ karma na",
    "GV05chupsb_u:4247": " viṣayopabhogakāmasya /",
    "GV05chupsb_u:4248": " tasyāyaṃ kālādividhirucyate-amāvāsyāyāṃ dīkṣitvā dīkṣita iva bhūmiśayanādiniyamaṃ kṛtvā taporūpaṃ satyavacanaṃ brahmacaryamityādidharmavānbhūtvetyarthaḥ",
    "GV05chupsb_u:4249": " na punardaikṣameva karmajātaṃ sarvamupādatte /",
    "GV05chupsb_u:4250": " atadvikāratvānmanthākhyasya karmaṇaḥ /",
    "GV05chupsb_u:4251": " “upasadvratī“iti śrutyantarātpayomātrabhakṣamaṃ ca śuddhikāramaṃ tapa upādatte /",
    "GV05chupsb_u:4252": " paurṇamāsyāṃ rātrau karmā'rabhate sarvauṣadhasya grāmyāraṇyānāmoṣadhīnāṃ yāvacchaktyalpamalpamupādāya",
    "GV05chupsb_u:4253": " tadvituṣīkṛtyā'mameva piṣṭaṃ dadhimadhunoraudumbare kaṃsākāre camasākāre vā pātre",
    "GV05chupsb_u:4254": " śrutyantarātprakṣipyopamathyāgrataḥ sthāpayitvā jyeṣṭhāya śreṣṭhāya svāhetyagnāvāvasathya",
    "GV05chupsb_u:4255": " ājyasyā'vāpasthāne hutvā sruvasaṃlagnaṃ manthe saṃpātamavanayetsaṃsravamadhaḥ pātayet //4 //",
    "GV05chupsb_u:4256": " START ChUp 5,2.5",
    "GV05chupsb_u:4257": " vasiṣṭhāya svāhety agnāv ājyasya hutvā manthe saṃpātam avanayet /",
    "GV05chupsb_u:4258": " pratiṣṭhāyai svāhety agnāv ājyasya hutvā manthe saṃpātam avanayet /",
    "GV05chupsb_u:4259": " saṃpade svāhety agnāv ājyasya hutvā manthe saṃpātam avanayet /",
    "GV05chupsb_u:4260": " āyatanāya svāhety agnāv ājyasya hutvā manthe saṃpātam avanayet // ChUp_5,2.5 //",
    "GV05chupsb_u:4261": " ChUpBh_5,2.5 samānamanyat /",
    "GV05chupsb_u:4262": " vasiṣṭhāya pratiṣṭhāyai saṃpada āyatanāya svāheti pratyekaṃ tathaiva saṃpātamavanayeddhutvā //5 //",
    "GV05chupsb_u:4263": " START ChUp 5,2.6",
    "GV05chupsb_u:4264": " atha pratisṛpyāñjalau mantham ādhāya japati /",
    "GV05chupsb_u:4265": " amo nāmāsi /",
    "GV05chupsb_u:4266": " amā hi te sarvam idam /",
    "GV05chupsb_u:4267": " sa hi jyeṣṭhaḥ śreṣṭho rājādhipatiḥ /",
    "GV05chupsb_u:4268": " sa mā jyaiṣṭhyaṃ śraiṣṭhyaṃ rājyam ādhipatyaṃ gamayatu /",
    "GV05chupsb_u:4269": " aham evedaṃ sarvam asānīti // ChUp_5,2.6 //",
    "GV05chupsb_u:4270": " ChUpBh_5,2.6 atha pratisṛpyāgnerīṣadapasṛpyāñjalau manthamādhāya japatīmaṃ mantram /",
    "GV05chupsb_u:4271": " amo nāmāsyamā hi te /",
    "GV05chupsb_u:4272": " ama iti prāṇasya nāma /",
    "GV05chupsb_u:4273": " annena hi prāṇaḥ prāṇiti deha ityato manthadravyaṃ prāṇasyānnatvātprāṇatvena stūyate 'mo nāmāsīti /",
    "GV05chupsb_u:4274": " kutaḥ /",
    "GV05chupsb_u:4275": " yato 'mā saha hi yasmātte tava prāṇabhūtasya sarvaṃ samastaṃ jagadidamataḥ /",
    "GV05chupsb_u:4276": " sa hi prāṇabhūto mantho jyeṣṭhaḥ śreṣṭhaśca /",
    "GV05chupsb_u:4277": " ata eva ca rājā dīptimānadhipatiścādhiṣṭhāya pālayitā sarvasya /",
    "GV05chupsb_u:4278": " samā māmapi manthaḥ prāṇo jyaiṣṭhyādiguṇapūgamātmano gamayatvahamevedaṃ sarvaṃ jagadasāni bhavani prāṇavat /",
    "GV05chupsb_u:4279": " itiśabdo mantraparisamāptyarthaḥ //6 //",
    "GV05chupsb_u:4280": " START ChUp 5,2.7",
    "GV05chupsb_u:4281": " atha khalv etayarcā paccha ācāmati /",
    "GV05chupsb_u:4282": " tat savitur vṛṇīmaha ity ācāmati /",
    "GV05chupsb_u:4283": " vayaṃ devasya bhojanam ity ācāmati /",
    "GV05chupsb_u:4284": " śreṣṭhaṃ sarvadhātamam ity ācāmati /",
    "GV05chupsb_u:4285": " turaṃ bhagasya dhīmahīti sarvaṃ pibati /",
    "GV05chupsb_u:4286": " nirṇijya kaṃsaṃ camasaṃ vā paścād agneḥ saṃviśati /",
    "GV05chupsb_u:4287": " carmaṇi vā sthaṇḍile vā vācaṃyamo 'prasāhaḥ /",
    "GV05chupsb_u:4288": " sa yadi striyaṃ paśyet samṛddhaṃ karmeti vidyāt // ChUp_5,2.7 //",
    "GV05chupsb_u:4289": " ChUpBh_5,2.7 athānantaraṃ khalvetayā vakṣyamāṇayarcā pacchaḥ pādaśa ācāmati bhakṣayati,",
    "GV05chupsb_u:4290": " mantrasyaikaikena pādenaikaikaṃ grāsaṃ bhakṣayati /",
    "GV05chupsb_u:4291": " tadbhojanaṃ savituḥ sarvasya prasavituḥ /",
    "GV05chupsb_u:4292": " prāṇamādityaṃ caikīkṛtyocyate /",
    "GV05chupsb_u:4293": " ādityasya vṛṇīmahe prārthayemahi mantharūpam /",
    "GV05chupsb_u:4294": " yenānnena sāvitreṇa bhojanenopabhuktena vayaṃ savitṛsvarūpāpannā bhavemetyabhiprāyaḥ /",
    "GV05chupsb_u:4295": " devasya savituriti pūrveṇa sambandhaḥ /",
    "GV05chupsb_u:4296": " śreṣṭhaṃ praśasyatamaṃ sarvānnebhyaḥ sarvadhātamaṃ sarvasya jagato dhārayitṛtamamatiśayena vidhātṛtamamiti vā /",
    "GV05chupsb_u:4297": " sarvathā bhojanaviśeṣaṇam /",
    "GV05chupsb_u:4298": " turaṃ tvaraṃ tūrṇaṃ śīghramityatat /",
    "GV05chupsb_u:4299": " bhagasya devasya savituḥ svarūpamiti śeṣaḥ /",
    "GV05chupsb_u:4300": " dhīmahi cintayemahi viśiṣṭabhojanena saṃskṛtāḥ śuddhātmānaḥ santa ityabhiprāyaḥ /",
    "GV05chupsb_u:4301": " athavā bhagasya śriyaḥ kāraṇaṃ mahattvaṃ prāptuṃ karma kṛtavanto vayaṃ taddhomahi",
    "GV05chupsb_u:4302": " cintayemahīti sarvaṃ ca manthalepaṃ pibati nirṇijya prakṣālya kaṃsaṃ kaṃsākāraṃ camasaṃ",
    "GV05chupsb_u:4303": " camasākāraṃ vaudumbaraṃ pātram /",
    "GV05chupsb_u:4304": " pītvā'camya paścādagneḥ prākśirāḥ saṃviśati carmaṇi vājine sthaṇḍile kevalāyāṃ vā bhūmau /",
    "GV05chupsb_u:4305": " vācaṃyamo vāgyataḥ sannityarthaḥ /",
    "GV05chupsb_u:4306": " aprasāho na prasahyate nābhibhūyate stryādyaniṣṭasvapnadarśanena yathā tathā saṃyatacittaḥ sannityarthaḥ /",
    "GV05chupsb_u:4307": " sa evaṃbhūto yadi sriyaṃ paśyetsvapneṣu tadā vidyātsamṛddhaṃ mamedaṃ karmeti //7 //",
    "GV05chupsb_u:4308": " START ChUp 5,2.8",
    "GV05chupsb_u:4309": " tad eṣa ślokaḥ /",
    "GV05chupsb_u:4310": " yadā karmasu kāmyeṣu striyaṃ svapneṣu paśyati /",
    "GV05chupsb_u:4311": " samṛddhiṃ tatra jānīyāt tasmin svapnanidarśane tasmin svapnanidarśane // ChUp_5,2.8 //",
    "GV05chupsb_u:4312": " ChUpBh_5,2.8 tadetasminnartha eṣa śloko mantro 'pi bhavati /",
    "GV05chupsb_u:4313": " yadā karmasu kāmyeṣu kāmārtheṣu sriyaṃ svapneṣu svapnadarśaneṣu svapnakāleṣu vā paśyati samṛddhiṃ tatra jānīyīt /",
    "GV05chupsb_u:4314": " karmaṇāṃ phalaniṣpattirbhaviṣyatīti jānīyādityarthaḥ /",
    "GV05chupsb_u:4315": " tasminstryādipraśastasvapnadarśane satītyabhiprāyaḥ /",
    "GV05chupsb_u:4316": " dviruktiḥ karmasamāptyarthā //8//",
    "GV05chupsb_u:4317": " iti cchāndogyopaniṣadi pañcamādhyāyasya dvitīyaḥ khaṇḍaḥ =======================================================================",
    "GV05chupsb_u:4318": " START ChUp 5,3.1",
    "GV05chupsb_u:4319": " śvetaketur hāruṇeyaḥ pañcālānāṃ samitim eyāya /",
    "GV05chupsb_u:4320": " taṃ ha pravāhaṇo jaivalir uvāca /",
    "GV05chupsb_u:4321": " kumārānu tvā aśiṣat piteti /",
    "GV05chupsb_u:4322": " anu hi bhagava iti // ChUp_5,3.1 //",
    "GV05chupsb_u:4323": " ChUpBh_5,3.1 brahmādistambaparyantāḥ saṃsāragatayo vaktavyā vairāgyahetormumukṣūṇāmityata ākhyāyikā'rabhyate-śvetaketunamito ha,",
    "GV05chupsb_u:4324": " ityaitihyārthaḥ /",
    "GV05chupsb_u:4325": " aruṇasyāpatyāruṇistasyāpatyamāruṇeyaḥ pañcālānāṃ samitiṃ sabhāmeyāyā'jagāma /",
    "GV05chupsb_u:4326": " tamāgatavantaṃ ha pravāhaṇo nāmato jīvalasyāpatyaṃ jaivaliruvācoktavān /",
    "GV05chupsb_u:4327": " he kumārānu tvā tvāmaśiṣadanvasiṣatpitā /",
    "GV05chupsb_u:4328": " kimanuśiṣṭastvaṃ pitretyarthaḥ /",
    "GV05chupsb_u:4329": " ityuktaḥ sa āhānu hyanuśiṣṭo 'smi bhagava iti sūcayannāha //1 //",
    "GV05chupsb_u:4330": " START ChUp 5,3.2",
    "GV05chupsb_u:4331": " vettha yad ito 'dhi prajāḥ prayantīti /",
    "GV05chupsb_u:4332": " na bhagava iti /",
    "GV05chupsb_u:4333": " vettha yathā punar āvartanta 3 iti /",
    "GV05chupsb_u:4334": " na bhagava iti /",
    "GV05chupsb_u:4335": " vettha pathor devayānasya pitṛyāṇasya ca vyāvartanā 3 iti /",
    "GV05chupsb_u:4336": " na bhagava iti // ChUp_5,3.2 //",
    "GV05chupsb_u:4337": " ChUpBh_5,3.2 taṃ hovāca yadyanuśiṣṭo 'si vettha yadito 'smāllokādadhyūrdhvaṃ yatprajāḥ prayanti yadgacchanti tatkiṃ jānīṣa ityarthaḥ /",
    "GV05chupsb_u:4338": " na bhagava ityāhetaro na jāne 'haṃ tadyatpṛcchasi /",
    "GV05chupsb_u:4339": " evaṃ tarhi vettha jānīṣe yathā yena prakāreṇa punarāvartanta iti /",
    "GV05chupsb_u:4340": " na bhagava iti pratyāha /",
    "GV05chupsb_u:4341": " vettha pathormārgayoḥ sahaprayāṇayordevayānasya pitṛyāṇasya ca vyāvartanamitaretaraviyogasthānaṃ saha gacchatāmityarthaḥ /",
    "GV05chupsb_u:4342": " na bhagava iti //2 //",
    "GV05chupsb_u:4343": " START ChUp 5,3.3",
    "GV05chupsb_u:4344": " vettha yathāsau loko na saṃpūryata 3 iti /",
    "GV05chupsb_u:4345": " na bhagava iti /",
    "GV05chupsb_u:4346": " vettha yathā pañcamyām āhutāv āpaḥ puruṣavacaso bhavantīti /",
    "GV05chupsb_u:4347": " naiva bhagava iti // ChUp_5,3.3 //",
    "GV05chupsb_u:4348": " ChUpBh_5,3.3 vetthā yathāsau lokaḥ pitṛsambandhī yaṃ prāpya punarāvartante bahubhiḥ prayadbhirapi yena kāramena na sampūryata iti /",
    "GV05chupsb_u:4349": " na bhagava iti pratyāha /",
    "GV05chupsb_u:4350": " vettha yathā yena krameṇa pañcamyāṃ pañcasaṃkhyākāyāmāhutau hutāyāmāhutinirvṛttā",
    "GV05chupsb_u:4351": " āhutisādhanāścā'paḥ puruṣavacasaḥ puruṣa ityevaṃ vaco 'bhidhānaṃ yāsāṃ hūyamānānāṃ",
    "GV05chupsb_u:4352": " krameṇa ṣaṣṭhāhutibhūtānāṃ tāḥ puruṣavacasaḥ puruṣaśabdavācyā bhavanti puruṣākhyāṃ",
    "GV05chupsb_u:4353": " labhanta ityarthaḥ /",
    "GV05chupsb_u:4354": " ityukto naiva bhagava ityāha /",
    "GV05chupsb_u:4355": " naivāhamatra kiñcana jānāmītyarthaḥ //3 //",
    "GV05chupsb_u:4356": " START ChUp 5,3.4",
    "GV05chupsb_u:4357": " athānu kim anu śiṣṭho 'vocathā yo hīmāni na vidyāt /",
    "GV05chupsb_u:4358": " kathaṃ so 'nuśiṣṭo bruvīteti /",
    "GV05chupsb_u:4359": " sa hāyastaḥ pitur ardham eyāya /",
    "GV05chupsb_u:4360": " taṃ hovācānanuśiṣya vāva kila mā bhagavān abravīd anu tvāśiṣam iti // ChUp_5,3.4 //",
    "GV05chupsb_u:4361": " ChUpBh_5,3.4 athaivamajñaḥ sankimanu kasmāttvamanuśiṣṭo 'smītyavocathā uktavānasi /",
    "GV05chupsb_u:4362": " yo hīmāni mayā pṛṣṭānyarthajātāni na vidyānna vijānītyātkathaṃ sa vidvatsvanuśiṣṭo 'smīti bruvīta /",
    "GV05chupsb_u:4363": " ityevaṃ sa śvetaketuḥ rājñā'yasta āyāsitaḥ sanpiturardhaṃ sthānameyāyā'gatavāṃstaṃ",
    "GV05chupsb_u:4364": " ca pituramuvācānanuśiṣyānuśāsanamakṛtvaiva mā māṃ kila bhagavānsamāvartanakāle 'bravīduktavānanu",
    "GV05chupsb_u:4365": " tvāśiṣamanvaśiṣaṃ tvāmiti //4 //",
    "GV05chupsb_u:4366": " START ChUp 5,3.5-6",
    "GV05chupsb_u:4367": " pañca mā rājanyabandhuḥ praśnān aprākṣīt /",
    "GV05chupsb_u:4368": " teṣāṃ naikaṃcanāśakaṃ vivaktum iti /",
    "GV05chupsb_u:4369": " sa hovāca yathā mā tvaṃ tadaitān avado yathāham eṣāṃ naikaṃcana veda /",
    "GV05chupsb_u:4370": " yady aham imān avediṣyaṃ kathaṃ te nāvakṣyam iti // ChUp_5,3.5 //",
    "GV05chupsb_u:4371": " sa ha gautamo rājño 'rdham eyāya /",
    "GV05chupsb_u:4372": " tasmai ha prāptāyārhāṃ cakāra /",
    "GV05chupsb_u:4373": " sa ha prātaḥ sabhāga udeyāya /",
    "GV05chupsb_u:4374": " taṃ hovāca /",
    "GV05chupsb_u:4375": " mānuṣasya bhagavan gautama vittasya varaṃ vṛṇīthā iti /",
    "GV05chupsb_u:4376": " sa hovāca /",
    "GV05chupsb_u:4377": " tavaiva rājan mānuṣaṃ vittam /",
    "GV05chupsb_u:4378": " yām eva kumārasyānte vācam abhāṣathās tām eva me brūhīti /",
    "GV05chupsb_u:4379": " sa ha kṛcchrī babhūva // ChUp_5,3.6 //",
    "GV05chupsb_u:4380": " ChUpBh_5,3.5,6 yataḥ pañca pañcasaṃkhyākānpraśnānrājanyabandhū rājānyā bandhavo 'syeti rājanyabandhuḥ svayaṃ durvṛtta ityarthaḥ /",
    "GV05chupsb_u:4381": " aprākṣītpṛṣṭavāṃsteṣāṃ praśnānāṃ naikañcanaikamapi nāśakaṃ na śaktavānahaṃ vivaktuṃ viśeṣeṇārthato nirṇetumityarthaḥ /",
    "GV05chupsb_u:4382": " sa hovāca pitā yathā mā māṃ vatsa tvaṃ tadā'gatamātra evaitānpraśnānavada uktavānasi teṣāṃ naikañcanāśakaṃ vivaktumiti tathā māṃ jānīhi,",
    "GV05chupsb_u:4383": " tvadīyājñānena liṅgena mama tadviṣayamajñānaṃ jānīhītyarthaḥ /",
    "GV05chupsb_u:4384": " kathaṃ, yathāhameṣāṃ praśnānāmekañcanaikamapi na veda na jāna iti yathā tvamevāṅgaitānpraśnānna jānīṣe tathāhamapyetānna jāna ityarthaḥ /",
    "GV05chupsb_u:4385": " ato mayyanyathābhāvo na kartavyaḥ /",
    "GV05chupsb_u:4386": " kuta etadevaṃ yato na jāne yadyahamimānpraśnānavediṣyaṃ viditavānasmi kathaṃ te tubhyaṃ",
    "GV05chupsb_u:4387": " priyāya putrāya samāvartanakāle purā nāvakṣyaṃ noktavānasmītyuktvā sa ha gotrato",
    "GV05chupsb_u:4388": " rājño jaivalerardhaṃ sthānameyāya gatavān /",
    "GV05chupsb_u:4389": " tasmai ha gautamāya prāptāyārhāmarhūṇāṃ cakāra kṛtavān /",
    "GV05chupsb_u:4390": " sa ca gautamaḥ kṛtātithya uṣitvā paredyuḥ prātaḥkāle sabhāge sabhāṃ gate rājñyudeyāya /",
    "GV05chupsb_u:4391": " bhajanaṃ bhāgaḥ pūjā sevā saha bhāgena vartamāno vā sabhāgaḥ pūjyamāno 'nyaiḥ svayaṃ gautama udeyāya rājānamudgatavān /",
    "GV05chupsb_u:4392": " taṃ hovāca gautamaṃ rājā mānuṣasya bhagavangautama manuṣyasambandhino vittasya grāmādervaraṃ varaṇīyaṃ kāmaṃ vṛṇīthāḥ prārthayethāḥ /",
    "GV05chupsb_u:4393": " sa hovāca gautamastavaiva tiṣṭhatu rājanmānuṣaṃ vittam /",
    "GV05chupsb_u:4394": " yāmeva kumārasya mama putrasyānte samīpe vācaṃ pañcapraśnalakṣaṇāmabhāṣathā uktavānasi tāmeva vācaṃ me mahyaṃ brūhi kathayetyukto gautamena rājā sa ha kṛcchrī duḥkhī babhūva /",
    "GV05chupsb_u:4395": " kathaṃ tvidamiti //5-6 //",
    "GV05chupsb_u:4396": " START ChUp 5,3.7",
    "GV05chupsb_u:4397": " taṃ ha ciraṃ vasety ājñāpayāṃ cakāra /",
    "GV05chupsb_u:4398": " taṃ hovāca /",
    "GV05chupsb_u:4399": " yathā mā tvaṃ gautamāvadaḥ /",
    "GV05chupsb_u:4400": " yatheyaṃ na prāk tvattaḥ purā vidyā brāhmaṇān gacchati /",
    "GV05chupsb_u:4401": " tasmād u sarveṣu lokeṣu kṣatrasyaiva praśāsanam abhūd iti /",
    "GV05chupsb_u:4402": " tasmai hovāca // ChUp_5,3.7 //",
    "GV05chupsb_u:4403": " ChUpBh_5,3.7 sa ha kṛcchrībhūto 'pratyākhyeyaṃ brāhmaṇaṃ manvāno nyāyena vidyā vaktavyeti matvā taṃ ha gautamaṃ ciraṃ dīrghakālaṃ vasetyevamājñāpayāñcakārā'jñaptavān",
    "GV05chupsb_u:4404": " yatpūrvaṃ pratyākhyātavānrājā vidyāṃ yacca paścācciraṃ vasetyājñaptavān,",
    "GV05chupsb_u:4405": " tannimittaṃ brāhmamaṃ kṣamāpayati hetuvacanoktyā-taṃ hovāca rājā sarvavidyo brahmaṇo",
    "GV05chupsb_u:4406": " 'pi sanyathā yena prakāreṇa mā māṃ he gautamāvadastvaṃ tāmeva vidyālakṣaṇāṃ vācaṃ",
    "GV05chupsb_u:4407": " me brūhītyajñānāttena tvaṃ jānīhi /",
    "GV05chupsb_u:4408": " tatrāsti vaktavyaṃ yathā yena prakāreṇeyaṃ vidyā prāktvatto brāhmaṇānna gacchati na gatavatī,",
    "GV05chupsb_u:4409": " na ca brāhmaṇā anayā vidyayānuśāsitavantaḥ,",
    "GV05chupsb_u:4410": " tathaitatprasiddhaṃ loke yatastasmādu purā pūrvaṃ sarveṣu lokeṣu kṣattrasyaiva kṣattrajāterevānayā vidyayā praśāsanaṃ praśāstṛtvaṃ śiṣyāmāmabhūdbabhūva",
    "GV05chupsb_u:4411": " kṣattriyaparamparayaiveyaṃ vidyatāvantaṃ kālamāgatā /",
    "GV05chupsb_u:4412": " tathāpyahametāṃ tubhyaṃ vakṣyāmi cvatsampradānādūrdhvaṃ brāhmaṇāngamiṣyati /",
    "GV05chupsb_u:4413": " ato mayā yaduktaṃ tatkṣantumarhasītyuktvā tasmai hovāca vidyāṃ rājā //7//",
    "GV05chupsb_u:4414": " iti cchāndogyopaniṣadi pañcamādhyāyasya tṛtīyaḥ khaṇḍaḥ =======================================================================",
    "GV05chupsb_u:4415": " START ChUp 5,4.1",
    "GV05chupsb_u:4416": " asau vāva loko gautamāgniḥ /",
    "GV05chupsb_u:4417": " tasyāditya eva samit /",
    "GV05chupsb_u:4418": " raśmayo dhūmaḥ /",
    "GV05chupsb_u:4419": " ahar arciḥ /",
    "GV05chupsb_u:4420": " candramā aṅgārāḥ /",
    "GV05chupsb_u:4421": " nakṣatrāṇi visphuliṅgāḥ // ChUp_5,4.1 //",
    "GV05chupsb_u:4422": " ChUpBh_5,4.1 pañcamyāmāhutāvāpa ityayaṃ praśnaḥ prāthamyenāpākriyate /",
    "GV05chupsb_u:4423": " tadapākaraṇamanvitareṣāmapākaraṇamanukūlaṃ bhavediti /",
    "GV05chupsb_u:4424": " agnihotrāhutyoḥ kāryārambho yaḥ sa ukto vājasaneyake /",
    "GV05chupsb_u:4425": " taṃ prati prasnāḥ-utkrāntirāhutyorgatiḥ pratiṣṭhā tṛptiḥ punarāvṛttirlokaṃ pratyutthāyī iti /",
    "GV05chupsb_u:4426": " teṣāṃ cāpākaraṇamuktaṃ tatraiva-“te vā ete āhutī hute utkrāmataste antarikṣamāviśataste",
    "GV05chupsb_u:4427": " antarikṣamevā'havanīyaṃ kurvāte vāyuṃ samidhaṃ marīcīreva śuklāmāhutiṃ te antarikṣaṃ",
    "GV05chupsb_u:4428": " tarpayataste tata utkrāmata ityādyevameva pūrvavaddivaṃ tarpayataste tata āvartete /",
    "GV05chupsb_u:4429": " imāmāviśya tarpayitvā puruṣamāviśataḥ /",
    "GV05chupsb_u:4430": " tataḥ sriyamāviśya lokaṃ pratyutthāyā bhavati“iti /",
    "GV05chupsb_u:4431": " tatrāgnihotrāhutyoḥ kāryārambhamātramevaṃprakāraṃ bhavatītyuktāma /",
    "GV05chupsb_u:4432": " iha tu taṃ kāryārambhamagni hotrāpūrvavipariṇāmalakṣaṇaṃ pañcadhā pravibhajyāgnitvenopāsanamuttaramārgapratipattisādhanaṃ vidhitsannāha-asau vāva loko gautamāgnirityādi /",
    "GV05chupsb_u:4433": " iha sāyaṃprātaragnihotrāhutī hute paya ādisādhane śraddhāpuraḥsare āhavanīyāgnisamiddhūmārciraṅgāravisphuliṅgabhāvite",
    "GV05chupsb_u:4434": " kartrādikārakabhāvite cāntarikṣakrameṇotkramya dyulokaṃ praviśantyau sūkṣmabhūte",
    "GV05chupsb_u:4435": " apsamavāyitvādapśabdavācye śraddhāhetutvācca śraddhāśabdavācye tayoradhikaraṇo 'gniranyacca",
    "GV05chupsb_u:4436": " tatsambandhaṃ samidādītyucyate /",
    "GV05chupsb_u:4437": " yā cāsāvagnyādibhāvanā'hutyoḥ sāpi tathaiva nirdiśyate /",
    "GV05chupsb_u:4438": " asau vāva loko 'gnirhe gautama yathāgnihotrādhikaraṇamāhavanīya iha /",
    "GV05chupsb_u:4439": " tasyāgnerghulokākhyasyā'ditya eva samittena hīddho 'sau loko dīpyate /",
    "GV05chupsb_u:4440": " ataḥ samindhanātsamidādityaḥ /",
    "GV05chupsb_u:4441": " raśmayo dhūmastadutthānāt,",
    "GV05chupsb_u:4442": " samidho hi dhūma uttiṣṭhati /",
    "GV05chupsb_u:4443": " ahararciḥ prakāśasāmānyāt,",
    "GV05chupsb_u:4444": " ādityakāryatvācca candramā aṅgārāḥ /",
    "GV05chupsb_u:4445": " ahaḥpraśame 'bhivyakteḥ /",
    "GV05chupsb_u:4446": " arciṣā hi praśame 'ṅgārā abhivyajyante /",
    "GV05chupsb_u:4447": " nakṣatrāṇi visphuliṅgāścandramaso 'vayavā iva viprakīrṇatvasāmānyāt //1 //",
    "GV05chupsb_u:4448": " START ChUp 5,4.2",
    "GV05chupsb_u:4449": " tasminn etasminn agnau devāḥ śraddhāṃ juhvati /",
    "GV05chupsb_u:4450": " tasyā āhuteḥ somo rājā saṃbhavati // ChUp_5,4.2 //",
    "GV05chupsb_u:4451": " ChUpBh_5,4.2 tasminnetasminyathoktalakṣaṇe 'gnau devā yajamānaprāṇā agnyādirūpā adhidaivatam /",
    "GV05chupsb_u:4452": " śraddhāmagnihotrāhutipariṇāmāvasthārūpāḥ sūkṣmā āpaḥ śraddhābhāvitāḥ śraddhā ucyante /",
    "GV05chupsb_u:4453": " “pañcamyāmāhutāvāpaḥ puruṣavacaso bhavanti“ityapāṃ homyatayā praśne śrutatvāt /",
    "GV05chupsb_u:4454": " “śraddhā vā āpaḥ śraddhāmevā'rabhya praṇīya pracarati“iti ca vijñāyate /",
    "GV05chupsb_u:4455": " tāṃ śraddhāmabrūpāṃ juhvāti /",
    "GV05chupsb_u:4456": " tasyā āhuteḥ somo rājāpāṃ śraddhāśabdavācyānāṃ dyulokāgnau hutānāṃ pariṇāmaḥ somo rājā sambhavati /",
    "GV05chupsb_u:4457": " yathargvedādipuṣparasā ṛgādimadhukaropanītāsta āditye yaśa ādikāryaṃ rohitādirūpalakṣaṇamārabhanta",
    "GV05chupsb_u:4458": " ityuktaṃ tathemā agnihotrāhutisamavāyinyaḥ sūkṣmāḥ śraddhāśabdavācyā āpo dyulokamanupraviśya",
    "GV05chupsb_u:4459": " cāndraṃ kāryamārabhante phalarūpamagnihotrāhutyoḥ /",
    "GV05chupsb_u:4460": " yajamānāśca tatkartāra āhutimayā āhutibhāvanābhāvitā āhutirūpeṇa karmaṇā'kṛṣṭāḥ śraddhāpsamavāyuno dyulokamanupraviśya bhavanti /",
    "GV05chupsb_u:4461": " tadarthaṃ hi tairagnihotraṃ hutam /",
    "GV05chupsb_u:4462": " atra tvāhutipariṇāma eva pañcāgnisambandhakrameṇa prādhānyena vivakṣita upāsanārthaṃ na yajamānānāṃ gatiḥ /",
    "GV05chupsb_u:4463": " tāṃ tvaviduṣāṃ dhūmādikrameṇottaratra vakṣyati viduṣāṃ cottarāṃ vidyākṛtām //2//",
    "GV05chupsb_u:4464": " iti cchāndogyopaniṣadi pañcamādhyāyasya caturthaḥ khaṇḍaḥ =======================================================================",
    "GV05chupsb_u:4465": " START ChUp 5,5.1",
    "GV05chupsb_u:4466": " parjanyo vāva gautamāgniḥ /",
    "GV05chupsb_u:4467": " tasya vāyur eva samit /",
    "GV05chupsb_u:4468": " abhraṃ dhūmaḥ /",
    "GV05chupsb_u:4469": " vidyud arciḥ /",
    "GV05chupsb_u:4470": " aśanir aṅgārāḥ /",
    "GV05chupsb_u:4471": " hrādunayo visphuliṅgāḥ // ChUp_5,5.1 //",
    "GV05chupsb_u:4472": " ChUpBh_5,5.1 dvitīyahomaparyāyārthamāha-parjanyo vāva parjanya eva gautamāgniḥ parjanyo nāma vṛṣṭyupakaraṇābhimānī devatāviśeṣaḥ /",
    "GV05chupsb_u:4473": " tasya vāyureva samit /",
    "GV05chupsb_u:4474": " vāyunā hi parjanyo 'gniḥ samidhyate /",
    "GV05chupsb_u:4475": " purovātādiprābalye vṛṣṭidarśanāt /",
    "GV05chupsb_u:4476": " abhraṃ dhūmo dhūmakāryatvāddhūmavacca lakṣyamāṇatvāt /",
    "GV05chupsb_u:4477": " vidyudarciḥ /",
    "GV05chupsb_u:4478": " prakāśasāmānyāt /",
    "GV05chupsb_u:4479": " aśaniraṅgārāḥ /",
    "GV05chupsb_u:4480": " kāṭhinyādvidyutsambandhādvā /",
    "GV05chupsb_u:4481": " hrādunayo visphuliṅgāḥ /",
    "GV05chupsb_u:4482": " hrādunayo garjitaśabdāḥ /",
    "GV05chupsb_u:4483": " meghānāṃ viprakīrṇatvasamānyāt //1 //",
    "GV05chupsb_u:4484": " START ChUp 5,5.2",
    "GV05chupsb_u:4485": " tasminn etasminn agnau devāḥ somaṃ rājānaṃ juhvati /",
    "GV05chupsb_u:4486": " tasyā āhuter varṣaṃ saṃbhavati // ChUp_5,5.2 //",
    "GV05chupsb_u:4487": " ChUpBh_5,5.2 tasminnetasminnagnau devāḥ pūrvavatsomaṃ rājānaṃ juhvati /",
    "GV05chupsb_u:4488": " tasyā āhutervarṣaṃ sambhavati /",
    "GV05chupsb_u:4489": " śraddhākhyā āpaḥ somākāraṇapariṇatā dvitīye paryāye parjanyāgniṃ prāpya vṛṣṭitvena pariṇamante //2//",
    "GV05chupsb_u:4490": " iti cchāndogyopaniṣadi pañcamādhyāyasya pañcamaḥ khaṇḍaḥ =======================================================================",
    "GV05chupsb_u:4491": " START ChUp 5,6.1",
    "GV05chupsb_u:4492": " pṛthivī vāva gautamāgniḥ /",
    "GV05chupsb_u:4493": " tasyāḥ samvatsara eva samit /",
    "GV05chupsb_u:4494": " ākāśo dhūmaḥ /",
    "GV05chupsb_u:4495": " rātrir arciḥ /",
    "GV05chupsb_u:4496": " diśo 'ṅgārāḥ /",
    "GV05chupsb_u:4497": " avāntaradiśo visphuliṅgāḥ // ChUp_5,6.1 //",
    "GV05chupsb_u:4498": " ChUpBh_5,6.1 pṛthivī vāva gautamāgnirityādi pūrvavat /",
    "GV05chupsb_u:4499": " tasyāḥ pṛthivyākhyasyāgneḥ saṃvatsara eva samit /",
    "GV05chupsb_u:4500": " saṃvatsareṇa hi kālena samiddhā pṛthivī vrīhyādiniṣpattaye bhavati /",
    "GV05chupsb_u:4501": " ākāśo dhūmaḥ,",
    "GV05chupsb_u:4502": " pṛthivyā ivotthita ākāśo dṛśyate /",
    "GV05chupsb_u:4503": " yathāgnerdhūmaḥ /",
    "GV05chupsb_u:4504": " rātrirarciḥ pṛthivyā hyaprakāśātmikāyā anurūpā rātriḥ /",
    "GV05chupsb_u:4505": " tamorūpatvāt /",
    "GV05chupsb_u:4506": " agnerivānurūpamarciḥ /",
    "GV05chupsb_u:4507": " diśo 'ṅgārā upaśāntatvasāmānyāt /",
    "GV05chupsb_u:4508": " evāntaradiśo visphuliṅgāḥ kṣudratvasāmānyāt //1 //",
    "GV05chupsb_u:4509": " START ChUp 5,6.2",
    "GV05chupsb_u:4510": " tasminn etasminn agnau devā varṣaṃ juhvati /",
    "GV05chupsb_u:4511": " tasyā āhuter annaṃ saṃbhavati // ChUp_5,6.2 //",
    "GV05chupsb_u:4512": " ChUpBh_5,6.2 tasminnityādi samānam /",
    "GV05chupsb_u:4513": " tasyā āhuterannaṃ vrīhiyavādi sambhavati //2//",
    "GV05chupsb_u:4514": " iti cchāndogyopaniṣadi pañcamādhyāyasya ṣaṣṭhaḥ khaṇḍaḥ =======================================================================",
    "GV05chupsb_u:4515": " START ChUp 5,7.1",
    "GV05chupsb_u:4516": " puruṣo vāva gautamāgniḥ /",
    "GV05chupsb_u:4517": " tasya vāg eva samit /",
    "GV05chupsb_u:4518": " prāṇo dhūmaḥ /",
    "GV05chupsb_u:4519": " jihvārciḥ /",
    "GV05chupsb_u:4520": " cakṣur aṅgārāḥ /",
    "GV05chupsb_u:4521": " śrotraṃ visphuliṅgāḥ // ChUp_5,7.1 //",
    "GV05chupsb_u:4522": " ChUpBh_5,7.1 puruṣo vāva gautamāgniḥ /",
    "GV05chupsb_u:4523": " tasya vāgeva samit /",
    "GV05chupsb_u:4524": " vācā hi mukhena samidhyate puruṣo na mūkaḥ /",
    "GV05chupsb_u:4525": " prāṇo dhūmo dhūma iva mukhānnirgamanāt /",
    "GV05chupsb_u:4526": " jihvārcirlohitatvāt /",
    "GV05chupsb_u:4527": " cakṣuraṅgārā bhāsa āśrayatvāt /",
    "GV05chupsb_u:4528": " śrotraṃ visphuliṅgāḥ /",
    "GV05chupsb_u:4529": " viprakīrṇatvasāmyāt //1 //",
    "GV05chupsb_u:4530": " START ChUp 5,7.2",
    "GV05chupsb_u:4531": " tasminn etasminn agnau devā annaṃ juhvati /",
    "GV05chupsb_u:4532": " tasyā āhuter retaḥ sambhavati // ChUp_5,7.2 //",
    "GV05chupsb_u:4533": " ChUpBh_5,7.2 samānamanyat /",
    "GV05chupsb_u:4534": " annaṃ juhvati vrīhyādisaṃskṛtam /",
    "GV05chupsb_u:4535": " tasyā āhute retaḥ sambhavati //2//",
    "GV05chupsb_u:4536": " iti cchāndogyopaniṣadi pañcamādhyāyasya saptamaḥ khaṇḍaḥ =======================================================================",
    "GV05chupsb_u:4537": " START ChUp 5,8.1",
    "GV05chupsb_u:4538": " yoṣā vāva gautamāgniḥ /",
    "GV05chupsb_u:4539": " tasyā upastha eva samit /",
    "GV05chupsb_u:4540": " yad upamantrayate sa dhūmaḥ /",
    "GV05chupsb_u:4541": " yonir arciḥ /",
    "GV05chupsb_u:4542": " yad antaḥ karoti te 'ṅgārāḥ /",
    "GV05chupsb_u:4543": " abhinandā visphuliṅgāḥ // ChUp_5,8.1 //",
    "GV05chupsb_u:4544": " ChUpBh_5,8.1 yoṣā vāva gautamāgniḥ /",
    "GV05chupsb_u:4545": " tasyā upastha eva samit /",
    "GV05chupsb_u:4546": " tena hi sā putrādyutpādanāya samidhyate /",
    "GV05chupsb_u:4547": " yadupamantrayate sa dhūmaḥ /",
    "GV05chupsb_u:4548": " srīsambhavādupamantraṇasya /",
    "GV05chupsb_u:4549": " yonirarcirlohitatvāt /",
    "GV05chupsb_u:4550": " yadantaḥ karoti te 'ṅgārā agnisambandhāt /",
    "GV05chupsb_u:4551": " abhinandāḥ sukhalavā visphuliṅgāḥ kṣudratvāt //1 //",
    "GV05chupsb_u:4552": " START ChUp 5,8.2",
    "GV05chupsb_u:4553": " tasminn etasminn agnau devā reto juhvati /",
    "GV05chupsb_u:4554": " tasyā āhuter garbhaḥ saṃbhavati // ChUp_5,8.2 //",
    "GV05chupsb_u:4555": " ChUpBh_5,8.2 tasminnetasminnagnau devā reto juhvati /",
    "GV05chupsb_u:4556": " tasyā āhutergarbhaḥ sambhavatīti /",
    "GV05chupsb_u:4557": " evaṃ śraddhāsomavarṣānnaretohavanaparyāyakrameṇā'pa eva garbhībhūtāstāḥ /",
    "GV05chupsb_u:4558": " tatrāpāmāhutisamavāyitvātprādhānyavivakṣā'paḥ pañcamyāmāhutau puruṣavacaso bhavantīti /",
    "GV05chupsb_u:4559": " na tvāpa eva kevalāḥ somādikāryamārabhante /",
    "GV05chupsb_u:4560": " na cā'po 'trivṛtkṛtāḥ santīti /",
    "GV05chupsb_u:4561": " trivṛtkṛtatve 'pi viśeṣasaṃjñālābho dṛṣṭaḥ pṛthivīyamimā āpo 'yamagnirityanyatamabāhulyanimittaḥ /",
    "GV05chupsb_u:4562": " tasmātsamuditānyeva bhūtānyabbāhulyātkarmasamavāyīni somādikāryārambhakāṇyāpa ityucyante /",
    "GV05chupsb_u:4563": " dṛśyate ca dravabāhulyaṃ somavṛṣṭyannaretodeheṣu /",
    "GV05chupsb_u:4564": " bahudravaṃ ca śarīraṃ yadyapi pārthivam /",
    "GV05chupsb_u:4565": " tatra pañcamyāmāhutau hutāyāṃ retorūpā āpo garbhībhūtāḥ //2//",
    "GV05chupsb_u:4566": " iti cchāndogyopaniṣadi pañcamādhyāyasyāṣṭamaḥ khaṇḍaḥ =======================================================================",
    "GV05chupsb_u:4567": " START ChUp 5,9.1",
    "GV05chupsb_u:4568": " iti tu pañcamyām āhutāv āpaḥ puruṣavacaso bhavantīti /",
    "GV05chupsb_u:4569": " sa ulbāvṛto garbho daśa vā nava vā māsān antaḥ śayitvā yāvad vātha jāyate // ChUp_5,9.1 //",
    "GV05chupsb_u:4570": " ChUpBh_5,9.1 iti tvevaṃ tu pañcamyāmāhutāvāpaḥ puruṣavacaso bhavantīti vyākhyāta ekaḥ praśnaḥ /",
    "GV05chupsb_u:4571": " yattu dyulokādimāṃ pratyāvṛttayorāhutyo pṛthivīṃ puruṣaṃ sriyaṃ krameṇā'viśya lokaṃ pratyutthāyī bhavatīti vājasaneyaka uktaṃ tatprāsaṅgikamihocyate",
    "GV05chupsb_u:4572": " iha ca prathame praśna uktaṃ vettha yadito 'dhi prajāḥ prayantīti /",
    "GV05chupsb_u:4573": " tasya cāyamupakramaḥ /",
    "GV05chupsb_u:4574": " sa garbho 'pāṃ pañcamaḥ pariṇāmaviśeṣa āhutikarmasamavāyinīnāṃ śraddhāśabdavācyānāmulbāvṛta",
    "GV05chupsb_u:4575": " ulbena jarāyuṇā'vṛto veṣṭito daśa vā nava vā māsānantarmātuḥ kukṣau śayitvā yāvadvā",
    "GV05chupsb_u:4576": " yāvatā kālena nyūnenātiriktena vāthānantaraṃ jāyate /",
    "GV05chupsb_u:4577": " ulbāvṛta ityādi vairāgyahetoridamucyate /",
    "GV05chupsb_u:4578": " kaṣṭaṃ hi mātuḥ kukṣau mūtrapurīṣavātapittaśleṣmādipūrṇe tadanuliptasya garbhasyolbāśucipaṭāvṛtasya",
    "GV05chupsb_u:4579": " lohitareto 'śucibījasya māturaśitapītarasānupraveśena vivardhamānasya niruddhaśaktibalavīryatejaḥprajñāceṣṭasya śayanam /",
    "GV05chupsb_u:4580": " tato yonidvāreṇa pīḍyamānasya kaṣṭatarā niḥsṛtirjanmeti vairāgyaṃ grāhayati /",
    "GV05chupsb_u:4581": " muhūrtamapyasahyaṃ daśa vā nava vā māsānatidīrghakālamantaḥ śayitveti ca //1 //",
    "GV05chupsb_u:4582": " START ChUp 5,9.2",
    "GV05chupsb_u:4583": " sa jāto yāvadāyuṣaṃ jīvati /",
    "GV05chupsb_u:4584": " taṃ pretaṃ diṣṭam ito 'gnaya eva haranti yata eveto yataḥ saṃbhūto bhavati // ChUp_5,9.2 //",
    "GV05chupsb_u:4585": " ChUpBh_5,9.2 sa evaṃ jāto yāvadāyuṣaṃ punaḥ punarghaṭīyantravadgamanāgamanāya karma kurvankulālacakravadvā tiryagbhramaṇāya yāvatkarmaṇopāttamāyustāvajjīvati",
    "GV05chupsb_u:4586": " tamenaṃ kṣīṇāyuṣaṃ pretaṃ mṛtaṃ diṣṭaṃ karmaṇā nirdiṣṭaṃ paralokaṃ prati yadi cejjīvanvaidike",
    "GV05chupsb_u:4587": " karmaṇi jñāne vādhikṛtastamenaṃ mṛtamito 'smādgrāmādagnaye 'gnyarthamṛtvijo haranti",
    "GV05chupsb_u:4588": " putrā vāntyakarmaṇe /",
    "GV05chupsb_u:4589": " yata eveta āgato 'gneḥ sakāśācchraddhādyāhutikrameṇa,",
    "GV05chupsb_u:4590": " yataśca pañcabhyo 'gnibhyaḥ saṃbhūta utpanno bhavati tasmā evāgnaye haranti svāmeva yonimagnimāpādayantītyarthaḥ //2//",
    "GV05chupsb_u:4591": " iti cchāndogyopaniṣadi pañcamādhyāyasya navamaḥ khaṇḍaḥ =======================================================================",
    "GV05chupsb_u:4592": " START ChUp 5,10.1-2",
    "GV05chupsb_u:4593": " tad ya itthaṃ viduḥ /",
    "GV05chupsb_u:4594": " ye ceme 'raṇye śraddhā tapa ity upāsate /",
    "GV05chupsb_u:4595": " te 'rciṣam abhisaṃbhavanti /",
    "GV05chupsb_u:4596": " arciṣo 'haḥ /",
    "GV05chupsb_u:4597": " ahna āpūryamāṇapakṣam /",
    "GV05chupsb_u:4598": " āpūryamāṇapakṣād yān ṣaḍ udaṅṅ eti māsāṃs tān // ChUp_5,10.1 //",
    "GV05chupsb_u:4599": " māsebhyaḥ saṃvatsaram /",
    "GV05chupsb_u:4600": " saṃvatsarād ādityam /",
    "GV05chupsb_u:4601": " ādityāc candramasam /",
    "GV05chupsb_u:4602": " candramaso vidyutam /",
    "GV05chupsb_u:4603": " tat puruṣo 'mānavaḥ /",
    "GV05chupsb_u:4604": " sa enān brahma gamayati /",
    "GV05chupsb_u:4605": " eṣa devayānaḥ panthā iti // ChUp_5,10.2 //",
    "GV05chupsb_u:4606": " ChUpBh_5,10.1,2 vettha yadito 'dhi prajāḥ prayantītyayaṃ praśnaḥ pratyupasthito 'pākartavyatayā /",
    "GV05chupsb_u:4607": " tattatra lokaṃ pratyutthitānāmadhikṛtānāṃ gṛhamedhināṃ ya itthamevaṃ yathoktaṃ pañcāgnidarśanaṃ",
    "GV05chupsb_u:4608": " dyulokādyagnibhyo vayaṃ krameṇa jātā agnisvarūpāḥ pañcāgnyātmāna ityevaṃ vidurjānīyuḥ /",
    "GV05chupsb_u:4609": " kathamavagamyata itthaṃ viduriti gṛhasthā evocyante nānya iti?",
    "GV05chupsb_u:4610": " gṛhasthānāṃ ye tvanitthaṃvidaḥ kevaleṣṭāpūrtadattaparāste dhūmādinā candraṃ gacchantīti vakṣyati /",
    "GV05chupsb_u:4611": " ye cāraṇyopalakṣitā vaikhānasāḥ parivrājakāśca śraddhātapa ityupāsate teṣāṃ cetthaṃvidbhiḥ",
    "GV05chupsb_u:4612": " sahārcirādinā gamanaṃ vakṣyati pāriśeṣyādagnihotrāhutisambandhācca gṛhasthā eva gṛhyanta itthaṃ viduriti /",
    "GV05chupsb_u:4613": " nanu brahmacāriṇo 'pyagṛhītā grāmaśrutyāraṇyaśrutyā vidyante kathaṃ pāriśeṣyasiddhiḥ?",
    "GV05chupsb_u:4614": " naiṣa doṣaḥ /",
    "GV05chupsb_u:4615": " purāṇasmṛtiprāmāṇyādūrdhvaretasāṃ naiṣṭhikabrahmacāriṇāmuttareṇārthā iti na viśeṣanirdeśārhāḥ /",
    "GV05chupsb_u:4616": " nanūrdhvaretastvaṃ ceduttaramārgapratipattikāraṇaṃ purāṇasmṛtiprāmāṇyādiṣyata itthaṃvittvamanarthakaṃ prāptam / na /",
    "GV05chupsb_u:4617": " gṛhasthānpratyarthavattvāt /",
    "GV05chupsb_u:4618": " ye gṛhasthā anitthaṃvidasteṣāṃ svabhāvato dakṣiṇo dhūmādiḥ panthāḥ prasiddhasteṣāṃ yaṃ itthaṃ viduḥ saguṇaṃ vānyadbrahma viduḥ /",
    "GV05chupsb_u:4619": " “atha yadu caivāsmiñśavyaṃ kurvanti yadi nārciṣameva“iti liṅgāduttareṇa te gacchanti /",
    "GV05chupsb_u:4620": " nanūrdhvaretasāṃ gṛhasthānāṃ ca samāna āśramitva ūrdhvaretasāmevottareṇa pathā gamanaṃ na gṛhasthānāmiti na yuktamagnihotrādivaidikakarmabāhulye ca sati /",
    "GV05chupsb_u:4621": " naiṣa doṣaḥ /",
    "GV05chupsb_u:4622": " apūtā hi te /",
    "GV05chupsb_u:4623": " śatrumitrasaṃyoganimittaṃ hi teṣāṃ rāgadveṣau /",
    "GV05chupsb_u:4624": " tathā dharmādharmau hiṃsānugrahanimittau /",
    "GV05chupsb_u:4625": " hiṃsānṛtamāyābrahmacaryādi ca bahvaśuddhikāraṇamaparihāryaṃ teṣām /",
    "GV05chupsb_u:4626": " ato 'pūtāḥ /",
    "GV05chupsb_u:4627": " apūtatvānnottareṇa pathā gamanam /",
    "GV05chupsb_u:4628": " hiṃsānṛtamāyābrahmacaryādiparihārācca śuddhātmāno hītare śatrumitrarāgadveṣādiparihārācca virajasasteṣāṃ yukta uttaraḥ panthāḥ /",
    "GV05chupsb_u:4629": " tathāca paurāṇikāḥ - “ye prajāmīṣire 'dhīrāste śmaśānāni bhejire /",
    "GV05chupsb_u:4630": " ye prajāṃ neṣire dhīrāste 'mṛtatvaṃ hi bhejire” /",
    "GV05chupsb_u:4631": " ityāhuḥ /",
    "GV05chupsb_u:4632": " itthaṃvidāṃ gṛhasthānāmaraṇyavāsināṃ ca samānamārgatve 'mṛtatvaphale ca satyaraṇyavāsināṃ vidyānarthakyaṃ prāptam /",
    "GV05chupsb_u:4633": " tathāca śrutivirodhaḥ /",
    "GV05chupsb_u:4634": " “na tatra dakṣiṇā yanti nāvidvāṃsastapasvinaḥ“iti /",
    "GV05chupsb_u:4635": " “sa enamavidito na bhunakti“iti ca viruddham / na /",
    "GV05chupsb_u:4636": " ābhūtasaṃplavasthānasyāmṛtatvena vivakṣitatvāt /",
    "GV05chupsb_u:4637": " tatraivoktaṃ paurāṇikaiḥ-ābhūtasaṃptavaṃ sthānamamṛtatvaṃ hi bhāṣyate iti /",
    "GV05chupsb_u:4638": " yaccā'tyantikamamṛtatvaṃ tadapekṣayā“na tatra dakṣiṇā yanti” “sa enamavidito na bhunaktī“-tyādyāḥ śrutaya ityato na virodhaḥ /",
    "GV05chupsb_u:4639": " “na ca punarāvartanta“iti“maṃ mānavamāvartaṃ nā'vartanta“ityādiśrutivirodha iti cet / na /",
    "GV05chupsb_u:4640": " imaṃ mānavamiti viśeṣaṇātteṣāmiha na punarāvṛttirastīti ca /",
    "GV05chupsb_u:4641": " yadi hyekāntenaiva nā'varterannimaṃ mānavamiheti ca viśeṣaṇamanarthakaṃ syāt /",
    "GV05chupsb_u:4642": " imamihetyākṛtimātramucyata iti cet / na /",
    "GV05chupsb_u:4643": " anāvṛttiśabdenaiva nityānāvṛttyarthasya pratītatvādākṛtikalpanānarthikā /",
    "GV05chupsb_u:4644": " ata imamiheti ca viśeṣaṇārthavattvāyānyatrā'vṛttiḥ kalpanīyā /",
    "GV05chupsb_u:4645": " na ca sadekamevādvitīyamityevaṃpratyayavatāṃ mūrdhanyayā nāḍyārcirādimārgeṇa gamanam /",
    "GV05chupsb_u:4646": " “brahmaiva sanbrahmāpyati” /",
    "GV05chupsb_u:4647": " “tasmāttatsarvamabhavat” /",
    "GV05chupsb_u:4648": " “na tasya prāṇā utkrāmanti /",
    "GV05chupsb_u:4649": " atraiva samavanīyante“ityādiśrutiśatebhyaḥ /",
    "GV05chupsb_u:4650": " nanu tasmājjīvāduccikramiṣoḥ prāṇā notkrāmanti sahaiva gacchantītyayamarthaḥ kalpyata iti cet / na /",
    "GV05chupsb_u:4651": " atraiva samavanīyanta iti viśeṣaṇānarthakyāt /",
    "GV05chupsb_u:4652": " sarve prāṇā anūtkrāmantīti ca prāṇairgamanasya prāptatvāt /",
    "GV05chupsb_u:4653": " tasmādutkrāmantītyanāśaṅkaivaiṣā /",
    "GV05chupsb_u:4654": " yadāpi mokṣasya saṃsāragativailakṣaṇyātprāṇānāṃ jīvena sahāgamāśṅkya tasmānnotkrāmantītyucyate tadāpyatraiva samavanīyanta iti viśeṣaṇamanarthakaṃ syāt /",
    "GV05chupsb_u:4655": " na ca prāṇairviyuktasya gatirupapadyate jīvatvaṃ vā /",
    "GV05chupsb_u:4656": " sarvagatatvātsadātmano niravayavatvātprāṇasambandhamātrameva hyagnivisphuliṅgavajjīvatvabhedakāraṇamityatastadviyoge jīvatvaṃ gatirvā na śakyā parikalpayituṃ śrutayaścetpramāṇam /",
    "GV05chupsb_u:4657": " na sato 'ṇuravayavaḥ sphuṭito jīvākhyaḥ sadrūpaṃ chidrīkurvangacchatīti śakyaṃ kalpayitum /",
    "GV05chupsb_u:4658": " tasmāt“tayordhvamāyannamṛtatvameti“iti saguṇabrahmopākasya prāṇaiḥ saha nāḍyā gamanaṃ sāpekṣameva cāmṛtatvaṃ na sākṣānmokṣa iti gamyate /",
    "GV05chupsb_u:4659": " “tadaparājitā pūstadairaṃ madīyaṃ saraḥ“ityādyuktvā“teṣāmevaiṣa brahmalokaḥ“iti viśeṣamāt /",
    "GV05chupsb_u:4660": " ataḥ pañcāgnivido gṛhasthā ye ceme 'raṇye vānaprasthāḥ parivrājakāśca saha naiṣṭhikabrahmacāribhiḥ śraddhā tapa ityevamādyupāsate śraddadhānāstapasvinaścetyarthaḥ",
    "GV05chupsb_u:4661": " upāsanaśabdastātparyārthaḥ /",
    "GV05chupsb_u:4662": " iṣṭāpūrte dattamityupāsata iti yadvat /",
    "GV05chupsb_u:4663": " śrutyantarādye ca satyaṃ brahma hiraṇyagarbhākhyamupāsate te sarve 'rciṣamarcirabhimāninīṃ devatāmabhisambhavanti pratipadyante /",
    "GV05chupsb_u:4664": " samānamanyaccaturthagativyākhyānena /",
    "GV05chupsb_u:4665": " eṣa devayānaḥ panthā vyākhyātaḥ satyalokāvasāno nāṇḍādbahiḥ /",
    "GV05chupsb_u:4666": " “yadantarā pitaraṃ mātaraṃ ca“iti mantravarṇāt //1-2 //",
    "GV05chupsb_u:4667": " START ChUp 5,10.3",
    "GV05chupsb_u:4668": " atha ya ime grāma iṣṭāpūrte dattam ity upāsate /",
    "GV05chupsb_u:4669": " te dhūmam abhisaṃbhavanti /",
    "GV05chupsb_u:4670": " dhūmād rātrim /",
    "GV05chupsb_u:4671": " rātrer aparapakṣam /",
    "GV05chupsb_u:4672": " aparapakṣād yān ṣaḍ dakṣiṇaiti māsāṃs tān /",
    "GV05chupsb_u:4673": " naite saṃvatsaram abhiprāpnuvanti // ChUp_5,10.3 //",
    "GV05chupsb_u:4674": " ChUpBh_5,10.3 athetyarthāntaraprastāvanārtho ya ime gṛhasthā grāme /",
    "GV05chupsb_u:4675": " grāma iti gṛhasthānāmasādhāraṇaṃ viśeṣaṇamaraṇyavāsibhyo vyāvṛttyartham /",
    "GV05chupsb_u:4676": " yathā vānaprasthaparivrājakānāmaraṇyaṃ viśeṣaṇaṃ gṛhasthebhyo vyāvṛttyarthaṃ tadvat /",
    "GV05chupsb_u:4677": " iṣṭāpūrte iṣṭamagnihotrādi vaidikaṃ karma pūrtaṃ vāpīkūpataḍāgārāmādikaraṇam /",
    "GV05chupsb_u:4678": " dattaṃ bahirvedi yathāśaktyarhebhyo dravyasaṃvibhāgo dattam /",
    "GV05chupsb_u:4679": " ityevaṃvidhaṃ paricaraṇaparitrāṇādyupāsate /",
    "GV05chupsb_u:4680": " itiśabdasya prakāradarśanārthatvāt /",
    "GV05chupsb_u:4681": " te darśanavarjitatvāddhūmaṃ dhūmābhimāninīṃ devatāmabhisambhavanti pratipadyante /",
    "GV05chupsb_u:4682": " tayātivāhitā dhūmādrātriṃ rātridevatāṃ rātredevatāṃ rātreraparapakṣadevatāmeva kṛṣṇapakṣābhimāninīmaparapakṣādyānṣaṇmāsāndakṣiṇā dakṣiṇāṃ daśameti savitā /",
    "GV05chupsb_u:4683": " tānmāsāndakṣiṇāyanaṣaṇmāsābhimāninīrdevatāḥ pratipadyanta ityarthaḥ /",
    "GV05chupsb_u:4684": " saṅghacāriṇyo hi ṣaṇmāsadevatā iti māsāniti bahuvacanaprayogastāsu naite karmiṇaḥ",
    "GV05chupsb_u:4685": " prakṛtāḥ saṃvatsaraṃ saṃvatsarasya hyekasyāvayavabhūte dakṣiṇottarāyaṇe tatrārcirādimārgapravṛttānāmudagayanamāsebhyo",
    "GV05chupsb_u:4686": " 'vayavinaḥ saṃvatsarasya prāptiruktā /",
    "GV05chupsb_u:4687": " ata ihāpi tadavayavabhūtānāṃ dakṣiṇāyanamāsānāṃ praptiṃ śrutvā tadavayavinaḥ saṃvatsarasyāpi",
    "GV05chupsb_u:4688": " pūrvavatpraptirāpannetyatastatprāptiḥ pratiṣidhyate naite saṃvatsaramabhiprāpnuvantīti //3 //",
    "GV05chupsb_u:4689": " START ChUp 5,10.4",
    "GV05chupsb_u:4690": " māsebhyaḥ pitṛlokam /",
    "GV05chupsb_u:4691": " pitṛlokād ākāśam /",
    "GV05chupsb_u:4692": " ākāsāc candramasam /",
    "GV05chupsb_u:4693": " eṣa somo rājā /",
    "GV05chupsb_u:4694": " tad devānām annam /",
    "GV05chupsb_u:4695": " taṃ devā bhakṣayanti // ChUp_5,10.4 //",
    "GV05chupsb_u:4696": " ChUpBh_5,10.4 māsebhyaḥ pitṛlokaṃ pitṛlokādākāśamākāśāccandramasam /",
    "GV05chupsb_u:4697": " ko 'sau yastaiḥ prāpyate candramā ya eṣa dṛśyate 'ntarikṣe somo rājā brāhmaṇānāṃ,",
    "GV05chupsb_u:4698": " tadannaṃ devānāṃ taṃ candramasamannaṃ devā indrādayo bhakṣayanti /",
    "GV05chupsb_u:4699": " ataste dhūmādinā gatvā candrabhūtāḥ karmiṇo devairbhakṣyante /",
    "GV05chupsb_u:4700": " nanvanarthāyeṣṭādikaraṇaṃ yadyannabhūtā devairbhakṣyeran /",
    "GV05chupsb_u:4701": " naiṣa doṣaḥ /",
    "GV05chupsb_u:4702": " annamityupakaraṇamātrasya vivakṣitatvāt /",
    "GV05chupsb_u:4703": " na hi te kavalotkṣepeṇa devairbhakṣyante /",
    "GV05chupsb_u:4704": " kiṃ tarhyupakaraṇamātraṃ devānāṃ bhavanti te strīpaśubhṛtyādivat /",
    "GV05chupsb_u:4705": " dṛṣṭaścānnaśabda upakaraṇeṣu“striyo 'nnaṃ paśavo 'nnaṃ viśāṃ viśo 'nnaṃ rājñām” ityādi /",
    "GV05chupsb_u:4706": " na ca teṣāṃ stryādīnāṃ puruṣopabhogyatve 'pyupabhogo nāsti /",
    "GV05chupsb_u:4707": " tasmātkarmiṇo devānāmupabhogyā api santaḥ sukhino devaiḥ krīḍanti /",
    "GV05chupsb_u:4708": " śarīraṃ ca teṣāṃ sukhopabhogayogyaṃ candramaṇḍala āpyamārabhyate /",
    "GV05chupsb_u:4709": " taduktaṃ purastācchraddhāśabdā āpo dyulokāgnau hutāḥ somo rājā sambhavatīti /",
    "GV05chupsb_u:4710": " tā āpaḥ karmasamavāyinya itaraiśca bhūtairanugatā dyulokaṃ prāpya candratvamāpannāḥ śarīrādyārambhikā iṣṭādyupāsakānāṃ bhavanti /",
    "GV05chupsb_u:4711": " antyāyāṃ ca śarīrāhutāvagnau hutāyāmagninā dahyamāne śarīre tadutthā āpo dhūmena",
    "GV05chupsb_u:4712": " sahordhvaṃ yajamānamāveṣṭya candramaṇḍalaṃ prāpya kuśamṛttikāsthānīyā bāhyaśarīrārambhikā bhavanti /",
    "GV05chupsb_u:4713": " tadārabdhena ca śarīreṇeṣṭādiphalamupabhuñjānā āsate //4 //",
    "GV05chupsb_u:4714": " START ChUp 5,10.5",
    "GV05chupsb_u:4715": " tasmin yavātsaṃpātam uṣitvāthaitam evādhvānaṃ punar nivartante /",
    "GV05chupsb_u:4716": " ākāśam /",
    "GV05chupsb_u:4717": " ākāśād vāyum /",
    "GV05chupsb_u:4718": " vāyur bhūtvā dhūmo bhavati /",
    "GV05chupsb_u:4719": " dhūmo bhūtvābhraṃ bhavati // ChUp_5,10.5 //",
    "GV05chupsb_u:4720": " ChUpBh_5,10.5 yāvattadupabhoganimittasya karmaṇaḥ kṣayaḥ sampatanti yeneti sampātaḥ karmaṇaḥ kṣayo yāvatsampātaṃ yāvatkarmaṇaḥ kṣaya ityarthaḥ",
    "GV05chupsb_u:4721": " tāvattasmiṃścandramaṇḍala uṣitvāthānantarametameva vakṣyamāṇamadhvānaṃ mārgaṃ punarnivartnate /",
    "GV05chupsb_u:4722": " punarnivartanta iti prayogātpūrvamapyasakṛccandramaṇḍalaṃ gatā nivṛttāścā'sanniti gamyate /",
    "GV05chupsb_u:4723": " tasmādiha loka iṣṭādikarmopacitya candraṃ gacchanti /",
    "GV05chupsb_u:4724": " tatkṣaye cā'vartante /",
    "GV05chupsb_u:4725": " kṣaṇamātramapi tatra sthātuṃ na labhyate /",
    "GV05chupsb_u:4726": " sthitinimittakarmakṣayāt /",
    "GV05chupsb_u:4727": " snehakṣayādiva pradīpasya /",
    "GV05chupsb_u:4728": " tatra kiṃ yena karmaṇā candramaṇḍalamārūḍhastasya sarvasya kṣaye tasmādavarohaṇaṃ kiṃ vā sāvaśeṣa iti /",
    "GV05chupsb_u:4729": " kiṃ tataḥ /",
    "GV05chupsb_u:4730": " yadi sarvasyaiva kṣayaḥ karmaṇaścandramaṇḍalasthasyaiva mokṣaḥ prāpnoti /",
    "GV05chupsb_u:4731": " tiṣṭhatu tāvattatraiva mokṣaḥ syānna veti /",
    "GV05chupsb_u:4732": " tata āgatasyeha śarīropabhogādi na sambhavati /",
    "GV05chupsb_u:4733": " “tataḥ śeṣeṇe“tyādismṛtivirodhaśca syāt /",
    "GV05chupsb_u:4734": " nanviṣṭāpūrtadattavyatirekeṇāpi manuṣyaloke śarīropabhoganimittāni karmāṇyanekāni sambhavanti /",
    "GV05chupsb_u:4735": " na ca teṣāṃ candramaṇḍala upabhogaḥ /",
    "GV05chupsb_u:4736": " ato 'kṣīṇāni tāni /",
    "GV05chupsb_u:4737": " yannimitaṃ candramaṇḍalamārūḍhastānyeva kṣīṇānītyavirodhaḥ /",
    "GV05chupsb_u:4738": " śeṣaśabdaśca sarveṣāṃ karmatvasāmānyādaviruddhaḥ /",
    "GV05chupsb_u:4739": " ata eva ca tatraiva mokṣaḥ syāditi doṣābhāvaḥ /",
    "GV05chupsb_u:4740": " viruddhānekayonyupabhogaphalānāṃ ca karmaṇāmekaikasya jantorārambhakatvasambhavāt /",
    "GV05chupsb_u:4741": " na caikasmiñjanmani sarvakarmaṇāṃ kṣaya upapadyate /",
    "GV05chupsb_u:4742": " brahmahatyādeścaikaikasya karmaṇo 'nekajanmārambhakatvasmaraṇāt /",
    "GV05chupsb_u:4743": " sthāvarādiprāptānāṃ cātyantamūḍhānāmutkarmaṣahetoḥ karmaṇa ārambhakatvāsambhavāt /",
    "GV05chupsb_u:4744": " garbhabhūtānāṃ ca sraṃsamānānāṃ karmāsambhave saṃsārānupapattiḥ /",
    "GV05chupsb_u:4745": " tasmānnaikasmiñjanmani sarveṣāṃ karmaṇāmupabhogaḥ /",
    "GV05chupsb_u:4746": " yattu kaiściducyate sarvakarmaśriyopamardena prāyaṇe karmaṇāṃ janmārambhakatvam /",
    "GV05chupsb_u:4747": " tatra kānicitkarmāṇyanārambhakatvenaiva tiṣṭhanti kānicijjanmā'rabhanta iti nopapadyate /",
    "GV05chupsb_u:4748": " maraṇasya sarvakarmābhivyañjakatvātsvagocarābhivyañjakapradīpavaditi /",
    "GV05chupsb_u:4749": " tadasat /",
    "GV05chupsb_u:4750": " sarvasya sarvātmakatvābhyupagamāt /",
    "GV05chupsb_u:4751": " na hi sarvasya sarvātmakatve deśakālanimittāvaruddhatvātsarvātmanopamardaḥ kasyacitkvacidabhivyaktirvā sarvātmanopapadyate /",
    "GV05chupsb_u:4752": " tathā karmaṇāmapi sāśrayāṇāṃ bhavet /",
    "GV05chupsb_u:4753": " yathā ca pūrvānubhūtamanuṣyamayūramarkaṭādijanmābhisaṃskṛtā viruddhānekavāsanā markaṭatvaprāpakena",
    "GV05chupsb_u:4754": " karmaṇā markaṭajanmā'rabhamāṇena nopamṛdyante tathā karmāṇyapyanyajanmaprāptinimittāni",
    "GV05chupsb_u:4755": " nopamṛdyanta iti yuktam /",
    "GV05chupsb_u:4756": " yadi hi sarvāḥ pūrvajanmānubhavavāsanā upamṛdyeranmarkaṭajanmanimittena karmaṇā markaṭajanmanyārabdhe",
    "GV05chupsb_u:4757": " markaṭasya jātamātrasya mātuḥ śākhāyāḥ śākhāntaragamane māturudarasaṃlagnatvādikauśalaṃ na prāpnoti /",
    "GV05chupsb_u:4758": " iha janmanyanabhyastatvāt /",
    "GV05chupsb_u:4759": " na cātītānantarajanmani markaṭatvamevā'sīttasyeti śakyaṃ vaktum /",
    "GV05chupsb_u:4760": " “taṃ vidyākarmaṇī samanvārabhete pūrvaprajñā ca“iti śruteḥ /",
    "GV05chupsb_u:4761": " tasmādvāsanāvannāśeṣakarmopamarda iti śeṣakarmasambhavaḥ /",
    "GV05chupsb_u:4762": " yata evaṃ tasmāccheṣeṇopabhuktātkarmaṇaḥ saṃsāra upapadyata iti na kaścidvirodhaḥ /",
    "GV05chupsb_u:4763": " ko 'sāvadhvā yaṃ prati nivartanta ityucyate /",
    "GV05chupsb_u:4764": " yathetaṃ yathāgataṃ nivartante /",
    "GV05chupsb_u:4765": " nanu māsebhyaḥ pitṛlokaṃ pitṛlokādākāśamākāśāccandramasamiti gamanakrama ukto na tathā nivṛttiḥ /",
    "GV05chupsb_u:4766": " kiṃ tarhyakāśādvāyumityādi,",
    "GV05chupsb_u:4767": " kathaṃ yathetamityucyate /",
    "GV05chupsb_u:4768": " naiṣa doṣaḥ /",
    "GV05chupsb_u:4769": " ākāśaprāptestulyatvātpṛthivīprāpteśca na cātra yathetameveti niyamo 'nevaṃvidhamapi nivartante punarnivartante iti tu niyamaḥ /",
    "GV05chupsb_u:4770": " ata upalakṣaṇārthametadyathetamiti /",
    "GV05chupsb_u:4771": " ato bhautikamākāśaṃ tāvatpratipadyante /",
    "GV05chupsb_u:4772": " yāsteṣāṃ candramaṇḍale śarīrārambhikā āpa āsaṃstāsteṣāṃ tatropabhoganimittānāṃ karmaṇāṃ kṣaye vilīyante /",
    "GV05chupsb_u:4773": " ghṛtasaṃsthānamivāgnisaṃyoge /",
    "GV05chupsb_u:4774": " tā vilīnā antarikṣasthā ākāśabhūtā iva sūkṣmā bhavanti tā antarikṣādvāyurbhavanti /",
    "GV05chupsb_u:4775": " vāyupratiṣṭhā vāyubhūtā itaścāmutaścohyamānāstābhiḥ saha kṣīṇakarmā vāyubhūto bhavati /",
    "GV05chupsb_u:4776": " vāyurbhūtvā tābhiḥ sahaiva dhūmo bhavati /",
    "GV05chupsb_u:4777": " dhūmo bhūtvābhramabbharaṇamātrarūpo bhavati //5 //",
    "GV05chupsb_u:4778": " START ChUp 5,10.6",
    "GV05chupsb_u:4779": " abhraṃ bhūtvā megho bhavati /",
    "GV05chupsb_u:4780": " megho bhūtvā pravarṣati /",
    "GV05chupsb_u:4781": " ta iha vrīhiyavā oṣadhivanaspatayas tilamāsā iti jāyante 'to vai khalu durniṣprapataram /",
    "GV05chupsb_u:4782": " yo yo hy annam atti yo retaḥ siñcati tad bhūya eva bhavati // ChUp_5,10.6 //",
    "GV05chupsb_u:4783": " ChUpBh_5,10.6 abhraṃ bhūtvā tataḥ secanasamartho megho bhavati megho bhūtvonnateṣu pradeśeṣvatha pravarṣati /",
    "GV05chupsb_u:4784": " varṣadhārārūpeṇa śeṣakarmā patatītyarthaḥ /",
    "GV05chupsb_u:4785": " ta iha vrīhiyavā oṣadhivanaspatayastilamāṣā ityevaṃprakārā jāyante /",
    "GV05chupsb_u:4786": " kṣīṇakarmaṇāmanekatvādbahuvacananirdeśaḥ /",
    "GV05chupsb_u:4787": " meghādiṣu pūrveṣvekarūpatvādekavacananirdeśaḥ /",
    "GV05chupsb_u:4788": " yasmādgiritaṭadurganadīsamudrāraṇyamarudeśādisanniveśasahasrāṇi varṣadhārābhiḥ patitānām /",
    "GV05chupsb_u:4789": " atastasmāddhetorvai khalu durniṣprapataraṃ durniṣkramaṇaṃ durniḥsaraṇam /",
    "GV05chupsb_u:4790": " yato giritaṭādudakasrotasohyamānā nadīḥ prāpnuvanti tataḥ samudraṃ tato makārādibhirbhakṣyante /",
    "GV05chupsb_u:4791": " te 'pyanyena /",
    "GV05chupsb_u:4792": " tatraiva ca saha makareṇa samudre vilīnāḥ samudrāmbhobhirjaladharairākṛṣṭāḥ punarvarṣadhārābhirmarudeśe śilātaṭe vāgamye patitāstiṣṭhanti kadācidvyālama-gādipītā bhakṣitāścānyaiḥ /",
    "GV05chupsb_u:4793": " te 'pyanyairityevaṃprakārāḥ parivarteran /",
    "GV05chupsb_u:4794": " kadācidabhakṣyeṣu sthāvareṣu jātāstatraiva śuṣyeran /",
    "GV05chupsb_u:4795": " bhakṣyeṣvapi sthāvareṣu jātānāṃ retaḥsigdehasambandho durlabha eva bahutvātsthāvarāṇāmityato durniṣkramaṇatvam /",
    "GV05chupsb_u:4796": " athavāto 'smādvrīhiyavādibhāvāddurniṣprapataraṃ durnirgamataram /",
    "GV05chupsb_u:4797": " durniṣprapataramiti takāra eko lupto draṣṭavyaḥ /",
    "GV05chupsb_u:4798": " vrīhiyavādibhāvo durniṣprapatastasmādapi durniṣprapatādretaḥsigdehasambandho durniṣprapatatara ityarthaḥ /",
    "GV05chupsb_u:4799": " yasmādūrdhvaretobhirbālaiḥ puṃstvarahitaiḥ sthavirairvā bhakṣitā antarāle śīryante /",
    "GV05chupsb_u:4800": " anekatvādannādānām /",
    "GV05chupsb_u:4801": " kadācitkākatālīyavṛttyā retaḥsigbhirbhakṣyante yadā tadā retaḥ sigbhāvaṃ gatānāṃ karmaṇo vṛttilābhaḥ /",
    "GV05chupsb_u:4802": " katham /",
    "GV05chupsb_u:4803": " yo yo hyannamattyanuśayibhiḥ saṃśliṣṭaṃ retaḥ siñcatyṛtukāle yoṣiti tadbhūya eva tadākṛtireva bhavati /",
    "GV05chupsb_u:4804": " tadavayavākṛtibhūyastvaṃ bhūya ityucyate retorūpeṇa yoṣito garbhaśaye 'ntaḥ praviṣṭo 'nuśayī /",
    "GV05chupsb_u:4805": " retaso retaḥsigākṛtibhāvitatvāt /",
    "GV05chupsb_u:4806": " “sarvebhyo 'ṅgebhyastejaḥ saṃbhūtam“iti hi śrutyantarāt /",
    "GV05chupsb_u:4807": " ato retaḥsigākṛtireva bhavatītyarthaḥ /",
    "GV05chupsb_u:4808": " tathā hi /",
    "GV05chupsb_u:4809": " puruṣātpuruṣo jāyate gorgavākṛtireva na jātyantarākṛtistasmādyuktaṃ tadbhūya eva bhavatīti /",
    "GV05chupsb_u:4810": " ye tvanye 'nuśayibhyaścandramaṇḍalamanāruhyehaiva pāpakarmabhirghoraivrīhiyavādibhāvaṃ pratipadyante punarmanuṣyādibhāvaṃ teṣāṃ nānuśayināmiva durniṣprataram /",
    "GV05chupsb_u:4811": " kasmāt /",
    "GV05chupsb_u:4812": " karmaṇā hi tairvrīhiyavādideha upātta iti tadupabhoganimittakṣaye vrīhyādistambadehavināśe",
    "GV05chupsb_u:4813": " yathākarmārjitaṃ dehāntaraṃ navaṃ navaṃ jalūkāvatsaṃkramante savijñānā eva“savijñāno",
    "GV05chupsb_u:4814": " bhavati savijñānamevānvavakrāmati“iti śrutyantarāt /",
    "GV05chupsb_u:4815": " yadyapyusaṃhṛtakaraṇāḥ santo dehāntaraṃ gacchanti tathāpi svapnavaddehāntaraprāptinimittakarmodbhāvitavāsanājñānena savijñānā eva dehāntaraṃ gacchanti /",
    "GV05chupsb_u:4816": " śrutiprāmāṇyāt /",
    "GV05chupsb_u:4817": " tathārcirādinā dhūmādinā ca gamanaṃ svapta ivodbhūtavijñānena /",
    "GV05chupsb_u:4818": " labdhavṛttikarmanimittatvādgamanasya /",
    "GV05chupsb_u:4819": " na tathānuśayināṃ vrīhyādibhāvena jātānāṃ savijñānameva retaḥ-sigyoṣiddehasambandha upapadyate /",
    "GV05chupsb_u:4820": " na hi vrīhyādilavanakaṇḍanapeṣaṇādau ca savijñānānāṃ sthitirasti /",
    "GV05chupsb_u:4821": " nanu candramaṇḍalādapyavarohatāṃ dehāntaragamanasya tulyatvājjalūkāvatsavijñānataiva yuktā /",
    "GV05chupsb_u:4822": " tathā sati ghoro narakānubhava iṣṭāpūrtādikāriṇāṃ candramaṇḍalādārabhya prāpto yāvadbrāhmaṇādijanma /",
    "GV05chupsb_u:4823": " tathā ca satyanarthāyaiveṣṭāpūrtādyupāsanaṃ vihitaṃ syāt /",
    "GV05chupsb_u:4824": " śruteścāprāmāṇyaṃ prāptaṃ vaidikānāṃ karmaṇāmanarthānubandhitvāt /",
    "GV05chupsb_u:4825": " na, vṛkṣārohaṇapatanavadviśeṣasambhavāt /",
    "GV05chupsb_u:4826": " dehāddehāntaraṃ pratipitsoḥ karmaṇo labdhavṛttitvākarmaṇodbhāvitena vijñānena savijñānatvaṃ yuktam /",
    "GV05chupsb_u:4827": " vṛkṣāgramārohata iva phalaṃ jighṛkṣoḥ /",
    "GV05chupsb_u:4828": " tathārcirādinā gacchatāṃ savijñānatvaṃ bhavet /",
    "GV05chupsb_u:4829": " dhūmādinā ca candramaṇḍalamārurukṣatām /",
    "GV05chupsb_u:4830": " na tathā candramaṇḍalādavarurukṣatāṃ vṛkṣāgrādiva patatāṃ sacetanatvam /",
    "GV05chupsb_u:4831": " yathā ca mudgarādyabhihatānāṃ tadabhighātavedanānimittasaṃmūrchitapratibaddhakaraṇānāṃ",
    "GV05chupsb_u:4832": " svadehenaiva deśāddeśāntaraṃ nīyamānānāṃ vijñānaśūnyatā dṛṣṭā tathā candramaṇḍalānmānuṣādidehāntaraṃ",
    "GV05chupsb_u:4833": " pratyavarurukṣatāṃ svargabhoganimittakarmakṣayānmṛditābdehānāṃ pratibaddhakaraṇānām /",
    "GV05chupsb_u:4834": " ataste 'parityaktadehabījabhūtābhiradbhirmūrchitā ivā'kāśādikrameṇemāmavaruhya karmanimittajātisthāvaradehaiḥ saṃśliṣyante pratibaddhakaraṇatayānudbhūtavijñānā eva /",
    "GV05chupsb_u:4835": " tathā lavanakaṇḍanapeṣaṇasaṃskārabhakṣaṇarasādipariṇāmaretaḥsekakāleṣu mūrchitavadeva /",
    "GV05chupsb_u:4836": " dehāntarārambhakasya karmaṇo 'labdhavṛttitvāt /",
    "GV05chupsb_u:4837": " dehabījabhūtāpsambandhāparityāgenaiva sarvāsvavasthāsu vartanta iti jalūkāvaccetanāvattvaṃ na virudhyate /",
    "GV05chupsb_u:4838": " antarāle tvavijñānaṃ mūrchitavadevetyadoṣaḥ /",
    "GV05chupsb_u:4839": " na ca vaidikānāṃ karmaṇāṃ hiṃsāyuktatvenobhayahetutvaṃ śakyamanumātum /",
    "GV05chupsb_u:4840": " hiṃsāyāḥ śāstracoditatvāt /",
    "GV05chupsb_u:4841": " “ahiṃsansarvabhūtānyanyatra tīrthebhyaḥ“iti śruteḥ śāstracoditāyā hiṃsāyā nādharmahetutvamabhyupagamyate /",
    "GV05chupsb_u:4842": " abhyupagate 'pyadharmahetutve mantrairviṣādivattadapanayopapatterna duḥkhakāryārambhakatvopapattirvaidikānāṃ karmaṇāṃ mantreṇeva viṣabhakṣaṇasyeti",
    "GV05chupsb_u:4843": " START ChUp 5,10.7",
    "GV05chupsb_u:4844": " tad ya iha ramaṇīyacaraṇā abhyāśo ha yat te ramaṇīyāṃ yonim āpadyeran brāhmaṇayoniṃ vā kṣatriyayoniṃ vā vaiśyayoniṃ vā /",
    "GV05chupsb_u:4845": " atha ya iha kapūyacaraṇā abhyāśo ha yat te kapūyāṃ yonim āpadyerañ śvayonim vā sūkarayoniṃ vā caṇḍālayoniṃ vā // ChUp_5,10.7 //",
    "GV05chupsb_u:4846": " ChUpBh_5,10.7 tattatra teṣvanuśayināṃ ya iha loke ramaṇīyaṃ śobhanaṃ caraṇaṃ śīlaṃ",
    "GV05chupsb_u:4847": " yeṣāṃ te ramaṇīyacaraṇāḥ ramaṇīyacaraṇenopalakṣitaḥ śobhano 'nuśayaḥ puṇyaṃ karma",
    "GV05chupsb_u:4848": " yeṣāṃ te ramaṇīyacaraṇā ucyante /",
    "GV05chupsb_u:4849": " krauryānṛtamāyāvarjitānāṃ hi śakya upalakṣayituṃ śubhānuśayasadbhāvaḥ /",
    "GV05chupsb_u:4850": " tenānuśayena puṇyena karmaṇā candramaṇḍale bhuktaśeṣeṇābhyāśo ha kṣiprameva /",
    "GV05chupsb_u:4851": " yaditi kriyāviśeṣaṇaṃ te ramaṇīyāṃ krauryādivarjitāṃ yonimāpadyeranprāpnuyurbrāhmaṇayoniṃ vā kṣattriyayoniṃ vā vaiśyayoniṃ vā svakarmānurūpeṇa",
    "GV05chupsb_u:4852": " atha punarye tadviparītāḥ kapūyacaraṇopalakṣitakarmāṇo 'śubhānuśayā abhyāśo ha yatte",
    "GV05chupsb_u:4853": " kapūyāṃ yathākarma yonimāpadyerankapūyāmeva dharmasambandhavarjitāṃ jugupsitāṃ yonimāpadyeran",
    "GV05chupsb_u:4854": " śvayoniṃ vā sūkarayoniṃ vā svakarmānurūpeṇaiva /",
    "GV05chupsb_u:4855": " ye tu ramaṇīyacaraṇā dvijātayaste svakarmasthāścediṣṭādikāriṇaste dhūmādigatyā gacchantyāgacchanti ca punaḥ punarghaṭīyantravat /",
    "GV05chupsb_u:4856": " vidyāṃ cetprāpnuyustadārcirādinā gacchanti //7 //",
    "GV05chupsb_u:4857": " START ChUp 5,10.8",
    "GV05chupsb_u:4858": " athaitayoḥ pathor na katareṇacana tānīmāni kṣudrāṇy asakṛdāvartīni bhūtāni bhavanti jāyasva mriyasveti /",
    "GV05chupsb_u:4859": " etat tṛtīyaṃ sthānam /",
    "GV05chupsb_u:4860": " tenāsau loko na saṃpūryate /",
    "GV05chupsb_u:4861": " tasmāj jugupseta /",
    "GV05chupsb_u:4862": " tad eṣa ślokaḥ // ChUp_5,10.8 //",
    "GV05chupsb_u:4863": " ChUpBh_5,10.8 yadā tu na vidyāsevino nāpīṣṭādikarma sevante tadāthaitayoḥ pathoryathoktayorarcirdhūmādilakṣaṇayorna",
    "GV05chupsb_u:4864": " katareṇānyatareṇacanāpi yanti tānīmāni bhūtāni kṣūdrāṇi daṃśamasakakīṭādīnyasakṛdāvartīni bhavanti /",
    "GV05chupsb_u:4865": " ata ubhayamārgaparibhraṣṭā hyasakṛjjāyante mriyante cetyarthaḥ /",
    "GV05chupsb_u:4866": " teṣāṃ jananamaraṇasantateranukaraṇamidamucyate /",
    "GV05chupsb_u:4867": " jāyasva mriyasvetīśvaranimittaceṣṭocyate /",
    "GV05chupsb_u:4868": " jananamaraṇalakṣaṇenaiva kālayāpanā bhavati /",
    "GV05chupsb_u:4869": " na tu kriyāsu bhogeṣu vā kālo 'stītyarthaḥ /",
    "GV05chupsb_u:4870": " etatkṣudrajantulakṣaṇaṃ tṛtīyaṃ pūrvoktau panthānāvapekṣya sthānaṃ saṃsaratām /",
    "GV05chupsb_u:4871": " yenaivaṃ dakṣiṇamārgagā api punarāgacchantyanadhikṛtānāṃ jñānakarmaṇoragamanameva dakṣiṇena patheti /",
    "GV05chupsb_u:4872": " tenāsau loko na saṃpūryate /",
    "GV05chupsb_u:4873": " pañcamastu praśnaḥ pañcāgnividyayā vyākhyātaḥ /",
    "GV05chupsb_u:4874": " prathamo dakṣiṇottaramārgābhyāmapākṛto dakṣiṇottarayoḥ pathorvyāvartanāpi mṛtānāmagnau prakṣepaḥ samānastato vyāvartanānye 'rcirādinā yantyanye dhūmādinā /",
    "GV05chupsb_u:4875": " punaruttaradakṣiṇāyane ṣaṇmāsānprapnuvantaḥ saṃyujya punarvyāvartante /",
    "GV05chupsb_u:4876": " anye saṃvatsaramanye māsebhyaḥ pitṛlokamiti vyākhyātā /",
    "GV05chupsb_u:4877": " punarāvṛttirapi kṣīṇānuśayānāṃ candramaṇḍalādākāśādikrameṇoktā /",
    "GV05chupsb_u:4878": " amuṣya lokasyāpūraṇaṃ svaśabdenaivoktam-tenāsau loko na saṃpūryata iti /",
    "GV05chupsb_u:4879": " yasmādevaṃ kaṣṭā saṃsāragatistasmājjugupseta /",
    "GV05chupsb_u:4880": " yasmācca janmamaraṇajanitavedanānubhavakṛtakṣaṇāḥ kṣudrajantavo dhvānte ca ghore",
    "GV05chupsb_u:4881": " dustare praveśitāḥ sāgara ivāgādhe 'plave nirāśāścottaraṇaṃ prati tasmāccaivaṃvidhāṃ",
    "GV05chupsb_u:4882": " saṃsāragatiṃ jugupseta bībhatseta ghṛṇī bhavenmā bhūdevaṃvidhe saṃsāramahodadhau ghore pāta iti /",
    "GV05chupsb_u:4883": " tadetasminnartha eṣa ślokaḥ pañcāgnividyāstutataye //8 //",
    "GV05chupsb_u:4884": " START ChUp 5,10.9",
    "GV05chupsb_u:4885": " steno hiraṇyasya surāṃ pibaṃś ca /",
    "GV05chupsb_u:4886": " guros talpam āvasan brahmahā ca /",
    "GV05chupsb_u:4887": " ete patanti catvāraḥ pañcamaś cācaraṃs tair iti // ChUp_5,10.9 //",
    "GV05chupsb_u:4888": " ChUpBh_5,10.9 steno hiraṇyasya brāhmaṇasuvarṇasya hartā /",
    "GV05chupsb_u:4889": " surāṃ pibanbrāhmaṇaḥ san /",
    "GV05chupsb_u:4890": " gurośca talpaṃ dārānāvasan /",
    "GV05chupsb_u:4891": " brahmahā brāhmaṇasya hantā cetyete patanti catvāraḥ /",
    "GV05chupsb_u:4892": " pañcamaśca taiḥ sahā'caranniti //9 //",
    "GV05chupsb_u:4893": " START ChUp 5,10.10",
    "GV05chupsb_u:4894": " atha ha ya etān evaṃ pañcāgnīn veda na saha tair apy ācaran pāpmanā lipyate /",
    "GV05chupsb_u:4895": " śuddhaḥ pūtaḥ puṇyaloko bhavati ya evaṃ veda ya evaṃ veda // ChUp_5,10.10 //",
    "GV05chupsb_u:4896": " ChUpBh_5,10.10 atha ha punaryo yathoktānpañcāgnīnveda sa tairapyācaranmahāpātakibhiḥ saha na pāpmanā lipyate śuddha eva /",
    "GV05chupsb_u:4897": " tena pañcāgnidarśanena pāvito yasmātpūtaḥ puṇyo lokaḥ prājāpatyādiryasya so 'yaṃ puṇyaloko bhavati ya evaṃ veda yathoktaṃ samastaṃ pañcabhiḥ praśnaiḥ pṛṣṭamarthajātaṃ veda /",
    "GV05chupsb_u:4898": " dviruktiḥ samastapraśnanirṇayapradarśanārthā //10//",
    "GV05chupsb_u:4899": " iti cchāndogyopaniṣadi pañcamādhyāyasya daśamaḥ khaṇḍaḥ =======================================================================",
    "GV05chupsb_u:4900": " START ChUp 5,11.1",
    "GV05chupsb_u:4901": " prācīnaśāla aupamanyavaḥ satyayajñaḥ pauluṣir indradyumno bhāllaveyo janaḥ śārkarākṣyo buḍila āśvatarāśvis te haite mahāśālā mahāśrotriyāḥ sametya mīmāṃsāṃ cakruḥ /",
    "GV05chupsb_u:4902": " ko na ātmā kiṃ brahmeti // ChUp_5,11.1 //",
    "GV05chupsb_u:4903": " ChUpBh_5,11.1 dakṣiṇena pathā gacchatāmannabhāva utkastaddevānāmannaṃ taṃ devā bhakṣayantīti /",
    "GV05chupsb_u:4904": " kṣudrajantulakṣaṇā ca kaṣṭā saṃsāragatiruktā /",
    "GV05chupsb_u:4905": " tadubhayadoṣaparijirhīrṣayā vaiśvānarāttṛbhāvapratipattyarthamuttaro grantha ārabhyate /",
    "GV05chupsb_u:4906": " atsyannaṃ paśyasi priyamityādiliṅgāt /",
    "GV05chupsb_u:4907": " ākhyāyikā tu sukhāvabodhārthā vidyāsampradānanyāyāpradarśanārthā ca-prācīnaśāla iti nāmata upamanyorapatyamaupamanyavaḥ /",
    "GV05chupsb_u:4908": " satyayajño nāmataḥ puluṣasyāpatyaṃ pauluṣiḥ /",
    "GV05chupsb_u:4909": " tathendradyumno nāmato bhallaverapatyaṃ bhāllavistasyāpatyaṃ bhāllaveyaḥ /",
    "GV05chupsb_u:4910": " jana iti nāmataḥ śarkarākṣasyāpatyaṃ śārkarākṣyaḥ /",
    "GV05chupsb_u:4911": " buḍilo nāmato 'śvatarāśvasyāpatyamāśvatarāśviḥ /",
    "GV05chupsb_u:4912": " pañcāpi te haite mahāśālā mahāgṛhasthā vistīrṇābhiḥ śālābhiryuktāḥ sampannā ityarthaḥ /",
    "GV05chupsb_u:4913": " mahāśrotriyāḥ śrutādhyayanavṛttasampannā ityarthaḥ /",
    "GV05chupsb_u:4914": " ta evaṃbhūtāḥ santaḥ sametya saṃbhūya kvacinmīmāṃsā vicāraṇāṃ cakruḥ kṛtavanta ityarthaḥ /",
    "GV05chupsb_u:4915": " katham /",
    "GV05chupsb_u:4916": " ko no 'smākamātmā kiṃ brahmetyātmabrahmaśabdayoritaretaraviśeṣaṇaviśeṣyatvam /",
    "GV05chupsb_u:4917": " brahmetyadhyātmaparicchinnamātmānaṃ nivartayatyātmeti cā'tmavyatiriktasyā'dityādibrahmaṇa upāsyatvaṃ nivartayati /",
    "GV05chupsb_u:4918": " abhedenā'tmaiva brahma brahmaivā'tmetyevaṃ sarvātmā vaiśvānaro brahma sa ātmetyetatsiddhaṃ bhavati /",
    "GV05chupsb_u:4919": " mūrdhā te vyapatiṣyadandho 'bhaviṣyadityādiliṅgāt //1 //",
    "GV05chupsb_u:4920": " START ChUp 5,11.2",
    "GV05chupsb_u:4921": " te ha saṃpādayāṃ cakruḥ /",
    "GV05chupsb_u:4922": " uddālako vai bhagavanto 'yam āruṇiḥ saṃpratīmam ātmānaṃ vaiśvānaram adhyeti /",
    "GV05chupsb_u:4923": " taṃ hantābhyāgacchāmeti /",
    "GV05chupsb_u:4924": " taṃ hābhyājagmuḥ // ChUp_5,11.2 //",
    "GV05chupsb_u:4925": " ChUpBh_5,11.2 te ha mīmāṃsanto 'pi niścayamalabhamānāḥ sampādayāñcakruḥ sampāditavantaḥ ātmana upadeṣṭāram /",
    "GV05chupsb_u:4926": " uddālako vai prasiddho nāmato bhagavantaḥ pūjāvanto 'yamāruṇiraruṇasyāpatyaṃ samprati samyagimamātmānaṃ vaiśvānaramasmadabhipretamadhyeti /",
    "GV05chupsb_u:4927": " taṃ hantedānīmabhyāgacchāmetyevaṃ niścityaṃ taṃ hābhyājagmurgatavantastamāruṇim //2 //",
    "GV05chupsb_u:4928": " START ChUp 5,11.3",
    "GV05chupsb_u:4929": " sa ha saṃpādayāṃ cakāra /",
    "GV05chupsb_u:4930": " prakṣyanti mām ime mahāśālā mahāśrotriyāḥ /",
    "GV05chupsb_u:4931": " tebhyo na sarvam iva pratipatsye /",
    "GV05chupsb_u:4932": " hantāham anyam abhyanuśāsānīti // ChUp_5,11.3 //",
    "GV05chupsb_u:4933": " ChUpBh_5,11.3 sa ha tāndṛṣṭvaiva teṣāmāgamanaprayojanaṃ buddhvā sampādayāñcakāra /",
    "GV05chupsb_u:4934": " katham /",
    "GV05chupsb_u:4935": " prakṣyanti māṃ vaiśvānaramime mahāśālā mahāśrotriyāstebhyo 'haṃ na sarvamiva pṛṣṭaṃ pratipatsye vaktuṃ notsahe /",
    "GV05chupsb_u:4936": " ato hantāhamidānīmanyameṣāmabhyanuśāsāni vakṣyāmyupadeṣṭāramiti //3 //",
    "GV05chupsb_u:4937": " START ChUp 5,11.4",
    "GV05chupsb_u:4938": " tān hovāca /",
    "GV05chupsb_u:4939": " aśvapatir vai bhagavanto 'yaṃ kaikeyaḥ saṃpratīmam ātmānaṃ vaiśvānaram adhyeti /",
    "GV05chupsb_u:4940": " taṃ hantābhyāgacchāmeti /",
    "GV05chupsb_u:4941": " taṃ hābhyājagmuḥ // ChUp_5,11.4 //",
    "GV05chupsb_u:4942": " ChUpBh_5,11.4 evaṃ sampādya tānhovāca /",
    "GV05chupsb_u:4943": " aśvapatirvai nāmato bhagavanto 'yaṃ kekayasyāpatyaṃ kaikeyaḥ samprati samyagimamātmānaṃ vaiśvānaramadhyetītyādi samānam //4 //",
    "GV05chupsb_u:4944": " START ChUp 5,11.5-7",
    "GV05chupsb_u:4945": " tebhyo ha prāptebhyaḥ pṛthag arhāṇi kārayāṃ cakāra /",
    "GV05chupsb_u:4946": " sa ha prātaḥ saṃjihāna uvāca /",
    "GV05chupsb_u:4947": " na me steno janapade na kadaryo na madyapaḥ /",
    "GV05chupsb_u:4948": " nānāhitāgnir nāvidvān na svairī svairiṇī kutaḥ /",
    "GV05chupsb_u:4949": " yakṣyamāṇo vai bhagavanto 'ham asmi /",
    "GV05chupsb_u:4950": " yāvad ekaikasmā ṛtvije dhanaṃ dāsyāmi tāvad bhagavadbhyo dāsyāmi /",
    "GV05chupsb_u:4951": " vasantu bhagavanta iti // ChUp_5,11.5 //",
    "GV05chupsb_u:4952": " te hocuḥ /",
    "GV05chupsb_u:4953": " yena haivārthena puruṣaś caret taṃ haiva vadet /",
    "GV05chupsb_u:4954": " ātmānam evemaṃ vaiśvānaraṃ saṃpraty adhyeṣi /",
    "GV05chupsb_u:4955": " tam eva no brūhīti // ChUp_5,11.6 //",
    "GV05chupsb_u:4956": " tān hovāca /",
    "GV05chupsb_u:4957": " prātar vaḥ prativaktāsmīti /",
    "GV05chupsb_u:4958": " te ha samitpāṇayaḥ pūrvāhṇe praticakramire /",
    "GV05chupsb_u:4959": " tān hānupanīyaivaitad uvāca // ChUp_5,11.7 //",
    "GV05chupsb_u:4960": " 7 tebhyo ha rājā prāptebhyaḥ pṛthakpṛthagarhāṇyarhaṇāni purohitairbhṛtyaiśca kārayāñcakāra kāritavān /",
    "GV05chupsb_u:4961": " sa hānyedyū rājā prātaḥ sañjihāna uvāca vinayenopagamyaitaddhanaṃ matta upādaddhvamiti /",
    "GV05chupsb_u:4962": " taiḥ pratyākhyāto mayi doṣaṃ paśyanti nūnaṃ yato na pratigṛhṇanti matto dhanamiti manvāna ātmanaḥ sadvṛttatāṃ pratipipādayiṣannāha /",
    "GV05chupsb_u:4963": " na me mama janapade stenaḥ parasvahartā vidyate /",
    "GV05chupsb_u:4964": " na kadaryo 'dātā sati vibhave /",
    "GV05chupsb_u:4965": " na madyapo dvijottamaḥ san /",
    "GV05chupsb_u:4966": " nānāhitāgniḥ śataguḥ /",
    "GV05chupsb_u:4967": " nāvidvānadhikārānurūpam /",
    "GV05chupsb_u:4968": " na svairī paradāreṣu gantā /",
    "GV05chupsb_u:4969": " ata eva svairiṇī kuto duṣṭacāriṇī na sambhavatītyarthaḥ /",
    "GV05chupsb_u:4970": " taiśca na vayaṃ dhanenārdhina ityukta āha-alpaṃ matvaite dhanaṃ na gṛhṇantīti /",
    "GV05chupsb_u:4971": " yakṣyamāṇo vai katibhirahobhirahaṃ he bhagavanto 'smi /",
    "GV05chupsb_u:4972": " tadarthaṃ kḷptaṃ dhanaṃ mayā yāvadekaikasmai yathoktamṛtvije dhanaṃ dāsyāmi tāvatpratyekaṃ bhagavadbhyo 'pi dāsyāmi /",
    "GV05chupsb_u:4973": " vasantu bhagavantaḥ paśyantu ca mama yāgamityuktāste hocuḥ /",
    "GV05chupsb_u:4974": " yena haivārthena prayojanena yaṃ prati caredgacchetpuruṣastaṃ haivārthaṃ vadet /",
    "GV05chupsb_u:4975": " idameva prayojanamāgamanasyetyayaṃ nyāyaḥ satām /",
    "GV05chupsb_u:4976": " vayaṃ vaiśvānarajñānārthinaḥ /",
    "GV05chupsb_u:4977": " ātmānamevemaṃ vaiśvānaraṃ saṃpratyadhyeṣi samyagjānāsi /",
    "GV05chupsb_u:4978": " atastameva no 'smabhyaṃ brūhītyuktastānhovāca /",
    "GV05chupsb_u:4979": " prātarvo yuṣmabhyaṃ prativaktāsmi prativākyaṃ dātāsmītyuktāste ha rājño 'bhiprāyajñāḥ samitpāṇayaḥ samidbhārahastā aparedyuḥ pūrvāhne rājānaṃ praticakramire gatavantaḥ /",
    "GV05chupsb_u:4980": " yata evaṃ mahāśālā mahāśrotriyā brāhmaṇāḥ santo mahāśālatvādyabhimānaṃ hitvā samidbhārahastā jātito hīnaṃ rājānaṃ vidyārthino vinayenopajagmuḥ",
    "GV05chupsb_u:4981": " tathānyairvidyopāditsubhirbhavitavyam /",
    "GV05chupsb_u:4982": " tebhyaścādādvidyāmanupanīyaivopanayanamakṛtvaiva tān /",
    "GV05chupsb_u:4983": " yathā yogyebhyo vidyāmadāttathānyenāpi vidyā dātavyetyākhyāyikārthaḥ /",
    "GV05chupsb_u:4984": " etadvaiśvānaravijñānamuvāceti vakṣyamāṇena sambandhaḥ //5-7 //",
    "GV05chupsb_u:4985": " iti cchāndogyopaniṣadi pañcamādhyāyasyaikādaśaḥ khaṇḍaḥ =======================================================================",
    "GV05chupsb_u:4986": " START ChUp 5,12.1",
    "GV05chupsb_u:4987": " aupamanyava kaṃ tvam ātmānam upāssa iti /",
    "GV05chupsb_u:4988": " divam eva bhagavo rājann iti hovāca /",
    "GV05chupsb_u:4989": " eṣa vai sutejā ātmā vaiśvānaro yaṃ tvam ātmānam upāsse /",
    "GV05chupsb_u:4990": " tasmāt tava sutaṃ prasutam āsutaṃ kule dṛśyate // ChUp_5,12.1 //",
    "GV05chupsb_u:4991": " ChUpBh_5,12.1 sa kathamuvācetyāha-aupamanyava he kamātmānaṃ vaiśvānaraṃ tvamupāḥsa iti papraccha /",
    "GV05chupsb_u:4992": " nanvayamapanyāyaḥ ācāryaḥ sañśiṣyaṃ pṛcchatīti /",
    "GV05chupsb_u:4993": " naiṣa doṣaḥ /",
    "GV05chupsb_u:4994": " “yadvettha tena mopasīda tatasta ūrdhvaṃ vakṣyāmī“ti nyāyadarśanāt /",
    "GV05chupsb_u:4995": " anyatrāpyācāryasya apratibhānavati śiṣye pratibhotpādanārthaḥ praśno dṛṣṭo 'jātaśatroḥ“kvaiṣa tadābhūtkuta etadāgād” iti /",
    "GV05chupsb_u:4996": " divameva dyulokameva vaiśvānaramupāse bhagavo rājanniti hovāca /",
    "GV05chupsb_u:4997": " eṣa vai sutejāḥ śobhanaṃ tejo yasya so 'yaṃ sutejā iti prasiddho vaiśvānara ātmā'tmano",
    "GV05chupsb_u:4998": " 'vayavabhūtatvādyaṃ tvamātmānamātmaikadeśamupāḥse tasmātsutejaso vaiśevānarasyopāsanāttava",
    "GV05chupsb_u:4999": " sutamabhiṣutaṃ somarūpaṃ karmaṇi prasutaṃ prakarṣeṇa ca sutamāsutaṃ cāhargaṇādiṣu",
    "GV05chupsb_u:5000": " tava kule dṛśyate 'tīva karmiṇastvatkulīnā ityarthaḥ //1 //",
    "GV05chupsb_u:5001": " START ChUp 5,12.2",
    "GV05chupsb_u:5002": " atsy annaṃ paśyasi priyam /",
    "GV05chupsb_u:5003": " atty annaṃ paśyati priyam bhavaty asya brahmavarcasaṃ kule ye etam evam ātmānaṃ vaiśvānaram upāste /",
    "GV05chupsb_u:5004": " mūdhā tv eṣa ātmana iti hovāca /",
    "GV05chupsb_u:5005": " mūrdhā te vyapatiṣyad yan māṃ nāgamiṣya iti // ChUp_5,12.2 //",
    "GV05chupsb_u:5006": " ChUpBh_5,12.2 atsyannaṃ dīptāgniḥ sanpaśyasi ca putrapautrādi priyamiṣṭam /",
    "GV05chupsb_u:5007": " anyo 'pyattyannaṃ paśyati ca priyaṃ bhavatyasya sutaṃ prasutamāsutamityādikarmitvaṃ;",
    "GV05chupsb_u:5008": " brahmavarcasaṃ kule yaḥ kaścidetaṃ yathoktamevaṃ vaiśvānaramupāste /",
    "GV05chupsb_u:5009": " mūrdhā tvātmano vaiśvānarasyaiṣa na samasto vaiśvānaraḥ /",
    "GV05chupsb_u:5010": " ataḥ samastabuddhyā vaiśvānarasyopāsanānmūrdhā śiraste viparītagrāhimo vyapatiṣyadvipatitamabhaviṣyat /",
    "GV05chupsb_u:5011": " yadyadi māṃ nā'gamiṣyo nā'gato 'bhaviṣyaḥ /",
    "GV05chupsb_u:5012": " sādhvakārṣīryanmāmāgato 'sītyabhiprāyaḥ //2//",
    "GV05chupsb_u:5013": " iti cchāndogyopaniṣadi pañcamādhyāyasya dvādaśaḥ khaṇḍaḥ =======================================================================",
    "GV05chupsb_u:5014": " START ChUp 5,13.1",
    "GV05chupsb_u:5015": " atha hovāca satyayajñaṃ pauluṣim /",
    "GV05chupsb_u:5016": " prācīnayogya kaṃ tvam ātmānam upāssa iti /",
    "GV05chupsb_u:5017": " ādityam eva bhagavo rājann iti hovāca /",
    "GV05chupsb_u:5018": " eṣa vai viśvarūpa ātmā vaiśvānaro yaṃ tvam ātmānam upāste /",
    "GV05chupsb_u:5019": " tasmāt tava bahu viśvarūpaṃ kule dṛśyate // ChUp_5,13.1 //",
    "GV05chupsb_u:5020": " ChUpBh_5,13.1 atha hovāca satyayajñaṃ pauluṣiṃ he prācīnayogya kaṃ tvamātmānamupāsta ityādityameva bhagavo rājanniti hovāca /",
    "GV05chupsb_u:5021": " śuklanīlādirūpatvādviśvarūpatvamādityasya sarvarūpatvādvā /",
    "GV05chupsb_u:5022": " sarvāṇi rūpāṇi hi tvāṣṭrāṇi yato 'to vā viśvarūpa ādityastadupāsanāttava bahu viśvarūpamihāmutrārthamupakaraṇaṃ dṛśyate kule //1 //",
    "GV05chupsb_u:5023": " START ChUp 5,13.2",
    "GV05chupsb_u:5024": " pravṛtto 'śvatarīratho dāsī niṣkaḥ /",
    "GV05chupsb_u:5025": " atsy annaṃ paśyasi priyam /",
    "GV05chupsb_u:5026": " atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste /",
    "GV05chupsb_u:5027": " cakṣuṣ ṭv etad ātmana iti hovāca /",
    "GV05chupsb_u:5028": " andho 'bhaviṣyo yan māṃ nāgamiṣya iti // ChUp_5,13.2 //",
    "GV05chupsb_u:5029": " ChUpBh_5,13.2 kiñca tvāmanu pravṛtto 'śvatarībhyāṃ yukto ratho 'śvatarīratho dāsīniṣko dāsībhiryukto niṣko hāro dāsīniṣkaḥ /",
    "GV05chupsb_u:5030": " atsyannamityādi samānam /",
    "GV05chupsb_u:5031": " cakṣurvaiśvānarasya tu savitā /",
    "GV05chupsb_u:5032": " tasya samastabuddhyopāsanādandho 'bhaviṣyaścakṣurhīno 'bhavi ṣyo yanmāṃ nā'gamiṣya iti pūrvavat //2//",
    "GV05chupsb_u:5033": " iti cchāndogyopaniṣadi pañcamādhyāyasya trayodaśaḥ khaṇḍaḥ =======================================================================",
    "GV05chupsb_u:5034": " START ChUp 5,14.1",
    "GV05chupsb_u:5035": " atha hovācendradyumnaṃ bhāllaveyam /",
    "GV05chupsb_u:5036": " vaiyāghrapadya kaṃ tvam ātmānam upāssa iti /",
    "GV05chupsb_u:5037": " vāyum eva bhagavo rājann iti hovāca /",
    "GV05chupsb_u:5038": " eṣa vai pṛthagvartmātmā vaiśvānaro yaṃ tvam ātmānam upāsse /",
    "GV05chupsb_u:5039": " tasmāt tvāṃ pṛthag balaya āyanti pṛthag rathaśreṇayo 'nuyanti // ChUp_5,14.1 //",
    "GV05chupsb_u:5040": " ChUpBh_5,14.1 atha hovācendradyumnaṃ bhāllaveyaṃ vaiyāghrapadya kaṃ tvamātmānamupāḥsa ityādi samānam /",
    "GV05chupsb_u:5041": " pṛthagvartmā nānā vartmāni yasya vāyorāvahodvahādibhirbhedairvartamānasya so 'yaṃ pṛthagvartmā vāyuḥ /",
    "GV05chupsb_u:5042": " tasmātpṛthagvartmātmano vaiśvānarasyopāsanātpṛthaṅnānādikkāstvāṃ balayo vasrānnādilakṣaṇā balaya āyantyāgacchanti /",
    "GV05chupsb_u:5043": " pṛthagrathaśreṇayo rathapaṅktayo 'pi tvāmanuyanti //1 //",
    "GV05chupsb_u:5044": " START ChUp 5,14.2",
    "GV05chupsb_u:5045": " atsy annaṃ paśyasi priyam /",
    "GV05chupsb_u:5046": " atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste /",
    "GV05chupsb_u:5047": " prāṇas tv eṣa ātmana iti hovāca /",
    "GV05chupsb_u:5048": " prāṇas ta udakramiṣyad yan māṃ nāgamiṣya iti // ChUp_5,14.2 //",
    "GV05chupsb_u:5049": " ChUpBh_5,14.2 atsyannamityādi samānam /",
    "GV05chupsb_u:5050": " praṇastveṣa ātmana iti hovāca prāṇaste tavodakramiṣyadutkrānto 'bhaviṣyadyanmāṃ nā'gamiṣya iti //2//",
    "GV05chupsb_u:5051": " iti cchāndogyopaniṣadi pañcamādhyāyasya caturdaśaḥ khaṇḍaḥ =======================================================================",
    "GV05chupsb_u:5052": " START ChUp 5,15.1",
    "GV05chupsb_u:5053": " atha hovāca janaṃ śārkarākṣyam /",
    "GV05chupsb_u:5054": " śārkarākṣya kaṃ tvam ātmānam upāssa iti /",
    "GV05chupsb_u:5055": " ākāśam eva bhagavo rājann iti hovāca /",
    "GV05chupsb_u:5056": " eṣa vai bahula ātmā vaiśvānaro yaṃ tvam ātmānam upasse /",
    "GV05chupsb_u:5057": " tasmāt tvaṃ bahulo 'si prajayā ca dhanena ca // ChUp_5,15.1 //",
    "GV05chupsb_u:5058": " ChUpBh_5,15.1 atha hovāca janamityādi samānam /",
    "GV05chupsb_u:5059": " eṣa vai bahula ātmā vaiśvānaraḥ /",
    "GV05chupsb_u:5060": " bahulatvamākāśasya sarvagatatvāt /",
    "GV05chupsb_u:5061": " bahulaguṇopāsanācca tvaṃ bahulo 'si prajayā ca putrapautrādilakṣaṇayā dhanena ca hiraṇyādinā //1 //",
    "GV05chupsb_u:5062": " START ChUp 5,15.2",
    "GV05chupsb_u:5063": " atsy annaṃ paśyasi priyam /",
    "GV05chupsb_u:5064": " atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste /",
    "GV05chupsb_u:5065": " saṃdehas tv eṣa ātmana iti hovāca /",
    "GV05chupsb_u:5066": " saṃdehas te vyaśīryad yan māṃ nāgamiṣya iti // ChUp_5,15.2 //",
    "GV05chupsb_u:5067": " ChUpBh_5,15.2 sandehastveṣa sandeho madhyamaṃ śarīraṃ vaiśvānarasya /",
    "GV05chupsb_u:5068": " diherupacayārthatvānmāṃsarudhirāsthyādibhiśca bahulaṃ śarīraṃ tatsandehaste tava śarīraṃ vyaśīryacchīrṇamabhaviṣyadyanmāṃ nā'gamiṣya iti //2//",
    "GV05chupsb_u:5069": " iti cchāndogyopaniṣadi pañcamādhyāyasya pañcadaśaḥ khaṇḍaḥ =======================================================================",
    "GV05chupsb_u:5070": " START ChUp 5,16.1",
    "GV05chupsb_u:5071": " atha hovāca buḍilam āśvatarāśvim /",
    "GV05chupsb_u:5072": " vaiyāghrapadya kaṃ tvam ātmānam upāssa iti /",
    "GV05chupsb_u:5073": " apa eva bhagavo rājann iti hovāca /",
    "GV05chupsb_u:5074": " eṣa vai rayir ātmā vaiśvānaro yaṃ tvam ātmānam upāsse /",
    "GV05chupsb_u:5075": " tasmāt tvaṃ rayimān puṣṭimān asi // ChUp_5,16.1 //",
    "GV05chupsb_u:5076": " ChUpBh_5,16.1 atha hovāca buḍilamāśvatarāśvimityādi samānam /",
    "GV05chupsb_u:5077": " eṣa vai rayirātmā vaiśvānaro dhanarūpaḥ /",
    "GV05chupsb_u:5078": " adbhyo 'nnaṃ tato dhanamiti /",
    "GV05chupsb_u:5079": " tasmādrayimāndhanavāṃstvaṃ puṣṭimāṃśca śarīreṇa;",
    "GV05chupsb_u:5080": " puṣṭeścānnanimittatvāt //1 //",
    "GV05chupsb_u:5081": " START ChUp 5,16.2",
    "GV05chupsb_u:5082": " atsy annaṃ paśyasi priyam /",
    "GV05chupsb_u:5083": " atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste /",
    "GV05chupsb_u:5084": " bastis tv eṣa ātmana iti hovāca /",
    "GV05chupsb_u:5085": " bastis te vyabhetsyad yan māṃ nāgamiṣya iti // ChUp_5,16.2 //",
    "GV05chupsb_u:5086": " ChUpBh_5,16.2 bastistveṣa ātmano vaiśvānarasya bastirmūtrasaṃgrahasthānaṃ bastirmūtrasaṃgrahasthānaṃ bastiste vyabhetsyadbhinno 'bhaviṣyadyanmāṃ nā'gamiṣya iti //2//",
    "GV05chupsb_u:5087": " iti cchāndogyopaniṣadi pañcamādhyāyasya ṣoḍaśaḥ khaṇḍaḥ =======================================================================",
    "GV05chupsb_u:5088": " START ChUp 5,17.1-2",
    "GV05chupsb_u:5089": " atha hovācoddālakam āruṇim /",
    "GV05chupsb_u:5090": " gautama kaṃ tvam ātmānam upassa iti /",
    "GV05chupsb_u:5091": " pṛthivīm eva bhagavo rājann iti hovāca /",
    "GV05chupsb_u:5092": " eṣa vai pratiṣṭhātmā vaiśvānaro yaṃ tvam ātmānam upāsse /",
    "GV05chupsb_u:5093": " tasmāt tvaṃ pratiṣṭhito 'si prajayā ca paśubhiś ca // ChUp_5,17.1 //",
    "GV05chupsb_u:5094": " atsy annaṃ paśyasi priyam /",
    "GV05chupsb_u:5095": " atty annaṃ paśyati priyaṃ bhavaty asya brahmavarcasaṃ kule ya etam evam ātmānaṃ vaiśvānaram upāste /",
    "GV05chupsb_u:5096": " pādau tv etāv ātmana iti hovāca /",
    "GV05chupsb_u:5097": " pādau te vyamlāsyetāṃ yan māṃ nāgamiṣya iti // ChUp_5,17.2 //",
    "GV05chupsb_u:5098": " ChUpBh_5,17.1,2 atha hovācoddālakamityādi samānam /",
    "GV05chupsb_u:5099": " pṛthivīmeva bhagavo rājanniti hovāca /",
    "GV05chupsb_u:5100": " eṣa vai pratiṣṭhā pādau vaiśvānarasya /",
    "GV05chupsb_u:5101": " pādau te vyamlāsyetāṃ vimlānāvabhaviṣyatāṃ ślathībhūtau yanmāṃ nā'gamiṣya iti //1-2 //",
    "GV05chupsb_u:5102": " iti cchāndogyopaniṣadi pañcamādhyāyasya saptadaśaḥ khaṇḍaḥ =======================================================================",
    "GV05chupsb_u:5103": " START ChUp 5,18.1",
    "GV05chupsb_u:5104": " tān hovāca /",
    "GV05chupsb_u:5105": " ete vai khalu yūyaṃ pṛthag ivemam ātmānaṃ vaiśvānaraṃ vidvāṃso 'nnam attha /",
    "GV05chupsb_u:5106": " yas tv etam evaṃ prādeśamātram abhivimānam ātmānaṃ vaiśvānaram upāste /",
    "GV05chupsb_u:5107": " sa sarveṣu lokeṣu sarveṣu bhūteṣu sarveṣv ātmasv annam atti // ChUp_5,18.1 //",
    "GV05chupsb_u:5108": " ChUpBh_5,18.1 tānyathoktavaiśvānaradarśanavato hovāca /",
    "GV05chupsb_u:5109": " ete yūyaṃ vai khalvityanarthakau /",
    "GV05chupsb_u:5110": " yūyaṃ pṛthagivāpṛthaksantamimamekaṃ vaiśvānaramātmānaṃ vidvāṃso 'nnamattha paricchinnātmabuddhyetyetaddhastidarśana iva jātyandhāḥ /",
    "GV05chupsb_u:5111": " yastvetamevaṃ yathoktāvayavairdyumūrdhādibhiḥ pṛthivīpādāntairviśiṣṭamekaṃ prādeśamātraṃ prādeśairdyumūrdhādibhiḥ pṛthivīpādāntairadhyātmaṃ mīyate jñāyata iti prādeśamātrām /",
    "GV05chupsb_u:5112": " mukhādiṣu vā karaṇeṣvattṛtvena mīyata iti prādeśamātraḥ /",
    "GV05chupsb_u:5113": " dyulokādipṛthivyantapradeśaparimāṇo vā prādeśamātraḥ /",
    "GV05chupsb_u:5114": " prakarṣeṇa śāsreṇā'diśyanta iti prādeśā dyulokādaya etāvatparimāṇaḥ /",
    "GV05chupsb_u:5115": " śākhāntare tu mūrdhādiḥ cibukapratiṣṭha iti prādeśamātraṃ kalpayanti /",
    "GV05chupsb_u:5116": " iha tu na tathābhipretaḥ /",
    "GV05chupsb_u:5117": " tasya ha vā etasyā'tmana ityādyupasaṃhārāt /",
    "GV05chupsb_u:5118": " pratyagātmatayābhivimīyate 'hamiti jñāyata ityabhivimānastametamātmānaṃ vaiśvānaraṃ",
    "GV05chupsb_u:5119": " viśvānnarānnayati puṇyapāpānurūpāṃ gatiṃ sarvātmaiṣa īśvaro vaiśvānaro viśvo nara",
    "GV05chupsb_u:5120": " eva vā sarvātmatvāt /",
    "GV05chupsb_u:5121": " viśvairvā naraiḥ pratyagātmatayā pravibhajya nīyata iti vaiśvānarastamevamupāste",
    "GV05chupsb_u:5122": " yaḥ so 'dannannādī sarveṣu lokeṣu dyulokādiṣu sarveṣu bhūteṣu carācareṣu sarveṣvātmasu",
    "GV05chupsb_u:5123": " śarīrendriyamanobuddhiṣu teṣu hyātmakalpanāvyapadeśaḥ prāṇināmannamatti vaiśvānaravitsarvātmā sannannamatti /",
    "GV05chupsb_u:5124": " na yathājñaḥ piṇḍamātrābhimānaḥ sannityarthaḥ //1 //",
    "GV05chupsb_u:5125": " START ChUp 5,18.2",
    "GV05chupsb_u:5126": " tasya ha vā etasyātmano vaiśvānarasya mūrdhaiva sutejāś cakṣur viśvarūpaḥ prāṇaḥ",
    "GV05chupsb_u:5127": " pṛthagvartmātmā saṃdeho bahulo bastir eva rayiḥ pṛthivy eva pādāv ura eva vedir lomāṇi",
    "GV05chupsb_u:5128": " barhir hṛdayaṃ gārhapatyo mano 'nvāhāryapacana āsyam āhavanīyaḥ // ChUp_5,18.2 //",
    "GV05chupsb_u:5129": " ChUpBh_5,18.2 kasmādevam /",
    "GV05chupsb_u:5130": " yasmāttasya ha vai prakṛtasyaivaitasyā'tmano vaiśvānarasya mūrdhaiva sutejāścakṣurviśvarūpaḥ prāṇaḥ pṛthagvartmā'tmā sandeho bahulo bastireva rayiḥ pṛthivyeva pādau /",
    "GV05chupsb_u:5131": " athavā vidhyarthametadvacanamevamupāsya iti /",
    "GV05chupsb_u:5132": " athedānīṃ vaiśvānaravido bhojane 'gnihotraṃ saṃpipādayiṣannāha-etasya vaiśvānarasya bhokturura eva vedirākārasāmāvanyāt /",
    "GV05chupsb_u:5133": " lomāni barhirvedyāmivorasi lomānyāstīrṇāni (na) dṛśyante /",
    "GV05chupsb_u:5134": " hṛdayaṃ gārhapatyo hṛdayāddhi manaḥ praṇītamivānantarī bhavatyato 'nvāhāryapacano 'gnirmanaḥ /",
    "GV05chupsb_u:5135": " āsyaṃ mukhamāhavanīya ivā'havanīyo hūyate 'sminnannamiti //2//",
    "GV05chupsb_u:5136": " iti cchāndogyopaniṣadi pañcamādhyāyasyāṣṭādaśaḥ khaṇḍaḥ =======================================================================",
    "GV05chupsb_u:5137": " START ChUp 5,19.1",
    "GV05chupsb_u:5138": " tad yad bhaktaṃ prathamam āgacchet tad dhomīyam /",
    "GV05chupsb_u:5139": " sa yāṃ prathamām āhutiṃ juhuyāt tāṃ juhuyāt prāṇāya svāheti /",
    "GV05chupsb_u:5140": " prāṇas tṛpyati // ChUp_5,19.1 //",
    "GV05chupsb_u:5141": " ChUpBh_5,19.1 tattatraivaṃ sati yadbhaktaṃ bhojanakāla āgacchedbhojanārthaṃ taddhotavyam /",
    "GV05chupsb_u:5142": " agnihotrasampanmātrasya vivakṣitatvānnāgnihotrāṅgetikartavyatāprāptiriha /",
    "GV05chupsb_u:5143": " sa bhoktā yāṃ prathamāmāhutiṃ juhuyāttāṃ kathaṃ juhutādityāha-prāṇāya svāhetyanena mantreṇā'hutiśabdādavadānapramāṇamannaṃ prakṣipedityarthaḥ",
    "GV05chupsb_u:5144": " tena prāṇastṛpyati //1 //",
    "GV05chupsb_u:5145": " START ChUp 5,19.2",
    "GV05chupsb_u:5146": " prāṇe tṛpyati cakṣus tṛpyati /",
    "GV05chupsb_u:5147": " cakṣuṣi tṛpyaty ādityas tṛpyati /",
    "GV05chupsb_u:5148": " āditye tṛpyati dyaus tṛpyati /",
    "GV05chupsb_u:5149": " divi tṛpyantyāṃ yat kiṃca dyauś cādityaś cādhitiṣṭhatas tat tṛpyati /",
    "GV05chupsb_u:5150": " tasyānu tṛptiṃ tṛpyati prajayā paśubhir annādyena tejasā brahmavarcaseneti // ChUp_5,19.2 //",
    "GV05chupsb_u:5151": " ChUpBh_5,19.2 prāṇe tṛpyati cakṣurādityo dyauścetyādi tṛpyati yaccānyaddyauścā'dityaśca svāmitvenādhitiṣṭhatastacca tṛpyati tasya tṛptimanu svayaṃ bhuñjānastṛpyatyevaṃ pratyakṣam /",
    "GV05chupsb_u:5152": " kiṃ ca prajādibhiśca /",
    "GV05chupsb_u:5153": " tejaḥ śarīrasthā dīptirujjvalatvaṃ prāgalbhyaṃ vā,",
    "GV05chupsb_u:5154": " brahmavarcasaṃ vṛttasvādhyāyanimittaṃ tejaḥ //2//",
    "GV05chupsb_u:5155": " iti cchāndogyopaniṣadi pañcamādhyāyasyaikonaviṃśaḥ khaṇḍaḥ =======================================================================",
    "GV05chupsb_u:5156": " START ChUp 5,20.1",
    "GV05chupsb_u:5157": " atha yāṃ dvitīyāṃ juhuyāt tāṃ juhuyād vyānāya svāheti /",
    "GV05chupsb_u:5158": " vyānas tṛpyati // ChUp_5,20.1 //",
    "GV05chupsb_u:5159": " vyāne tṛpyati śrotraṃ tṛpyati /",
    "GV05chupsb_u:5160": " śrotre tṛpyati candramās tṛpyati /",
    "GV05chupsb_u:5161": " candramasi tṛpyati diśas tṛpyanti /",
    "GV05chupsb_u:5162": " dikṣu tṛpyantīṣu yat kiṃca diśaś candramāś cādhitiṣṭhanti tat tṛpyati /",
    "GV05chupsb_u:5163": " tasyānu tṛptiṃ tṛpyati prajayā paśubhir annādyena tejasā brahmavarcaseneti // ChUp_5,20.2 //",
    "GV05chupsb_u:5164": " ChUpBh_5,20.1,2 atha yāṃ dvitīyāṃ caturthīṃ pañcamīmiti samānam //1-2 //",
    "GV05chupsb_u:5165": " iti cchāndogyopaniṣadi pañcamādhyāyasya viṃśaḥ khaṇḍaḥ =======================================================================",
    "GV05chupsb_u:5166": " START ChUp 5,21.1-2",
    "GV05chupsb_u:5167": " atha yāṃ tṛtīyāṃ juhuyāt tāṃ juhuyād apānāya svāheti /",
    "GV05chupsb_u:5168": " apānas tṛpyati // ChUp_5,21.1 //",
    "GV05chupsb_u:5169": " apāne tṛpyati vāk tṛpyati /",
    "GV05chupsb_u:5170": " vāci tṛpyantyām agnis tṛpyati /",
    "GV05chupsb_u:5171": " agnau tṛpyati pṛthivī tṛpyati /",
    "GV05chupsb_u:5172": " pṛthivyāṃ tṛpyantyāṃ yat kiṃ ca pṛthivī cāgniś cādhitiṣṭhatas tat tṛpyati /",
    "GV05chupsb_u:5173": " tasyānutṛptiṃ tṛpyati prajayā paśubhir annādyena tejasā brahmavarcaseneti // ChUp_5,21.2 //",
    "GV05chupsb_u:5174": " iti cchāndogyopaniṣadi pañcamādhyāyasyaikaviṃśaḥ khaṇḍaḥ =======================================================================",
    "GV05chupsb_u:5175": " START ChUp 5,22.1-2",
    "GV05chupsb_u:5176": " atha yāṃ caturthīṃ juhuyāt tāṃ juhuyāt samānāya svāheti /",
    "GV05chupsb_u:5177": " samānas tṛpyati // ChUp_5,22.1 //",
    "GV05chupsb_u:5178": " samāne tṛpyati manas tṛpyati /",
    "GV05chupsb_u:5179": " manasi tṛpyati parjanyas tṛpyati /",
    "GV05chupsb_u:5180": " parjanye tṛpyati vidyut tṛpyati /",
    "GV05chupsb_u:5181": " vidyuti tṛpyantyāṃ yat kiṃ ca vidyuc ca parjanyaś cādhitiṣṭhatas tat tṛpyati /",
    "GV05chupsb_u:5182": " tasyānu tṛptiṃ tṛpyati prajayā paśubhir annādyena tejasā brahmavarcaseneti // ChUp_5,22.2 //",
    "GV05chupsb_u:5183": " iti cchāndogyopaniṣadi pañcamādhyāyasya dvāviṃśaḥ khaṇḍaḥ =======================================================================",
    "GV05chupsb_u:5184": " START ChUp 5,23.1-2",
    "GV05chupsb_u:5185": " atha yām pañcamīṃ juhuyāt tāṃ juhuyāt udānāya svāheti /",
    "GV05chupsb_u:5186": " udānas tṛpyati // ChUp_5,23.1 //",
    "GV05chupsb_u:5187": " udāne tṛpyati tvak tṛpyati tvaci tṛpyantyāṃ vāyus tṛpyati /",
    "GV05chupsb_u:5188": " vāyau tṛpyaty ākāśas tṛpyati /",
    "GV05chupsb_u:5189": " ākāśe tṛpyati yat kiṃca vāyuś cākāśaś cādhitiṣṭhatas tat tṛpyati /",
    "GV05chupsb_u:5190": " tasyānu tṛptiṃ tṛpyati prajayā paśubhir annādyena tejasā brahmavarcaseneti // ChUp_5,23.2 //",
    "GV05chupsb_u:5191": " iti cchāndogyopaniṣadi pañcamādhyāyasya trayoviṃśaḥ khaṇḍaḥ",
    "GV05chupsb_u:5192": " START ChUp 5,24.1",
    "GV05chupsb_u:5193": " sa ya idam avidvān agnihotraṃ juhoti yathāṅgārān apohya bhasmani juhuyāt tādṛk tat syāt // ChUp_5,24.1 //",
    "GV05chupsb_u:5194": " ChUpBh_5,24.1 sa yaḥ kaścididaṃ vaiśvānaradarśanaṃ yathoktamavidvānsannagnihotraṃ",
    "GV05chupsb_u:5195": " prasiddhaṃ juhoti yathāṅgārānāhutiyogyānapohyānāhutisthāne bhasmani juhuyāttādṛktattulyaṃ",
    "GV05chupsb_u:5196": " tasya tadagnihotrahavanaṃ syādvaiśvānaravido 'gnihotramapekṣyeti prasiddhāgnihotranindayā",
    "GV05chupsb_u:5197": " vaiśvānaravido 'gnihotraṃ stūyate //1 //",
    "GV05chupsb_u:5198": " START ChUp 5,24.2",
    "GV05chupsb_u:5199": " atha ya etad evaṃ vidvān agnihotraṃ juhoti tasya sarveṣu lokeṣu sarveṣu bhūteṣu sarveṣv ātmasu hutaṃ bhavati // ChUp_5,24.2 //",
    "GV05chupsb_u:5200": " ChUpBh_5,24.2 ataścaitadviśiṣṭamagnihotram /",
    "GV05chupsb_u:5201": " katham /",
    "GV05chupsb_u:5202": " atha ya etadevaṃ vidvānagnihotraṃ juhoti tasya yathoktavaiśvānaravijñānavataḥ sarveṣu lokeṣvityādyuktārtham /",
    "GV05chupsb_u:5203": " hutamannamattītyanayorekārthatvāt //2 //",
    "GV05chupsb_u:5204": " START ChUp 5,24.3",
    "GV05chupsb_u:5205": " tad yatheṣīkātūlam agnau protaṃ pradūyetaivaṃ hāsya sarve pāpmānaḥ pradūyante ya etad evaṃ vidvān agnihotraṃ juhoti // ChUp_5,24.3 //",
    "GV05chupsb_u:5206": " ChUpBh_5,24.3 kiñca tadyatheṣīkāyāstūlamagramagnau protaṃ prakṣiptaṃ pradūyeta pradahyeta",
    "GV05chupsb_u:5207": " kṣipramevaṃ hāsya viduṣaḥ sarvātmabhūtasya sarvānnānāmattuḥ sarve niravaśiṣṭāḥ pāpmāno",
    "GV05chupsb_u:5208": " dharmādharmākhyā anekajanmasañcitā iha ca prāgjñānotpatterjñānasahabhāvinaśca pradūyante",
    "GV05chupsb_u:5209": " pradahyeranvartamānaśarīrārambhakapāpmavarjaṃ,",
    "GV05chupsb_u:5210": " lakṣyaṃ prati mukteṣuvatpravṛttaphalatvāttasya na dāhaḥ /",
    "GV05chupsb_u:5211": " ya etadevaṃ vidvānagnihotraṃ juhoti bhuṅkte //3 //",
    "GV05chupsb_u:5212": " START ChUp 5,24.4",
    "GV05chupsb_u:5213": " tasmād u haivaṃvid yady api caṇḍālāya ucchiṣṭaṃ prayacchet /",
    "GV05chupsb_u:5214": " ātmani haivāsya tad vaiśvānare hutaṃ syād iti /",
    "GV05chupsb_u:5215": " tad eṣa ślokaḥ // ChUp_5,24.4 //",
    "GV05chupsb_u:5216": " ChUpBh_5,24.4 sa yadyapi caṇḍālāyocchiṣṭānarhāyocchiṣṭaṃ prayaccheducchiṣṭaṃ dadyātpratiṣiddhamucchiṣṭadānaṃ",
    "GV05chupsb_u:5217": " yadyapi kuryādātmani haivāsya caṇḍālahehasthe vaiśvānare taddhutaṃ syānnādharmanimittamiti vidyāmeva stauti /",
    "GV05chupsb_u:5218": " tadetasminstutyarthe śloko mantro 'pyeṣa bhavati //4 //",
    "GV05chupsb_u:5219": " START ChUp 5,24.5",
    "GV05chupsb_u:5220": " yatheha kṣudhitā bālā mātaraṃ paryupāsate /",
    "GV05chupsb_u:5221": " evaṃ sarvāṇi bhūtāny agnihotram upāsata // ChUp_5,24.5 //",
    "GV05chupsb_u:5222": " ChUpBh_5,24.5 yatheha loke kṣudhitā bubhukṣitā bālā mātaraṃ paryupāsate kadā no mātānnaṃ",
    "GV05chupsb_u:5223": " prayacchatītyevaṃ sarvāṇi bhūtānyannādānyevaṃvido 'gnihotraṃ bhojanamupāsate kadā",
    "GV05chupsb_u:5224": " tvasau bhokṣyata iti,",
    "GV05chupsb_u:5225": " jagatsarvaṃ vidvadbhojanena tṛptaṃ bhavatītyarthaḥ /",
    "GV05chupsb_u:5226": " dviruktiradhyāyaparisamāptyarthā //5 // //",
    "GV05chupsb_u:5227": " iti cchāndogyopaniṣadi pañcamādhyāyasya caturviṃśaḥ khaṇḍaḥ",
    "GV05chupsb_u:5228": " iti cchāndogyopaniṣadbrāhmaṇe pañcamodhyāyaḥ samāptaḥ",
    "GV05chupsb_u:5229": " atha ṣaṣṭhodhyāyaḥ",
    "GV05chupsb_u:5230": " START ChUp 6,1.1",
    "GV05chupsb_u:5231": " śvetaketur hāruṇeya āsa /",
    "GV05chupsb_u:5232": " taṃ ha pitovāca śvetaketo vasa brahmacaryam /",
    "GV05chupsb_u:5233": " na vai somyāsmat kulīno 'nanūcya brahmabandhur iva bhavatīti // ChUp_6,1.1 //",
    "GV05chupsb_u:5234": " śvetaketurhā'ruṇeya āsetyādyadhyāyasambandhaḥ /",
    "GV05chupsb_u:5235": " sarvaṃ khalvidaṃ brahma tajjalānityuktaṃ kathaṃ tasmājjagadidaṃ jāyate tasminneva ca līyate 'niti ca tenaivetyetadvaktavyam /",
    "GV05chupsb_u:5236": " anantaraṃ caikasminbhukte viduṣi sarvaṃ jagattṛptaṃ bhavatītyuktaṃ tadekatve satyātmanaḥ sarvabhūtasthasyopapadyate nā'tmabhede /",
    "GV05chupsb_u:5237": " kathaṃ ca tadekatvamiti tadartho 'yaṃ ṣaṣṭho 'dhyāya ārabhyate /",
    "GV05chupsb_u:5238": " pitāputrākhyāyikā vidyāyāḥ sāriṣṭhatvapradarśanārthā /",
    "GV05chupsb_u:5239": " śvetaketuriti nāmato hetyaitihyārthaḥ āruṇeyo 'ruṇasya pautra āsa babhūva /",
    "GV05chupsb_u:5240": " taṃ putraṃ hā'ruṇiḥ pitā yogyaṃ vidyābhājanaṃ manvānastasyopanayanakālātyayaṃ ca paśyannuvāca he śvetaketo 'nurūpaṃ guruṃ kulasya no gatvā vasa brahmacaryam /",
    "GV05chupsb_u:5241": " na caitadyuktaṃ yadasmatkulīno he somyānanūcyānadhītya brahmabandhuriva bhavatīti brāhmaṇānbandhūnvyapadiśati na svayaṃ brāhmaṇavṛtta iti //1",
    "GV05chupsb_u:5242": " START ChUp 6,1.2",
    "GV05chupsb_u:5243": " sa ha dvādaśavarṣa upetya caturviṃśativarṣaḥ sarvān vedān adhītya mahāmanā anūcānamānī stabdha eyāya /",
    "GV05chupsb_u:5244": " taṃ ha pitovāca // ChUp_6,1.2 //",
    "GV05chupsb_u:5245": " ChUpBh_6,1.2 tasyātaḥ pravāso 'numīyate pituḥ /",
    "GV05chupsb_u:5246": " yena svayaṃ guṇavānsanputraṃ nopaneṣyati /",
    "GV05chupsb_u:5247": " sa pitroktaḥ śvetaketurha dvādaśavarṣaḥ sannupetyā'cāryaṃ yāvaccatuviṃśativarṣo babhūva",
    "GV05chupsb_u:5248": " tāvatsarvānvedāṃścaturo 'pyadhītya tadarthaṃ ca buddhvā mahāmanā mahadgambhīraṃ mano",
    "GV05chupsb_u:5249": " yasyāsamamātmānamanyairmanyamānaṃ mano yasya so 'yaṃ mahāmanāḥ anūcānamānyanūcānamātmānaṃ",
    "GV05chupsb_u:5250": " manyata ityevaṃśīlo yaḥ so 'nūcānamānī stabdho 'praṇatasvabhāva eyāya gṛham /",
    "GV05chupsb_u:5251": " tamevaṃbhūtaṃ hā'tmano 'nanurūpaśīlaṃ stabdhaṃ māninaṃ putraṃ dṛṣṭvā pitovāca saddharmāvatāracikīrṣayā /",
    "GV05chupsb_u:5252": " śvetaketo yannivadaṃ mahāmanā anūcānamānī stabdhaścāsi kaste 'tiśayaḥ prāpta upādhyāyāt?",
    "GV05chupsb_u:5253": " utāpi tamādeśamādiśyata ityādeśaḥ kevalaśāsrācāryopadeśagamyamityetadyena vā paraṃ brahmā'diśyate sa ādeśastamaprākṣyaḥ pṛṣṭavānasyācāryam //2",
    "GV05chupsb_u:5254": " START ChUp 6,1.3",
    "GV05chupsb_u:5255": " śvetaketo yan nu somyedaṃ mahāmanā anūcānamānī stabdho 'si /",
    "GV05chupsb_u:5256": " uta tam ādeśam aprākṣyaḥ yenāśrutaṃ śrutaṃ bhavaty amataṃ matam avijñātaṃ vijñātam iti /",
    "GV05chupsb_u:5257": " kathaṃ nu bhagavaḥ sa ādeśo bhavatīti // ChUp_6,1.3 //",
    "GV05chupsb_u:5258": " ChUpBh_6,1.3 tamādeśaṃ viśinaṣṭi-yenā'deśena śrutenāśrutamapyanyacchataṃ bhavatyamataṃ matamatarkitaṃ tarkitaṃ bhavatyavijñānaṃ vijñātamaniścitaṃ niścitaṃ bhavatīti /",
    "GV05chupsb_u:5259": " sarvānapi vedānadhātya sarvaṃ cānyadvedyamadhigamyāpyakṛtārtha eva bhavati yāvadātmatattvaṃ na jānātītyākhyāyikāto 'vagamyate /",
    "GV05chupsb_u:5260": " tadetadadbhutaṃ śrutvā'ha-kathaṃ nvetadaprasiddhamanyavijñānenānyadvijñātaṃ bhavatītyevaṃ manvānaḥ pṛcchati kathaṃ nu kena prakāreṇa he bhagavaḥ sa ādeśo bhavatīti //3 //",
    "GV05chupsb_u:5261": " START ChUp 6,1.4",
    "GV05chupsb_u:5262": " yathā somyaikena mṛtpiṇḍena sarvaṃ mṛnmayaṃ vijñātaṃ syāt /",
    "GV05chupsb_u:5263": " vācārambhaṇaṃ vikāro nāmadheyaṃ mṛttikety eva satyam // ChUp_6,1.4 //",
    "GV05chupsb_u:5264": " ChUpBh_6,1.4 yathā sa ādeśo bhavati tacchṛṇu he somya /",
    "GV05chupsb_u:5265": " yathā loka ekena mṛtpiṇḍena ghaṭaśarāvādikāraṇabhūtena vijñātena sarvamanyadvikārajātaṃ mṛnmayaṃ mṛdvikārajātaṃ vijñātaṃ syāt /",
    "GV05chupsb_u:5266": " kathaṃ mṛtpiṇḍe kāraṇe vijñāte kāryamanyadvijñātaṃ syāt /",
    "GV05chupsb_u:5267": " naiṣa doṣaḥ /",
    "GV05chupsb_u:5268": " kāraṇenānanyatvātkāryasya /",
    "GV05chupsb_u:5269": " yanmanyase 'nyasminvijñāte 'nyanna jñāyata iti /",
    "GV05chupsb_u:5270": " satyamevaṃ syāt /",
    "GV05chupsb_u:5271": " yadyanyatkāraṇātkāryaṃ syānna tvevamanyatkāraṇātkāryam /",
    "GV05chupsb_u:5272": " kathaṃ tarhidaṃ loka idaṃ kāraṇamayasya vikāra iti /",
    "GV05chupsb_u:5273": " śṛṇu /",
    "GV05chupsb_u:5274": " vācā'rambhaṇaṃ vāgārambhaṇaṃ vāgālambanamityetat /",
    "GV05chupsb_u:5275": " ko 'sau vikāro nāmadheyaṃ nāmaiva nāmadheyaṃ svārthe dheyapratyayaḥ /",
    "GV05chupsb_u:5276": " vāgālambanamātraṃ nāmaiva kevalaṃ na vikāro nāma vastvasti paramārthato mṛttiketyeva tu mṛttiketyeva tu mṛttikaiva satyaṃ vastvasti //4 //",
    "GV05chupsb_u:5277": " START ChUp 6,1.5",
    "GV05chupsb_u:5278": " yathā somyaikena lohamaṇinā sarvaṃ lohamayaṃ vijñātaṃ syāt /",
    "GV05chupsb_u:5279": " vācārambhaṇaṃ vikāro nāmadheyaṃ loham ity eva satyam // ChUp_6,1.5 //",
    "GV05chupsb_u:5280": " ChUpBh_6,1.5 yathā saumyaikena lohamaṇinā suvarṇapiṇḍena sarvamanyadvikārajātaṃ kaṭakamukuṭakeyūrādi vijñātaṃ syāt /",
    "GV05chupsb_u:5281": " vācā'rambhaṇamityādi samānam //5 //",
    "GV05chupsb_u:5282": " START ChUp 6,1.6-7",
    "GV05chupsb_u:5283": " yathā somyaikena nakhanikṛntanena sarvaṃ kārṣṇāyasaṃ vijñātaṃ syāt /",
    "GV05chupsb_u:5284": " vācārambhaṇaṃ vikāro nāmadheyaṃ kṛṣṇāyasam ity eva satyam /",
    "GV05chupsb_u:5285": " evaṃ somya sa ādeśo bhavatīti // ChUp_6,1.6 //",
    "GV05chupsb_u:5286": " na vai nūnaṃ bhagavantas ta etad avediṣuḥ /",
    "GV05chupsb_u:5287": " yad dhy etad avediṣyan kathaṃ me nāvakṣyan /",
    "GV05chupsb_u:5288": " iti bhagavāṃs tv eva me bravītv iti /",
    "GV05chupsb_u:5289": " tathā somyeti hovāca // ChUp_6,1.7 //",
    "GV05chupsb_u:5290": " ChUpBh_6,1.6,7 yathā saumyaikena nakhanikṛntanenopalakṣitena kṛṣṇāyasapiṇḍenetyarthaḥ /",
    "GV05chupsb_u:5291": " sarvaṃ kārṣṇāyasaṃ kṛṣṇāyasavikārajātaṃ vijñātaṃ syāt /",
    "GV05chupsb_u:5292": " samānamanyat /",
    "GV05chupsb_u:5293": " anekadṛṣṭāntopādānaṃ dārṣṭāntikārekabhedānugamārthaṃ dṛḍhapratītyarthaṃ ca /",
    "GV05chupsb_u:5294": " evaṃ somya sa ādeśo yo mayokto bhavatītyuktavati pitaryāhetaro na vai nūnaṃ bhagavantaḥ pūjāvanto guravo mama ye ta etadyadbhavaduktaṃ vastu nāvediṣurna vijñātavanto nūnam /",
    "GV05chupsb_u:5295": " yadyadi hyavediṣyan viditavanta etadvastu kathaṃ me guṇavate bhaktāyānugatāya nāvakṣyannoktavantastenāhaṃ manye na viditavanta iti /",
    "GV05chupsb_u:5296": " avācyamapi gurornyagbhāvamavādītpunargurukulaṃ prati preṣaṇabhayāt /",
    "GV05chupsb_u:5297": " ato bhagavāṃstveva me mahyaṃ tadvastu yena sarvajñatvaṃ jñātena me syāttadbravītu kathayatvityuktaḥ pitovāca tathāstu saumyeti //6-7 //",
    "GV05chupsb_u:5298": " iti cchāndogyopaniṣadi ṣaṣṭhādhyāyasya prathamaḥ khaṇḍaḥ =======================================================================",
    "GV05chupsb_u:5299": " START ChUp 6,2.1",
    "GV05chupsb_u:5300": " sad eva somyedam agra āsīd ekam evādvitīyam /",
    "GV05chupsb_u:5301": " tad dhaika āhur asad evedam agra āsīd ekam evādvitīyam /",
    "GV05chupsb_u:5302": " tasmād asataḥ saj jāyata // ChUp_6,2.1 //",
    "GV05chupsb_u:5303": " ChUpBh_6,2.1 sadeva sadityastitāmātraṃ vastu sūkṣmaṃ nirviśeṣaṃ sarvagatamekaṃ nirañjanaṃ niravayavaṃ vijñānaṃ yadavagamyate sarvavedāntebhyaḥ",
    "GV05chupsb_u:5304": " evaśabdo 'vadhāraṇārthaḥ /",
    "GV05chupsb_u:5305": " kiṃ tadavadhriyata ityāha /",
    "GV05chupsb_u:5306": " idaṃ jagannāmarūpakriyāvadvikṛtamupalabhyate yattatsadevā'sīdityāsīcchabdena sambadhyate /",
    "GV05chupsb_u:5307": " kadā sadevedamāsīdityucte /",
    "GV05chupsb_u:5308": " agre jagataḥ prāgutpatteḥ /",
    "GV05chupsb_u:5309": " kiṃ nedānīmidaṃ yadyenāgra āsīditi viśeṣyate /",
    "GV05chupsb_u:5310": " na, kathaṃ tarhi viśeṣaṇam /",
    "GV05chupsb_u:5311": " idānīmapīdaṃ sadeva kintu nāmarūpaviśeṣaṇavadidaṃśabdabuddhiviṣayaṃ cetīdaṃ ca bhavati /",
    "GV05chupsb_u:5312": " prāgutpattestvagre kevalasacchabdabuddhimātragamyameveti sadevedamagra āsīdityavadhāryate /",
    "GV05chupsb_u:5313": " na hi prāgutpatternāmavadrūpavadvedamiti grahītuṃ śakyaṃ vastu suṣuptakāla iva /",
    "GV05chupsb_u:5314": " yathā suṣuptādutthitaḥ sattvamātramavagacchati suṣupte sanmātrameva kevalaṃ vastviti tathā prāgutpatterityabhiprāyaḥ /",
    "GV05chupsb_u:5315": " yathedamucyate loke pūrvāhne ghaṭādi sisṛkṣuṇā kulālena mṛtpiṇḍaṃ prasāritamupalabhya",
    "GV05chupsb_u:5316": " grāmāntaraṃ gatvā pratyāgato 'parāhne tatraiva ghaṭaśarāvādyanekabhedabhinnaṃ kāryamupalabhya",
    "GV05chupsb_u:5317": " mṛdevedaṃ ghaṭaśarāvādi kevalaṃ pūrvāhne āsīditi tathehāpyucyate sadevedamagra āsīditi /",
    "GV05chupsb_u:5318": " ekameveti /",
    "GV05chupsb_u:5319": " svakāryapatitamanyannāstītyekamevetyucyate /",
    "GV05chupsb_u:5320": " advitīyamiti /",
    "GV05chupsb_u:5321": " mṛdvyatirekeṇa mṛdo yathānyadghaṭādyākāreṇa pariṇamayitṛkulālādinimittakāraṇaṃ dṛṣṭaṃ",
    "GV05chupsb_u:5322": " tathā sadvyatirekeṇa sataḥ sahakārikāraṇaṃ dvitīyaṃ vastvantaraṃ prāptaṃ pratiṣidhyate 'dvitīyamiti /",
    "GV05chupsb_u:5323": " nāsya dvitīyaṃ vastvantaraṃ vidyata ityadvitīyam /",
    "GV05chupsb_u:5324": " nanu veśeṣikapakṣe 'pi satsāmānādhikaramyaṃ sarvasyopapadyate /",
    "GV05chupsb_u:5325": " dravyaguṇādiṣu sacchabdabuddhyanuvṛtteḥ /",
    "GV05chupsb_u:5326": " saddravyaṃ sanguṇaḥ satkarmetyādidarśanāt /",
    "GV05chupsb_u:5327": " satyamevaṃ syādidānīṃ prāgutpattestu naivedaṃ kāryaṃ sadevā'sīdityabhyupagamyate vaiśeṣikaiḥ prāgutpatteḥ kāryasyāsattvābhyupagamāt /",
    "GV05chupsb_u:5328": " na caikameva sadadvitīyaṃ pragutpattericchanti /",
    "GV05chupsb_u:5329": " tasmādvaiśeṣikaparikalpitātsato 'nyatkāraṇamidaṃ saducyate mṛdādidṛṣṭāntebhyaḥ /",
    "GV05chupsb_u:5330": " tattatra haitasminprāgutpattervastunirūpaṇa eke vaināśikā āhurvastu nirūpayanto 'satsadabhāvamātraṃ prāgutpatteridaṃ jagadekamevāgre 'dvitīyamāsīditi",
    "GV05chupsb_u:5331": " sadabhāvamātraṃ hi prāgutpattestattvaṃ kalpayanti bauddhāḥ /",
    "GV05chupsb_u:5332": " na tu satpratidvandvi vastvantaramicchanti /",
    "GV05chupsb_u:5333": " yathā saccāsaditi gṛhyamāmaṃ yathābhūtaṃ tadviparītaṃ tattvaṃ bhavatīti naiyāyikāḥ /",
    "GV05chupsb_u:5334": " nanu sadabhāvamātraṃ prāgutpatteścedabhipretaṃ vaināśikaiḥ kathaṃ prāgutpatteridamāsīdasadekamevādvitīyaṃ ceti kālasambandhaḥ saṃkhyāsambandho 'dvitīyatvaṃ cocyate taiḥ /",
    "GV05chupsb_u:5335": " bāḍhaṃ na yuktaṃ teṣāṃ bhāvābhāvamātramabhyupagacchatām /",
    "GV05chupsb_u:5336": " asattavamātrābhyupagamo 'pyayukta evābhyupaganturanabhyupagamānupapatteḥ /",
    "GV05chupsb_u:5337": " idānīmabhyupagantābhyupagamyate na prāgutpatteriti cet / na /",
    "GV05chupsb_u:5338": " prāgutpatteḥ sadabhāvasya pramāṇābhāvāt prāgutpatterasadevetikalpanānupapattiḥ /",
    "GV05chupsb_u:5339": " nanu kathaṃ vastvākṛteḥ śabdārthatve 'sadekamevādvitīyamitipadārthavākyārthopapatt iḥ?",
    "GV05chupsb_u:5340": " tadanupapattau cedaṃ vākyamapramāṇaṃ prasajyeteti ceti /",
    "GV05chupsb_u:5341": " naiṣa doṣaḥ /",
    "GV05chupsb_u:5342": " sadgrahaṇanivṛttiparatvādvākyasya /",
    "GV05chupsb_u:5343": " sadityayaṃ tāvacchabdaḥ sadākṛtivācakaḥ /",
    "GV05chupsb_u:5344": " ekamevādvitīyamityetau ca sacchabdena samānādhikaraṇau /",
    "GV05chupsb_u:5345": " tathedamāsīditi ca /",
    "GV05chupsb_u:5346": " tatra nañ sadvākye prayuktaḥ sadvākyamevāvalambya sadvākyārthaviṣayāṃ buddhiṃ sadekamevādvitīyamidamāsīdityevaṃlakṣaṇāṃ",
    "GV05chupsb_u:5347": " tataḥ sadvākyārthānnivartayatyaśvārūḍha ivāśvālambano 'śvaṃ tadabhimukhaviṣayānnivartayati tadvat /",
    "GV05chupsb_u:5348": " na tu punaḥ sadabhāvamevābhidhatteḥ /",
    "GV05chupsb_u:5349": " ataḥ puruṣasya viparītagrahaṇanivṛttyarthaparamidamasadevetyādi vākyaṃ prayujyate /",
    "GV05chupsb_u:5350": " darśayitvā hi viparītagrahaṇaṃ tato nivartayituṃ śakyata ityarthavattvādasadādivākyasya śrautatvaṃ prāmāṇyaṃ ca siddhamityadoṣaḥ /",
    "GV05chupsb_u:5351": " tasmādasataḥ sarvābhāvarūpātsadvidyamānamajāyata samutpannam /",
    "GV05chupsb_u:5352": " aḍabhāvaśchāndasaḥ //1 //",
    "GV05chupsb_u:5353": " START ChUp 6,2.2",
    "GV05chupsb_u:5354": " kutas tu khalu somyaivaṃ syād iti hovāca /",
    "GV05chupsb_u:5355": " katham asataḥ saj jāyeta /",
    "GV05chupsb_u:5356": " sat tv eva somyedam agra āsīd ekam evādvitīyam // ChUp_6,2.2 //",
    "GV05chupsb_u:5357": " ChUpBh_6,2.2 tadetadviparītagrahaṇaṃ mahāvaināśikapakṣaṃ darśayitvā pratiṣedhati-kutastu",
    "GV05chupsb_u:5358": " pramāṇātkhalu he somyaivaṃ syādasataḥ sajjāyatetyevaṃ kuto bhavenna kutaścitpramāṇādevaṃ",
    "GV05chupsb_u:5359": " sambhavatītyarthaḥ /",
    "GV05chupsb_u:5360": " yadapi bījopamarde 'ṅkuro jāyamāno dṛṣṭo 'bhāvadeveti tadapyabhyupagamaviruddhaṃ teṣām /",
    "GV05chupsb_u:5361": " katham /",
    "GV05chupsb_u:5362": " ye tāvadbījāvayavā bījasaṃsthānaviśiṣṭāste 'ṅkure 'pyanuvartanta eva na teṣāmupamarde 'ṅkurajanmani /",
    "GV05chupsb_u:5363": " yatpunarbījākārasaṃsthānaṃ tadbījāvayavavyatirekeṇa vastubhūtaṃ na vaināśikairabhyupagamyate yadaṅkurajanmanyupamṛdyeta /",
    "GV05chupsb_u:5364": " atha tadastyavayavavyatiriktaṃ vastubhūtaṃ tathā ca satyabhyupagamavirodhaḥ /",
    "GV05chupsb_u:5365": " atha saṃvṛtyābhyupagataṃ bījasaṃsthānarūpamupamṛdyata iti cet /",
    "GV05chupsb_u:5366": " keyaṃ saṃvṛtirnāma kimasāvabhāva uta bhāva?iti /",
    "GV05chupsb_u:5367": " yadyabhāvo dṛṣṭāntābhāvaḥ /",
    "GV05chupsb_u:5368": " atha bhāvastathāpi nābhāvādaṅkurotpattirbījāvayavebhyo hyaṅkurotpattiḥ /",
    "GV05chupsb_u:5369": " avayavā apyupamṛdyanta iti cet / na /",
    "GV05chupsb_u:5370": " tadavayaveṣu tulyatvāt /",
    "GV05chupsb_u:5371": " yathā vaināśikānāṃ bījasaṃsthānarūpo 'vayavī nāsti tathāvayavā apīti teṣāmapyupamardānupapattiḥ /",
    "GV05chupsb_u:5372": " bījāvayavānāmapi sūkṣmāvayavāstadavayavānāmapyanye sūkṣmatarāvayavā ityevaṃ prasaṅgasyānivṛtteḥ sarvatropamardānupapattiḥ /",
    "GV05chupsb_u:5373": " sadbuddhyanuvṛtteḥ sattvānivṛttiśceti sadvādināṃ sata eva sadutpattiḥ setsyati /",
    "GV05chupsb_u:5374": " na tvasadvādināṃ dṛṣṭānto 'styasataḥ sadutpatteḥ /",
    "GV05chupsb_u:5375": " mṛtpiṇḍādghaṭotpattirdṛśyate sadvādināṃ tadbhāve bhāvāttadabhāve cābhāvāt /",
    "GV05chupsb_u:5376": " yadyabhāvādeva ghaṭa utpadyeta ghaṭārthinā mṛtpiṇḍo nopādīyeta /",
    "GV05chupsb_u:5377": " abhāvaśabdabuddhyanuvṛttiśca ghaṭādau prasajyeta /",
    "GV05chupsb_u:5378": " na tvetadastyato nāsataḥ sadutpattiḥ /",
    "GV05chupsb_u:5379": " yadapyāhurmṛdbuddhirghaṭabuddhernimittamiti mṛdbuddhirghaṭabuddheḥ kāraṇamucyate",
    "GV05chupsb_u:5380": " na tu paramārthata eva mṛdghaṭo vāstīti tadapi mṛdbuddhirvidyamānā vidyamānāyā eva",
    "GV05chupsb_u:5381": " ghaṭabuddheḥ kāraṇamiti nāsataḥ sadutpattiḥ /",
    "GV05chupsb_u:5382": " mṛdghaṭabuddhyornimittanaimittikatayā'nantaryamātraṃ na tu kāryakāraṇatvamiti cet / na /",
    "GV05chupsb_u:5383": " buddhīnāṃ nairantarye gamyamāne vaināśikānāṃ bahirdṛṣṭāntābhāvāt /",
    "GV05chupsb_u:5384": " ataḥ kutastu khalu somyaivaṃ syāditi hovāca kathaṃ kena prakāreṇāsataḥ sajjāyeteti /",
    "GV05chupsb_u:5385": " asataḥ sadutpattau na kaścidapi dṛṣṭāntaprakāro 'stītyabhiprāyaḥ /",
    "GV05chupsb_u:5386": " evamasadvādipakṣamunmadhyopasaṃharati sattveva somyedamagra āsīditi svapakṣasiddhim /",
    "GV05chupsb_u:5387": " nanu sadvādino 'pi sataḥ sadutpadyata iti naiva dṛṣṭānto 'sti /",
    "GV05chupsb_u:5388": " ghaṭādghaṭāntarotpattyadarśanāt /",
    "GV05chupsb_u:5389": " satyamevaṃ na sataḥ sadantaramutpadyate kiṃ tarhi sadeva saṃsthānāntareṇāvatiṣṭhate /",
    "GV05chupsb_u:5390": " yathā sarpaḥ kuṇḍalī bhavati /",
    "GV05chupsb_u:5391": " yathā ca mṛccūrṇapiṇḍaghaṭakapālādiprabhedaiḥ /",
    "GV05chupsb_u:5392": " yadyevaṃ sadeva sarvaprakāravasthaṃ kataṃ prāgutpatteridamāsīditi /",
    "GV05chupsb_u:5393": " ucyate /",
    "GV05chupsb_u:5394": " nanu na śrutaṃ tvayā sadevetyava dhāraṇamidaṃśabdavācyasya kāryasya /",
    "GV05chupsb_u:5395": " prāptaṃ tarhi prāgutpatterasadevā'sīnnedaṃśabdavācyamidānīmidaṃ jātamiti / na /",
    "GV05chupsb_u:5396": " sata evedaṃśabdabuddhiviṣayatayāvasthānādyathā mṛdeva piṇḍaghaṭādiśabdabuddhiviṣayatvenāvatiṣṭhate tadvat /",
    "GV05chupsb_u:5397": " nanu yathā mṛdvastvevaṃ piṇḍaghaṭādyapi tadvatsadbuddheranyabuddhiviṣayatvātkāryasya sato 'nyadvastvantaraṃ syātkāryajātaṃ yathāśvādgauḥ / na",
    "GV05chupsb_u:5398": " piṇḍaghaṭādīnāmitaretaravyabhicāre 'pi mṛttvāvyabhicārāt /",
    "GV05chupsb_u:5399": " yadyapi ghaṭaḥ piṇḍaṃ vyabhicarati piṇḍaśca ghaṭaṃ tathāpi mṛttavaṃ na vyabhicaratastasmānmṛnmātraṃ piṇḍaghaṭau /",
    "GV05chupsb_u:5400": " (vyabhicarati tvaśvaṃ gauraśvo vā gām) /",
    "GV05chupsb_u:5401": " tasmānmṛdādisaṃsthānamātraṃ ghaṭādayaḥ /",
    "GV05chupsb_u:5402": " evaṃ satsaṃsthānamātramidaṃ sarvamiti yuktaṃ prāgutpatteḥ /",
    "GV05chupsb_u:5403": " sadeveti /",
    "GV05chupsb_u:5404": " vācārambhaṇamātratvādvikārasaṃsthānamātrasya /",
    "GV05chupsb_u:5405": " nanu niravayavaṃ sat“niṣkalaṃ niṣkriyaṃ śāntaṃ niravadyaṃ nirañjanaṃ” “divyo hyamūrtaḥ",
    "GV05chupsb_u:5406": " puruṣaḥ sabāhyābhyantaro hyaja“ityādiśrutibhyo niravayavasya sataḥ kathaṃ vikārasaṃsthānamupapadyate /",
    "GV05chupsb_u:5407": " naiṣa doṣaḥ /",
    "GV05chupsb_u:5408": " rajjvādyavayavebhyaḥ sarpādisaṃsthānavadbuddhipārikalpitebhyaḥ sadavayavebyo vikārasaṃsthānopapatteḥ /",
    "GV05chupsb_u:5409": " vācā'rambhaṇaṃ vikāro nāmadheyaṃ mṛttiketyeva satyamevaṃ sadeva satyamiti śruteḥ /",
    "GV05chupsb_u:5410": " ekamevādvitīyaṃ paramārthata idaṃbuddhikāle 'pi //2 //",
    "GV05chupsb_u:5411": " START ChUp 6,2.3",
    "GV05chupsb_u:5412": " tad aikṣata /",
    "GV05chupsb_u:5413": " bahu syāṃ prajāyeyeti /",
    "GV05chupsb_u:5414": " tat tejo 'sṛjata /",
    "GV05chupsb_u:5415": " tat teja aikṣata /",
    "GV05chupsb_u:5416": " bahu syāṃ prajāyeyeti /",
    "GV05chupsb_u:5417": " tad apo 'sṛjata /",
    "GV05chupsb_u:5418": " tasmād yatra kva ca śocati svedate vā puruṣas tejasa eva tad adhy āpo jāyante // ChUp_6,2.3 //",
    "GV05chupsb_u:5419": " ChUpBh_6,2.3 tatsadaikṣatekṣāṃ darśanaṃ kṛtavat /",
    "GV05chupsb_u:5420": " ataśca na pradhānaṃ sāṃkhyaparikalpitaṃ jagatkāraṇam /",
    "GV05chupsb_u:5421": " pradhānasyācetanatvābhyupadamāt /",
    "GV05chupsb_u:5422": " idaṃ tu saccetanamīkṣitṛtvāt /",
    "GV05chupsb_u:5423": " tatkathamaikṣatetyāha-bahu prabhūtaṃ syāṃ bhaveyaṃ prajāyeta prakarṣeṇotpadyeya /",
    "GV05chupsb_u:5424": " yathā mṛdghaṭādyākareṇa yathā vā rajjavādi sarpādyākāreṇa buddhiparikalpitena /",
    "GV05chupsb_u:5425": " asadeva tarhi sarvaṃ yadgṛhyate rajjuriva sarpādyākāreṇa buddhiparikalpitena /",
    "GV05chupsb_u:5426": " asadeva tarhi sarvaṃ yadgṛhyate rajjuriva sarpādyākareṇa / na /",
    "GV05chupsb_u:5427": " sata eva dvaitabhedenānyathāgṛhyamāṇatvānnāsattvaṃ kasyacitkvaciditi brūmaḥ /",
    "GV05chupsb_u:5428": " yathā sato 'nyadvastvantaraṃ parikalpya punastasyaiva prāgutpatteḥ pradhvaṃsāccordhvamasattvaṃ",
    "GV05chupsb_u:5429": " bruvate tārkikā na tathāsmābhiḥ kadācitkvacidipi sato 'nyadabhidhānamabhidheyaṃ vā",
    "GV05chupsb_u:5430": " vastu parikalpyate /",
    "GV05chupsb_u:5431": " sadeva tu sarvamabhidhānamabhidhīyate ca yadanyabuddhyā /",
    "GV05chupsb_u:5432": " tathā rajjureva sarpabuddhyā sarpa ityabhidhīyate yathā vā piṇḍaghaṭādi mṛdo 'nyabuddhyā piṇḍaghaṭādiśabdenābhidhīyate loke /",
    "GV05chupsb_u:5433": " rajjuvivekadarśināṃ tu sarpābhidhānabuddhī nivartete yathā ca mṛdvivekadarśināṃ ghaṭādiśabdabuddhī tadvatsadvivekadarśināmanyavikāraśabdabuddhī nivartete /",
    "GV05chupsb_u:5434": " “yato vāco nivartante /",
    "GV05chupsb_u:5435": " aprāpya manasā sahe“ti“anirukte 'nilayana“ityādiśrutibhyaḥ /",
    "GV05chupsb_u:5436": " evamīkṣitvā tattejo 'sṛjata tejaḥ sṛṣṭavat /",
    "GV05chupsb_u:5437": " nanu tasmādvā etasmādātmana ākāśaḥ saṃbhūta iti śrutyantara ākāśādvāyustatastṛtīyaṃ tejaḥ śrutamiha tu katha prāthamyena tasmādeva tejaḥ sṛjyate tata eva cā'kāśamiti viruddham /",
    "GV05chupsb_u:5438": " naiṣa doṣaḥ /",
    "GV05chupsb_u:5439": " ākāśavāyusargānantaraṃ tatsattejo 'sṛjatetikalpanopapatteḥ /",
    "GV05chupsb_u:5440": " atha vāvivakṣita iha sṛṣṭikramaḥ satkāryamidaṃ sarvamataḥ sadekamevādvitīyamityetadvivakṣitam /",
    "GV05chupsb_u:5441": " mṛdādidṛṣṭāntāt /",
    "GV05chupsb_u:5442": " athavā trivṛtkaraṇasya vivakṣitatvāttejobannānāmeva sṛṣṭimācaṣṭe /",
    "GV05chupsb_u:5443": " teja iti prasiddhaṃ loke dagdhṛ paktṛ prakāśakaṃ rohitaṃ ceti /",
    "GV05chupsb_u:5444": " tatsatsṛṣṭaṃ teja aikṣata tejorūpasaṃsthitaṃ sadaikṣatetyarthaḥ /",
    "GV05chupsb_u:5445": " bahu syāṃ prajāyeyeti pūrvavat /",
    "GV05chupsb_u:5446": " tadapo 'sṛjata /",
    "GV05chupsb_u:5447": " āpo dravāḥ snigdhāḥ syandinyaḥ śuklāśceti prasiddhā loke /",
    "GV05chupsb_u:5448": " yasmāttejasaḥ kāryabhūtā āpastasmādyatra kvaca deśe kāle vā śocati santapyate svedate prasvidyate vā puruṣastejasa eva tattadā'po 'dhijāyante",
    "GV05chupsb_u:5449": " 6.2.4 tā āpa aikṣanta bahvayaḥ syāma prajāyemahīti tā annamasṛjanta tasmādyatra kva ca varṣati tadeva bhūyiṣṭhamannaṃ bhavatyadbhya eva tadadhyannādyaṃ jāyate //4//",
    "GV05chupsb_u:5450": " ChUpBh_6,2.4 tā āpa aikṣanta pūrvavadevābākārasaṃsthitaṃ sadaikṣatetyarthaḥ /",
    "GV05chupsb_u:5451": " bahvayaḥ prabhūtāḥ syāma bhavema prajāyemahi utpadyemahoti /",
    "GV05chupsb_u:5452": " tā annamasṛjanta pṛthivīlakṣaṇam /",
    "GV05chupsb_u:5453": " pārthivaṃ hyannaṃ yasmādapkāryamannaṃ tasmādyatra kva ca varṣati deśe tattatraiva bhūyiṣṭhaṃ prabūtamannaṃ bhavati /",
    "GV05chupsb_u:5454": " ato 'dbhya eva tadannādyamadhijāyate /",
    "GV05chupsb_u:5455": " tā annamasṛjanteti pṛthivyuktā pūrvamiha tu dṛṣṭānte 'nnaṃ ca tadādyaṃ ceti viśeṣaṇādvrīhiyavādyā ucyante /",
    "GV05chupsb_u:5456": " annaṃ ca guru sthiraṃ dhāraṇaṃ kṛṣṇaṃ ca rūpataḥ prasiddham /",
    "GV05chupsb_u:5457": " nanu tejaḥ prabhṛtiṣvīkṣaṇaṃ na gamyate hiṃsādipratiṣedhābhāvāttrāsādikāryānupalambhācca tatra kathaṃ tatteja aikṣatetyādi /",
    "GV05chupsb_u:5458": " neṣa doṣaḥ /",
    "GV05chupsb_u:5459": " īkṣitṛkāraṇapariṇāmatvāttejaḥ prabhṛtīnāṃ sata ivekṣiturniyatakramaviśiṣṭakāryotpādakatvāt tejaḥ prabhṛtīkṣata ivekṣata ityucyate bhūtam /",
    "GV05chupsb_u:5460": " nanu sato 'pyupacaritamevekṣitṛtvam / na /",
    "GV05chupsb_u:5461": " sadīkṣaṇasya kevalaśabdagamyatvānna śakyamupacaritaṃ kalpayitum /",
    "GV05chupsb_u:5462": " tejaḥ prabhṛtīnāṃ tvanumīyate mukhyekṣaṇābhāva iti yuktamupacaritaṃ kalpayitum /",
    "GV05chupsb_u:5463": " nanu sato 'pi mṛdvatkāraṇatvādacetanatvaṃ śakyamanumātum /",
    "GV05chupsb_u:5464": " ataḥ pradhānasyaivācetanasya sataścetanārthatvānniyatakālakramaviśiṣṭakāryotpādakatvāccaikṣatevaikṣateti śakyamanumātumupacaritamevekṣaṇam /",
    "GV05chupsb_u:5465": " dṛṣṭaśca loke 'cetane cetanavadupacāraḥ /",
    "GV05chupsb_u:5466": " yathā kūlaṃ pipatiṣatīti tadvatsato 'pi syāt / na /",
    "GV05chupsb_u:5467": " tatsatyaṃ sa ātmeti tasminnātmopadeśāt /",
    "GV05chupsb_u:5468": " ātmopadeśo 'pyupacarita iti cedyathā mamā'tmā bhadrasena iti ātmanaḥ sarvārthakāriṇyanātmanyātmopacārastadvat / na /",
    "GV05chupsb_u:5469": " sadasmīti satsatyābhisandhasya“tasya tāvadeva ciram” iti mokṣopadeśāt /",
    "GV05chupsb_u:5470": " so 'pyupacāra iti cet /",
    "GV05chupsb_u:5471": " pradhānātmābhisandhasya mokṣasāmīpyaṃ vartata iti mokṣopadeśo 'pyupacarita eva /",
    "GV05chupsb_u:5472": " yathā loke grāmaṃ gantuṃ prasthitaḥ prāptavānahaṃ grāmamiti brūyāt tvarāpekṣayā tadvat / na /",
    "GV05chupsb_u:5473": " yena vijñātenāvijñātaṃ vijñātaṃ bhavatītyupakramāt /",
    "GV05chupsb_u:5474": " satyetasminvijñāte sarvaṃ vijñātaṃ bhavati tadananyatvātsarvasyādvitīyavacanācca /",
    "GV05chupsb_u:5475": " na cānyadvijñātavyamavaśiṣṭaṃ śrāvitaṃ śrutyānumeyaṃ vā liṅgato 'sti yena mokṣopadeśa upacaritaḥ syāt /",
    "GV05chupsb_u:5476": " sarvasya ca prapāṭhakārthasyopacaritatvaparikalpanāyāṃ vṛthā śramaḥ parikalpayituḥ syātpuruṣārthasādhanavijñānasya tarkeṇaivādhigatatvāttasya",
    "GV05chupsb_u:5477": " tasmādvedaprāmāṇyānna śrutārthaparityāgaḥ /",
    "GV05chupsb_u:5478": " ataścetanāvatkāraṇaṃ jagata iti siddham //4//",
    "GV05chupsb_u:5479": " iti cchāndogyopaniṣadi ṣaṣṭhādhyāyasya dvitīyaḥ khaṇḍaḥ =======================================================================",
    "GV05chupsb_u:5480": " START ChUp 6,3.1",
    "GV05chupsb_u:5481": " teṣāṃ khalv eṣāṃ bhūtānāṃ trīṇy eva bījāni bhavanty āṇḍajaṃ jīvajam udbhijjam iti // ChUp_6,3.1 //",
    "GV05chupsb_u:5482": " ChUpBh_6,3.1 teṣāṃ jīvāviṣṭānāṃ khalveṣāṃ pakṣyādīnāṃ bhūtānāmeṣāmiti pratyakṣanirdeśānna",
    "GV05chupsb_u:5483": " tu tejaḥprabhṛtīnāṃ teṣāṃ trivṛtkaraṇasya vakṣyamāṇatvādasati trivṛtkarame pratyakṣanirdeśānupapattiḥ /",
    "GV05chupsb_u:5484": " devatāśabdaprayogācca tejaḥ prabhṛtiṣvimāstisro devatā iti /",
    "GV05chupsb_u:5485": " tasmātteṣāṃ bhūtānāṃ pakṣipaśusthāvarādīnāṃ trīṇyeva nātiriktāni bījāni kāraṇāni bhavanti /",
    "GV05chupsb_u:5486": " kāni tānītyucyante /",
    "GV05chupsb_u:5487": " āṇḍajamaṇḍājjātamaṇḍajamaṇḍajamevā'ṇḍajaṃ pakṣyādi /",
    "GV05chupsb_u:5488": " pakṣisarpādibhyo hi pakṣisarpādayo jāyamānā dṛśyante /",
    "GV05chupsb_u:5489": " tena pakṣī pakṣiṇāṃ bījaṃ sarpaḥ sarpāṇāṃ tathānyadapyaṇḍājjātaṃ tajjātīyānāṃ bījamityarthaḥ /",
    "GV05chupsb_u:5490": " nanvaṇḍājjātamaṇḍajamucyate 'to 'ṇḍameva bījamiti yuktaṃ kathamaṇḍajaṃ bījamucyate /",
    "GV05chupsb_u:5491": " satyamevaṃ syādyadi tvadicchātantrā śrutiḥ syātstavatantrā tu śrutiryata āhā'ṇḍajādyeva bījaṃ nāṇḍādīti /",
    "GV05chupsb_u:5492": " dṛśyate cāṇḍajādyabhāve tajjātīyasantatyabhāvo nāṇḍādyabhāve /",
    "GV05chupsb_u:5493": " ato 'ṇḍajādīnyeva bījānyaṇḍajādīnām /",
    "GV05chupsb_u:5494": " tathā jīvājjātaṃ jīvajaṃ jarāyujamityetatpuruṣapaśvādi /",
    "GV05chupsb_u:5495": " udbhijjamudbhinattītyudbhitsthāvaraṃ tato jātamudbhijjaṃ dhānā vodbhittato jāyata ityudbhijjaṃ sthāvarabījaṃ sthāvarāṇāṃ bījamityarthaḥ /",
    "GV05chupsb_u:5496": " svedajasaṃśokajayoraṇḍajodbhijjayoreva yathāsambhavamantarbhāvaḥ /",
    "GV05chupsb_u:5497": " evaṃ hyavadhāraṇaṃ trīṇyeva bījānītyupapannaṃ bhavati //1 //",
    "GV05chupsb_u:5498": " START ChUp 6,3.2",
    "GV05chupsb_u:5499": " seyaṃ devataikṣata /",
    "GV05chupsb_u:5500": " hantāham imās tisro devatā anena jīvenātmanānupraviśya nāmarūpe vyākaravāṇīti // ChUp_6,3.2 //",
    "GV05chupsb_u:5501": " ChUpBh_6,3.2 seyaṃ prakṛtā sadākhyā tejobannayonirdevatoktaikṣatekṣitavatī yathāpūrvaṃ bahu syāmiti /",
    "GV05chupsb_u:5502": " tadeva bahubhavanaṃ prayojanaṃ nādyāpi nirvṛttamityata īkṣāṃ punaḥ kṛtavatī bahubhavanameva prayojanamurarīkṛtya /",
    "GV05chupsb_u:5503": " katham /",
    "GV05chupsb_u:5504": " hantedānīmahamimā yathoktāsteja ādyāstisro devatā,",
    "GV05chupsb_u:5505": " anena jīveneti,",
    "GV05chupsb_u:5506": " svabuddhisthaṃ pūrvasṛṣṭyanubhūtaprāṇadhārāṇamātmānameva smarantyāhānena jīvenā'tmaneti /",
    "GV05chupsb_u:5507": " prāṇadhāraṇakartrā'tmaneti vacanātsvātmano 'vyatiriktena caitanyasvarūpatayāviśiṣṭenetyetaddarśayati /",
    "GV05chupsb_u:5508": " anupraviśya,",
    "GV05chupsb_u:5509": " tejobannabhūtamātrāsaṃsargeṇa labdhaviśeṣavijñānā satī,",
    "GV05chupsb_u:5510": " nāma ca rūpaṃ ca nāmarūpe vyākaravāṇi vispaṣṭamākaravā“ṇyasaunāmāyamidaṃrūpa“iti vyākuryāmityarthaḥ /",
    "GV05chupsb_u:5511": " nanu na yuktamidamasaṃsāriṇyāḥ sarvajñāyā devatāyā buddhipūrvakamanekaśatasahasrānarthāśrayaṃ dehamanupraviśya duḥkhamanubhaviṣyāmīti saṅkalpanamanupraveśaśca svātantrye sati /",
    "GV05chupsb_u:5512": " satyamevaṃ na yuktaṃ syādyadi svenaivāvikṛtena rūpeṇānupraviśeyaṃ duḥkhamanubhaveyamiti ca saṅkalpitavatī na tvevam /",
    "GV05chupsb_u:5513": " kathaṃ tarhi /",
    "GV05chupsb_u:5514": " anena jīvenā'tmanānupraviśyeti vacanāt /",
    "GV05chupsb_u:5515": " jīvo hi nāma devatāyā ābhāsamātram /",
    "GV05chupsb_u:5516": " buddhyādibhūtamātrāsaṃsargajanita ādarśa iva praviṣṭaḥ puruṣapratibimbo jalādiṣviva ca sūryādīnām /",
    "GV05chupsb_u:5517": " acintyānantaśaktimatyā devatāyā buddhyādisambandhaścaitanyābhāso devatāsvarūpavivekāgrahaṇanimittaḥ sukhī duḥkhī mūḍha ityādyanekavikalpapratyayahetuḥ",
    "GV05chupsb_u:5518": " chāyāmātreṇa jīvarūpeṇānupraviṣṭatvāddevatā na daihikaiḥ svataḥ sukha duḥkhādibhiḥ sambadhyate /",
    "GV05chupsb_u:5519": " yathā puruṣādityādaya ādarśodakādiṣu cchāyāmātreṇānupraviṣṭā ādarśodakadidoṣainaṃ sambadhyante tadvaddevatāpi /",
    "GV05chupsb_u:5520": " sūryo yathā sarvalokasya cakṣurna lipyate cākṣuṣairbāhyadoṣaiḥ /",
    "GV05chupsb_u:5521": " ekastathā sarvabhūtāntarātmā na lipyate lokaduḥkhena bāhyaḥ //",
    "GV05chupsb_u:5522": " “ākāśavatsarvagataśca nityaḥ“iti ca vājasaneyake /",
    "GV05chupsb_u:5523": " nanu cchāyāmātraścejjīvo mṛṣaiva prāptastayā paralokehalokādi ca tasya /",
    "GV05chupsb_u:5524": " naiṣa doṣaḥ /",
    "GV05chupsb_u:5525": " sadātmanā satyatvābhyupagamāt /",
    "GV05chupsb_u:5526": " sarvaṃ ca nāmarūpādi sadātmanaiva satyaṃ vikārajātaṃ svastvanṛtameva /",
    "GV05chupsb_u:5527": " vācā'rambhaṇa vikāro nāmadheyamityukkatvāt /",
    "GV05chupsb_u:5528": " tathā jīvo 'pīti /",
    "GV05chupsb_u:5529": " yakṣānurūpo hi baliriti nyāyaprasiddhiḥ /",
    "GV05chupsb_u:5530": " ataḥ sadātmanā sarvavyavahārāṇāṃ sarvavikārāmāṃ ca satyatvaṃ sato 'nyatvenānṛtatvamiti na kaściddoṣastārkikairihānuvaktuṃ śakyaḥ /",
    "GV05chupsb_u:5531": " yathetaretaraviruddhadvaitavādāḥ svabuddhivikalpamātrā atattvaniṣṭhā iti śakyaṃ vaktum //2 //",
    "GV05chupsb_u:5532": " START ChUp 6,3.3",
    "GV05chupsb_u:5533": " tāsāṃ trivṛtaṃ trivṛtam ekaikāṃ karavāṇīti /",
    "GV05chupsb_u:5534": " seyaṃ devatemās tisro devatā anenaiva jīvenātmanānupraviśya nāmarūpe vyākarot // ChUp_6,3.3 //",
    "GV05chupsb_u:5535": " ChUpBh_6,3.3 saivaṃ tisro devatā anupraviśya svātmāvasthe bījabhūte avyākṛte nāmarūpe vyākaravāṇītīkṣitvā tāsāṃ ca tisṛṇāṃ devatānāmekaikāṃ trivṛtaṃ trivṛtaṃ karavāṇi /",
    "GV05chupsb_u:5536": " ekaikasyāsrivṛtkaraṇa ekaikasyāḥ prādhānyaṃ dvayordvayorguṇabhāvo 'nthathā hi rajjavā ivaikameva trivṛtkaraṇaṃ syāt na tu tisṛṇāṃ pṛthakpṛthaktrivṛtkaraṇamiti",
    "GV05chupsb_u:5537": " evaṃ hi tejobannānāṃ pṛthaṅnāmapratyayalābhaḥ syātteja idamimā āpo 'nnamidamiti ca /",
    "GV05chupsb_u:5538": " sati ca pṛthaṅnāmapratyayalābhe devatānāṃ samyagvyavahārasya prasiddhiḥ prayojanaṃ syāt /",
    "GV05chupsb_u:5539": " evamīkṣitvā seyaṃ devatemāstisro devatā anenaiva yathoktenaiva jīvena sūryabimbavadantaḥ",
    "GV05chupsb_u:5540": " praviśya vairājaṃ piṇḍaṃ prathamaṃ devādīnāṃ ca piṇḍānanupraviśya yathāsaṅkalpameva",
    "GV05chupsb_u:5541": " nāmarūpe vyākarodasaunāmāyamidaṃrūpa iti //3 //",
    "GV05chupsb_u:5542": " START ChUp 6,3.4",
    "GV05chupsb_u:5543": " tāsāṃ trivṛtaṃ trivṛtam ekaikām akarot /",
    "GV05chupsb_u:5544": " yathā tu khalu somyemās tisro devatās trivṛt trivṛd ekaikā bhavati tan me vijānīhīti // ChUp_6,3.4 //",
    "GV05chupsb_u:5545": " ChUpBh_6,3.4 tāsāṃ ca devatānāṃ guṇapradhānabhāvena trivṛtaṃ trivṛtamekaikāmakarotkṛtavatī devatā /",
    "GV05chupsb_u:5546": " tiṣṭhatu tāvaddevatādipiṇḍānāṃ nāmarūpābhyāṃ vyākṛtānāṃ tejobannamayatvena tridhātvaṃ,",
    "GV05chupsb_u:5547": " yathā tu khalu bahurimāḥ piṇḍebhyastisro devatāsrivṛttrivṛdekaikā bhavati tanme mama nigadato vijānīhi viṣṭaspamavadhārayodāharaṇataḥ //4//",
    "GV05chupsb_u:5548": " iti cchāndogyopaniṣadi ṣaṣṭhādhyāyasya tṛtīyaḥ khaṇḍaḥ =======================================================================",
    "GV05chupsb_u:5549": " START ChUp 6,4.1",
    "GV05chupsb_u:5550": " yad agne rohitaṃ rūpaṃ tejasas tad rūpam /",
    "GV05chupsb_u:5551": " yac chuklaṃ tad apām /",
    "GV05chupsb_u:5552": " yat kṛṣṇaṃ tad annasya /",
    "GV05chupsb_u:5553": " apāgād agner agnitvam /",
    "GV05chupsb_u:5554": " vācārambhaṇaṃ vikāro nāmadheyaṃ trīṇi rūpāṇīty eva satyam // ChUp_6,4.1 //",
    "GV05chupsb_u:5555": " ChUpBh_6,4.1 yattaddevatānāṃ trivṛtkaraṇamuktaṃ tasyaivodāharaṇamucyate /",
    "GV05chupsb_u:5556": " udāharaṇaṃ nāmaikadeśaprasiddhyarthamudāhriyata iti /",
    "GV05chupsb_u:5557": " tadetadāha - yadagnesrivṛtkṛtānāṃ,",
    "GV05chupsb_u:5558": " yatkṛṣṇaṃ tasyaivāgne rūpaṃ tadannasya pṛthivyā atrivṛtkṛtāyā iti viddhi /",
    "GV05chupsb_u:5559": " tatraivaṃ sata rūpatrayavyatirekeṇāgniriti yanmanyase tvaṃ tasyāgneragnitvamidānīmapāgādapagatam /",
    "GV05chupsb_u:5560": " prāgrūpatrayavivekavijñānādyāgnibuddhirāsītte sāgnibuddhirapagatāgniśabdaścetyarthaḥ /",
    "GV05chupsb_u:5561": " yathādṛṣyamānaraktopadhānasaṃyuktaḥ sphaṭiko gṛhyamāṇaḥ padmarāgo 'yamitiśabdabuddhyoḥ",
    "GV05chupsb_u:5562": " prayojako bhavati prāgupadhānasphaṭikayorvivekavijñāne tu padmarāgaśabdabuddhī nivartete",
    "GV05chupsb_u:5563": " tadvivekavijñātustadvat /",
    "GV05chupsb_u:5564": " nanu kimatra buddhiśabdakalpanayā kriyate prāgrūpatrayavivekakaraṇādagnirevā'sīttadagneragnitvaṃ rohitādirūpavivekakaraṇādapāgāditi yuktaṃ yathā tantvapakarṣaṇe paṭābhāvaḥ /",
    "GV05chupsb_u:5565": " naivaṃ, buddhiśabdamātrameva hyagniryata āha vācā'rambhaṇamagnirnāma vikāro nāmadheya nāmamātramityarthaḥ /",
    "GV05chupsb_u:5566": " ato 'gnibuddharapi mṛṣaiva /",
    "GV05chupsb_u:5567": " kiṃ tarhi tatra satyaṃ trīṇi rūpāṇītyeva satyaṃ nāṇumātramapi rūpatrayavyatirekeṇa satyamastītyavadhāraṇārthaḥ //1 //",
    "GV05chupsb_u:5568": " START ChUp 6,4.2",
    "GV05chupsb_u:5569": " yad ādityasya rohitaṃ rūpaṃ tejasas tad rūpam /",
    "GV05chupsb_u:5570": " yac chuklaṃ tad apām /",
    "GV05chupsb_u:5571": " yat kṛṣṇaṃ tad annasya /",
    "GV05chupsb_u:5572": " apāgād ādityād ādityatvam /",
    "GV05chupsb_u:5573": " vācārambhaṇaṃ vikāro nāmadheyaṃ trīṇi rūpāṇīty eva satyam // ChUp_6,4.2 //",
    "GV05chupsb_u:5574": " yac candramaso rohitaṃ rūpaṃ tejasas tad rūpam /",
    "GV05chupsb_u:5575": " yac chuklaṃ tad apām /",
    "GV05chupsb_u:5576": " yat kṛṣṇaṃ tad annasya /",
    "GV05chupsb_u:5577": " apāgāc candrāc candratvam /",
    "GV05chupsb_u:5578": " vācārambhaṇaṃ vikāro nāmadheyaṃ trīṇi rūpāṇīty eva satyam // ChUp_6,4.3 //",
    "GV05chupsb_u:5579": " yad vidyuto rohitaṃ rūpaṃ tejasas tad rūpam /",
    "GV05chupsb_u:5580": " yac chuklaṃ tad apām /",
    "GV05chupsb_u:5581": " yat kṛṣṇaṃ tad annasya /",
    "GV05chupsb_u:5582": " apāgād vidyuto vidyuttvam /",
    "GV05chupsb_u:5583": " vācārambhaṇaṃ vikāro nāmadheyaṃ trīṇi rūpāṇīty eva satyam // ChUp_6,4.4 //",
    "GV05chupsb_u:5584": " 4 tathā yadādityasya yaccandramaso yadvidyuta ityādi samānam /",
    "GV05chupsb_u:5585": " nanu yathā nu khalu somyemāstisro devatāsrivṛttrivṛdekaikā bhavati tanme vijānīhityuktvā",
    "GV05chupsb_u:5586": " tejasa eva caturbhirapyudāharaṇairagnyādibhisrivṛtkaraṇaṃ darśitaṃ nābannayorudāharaṇaṃ",
    "GV05chupsb_u:5587": " darśitaṃ trivṛtkaraṇe /",
    "GV05chupsb_u:5588": " naiṣa doṣaḥ /",
    "GV05chupsb_u:5589": " abannaviṣayāṇyapyudāharaṇānyevameva ca draṣṭavyānīti manyate śrutiḥ /",
    "GV05chupsb_u:5590": " tejasa udāharaṇamupalakṣaṇārtham /",
    "GV05chupsb_u:5591": " rūpavattvātspaṣṭārthatvopapatteśca /",
    "GV05chupsb_u:5592": " gandharasayoranudāharaṇaṃ trayāṇāmasambhavāt /",
    "GV05chupsb_u:5593": " na hi gandharasau tejasi staḥ /",
    "GV05chupsb_u:5594": " sparśaśabdayoranudāharaṇaṃ vibhāgena darśayitumaśakyatvāt /",
    "GV05chupsb_u:5595": " yadi sarvaṃ jagattrivṛtkṛtamityagnyādivattrīṇi rūpāṇītyeva satyamagneragnitvavadapāgājjagato jagattvam /",
    "GV05chupsb_u:5596": " tathānnasyāpyapśuṅgatvādāpa ityeva satyaṃ vācārambhaṇamātramannam /",
    "GV05chupsb_u:5597": " tathāpāmapi tejaḥśuṅgatvādvācārambhaṇatvaṃ teja ityeva satyam /",
    "GV05chupsb_u:5598": " tejaso 'pi sacchuṅgatvādvācārambhaṇatvaṃ sadityeva satyamityeṣor'tho vivakṣitaḥ /",
    "GV05chupsb_u:5599": " nanu vāyvantarikṣe tvatrivṛtkṛte tejaḥ prabhṛtiṣvanantarbhūtatvādavaśiṣyete /",
    "GV05chupsb_u:5600": " evaṃ gandharasaśabdasparśāścāvaśiṣṭā iti kathaṃ satā vijñātena sarvamanyadvijñātaṃ bhavettadvijñāne vā prakārāntaraṃ vācyam /",
    "GV05chupsb_u:5601": " naiṣa doṣaḥ /",
    "GV05chupsb_u:5602": " rūpavaddravye sarvasya darśanāt /",
    "GV05chupsb_u:5603": " tejasi tāvadrūpavati śabdasparśayorapyulabhbhādvāyvantarikṣayostatra sparśaśabdaguṇavatoḥ sadbhāvo 'numīyate /",
    "GV05chupsb_u:5604": " tathābannayo rūpavato rasagandhāntabhāva iti /",
    "GV05chupsb_u:5605": " rūpavatāṃ trayāṇāṃ tejobannānāṃ trivṛtkaraṇapradarśanena sarvaṃ tadantarbhūtaṃ sadvikāratvāt rūpatrayavat vijñātaṃ manyate śrutiḥ /",
    "GV05chupsb_u:5606": " na hi mūrtaṃ rūpavaddravyaṃ pratyākhyāya vāyvākāśayostadguṇayorgandharasayorvā grahaṇamasti /",
    "GV05chupsb_u:5607": " athavā rūpavatāmapi trivṛtkaraṇaṃ pradarśanārthameva manyate śrutiḥ /",
    "GV05chupsb_u:5608": " yathā tu trivṛtkṛte trīṇi rūpāṇītyeva satyaṃ tathā pañcīkaraṇe 'pi samāno nyāya ityataḥ",
    "GV05chupsb_u:5609": " sarvasya sadvikāratvātsatā vijñātena sarvamidaṃ vijñātaṃ syātsadekamevādvitīyaṃ satyamiti",
    "GV05chupsb_u:5610": " siddhameva bhavati /",
    "GV05chupsb_u:5611": " tadekasminsati vijñāte sarvamidaṃ vijñātaṃ bhavatīti sūktam //2-4 //",
    "GV05chupsb_u:5612": " START ChUp 6,4.5",
    "GV05chupsb_u:5613": " etad dha sma vai tadvidvāṃsa āhuḥ pūrve mahāśālā mahāśrotriyāḥ /",
    "GV05chupsb_u:5614": " na no 'dya kaścanāśrutam amatam avijñātam udāhariṣyati /",
    "GV05chupsb_u:5615": " iti hy ebhyo vidāṃ cakruḥ // ChUp_6,4.5 //",
    "GV05chupsb_u:5616": " ChUpBh_6,4.5 etadvidvāṃso viditavantaḥ pūrve 'tikrāntā mahāśālā mahāśroṇiyā āhurha sma vai kila /",
    "GV05chupsb_u:5617": " kimuktavanta ityāhana no 'smākaṃ kule 'dyedānīṃ yathoktavijñānavatāṃ kaśna kaścidapyaśrutamamatamavijñātamudāhariṣyati",
    "GV05chupsb_u:5618": " nodāhariṣyati sarvaṃ vijñātamevāsmatkulīnānāṃ sadvijñānavattvādityābhiprāyaḥ /",
    "GV05chupsb_u:5619": " te punaḥ kathaṃ sarvaṃ vijñātavanta ityāha-ebhyasribhyo rohitādirūpebhyasrivṛtkṛtebhyo",
    "GV05chupsb_u:5620": " vijñātebhyaḥ sarvamapyanyacchiṣṭamevameveti vidāñcakrurvijñātavanto yasmāttasmātsarvajñā",
    "GV05chupsb_u:5621": " eva sadvijñānātta āsurityarthaḥ /",
    "GV05chupsb_u:5622": " athavaibhyo vidāñcakrurityagnyādibhyo dṛṣṭāntebhyo vijñātebhyaḥ sarvamanyadvidāñcakrurityetat //5 //",
    "GV05chupsb_u:5623": " START ChUp 6,4.6",
    "GV05chupsb_u:5624": " yad u rohitam ivābhūd iti tejasas tad rūpam iti tad vidāṃ cakruḥ /",
    "GV05chupsb_u:5625": " yad u śuklam ivābhūd ity apāṃ rūpam iti tad vidāṃ cakruḥ /",
    "GV05chupsb_u:5626": " yad u kṛṣṇam ivābhūd ity annasya rūpam iti tad vidāṃ cakruḥ // ChUp_6,4.6 //",
    "GV05chupsb_u:5627": " yad v avijñātam ivābhūd ity etāsām eva devatānāṃ samāsa iti tad vidāṃ cakruḥ /",
    "GV05chupsb_u:5628": " yathā nu khalu somyemās tisro devatāḥ puruṣaṃ prāpya trivṛt trivṛd ekaikā bhavati tan me vijānīhīti // ChUp_6,4.7 //",
    "GV05chupsb_u:5629": " ChUpBh_6,4.6,7 katham /",
    "GV05chupsb_u:5630": " yadanyadrūpeṇa sandihyamāne kapotādirūpe rohitamiva yadgṛhyamāṇamabhūtteṣāṃ pūrveṣāṃ",
    "GV05chupsb_u:5631": " brahmavidāṃ tattejaso rūpamiti vidāñcakruḥ tathā yacchuklamivābhūdgṛhyamāṇaṃ tadāpāṃ",
    "GV05chupsb_u:5632": " rūpaṃ yatkṛṣṇamiva gṛhyamāṇaṃ tadannasyeti vidāñcakrurevamevātyantadurlakṣyaṃ yadu",
    "GV05chupsb_u:5633": " apyavijñātamiva viśeṣato 'gṛhyamāṇamabhūttadapyetāsāmeva tisṛṇāṃ devatānāṃ samāsaḥ",
    "GV05chupsb_u:5634": " samudāya iti vidāñcakruḥ /",
    "GV05chupsb_u:5635": " evaṃ tāvadbāhyaṃ vastvagnyādivavijñātaṃ tathedānīṃ yathā nu khalu he somyemā yathoktāstisro",
    "GV05chupsb_u:5636": " devatāḥ puraṣaṃ śiraḥpāmyādilakṣaṇaṃ kāryakāraṇasaṅghātaṃ prāpya puruṣeṇopayujyamānāsrivṛttrivṛdekaikā",
    "GV05chupsb_u:5637": " bhavati tanme vijānīhi nigadata ityuktvā'ha //6-7 //",
    "GV05chupsb_u:5638": " iti cchāndogyopaniṣadi ṣaṣṭhādhyāyasya caturthaḥ khaṇḍaḥ =======================================================================",
    "GV05chupsb_u:5639": " START ChUp 6,5.1",
    "GV05chupsb_u:5640": " annam aśitaṃ tredhā vidhīyate /",
    "GV05chupsb_u:5641": " tasya yaḥ sthaviṣṭho dhātus tat purīṣaṃ bhavati /",
    "GV05chupsb_u:5642": " yo madhyamas tan māṃsam /",
    "GV05chupsb_u:5643": " yo 'ṇiṣṭhas tan manaḥ // ChUp_6,5.1 //",
    "GV05chupsb_u:5644": " ChUpBh_6,5.1 annamaśitaṃ bhuktaṃ tredhā vidhīyate jāṭharemāgninā pacyamānaṃ tridhā vibhajyate /",
    "GV05chupsb_u:5645": " kathaṃ, tasyānnasya tridhā vidhīyamānasya yaḥ sthaviṣṭhaḥ sthūlatamo dhātuḥ sthūlatamaṃ vastu vibhaktasya sthūloṃ'śastatpurīṣaṃ bhavati /",
    "GV05chupsb_u:5646": " yo madhyamoṃ'śo dhāturannasya tadrasādikrameṇa pariṇamya māṃsaṃ bhavati yo 'ṇiṣṭho",
    "GV05chupsb_u:5647": " 'ṇutamo dhātuḥ sa ūrdhvaṃ hṛdayaṃ prāpya sūkṣmāsu hitākhyāsu nāḍīpvanupravisya vāgādikaraṇasaṅghātasya",
    "GV05chupsb_u:5648": " sthitimutpādayanmano bhavati manorūpeṇa vipariṇamanmanasa upacayaṃ karoti /",
    "GV05chupsb_u:5649": " tataścānnopacitatvānmanaso bhautikatvameva na vaiśeṣikatantroktalakṣaṇaṃ nityaṃ niravayaṃ ceti gṛhyate /",
    "GV05chupsb_u:5650": " yadapi mano 'sya daivaṃ cakṣuriti vakṣyati tadapi na nityatvāpekṣayā kiṃ tarhi sūkṣmavyavahitaviprakṛṣṭādisarvendriyaviṣayavyāpakatvāpekṣayā",
    "GV05chupsb_u:5651": " yaccānyendriyaviṣayāpekṣayā nityatvaṃ tadapyāpekṣikameveti vakṣyāmaḥ /",
    "GV05chupsb_u:5652": " sadekamevādvitīyamiti śruteḥ //1 //",
    "GV05chupsb_u:5653": " START ChUp 6,5.2",
    "GV05chupsb_u:5654": " āpaḥ pītās tredhā vidhīyante /",
    "GV05chupsb_u:5655": " tāsāṃ yaḥ sthaviṣṭho dhātus tan mūtraṃ bhavati /",
    "GV05chupsb_u:5656": " yo madhyamas tal lohitam /",
    "GV05chupsb_u:5657": " yo 'ṇiṣṭhaḥ sa prāṇaḥ // ChUp_6,5.2 //",
    "GV05chupsb_u:5658": " ChUpBh_6,5.2 tathā'paḥ pītāstredhā vidhīyante tāsāṃ yaḥ sthaviṣṭho dhātustanmūtraṃ bhavati /",
    "GV05chupsb_u:5659": " yo madhyamastallohitaṃ bhavati /",
    "GV05chupsb_u:5660": " yo 'ṇiṣṭhaḥ sa prāṇo bhavati /",
    "GV05chupsb_u:5661": " vakṣyati hyāpomayaḥ prāṇo na pibato vicchetsyata iti //2//",
    "GV05chupsb_u:5662": " START ChUp 6,5.3",
    "GV05chupsb_u:5663": " tejo 'śitaṃ tredhā vidhīyate /",
    "GV05chupsb_u:5664": " tasya yaḥ sthaviṣṭho dhātus tad asthi bhavati /",
    "GV05chupsb_u:5665": " yo madhyamaḥ sa majjā /",
    "GV05chupsb_u:5666": " yo 'ṇiṣṭhaḥ sā vāk // ChUp_6,5.3 //",
    "GV05chupsb_u:5667": " ChUpBh_6,5.3 tathā tejo 'śitaṃ tailaghṛtādi bhakṣitaṃ tredhā vidhīyate tasya yaḥ sthaviṣṭho dhātustadasthi bhavati /",
    "GV05chupsb_u:5668": " yo madhyamaḥsa majjāsthyantargataḥ snehaḥ /",
    "GV05chupsb_u:5669": " yo 'ṇiṣṭhaḥ sā vāk /",
    "GV05chupsb_u:5670": " tailaghṛtādibhakṣaṇāddhi vāgviśadā bhāṣaṇe samarthā bhavatīti prasiddhaṃ loke //3 //",
    "GV05chupsb_u:5671": " START ChUp 6,5.4",
    "GV05chupsb_u:5672": " annamayaṃ hi somya manaḥ /",
    "GV05chupsb_u:5673": " āpomayaḥ prāṇaḥ /",
    "GV05chupsb_u:5674": " tejomayī vāg iti /",
    "GV05chupsb_u:5675": " bhūya eva mā bhagavān vijñāpayatv iti /",
    "GV05chupsb_u:5676": " tathā somyeti hovāca // ChUp_6,5.4 //",
    "GV05chupsb_u:5677": " ChUpBh_6,5.4 yata evamannamayaṃ hi somya mana āpomayaḥ prāṇastejomayī vāk /",
    "GV05chupsb_u:5678": " nanu kevalānnabhakṣiṇa ākhuprabhṛtayo vāgminaḥ prāṇavantaśca tathāṃmātrabhakṣyāḥ",
    "GV05chupsb_u:5679": " sāmudrā mīnamakaraprabhṛtayo manasvino vāggminaśca tathā snehapānāmapi prāṇavattvaṃ",
    "GV05chupsb_u:5680": " cānumeyaṃ yadi santi tatra kathamannamayaṃ hi somya mana ityādyucyate /",
    "GV05chupsb_u:5681": " naiṣa doṣaḥ /",
    "GV05chupsb_u:5682": " sarvasya trivṛtkṛtatvātsarvatra sarvopapatteḥ /",
    "GV05chupsb_u:5683": " na hyatrivṛtkṛtamannamaśnāti kaścidāpo vātrivṛtkṛtāḥ pīyante tejo vātrivṛtkṛtamaśnāti kaścidityannādānāmākhuprabhṛtīnāṃ vāggmitvaṃ prāṇavattvaṃ cetyādyaviruddham /",
    "GV05chupsb_u:5684": " ityevaṃ pratyāyitaḥ śveketurāha-bhūya eva punareva mā māṃ bhagavānannamayaṃ hi somya mana ityādi vijñāpayatu dṛṣṭāntenāvagamayu nādyāpi mamāsminnarthe samyaṅniścayo jātaḥ /",
    "GV05chupsb_u:5685": " yasmāttejovannamayatvenāviśiṣṭe deha ekasminnupayujyamānānyannāpsnehajātānyaṇiṣṭhadhāturūpeṇa",
    "GV05chupsb_u:5686": " manaḥprāṇavāca upacinvanti svajātyanatikrameṇeti durvijñeyamityabhiprāyo 'to bhūya evetyādyāha /",
    "GV05chupsb_u:5687": " tamevamuktavantaṃ tathāstu somyeti hovāca pitā śṛṇvatra dṛṣṭāntaṃ yathaitadupapadyate yatpṛcchasi //4//",
    "GV05chupsb_u:5688": " iti cchāndogyopaniṣadi ṣaṣṭhādhyāyasya pañcamaḥ khaṇḍaḥ =======================================================================",
    "GV05chupsb_u:5689": " START ChUp 6,6.1",
    "GV05chupsb_u:5690": " dadhnaḥ somya mathyamānasya yo 'ṇimā sa ūrdhvaḥ samudīṣati /",
    "GV05chupsb_u:5691": " tat sarpir bhavati // ChUp_6,6.1 //",
    "GV05chupsb_u:5692": " ChUpBh_6,6.1 dadhnaḥ somya mathyamānasya yo 'ṇimāṇubhāvaḥ sa ūrdhvaḥ samudīṣati sambhūyordhvaṃ navanūtabhāvena gacchati tatsarpirbhavati //1",
    "GV05chupsb_u:5693": " START ChUp 6,6.2",
    "GV05chupsb_u:5694": " evam eva khalu somyānnasyāśyamānasya yo 'ṇimā sa ūrdhvaḥ samudīṣati /",
    "GV05chupsb_u:5695": " tan mano bhavati // ChUp_6,6.2 //",
    "GV05chupsb_u:5696": " ChUpBh_6,6.2 yathāyaṃ dṛṣṭānta evameva khalu somyānnasyaudanāderaśyamānasya bhujyamānasyodaryemāgninā",
    "GV05chupsb_u:5697": " vāyusahiteta khajeneva mathyamānasya yo 'ṇimā sa ūrdhvaḥ samudīṣati tanmano bhavati",
    "GV05chupsb_u:5698": " mano 'vayavaiḥ saha sambhūya mana upacinotītyetat //2 //",
    "GV05chupsb_u:5699": " START ChUp 6,6.3",
    "GV05chupsb_u:5700": " apāṃ somya pīyamānānāṃ yo 'ṇimā sa ūrdhvaḥ samudīṣati /",
    "GV05chupsb_u:5701": " sā prāno bhavati // ChUp_6,6.3 //",
    "GV05chupsb_u:5702": " ChUpBh_6,6.3 tathāpāṃ somya pīyamānānāṃ yo 'ṇimā sa ūrdhvaḥ samudīṣati sa prāṇo bhavatīti //3 //",
    "GV05chupsb_u:5703": " START ChUp 6,6.4",
    "GV05chupsb_u:5704": " tejasaḥ somyāśyamānasya yo 'ṇimā sa ūrdhvaḥ samudīṣati /",
    "GV05chupsb_u:5705": " sā vāg bhavati // ChUp_6,6.4 //",
    "GV05chupsb_u:5706": " ChUpBh_6,6.4 evameva khalu somya tejaso 'śyamānasya yo 'ṇimā sa ūrdhvaḥ samudīṣati sā vāgbhavati //4 //",
    "GV05chupsb_u:5707": " START ChUp 6,6.5",
    "GV05chupsb_u:5708": " annamayaṃ hi somya manaḥ /",
    "GV05chupsb_u:5709": " āpomayaḥ prāṇaḥ /",
    "GV05chupsb_u:5710": " tejomayī vāg iti /",
    "GV05chupsb_u:5711": " bhūya eva mā bhagavān vijñāpayatv iti /",
    "GV05chupsb_u:5712": " tathā somyeti hovāca // ChUp_6,6.5 //",
    "GV05chupsb_u:5713": " ChUpBh_6,6.5 annamayaṃ hi somya mana āpomayaḥ prāṇastejomayī vāgiti yuktameva mayoktamityamiprāyaḥ /",
    "GV05chupsb_u:5714": " ato 'ptejasorastvetatsarvamevam /",
    "GV05chupsb_u:5715": " manastvannamayamityatra naikāntena mama niścayo jāto 'to bhūya eva mā bhagavānmanaso 'nnamayatvaṃ dṛṣṭāntena vijñāpayatviti /",
    "GV05chupsb_u:5716": " tathā somyeti hovāca pitā //5//",
    "GV05chupsb_u:5717": " iti cchāndogyopaniṣadi ṣaṣṭhādhyāyasya ṣaṣṭhaḥ khaṇḍaḥ =======================================================================",
    "GV05chupsb_u:5718": " START ChUp 6,7.1",
    "GV05chupsb_u:5719": " ṣoḍaśakalaḥ somya puruṣaḥ /",
    "GV05chupsb_u:5720": " pañcadaśāhāni māśīḥ /",
    "GV05chupsb_u:5721": " kāmam apaḥ piba /",
    "GV05chupsb_u:5722": " āpomayaḥ prāṇo na pibato vicchetsyata iti // ChUp_6,7.1 //",
    "GV05chupsb_u:5723": " ChUpBh_6,7.1 annasya bhuktasya yo 'ṇiṣṭho dhātuḥ sa manasi śaktimadhāt sānnopacitā manasaḥ śaktiḥ ṣoḍaśadhā pravibhajya puruṣasya kalātvena nirdidikṣitā /",
    "GV05chupsb_u:5724": " tayā manasyannopacitayā śaktyā ṣoḍaśadhā pravibhaktayā saṃyuktastadvānkāryakaraṇasaṅghātalakṣaṇo",
    "GV05chupsb_u:5725": " jīvaviśiṣṭaḥ piṇḍaḥ puruṣaḥ ṣoḍaśakala ucyate yasyāṃ satyāṃ draṣṭā śrotā mantā boddhā",
    "GV05chupsb_u:5726": " kartā vijñātā sarvakriyāsamarthaḥ puruṣo bhavati hīyamānāyāṃ ca yasyāṃ sāmarthyahāniḥ /",
    "GV05chupsb_u:5727": " vakṣyati“cāthānnasyā'yī draṣṭe“tyādi /",
    "GV05chupsb_u:5728": " sarvasya kāryakaraṇasya sāmarthyaṃ manaḥkṛtameva /",
    "GV05chupsb_u:5729": " mānasena hi balena sampannā balino dṛśyante loke,",
    "GV05chupsb_u:5730": " dhyānāhārāśca kecidannasya sarvātmakatvāt /",
    "GV05chupsb_u:5731": " ato 'nnakṛtaṃ mānasaṃ vīryaṃ ṣoḍaśa kalā yasya puruṣasya so 'yaṃ ṣoḍaśakalaḥ puruṣaḥ etaccetpratyakṣīkartumicchasi pañcadaśasaṃkhyākānyahāni māśīraśanaṃ mā kārṣīḥ /",
    "GV05chupsb_u:5732": " kāmamicchāto 'paḥ piba yasmānnapibato 'paste prāṇo vicchetsyate vicchedamāpatsyate yasmādāpomayo 'bvikāraḥ prāṇa ityavocāma /",
    "GV05chupsb_u:5733": " na hi kāryaṃ svakāraṇopaṣṭambhamantareṇāvibhraṃśamānaṃ sthātumutsahate //1 //",
    "GV05chupsb_u:5734": " START ChUp 6,7.2",
    "GV05chupsb_u:5735": " sa ha pañcadaśāhāni nāśa /",
    "GV05chupsb_u:5736": " atha hainam upasasāda kiṃ bravīmi bho iti /",
    "GV05chupsb_u:5737": " ṛcaḥ somya yajūṃṣi sāmānīti /",
    "GV05chupsb_u:5738": " sa hovāca na vai mā pratibhānti bho iti // ChUp_6,7.2 //",
    "GV05chupsb_u:5739": " ChUpBh_6,7.2 sa haivaṃ śrutvā manaso 'nnamayatvaṃ pratyakṣīkartuṃmicchanpañcadaśāhāni nā'śāśanaṃ na kṛtavān /",
    "GV05chupsb_u:5740": " atha ṣoḍaśe 'hani hainaṃ pitaramupasasādopagatavānupagamya covāca kiṃ bravīmi bho iti /",
    "GV05chupsb_u:5741": " itara āha ṛcaḥ somya yajūṃṣi sāmānyadhīṣveti /",
    "GV05chupsb_u:5742": " evamuktaḥ pitrā'ha-na vai mā māmṛgādīni mama manasi na dṛśyanta ityartho he bho bhagavanniti //2//",
    "GV05chupsb_u:5743": " START ChUp 6,7.3",
    "GV05chupsb_u:5744": " taṃ hovāca yathā somya mahato 'bhyāhitasyaiko 'ṅgāraḥ khadyotamātraḥ pariśiṣṭaḥ syāt /",
    "GV05chupsb_u:5745": " tena tato 'pi na bahu dahet /",
    "GV05chupsb_u:5746": " evaṃ somya te ṣoḍaśānāṃ kalānām ekā kalā atiśiṣṭā syāt /",
    "GV05chupsb_u:5747": " tayaitarhi vedān nānubhavasi /",
    "GV05chupsb_u:5748": " aśāna /",
    "GV05chupsb_u:5749": " atha me vijñāsyasīti // ChUp_6,7.3 //",
    "GV05chupsb_u:5750": " ChUpBh_6,7.3 evamuktavantaṃ pitā'ha-śṛṇu tatra kāraṇaṃ yena te tānyṛgādīni na pratibhāntīti (taṃ hovāca)",
    "GV05chupsb_u:5751": " yathā loke he somya mahato mahatparimāṇasyābhyāhitasyopacitasyendhanairagnereko 'ṅgāraḥ",
    "GV05chupsb_u:5752": " khadyotaparimāṇaḥ śāntasya pariśiṣṭo 'vaśiṣṭaḥ syādbhavettenoṅgāreṇa tato 'pi tatparimāṇādīṣadapi",
    "GV05chupsb_u:5753": " na bahu dahedevameva khalu somya te tavānnopacitānāṃ ṣoḍaśānāṃ kalānāmekā kalāvayavo",
    "GV05chupsb_u:5754": " 'tiśiṣṭāvaśiṣṭā na bahu dahedevameva khalu somya te tavānnopacitānāṃ ṣoḍaśānāṃ kalānāmekā",
    "GV05chupsb_u:5755": " kalāvayavo 'tiśiṣṭā syāttayā tvaṃ khadyotamātrāṅgāratulyayaitarhīdānīṃ vedānnānubhavasi na pratipadyase,",
    "GV05chupsb_u:5756": " śrutvā ca me mama vācamathāśeṣaṃ vijñāsyasyaśāna bhuṅkṣva tāvat //3 //",
    "GV05chupsb_u:5757": " START ChUp 6,7.4",
    "GV05chupsb_u:5758": " sa hāśa /",
    "GV05chupsb_u:5759": " atha hainam upasasāda /",
    "GV05chupsb_u:5760": " taṃ ha yat kiṃ ca papraccha sarvaṃ ha pratipede // ChUp_6,7.4 //",
    "GV05chupsb_u:5761": " ChUpBh_6,7.4 sa ha tathaivā'śa bhuktavānathānantaraṃ hainaṃ pitaraṃ śuśrūṣurupasasāda",
    "GV05chupsb_u:5762": " taṃ hopagataṃ putraṃ yatkiñcargādiṣu papraccha grantharūpamarthajātaṃ vā pitā sa",
    "GV05chupsb_u:5763": " śvetaketuḥ sarvaṃ ha tatpratipede ṛgādyarthato granthataśca //4 //",
    "GV05chupsb_u:5764": " START ChUp 6,7.5",
    "GV05chupsb_u:5765": " taṃ hovāca /",
    "GV05chupsb_u:5766": " yathā somya mahato 'bhyāhitasyaikam aṅgāraṃ khadyotamātraṃ pariśiṣṭaṃ taṃ tṛnair upasamādhāya prājvalayet tena tato 'pi bahu dahet // ChUp_6,7.5",
    "GV05chupsb_u:5767": " ChUpBh_6,7.5 taṃ hovāca punaḥ pitā yathā somya mahato 'bhyāhitāsyetyādi samānamekamaṅgāraṃ",
    "GV05chupsb_u:5768": " śāntasyāgneḥ khadyotamātraṃ pariśiṣṭaṃ taṃ tṛṇaiścūrṇaiścopasamādhāya prājvalayedvardhayet /",
    "GV05chupsb_u:5769": " teneddhenāṅgāreṇa tato 'pi pūrvaparimāṇādbahu dahet //5 //",
    "GV05chupsb_u:5770": " START ChUp 6,7.6",
    "GV05chupsb_u:5771": " evaṃ somya te ṣoḍaśānāṃ kalānām ekā kalātiśiṣṭābhūt /",
    "GV05chupsb_u:5772": " sānnenopasamāhitā prājvālī /",
    "GV05chupsb_u:5773": " tayaitarhi vedān anubhavasi /",
    "GV05chupsb_u:5774": " annamayaṃ hi somya manaḥ /",
    "GV05chupsb_u:5775": " āpomayaḥ prāṇaḥ /",
    "GV05chupsb_u:5776": " tejomayī vāg iti /",
    "GV05chupsb_u:5777": " tad dhāsya vijajñāv iti vijajñāv iti // ChUp_6,7.6 //",
    "GV05chupsb_u:5778": " ChUpBh_6,7.6 evaṃ somya te ṣoḍaśānāmannakalānāṃ sāmarthyarūpāṇāmekā kalātiśiṣṭābhūdatiśiṣṭā'sītpañcadaśāhānyabhuktavata",
    "GV05chupsb_u:5779": " ekaikenāhnaikaikā kalā candramasa ivāparapakṣe kṣīṇā sātiśiṣṭā kalā tavānnena bhuktenopasamāhitā",
    "GV05chupsb_u:5780": " vardhitopacitā prājvāli /",
    "GV05chupsb_u:5781": " dairdhyaṃ chāndasaṃ prajvalitā vardhitetyarthaḥ /",
    "GV05chupsb_u:5782": " prājvālīditi kalā tavānnena bhuktenopasamāhitā vardhitopacitā prājvāli /",
    "GV05chupsb_u:5783": " dairdhyaṃ chāndasaṃ prajvalitā vardhitetyarthaḥ /",
    "GV05chupsb_u:5784": " prājvālīditi pāṭhāntaraṃ tadā tenopasamāhitā svayaṃ prajvalitavatīryarthaḥ /",
    "GV05chupsb_u:5785": " tayā vardhitayaitarhīdānīṃ vedānanubhavasyupalabhase /",
    "GV05chupsb_u:5786": " evaṃ vyāvṛttyanuvṛttibhyāmannāmayatvaṃ manasaḥ siddhamityupasaṃharatyannamayaṃ hi somya mana ityādi /",
    "GV05chupsb_u:5787": " yathaitanmanaso 'nnamayatvaṃ tava siddhaṃ tathā'pomayaḥ prāṇastejomayī vāgityetadapi siddhamevetyabhiprāyaḥ /",
    "GV05chupsb_u:5788": " tadetaddhāsya pituruktaṃ mana ādīnāmannādimayatvaṃ vijajñau vijñātavāñśvetaketuḥ /",
    "GV05chupsb_u:5789": " dvirabhyāsastrivṛtkaraṇaprakaraṇasamāptyarthaḥ //6//",
    "GV05chupsb_u:5790": " iti cchāndogyopaniṣadi ṣaṣṭhādhyāyasya saptamaḥ khaṇḍaḥ =======================================================================",
    "GV05chupsb_u:5791": " START ChUp 6,8.1",
    "GV05chupsb_u:5792": " uddālako hāruṇiḥ śvetaketuṃ putram uvāca svapnāntaṃ me somya vijānīhīti /",
    "GV05chupsb_u:5793": " yatraitat puruṣaḥ svapiti nāma satā somya tadā saṃpanno bhavati /",
    "GV05chupsb_u:5794": " svam apīto bhavati /",
    "GV05chupsb_u:5795": " tasmād enaṃ svapitīty ācakṣate /",
    "GV05chupsb_u:5796": " svaṃ hy apīto bhavati // ChUp_6,8.1 //",
    "GV05chupsb_u:5797": " ChUpBh_6,8.1 yasminmanasi jīvenā'tmanānupraviṣṭā parā devatā'darśa iva puruṣaḥ pratibimbena jalādiviṣviva ca sūryādayaḥ pratibimbaiḥ /",
    "GV05chupsb_u:5798": " tanmano 'nnamayaṃ tejo 'ṃmayābhyāṃ vākprāṇābhyāṃ saṃgatamadhigatam /",
    "GV05chupsb_u:5799": " yanmayo yatsthaśca jīvo mananadarśanaśravaṇādivyāvahārāya kalpate taduparame ca svaṃ devatārūpameva pratipadyate /",
    "GV05chupsb_u:5800": " taduktaṃ śrutyantare“dhyāyatīva lelāyatīva sadhīḥ svapno bhūtvemaṃ lokamatikrāmati““sa vā āyamātmā brahma vijñānamayo manomaya“ityādi,",
    "GV05chupsb_u:5801": " “svapnena śārīram” ityādi,",
    "GV05chupsb_u:5802": " “prāṇanneva prāṇo nāma bhavatī“tyādi ca /",
    "GV05chupsb_u:5803": " tasyāsya manaḥsthasya mana ākhyāṃ gatasya manaupaśamadvāreṇendriyaviṣayebhyo nivṛttasya",
    "GV05chupsb_u:5804": " yasyāṃ parasyāṃ devatāyāṃ svātmabhātāyāṃ yadavasthānaṃ tatputrāyā'cikhyāsuruddālako",
    "GV05chupsb_u:5805": " ha kilā'ruṇiḥ śvetaketuṃ putramuvācoktavān /",
    "GV05chupsb_u:5806": " svapnāntaṃ svapnamadhyaṃ svapna iti darśanavṛtteḥ svapnasyā'khyā tasya madhyaṃ svapnāntaṃ suṣuptamityetat /",
    "GV05chupsb_u:5807": " athavā svapnāntaṃ svapnasatattvamityarthaḥ tatrāpyarthātsuṣuptameva bhavati /",
    "GV05chupsb_u:5808": " svamapīto bhavatīti vacanāt /",
    "GV05chupsb_u:5809": " na hyanyatra suṣuptātsvamapītiṃ jīvasyecchanti brahmavidaḥ /",
    "GV05chupsb_u:5810": " tatra hyādarśāpanayane puruṣapratibimbi ādarśagato yathā svameva puruṣamapīto bhavatyevaṃ",
    "GV05chupsb_u:5811": " mana ādyuparame caitanyapratibimbarūpeṇa jīvenā'tmanā manasi praviṣṭā nāmarūpavyākaraṇāya",
    "GV05chupsb_u:5812": " parā devatā sā svamevā'tmānaṃ pratipadyate jīvarūpatāṃ mana ākhyāṃ hitvā /",
    "GV05chupsb_u:5813": " ataḥ suṣupta eva svapnāntaśabdavācya ityavagamyate /",
    "GV05chupsb_u:5814": " yatra tu suptaḥ svapnānpaśyati tatsvāpnaṃ darśanaṃ sukhaduḥkhasaṃyuktamiti puṇyāpuṇyayorhi sukhaduḥkhārambhakatvaṃ prasiddham /",
    "GV05chupsb_u:5815": " puṇyāpuṇyayoścāvidyākāmopaṣṭambhenaiva sukhaduḥkhataddarśanakāryārambhakatvamupapadyate nānyathetyavidyākāmakarmabhiḥ saṃsārahetubhiḥ saṃyukta eva svapna iti na svamapītā bhavati /",
    "GV05chupsb_u:5816": " “ananvāgataṃ puṇyenānanvāgataṃ pāpena tīrṇo hi tadā sarvāñchokānhṛdayasya bhavati” “tadvā asyaitadaticchandā” “eṣa parama ānanda“ityādiśrutibhyaḥ",
    "GV05chupsb_u:5817": " suṣupta eva svaṃ devatārūpaṃ jīvatvavinirmuktaṃ darśayiṣyāmītyāha /",
    "GV05chupsb_u:5818": " svapnāntaṃ me mama nigadato he somya vijānīhi vispaṣṭamavadhārayetyarthaḥ /",
    "GV05chupsb_u:5819": " kadā svapnānto bhavatītyucyate /",
    "GV05chupsb_u:5820": " yatra yasminkāla etannāma bhavati puruṣasya svapsyataḥ /",
    "GV05chupsb_u:5821": " prasiddhaṃ hi loke svapitīti /",
    "GV05chupsb_u:5822": " gauṇaṃ cedaṃ nāmetyāha /",
    "GV05chupsb_u:5823": " yadā svapitītyucyate puruṣastadā tasminkāle satā sacchabdavācyayā prakṛtayā devatayā saṃpanno bhavati saṃgata ekībhūto bhavati /",
    "GV05chupsb_u:5824": " manasi praviṣṭaṃ mana ādisaṃsargakṛtaṃ jīvarūpaṃ parityajya svaṃ sadrūpaṃ yatparamārthasatyamapīto 'pigato bhavati /",
    "GV05chupsb_u:5825": " atastasmātsvapitītyenamācakṣate lokikāḥ /",
    "GV05chupsb_u:5826": " svamātmānaṃ hi yasmādapīto bhavati /",
    "GV05chupsb_u:5827": " tataścā'yastānāṃ karaṇānāmanekavyāpāranimittaglānānāṃ svavyāpārebhya uparamo bhavati /",
    "GV05chupsb_u:5828": " śruteśca“śrāmyatyeva vākśrāmyati cakṣur” ityevamādi /",
    "GV05chupsb_u:5829": " tathā ca“gṛhītā vāggṛhītaṃ śrotraṃ gṛhītaṃ mana“ityevamādīni karaṇāni prāṇagrastāni /",
    "GV05chupsb_u:5830": " prāṇa eko 'śrānto dehe kulāye yo jāgarti tadā jīvaḥ śramāpanuttaye svaṃ devatārūpamātmānaṃ pratipadyate /",
    "GV05chupsb_u:5831": " nānyatra svarūpāvasthānācchramāpanodaḥ syāditi yuktā prasiddhirlaukikānāṃ svaṃ hyapīto bhavatīti /",
    "GV05chupsb_u:5832": " dṛśyate hi loke jvarādirogagrastānāṃ tadvinirnoke svātmasthānāṃ viśramaṇaṃ tadvadihāpi syāditi yuktam /",
    "GV05chupsb_u:5833": " “tadyathā śyeno vā suparṇo vā viparipatya śrānta“ityādiśruteṣca //1 //",
    "GV05chupsb_u:5834": " START ChUp 6,8.2",
    "GV05chupsb_u:5835": " sa yathā śakuniḥ sūtreṇa prabaddho diśaṃ diśaṃ patitvānyatrāyatanam alabdhvā bandhanam evopaśrayate /",
    "GV05chupsb_u:5836": " evam eva khalu somya tan mano diśaṃ diśaṃ patitvānyatrāyatanam alabdhvā prāṇam evopaśrayate /",
    "GV05chupsb_u:5837": " prāṇabandhanaṃ hi somya mana iti // ChUp_6,8.2 //",
    "GV05chupsb_u:5838": " ChUpBh_6,8.2 tatrāyaṃ dṛṣṭānto yathokter'the-sa yathā śakuniḥ pakṣī śakunighātakasya",
    "GV05chupsb_u:5839": " hastagatena sūtreṇa prabaddhaḥ pāśito diśaṃ diśaṃ bandhanamokṣārthī sanpratiśidiśaṃ",
    "GV05chupsb_u:5840": " patitvānyatra bandhanādāyatanamāśrayaṃ viśramaṇāyālabdhvāprāpya bandhanamevopaśrayate /",
    "GV05chupsb_u:5841": " evameva yathāyaṃ dṛṣṭāntaḥ khalu he sobhya tanmanastatprakṛtaṃ poḍaśakalamannopacitaṃ",
    "GV05chupsb_u:5842": " mano nirdhāritaṃ tatepraviṣṭastatsthastadupalakṣito jīvastanmana iti nirdiśyate mañcākrośanavat /",
    "GV05chupsb_u:5843": " sa mana ākhyopādhirjīvo 'vidyākāmakarmopadiṣṭāṃ diśaṃ diśaṃ sukhaduḥkhādilakṣaṇāṃ jāgratsvapnayoḥ patitvā gatvānubhūyetyarthaḥ /",
    "GV05chupsb_u:5844": " anyatra sadākhyātsvātmana āyatanaṃ viśramaṇasthānamalabdhvā prāṇameva prāṇena sarvakāryakaraṇāśrayeṇopalakṣitā prāṇa ityucyate sadākhyā parā devatā /",
    "GV05chupsb_u:5845": " “prāṇasya prāṇaṃ” “prāṇaśarīro bhārūpa“ityādiśruteḥ /",
    "GV05chupsb_u:5846": " atastāṃ devatāṃ prāṇaṃ prāṇākhyāmevopaśrayate /",
    "GV05chupsb_u:5847": " prāṇo bandhanaṃ yasya manasastatprāṇabandhanaṃ hi yasmātsomya manaḥ prāṇopalakṣitadevatāśrayaṃ mana iti tadupalakṣito jīva iti //2 //",
    "GV05chupsb_u:5848": " START ChUp 6,8.3",
    "GV05chupsb_u:5849": " aśanāpipāse me somya vijānīhīti /",
    "GV05chupsb_u:5850": " yatraitat puruṣo 'śiśiṣati nāmāpa eva tad aśitaṃ nayante /",
    "GV05chupsb_u:5851": " tad yathā gonāyo 'śvanāyaḥ puruṣanāya ity evaṃ tad apa ācakṣate 'śanāyeti /",
    "GV05chupsb_u:5852": " tatraitac chuṅgam utpatitaṃ somya vijānīhi /",
    "GV05chupsb_u:5853": " nedam amūlaṃ bhaviṣyatīti // ChUp_6,8.3 //",
    "GV05chupsb_u:5854": " ChUpBh_6,8.3 evaṃ svapitināmaprasiddhidvāreṇa yajjīvasya satyasvarūpaṃ jagato mūlaṃ tatputrasya darśayitvā'hānnādikāryakāraṇaparamparayāpi jagato mūlaṃ saddidarśayiṣuḥ /",
    "GV05chupsb_u:5855": " aśanāpipāse aśitumicchāśanā yālopena /",
    "GV05chupsb_u:5856": " pātumicchā pipāsā te aśanāpipāse aśanāpipāsayoḥ satatvaṃ vijānīhītyetat /",
    "GV05chupsb_u:5857": " yatra yasminkāla etannāma puruṣo bhavati /",
    "GV05chupsb_u:5858": " kiṃ tat?aśiśiṣatyaśitumicchatīti /",
    "GV05chupsb_u:5859": " tadā tasya puruṣasya kinimittaṃ nāma bhavatītyāha /",
    "GV05chupsb_u:5860": " yattatpuruṣeṇāśitamannaṃ kaṭhinaṃ potā āpo nayante dravīkṛtya rasādibhāvena vipariṇamayante tadā bhuktamannaṃ jīryati /",
    "GV05chupsb_u:5861": " atha ca bhavatyasya nāmāśiśiṣatīti gauṇam /",
    "GV05chupsb_u:5862": " jīrṇe hyanne 'śitumicchati sarvo hi jantuḥ /",
    "GV05chupsb_u:5863": " tat tatra apāmaśitanetṛtvādaśanāyā iti nāma prasiddhamityetasminnarthe /",
    "GV05chupsb_u:5864": " yathā gonāyo gāṃ nayatīti gonāya ityucyate gopālaḥ /",
    "GV05chupsb_u:5865": " tathāśvānnayatītyaśvanāyo 'śvapāla ityucyate /",
    "GV05chupsb_u:5866": " puruṣanāyaḥ puruṣānnayatīti rājā senāpatirvā /",
    "GV05chupsb_u:5867": " evaṃ tattadāpa ācakṣate laukikā aśanāyeti visarjanīyalopena /",
    "GV05chupsb_u:5868": " tatraivaṃ satyadbhī rasādibhāvena nītenāśitenānnena niṣpāditamidaṃ śarīraṃ vaṭakaṇikāyāmiva",
    "GV05chupsb_u:5869": " śuṅgo 'ṅkura utpatita udgatastamimaṃ śuṅgaṃ kāryaṃ śarīrākhyaṃ vaṭādiśuṅgavadutpatitaṃ",
    "GV05chupsb_u:5870": " he sobhya vijānīhi /",
    "GV05chupsb_u:5871": " kiṃ tatra vijñeyamityucyate /",
    "GV05chupsb_u:5872": " śuṇvidaṃ śuṅgavatkāryatvāccharīraṃ nāmūlaṃ mūlarahitaṃ bhaviṣyatītyukta āha śvetaketuḥ //3 //",
    "GV05chupsb_u:5873": " START ChUp 6,8.4",
    "GV05chupsb_u:5874": " tasya kva mūlaṃ syād anyatrānnāt /",
    "GV05chupsb_u:5875": " evam eva khalu somyānnena śuṅgenāpo mūlam anviccha /",
    "GV05chupsb_u:5876": " adbhiḥ somya śuṅgena tejo mūlam anviccha /",
    "GV05chupsb_u:5877": " tejasā somya śuṅgena sanmūlam anviccha /",
    "GV05chupsb_u:5878": " sanmūlāḥ somyemāḥ sarvāḥ prajāḥ sadāyatanāḥ satpratiṣṭhāḥ // ChUp_6,8.4 //",
    "GV05chupsb_u:5879": " ChUpBh_6,8.4 yadyevaṃ samūlamidaṃ śarīraṃ vaṭādiśuṅgavattasyāsya kva mūlaṃ syādbhavedityevaṃ pṛṣṭa āha pitā /",
    "GV05chupsb_u:5880": " tasya kva mūlaṃ syādanyatrānnādannaṃ mūlamityabhiprāyaḥ /",
    "GV05chupsb_u:5881": " katham /",
    "GV05chupsb_u:5882": " aśitaṃ hyannamadbhirdravīkṛtaṃ jāṭhareṇāgninā pacyamānaṃ rasabhāvena pariṇamate /",
    "GV05chupsb_u:5883": " rasocchoṇitaṃ śoṇitānmāṃsaṃ māṃsānmedo medaso 'sthīnyasthibhyo majjā majjāyāḥ śukram /",
    "GV05chupsb_u:5884": " tathā yoṣidbhuktaṃ cānnaṃ rasādikrameṇaivaṃ pariṇataṃ lohitaṃ bhavati /",
    "GV05chupsb_u:5885": " tābhyāṃ śukraśoṇitābhyāmannakāryābhyāṃ saṃyuktābhyāmannenaiva pratyahaṃ bhujyamānenā'pūryamāṇābhyāṃ",
    "GV05chupsb_u:5886": " kuḍyamiva mṛtpiṇḍaiḥ pratyuhamupacīyamāno 'nnamūlo dehaśuṅgaḥ pariniṣpanna ityarthaḥ /",
    "GV05chupsb_u:5887": " yattu dehaśuṅgo 'nnamūla evameva khalu somyānnena śuhgena kāryabhūtenāpo mūlamannasya śuṅgasyānviccha pratipadyasva /",
    "GV05chupsb_u:5888": " apāmapi vināśotpattimattavācchuṅgatvameveti adbhiḥ sīmya śuṅgena kāryeṇa kāraṇaṃ tejo mūlamanviccha /",
    "GV05chupsb_u:5889": " tejaso 'pi vināśotpattimattavācchuṅgatvamiti tejasā somya śuṅgena sanmūlamekamevādvitīyaṃ paramārthasatyam /",
    "GV05chupsb_u:5890": " yasminsarvamidaṃ vācā'rambhaṇaṃ vikāro nāmadheyamanṛtaṃ rajjvāmiva sarpādivikalpajātamadhyastamavidyayā",
    "GV05chupsb_u:5891": " tadasya jagato mūlamataḥ sanmūlāḥ satkāraṇā he somyemāḥ sthāvarajaṅgamalakṣaṇāḥ sarvāḥ",
    "GV05chupsb_u:5892": " prajā na kevalaṃ sanmūlā evedānīmapi sthitikāle sadāyatanāḥ sadāśrayā eva /",
    "GV05chupsb_u:5893": " nahi mṛdamanāśritya ghaṭādeḥ sattvaṃ sthitirvāsti /",
    "GV05chupsb_u:5894": " ato mṛdvatsanmūtvātprajānāṃ sadāyatanaṃ yāsāṃ tāḥ sadāyatanāḥ prajāḥ /",
    "GV05chupsb_u:5895": " ante ca satpratiṣṭhāḥ sadeva pratiṣṭā layaḥ samāptipavasānaṃ pariśeṣo yāsāṃ tāḥ satpratiṣṭhāḥ //4 //",
    "GV05chupsb_u:5896": " START ChUp 6,8.5",
    "GV05chupsb_u:5897": " atha yatraitat puruṣaḥ pipāsati nāma teja eva tat pītaṃ nayate /",
    "GV05chupsb_u:5898": " tad yathā gonāyo 'śvanāyaḥ puruṣanāya ity evaṃ tat teja ācaṣṭa udanyeti /",
    "GV05chupsb_u:5899": " tatraitad eva śuṅgam utpatitaṃ somya vijānīhi /",
    "GV05chupsb_u:5900": " nedam amūlaṃ bhaviṣyatīti // ChUp_6,8.5 //",
    "GV05chupsb_u:5901": " ChUpBh_6,8.5 athedānīmapśuṅgadvāreṇa sato mūlasyānugamaḥ kārya ityāha /",
    "GV05chupsb_u:5902": " yatra yasminkāla etannāma pipāsati pātumicchatīti puruṣo bhavati /",
    "GV05chupsb_u:5903": " aśiśiṣatītivadidamapi gauṇameva nāma bhavati /",
    "GV05chupsb_u:5904": " dravīkṛtasyāśitasyānnasya netrya āpo 'nnaśuṅgaṃ dehaṃ kledayantyaḥ śithilī kuryurabbāhulyādyadi tejasā na śoṣyante /",
    "GV05chupsb_u:5905": " nitarāṃ ca tejasā śoṣyamāṇā svapsu dehabhāvena pariṇamamānāsu pātumicchā puruṣasya jāyate tadā puruṣaḥ pipāsati nāma tadetadāha /",
    "GV05chupsb_u:5906": " teja eva tattadā pītamabādi śoṣayaddehagatalohitaprāṇabhāvena nayate pariṇamayati /",
    "GV05chupsb_u:5907": " tadyathā gonāya ityādi samānamevaṃ tatteja ācaṣṭe loka udanyetyudakaṃ nayatītyudanyam /",
    "GV05chupsb_u:5908": " udanyetīti cchāndasaṃ tatrāpi pūrvavat /",
    "GV05chupsb_u:5909": " apāmapyetadeva śarīrākhyaṃ śuṅgaṃ nānyadityevamādi samānamanyat //5 //",
    "GV05chupsb_u:5910": " START ChUp 6,8.6",
    "GV05chupsb_u:5911": " tasya kva mūlaṃ syād anyatrādbhyaḥ /",
    "GV05chupsb_u:5912": " adbhiḥ somya śuṅgena tejo mūlam anviccha /",
    "GV05chupsb_u:5913": " tejasā somya śuṅgena sanmūlam anviccha /",
    "GV05chupsb_u:5914": " sanmūlāḥ somyemāḥ sarvāḥ prajāḥ sad āyatanāḥ satpratiṣṭhāḥ /",
    "GV05chupsb_u:5915": " yathā nu khalu somyemās tisro devatāḥ puruṣaṃ prāpya trivṛt trivṛd ekaikā bhavati tad uktaṃ purastād eva bhavati /",
    "GV05chupsb_u:5916": " asya somya puruṣasya prayato vāṅ manasi saṃpadyate manaḥ prāṇe prāṇas tejasi tejaḥ parasyāṃ devatāyām // ChUp_6,8.6 //",
    "GV05chupsb_u:5917": " ChUpBh_6,8.6 sāmarthyāttejaso 'pyetadeva śarīrākhyaṃ śuṅgam /",
    "GV05chupsb_u:5918": " ato 'pśuṅgena dehenā'po mūlaṃ gamyate /",
    "GV05chupsb_u:5919": " adbhiḥ śuṅgena tejo mūlaṃ gamyate /",
    "GV05chupsb_u:5920": " tejasā śuṅgena sanmūlaṃ gamyate pūrvavat /",
    "GV05chupsb_u:5921": " evaṃ hi tejobannamayasya dehaśuṅgasya vācārambhaṇamātrasyānnādiparamparayā paramārthasatyaṃ",
    "GV05chupsb_u:5922": " sanmūlamabhayasaṃtrāsaṃ nirāyāsaṃ sanmūlamanviccheti putraṃ gamayitvāśiśiṣati pipāsatīti",
    "GV05chupsb_u:5923": " nāmaprasiddhidvāreṇa yadanyadihāsminprakaraṇe tejobannānāṃ puruṣeṇopabhujyamānānāṃ",
    "GV05chupsb_u:5924": " kāryakaraṇasaṃghātasya dehaśuṅgasya svajātyasāṃkaryeṇopacayakaratvaṃ vaktavyaṃ prāptaṃ",
    "GV05chupsb_u:5925": " tadihoktameva draṣṭavyamiti pūrvoktaṃ vyapadiśati /",
    "GV05chupsb_u:5926": " yathā nu khalu yena prakāreṇemāstejobannākhyāstisro devatāḥ puruṣaṃ prāpya trivṛttrivṛdekaikā bhavati taduktaṃ purastādeva bhavatyannamaśitaṃ tredhā vidhīyata ityādi /",
    "GV05chupsb_u:5927": " tatraivoktamannādīnāmasitānāṃ ye mavyamā dhātavaste sāptadhātukaṃ śarīramupacinvantītyuktam /",
    "GV05chupsb_u:5928": " “māṃsaṃ bhavati lohitaṃ bhavati majjā bhavatyasthi bhavati ye tvaṇiṣṭhā dhātavo manaḥ",
    "GV05chupsb_u:5929": " prāṇaṃ vācaṃ dehasyāntaḥkaraṇasaṃghātamupacinvantī“ti coktaṃ“tanmano bhavati sa prāṇo",
    "GV05chupsb_u:5930": " bhavati sā vāgbhavatī“ti /",
    "GV05chupsb_u:5931": " so 'yaṃ prāṇakaraṇasaṃghāto dehe viśīrṇe dehāntaraṃ jīvādhiṣṭhito yena krameṇa pūrvadehātpracyuto",
    "GV05chupsb_u:5932": " gacchati tadāhāsya he somya puruṣasya prayato mriyamāṇasya vāṅmanasi saṃpadyate manasyupasaṃhriyate /",
    "GV05chupsb_u:5933": " atha tadā'hurjñātayo na vadatīti /",
    "GV05chupsb_u:5934": " manaḥpūrvako hi vāgvyāpāraḥ /",
    "GV05chupsb_u:5935": " “yadvai manasā dhyāyati tadvācā vadati“iti śruteḥ /",
    "GV05chupsb_u:5936": " vācyupasaṃhṛtāyāṃ manasi mano mananavyāpāreṇa kevalena vartate /",
    "GV05chupsb_u:5937": " mano 'pi yadopasaṃhriyate tadā manaḥ prāṇe saṃpannaṃ bhavati suṣuptakāla iva tadā pārśvasthā jñātayo na vijānātītyāhuḥ /",
    "GV05chupsb_u:5938": " prāṇaśca tadordhvocchvāsī svātmanyupasaṃhṛtabāhyakaraṇaḥ saṃvargavidyāyāṃ darśanāddhastapādādīnvikṣipanmarmasthānāni nikṛntannana ivotsṛjan krameṇopasaṃhṛtastejasi sampadyate /",
    "GV05chupsb_u:5939": " tadā'hurjñātayo na calatīti mṛto neti vā vicikitsanto dehamālabhamānā uṣṇaṃ copalabhamānā",
    "GV05chupsb_u:5940": " deha uṣṇo jīvatīti yadā tadapyauṣṇyaliṅgaṃ teja upasaṃhriyate tadā tattejaḥ parasyāṃ",
    "GV05chupsb_u:5941": " devatāyāṃ praśāmyati /",
    "GV05chupsb_u:5942": " tadevaṅkrameṇopasaṃhṛte svamūlaṃ prāpte ca manasi tatstho jīvo 'pi suṣuptakālavannimittopasaṃhārādupasaṃhriyamāṇaḥ",
    "GV05chupsb_u:5943": " sansatyābhisaṃdhipūrvakaṃ cedupasaṃhriyate sadeva saṃpadyate na punardehāntarāya",
    "GV05chupsb_u:5944": " suṣuptādivottiṣṭhati /",
    "GV05chupsb_u:5945": " yathā loke sabhaye deśe vartamānaḥ kathañcidivābhayaṃ deśaṃ prāptastadvat /",
    "GV05chupsb_u:5946": " itarastvanātmajñastasmādeva mūlātsuṣuptādivotthāya mṛtvā punardehajālamāviśati //6 //",
    "GV05chupsb_u:5947": " START ChUp 6,8.7",
    "GV05chupsb_u:5948": " sa ya eṣo 'ṇimaitad ātmyam idaṃ sarvam /",
    "GV05chupsb_u:5949": " tat satyam /",
    "GV05chupsb_u:5950": " sa ātmā /",
    "GV05chupsb_u:5951": " tat tvam asi śvetaketo iti /",
    "GV05chupsb_u:5952": " bhūya eva mā bhagavān vijñāpayatv iti /",
    "GV05chupsb_u:5953": " tathā somyeti hovāca // ChUp_6,8.7 //",
    "GV05chupsb_u:5954": " ChUpBh_6,8.7 yasmānmūlādutthāya dehamāviśati jīvaḥ sa yaḥ sadākhya eṣa ukto 'ṇimāṇubhāvo jagato mūlamaitadātmyametatsadātmā yasya sarvasya tadetadātma tasya bhāva aitadātmyam /",
    "GV05chupsb_u:5955": " etena sadākhyenā'tmanā'tmavatsarvamidaṃ jagat /",
    "GV05chupsb_u:5956": " nānyo 'styasyā'tmā saṃsārī /",
    "GV05chupsb_u:5957": " “nānyadato 'ti śrotṛ“ityādiśrutyantarāt /",
    "GV05chupsb_u:5958": " yena cā'tmanā'tmavatsarvamidaṃ jagattadeva sadākhyaṃ kāraṇaṃ satyaṃ paramārthasat /",
    "GV05chupsb_u:5959": " ataḥ sa evā'tmā jagataḥ pratyaksvarūpaṃ satattvaṃ yāthātmyam /",
    "GV05chupsb_u:5960": " ātmaśabdasya nirupapadasya pratyagātmani gavādiśabdavannirūḍhatvāt /",
    "GV05chupsb_u:5961": " atastatsattvamasīti he śvetaketo ityevaṃ pratyāyitaḥ putra āha-bhūya eva mā bhagavānvijñāpayatu",
    "GV05chupsb_u:5962": " yadbhavaduktaṃ tatsandigdhaṃ mamāhanyahani sarvāḥ prajāḥ suṣupte satsaṃpadyanta ityetadyena",
    "GV05chupsb_u:5963": " tatsaṃpadya na viduḥ satsampannā vayamiti /",
    "GV05chupsb_u:5964": " ato dṛṣṭontena māṃ pratyāyayatvityarthaḥ /",
    "GV05chupsb_u:5965": " evamuktastathāstu somyeti hovāca pitā //7//",
    "GV05chupsb_u:5966": " iti cchāndogyopaniṣadi ṣaṣṭhādhyāyasyāṣṭamaḥ khaṇḍaḥ =======================================================================",
    "GV05chupsb_u:5967": " START ChUp 6,9.1",
    "GV05chupsb_u:5968": " yathā somya madhu madhukṛto nistiṣṭhanti nānātyayānāṃ vṛkṣāṇāṃ rasān samavahāram ekatāṃ rasaṃ gamayanti // ChUp_6,9.1 //",
    "GV05chupsb_u:5969": " ChUpBh_6,9.1 yatpṛcchasyahanyahani satsaṃpadya na viduḥ satsaṃpannāḥ sma iti tatkasmādityatra śṛṇu dṛṣṭāntam /",
    "GV05chupsb_u:5970": " yathā loke he somya madhukṛto madhu kurvantīti madhukṛto madhukaramakṣikā madhu nistiṣṭhanti madhu niṣpādayanti tatparāḥ santaḥ /",
    "GV05chupsb_u:5971": " katham?nānātyayānāṃ nānāgatīnāṃ nānādikkānāṃ vṛkṣāṇāṃ rasānsamavahāraṃ samāhṛtyaikatāmekabhāvaṃ madhutvena rasāngamayanti madhutvamāpādayanti",
    "GV05chupsb_u:5972": " START ChUp 6,9.2",
    "GV05chupsb_u:5973": " te yathā tatra na vivekaṃ labhante 'muṣyāhaṃ vṛkṣasya raso 'smy amuṣyāhaṃ vṛkṣasya raso 'smīti /",
    "GV05chupsb_u:5974": " evam eva khalu somyemāḥ sarvāḥ prajāḥ sati saṃpadya na viduḥ sati saṃpadyāmaha iti // ChUp_6,9.2 //",
    "GV05chupsb_u:5975": " ChUpBh_6,9.2 te rasā yathā madhutvenaikatāṃ gatāstatra madhuni vivekaṃ na labhante /",
    "GV05chupsb_u:5976": " katham, amuṣyāhamāmrasya panasasya vā vṛkṣasya raso 'smīti /",
    "GV05chupsb_u:5977": " yathā hi loke bahūnāṃ cetanāvatāṃ sametānāṃ prāṇināṃ vivekalābho bhavatyamuṣyāhaṃ putro 'muṣyāhaṃ naptāsmīti /",
    "GV05chupsb_u:5978": " te ca labdhavivekāḥ santo na saṃkīryante na tathehānekaprakāravṛkṣarasānāmapi madhurāmlatiktakaṭukādīnāṃ madhutvenaikatāṃ gatānāṃ madhurādibhāvena viveko gṛhyata ityabhiprāyaḥ /",
    "GV05chupsb_u:5979": " yathāyaṃ dṛṣṭānta ityevameva khalu somyemāḥ sarvāḥ prajā ahanyahani sati saṃpadya suṣuptakāle maraṇapralayayośca na vidurna vijānīyuḥ sati saṃpadyāmaha iti saṃpannā iti vā //2 //",
    "GV05chupsb_u:5980": " START ChUp 6,9.3",
    "GV05chupsb_u:5981": " ta iha vyaghro vā siṃho vā vṛko vā varāho vā kīṭo vā pataṅgo vā daṃśo vā maśako vā yad yad bhavanti tad ābhavanti // ChUp_6,9.3 //",
    "GV05chupsb_u:5982": " ChUpBh_6,9.3 yasmāccaivamātmanaḥ sadrūpatāmajñātvaiva satsaṃpadyante /",
    "GV05chupsb_u:5983": " atasta iha loke yatkarmanimittāṃ yāṃ yāṃ jātiṃ pratipannā āsurvyāghrādīnāṃ vyāghro",
    "GV05chupsb_u:5984": " 'haṃ siṃho 'hamityevaṃ te tatkarmajñānavāsanāṅkitāḥ santaḥ satpraviṣṭā api tadbhāvenaiva",
    "GV05chupsb_u:5985": " punarābhavanti punaḥ sata āgatya vyāghro vā siṃho vā vṛko vā varāho vā kīṭo vā pataṅgo",
    "GV05chupsb_u:5986": " vā daṃśo vā maśako vā yadyatpūrvamiha loke bhavanti vabhūvurityarthaḥ /",
    "GV05chupsb_u:5987": " tadeva punarāgatya bhavanti yugasahasrakoṭyantaritāpi saṃsāriṇo jantoryā purā bhāvitā vāsanā sā na naśyatītyarthaḥ /",
    "GV05chupsb_u:5988": " “yathāprajñaṃ hi saṃbhavāḥ“iti śruttyantarāt //3 //",
    "GV05chupsb_u:5989": " START ChUp 6,9.4",
    "GV05chupsb_u:5990": " sa ya eṣo 'ṇimaitad ātmyam idaṃ sarvam /",
    "GV05chupsb_u:5991": " tat satyam /",
    "GV05chupsb_u:5992": " sa ātmā /",
    "GV05chupsb_u:5993": " tat tvam asi śvetaketo iti /",
    "GV05chupsb_u:5994": " bhūya eva mā bhagavān vijñāpayatv iti /",
    "GV05chupsb_u:5995": " tathā somyeti hovāca // ChUp_6,9.4 //",
    "GV05chupsb_u:5996": " ChUpBh_6,9.4 tāḥ prajā yasminpraviśya punarāvirbhavanti /",
    "GV05chupsb_u:5997": " ye tvito 'nye satsatyātmābhisaṃdhā yamaṇubhāvaṃ sadātmānaṃ praviśya nā'vartante sa ya eṣo 'ṇimetyādi vyākhyātam /",
    "GV05chupsb_u:5998": " yathā loke svakīye gṛhe supta utthāya grāmāntaraṃ gato jānāti svagṛhādāgato 'smītyevaṃ",
    "GV05chupsb_u:5999": " sata āgato 'smīti ca jantūnāṃ kasmādvijñānaṃ na bhavatīti bhūya eva mā bhagavānvijñāpayatvityuktastathā",
    "GV05chupsb_u:6000": " sobhyeti hovāca pitā //4 //",
    "GV05chupsb_u:6001": " iti cchāndogyopaniṣadi ṣaṣṭhādhyāyasya navamaḥ khaṇḍaḥ =======================================================================",
    "GV05chupsb_u:6002": " START ChUp 6,10.1",
    "GV05chupsb_u:6003": " imāḥ somya nadyaḥ purastāt prācyaḥ syandante paścāt pratīcyaḥ /",
    "GV05chupsb_u:6004": " tāḥ samudrāt samudram evāpiyanti /",
    "GV05chupsb_u:6005": " sa samudra eva bhavati /",
    "GV05chupsb_u:6006": " tā yathā tatra na vidur iyam aham asmīyam aham asmīti // ChUp_6,10.1 //",
    "GV05chupsb_u:6007": " ChUpBh_6,10.1 śṛṇu tatra dṛṣṭāntaṃ yathā somyemā nadyo gaṅgādyāḥ purastātpūrvāṃ diśaṃ prati prācyaḥ prāgañcanāḥ syandante sravanti /",
    "GV05chupsb_u:6008": " paścātpratīcīṃ diśaṃ prati sindhvādyāḥ pratīcīmañcanti gacchantīti pratīcyastāḥ samudrādambhonidherjaladharairākṣiptāḥ",
    "GV05chupsb_u:6009": " punarvṛṣṭirūpeṇa patitā gaṅgādinadīrūpiṇyaḥ punaḥ samudramambhonidhimevāpiyanti sa",
    "GV05chupsb_u:6010": " samudra eva bhavati tā nadyo yathā tatra samudre samudrātmanaikatāṃ gatā na vidurna",
    "GV05chupsb_u:6011": " jānantīyaṃ gaṅgāhamasmīyaṃ yamunāhamasmītīyaṃ mahyahamasmīti ca //1 //",
    "GV05chupsb_u:6012": " START ChUp 6,10.2-3",
    "GV05chupsb_u:6013": " evam eva khalu somyemāḥ sarvāḥ prajāḥ sata āgamya na viduḥ sata āgacchāmaha iti /",
    "GV05chupsb_u:6014": " ta iha vyāghro vā siṃho vā vṛko vā varāho vā kīṭo vā pataṅgo vā daṃśo vā maśako vā yad yad bhavanti tad ābhavanti // ChUp_6,10.2 //",
    "GV05chupsb_u:6015": " sa ya eṣo 'ṇimaitad ātmyam idaṃ sarvam /",
    "GV05chupsb_u:6016": " tat satyam /",
    "GV05chupsb_u:6017": " sa ātmā /",
    "GV05chupsb_u:6018": " tat tvam asi śvetaketo iti /",
    "GV05chupsb_u:6019": " bhūya eva mā bhagavān vijñāpayatv iti /",
    "GV05chupsb_u:6020": " tathā somyeti hovāca // ChUp_6,10.3 //",
    "GV05chupsb_u:6021": " ChUpBh_6,10.2,3 evameva khalu somyemāḥ sarvāḥ prajā yasmātsati sampadya na vidustasmātsata āgamya na viduḥ sata āgacchāmaha āgatā iti vā /",
    "GV05chupsb_u:6022": " ta iha vyāghra ityādi samānamanyat /",
    "GV05chupsb_u:6023": " dṛṣṭaṃ loke jale vīcītaraṅgaphenabudādaya utthitāḥ punastadbhāvaṃ gatā vinaṣṭā iti /",
    "GV05chupsb_u:6024": " jīvāstu tatkāraṇamaṇubhāvaṃ pratyahaṃ gacchanto 'pi suṣupte maraṇapralayayośca na vinaśyantītyetat bhūya eva mā bhagavānvijñāpayatu dṛṣṭāntena",
    "GV05chupsb_u:6025": " tathā somyeti hovāca pitā //2-3 //",
    "GV05chupsb_u:6026": " iti cchāndogyopaniṣadi ṣaṣṭhādhyāyasya daśamaḥ khaṇḍaḥ =======================================================================",
    "GV05chupsb_u:6027": " START ChUp 6,11.1",
    "GV05chupsb_u:6028": " asya somya mahato vṛkṣasya yo mūle 'bhyāhanyāj jīvan sraved yo madhye 'bhyāhanyāj jīvan sraved yo 'gre 'bhyāhanyāj jīvan sravet /",
    "GV05chupsb_u:6029": " sa eṣa jīvenātmanānuprabhūtaḥ pepīyamāno modamānas tiṣṭhati // ChUp_6,11.1 //",
    "GV05chupsb_u:6030": " ChUpBh_6,11.1 śṛṇu dṛṣṭāntamasya - he somya mahato 'nekaśākhādiyuktasya vṛkṣasyāsyetyagrataḥ sthitaṃ vṛkṣaṃ darśayannāha /",
    "GV05chupsb_u:6031": " yadi yaḥ kaścidasya mūle 'bhyāhanyātparaśvādinā sakṛdghātamātreṇa na śuṣyatīti jīvanneva bhavati tadā tasya rasaḥ sravet /",
    "GV05chupsb_u:6032": " tathā yo madhye 'bhyāhanyājjīvansravettathā yo 'gre 'bhyāhanyājjīvansravetsa eṣa",
    "GV05chupsb_u:6033": " vṛkṣa idānīṃ jīvenā'tmanānuprabhūto 'nuvyāptaḥ pepīyamāno 'tyarthaṃ pibannudakaṃ",
    "GV05chupsb_u:6034": " bhaumāṃśca rasānmūlairgṛhṇanmodamāno harṣaṃ prāpnuvaṃstiṣṭhati //1 //",
    "GV05chupsb_u:6035": " START ChUp 6,11.2",
    "GV05chupsb_u:6036": " asya yad ekāṃ śākhāṃ jīvo jahāty atha sā śuṣyati /",
    "GV05chupsb_u:6037": " dvitīyāṃ jahāty atha sā śuṣyati /",
    "GV05chupsb_u:6038": " tṛtīyāṃ jahāty atha sā śuṣyati /",
    "GV05chupsb_u:6039": " sarvaṃ jahāti sarvaḥ śuṣyati // ChUp_6,11.2 //",
    "GV05chupsb_u:6040": " ChUpBh_6,11.2 tasyāsya yadekāṃ śākhāṃ rogagrastāmāhatāṃ vā jīvo jahātyupasaṃharati śākhāyāṃ viprasṛtamātmāṃśam /",
    "GV05chupsb_u:6041": " atha sā śuṣyati /",
    "GV05chupsb_u:6042": " vāṅmanaḥprāṇakaraṇagrāmānupraviṣṭo hi jīva iti tadupasaṃhāra upasaṃhriyate /",
    "GV05chupsb_u:6043": " jīvena ca prāṇayuktenāśitaṃ potaṃ ca rasatāṃ gataṃ jīvaccharīraṃ vṛkṣaṃ vardhayadrasarūpeṇa jīvasya sadbhāve liṅgaṃ bhavati /",
    "GV05chupsb_u:6044": " aśitapītābhyāṃ hi dehe jīvastiṣṭhati te cāśitapīte jīvakarmānusāriṇī iti /",
    "GV05chupsb_u:6045": " tasyaikāṅgavaikalyanimittaṃ karma yadopasthitaṃ bhavati tadā jīva ekāṃ śākhāṃ jahāti śākhāyā ātmānamupasaṃharati /",
    "GV05chupsb_u:6046": " atha tadā sā śākhā śuṣyati /",
    "GV05chupsb_u:6047": " jīvasthitinimitto raso jīvakarmākṣipto jīvopasaṃhāre na tiṣṭhati /",
    "GV05chupsb_u:6048": " rasāpagame ca śākhā śoṣamupaiti /",
    "GV05chupsb_u:6049": " tathā sarvaṃ vṛkṣameva yadāyaṃ jahāti tadā sarvo 'pi vṛkṣaḥ śuṣyati /",
    "GV05chupsb_u:6050": " vṛkṣasya rasasravaṇaśoṣaṇādiliṅgājjīvavattvaṃ dṛṣṭāntaśruteśca cetanāvantaḥ sthāvarā iti bauddhakāṇādamatamacetanāḥ sthāvarā ityetadasāramiti darśitaṃ bhavati //2 //",
    "GV05chupsb_u:6051": " START ChUp 6,11.3",
    "GV05chupsb_u:6052": " evam eva khalu somya viddhīti ha uvāca /",
    "GV05chupsb_u:6053": " jīvāpetaṃ vāva kiledaṃ mriyate na jīvo mriyata iti /",
    "GV05chupsb_u:6054": " sa ya eṣo 'ṇimaitad ātmyam idaṃ sarvam /",
    "GV05chupsb_u:6055": " tat satyam /",
    "GV05chupsb_u:6056": " sa ātmā /",
    "GV05chupsb_u:6057": " tat tvam asi śvetaketo iti /",
    "GV05chupsb_u:6058": " bhūya eva mā bhagavān vijñāpayatv iti /",
    "GV05chupsb_u:6059": " tathā somyeti hovāca // ChUp_6,11.3 //",
    "GV05chupsb_u:6060": " ChUpBh_6,11.3 yathāsminvṛkṣadṛṣṭānte darśitaṃ jīvena yukto vṛkṣo 'śuṣko rasapānādiyukto jāvatītyucyate tadapetaśca mriyata ityucyate /",
    "GV05chupsb_u:6061": " evameva khalu somya viddhīti hovāca-jīvāpetaṃ jīvaviyuktaṃ vāva kiledaṃ śarīraṃ mriyate",
    "GV05chupsb_u:6062": " na jīvo mriyata iti kāryaśeṣe ca suptotthitasya mamedaṃ kāryaśeṣamaparisamāptamiti",
    "GV05chupsb_u:6063": " smṛtvā samāpanadarśanāt /",
    "GV05chupsb_u:6064": " jātamātrāṇāṃ ca jantūnāṃ stanyābhilāṣayādidarśanāccātītajanmāntarānubhūtastana (nya)",
    "GV05chupsb_u:6065": " pānaduḥkhānubhavasmṛtirgamyate /",
    "GV05chupsb_u:6066": " agnihotrādīnāṃ ca vaidikānāṃ karmaṇāmarthavattvānna jīvo mriyata iti /",
    "GV05chupsb_u:6067": " sa ya eṣo 'ṇimetyādi samānam /",
    "GV05chupsb_u:6068": " kathaṃ punaridamatyantasthīlaṃ pṛthivyādi nāmarūpavajjagadatyantasūkṣmātsadrūpānnāmarūparah itātsato jāyata ityetaddṛṣṭāntena bhūya eva mā bhagavānvijñāpayatviti",
    "GV05chupsb_u:6069": " tathā somyeti hovāca pitā //3//",
    "GV05chupsb_u:6070": " iti cchāndogyopaniṣadi ṣaṣṭhādhyāyasyaikādaśaḥ khaṇḍaḥ =======================================================================",
    "GV05chupsb_u:6071": " START ChUp 6,12.1",
    "GV05chupsb_u:6072": " nyagrodhaphalam ata āhareti /",
    "GV05chupsb_u:6073": " idaṃ bhagava iti /",
    "GV05chupsb_u:6074": " bhinddhīti /",
    "GV05chupsb_u:6075": " bhinnaṃ bhagava iti /",
    "GV05chupsb_u:6076": " kim atra paśyasīti /",
    "GV05chupsb_u:6077": " aṇvya ivemā dhānā bhagava iti /",
    "GV05chupsb_u:6078": " āsām aṅgaikāṃ bhinddhīti /",
    "GV05chupsb_u:6079": " bhinnā bhagava iti /",
    "GV05chupsb_u:6080": " kim atra paśyasīti /",
    "GV05chupsb_u:6081": " na kiṃcana bhagava iti // ChUp_6,12.1 //",
    "GV05chupsb_u:6082": " ChUpBh_6,12.1 yadyetatpratyakṣīkartumicchasi,",
    "GV05chupsb_u:6083": " ato 'smānmahato nyagrodhātphalamekamāharetyuktastathā cakāra,",
    "GV05chupsb_u:6084": " sa idaṃ bhagava upahṛtaṃ phalamiti darśitavantaṃ pratyāha phalaṃ bhindhīti /",
    "GV05chupsb_u:6085": " bhinnamityāhetaraḥ /",
    "GV05chupsb_u:6086": " tamāha pitā kimatra paśyasītyukta āhāṇvyo 'ṇutarā ivemā dhānā bījāni paśyāmi bhagava iti /",
    "GV05chupsb_u:6087": " āsāṃ dhānānāmekāṃ dhānāmaṅga he vatsa bhindhītyukta āha bhinnā bhagava iti /",
    "GV05chupsb_u:6088": " yadi bhinnā dhānā tasyāṃ bhinnāyāṃ kiṃ paśyasītyukta āha na kiñcana paśyāmi bhagava iti //1 //",
    "GV05chupsb_u:6089": " START ChUp 6,12.2",
    "GV05chupsb_u:6090": " taṃ hovāca yaṃ vai somyaitam aṇimānaṃ na nibhālayasa etasya vai somyaiṣo 'ṇimna evaṃ mahānyagrodhas tiṣṭhati /",
    "GV05chupsb_u:6091": " śraddhatsva somyeti // ChUp_6,12.2 //",
    "GV05chupsb_u:6092": " ChUpBh_6,12.2 taṃ putraṃ hovāca vaṭadhānāyāṃ bhinnāyāṃ yaṃ vaṭabījāṇimānaṃ he saumyaitaṃ na nibhālayase na paśyasi /",
    "GV05chupsb_u:6093": " tathāpyetasya vai kila somyaiṣa mahānnyagrodho bījasyāṇimnaḥ sūkṣmasyādṛśyamānasya",
    "GV05chupsb_u:6094": " kāryabhūtaḥ sthūlaśākhāskandhaphalapalāśavāṃstiṣṭhatyutpannaḥ sannuttiṣṭhatīti vocchabdo",
    "GV05chupsb_u:6095": " 'dhyāhāryo 'taḥ śraddhatsva somya sata evāṇimnaḥ sthūlaṃ nāmarūpādimatkāryaṃ jagadutpannamiti /",
    "GV05chupsb_u:6096": " yadyapi nyāyāgamābhyāṃ nirdhāritor'thastathaivetyavagamyate tathāpyatyantasūkṣmeṣvartheṣu",
    "GV05chupsb_u:6097": " bāhyaviṣayāsaktamanasaḥ svabhāvapravṛttasyāsatyāṃ gurutarāyāṃ śraddhāyāṃ duravagamatvaṃ",
    "GV05chupsb_u:6098": " syādityāha śraddhatsveti /",
    "GV05chupsb_u:6099": " śraddhāyāṃ tu satyāṃ manasaḥ samādhānaṃ bubhutsiter'the bhavettataśca tadarthāvagatiḥ /",
    "GV05chupsb_u:6100": " “anyatramanā abhūvam” ityādiśruteḥ //2 //",
    "GV05chupsb_u:6101": " START ChUp 6,12.3",
    "GV05chupsb_u:6102": " sa ya eṣo 'ṇimaitad ātmyam idaṃ sarvam /",
    "GV05chupsb_u:6103": " tat satyam /",
    "GV05chupsb_u:6104": " sa ātmā /",
    "GV05chupsb_u:6105": " tat tvam asi śvetaketo iti /",
    "GV05chupsb_u:6106": " bhūya eva mā bhagavān vijñāpayatv iti /",
    "GV05chupsb_u:6107": " tathā somyeti hovāca // ChUp_6,12.3 //",
    "GV05chupsb_u:6108": " ChUpBh_6,12.3 sa ya ityādyuktārtham /",
    "GV05chupsb_u:6109": " yadi tatsajjagato mūlaṃ kasmānnopalabhyata ityetaddṛṣṭāntena mā bhagavānbhūya eva vijñāpayatviti /",
    "GV05chupsb_u:6110": " tathā somyeti hovāca pitā //3//",
    "GV05chupsb_u:6111": " iti cchāndogyopaniṣadi ṣaṣṭhādhyāyasya dvādaśaḥ khaṇḍaḥ =======================================================================",
    "GV05chupsb_u:6112": " START ChUp 6,13.1",
    "GV05chupsb_u:6113": " lavaṇam etad udake 'vadhāyātha mā prātar upasīdathā iti /",
    "GV05chupsb_u:6114": " sa ha tathā cakāra /",
    "GV05chupsb_u:6115": " taṃ hovāca /",
    "GV05chupsb_u:6116": " yad doṣā lavaṇam udake 'vādhā aṅga tad āhareti /",
    "GV05chupsb_u:6117": " tad dhāvamṛśya na viveda // ChUp_6,13.1 //",
    "GV05chupsb_u:6118": " ChUpBh_6,13.1 vidyamānamapi vastu nopalabhyate prakārāntareṇa tūpalabhyata iti śṛṇvatra",
    "GV05chupsb_u:6119": " dṛṣṭāntam yadi cemamarthaṃ pratyakṣo sa ha pitroktamarthaṃ pratyakṣīkartumicchaṃstathā cakāra /",
    "GV05chupsb_u:6120": " taṃ hovāca paredyuḥ prātarūpasīdathā upagacchethā iti /",
    "GV05chupsb_u:6121": " sa ha pitroktamarthaṃ pratyakṣīkartumicchaṃstathā cakāra /",
    "GV05chupsb_u:6122": " taṃ hovāca paredyuḥ prātaryallavaṃ doṣā rātrāvudake 'vādhā nikṣiptavānasyaṅga he vatsa tadāharetyuktastallavaṇamājihīrṣurha kilāvamṛśyodake na viveda na vijñātavānyathā tallavaṇaṃ,",
    "GV05chupsb_u:6123": " vidyamānameva sadapsu līnaṃ saṃśliṣṭamabhūtaṃ //1 //",
    "GV05chupsb_u:6124": " START ChUp 6,13.2",
    "GV05chupsb_u:6125": " yathā vilīnam eva /",
    "GV05chupsb_u:6126": " an;gāsyāntād ācāmeti /",
    "GV05chupsb_u:6127": " katham iti /",
    "GV05chupsb_u:6128": " lavaṇam iti /",
    "GV05chupsb_u:6129": " madhyād ācāmeti /",
    "GV05chupsb_u:6130": " katham iti /",
    "GV05chupsb_u:6131": " lavaṇam iti /",
    "GV05chupsb_u:6132": " antād ācāmeti /",
    "GV05chupsb_u:6133": " katham iti /",
    "GV05chupsb_u:6134": " lavaṇam iti /",
    "GV05chupsb_u:6135": " abhiprāsyaitad atha mopasīdathā iti /",
    "GV05chupsb_u:6136": " tad dha tathā cakāra /",
    "GV05chupsb_u:6137": " tac chaśvat saṃvartate /",
    "GV05chupsb_u:6138": " taṃ hovācātra vāva kila tat somya na nibhālayase 'traiva kileti // ChUp_6,13.2 //",
    "GV05chupsb_u:6139": " ChUpBh_6,13.2 yathā vilīnaṃ lavaṇaṃ na vettha tathāpi taccakṣuṣā sparśanena ca piṇḍarūpaṃ",
    "GV05chupsb_u:6140": " lavaṇamagṛhyamāṇaṃ vidyata evāpsūpalabhyate copāyāntareṇetyetatputraṃ pratyāyayitumicchannāha-aṅgāsyodakasyāntādupari",
    "GV05chupsb_u:6141": " gṛhītvā'cāmetyuktvā putraṃ tathākṛtavantamuvāca kathamitītara āha lavaṇaṃ svādutaḥ iti /",
    "GV05chupsb_u:6142": " tathā madhyādudakasya gṛhītvā'cāmeti kathamiti lavaṇamiti /",
    "GV05chupsb_u:6143": " tathāntādadhodeśādgṛhītvā'cāmeti kathamiti lavaṇamiti /",
    "GV05chupsb_u:6144": " yadyevamabhiprāsya parityajyaitadudakamācamyātha mopasīdathā iti taddha tathā cakāra lavaṇaṃ parityajya pitṛsamīpamājagāmetyarthaḥ /",
    "GV05chupsb_u:6145": " idaṃ vacanaṃ bravaṃstallavamaṃ tasminnevodake yanmayā rātrau kṣiptaṃ śāśvannityaṃ saṃvartate vidyamānameva satsamyagvartate /",
    "GV05chupsb_u:6146": " ityevamuktavantaṃ taṃ hovāca pitā /",
    "GV05chupsb_u:6147": " yathedaṃ lavaṇaṃ darśanasparśanābhyāṃ pūrvaṃ gṛhītaṃ punarudake vilīnaṃ tābhyāmagṛhyamāṇamapi vidyata evopāyāntareṇa jihvayopalabhyamānatvāt",
    "GV05chupsb_u:6148": " evamevātraivāsminneva tejobannādikārye śuṅgedehe /",
    "GV05chupsb_u:6149": " vāva kiletyācāryopadeśasmaraṇapradarśanārthau /",
    "GV05chupsb_u:6150": " sattejobannādiśuṅgakāramaṃ vaṭabījāṇimavadvidyamānamevendriyairnopalabhase na nibhālayase /",
    "GV05chupsb_u:6151": " yathātraivodake darśanasparśanābhyāmanupalabhyamānaṃ lavaṇaṃ vidyamānameva jihvayopalabdhavānasi /",
    "GV05chupsb_u:6152": " evamevātraiva kila vidyamānaṃ sajjaganmūlamupāyāntareṇa lavaṇāṇimavadupalapsyasa iti vākyaśeṣaḥ //2 //",
    "GV05chupsb_u:6153": " START ChUp 6,13.3",
    "GV05chupsb_u:6154": " sa ya eṣo 'ṇimaitad ātmyam idaṃ sarvam /",
    "GV05chupsb_u:6155": " tat satyam /",
    "GV05chupsb_u:6156": " sa ātmā /",
    "GV05chupsb_u:6157": " tat tvam asi śvetaketo iti /",
    "GV05chupsb_u:6158": " bhūya eva mā bhagavān vijñāpayatv iti /",
    "GV05chupsb_u:6159": " tathā somyeti hovāca // ChUp_6,13.3 //",
    "GV05chupsb_u:6160": " ChUpBh_6,13.3 sa ya ityādi samānam /",
    "GV05chupsb_u:6161": " yadyevaṃ lavaṇāṇimavadindriyairanupalabhyamānamapi jaganmūlaṃ sadupāyāntareṇopalabdhuṃ",
    "GV05chupsb_u:6162": " śakyate yadupalambhātkṛtārthaḥ syāmanupalambhāccākṛtārthaḥ syāmahaṃ tasyaivopalabdhau",
    "GV05chupsb_u:6163": " ka upāya ityetadbhūya eva mā bhagavānvijñāpayatu dṛṣṭāntena tathā somyeti hovāca //3 //",
    "GV05chupsb_u:6164": " iti cchāndogyopaniṣadi ṣaṣṭhādhyāyasya trayodaśaḥ khaṇḍaḥ =======================================================================",
    "GV05chupsb_u:6165": " START ChUp 6,14.1",
    "GV05chupsb_u:6166": " yathā somya puruṣaṃ gandhārebhyo 'bhinaddhākṣam ānīya taṃ tato 'tijane visṛjet /",
    "GV05chupsb_u:6167": " sa yathā tatra prāṅ vodaṅ vā adharāṅ vā pratyaṅ vā pradhmāyītābhinaddhākṣa ānīto 'bhinaddhākṣo visṛṣṭaḥ // ChUp_6,14.1 //",
    "GV05chupsb_u:6168": " ChUpBh_6,14.1 yathā loke he somya puruṣaṃ yaṃ kañcidgandhārebhyo janapadebhyo 'bhinaddhākṣaṃ",
    "GV05chupsb_u:6169": " baddhacakṣuṣamānīya dravyahartā taskarastamabhinaddhākṣameva baddhahastamaraṇye tato",
    "GV05chupsb_u:6170": " 'pyatijane 'tigatajane 'tyantavigatajane deśe visṛjetsa tatra digbhramopeto yathā",
    "GV05chupsb_u:6171": " prāṅvā prāgañcanaḥ prāṅmukho,",
    "GV05chupsb_u:6172": " vetyarthaḥ /",
    "GV05chupsb_u:6173": " tathodaṅvādharāṅvā pratyaṅvā pradhmāyīta śabdaṃ kuryādvikrośet /",
    "GV05chupsb_u:6174": " abhinaddhākṣo 'haṃ gandhārebhyastaskareṇā'nīto 'bhinaddhākṣa eva visṛṣṭa iti //1 //",
    "GV05chupsb_u:6175": " START ChUp 6,14.2",
    "GV05chupsb_u:6176": " tasya yathābhinahanaṃ pramucya prabrūyād etāṃ diśaṃ gandhārā etāṃ diśaṃ vrajeti /",
    "GV05chupsb_u:6177": " sa grāmād grāmaṃ pṛcchan paṇḍito medhāvī gandhārān evopasaṃpadyeta /",
    "GV05chupsb_u:6178": " evam evehācāryavān puruṣo veda /",
    "GV05chupsb_u:6179": " tasya tāvad eva ciraṃ yāvan na vimokṣye 'tha saṃpatsya iti // ChUp_6,14.2 //",
    "GV05chupsb_u:6180": " ChUpBh_6,14.2 evaṃ vikrośatastasya yathābhinahanaṃ yathābandhanaṃ pramucya muktvā",
    "GV05chupsb_u:6181": " kāruṇikaḥ kaścidetāṃ diśamuttarato gandhārā etāṃ diśaṃ vrajeti prabrūyātsa evaṃ kāruṇikena",
    "GV05chupsb_u:6182": " bandhanānmokṣito grāmādgrāmāntaraṃ pṛcchanpaṇḍita upadeśavānmedhāvo paropadiṣṭagrāmapraveśamārgāvadhāraṇasamarthaḥ",
    "GV05chupsb_u:6183": " sangandhārānevopasampadyeta netaro mūḍhamatirdeśāntaradarśanatṛḍvā /",
    "GV05chupsb_u:6184": " yathāyaṃ dṛṣṭānto varṇitaḥ svaviṣayebhyo gandhārebhyaḥ puruṣastaskarairabhinaddhākṣo",
    "GV05chupsb_u:6185": " 'viveko diṅmūḍho 'śanāyāpipāsādimānvyāghrataskarādyanekabhayānatharvrātayutamaraṇyaṃ",
    "GV05chupsb_u:6186": " praveśito duḥkhārto vikrośanbandhanebhyo mumukṣustiṣṭhati sa kathañcideva kāruṇikena",
    "GV05chupsb_u:6187": " kenacinmokṣitaḥ svadeśāngandhārānevā'panno nirvṛtaḥ sukhyabhūt /",
    "GV05chupsb_u:6188": " evameva sato jagadātmanaḥ svarūpāttejovannādimayaṃ dehāraṇyaṃ vātapittakapharudhiramedomāṃsāsthimajjāśukrakṛmimūtrapurīṣavacchītoṣṇādyanekadvandvasukhaduḥkhavaccedaṃ",
    "GV05chupsb_u:6189": " mohapaṭābhinaddhākṣo bhāryāputramitrapaśubandhvādidṛṣṭādṛṣṭānekaviṣayatṛṣṇāpāśitaḥ",
    "GV05chupsb_u:6190": " puṇyāpuṇyāditaskaraiḥ praveśito“'hamamuṣya putro mamaite bāndhavāḥ sukhyahaṃ duḥkhī",
    "GV05chupsb_u:6191": " mūḍhaḥ paṇḍito dhārmiko bandhumāñjāto mṛto jīrṇaḥ pāpī putro me mṛto dhanaṃ me naṣṭaṃ",
    "GV05chupsb_u:6192": " hā hato 'smi kathaṃ jāviṣyāmi kā me gatiḥ kiṃ me trāṇam” ityevamanekaśatasahasrānarthajālavānvikrośankathañcideva",
    "GV05chupsb_u:6193": " puṇyātiśayātparamakāruṇikaṃ kañcitsadbrahmātmavidaṃ vimuktabandhanaṃ brahmiṣṭhaṃ",
    "GV05chupsb_u:6194": " yadā'sādayati tena ca brahmavidā kāruṇyāddarśitasaṃsāraviṣayadoṣadarśanamārgo viraktaḥ",
    "GV05chupsb_u:6195": " saṃsāraviṣayebhyo nāsi tvaṃ saṃsāryamuṣya putratvādidharmavānkiṃ tarhi sadyattattvamasītyavidyāmohapaṭābhinahanānmokṣito",
    "GV05chupsb_u:6196": " gandhārapuruṣavacca svaṃ sadātmānamupasampadya sukhī nirvṛtaḥ syādityetamevārthamāhā'cāryavānpuruṣo",
    "GV05chupsb_u:6197": " vedeti tasyāsyaivamācāryavato muktāvidyābhinahanasya tāvadeva tāvāneva kālaściraṃ",
    "GV05chupsb_u:6198": " kṣepaḥ sadātmasvarūpasampatteriti vākyaśeṣaḥ /",
    "GV05chupsb_u:6199": " kiyānkālaściramityucyate yāvanna vimokṣye na vimokṣyata ityetatpuruṣavyatyanena /",
    "GV05chupsb_u:6200": " sāmarthyāt /",
    "GV05chupsb_u:6201": " yena karmaṇā śarīramārabdhaṃ tasyopabhogena yenāthaśabda ānantaryārthaḥ syāt /",
    "GV05chupsb_u:6202": " nanu yathā sadvijñānāntarameva dehapātaḥ satsampattiśca na bhavati karmaśeṣavaśāttathāpravṛttaphalāni",
    "GV05chupsb_u:6203": " prāgjñānotpatterjanmāntarasañcitānyapi karmāṇi santīti tatphalopabhogārthaṃ patite",
    "GV05chupsb_u:6204": " 'smiñśarīrāntaramārabdhavyam /",
    "GV05chupsb_u:6205": " utpanne ca jñāne yāvajjīvaṃ vihitāni pratiṣiddhāni vā karmāṇi karotyeveti tatphalopabhogārthaṃ",
    "GV05chupsb_u:6206": " cāvaśyaṃ śarīrāntaramārabdhavyaṃ tataśca karmāṇi tataḥ śarīrāntaramiti jñānārthakyaṃ",
    "GV05chupsb_u:6207": " karmaṇāṃ phalavattvāt /",
    "GV05chupsb_u:6208": " atha jñānavataḥ kṣīyante karmāṇi tadā jñānaprāptisamakālameva jñānasya satsampattihetutvānmokṣaḥ syāditi śarīrapātaḥ syāt /",
    "GV05chupsb_u:6209": " tathācā'cāryābhāva “ityācāryavānpuruṣo vede“tyācāryavattvānupapattirjñānānmokṣābhāvaprasaṅgaśca /",
    "GV05chupsb_u:6210": " deśāntaraprāptyupāyajñānavadanaikāntikaphalatvaṃ vā jñānasya / na /",
    "GV05chupsb_u:6211": " karmaṇāṃ pravṛttāpravṛttaphalavattvaviśeṣopapatteḥ /",
    "GV05chupsb_u:6212": " yaduktamapravṛttaphalānāṃ karmamāṃ dhruvaphalavattvādbrahmavidaḥ śarīre patite śarīrāntaramārabdhavyamapravṛttakarmaphalopabhogātharmityetadasat",
    "GV05chupsb_u:6213": " viduṣa“stasya tāvadeva ciram” iti śruteḥ prāmāṇyāt /",
    "GV05chupsb_u:6214": " nanu“puṇyo vai pumyena karmaṇābhavati“ityādiśruterapi prāmāṇyameva /",
    "GV05chupsb_u:6215": " tasyamevam /",
    "GV05chupsb_u:6216": " tathāpi pravṛttaphalānāmapravṛttaphalānāṃ ca karmaṇāṃ viśeṣo 'sti /",
    "GV05chupsb_u:6217": " katham /",
    "GV05chupsb_u:6218": " yāni pravṛttaphalāni karmāṇi yairvidvaccharīramārabdhaṃ teṣāmupabhogenaiva kṣayaḥ /",
    "GV05chupsb_u:6219": " yathā'rahdhavegasya lakṣyamukteṣvādervegakṣayādeva sthitirna tu lakṣyavedhasamakālameva prayojanaṃ nāstīti tadvat /",
    "GV05chupsb_u:6220": " anyāni tvapravṛttaphalānīha prāgjñānotpatterūrdhvaṃ ca kṛtāni vā kriyamāṇāni vātītajanmāntarakṛtāni vāpravṛttaphalāni jñānena dahyante prāyaścitteneva",
    "GV05chupsb_u:6221": " “kṣīyante cāsya karmāṇi“iti cā'tharvaṇe /",
    "GV05chupsb_u:6222": " ato brahmavido jīvanādiprayojanābhāve 'pi pravṛttaphalānāṃ karmaṇāmavaśyameva phalopabhogaḥ",
    "GV05chupsb_u:6223": " syāditi mukteṣuvattasya tāvadeva ciramiti yuktamevoktamiti yathoktadoṣacodanānupapattiḥ",
    "GV05chupsb_u:6224": " jñānotpatterūrdhvaṃ ca brahmavidaḥ karmābhāvamavocāma“brahmasaṃstho 'mṛtatvametī“tyatra /",
    "GV05chupsb_u:6225": " tacca smartumarhasi //2 //",
    "GV05chupsb_u:6226": " START ChUp 6,14.3",
    "GV05chupsb_u:6227": " sa ya eṣo 'ṇimaitad ātmyam idaṃ sarvam /",
    "GV05chupsb_u:6228": " tat satyam /",
    "GV05chupsb_u:6229": " sa ātmā /",
    "GV05chupsb_u:6230": " tat tvam asi śvetaketo iti /",
    "GV05chupsb_u:6231": " bhūya eva mā bhagavān vijñāpayatv iti /",
    "GV05chupsb_u:6232": " tathā somyeti hovāca // ChUp_6,14.3 //",
    "GV05chupsb_u:6233": " ChUpBh_6,14.3 sa ya ityādyuktārtham /",
    "GV05chupsb_u:6234": " ācāryavānvidvānyena krameṇa satsampadyate taṃ kramaṃ dṛṣṭāntena bhūya eva mā bhagavānvijñāpayatviti /",
    "GV05chupsb_u:6235": " tathā somyeti hovāca //3//",
    "GV05chupsb_u:6236": " iti cchāndogyopaniṣadi ṣaṣṭhādhyāyasya caturdaśaḥ khaṇḍaḥ =======================================================================",
    "GV05chupsb_u:6237": " START ChUp 6,15.1",
    "GV05chupsb_u:6238": " puruṣaṃ somyotopatāpinaṃ jñātayaḥ paryupāsate jānāsi māṃ jānāsi mām iti /",
    "GV05chupsb_u:6239": " tasya yāvan na vāṅ manasi saṃpadyate manaḥ prāṇe prāṇas tejasi tejaḥ parasyāṃ devatāyāṃ tāvaj jānāti // ChUp_6,15.1 //",
    "GV05chupsb_u:6240": " ChUpBh_6,15.1 puruṣaṃ he somyotopatāpinaṃ jvarādyupatāpavantaṃ jñātayo bāndhavāḥ",
    "GV05chupsb_u:6241": " parivāryopāsate mumūrṣuṃ jānāsi māṃ tava pitaraṃ putraṃ bhrātaraṃ veti pṛcchantastasya",
    "GV05chupsb_u:6242": " mumūrṣoryāvanna vāṅmanasi sampadyate manaḥ prāṇe prāṇastejasi tejaḥ parasyāṃ devatāyāmityetaduktartham //1 //",
    "GV05chupsb_u:6243": " START ChUp 6,15.2",
    "GV05chupsb_u:6244": " atha yadāsya vāṅ manasi saṃpadyate manaḥ prāṇe prāṇas tejasi tejaḥ parasyāṃ devatāyām atha na jānāti // ChUp_6,15.2 //",
    "GV05chupsb_u:6245": " ChUpBh_6,15.2 saṃsāriṇo yo maraṇakramaḥ sa evāyaṃ viduṣo 'pi satsampattikrama ityetadāha parasyāṃ devatāyāṃ tejasi sampanne 'tha na jānāti /",
    "GV05chupsb_u:6246": " avidvāṃstu sata utthāya prāgbhāvitaṃ vyāghrādibhāvaṃ devamanuṣyādibhāvaṃ vā viśati /",
    "GV05chupsb_u:6247": " vidvāṃstu śāsrācāryopadeśajanitajñānadīpaprakāśitaṃ sadbrahmātmānaṃ praviśya nā'vartata ityeṣa satsampattikramaḥ /",
    "GV05chupsb_u:6248": " anye tu mūrdhanyayā nāḍyotkramyā'dityādidvāreṇa sadgacchantītyāhustadasat /",
    "GV05chupsb_u:6249": " deśakālanimittaphalābhisandhānena gamanadarśanāt /",
    "GV05chupsb_u:6250": " na hi sadātmaikatvadarśinaḥ satyābhisandhasya deśakālanimittaphalādyanṛtābhisandhirupapadyate /",
    "GV05chupsb_u:6251": " virodhāt /",
    "GV05chupsb_u:6252": " avidyākāmakarmaṇāṃ ca gamananimittānāṃ sadvijñānahutāśanavipluṣṭatvādgamanānupapattireva /",
    "GV05chupsb_u:6253": " “paryāptakāmasya kṛtātmanastivahaiva sarve pravilīyanti kāmāḥ“ityādyātharvaṇe /",
    "GV05chupsb_u:6254": " nadīsamudradṛṣṭāntaśruteśca //2 //",
    "GV05chupsb_u:6255": " START ChUp 6,15.3",
    "GV05chupsb_u:6256": " sa ya eṣo 'ṇimaitad ātmyam idaṃ sarvam /",
    "GV05chupsb_u:6257": " tat satyam /",
    "GV05chupsb_u:6258": " sa ātmā /",
    "GV05chupsb_u:6259": " tat tvam asi śvetaketo iti /",
    "GV05chupsb_u:6260": " bhūya eva mā bhagavān vijñāpayatv iti /",
    "GV05chupsb_u:6261": " tathā somyeti hovāca // ChUp_6,15.3 //",
    "GV05chupsb_u:6262": " ChUpBh_6,15.3 sa ya ityādi samānam /",
    "GV05chupsb_u:6263": " yadi mariṣyato mumukṣataśca tulyā satsampattistatra vidvānsatsampanno nā'vartata",
    "GV05chupsb_u:6264": " āvartate tvavidvānityatra kāraṇaṃ dṛṣṭāntena bhūya eva mā bhagavānvijñāpayatviti",
    "GV05chupsb_u:6265": " tathā somyeti hovāca //3 //",
    "GV05chupsb_u:6266": " iti cchāndogyopaniṣadi ṣaṣṭhādhyāyasya pañcadaśaḥ khaṇḍaḥ =======================================================================",
    "GV05chupsb_u:6267": " START ChUp 6,16.1",
    "GV05chupsb_u:6268": " puruṣaṃ somyota hastagṛhītam ānayanti /",
    "GV05chupsb_u:6269": " apahārṣīt steyam akārṣīt paraśum asmai tapateti /",
    "GV05chupsb_u:6270": " sa yadi tasya kartā bhavati tata evānṛtam ātmānaṃ kurute /",
    "GV05chupsb_u:6271": " so 'nṛtābhisaṃdho 'nṛtenātmānam antardhāya paraśuṃ taptaṃ pratigṛhṇāti /",
    "GV05chupsb_u:6272": " sa dahyate /",
    "GV05chupsb_u:6273": " atha hanyate // ChUp_6,16.1 //",
    "GV05chupsb_u:6274": " ChUpBh_6,16.1 śṛṇu yathā somya puruṣaṃ cauryakarmaṇi sandihyamānaṃ nigrahāya parīkṣaṇāya votāpi hastagṛhītaṃ baddhahastamānayanti rājapuruṣāḥ",
    "GV05chupsb_u:6275": " kiṃ kṛtavānayamiti pṛṣṭāścā'hurapahārśīddhanamasyāyam /",
    "GV05chupsb_u:6276": " te cā'huḥ kimapaharaṇamātrema bandhanamarhati /",
    "GV05chupsb_u:6277": " anyathā datte 'pi dhane bandhanaprasaṅgādityuktāḥ punarāhuḥ steyamakārṣīttauryeṇa dhanamapahārṣīditi /",
    "GV05chupsb_u:6278": " teṣvevaṃ vadatsvitaro 'pahnate nāhaṃ tatkarteti /",
    "GV05chupsb_u:6279": " (te cā'huḥ sandihyamānaṃ steyamakārṣīstvamasya dhanasyeti) /",
    "GV05chupsb_u:6280": " tasmiṃścāpahnavāne āhuḥ paraśumasmai tapateti śodhayatvātmānamiti /",
    "GV05chupsb_u:6281": " sa yadi tasya stainyasya kartā bavati bahiścāpahnate sa evaṃbhūtastata evānṛtamanyathābhūtaṃ",
    "GV05chupsb_u:6282": " santamanyathā'mānaṃ kurute sa tathānṛtābhisandho 'nṛtenā'tmānamantardhāya vyavahitaṃ",
    "GV05chupsb_u:6283": " kṛtvā paraśuṃ taptaṃ mohātpratigṛhrāti sa dahyate 'tha hanyate rājapuruṣaiḥ svakṛtenānṛtābhisandhidoṣeṇa //1 //",
    "GV05chupsb_u:6284": " START ChUp 6,16.2",
    "GV05chupsb_u:6285": " atha yadi tasyākartā bhavati /",
    "GV05chupsb_u:6286": " tata eva satyam ātmānaṃ kurute /",
    "GV05chupsb_u:6287": " sa satyābhisandhaḥ satyenātmānam antardhāya paraśuṃ taptaṃ pratigṛhṇāti /",
    "GV05chupsb_u:6288": " sa na dahyate /",
    "GV05chupsb_u:6289": " atha mucyate // ChUp_6,16.2 //",
    "GV05chupsb_u:6290": " ChUpBh_6,16.2 atha yadi tasya karmaṇo 'kartā bhavati tata eva satyamātmānaṃ kurute",
    "GV05chupsb_u:6291": " sa satyena tayā stainyākartṛtayā'tmānamantardhāya paraśuṃ taptaṃ pratigṛhṇāti sa",
    "GV05chupsb_u:6292": " satyābhisandhaḥ sanna dahyate satyavyavadhānādatha mucyate ca mṛṣābhiyoktṛbhyaḥ /",
    "GV05chupsb_u:6293": " taptaparaśuhastatalasaṃyogasya tulyatve 'pi steyakartrakartroranṛtābhisandho dahyate na tu satyābhisandhaḥ //2 //",
    "GV05chupsb_u:6294": " START ChUp 6,16.3",
    "GV05chupsb_u:6295": " sa yathā tatra nādāhyeta /",
    "GV05chupsb_u:6296": " etad ātmyam idaṃ sarvam /",
    "GV05chupsb_u:6297": " tat satyam /",
    "GV05chupsb_u:6298": " sa ātmā /",
    "GV05chupsb_u:6299": " tat tvam asi śvetaketo iti /",
    "GV05chupsb_u:6300": " tad dhāsya vijajñāv iti vijajñāv iti // ChUp_6,16.3 //",
    "GV05chupsb_u:6301": " ChUpBh_6,16.3 sa yathā satyābhisandhastaptaparaśugrahaṇakarmaṇi satyavyavahitahastatalatvānnādāhyeta",
    "GV05chupsb_u:6302": " na dahyetetyetadevaṃ sadbrahmasatyābhisandhītarayoḥ śarīrapātakāle ca tulyāyāṃ satsampattau",
    "GV05chupsb_u:6303": " vidvānsatsampadya na punarvyāghradevādidehagrahaṇāyā'vartate /",
    "GV05chupsb_u:6304": " avidvāṃstu vikārānṛtābhisandhaḥ punarvyāghrādibhāvaṃ devatādibhāvaṃ vā yathākarma yathāśrutaṃ pratipadyate /",
    "GV05chupsb_u:6305": " yadātmābhisandhyanabhisandhikṛte mokṣabandhane yacca mūlaṃ jagato yadāyatanā yatpratiṣṭhāśca",
    "GV05chupsb_u:6306": " sarvāḥ prajā yadātmakaṃ ca sarvaṃ yaccājamamṛtamabhayaṃ śivamadvitīyaṃ tatsatyaṃ",
    "GV05chupsb_u:6307": " sa ātmā tavātastattvamasi he śvetaketo ityuktārthamasakṛdvākyam /",
    "GV05chupsb_u:6308": " kaḥ punarasau śvetaketustvaṃśabdārthaḥ /",
    "GV05chupsb_u:6309": " yo 'haṃ śvetaketuruddālakasya putra iti vedā'tmānamādeśaṃ śrutvā matvā vijñāya cāśrutamamatamavijñātaṃ",
    "GV05chupsb_u:6310": " vijñātuṃ pitaraṃ papraccha kathaṃ nu bhagavaḥ sa ādeśo bavatīti sa eṣo 'dhikṛtaḥ",
    "GV05chupsb_u:6311": " śrotā mantā vijñātā tejobannamayaṃ kāryakāraṇasaṅghātaṃ praviṣṭā paraiva devatā nāmasvarūpavyākaraṇāyā'darśa",
    "GV05chupsb_u:6312": " iva puruṣaḥ sūryāduriva jalādau pratibodhitastattvamasītidṛṣṭāntairhetubhiśca tatpiturasya",
    "GV05chupsb_u:6313": " ha kiloktaṃ sadevāhamasmīti vijajñau vijñātavān /",
    "GV05chupsb_u:6314": " dvirvacanamadhyāyaparisamāptyartham /",
    "GV05chupsb_u:6315": " kiṃ punaratra ṣaṣṭhe vākyapramāṇena janitaṃ phalam?",
    "GV05chupsb_u:6316": " ātmani kartṛtvabhoktṛtvayoradhikṛtatvavijñānanivṛttistasya phalaṃ yaṃ vayamavocāma tvaṃśabdavācyamarthaṃ śrotuṃ mantuṃ cādhikṛtamavijñātavijñānaphalārtham",
    "GV05chupsb_u:6317": " prākcaitasmādvijñānādahamevaṃ kariṣyāmyagnihotrādīni karmāṇyahamatrādhikṛtaḥ /",
    "GV05chupsb_u:6318": " eṣāṃ ca karmaṇāṃ phalamihāmutra ca bhokṣye kṛteṣu vā karmasu kṛtakartavyaḥ syāmityevaṃ",
    "GV05chupsb_u:6319": " kartṛtvabhoktṛtvayoradhikṛto 'smītyātmani yadvijñānamabhūttattasya yatsajjagato mūlamekamevādvitīyaṃ",
    "GV05chupsb_u:6320": " tattvamasītyanena vākyena pratibuddhasya nivartate /",
    "GV05chupsb_u:6321": " virodhāt /",
    "GV05chupsb_u:6322": " na hyekasminnadvitīya ātmanyayamahamasmīti vijñāte mamedamanyadanena kartavyamidaṃ kṛtvāsya phalaṃ bhokṣya iti vā bhedavijñānamupapadyate /",
    "GV05chupsb_u:6323": " tasmātsatsatyādvitīyātmavijñāne vikārānṛtajīvātmavijñānaṃ nivartata iti yuktam /",
    "GV05chupsb_u:6324": " nanu tattvamasītyatra tvaṃśabdavācyer'the sadbuddhirādhitsyate yathā'dityamana ādiṣu brahmādibuddhiḥ /",
    "GV05chupsb_u:6325": " yathā ca loke pratimādiṣu viṣṇvādibuddhistadvannatu sadeva tvamiti,",
    "GV05chupsb_u:6326": " yadi sadeva śvetaketuḥ syātkathamātmānaṃ na vijānīyādyena tasmai tattvamasītyupadiśyate / na /",
    "GV05chupsb_u:6327": " ādityādivākyavailakṣaṇyāt /",
    "GV05chupsb_u:6328": " ādityo brahmetyādāvitiśabdavyavadhānānna sākṣādbrahmatvaṃ gamyate /",
    "GV05chupsb_u:6329": " rūpādimattvāccā'dityādīnāmākāśamanasoścetiśabdavyavadhānādevābrahmatvamiha tu sata eveha praveśaṃ darśayitvā tattvamasīti niraṅkuśaṃ sadātmabhāvamupadiśati",
    "GV05chupsb_u:6330": " nanu parākramādiguṇaḥ siṃho 'si tvamitivattattvamasīti syāt / na /",
    "GV05chupsb_u:6331": " mṛdādivatsadekamevādvitīyaṃ satyamityupadeśāt /",
    "GV05chupsb_u:6332": " na copacāravijñānāttasya tāvadeva ciramiti satsampattirūpadiśyeta /",
    "GV05chupsb_u:6333": " mṛṣātvādupacāravijñānasya /",
    "GV05chupsb_u:6334": " tvamindro 'si yama itivat /",
    "GV05chupsb_u:6335": " nāpi stutiranupāsyatvācchvetaketoḥ /",
    "GV05chupsb_u:6336": " nāpi sacchvetaketutvopadeśena stūyeta /",
    "GV05chupsb_u:6337": " na hi rājā dāsastvamiti stutyaḥ syāt /",
    "GV05chupsb_u:6338": " nāpi sataḥ sarvātmana ekadeśanirodho yuktastattvamasīti deśādhipateriva grāmādhyakṣastvamiti /",
    "GV05chupsb_u:6339": " na cānyā gatiriha sadātmatvopadeśādarthāntarabhūtā sambhavati /",
    "GV05chupsb_u:6340": " nanu sadasmītibuddhimātramiha kartavyatayā codyate na tvajñātaṃ sadasīti jñāpyata iti cet /",
    "GV05chupsb_u:6341": " nanvasminpakṣe 'pyaśrutaṃ śrutaṃ bhavatītyādyanupapannam /",
    "GV05chupsb_u:6342": " na, sadasmītibuddhividheḥ stutyarthatvāt /",
    "GV05chupsb_u:6343": " na, ācāryavānpuruṣo veda tasya tāvadeva ciramityupadeśāt /",
    "GV05chupsb_u:6344": " yadi hi sadasmīti buddhimātraṃ kartavyatayā vidhīyate na tu tvaṃśabdavācyasya sadrūpatvameva tadā nā'cāryavānvedeti jñānopāyopadeśo vācyaḥ syāt",
    "GV05chupsb_u:6345": " yathāgnihotraṃ juhuyādityevamādiṣvarthaprāptamevā'cāryavattvamiti tadvat /",
    "GV05chupsb_u:6346": " tasya tāvadeva ciramiti ca kṣepakaraṇaṃ na yuktaṃ syāt /",
    "GV05chupsb_u:6347": " sadātmatattve 'vijñāte 'pi sakṛdbuddhimātrakaraṇe mokṣaprasaṅgāt /",
    "GV05chupsb_u:6348": " na ca tattvamasītyukte nāhaṃ saditipramāṇavākyajanitā buddhīrnivartayituṃ śakyā notpanneti vā śakyaṃ vaktum /",
    "GV05chupsb_u:6349": " sarvopaniṣadvākyānāṃ tatparatayaivopakṣayāt /",
    "GV05chupsb_u:6350": " yathāgnihotrādividhijanitāgnihotrādikartavyatābuddhīnāmatathārthatvamanutpannatvaṃ vā na śakyate vaktuṃ tadvat /",
    "GV05chupsb_u:6351": " yattūktaṃ sadātmā sannātmānaṃ kathaṃ na jānīyāditi /",
    "GV05chupsb_u:6352": " nāsau doṣaḥ /",
    "GV05chupsb_u:6353": " kāryakaraṇasaṅghātavyatirikto 'haṃ jīvaḥ kartā bhoktetyapi svabhāvataḥ prāṇināṃ vijñānādarśanātkisu tasya sadātmavijñānam /",
    "GV05chupsb_u:6354": " kathamevaṃ vyatiriktavijñāne sati teṣāṃ kartṛtvādivijñānaṃ sambhavati dṛśyate ca /",
    "GV05chupsb_u:6355": " tadvattasyāpi dehādiṣvātmabuddhitvānna syātsadātmavijñānam /",
    "GV05chupsb_u:6356": " tasmādvikārānṛtādhikṛtajīvātmavijñānanivartakamevedaṃ vākyaṃ tattvamasīti siddhamiti //3 // //",
    "GV05chupsb_u:6357": " iti cchāndogyopaniṣadi ṣaṣṭhādhyāyasya ṣoḍaśaḥ khaṇḍaḥ",
    "GV05chupsb_u:6358": " iti cchāndogyopaniṣadbrāhmaṇe ṣaṣṭhodhyāyaḥ samāptaḥ",
    "GV05chupsb_u:6359": " atha saptamo 'dhyāyaḥ",
    "GV05chupsb_u:6360": " START ChUp 7,1.1",
    "GV05chupsb_u:6361": " adhīhi bhagava iti hopasasāda sanatkumāraṃ nāradaḥ /",
    "GV05chupsb_u:6362": " taṃ hovāca yad vettha tena mopasīda /",
    "GV05chupsb_u:6363": " tatas ta ūrdhvaṃ vakṣyāmīti /",
    "GV05chupsb_u:6364": " sa hovāca // ChUp_7,1.1 //",
    "GV05chupsb_u:6365": " paramārthantattvopadeśapradhānaparaḥ ṣaṣṭho 'dhyāyaḥ sadātmaikatvanirṇayaparatayaivopayuktaḥ /",
    "GV05chupsb_u:6366": " na sator'vāgvikāralakṣaṇāni tattvāni nirdiṣṭānītyatastāni nāmādīni prāṇāntāni krameṇa",
    "GV05chupsb_u:6367": " nirdiśya taddvāreṇāpi bhūmākhyaṃ niratiśayaṃ tattvaṃ nirdekṣyāmīti śākhācandradarśanavaditīnaṃ",
    "GV05chupsb_u:6368": " saptamaṃ prapāṭhakamārabhate /",
    "GV05chupsb_u:6369": " anirdiṣṭeṣu hi sator'vāktattveṣu sanmātre ca nirdiṣṭe 'nyadapyavijñātaṃ syādityāśaṅkā kasyacitsyātsā mā bhūditi vā tāni nirdidikṣati /",
    "GV05chupsb_u:6370": " athavā sopānārohaṇavatsthūlādārabhya sūkṣmaṃ sūkṣamataṃ ca buddhiviṣayaṃ jñāpayitvā tadatirikte svārājye 'bhiṣekṣyāmīti nāmādīni nirdidikṣati",
    "GV05chupsb_u:6371": " athavā nāmādyuttarottaraviśiṣṭāni tattvānyatitarāṃ ca teṣāmutkṛṣṭatamaṃ bhūmākhyaṃ tattvamiti tatstutyarthaṃ nāmādīnāṃ krameṇopanyāsaḥ /",
    "GV05chupsb_u:6372": " ākhyāyikā tu paravidyāstutyarthā /",
    "GV05chupsb_u:6373": " katham /",
    "GV05chupsb_u:6374": " nārado devarṣiḥ kṛtakartavyaḥ sarvavidyo 'pi sannanātmajñatvācchuśocaiva kimu vaktavyamanyo 'lpavijjanturakṛtapuṇyātiśayo 'kṛtārtha iti /",
    "GV05chupsb_u:6375": " athavā nānyadātmajñānānniratiśayaśreyaḥ sādhanamastītyetatpradarśanārthaṃ sanatkumāranāradākhyāyikā'rabhyate /",
    "GV05chupsb_u:6376": " yena sarvavijñānasādhanaśaktisampannasyāpi nāradasya devarṣeḥ śreyo na babhūva yenottamābhijanavidyāvṛttasādhanaśaktisampattinimittābhi",
    "GV05chupsb_u:6377": " mānaṃ hitvā prākṛtapuruṣavatsanatkumāramupasasāda śreyaḥsādhanaprāptaye 'taḥ prakhyāpitaṃ",
    "GV05chupsb_u:6378": " bhavati niratiśayaprāptisādhanatvamātmavidyāyā iti /",
    "GV05chupsb_u:6379": " adhīhyadhīṣva bhagavā bha vinniti kilopasasāda /",
    "GV05chupsb_u:6380": " adhīhi bhagava iti mantraḥ /",
    "GV05chupsb_u:6381": " sanatkumāraṃ yogīśvaraṃ brahmiṣṭhaṃ nārada upasannavān /",
    "GV05chupsb_u:6382": " taṃ nyāyata upasannaṃ hovāca yadātmaviṣaye kiñcidvettha tena tatprakhyāpanena māmupasīdedamahaṃ",
    "GV05chupsb_u:6383": " jāna iti tato 'haṃ bhavato vijñānātte tubyamūrdhvaṃ vakṣyāmītyuktavati sa hovāca nāradaḥ //1 //",
    "GV05chupsb_u:6384": " START ChUp 7,1.2",
    "GV05chupsb_u:6385": " ṛgvedaṃ bhagavo 'dhyemi yajurvedaṃ sāmavedam ātharvaṇaṃ caturtham itihāsapurāṇaṃ",
    "GV05chupsb_u:6386": " pañcamaṃ vedānāṃ vedaṃ pitryaṃ rāśiṃ daivaṃ nidhiṃ vākovākyam ekāyanaṃ devavidyāṃ",
    "GV05chupsb_u:6387": " brahmavidyāṃ bhūtavidyāṃ kṣatravidyāṃ nakṣatravidyāṃ sarpadevajanavidyām etad bhagavo",
    "GV05chupsb_u:6388": " 'dhyemi // ChUp_7,1.2 //",
    "GV05chupsb_u:6389": " ChUpBh_7,1.2 ṛgvedaṃ bhagavo 'dhyemi smarāmi yadvettheti vijñānasya pṛṣṭatvāt /",
    "GV05chupsb_u:6390": " tathā yajurvedaṃ sāmavedamātharvaṇaṃ caturthaṃ vedaṃ vedaśabdasya prakṛtatvāditihāsapurāṇaṃ pañcamaṃ vedaṃ vedānāṃ bhāratapañcamānāṃ vedaṃ vyākaraṇamityarthaḥ",
    "GV05chupsb_u:6391": " vyākaraṇena hi padādivibhāgaśa ṛgvedādayo jñāyante /",
    "GV05chupsb_u:6392": " pitryaṃ śrāddhakalpam /",
    "GV05chupsb_u:6393": " kāśiṃ gaṇitam /",
    "GV05chupsb_u:6394": " daivamutpātajñānam /",
    "GV05chupsb_u:6395": " nidhiṃ mahākālādinidhiśāstram /",
    "GV05chupsb_u:6396": " vākovākyaṃ tarkaśāsram /",
    "GV05chupsb_u:6397": " ekāyanaṃ nītiśāsram /",
    "GV05chupsb_u:6398": " devavidyāṃ niruktam /",
    "GV05chupsb_u:6399": " brahmaṇa ṛgyajuḥsāmākhyasya vidyāṃ brahmavidyāṃ śikṣākalpacchandovicitayaḥ /",
    "GV05chupsb_u:6400": " bhūtavidyāṃ bhūtatantram /",
    "GV05chupsb_u:6401": " kṣattravidyāṃ dhanurvedam /",
    "GV05chupsb_u:6402": " nakṣatravidyāṃ jyautiṣam /",
    "GV05chupsb_u:6403": " sarpadevajanavidyāṃ sarpavidyāṃ gāruḍaṃ devajanavidyāṃ gandhayuktinṛtyagītavādyiśilpādivijñānāni /",
    "GV05chupsb_u:6404": " etatsarvaṃ he bhagavo 'dhyemi //2 //",
    "GV05chupsb_u:6405": " START ChUp 7,1.3",
    "GV05chupsb_u:6406": " so 'haṃ bhagavo mantravid evāsmi nātmavit /",
    "GV05chupsb_u:6407": " śrutaṃ hy eva me bhagavaddṛśebhyas tarati śokam ātmavid iti /",
    "GV05chupsb_u:6408": " so 'haṃ bhagavaḥ śocāmi /",
    "GV05chupsb_u:6409": " taṃ mā bhagavāñ chokasya pāraṃ tārayatv iti /",
    "GV05chupsb_u:6410": " taṃ hovāca yad vai kiṃcaitad adhyagīṣṭhā nāmaivaitat // ChUp_7,1.3 //",
    "GV05chupsb_u:6411": " ChUpBh_7,1.3 so 'haṃ bhagava etatsarvaṃ jānannapi mantravidevāsmi śabdārthamātravijñānavānevāsmītyarthaḥ /",
    "GV05chupsb_u:6412": " sarvo hi śabdo 'bhidhānamātramabhidhānaṃ ca sarvaṃ mantreṣvantarbhavati /",
    "GV05chupsb_u:6413": " mantravidevāsmi mantravitkarmavidityarthaḥ /",
    "GV05chupsb_u:6414": " 'mantreṣu karmāṇī'ti hi vakṣyati nā'tmavinnā'tmānaṃ vedbhi /",
    "GV05chupsb_u:6415": " nanvātmāpi mantraiḥ prakāśyata eveti kathaṃ mantraviccennā'tmavit / na /",
    "GV05chupsb_u:6416": " abhidhānābhidheyabhedasya vikāratvāt /",
    "GV05chupsb_u:6417": " na ca vikāra ātmeṣyate /",
    "GV05chupsb_u:6418": " nanvātmāpyātmaśabdenābhidhīyate /",
    "GV05chupsb_u:6419": " na“yato vāco nivartante” /",
    "GV05chupsb_u:6420": " “yatra nānya paśyati“ityādiśruteḥ /",
    "GV05chupsb_u:6421": " kathaṃ tarhyā'tmaivādhastāt' 'sa ātme'tyādiśabdā ātmānaṃ pratyāyayanti /",
    "GV05chupsb_u:6422": " naiṣa doṣaḥ /",
    "GV05chupsb_u:6423": " dehavati pratyagātmani bhedaviṣaye prayujyamānaḥ śabdo dehādīnāmātmatve pratyākhyāyamāne yatpariśiṣṭaṃ sadavācyamapi pratyāyayati /",
    "GV05chupsb_u:6424": " yathā sarājikāyāṃ dṛśyamānāyāṃ senāyāṃ chatradhvajapatākādivyavahite 'dṛśyamāne 'pi",
    "GV05chupsb_u:6425": " rājanyeṣa rājā dṛśyata iti bhavati śabdaprayogastatra ko 'sau rājeti rājaviśeṣanirūpaṇāyāṃ",
    "GV05chupsb_u:6426": " dṛśyamānetarapratyākhyāne 'nyasminnadṛśyamāne 'pi rājani rājapratītirbhavettadvat /",
    "GV05chupsb_u:6427": " tasmātsohaṃ mantravitkarmavidevāsmi karmakāryaṃ ca sarvaṃ vikāra iti vikārajña evāsmi nā'tmavinnā'tmaprakṛtisvarūpajña ityarthaḥ /",
    "GV05chupsb_u:6428": " ata evokta“mācāryavānpuruṣo vede“ti /",
    "GV05chupsb_u:6429": " “yato vāco nivartante“ityādiśrutibhyaśca /",
    "GV05chupsb_u:6430": " śrutamāgamajñānamastyeva hi yasmānme mama bhagavaddṛśebhyo yuṣmatsadṛśebhyastaratyatikrāmati śokaṃ manastāpamakṛtārthabuddhitāmātmavidityataḥ",
    "GV05chupsb_u:6431": " so 'hamanātmavittvāddhe bhagavaḥ śocāmyakṛtārthabuddhyā santapye sarvadā taṃ mā māṃ",
    "GV05chupsb_u:6432": " śokasya śokasāgarasya pāramantaṃ bhagavāṃstārayatvātmajñānoḍupena kṛtārthabuddhimāpādayatvabhayaṃ gamayatvityarthaḥ /",
    "GV05chupsb_u:6433": " tamevamuktavantaṃ hovāca yadvai kiñcaitadadhyagīṣṭhā adhītavānasi /",
    "GV05chupsb_u:6434": " adhyayanena tadarthajñānamupalakṣyate jñātavānasītyetannāmaivaitat /",
    "GV05chupsb_u:6435": " “vācā'rambhaṇaṃ vikāro nāmadheyam“iti śruteḥ //3 //",
    "GV05chupsb_u:6436": " START ChUp 7,1.4",
    "GV05chupsb_u:6437": " nāma vā ṛgvedo yajurvedaḥ sāmaveda ātharvaṇaś caturtha itihāsapurāṇaḥ pañcamo vedānāṃ",
    "GV05chupsb_u:6438": " vedaḥ pitryo rāśir daivo nidhir vākovākyam ekāyanaṃ devavidyā brahmavidyā bhūtavidyā",
    "GV05chupsb_u:6439": " kṣatravidyā nakṣatravidyā sarpadevajanavidyā /",
    "GV05chupsb_u:6440": " nāmaivaitat /",
    "GV05chupsb_u:6441": " nāmopāssveti // ChUp_7,1.4 //",
    "GV05chupsb_u:6442": " ChUpBh_7,1.4 nāma vā ṛgvedo yajurveda ityādi nāmaivaitat /",
    "GV05chupsb_u:6443": " nāmopāḥsva brahmeti brahmabuddhyā /",
    "GV05chupsb_u:6444": " yathā pratimāṃ viṣṇubuddhyopāste tadvat //4 //",
    "GV05chupsb_u:6445": " START ChUp 7,1.5",
    "GV05chupsb_u:6446": " sa yo nāma brahmety upāste /",
    "GV05chupsb_u:6447": " yāvan nāmno gataṃ tatrāsya yathākāmacāro bhavati yo nāma brahmety upāste /",
    "GV05chupsb_u:6448": " asti bhagavo nāmno bhūya iti /",
    "GV05chupsb_u:6449": " nāmno vāva bhūyo 'stīti /",
    "GV05chupsb_u:6450": " tan me bhagavān bravītv iti // ChUp_7,1.5 //",
    "GV05chupsb_u:6451": " ChUpBh_7,1.5 sa yastu nāma brahmetyupāste tasya yatphalaṃ bhavati tacchṛṇu yāvannāmno",
    "GV05chupsb_u:6452": " gataṃ nāmno gocaraṃ tatra tasminnāmaviṣaye 'sya yathākāmacāraḥ kāmacaraṇaṃ rājña",
    "GV05chupsb_u:6453": " iva svaviṣaye bhavati /",
    "GV05chupsb_u:6454": " yo nāma brahmetyupāsta ityupasaṃhāraḥ /",
    "GV05chupsb_u:6455": " kimasti bhagavo nāmno bhūyo 'dhikataraṃ yadbrahmadṛṣṭyarhamanyadityabhiprāyaḥ /",
    "GV05chupsb_u:6456": " sanatkumāra āha nāmno vāva bhūyo 'styevetyukta āha yadyasti tanme bhagavānbravītviti //5//",
    "GV05chupsb_u:6457": " iti cchāndogyopaniṣadi saptamādhyāyasya prathamaḥ khaṇḍaḥ =======================================================================",
    "GV05chupsb_u:6458": " START ChUp 7,2.1",
    "GV05chupsb_u:6459": " vāg vāva nāmno bhūyasī /",
    "GV05chupsb_u:6460": " vāg vā ṛgvedaṃ vijñāpayati yajurvedaṃ sāmavedam ātharvaṇaṃ caturtham itihāsapurāṇaṃ",
    "GV05chupsb_u:6461": " pañcamaṃ vedānāṃ vedaṃ pitryaṃ rāśiṃ daivaṃ nidhiṃ vākovākyam ekāyanaṃ devavidyāṃ",
    "GV05chupsb_u:6462": " brahmavidyāṃ bhūtavidyāṃ kṣatravidyāṃ nakṣatravidyāṃ sarpadevajanavidyāṃ divaṃ ca",
    "GV05chupsb_u:6463": " pṛthivīṃ ca vāyuṃ cākāśaṃ cāpaś ca tejaś ca devāṃś ca manuṣyāṃś ca paśūṃś ca vayāṃsi",
    "GV05chupsb_u:6464": " ca tṛṇavanaspatīñ śvāpadāny ākīṭapataṅgapipīlakaṃ dharmaṃ cādharmaṃ /",
    "GV05chupsb_u:6465": " ca satyaṃ cānṛtaṃ ca sādhu cāsādhu ca hṛdayajñaṃ cāhṛdayajñaṃ ca /",
    "GV05chupsb_u:6466": " yad vai vāṅ nābhaviṣyan na dharmo nādharmo vyajñāpayiṣyan na satyaṃ nānṛtaṃ na sādhu nāsādhu na hṛdayajño nāhṛdayajñaḥ /",
    "GV05chupsb_u:6467": " vāg evaitad sarvaṃ vijñāpayati vācam upāssveti // ChUp_7,2.1 //",
    "GV05chupsb_u:6468": " ChUpBh_7,2.1 vāgvāva /",
    "GV05chupsb_u:6469": " vāgitīndriyaṃ jihvābhūlādiṣvaṣṭasu sthāneṣu sthitaṃ varṇānāmabhivyañjakam /",
    "GV05chupsb_u:6470": " varṇāśca nāmeti nāmno vāgbhūyasītyucyate /",
    "GV05chupsb_u:6471": " kāryaddhi kāraṇaṃ bhūyo dṛṣṭaṃ loke yathā putrātpitā tadvat /",
    "GV05chupsb_u:6472": " kathaṃ ca vāṅnāmno bhūyasītyāhavāgvā ṛgvedaṃ vijñāpayatyayamṛgveda iti /",
    "GV05chupsb_u:6473": " tathā yajurvedamityādi samānam /",
    "GV05chupsb_u:6474": " hṛdayajñaṃ hṛdayapriyam /",
    "GV05chupsb_u:6475": " tadviparītamahṛdayajñam /",
    "GV05chupsb_u:6476": " yadyadi vāṅnābhaviṣyaddharmādi na vyajñāpayiṣyadvāgabhāve 'dhyayanābhāve tadarthaśravaṇābhāvastacchravaṇābhāve dharmādi na vyajñāpayiṣyanna vijñātamabhaviṣyadityarthaḥ /",
    "GV05chupsb_u:6477": " tasmādvāgevaitacchabdoccāraṇena sarvaṃ vijñāpayatyato bhūyasī vāṅnāmnastasmādvācaṃ brahmetyupāḥsva //1 //",
    "GV05chupsb_u:6478": " START ChUp 7,2.2",
    "GV05chupsb_u:6479": " sa yo vācaṃ brahmety upāste /",
    "GV05chupsb_u:6480": " yāvad vāco gataṃ tatrāsya yathākāmacāro bhavati yo vācaṃ brahmety upāste /",
    "GV05chupsb_u:6481": " asti bhagavo vāco bhūya iti /",
    "GV05chupsb_u:6482": " vāco vāva bhūyo 'stīti /",
    "GV05chupsb_u:6483": " tan me bhagavān bravītv iti // ChUp_7,2.2 //",
    "GV05chupsb_u:6484": " ChUpBh_7,2.2 samānamanyat //2//",
    "GV05chupsb_u:6485": " iti cchāndogyopaniṣadi saptamādhyāyasya dvitīyaḥ khaṇḍaḥ =======================================================================",
    "GV05chupsb_u:6486": " START ChUp 7,3.1",
    "GV05chupsb_u:6487": " mano vāva vāco bhūyaḥ /",
    "GV05chupsb_u:6488": " yathā vai dve vāmalake dve vā kole dvau vākṣau muṣṭir anubhavaty evaṃ vācaṃ ca nāma ca mano 'nubhavati /",
    "GV05chupsb_u:6489": " sa yadā manasā manasyati mantrān adhīyīyety athādhīte /",
    "GV05chupsb_u:6490": " karmāṇi kurvīyety atha kurute /",
    "GV05chupsb_u:6491": " putrāṃś ca paśūṃś ceccheyety athecchate /",
    "GV05chupsb_u:6492": " imaṃ ca lokam amuṃ ceccheyety athecchate /",
    "GV05chupsb_u:6493": " mano hy ātmā /",
    "GV05chupsb_u:6494": " mano hi lokaḥ /",
    "GV05chupsb_u:6495": " mano hi brahma /",
    "GV05chupsb_u:6496": " mana upāssveti // ChUp_7,3.1 //",
    "GV05chupsb_u:6497": " ChUpBh_7,3.1 mano manasyanaviśiṣṭamantaḥkaraṇaṃ vāco bhūyaḥ /",
    "GV05chupsb_u:6498": " taddhi manasyanavyāpāravadvācaṃ vaktavye prerayati /",
    "GV05chupsb_u:6499": " tena vāṅmanasyantarbhavati /",
    "GV05chupsb_u:6500": " yacca yasminnantarbhavati tattasya vyāpakatvāttato bhūyo bhavati /",
    "GV05chupsb_u:6501": " yathā vai loke dve vā'malake phale dve vā kole badaraphale dvau vākṣau vibhītakaphale muṣṭiranubhavati muṣṭiste phale vyāpnoti muṣṭau hi te antarbhavataḥ /",
    "GV05chupsb_u:6502": " evaṃ vācaṃ ca nāma cā'malakādivanmano 'nubhavati /",
    "GV05chupsb_u:6503": " sa yadā puruṣe yasminkāle manasāntaḥkaraṇena manasyati manasyanaṃ vivakṣābuddhiḥ kathaṃ?",
    "GV05chupsb_u:6504": " mantrānadhīyīyoccārayeyamityevaṃ vivakṣāṃ kṛtvāthādhīte tathā karmāṇi kurvīyeti cikīrṣābuddhiṃ",
    "GV05chupsb_u:6505": " kṛtvātha kurute putrāṃśca paśūṃśceccheyeti prāptīcchāṃ kṛtvā tatprāptyupāyānuṣṭhānenāthecchate",
    "GV05chupsb_u:6506": " putrādīnprāpnotītyarthaḥ /",
    "GV05chupsb_u:6507": " tathemaṃ ca lokamamuṃ copāyeneccheyeti tatpraptyupāyānuṣṭhānenāthecchace prāpnoti /",
    "GV05chupsb_u:6508": " mano hyātmā'tmanaḥ kartṛtvaṃ bhoktṛtvaṃ ca sati manasi nānyatheti mano hyātmetyucyate /",
    "GV05chupsb_u:6509": " mano hi lokaḥ satyeva hi manasi loko bhavati tatprāptyupāyānuṣṭhānaṃ ceti mano hi loko yasmāttasmānmano hi brahma /",
    "GV05chupsb_u:6510": " yata evaṃ tasmānmana upāḥsveti //1 //",
    "GV05chupsb_u:6511": " START ChUp 7,3.2",
    "GV05chupsb_u:6512": " sa yo mano brahmety upāste /",
    "GV05chupsb_u:6513": " yāvan manaso gataṃ tatrāsya yathākāmacāro bhavati yo mano brahmety upāste /",
    "GV05chupsb_u:6514": " asti bhagavo manaso bhūya iti /",
    "GV05chupsb_u:6515": " manaso vāva bhūyo 'stīti /",
    "GV05chupsb_u:6516": " tan me bhagavān bravītv iti // ChUp_7,3.2 //",
    "GV05chupsb_u:6517": " ChUpBh_7,3.2 sa yo ityādi samānam //2//",
    "GV05chupsb_u:6518": " iti cchāndogyopaniṣadi saptamādhyāyasya tṛtīyaḥ khaṇḍaḥ =======================================================================",
    "GV05chupsb_u:6519": " START ChUp 7,4.1",
    "GV05chupsb_u:6520": " saṃkalpo vāva manaso bhūyān /",
    "GV05chupsb_u:6521": " yadā vai saṃkalpayate 'tha manasyati /",
    "GV05chupsb_u:6522": " atha vācam īrayati /",
    "GV05chupsb_u:6523": " tām u nāmnīyūati /",
    "GV05chupsb_u:6524": " nāmni mantrā ekaṃ bhavanti /",
    "GV05chupsb_u:6525": " mantreṣu karmāṇi // ChUp_7,4.1 //",
    "GV05chupsb_u:6526": " ChUpBh_7,4.1 saṃkalpo vāva manaso bhūyān /",
    "GV05chupsb_u:6527": " saṃkalpo 'pi manasyanavadantaḥkaraṇavṛttiḥ kartavyākartavyaviṣayavibhāgena samarthanam /",
    "GV05chupsb_u:6528": " vibhāgena hi samarthite viṣaye cikīrṣābuddhirmanasyanānantaraṃ bhavati /",
    "GV05chupsb_u:6529": " katham /",
    "GV05chupsb_u:6530": " yadā vai saṃkalpayate kartavyādiviṣayānvibhajata idaṃ kartuṃ yuktamiti,",
    "GV05chupsb_u:6531": " atha manasyati mantrānadhīyīyetyādi /",
    "GV05chupsb_u:6532": " athānantaraṃ vācamīrayati mantrādyuccāraṇe /",
    "GV05chupsb_u:6533": " tāṃ ca vācamu nāmni nāmoccāraṇanimittaṃ vivakṣāṃ kṛtverayati nāmni nāmasāmānye mantrāḥ śabdaviśeṣāḥ santa ekaṃ bhavantyantarbhavantītyarthaḥ",
    "GV05chupsb_u:6534": " sāmānye hi viśeṣo 'ntabhavati /",
    "GV05chupsb_u:6535": " mantreṣu karmāṇyekaṃ bhavanti /",
    "GV05chupsb_u:6536": " mantraprakāśitāni karmāṇi kriyante nāmantrakamasti karma /",
    "GV05chupsb_u:6537": " yaddhi mantraprakāśanena labdhasattākaṃ satkarma brāhmaṇenedaṃ kartavyamasmai phalāyeti vidhīyate /",
    "GV05chupsb_u:6538": " yāpyutpattirbrāhmaṇeṣu karmaṇāṃ dṛśyate sāpi mantreṣu labdhasattākānāmeva karmaṇāṃ spaṣṭīkaraṇam /",
    "GV05chupsb_u:6539": " na hi mantrāprakāśitaṃ karma kiñcidbrāhmaṇa utpannaṃ dṛśyate /",
    "GV05chupsb_u:6540": " trayīvihitaṃ karmeti prasiddham loke /",
    "GV05chupsb_u:6541": " trayīśabdaśca ṝgyajuḥsāmasamākhyā /",
    "GV05chupsb_u:6542": " mantreṣu karmāṇi kavayo yānyapaśyanniti cā'tharvaṇe /",
    "GV05chupsb_u:6543": " tasmādyuktaṃ mantreṣu karmāṇyekaṃ bhavantīti //1 //",
    "GV05chupsb_u:6544": " START ChUp 7,4.2",
    "GV05chupsb_u:6545": " tāni ha vā etāni saṃkalpaikāyanāni saṃkalpātmakāni saṃkalpe pratiṣṭhitāni /",
    "GV05chupsb_u:6546": " samakḷpatāṃ dyāvāpṛthivī /",
    "GV05chupsb_u:6547": " samakalpetāṃ vāyuś cākāśaṃ ca /",
    "GV05chupsb_u:6548": " samakalpantāpaś ca tejaś ca /",
    "GV05chupsb_u:6549": " teṣāṃ saṃkḷptyai varṣaṃ saṃkalpate /",
    "GV05chupsb_u:6550": " varṣasya saṃkḷptyā annaṃ saṃkalpate /",
    "GV05chupsb_u:6551": " annasya saṃkḷptyai prāṇāḥ saṃkalpante /",
    "GV05chupsb_u:6552": " prāṇānāṃ saṃkḷptyai mantrāḥ saṃkalpante /",
    "GV05chupsb_u:6553": " mantrāṇāṃ saṃkḷptyai karmāṇi saṃkalpante /",
    "GV05chupsb_u:6554": " karmaṇāṃ saṃkḷptyai lokaḥ saṃkalpate /",
    "GV05chupsb_u:6555": " lokasya saṃkḷptyai sarvaṃ saṃkalpate /",
    "GV05chupsb_u:6556": " sa eṣa saṃkalpaḥ /",
    "GV05chupsb_u:6557": " saṃkalpam upāssveti // ChUp_7,4.2 //",
    "GV05chupsb_u:6558": " ChUpBh_7,4.2 tāni ha vā etāni mana ādīni saṃkalpaikāyanāni saṃkalpa eko 'yanaṃ gamanaṃ",
    "GV05chupsb_u:6559": " pralayo yeṣāṃ tāni saṃkalpaikāyanāni saṃkalpātmakānyutpattau saṃkalpe pratiṣṭhitāni",
    "GV05chupsb_u:6560": " sthitau samakḷpatāṃ saṃkalpaṃ kṛtavatyāviva hi dyauśca pṛthivī ca dyāvāpṛthivyau niścale lakṣyete /",
    "GV05chupsb_u:6561": " tathā samakalpetāṃ vāyuścā'kāśaṃ caitāvapi saṃkalpaṃ kṛtavantāviva tathā samakalpantāmāpaśca tejaśca svena rūpema niścalāni lakṣyante /",
    "GV05chupsb_u:6562": " yatasteṣāṃ dyāvāpṛthivyādīnāṃ saṃkḷptyai saṃkalpanimittaṃ varṣaṃ saṃkalpante /",
    "GV05chupsb_u:6563": " annamayā hi prāṇā annopaṣṭambhakāḥ /",
    "GV05chupsb_u:6564": " “annaṃ dāma“iti hi śrutiḥ /",
    "GV05chupsb_u:6565": " teṣāṃ saṃkḷptyai mantrāḥ saṃkalpante /",
    "GV05chupsb_u:6566": " prāṇāvānhi mantrānadhīte nābalaḥ /",
    "GV05chupsb_u:6567": " mantrāṇāṃ hi saṃkḷptyai karmāṇyagnihotrādīni saṃkalpante 'nuṣṭhīyamānāni mantraprakāśitāni samarthībhavanti phalāya /",
    "GV05chupsb_u:6568": " tato lokaḥ phalaṃ saṃkalpate karmakartṛsamavāyitayā samarthībhavatītyarthaḥ /",
    "GV05chupsb_u:6569": " lokasya saṃkḷptyai sarvaṃ jagatsaṃkalpate svarūpāvaikalyāya /",
    "GV05chupsb_u:6570": " etaddhīdaṃ sarvaṃ jagadyatphalāvasānaṃ tatsarvaṃ saṃkalpamūlam /",
    "GV05chupsb_u:6571": " ato viśiṣṭaḥ sa eṣa saṃkalpaḥ /",
    "GV05chupsb_u:6572": " ataḥ saṃkalpamupāḥsvetyuktvā phalamāha tadupāsakasya //2 //",
    "GV05chupsb_u:6573": " START ChUp 7,4.3",
    "GV05chupsb_u:6574": " sa yaḥ saṃkalpaṃ brahmety upāste /",
    "GV05chupsb_u:6575": " kḷptān vai sa lokān dhruvān dhruvaḥ pratiṣṭhitān pratiṣṭhito 'vyathamānān avyathamāno 'bhisidhyati /",
    "GV05chupsb_u:6576": " yāvat saṃkalpasya gataṃ tatrāsya yathākāmacāro bhavati yaḥ saṃkalpaṃ brahmety upāste /",
    "GV05chupsb_u:6577": " asti bhagavaḥ saṃkalpād bhūya iti /",
    "GV05chupsb_u:6578": " saṃkalpād vāva bhūyo 'stīti /",
    "GV05chupsb_u:6579": " tan me bhagavān bravītv iti // ChUp_7,4.3 //",
    "GV05chupsb_u:6580": " ChUpBh_7,4.3 sa yaḥ saṃkalpaṃ brahmeti brahmabuddhyopāstekḷptānvai dhātrāsyeme lokāḥ",
    "GV05chupsb_u:6581": " phalamiti kḷptānsamarthitānsaṃkalpitānsa vidvāndhruvānnityānatyantādhruvāpekṣayā dhruvaśca svayam /",
    "GV05chupsb_u:6582": " lokino hyadhruvatve loke dhruvakḷptivyartheti dhruvaḥ sanpratiṣṭhitānupakaraṇasaṃpannānityarthaḥ /",
    "GV05chupsb_u:6583": " paśuputrādibhiḥ pratitiṣṭhatīti darśanātsvayaṃ ca pratiṣṭhita ātmīyopakaraṇasaṃpanno 'vyathamānānamitrāditrāsarah itānavyathamānaśca svayamabhisidhyatyabhiprāpnotītyarthaḥ",
    "GV05chupsb_u:6584": " yāvatsaṃkalpasya gataṃ saṃkalpagocarastatrāsya yathākāmacāro bhavati ātmanaḥ saṃkalpasya na tu sarveṣāṃ saṃkalpasyeti /",
    "GV05chupsb_u:6585": " uttaraphalavirodhāt /",
    "GV05chupsb_u:6586": " yaḥ saṃkalpaṃ brahmetyupāsta ityādi pūrvavat //3//",
    "GV05chupsb_u:6587": " iti cchāndogyopaniṣadi saptamādhyāyasya caturthaḥ khaṇḍaḥ =======================================================================",
    "GV05chupsb_u:6588": " START ChUp 7,5.1",
    "GV05chupsb_u:6589": " cittaṃ vāva saṃkalpād bhūyaḥ /",
    "GV05chupsb_u:6590": " yadā vai cetayate 'tha saṃkalpayate /",
    "GV05chupsb_u:6591": " atha manasyati /",
    "GV05chupsb_u:6592": " atha vācam īrayati /",
    "GV05chupsb_u:6593": " tām u nāmnīyūati /",
    "GV05chupsb_u:6594": " nāmni mantrā ekaṃ bhavanti /",
    "GV05chupsb_u:6595": " mantreṣu karmāṇi // ChUp_7,5.1 //",
    "GV05chupsb_u:6596": " ChUpBh_7,5.1 cittaṃ vāva saṃkalpādbhūyaḥ /",
    "GV05chupsb_u:6597": " cittaṃ cetayitṛtvaṃ prāptakālānurūpabodhavattvamatītāna gataviṣayaprayojananirūpaṇasāmarthyaṃ ca tatsaṃkalpādapi bhūyaḥ /",
    "GV05chupsb_u:6598": " katham /",
    "GV05chupsb_u:6599": " yadā vai prāptamiti cetayate tadā dānāya vāpohāya vātha saṃkalpayate 'tha manasyatītyādi pūrvavat //1 //",
    "GV05chupsb_u:6600": " START ChUp 7,5.2",
    "GV05chupsb_u:6601": " tāni ha vā etāni cittaikāyanāni cittātmāni citte pratiṣṭhitāni /",
    "GV05chupsb_u:6602": " tasmād yady api bahuvid acitto bhavati nāyam astīty evainam āhuḥ /",
    "GV05chupsb_u:6603": " yad ayaṃ veda yad vā ayaṃ vidvān nettham acittaḥ syād iti /",
    "GV05chupsb_u:6604": " atha yady alpavic cittavān bhavati tasmā evota śuśrūṣante /",
    "GV05chupsb_u:6605": " cittaṃ hy evaiṣām ekāyanam /",
    "GV05chupsb_u:6606": " cittam ātmā /",
    "GV05chupsb_u:6607": " cittaṃ pratiṣṭhā /",
    "GV05chupsb_u:6608": " cittam upāssveti // ChUp_7,5.2 //",
    "GV05chupsb_u:6609": " ChUpBh_7,5.2 tāni saṃkalpādīni karmaphalāntāni cittaikāyanāni cittātmāni cittotpattīni citte pratiṣṭhitāni cittasthitānītyapi pūrvavat /",
    "GV05chupsb_u:6610": " kiñca cittasya māhātmyam /",
    "GV05chupsb_u:6611": " yasmāccittaṃ saṃkalpādimūlaṃ tasmādyadyapi bahuvidbahuśāsrādiparijñānavānsannacitto",
    "GV05chupsb_u:6612": " bhavati prāptādicetayitṛtvasāmarthyavirahito bhavati taṃ nipuṇā laukikānāyamasti",
    "GV05chupsb_u:6613": " vidyamāno 'pyasatsama evetyenamāhuḥ /",
    "GV05chupsb_u:6614": " yaccāyaṃ kiñcicchāsrādi veda śrutavāṃstadapyasya vṛthaiveti kathayanti /",
    "GV05chupsb_u:6615": " kasmāt /",
    "GV05chupsb_u:6616": " yadyayaṃ vidvānsyāditthamevamacitto na syāttasmādasya śrutamapyaśrutamevetyāhurityarthaḥ /",
    "GV05chupsb_u:6617": " athālpavidapi yadi cittavānbhavati tasmā etasmai taduktārthagrahaṇāyaivotāpi śuśrūṣante śrotumicchanti /",
    "GV05chupsb_u:6618": " tasmācca cittaṃ hyevaiṣāṃ saṃkalpādīnāmekāyanamityādi pūrvavat //2 //",
    "GV05chupsb_u:6619": " START ChUp 7,5.3",
    "GV05chupsb_u:6620": " sa yaś cittaṃ brahmety upāste /",
    "GV05chupsb_u:6621": " cittān vai sa lokān dhruvān dhruvaḥ pratiṣṭhitān pratiṣṭhito 'vyathamānān avyathamāno 'bhisidhyati /",
    "GV05chupsb_u:6622": " yāvac cittasya gataṃ tatrāsya yathākāmacāro bhavati yaś cittaṃ brahmety upāste /",
    "GV05chupsb_u:6623": " asti bhagavaś cittād bhūya iti /",
    "GV05chupsb_u:6624": " cittād vāva bhūyo 'stīti /",
    "GV05chupsb_u:6625": " tan me bhagavān bravītv iti // ChUp_7,5.3 //",
    "GV05chupsb_u:6626": " ChUpBh_7,5.3 cittānupacitānhuddhimadguṇaiḥ sa cittopāsako dhruvānityādi coktārtham //3//",
    "GV05chupsb_u:6627": " iti cchāndogyopaniṣadi saptamādhyāyasya pañcamaḥ khaṇḍaḥ =======================================================================",
    "GV05chupsb_u:6628": " START ChUp 7,6.1-2",
    "GV05chupsb_u:6629": " dhyānaṃ vāva cittād bhūyaḥ /",
    "GV05chupsb_u:6630": " dhyāyatīva pṛthivī /",
    "GV05chupsb_u:6631": " dhyāyatīvāntarikṣam /",
    "GV05chupsb_u:6632": " dhyāyatīva dyauḥ /",
    "GV05chupsb_u:6633": " dhyāyantīvāpaḥ /",
    "GV05chupsb_u:6634": " dhyāyantīva parvatāḥ /",
    "GV05chupsb_u:6635": " dhyāyantīva devamanuṣyāḥ /",
    "GV05chupsb_u:6636": " tasmād ya iha manuṣyāṇāṃ mahattāṃ prāpnuvanti dhyānāpādāṃśā ivaiva te bhavanti /",
    "GV05chupsb_u:6637": " atha ye 'lpāḥ kalahinaḥ piśunā upavādinas te /",
    "GV05chupsb_u:6638": " atha ye prabhavo dhyānāpādāṃśā ivaiva te bhavanti /",
    "GV05chupsb_u:6639": " dhyānam upāssveti // ChUp_7,6.1 //",
    "GV05chupsb_u:6640": " sa yo dhyānaṃ brahmety upāste /",
    "GV05chupsb_u:6641": " yāvad dhyānasya gataṃ tatrāsya yathākāmacāro bhavati yo dhyānaṃ brahmety upāste /",
    "GV05chupsb_u:6642": " asti bhagavo dyānād bhūya iti /",
    "GV05chupsb_u:6643": " dhyānād vāva bhūyo 'stīti /",
    "GV05chupsb_u:6644": " tan me bhagavān bravītv iti // ChUp_7,6.2 //",
    "GV05chupsb_u:6645": " ChUpBh_7,6.1-2 dhyānaṃ vāva cittādbhūyaḥ /",
    "GV05chupsb_u:6646": " dhyānaṃ nāma śāsroktadevatādyālambaneṣvacalo bhinnajātīyairanantaritaḥ pratyayasaṃtānaḥ /",
    "GV05chupsb_u:6647": " ekāgrateti yamāhuḥ /",
    "GV05chupsb_u:6648": " dṛśyate ca dhyānasya māhātmyaṃ phalataḥ /",
    "GV05chupsb_u:6649": " katham /",
    "GV05chupsb_u:6650": " yathā yogī dhyāyanniścalo bhavati dhyānaphalalābhe /",
    "GV05chupsb_u:6651": " evaṃ dhyāyatīva niścalā dṛśyate pṛthivī /",
    "GV05chupsb_u:6652": " dhyāyatīvāntarikṣamityādi samānamanyat /",
    "GV05chupsb_u:6653": " devāśca manuṣyāśca devamanuṣyā manuṣyā eva vā devasamā devamanuṣyāḥ śamādiguṇasaṃpannā manuṣyā devasvarūpaṃ na jahatītyarthaḥ /",
    "GV05chupsb_u:6654": " yasmādevaṃ viśiṣṭaṃ dhyānaṃ tasmādya iha loke manuṣyāṇāmeva dhanairvidyayā guṇairvā mahattāṃ mahattvaṃ prāpnuvanti dhanādimahattvahetuṃ labhanta ityarthaḥ /",
    "GV05chupsb_u:6655": " dhyānāpādāṃśā iva dhyānasyā'pādanamāpādo dhyānaphalalābha ityetattasyāṃśo 'vayavaḥ kalā kāciddhyānaphalalābhakalāvanta ivaivetyarthaḥ /",
    "GV05chupsb_u:6656": " te bhavanti niścalā iva lakṣyante na kṣudrā iva /",
    "GV05chupsb_u:6657": " atha ye punaralpāḥ kṣudrāḥ kiñcidapi dhanādimahattvaikadeśamaprāptāste pūrvoktaviparītāḥ",
    "GV05chupsb_u:6658": " kalahinaḥ kalahaśīlāḥ piśunāḥ paradoṣodbhāsakā upavādinaḥ paradoṣaṃ sāmīpyayuktameva",
    "GV05chupsb_u:6659": " vadituṃ śīlaṃ yoṣāṃ ta upavādinaśca bhavanti /",
    "GV05chupsb_u:6660": " atha ye mahattvaṃ prāptā dhanādinimittaṃ te 'nyānprati prabhavantīti prabhavo vidyācāryarājeśvarādayo dhyānāpādāṃśā ivetyādyuktārtham /",
    "GV05chupsb_u:6661": " ato dṛśyate dhyānasya mahattvaṃ phalato 'to bhūyaścittādatastadupāḥsvetyādyuktārtham //1-2 //",
    "GV05chupsb_u:6662": " iti cchāndogyopaniṣadi saptamādhyāyasya ṣaṣṭhaḥ khaṇḍaḥ =======================================================================",
    "GV05chupsb_u:6663": " START ChUp 7,7.1",
    "GV05chupsb_u:6664": " vijñānaṃ vāva dhyānād bhūyaḥ /",
    "GV05chupsb_u:6665": " vijñānena vā ṛgvedaṃ vijānāti yajurvedaṃ sāmavedam ātharvaṇaṃ caturtham itihāsapurāṇaṃ",
    "GV05chupsb_u:6666": " pañcamaṃ vedānāṃ vedaṃ pitryaṃ rāśiṃ daivaṃ nidhiṃ vākovākyam ekāyanaṃ devavidyāṃ",
    "GV05chupsb_u:6667": " brahmavidyāṃ bhūtavidyāṃ kṣatravidyāṃ nakṣatravidyāṃ sarpadevajanavidyāṃ divaṃ ca",
    "GV05chupsb_u:6668": " pṛthivīṃ ca vāyuṃ cākāśaṃ cāpaś ca tejaś ca devāṃś ca manuṣyāṃś ca paśūṃś ca vayāṃsi",
    "GV05chupsb_u:6669": " ca tṛṇavanaspatīñ chvāpadāny ākīṭapataṅgapipīlakam /",
    "GV05chupsb_u:6670": " dharmaṃ cādharmaṃ ca satyaṃ cānṛtaṃ ca sādhu cāsādhu ca hṛdayajñaṃ cāhṛdayajñaṃ cānnaṃ ca rasaṃ cemaṃ ca lokam amuṃ ca vijñānenaiva vijānāti",
    "GV05chupsb_u:6671": " vijñānam upāssveti // ChUp_7,7.1 //",
    "GV05chupsb_u:6672": " ChUpBh_7,7.1 vijñānaṃ vāva dhyānādbhūyaḥ /",
    "GV05chupsb_u:6673": " vijñānaṃ śāsrārthaviṣayaṃ jñānaṃ tasya dhyānakāraṇatvāddhyānādbhūyastvam /",
    "GV05chupsb_u:6674": " kathaṃ ca tasya bhūyastvamityāha-vijñānena vā ṛgvedaṃ vijānātyayamṛgveda iti pramāṇatayā yasyārthajñānaṃ dhyānakāraṇam /",
    "GV05chupsb_u:6675": " tathā yajurvedamityādi /",
    "GV05chupsb_u:6676": " kiñca paśvādīṃśca dharmādharmau śāsrasiddhau /",
    "GV05chupsb_u:6677": " sādhvasādhunī lokataḥ siddhe,",
    "GV05chupsb_u:6678": " smārte vā dṛṣṭādṛṣṭāviṣayaṃ ca sarvaṃ vijñānenaiva vijānātītyarthaḥ /",
    "GV05chupsb_u:6679": " tasmādyuktaṃ dhyānādijñānasya bhūyastvam ato vijñānamupāḥsveti //1 //",
    "GV05chupsb_u:6680": " START ChUp 7,7.2",
    "GV05chupsb_u:6681": " sa yo vijñānaṃ brahmety upāste /",
    "GV05chupsb_u:6682": " vijñānavato vai sa lokāñ jñānavato 'bhisidhyati /",
    "GV05chupsb_u:6683": " yāvad vijñānasya gataṃ tatrāsya yathākāmacāro bhavati yo vijñānaṃ brahmety upāste /",
    "GV05chupsb_u:6684": " asti bhagavo vijñānād bhūya iti /",
    "GV05chupsb_u:6685": " vijñānād vāva bhūyo 'stīti /",
    "GV05chupsb_u:6686": " tan me bhagavān bravītv iti // ChUp_7,7.2 //",
    "GV05chupsb_u:6687": " ChUpBh_7,7.2 śṛṇūpāsanaphalaṃ vijñānavato vijñānaṃ yeṣu lokeṣu tānvijñānavato lokāñjñānavataścābhisidhyatyabhiprāpnoti /",
    "GV05chupsb_u:6688": " vijñānaṃ śāsrārthaviṣayaṃ jñānamanyaviṣayaṃ naipuṇyaṃ tadvadbhiryuktāṃllokānnāprāpnotītyarthaḥ /",
    "GV05chupsb_u:6689": " yāvadvijñānasyetyādi pūrvavat //2//",
    "GV05chupsb_u:6690": " iti cchāndogyopaniṣadi saptamādhyāyasya saptamaḥ khaṇḍaḥ =======================================================================",
    "GV05chupsb_u:6691": " START ChUp 7,8.1-2",
    "GV05chupsb_u:6692": " balaṃ vāva vijñānād bhūyaḥ /",
    "GV05chupsb_u:6693": " api ha śataṃ vijñānavatām eko balavān ākampayate /",
    "GV05chupsb_u:6694": " sa yadā balī bhavaty athotthātā bhavati /",
    "GV05chupsb_u:6695": " uttiṣṭhan paricaritā bhavati /",
    "GV05chupsb_u:6696": " paricarann upasattā bhavati /",
    "GV05chupsb_u:6697": " upasīdan draṣṭā bhavati śrotā bhavati mantā bhavati boddhā bhavati kartā bhavati vijñātā bhavati /",
    "GV05chupsb_u:6698": " balena vai pṛthivī tiṣṭhati balenāntarikṣaṃ balena dyaur balena parvatā balena devamanuṣyā balena paśavaś ca vayāṃsi ca tṛṇavanaspatayaḥ śvāpadāny ākīṭapataṅgapipīlakam /",
    "GV05chupsb_u:6699": " balena lokas tiṣṭhati /",
    "GV05chupsb_u:6700": " balam upāssveti // ChUp_7,8.1 //",
    "GV05chupsb_u:6701": " sa yo balam upāste /",
    "GV05chupsb_u:6702": " yāvad balasya gataṃ tatrāsya yathākāmacāro bhavati yo balaṃ brahmety upāste /",
    "GV05chupsb_u:6703": " asti bhagavo balād bhūya iti /",
    "GV05chupsb_u:6704": " balād vāva bhūyo 'stīti /",
    "GV05chupsb_u:6705": " tan me bhagavān bravītv iti // ChUp_7,8.2 //",
    "GV05chupsb_u:6706": " ChUpBh_7,8.1-2 balaṃ vāva vijñānādbhūyaḥ /",
    "GV05chupsb_u:6707": " balamityannopayogajanitaṃ manaso vijñeye pratibhānasāmarthyam /",
    "GV05chupsb_u:6708": " anaśanādṛgādīni na vai mā pratibhānti bho iti śruteḥ /",
    "GV05chupsb_u:6709": " śarīre 'pi tadevotthānādisāmarthyaṃ yasmādvijñānavatāṃ śatamapyekaḥ prāṇī balavānā kampayate yathā hastī matto manuṣyāṇāṃ śataṃ samuditamapi",
    "GV05chupsb_u:6710": " yasmādevamannādyupayoganimittaṃ balaṃ tasmātsa puruṣo yadā balī balena tadvānbhavatyathotthātotthānasya",
    "GV05chupsb_u:6711": " kartottiṣṭhaṃśca gurūṇāmācāryasya ca paricaritā paricaraṇasya śuśrūṣāyāḥ kartā bhavati",
    "GV05chupsb_u:6712": " paricarannupasattā teṣāṃ samīpago 'ntaraṅgaḥ prayo bhavatītyarthaḥ /",
    "GV05chupsb_u:6713": " upasīdaṃśca samīpyaṃ gacchannekāgratayā'cāryasyānyasya copadeṣṭurgurordraṣṭā bhavati /",
    "GV05chupsb_u:6714": " tatastaduktasya śrotā bhavati /",
    "GV05chupsb_u:6715": " tata idamebhiruktamevamupapadyata ityupapattito mantā bhavati manvānaśca boddhā bhavatyevamevedamiti /",
    "GV05chupsb_u:6716": " tata evaṃ niścitya taduktārthasya kartānuṣṭhātā bhavati vijñātānuṣṭhānaphalasyānubhavitā bhavatītyarthaḥ /",
    "GV05chupsb_u:6717": " kiñca balasya māhātmyaṃ balena vai pṛthivī tiṣṭhatītyādyujvartham //1-2 //",
    "GV05chupsb_u:6718": " iti cchāndogyopaniṣadi saptamādhyāyasyāṣṭamaḥ khaṇḍaḥ =======================================================================",
    "GV05chupsb_u:6719": " START ChUp 7,9.1",
    "GV05chupsb_u:6720": " annaṃ vāva balād bhūyaḥ /",
    "GV05chupsb_u:6721": " tasmād yady api daśa rātrīr nāśnīyāt /",
    "GV05chupsb_u:6722": " yady u ha jīvet /",
    "GV05chupsb_u:6723": " athavādraṣṭāśrotāmantāboddhākartāvijñātā bhavati /",
    "GV05chupsb_u:6724": " athānnasyāye draṣṭā bhavati śrotā bhavati mantā bhavati boddhā bhavati kartā bhavati vijñātā bhavati /",
    "GV05chupsb_u:6725": " annam upāssveti // ChUp_7,9.1 //",
    "GV05chupsb_u:6726": " ChUpBh_7,9.1 annaṃ vāva balādbhūyaḥ /",
    "GV05chupsb_u:6727": " balahetutvāt /",
    "GV05chupsb_u:6728": " kathamannasya balahetutvamityucyate /",
    "GV05chupsb_u:6729": " yasmādbalakāraṇamannaṃ tasmādyadyapi kaściddaśa rātrīrnāśnīyātso 'nnopayogānimittasya balasya hānyā mriyate na cenmriyate yadyu ha jīvet /",
    "GV05chupsb_u:6730": " dṛśyante hi māsamapyanaśnanto jīvantaḥ /",
    "GV05chupsb_u:6731": " athavā sa jīvannapyadraṣṭā bhavati gurorapi tata evāśrotetyādi pūrvaviparītaṃ sarvaṃ bhavati /",
    "GV05chupsb_u:6732": " atha yadā bahūnyahānyanaśito darśanādikriyāsvasamarthaḥ sannannasyā'yī /",
    "GV05chupsb_u:6733": " āgamanamāyo 'nnasya prāptirityarthaḥ /",
    "GV05chupsb_u:6734": " sā yasya vidyate so 'nnasyā'yī /",
    "GV05chupsb_u:6735": " āya ityetadvarṇavyatyayena /",
    "GV05chupsb_u:6736": " athānnasyā'yā ityapi pāṭha evamevārthaḥ /",
    "GV05chupsb_u:6737": " draṣṭetyādikāryaśravaṇāt /",
    "GV05chupsb_u:6738": " dṛśyate hyannopayoge darśanādisāmarthyaṃ na tadaprāptāvato 'nnamupāḥsveti //1 //",
    "GV05chupsb_u:6739": " START ChUp 7,9.2",
    "GV05chupsb_u:6740": " sa yo 'nnaṃ brahmety upāste /",
    "GV05chupsb_u:6741": " annavato vai sa lokān pānavato 'bhisidhyati /",
    "GV05chupsb_u:6742": " yāvad annasya gataṃ tatrāsya yathākāmacāro bhavati yo 'nnaṃ brahmety upāste /",
    "GV05chupsb_u:6743": " asti bhagavo 'nnād bhūya iti /",
    "GV05chupsb_u:6744": " annād vāva bhūyo 'stīti /",
    "GV05chupsb_u:6745": " tan me bhagavān bravītv iti // ChUp_7,9.2 //",
    "GV05chupsb_u:6746": " ChUpBh_7,9.2 phalaṃ cānnavataḥ prabhūtānnānvai sa lokānpānavataḥ prabhūtodakāṃścānnapānayornityasaṃbandhāllokānabhisi dhyati /",
    "GV05chupsb_u:6747": " samānamanyat //2//",
    "GV05chupsb_u:6748": " iti cchāndogyopaniṣadi saptamādhyāyasya navamaḥ khaṇḍaḥ =======================================================================",
    "GV05chupsb_u:6749": " START ChUp 7,10.1",
    "GV05chupsb_u:6750": " āpo vāvānnād bhūyasyaḥ /",
    "GV05chupsb_u:6751": " tasmād yadā suvṛṣṭir na bhavati vyādhīyante prāṇā annaṃ kanīyo bhaviṣyatīti /",
    "GV05chupsb_u:6752": " atha yadā suvṛṣṭir bhavaty ānandinaḥ prāṇā bhavanty annaṃ bahu bhaviṣyatīti /",
    "GV05chupsb_u:6753": " āpa evemā mūrtā yeyaṃ pṛthivī yad antarikṣaṃ yad dyaur yat parvatā yad devamanuṣyā yat paśavaś ca vayāṃsi ca tṛṇavanaspatayaḥ śvāpadāny ākīṭapataṅgapipīlakam",
    "GV05chupsb_u:6754": " āpa evemā mūrtāḥ /",
    "GV05chupsb_u:6755": " apa upāssveti // ChUp_7,10.1 //",
    "GV05chupsb_u:6756": " ChUpBh_7,10.1 āpo vāvānnādbhūyasyo 'nnakāraṇatvāt /",
    "GV05chupsb_u:6757": " yasmādevaṃ tasmādyadā yasminkāle suvṛṣṭiḥ sasyahitā śobhanā vṛṣṭirna bhavati tadā vyādhīyante prāṇā duḥkhino bhavanti /",
    "GV05chupsb_u:6758": " kiṃnimittamityāhānnamasminsaṃvatsare naḥ kanīyo 'lpataraṃ bhaviṣyatīti /",
    "GV05chupsb_u:6759": " atha punaryadā suvṛṣṭirbhavati tadā'nandinaḥ sukhino hṛṣṭāḥ prāṇāḥ prāṇino bhavantyantaṃ bahu prabhūtaṃ bhaviṣyatīti /",
    "GV05chupsb_u:6760": " apsaṃbhavatvānmūrtasyānnasyā'pa evemā mūrtāmṛrtabhedākārapariṇatā iti mūrtā yeyaṃ pṛthivī yadantarikṣamityādi /",
    "GV05chupsb_u:6761": " āpa evemā mūrtā ato 'pa upāḥsveti //1 //",
    "GV05chupsb_u:6762": " START ChUp 7,10.2",
    "GV05chupsb_u:6763": " sa yo 'po brahmety upāste /",
    "GV05chupsb_u:6764": " āpnoti sarvān kāmāṃs tṛptimān bhavati /",
    "GV05chupsb_u:6765": " yāvad apāṃ gataṃ tatrāsya yathākāmacāro bhavati yo 'po brahmety upāste /",
    "GV05chupsb_u:6766": " asti bhagavo 'dbhyo bhūya iti /",
    "GV05chupsb_u:6767": " adbhyo vāva bhūyo 'stīti /",
    "GV05chupsb_u:6768": " tan me bhagavān bravītv iti // ChUp_7,10.2 //",
    "GV05chupsb_u:6769": " ChUpBh_7,10.2 phalaṃ-sa yo 'po brahmetyupāsta āpnoti sarvānkāmānkāmyānmūrtimato viṣayānityarthaḥ /",
    "GV05chupsb_u:6770": " apsaṃbhavatvācca tṛpterambupāsanāttṛptimāṃśca bhavati /",
    "GV05chupsb_u:6771": " samānamanyat //2//",
    "GV05chupsb_u:6772": " iti cchāndogyopaniṣadi saptamādhyāyasya daśamaḥ khaṇḍaḥ =======================================================================",
    "GV05chupsb_u:6773": " START ChUp 7,11.1",
    "GV05chupsb_u:6774": " tejo vāvādbhyo bhūyaḥ /",
    "GV05chupsb_u:6775": " tad vā etad vāyum āgṛhyākāśam abhitapati tadāhur niśocati nitapati varṣiṣyati vā iti /",
    "GV05chupsb_u:6776": " teja eva tatpūrvaṃ darśayitvāthāpaḥ sṛjate /",
    "GV05chupsb_u:6777": " tad etad ūrdhvābhiś ca tiraścībhiś ca vidyudbhir āhrādāś caranti tasmād āhur vidyotate stanayati varṣiṣyati vā iti /",
    "GV05chupsb_u:6778": " teja eva tatpūrvaṃ darśayitvāthāpaḥ sṛjate /",
    "GV05chupsb_u:6779": " teja upāssveti // ChUp_7,11.1 //",
    "GV05chupsb_u:6780": " ChUpBh_7,11.1 tejo vāvādbhyo bhūyaḥ /",
    "GV05chupsb_u:6781": " tejaso 'pakāraṇatvāt /",
    "GV05chupsb_u:6782": " kathamapkāraṇatvamityāha /",
    "GV05chupsb_u:6783": " yasmādabyonistejastasmāttadvā etattejo vāyumāgṛhyāvaṣṭabhya svātmanā niścalīkṛtya",
    "GV05chupsb_u:6784": " vāyumākāśamabhitapatyākāśamabhivyāpnuvattapati yadā tadā'hurlaukikā niśocati saṃtapati",
    "GV05chupsb_u:6785": " sāmānyena jagannitapati dehānato varṣiṣyati vā iti /",
    "GV05chupsb_u:6786": " prasiddhaṃ hi loke kāraṇamabhyudyataṃ dṛṣṭavataḥ kārya bhaviṣyatīti vijñānam /",
    "GV05chupsb_u:6787": " teja eva tatpūrvamātmānamudbhūtaṃ darśayitvāthānantaramapaḥ sṛjate 'to 'psraṣṭṛtvādbhūnyo 'dbhyastejaḥ /",
    "GV05chupsb_u:6788": " kiñcānyattadetatteja eva stanayitnurūpeṇa varṣaheturbhavati /",
    "GV05chupsb_u:6789": " katham /",
    "GV05chupsb_u:6790": " ūrdhvābhiścordhvagābhirvidyudbhistiraścībhiśca tiryaggatābhiśca sahā'hrādāḥ stananaśabdāścaranti /",
    "GV05chupsb_u:6791": " tasmāttaddarśanādāhurlaukikā vidyotate stanayati varṣiṣyati vā ityādyuktārtham /",
    "GV05chupsb_u:6792": " atasteja upāḥsveti //1 //",
    "GV05chupsb_u:6793": " START ChUp 7,11.2",
    "GV05chupsb_u:6794": " sa yas tejo brahmety upāste /",
    "GV05chupsb_u:6795": " tejasvī vai sa tejasvato lokān bhāsvato 'pahatatamaskān abhisidhyati /",
    "GV05chupsb_u:6796": " yāvat tejaso gataṃ tatrāsya yathākāmacāro bhavati yas tejo brahmety upāste /",
    "GV05chupsb_u:6797": " asti bhagavas tejaso bhūya iti /",
    "GV05chupsb_u:6798": " tejaso vāva bhūyo 'stīti /",
    "GV05chupsb_u:6799": " tan me bhagavān bravītv iti // ChUp_7,11.2 //",
    "GV05chupsb_u:6800": " ChUpBh_7,11.2 tasya tejasa upāsanaphalaṃ-tejasvī vai bhavati /",
    "GV05chupsb_u:6801": " tejasvata eva ca lokānbhāsvataḥ prakāśavato 'pahatatamaskānbāhyādhyātmikājñānādyapanītatamaskānabhisidhyati /",
    "GV05chupsb_u:6802": " ṛjvarthamanyat //2//",
    "GV05chupsb_u:6803": " iti cchāndogyopaniṣadi saptamādhyāyasyaikādaśaḥ khaṇḍaḥ =======================================================================",
    "GV05chupsb_u:6804": " START ChUp 7,12.1",
    "GV05chupsb_u:6805": " ākāśo vāva tejaso bhūyān /",
    "GV05chupsb_u:6806": " ākāśe vai sūryācandramasāv ubhau vidyun nakṣatrāṇy agniḥ /",
    "GV05chupsb_u:6807": " ākāśenāhvāyati /",
    "GV05chupsb_u:6808": " ākāśena sṛṇoti /",
    "GV05chupsb_u:6809": " ākāśena pratisṛṇoti /",
    "GV05chupsb_u:6810": " ākāśe ramate /",
    "GV05chupsb_u:6811": " ākāśe na ramate /",
    "GV05chupsb_u:6812": " ākāśe jāyate /",
    "GV05chupsb_u:6813": " ākāśam abhijāyate /",
    "GV05chupsb_u:6814": " ākāśam upāssveti // ChUp_7,12.1 //",
    "GV05chupsb_u:6815": " ChUpBh_7,12.1 ākāśo vāva tejaso bhūyān /",
    "GV05chupsb_u:6816": " vāyusahitasya tejasaḥ kāraṇatvādvyomno vāyumāgṛhyeti tejasā sahokto vāyuriti pṛthagiha noktastejasaḥ /",
    "GV05chupsb_u:6817": " kāraṇaṃ hi loke kāryādbhūyo dṛṣṭam /",
    "GV05chupsb_u:6818": " yathā ghaṭādibhyo mṛttathā'kāśo vāyusahitasya tejasaḥ kāraṇamiti tato bhūyān /",
    "GV05chupsb_u:6819": " katham /",
    "GV05chupsb_u:6820": " ākāśo vai sūryācandramasāvubhau tejorūpau vidyunnakṣatrāṇyagniśca tejorūpāṇyākāśe 'ntaḥ /",
    "GV05chupsb_u:6821": " yacca yasyāntarvarti tadalpaṃ bhūya itarat /",
    "GV05chupsb_u:6822": " kiñcā'kāśenā'hvayati cānyamanya āhūtaścetara ākāśena śṛṇotyanyoktaṃ ca śabdamanyaḥ",
    "GV05chupsb_u:6823": " pratiśṛṇotyākāśe ramate krīḍatyanyonyaṃ sarvastathā na ramate cā'kāśe vadhvādiviyoga",
    "GV05chupsb_u:6824": " ākāśe jāyate na mūrtenāvaṣṭabdhe /",
    "GV05chupsb_u:6825": " tathā'kāśamabhilakṣyāṅkurādi jāyate na pratilomam /",
    "GV05chupsb_u:6826": " ata ākāśamupāḥsva //1 //",
    "GV05chupsb_u:6827": " START ChUp 7,12.2",
    "GV05chupsb_u:6828": " sa ya ākāśaṃ brahmety upāste /",
    "GV05chupsb_u:6829": " ākāśavato vai sa lokān prakāśavato 'saṃbādhān urugāyavato 'bhisidhyati /",
    "GV05chupsb_u:6830": " yāvad ākāśasya gataṃ tatrāsya yathākāmacāro bhavati ya ākāśaṃ brahmety upāste /",
    "GV05chupsb_u:6831": " asti bhagava ākāśād bhūya iti /",
    "GV05chupsb_u:6832": " ākāśad vāva bhūyo 'stīti /",
    "GV05chupsb_u:6833": " tan me bhagavān bravītv iti // ChUp_7,12.2 //",
    "GV05chupsb_u:6834": " ChUpBh_7,12.2 phalaṃ śṛṇvākāśavato vai vistārayuktānsa vidvāṃllokānprakāśavataḥ /",
    "GV05chupsb_u:6835": " prakāśākāśayornityasaṃbandhātprakāśavataśca lokānasaṃbādhānsaṃbādhanaṃ saṃbādhaḥ",
    "GV05chupsb_u:6836": " saṃbādho 'nyonyapīḍā tadrahitānasaṃbādhānurugāyavato vistīrṇagatīnvistīrṇapracārāṃllokānabhisidhyati /",
    "GV05chupsb_u:6837": " yāvadākāśasyetyādyuktārtham //2//",
    "GV05chupsb_u:6838": " iti cchāndogyopaniṣadi saptamādhyāyasya dvādaśaḥ khaṇḍaḥ =======================================================================",
    "GV05chupsb_u:6839": " START ChUp 7,13.1-2",
    "GV05chupsb_u:6840": " smaro vāvākāśād bhūyaḥ /",
    "GV05chupsb_u:6841": " tasmād yady api bahava āsīrann a smaranto naiva te kaṃcana śṛṇuyur na manvīran na vijānīran /",
    "GV05chupsb_u:6842": " yadā vāva te smareyur atha śṛṇuyur atha manvīrann atha vijānīran /",
    "GV05chupsb_u:6843": " smareṇa vai putrān vijānāti smareṇa paśūn /",
    "GV05chupsb_u:6844": " smaram upāssveti // ChUp_7,13.1 //",
    "GV05chupsb_u:6845": " sa yaḥ smaraṃ brahmety upāste /",
    "GV05chupsb_u:6846": " yāvat smarasya gataṃ tatrāsya yathākāmacāro bhavati yaḥ smaraṃ brahmety upāste /",
    "GV05chupsb_u:6847": " asti bhagavaḥ smarād bhūya iti /",
    "GV05chupsb_u:6848": " smarād vāva bhūyo 'stīti /",
    "GV05chupsb_u:6849": " tan me bhagavān bravītv iti // ChUp_7,13.2 //",
    "GV05chupsb_u:6850": " ChUpBh_7,13.1-2 smaro vāvā'kākāśādbhūyaḥ /",
    "GV05chupsb_u:6851": " smaraṇaṃ smaro 'ntaḥkaraṇadharmaḥ /",
    "GV05chupsb_u:6852": " sa ākāśādbhūyāniti draṣṭavyaṃ liṅgavyatyayena smartuḥ smaraṇe hi satyākāśādi sarvamarthavatsmaraṇavato bhogyatvāt /",
    "GV05chupsb_u:6853": " asati tu smarame sadapyasadeva /",
    "GV05chupsb_u:6854": " sattvakāryābhāvāt /",
    "GV05chupsb_u:6855": " nāpi sattvaṃ smṛtyabhāve śakyamākāśādīnāmavagantumityataḥ smaraṇasyā'kāśādbhṛyastvam /",
    "GV05chupsb_u:6856": " dṛśyate hi loke smaraṇasya bhūyastvaṃ yasmāttasmādyadyapi samuditā bahava ekasminnāsīrannupaviśeyuste",
    "GV05chupsb_u:6857": " tatrā'sīnā anyonyabhāṣitamapi na smarantaścetsyurnaiva te kañcana śabdaṃ śṛṇuyustathā",
    "GV05chupsb_u:6858": " na manvīranmantavyaṃ cetsmareyustadā manvīransmṛtyabhāvānna manvīraṃstathā na vijānīran /",
    "GV05chupsb_u:6859": " yadā vāva te smareyurmantavyaṃ vijñātavyaṃ śrotavyaṃ cātha śṛṇuyuratha manvīrannatha vijānīran /",
    "GV05chupsb_u:6860": " tathā smareṇa vai mama putrā eta iti putrānvijānāti smareṇa paśūn /",
    "GV05chupsb_u:6861": " ato bhūyastvātsmaramupāḥsveti /",
    "GV05chupsb_u:6862": " uktārthamanyat //1-2 //",
    "GV05chupsb_u:6863": " iti cchāndogyopaniṣadi saptamādhyāyasya trayodaśaḥ khaṇḍaḥ =======================================================================",
    "GV05chupsb_u:6864": " START ChUp 7,14.1",
    "GV05chupsb_u:6865": " āśā vāva smarād bhūyasī /",
    "GV05chupsb_u:6866": " āśeddho vai smaro mantrān adhīte karmāṇi kurute putrāṃś ca paśūṃś cecchata imaṃ ca lokaṃ amuṃ cecchate /",
    "GV05chupsb_u:6867": " āśām upāssveti // ChUp_7,14.1 //",
    "GV05chupsb_u:6868": " ChUpBh_7,14.1 āśā vāva smarādbhūyasī /",
    "GV05chupsb_u:6869": " āśāprāptavastvākāṅkṣā'śā tṛṣṇā kāma iti yāmāhuḥ paryāyaiḥ sā ca smarādbhūyasī /",
    "GV05chupsb_u:6870": " katham /",
    "GV05chupsb_u:6871": " āśayā /",
    "GV05chupsb_u:6872": " hyantaḥkaraṇasthayā smarati smartavyam /",
    "GV05chupsb_u:6873": " āśāviṣayarūpaṃ smarannasau smaro bhavatyata āśeddha āśayābhivardhitaḥ smarabhūtaḥ",
    "GV05chupsb_u:6874": " smarannṛgādīnmantrānadhīte 'dhītya ca tadarthaṃ brāhmaṇebhyo vidhīṃśca śrutvā karmāṇi",
    "GV05chupsb_u:6875": " kurute tatphalāśayaiva putrāṃśca karmaphalabhūtānicchate 'bhivāñchatyāśayaiva tatsādhanānyanutiṣṭhati /",
    "GV05chupsb_u:6876": " imaṃ ca lokamāśeddha eva smaraṃllokasaṃgrahahetubhiricchate /",
    "GV05chupsb_u:6877": " amuṃ ca lokamāśeddhaḥ smaraṃstatsādhanānuṣṭhānenecchate 'ta āśāraśānāvabaddhaṃ smarākāśādināmaparyantaṃ jagaccakrībhūtaṃ pratiprāṇi /",
    "GV05chupsb_u:6878": " atra āśa āyāḥ smarādapi bhūyastvamityata āśāmupāḥsva //1 //",
    "GV05chupsb_u:6879": " START ChUp 7,14.2",
    "GV05chupsb_u:6880": " sa ya āśāṃ brahmety upāste /",
    "GV05chupsb_u:6881": " āśayāsya sarve kāmāḥ samṛdhyanti /",
    "GV05chupsb_u:6882": " amoghā hāsyāśiṣo bhavanti /",
    "GV05chupsb_u:6883": " yāvad āśāyā gataṃ tatrāsya yathākāmacāro bhavati ya āśāṃ brahmety upāste /",
    "GV05chupsb_u:6884": " asti bhagava āśāyā bhūya iti /",
    "GV05chupsb_u:6885": " āśāyā bhūyo 'stīti /",
    "GV05chupsb_u:6886": " tan me bhagavān bravītv iti // ChUp_7,14.2 //",
    "GV05chupsb_u:6887": " ChUpBh_7,14.2 yastvāśāṃ brahmetyupāste śṛṇu tasya phalam /",
    "GV05chupsb_u:6888": " āśayā sadopāsitayāsyopāsakasya sarve kāmāḥ samṛdhyanti samṛddhiṃ gacchanti /",
    "GV05chupsb_u:6889": " amoghā hāsyā'śiṣaḥ prārthanāḥ sarvā bhavanti yatprārthitaṃ sarvaṃ tadavaśyaṃ bhavatītyarthaḥ /",
    "GV05chupsb_u:6890": " yāvadāśāyā gatamityādi pūrvavat //2//",
    "GV05chupsb_u:6891": " iti cchāndogyopaniṣadi saptamādhyāyasya caturdaśa khaṇḍaḥ =======================================================================",
    "GV05chupsb_u:6892": " START ChUp 7,15.1",
    "GV05chupsb_u:6893": " prāṇo vāva āśāyā bhūyān /",
    "GV05chupsb_u:6894": " yathā vā arā nābhau samarpitā evam asmin prāṇe sarvaṃ samarpitam /",
    "GV05chupsb_u:6895": " prāṇaḥ prāṇena yāti /",
    "GV05chupsb_u:6896": " prāṇaḥ prāṇaṃ dadāti /",
    "GV05chupsb_u:6897": " prāṇāya dadāti /",
    "GV05chupsb_u:6898": " prāṇo ha pitā /",
    "GV05chupsb_u:6899": " prāṇo mātā /",
    "GV05chupsb_u:6900": " prāṇo bhrātā /",
    "GV05chupsb_u:6901": " prāṇaḥ svasā /",
    "GV05chupsb_u:6902": " prāṇa ācāryaḥ /",
    "GV05chupsb_u:6903": " prāṇo brāhmaṇaḥ // ChUp_7,15.1 //",
    "GV05chupsb_u:6904": " ChUpBh_7,15.1 nāmopakramamāśāntaṃ kāryakāraṇatvena nimittanaimittikatvena cottarottarabhūyastayāvasthitaṃ",
    "GV05chupsb_u:6905": " smṛtinimittasadbhāvamāśāraśanāpāśairvipāśitaṃ sarvaṃ sarvato bisamiva tantubhiryasminprāṇe samarpitam /",
    "GV05chupsb_u:6906": " yena ca sarvato vyāpināntarbahirgatena sūtre maṇigaṇā iva sūtreṇa grathitaṃ vidhṛtaṃ ca /",
    "GV05chupsb_u:6907": " sa eṣa prāṇo vā āśāyā bhūyān /",
    "GV05chupsb_u:6908": " kathamasya bhūyastvamityāha dṛṣṭāntena samarthayaṃstadbhūyastvam /",
    "GV05chupsb_u:6909": " yathā vai loke rathacakrasyārā rathanābhau samarpitāḥ saṃprotāḥ saṃpraveśitā ityetat /",
    "GV05chupsb_u:6910": " evamasmiṃlliṅgasaṃghātarūpe prāṇe prajñātmani dehike mukhye yasminparā devatā nāmarūpavyākaraṇāyā'darśādau pratibimbivajjīvenā'tmanānupratiṣṭā",
    "GV05chupsb_u:6911": " yaśca mahārājasyeva sarvādhikārīśvarasya /",
    "GV05chupsb_u:6912": " “kasminnannvahamutkrānta utkrānto baviṣyāmi kasminvā pratiṣṭhite pratiṣṭhāsyāmīti sa prāṇamasṛjata“iti śruteḥ yastu cchāyevānugata īśvaram /",
    "GV05chupsb_u:6913": " “tadyathā rathasyāreṣu nemirarpito nābhāvarā arpitā evamevaitā bhūtamātrāḥ prajñāmātrāsvarpitāḥ prajñāmātrāḥ prāṇe 'rpitāḥ /",
    "GV05chupsb_u:6914": " ” “sa eṣa prāṇa eva prajñātmā“iti kauṣītakinām /",
    "GV05chupsb_u:6915": " ata evamasminprāṇe sarvaṃ yathoktaṃ samarpitam /",
    "GV05chupsb_u:6916": " ataḥ sa eṣa prāṇo 'paratantraḥ prāṇena svaśaktyaiva yāti nānyakṛtaṃ gamanādikriyāsvasya sāmarthyamityarthaḥ /",
    "GV05chupsb_u:6917": " sarvaṃ kriyākārakaphalabhedajātaṃ prāṇa eva na prāṇādbahirbhūtamastīti prakaraṇārthaḥ /",
    "GV05chupsb_u:6918": " prāṇaḥ prāṇaṃ dadāti yaddadāti tatsvītmabhūtameva /",
    "GV05chupsb_u:6919": " yasmai dadāti tadapi prāṇāyaiva /",
    "GV05chupsb_u:6920": " ataḥ pitrādyākhyo 'pi prāṇa eva //1 //",
    "GV05chupsb_u:6921": " START ChUp 7,15.2",
    "GV05chupsb_u:6922": " sa yadi pitaraṃ vā mātaraṃ vā bhrātaraṃ vā svasāraṃ vācāryaṃ vā brāhmaṇaṃ vā kiṃcid bhṛśam iva pratyāha /",
    "GV05chupsb_u:6923": " dhik tvāstv ity evainam āhuḥ /",
    "GV05chupsb_u:6924": " pitṛhā vai tvam asi mātṛhā vai tvam asi bhrātṛhā vai tvam asi svasṛhā vai tvam asy ācāryahā vai tvam asi brāhmaṇahā vai tvam asīti // ChUp_7,15.2",
    "GV05chupsb_u:6925": " ChUpBh_7,15.2 kathaṃ pitrādiśabdānāṃ prasiddhārthotsargeṇa prāṇaviṣayatvamiti /",
    "GV05chupsb_u:6926": " ucyate - sati prāṇe pitrādiṣu pitrādiśabdaprayogāttadutkrāntau ca prayogābhāvāt /",
    "GV05chupsb_u:6927": " kathaṃ tadityāha /",
    "GV05chupsb_u:6928": " sa yaḥ kaścitpitrādīnāmanyatamaṃ yadi taṃ bhṛśamiva tadananurūpamiva kiñcidvacanaṃ tvaṅkārādiyuktaṃ pratyāha tadainaṃ pārśvasthā āhurvivekino dhiktvāstu dhigastu tvāmityevam /",
    "GV05chupsb_u:6929": " pitṛhā vai tvaṃ piturhantetyādi //2 //",
    "GV05chupsb_u:6930": " START ChUp 7,15.3",
    "GV05chupsb_u:6931": " atha yady apy enān utkrāntaprāṇāñ chūlena samāsaṃ vyatiṣaṃdahet /",
    "GV05chupsb_u:6932": " naivainaṃ brūyuḥ pitṛhāsīti na mātṛhāsīti na bhrātṛhāsīti na svasṛhāsīti nācāryahāsīti na brāhmaṇahāsīti // ChUp_7,15.3 //",
    "GV05chupsb_u:6933": " ChUpBh_7,15.3 athainānevotkrāntaprāṇāṃstyaktadehānatha yadyapi śūlena samāsaṃ samasya",
    "GV05chupsb_u:6934": " vyatidahedvyatyasya saṃdahedevamapyatikrūraṃ karma samāsavyatyāsādiprakāreṇa dahanalakṣaṇaṃ",
    "GV05chupsb_u:6935": " taddehasaṃbaddhameva kurvāṇaṃ naivainaṃ brūyuḥ pitṛhetyādi /",
    "GV05chupsb_u:6936": " tasmādanvayavyatirekābhyāmavagamyata etatpitrādyākhyo 'pi prāṇa eveti //3 //",
    "GV05chupsb_u:6937": " START ChUp 7,15.4",
    "GV05chupsb_u:6938": " prāṇo hy evaitāni sarvāṇi bhavati /",
    "GV05chupsb_u:6939": " sa vā eṣa evaṃ paśyann evaṃ manvāna evaṃ vijānann ativādī bhavati /",
    "GV05chupsb_u:6940": " taṃ ced brūyur ativādy asīti /",
    "GV05chupsb_u:6941": " ativādy asmīti brūyāt /",
    "GV05chupsb_u:6942": " nāpahnuvīta // ChUp_7,15.4 //",
    "GV05chupsb_u:6943": " ChUpBh_7,15.4 tasmātprāṇo hyevaitāni pitrādīni sarvāṇi bhavati calāni sthirāṇi ca /",
    "GV05chupsb_u:6944": " sa vā eṣa prāṇavidevaṃ yathoktaprakāreṇa paśyanphalato 'nubhavannevaṃ manvāna upapattibhiścintayannevaṃ vijānannupapattibhiḥ saṃyojyaivameveti niścayaṃ kurvannityarthaḥ /",
    "GV05chupsb_u:6945": " mananavijñānābhyāṃ hi saṃbhūtaḥ śāsrārtho niścito dṛṣṭo bhavet /",
    "GV05chupsb_u:6946": " ata evaṃ paśyannativādī bhavati nāmādyāśāntamatītya vadanaśīlo bhavatītyarthaḥ /",
    "GV05chupsb_u:6947": " taṃ cedbrūyustaṃ yadyevamativādinaṃ sarvadā sarvaiḥ śabdairnāmādyāśāntamatītya vartamānaṃ",
    "GV05chupsb_u:6948": " prāṇamevaṃ vadantamevaṃ paśyantamativadanaśīlamativādinaṃ brahmādistambaparyantasya",
    "GV05chupsb_u:6949": " hi jagataḥ prāṇa ātmāhamiti bruvāṇaṃ yadi brūyurativādyasīti /",
    "GV05chupsb_u:6950": " bāḍhamativādyasmīti brūyānnāpahnuvīta /",
    "GV05chupsb_u:6951": " kasmāddhyasāvapahnuvīta /",
    "GV05chupsb_u:6952": " yatprāṇaṃ sarveśvaramayamahamasmītyātmatvenopagataḥ //4//",
    "GV05chupsb_u:6953": " iti cchāndogyopaniṣadi saptamādhyāyasya pañcadaśaḥ khaṇḍaḥ",
    "GV05chupsb_u:6954": " START ChUp 7,16.1",
    "GV05chupsb_u:6955": " eṣa tu vā ativadati yaḥ satyenātivadati /",
    "GV05chupsb_u:6956": " so 'haṃ bhagavaḥ satyenātivadānīti /",
    "GV05chupsb_u:6957": " satyaṃ tveva vijijñāsitavyam iti /",
    "GV05chupsb_u:6958": " satyaṃ bhagavo vijijñāsa iti // ChUp_7,16.1 //",
    "GV05chupsb_u:6959": " ChUpBh_7,16.1 sa eṣa nāradaḥ sarvātiśayaṃ prāṇaṃ svamātmānaṃ sarvātmānaṃ śrutvā nātaḥ paramastītyupararāma /",
    "GV05chupsb_u:6960": " na pūrvavatkimasti bhagavaḥ prāṇādbhūya iti papraccha /",
    "GV05chupsb_u:6961": " yatastamevaṃ vikārānṛtabrahmavijñānena parituṣṭamakṛtārthaṃ paramārthasatyātivādinamātmānaṃ manyamānaṃ yogyaṃ śiṣyaṃ mithyāgrahaviśeṣādvipracyāvayannāha bhagavānsanatkumāraḥ /",
    "GV05chupsb_u:6962": " eṣa tu vā ativadati yamahaṃ vakṣyāmi na prāṇavidativādī paramārthataḥ /",
    "GV05chupsb_u:6963": " nāmādyapekṣaṃ tu tasyātivāditvam /",
    "GV05chupsb_u:6964": " yastu bhūmākhyaṃ sarvātikrāntaṃ tattvaṃ paramārthasatyaṃ veda so 'tivādītyata āha-eṣa tu vā ativadati yaḥ sateyana paramārthasatyavijñānavattayātivadati",
    "GV05chupsb_u:6965": " so 'haṃ tvāṃ prapanno bhagavansatyenātivadāni tathāmāṃ niyunaktu bhagavānyathāhaṃ satyenātivadānītyabhiprāyaḥ /",
    "GV05chupsb_u:6966": " yadyevaṃ satyenātivaditumicchasi satyameva tu tāvadvijijñāsitavyamityukta āha nāradaḥ /",
    "GV05chupsb_u:6967": " tathāstu tarhi satya bhagavo vijijñāse viśeṣeṇa jñātumiccheyaṃ tvatto 'hamiti //1//",
    "GV05chupsb_u:6968": " iti cchāndogyopaniṣadi saptamādhyāyasya ṣoḍaśaḥ khaṇḍaḥ",
    "GV05chupsb_u:6969": " START ChUp 7,17.1",
    "GV05chupsb_u:6970": " yadā vai vijānāty atha satyaṃ vadati /",
    "GV05chupsb_u:6971": " nāvijānan satyaṃ vadati /",
    "GV05chupsb_u:6972": " vijānann eva satyaṃ vadati /",
    "GV05chupsb_u:6973": " vijñānaṃ tv eva vijijñāsitavyam iti /",
    "GV05chupsb_u:6974": " vijñānaṃ bhagavo vijijñāsa iti // ChUp_7,17.1 //",
    "GV05chupsb_u:6975": " ChUpBh_7,17.1 yadā vai satyaṃ paramārthato vijānātīdaṃ paramārthaḥ satyamiti,",
    "GV05chupsb_u:6976": " tato 'nṛtaṃ vikārajātaṃ vācārambhaṇaṃ hitvā sarvavikārāvasthaṃ sadevaikaṃ satyamiti tadevātha vadati yadvadati /",
    "GV05chupsb_u:6977": " nanu vikāro 'pi satyameva /",
    "GV05chupsb_u:6978": " “nāmarūpe satyaṃ tābhya mayaṃ prāṇaśchannaḥ” /",
    "GV05chupsb_u:6979": " “prāṇā vai satyaṃ teṣāmeṣa satyam“iti śrutyantarāt /",
    "GV05chupsb_u:6980": " satyamuktaṃ satyatvaṃ śrutyantare vikārasya na tu paramārthāpekṣamuktaṃ kiṃ tarhīndriyaviṣayatvāpekṣaṃ",
    "GV05chupsb_u:6981": " sacca tyacceti satyamityuktaṃ taddvāreṇa ca paramārthasatyasyopalabdhirvivakṣiteti /",
    "GV05chupsb_u:6982": " prāṇā vai satyaṃ teṣāmeṣa satyamiti coktam /",
    "GV05chupsb_u:6983": " ihāpi tadiṣṭameva /",
    "GV05chupsb_u:6984": " iha tu praṇaviṣayātparamārthasatyavijñānābhimānādvyutthāpya nāradaṃ yatsadeva satyaṃ paramārthato bhūmākhyaṃ tadvijñāpayiṣyāmītyeṣa viśeṣato vivakṣitor'thaḥ /",
    "GV05chupsb_u:6985": " nāvijānansatyaṃ vadati yastvavijānanvadati so 'gnyādiśabdenāgnyadīnparamārthasadrūpānmanyamāno vadati na tu te rūpatrayavyatirekeṇa paramārthaḥ santi /",
    "GV05chupsb_u:6986": " tathā tānyapi rūpāṇi sadapekṣayā naiva santītyato nāvijānansatyaṃ vadati /",
    "GV05chupsb_u:6987": " vijānanneva satyaṃ vadati /",
    "GV05chupsb_u:6988": " na ca tatsatyavijñānamavijijñāsitamaprārthitaṃ jñāyata ityāha-vijñānaṃ tveva vijijñāsitavyamiti /",
    "GV05chupsb_u:6989": " yadyevaṃ vijñānaṃ bhagavo vijijñāsa iti /",
    "GV05chupsb_u:6990": " evaṃ satyādīnāṃ cottarottarāṇāṃ karotyantānāṃ pūrvapūrvahetutvaṃ vyākhyeyam //1//",
    "GV05chupsb_u:6991": " iti cchāndogyopaniṣadi saptamādhyāyasya saptadaśaḥ khaṇḍaḥ",
    "GV05chupsb_u:6992": " START ChUp 7,18.1",
    "GV05chupsb_u:6993": " yadā vai manute 'tha vijānāti /",
    "GV05chupsb_u:6994": " nāmatvā vijānāti /",
    "GV05chupsb_u:6995": " matvaiva vijānāti /",
    "GV05chupsb_u:6996": " matis tv eva vijijñāsitavyeti /",
    "GV05chupsb_u:6997": " matiṃ bhagavo vijijñāsa iti // ChUp_7,18.1 //",
    "GV05chupsb_u:6998": " ChUpBh_7,18.1 yadā vai manuta iti /",
    "GV05chupsb_u:6999": " matirmananaṃ tarko mantavyaviṣaya ādaraḥ //1//",
    "GV05chupsb_u:7000": " iti cchāndogyopaniṣadi saptamādhyāyasyāṣṭadaśaḥ khaṇḍaḥ",
    "GV05chupsb_u:7001": " START ChUp 7,19.1",
    "GV05chupsb_u:7002": " yadā vai śraddadhāty atha manute /",
    "GV05chupsb_u:7003": " nāśraddadhan manute /",
    "GV05chupsb_u:7004": " śraddadhad eva manute /",
    "GV05chupsb_u:7005": " śraddhā tv eva vijijñāsitavyeti /",
    "GV05chupsb_u:7006": " śraddhāṃ bhagavo vijijñāsa iti // ChUp_7,19.1 //",
    "GV05chupsb_u:7007": " ChUpBh_7,19.1 āstikyabuddhiḥ śraddhā //1//",
    "GV05chupsb_u:7008": " iti cchāndogyopaniṣadi saptamādhyāyasyaikonaviṃśaḥ khaṇḍaḥ",
    "GV05chupsb_u:7009": " START ChUp 7,20.1",
    "GV05chupsb_u:7010": " yadā vai nistiṣṭhaty atha śraddadhāti /",
    "GV05chupsb_u:7011": " nānistiṣṭhañ chraddadhāti /",
    "GV05chupsb_u:7012": " nistiṣṭhann eva śraddadhāti /",
    "GV05chupsb_u:7013": " niṣṭhā tv eva vijijñāsitavyeti /",
    "GV05chupsb_u:7014": " niṣṭhāṃ bhagavo vijijñāsa iti // ChUp_7,20.1 //",
    "GV05chupsb_u:7015": " ChUpBh_7,20.1 niṣṭhā guruśuśrūṣādistatparatvaṃ brahmavijñānāya //1//",
    "GV05chupsb_u:7016": " iti cchāndogyopaniṣadi saptamādhyāyasya viṃśaḥ khaṇḍaḥ",
    "GV05chupsb_u:7017": " START ChUp 7,21.1",
    "GV05chupsb_u:7018": " yadā vai karoty atha nistiṣṭhati /",
    "GV05chupsb_u:7019": " nākṛtvā nistiṣṭhati /",
    "GV05chupsb_u:7020": " kṛtvaiva nistiṣṭhati /",
    "GV05chupsb_u:7021": " kṛtis tv eva vijijñāsitavyeti /",
    "GV05chupsb_u:7022": " kṛtiṃ bhagavo vijijñāsa iti // ChUp_7,21.1 //",
    "GV05chupsb_u:7023": " ChUpBh_7,21.1 yadā vai karoti /",
    "GV05chupsb_u:7024": " kṛtirindriyasaṃyamaścittaikāgratākaraṇaṃ ca /",
    "GV05chupsb_u:7025": " satyāṃ hi tasyāṃ niṣṭhādīni yathoktāni bhavanti vijñānāvasānāni //1//",
    "GV05chupsb_u:7026": " iti cchāndogyopaniṣadi saptamādhyāyasyaikaviṃśaḥ khaṇḍaḥ",
    "GV05chupsb_u:7027": " START ChUp 7,22.1",
    "GV05chupsb_u:7028": " yadā vai sukhaṃ labhate 'tha karoti /",
    "GV05chupsb_u:7029": " nāsukhaṃ labdhvā karoti /",
    "GV05chupsb_u:7030": " sukham eva labdhvā karoti /",
    "GV05chupsb_u:7031": " sukhaṃ tv eva vijijñāsitavyam iti /",
    "GV05chupsb_u:7032": " sukhaṃ bhagavo vijijñāsa iti // ChUp_7,22.1 //",
    "GV05chupsb_u:7033": " ChUpBh_7,22.1 sāpi kṛtiryadā sukhaṃ labhate sukhaṃ niratiśayaṃ vakṣyamāṇaṃ labdhavyaṃ mayeti manyate tadā bhavatītyarthaḥ /",
    "GV05chupsb_u:7034": " yathā dṛṣṭaphalasukhā kṛtistathehāpi nāsukhaṃ labdhvā karoti /",
    "GV05chupsb_u:7035": " bhaviṣyadapi phalaṃ labdhvetyucyate /",
    "GV05chupsb_u:7036": " taduddiśya pravṛttyupapatteḥ /",
    "GV05chupsb_u:7037": " athedānīṃ kṛtyādiṣūttarottareṣu satsu satyaṃ svayameva pratibhāsata iti na tadvijñānāya pṛthagyatnaḥ kārya iti prāptaṃ tata idamucyate /",
    "GV05chupsb_u:7038": " sukhaṃ tveva vijijñāsitavyamityādi /",
    "GV05chupsb_u:7039": " sukhaṃ bhagavo vijijñāsa ityabhimukhībhūtāyā'ha //1//",
    "GV05chupsb_u:7040": " iti cchāndogyopaniṣadi saptamādhyāyasya dvāviṃśaḥ khaṇḍaḥ",
    "GV05chupsb_u:7041": " START ChUp 7,23.1",
    "GV05chupsb_u:7042": " yo vai bhūmā tat sukham /",
    "GV05chupsb_u:7043": " nālpe sukham asti /",
    "GV05chupsb_u:7044": " bhūmaiva sukham /",
    "GV05chupsb_u:7045": " bhūmā tv eva vijijñāsitavya iti /",
    "GV05chupsb_u:7046": " bhūmānaṃ bhagavo vijijñāsa iti // ChUp_7,23.1 //",
    "GV05chupsb_u:7047": " ChUpBh_7,23.1 yo vai bhūmā mahanniratiśayaṃ bahviti paryāyāstatsukham /",
    "GV05chupsb_u:7048": " tator'vāksātiśayatvādalpam /",
    "GV05chupsb_u:7049": " atastasminnalpe sukhaṃ nāsti /",
    "GV05chupsb_u:7050": " alpasyādhikatṛṣṇāhetutvāt /",
    "GV05chupsb_u:7051": " tṛṣṇā ca duḥkhabījaṃ /",
    "GV05chupsb_u:7052": " na hi duḥkhabījaṃ sukhaṃ dṛṣṭaṃ jvarādi loke /",
    "GV05chupsb_u:7053": " tasmādyuktaṃ nālpe sukhamastīti /",
    "GV05chupsb_u:7054": " ato bhūmaiva sukham /",
    "GV05chupsb_u:7055": " tṛṣṇādiduḥkhabījatvāsaṃbhavādbhūmnaḥ //1//",
    "GV05chupsb_u:7056": " iti cchāndogyopaniṣadi saptamādhyāyasya trayoviṃśaḥ khaṇḍaḥ",
    "GV05chupsb_u:7057": " START ChUp 7,24.1",
    "GV05chupsb_u:7058": " yatra nānyat paśyati nānyac chṛṇoti nānyad vijānāti sa bhūmā /",
    "GV05chupsb_u:7059": " atha yatrānyat paśyaty anyac chṛṇoty anyad vijānāti tad alpam /",
    "GV05chupsb_u:7060": " yo vai bhūmā tad amṛtam /",
    "GV05chupsb_u:7061": " atha yad alpaṃ tan martyam /",
    "GV05chupsb_u:7062": " sa bhagavaḥ kasmin pratiṣṭhita iti /",
    "GV05chupsb_u:7063": " sve mahimni yadi vā na mahimnīti // ChUp_7,24.1 //",
    "GV05chupsb_u:7064": " ChUpBh_7,24.1 kiṃlakṣaṇo 'sau bhūmetyāha-yatra yasminbhūmni tattve nānyaddraṣṭavyamanyena karaṇena draṣṭānyo vibhakto dṛśyātpaśyati /",
    "GV05chupsb_u:7065": " tathā nānyacchṛṇoti /",
    "GV05chupsb_u:7066": " nāmarūpayorevāntarbhāvādviṣayabhedasya tadgrāhakayoreveha darśanaśravaṇayorgrahaṇamanyeṣāṃ copalakṣaṇārthatvena /",
    "GV05chupsb_u:7067": " mananaṃ cātroktaṃ draṣṭavyaṃ nānyanmanuta iti /",
    "GV05chupsb_u:7068": " prāyaśo mananapūrvakatvādvijñānasya /",
    "GV05chupsb_u:7069": " tathā nānyadvijānāti /",
    "GV05chupsb_u:7070": " evaṃlakṣaṇo yaḥ sa bhūmā /",
    "GV05chupsb_u:7071": " kimatra prasidrānyadarśanābhāvo bhūmnyucyate nānyatpaśyatītyādinā,",
    "GV05chupsb_u:7072": " athānyanna paśyatyātmānaṃ paśyatītyetat /",
    "GV05chupsb_u:7073": " kiñcātaḥ /",
    "GV05chupsb_u:7074": " yadyanyadarśanādyabhāvamātramityucyate tadā dvaitasaṃvyavahāravilakṣaṇo bhūmetyuktaṃ bhavati /",
    "GV05chupsb_u:7075": " athānyadraśanaviśeṣapratiṣedhenā'tmānaṃ paśyatītyucyate tadaikasminneva kriyākārakaphalabhedo 'bhyupagato bhavet /",
    "GV05chupsb_u:7076": " yadyevaṃ ko doṣaḥ syāt /",
    "GV05chupsb_u:7077": " nanvayameva doṣaḥ saṃsārānivṛttiḥ /",
    "GV05chupsb_u:7078": " kriyākārakaphalabhedo hi saṃsāra iti /",
    "GV05chupsb_u:7079": " ātmaikatva eva kriyākārakaphalabhedaḥ saṃsāravilakṣaṇa iti cet / na /",
    "GV05chupsb_u:7080": " ātmano nirviśeṣaikatvābhyupagame darśanādikriyākārakaphalabhedābhyupagamasya śabdamātratvāt /",
    "GV05chupsb_u:7081": " anyadarśanādyabhāvoktipakṣe 'pi yatretyanyanna paśyatīti ca viśeṣaṇe anarthake syātāmiti cet /",
    "GV05chupsb_u:7082": " dṛśyate hi loke yatra śūnye gṛhe 'nyanna paśyatītyukte stambhādīnātmānaṃ ca na na paśyatīti gamyate /",
    "GV05chupsb_u:7083": " evamihāpīti cet / na /",
    "GV05chupsb_u:7084": " tattvamasītyekatvopadeśādadhikaraṇādhikartavyabhedānupapatteḥ /",
    "GV05chupsb_u:7085": " tathā sadekamevādvitīyaṃ satyamiti ṣaṣṭhe nirdhāritatvāt /",
    "GV05chupsb_u:7086": " “adṛśye 'nātmye” “na saṃdṛśe tiṣṭhati rūpamasya” “vijñātāramare kena vijānīyāt“ityādiśrutibhyaḥ svātmani darśanādyanupapattiḥ /",
    "GV05chupsb_u:7087": " yatreti viśeṣaṇamanarthakaṃ prāptamiti cet / na /",
    "GV05chupsb_u:7088": " avidyākṛtabhedāpekṣatvāt /",
    "GV05chupsb_u:7089": " yathā satyekatvādvitīyatvabuddhiṃ prakṛtāmapekṣya sadekamevādvitīyamiti saṃkhyādyanarhamapyucyate /",
    "GV05chupsb_u:7090": " evaṃ bhūmnyekasminneva yatreti viśeṣaṇam /",
    "GV05chupsb_u:7091": " avidyāvasthāyāmanyadarśanānuvādena ca bhūmnastadabhāvatvalakṣaṇasya vivakṣitatvānnānyatpaśyatīti viśeṣaṇam /",
    "GV05chupsb_u:7092": " tasmātsaṃsāravyavahāro bhūmni nāstīti samudāyārthaḥ /",
    "GV05chupsb_u:7093": " atha yatrāvidyāviṣaye 'nyo 'nyenānyatpaśyatīti tadalpamavidyākālabhāvītyarthaḥ /",
    "GV05chupsb_u:7094": " yathā svapnadṛśyaṃ vastu prāk prabodhāttatkālabhāvīti tadvat /",
    "GV05chupsb_u:7095": " tata eva tanmartyaṃ vināśi svapnavastuvadeva tadviparoto bhūmā yastadamṛtam /",
    "GV05chupsb_u:7096": " tacchabdo 'mṛtatvaparaḥ /",
    "GV05chupsb_u:7097": " sa tarhyevaṃlakṣaṇo bhūmā he bhagavankasminpratiṣṭhita ityuktavantaṃ nāradaṃ pratyāha sanatkimāraḥ /",
    "GV05chupsb_u:7098": " sve mahimnīti sva ātmīye mahimni māhātmye vibhūtau pratiṣṭhito bhūmā /",
    "GV05chupsb_u:7099": " yadi pratiṣṭhāmicchasi kvacidyadi vā paramārthameva pṛcchasi na mahimnyapi pratiṣṭhita iti brūmaḥ /",
    "GV05chupsb_u:7100": " apratiṣṭhito 'nāśrito bhūmā kvacidapītyarthaḥ //1 //",
    "GV05chupsb_u:7101": " START ChUp 7,24.2",
    "GV05chupsb_u:7102": " go 'śvam iha mahimety ācakṣate hastihiraṇyaṃ dāsabhāryaṃ kṣetrāṇy āyatanānīti /",
    "GV05chupsb_u:7103": " nāham evaṃ bravīmi /",
    "GV05chupsb_u:7104": " bravīmīti hovāca /",
    "GV05chupsb_u:7105": " anyo hy anyasmin pratiṣṭhita iti // ChUp_7,24.2 //",
    "GV05chupsb_u:7106": " ChUpBh_7,24.2 yadi svamahimni pratiṣṭhito bhūmā kathaṃ tarhyapratiṣṭha ucyate /",
    "GV05chupsb_u:7107": " śṛṇu /",
    "GV05chupsb_u:7108": " go 'śvādīha mahimetyācakṣate /",
    "GV05chupsb_u:7109": " gāvaścāśvāśca go 'śvaṃ dvandvaikavadbhāvaḥ /",
    "GV05chupsb_u:7110": " sarvatra gavāśvādi mahimeti prasiddhaṃ tadāśritastatpratiṣṭhaścaitro bhavati,",
    "GV05chupsb_u:7111": " yathā nāhamevaṃ svato 'nyaṃ mahimānamāśrito bhūmā caitravaditi bravīmyatra hetutvenānyo hyanyasminpratiṣṭhita iti vyavahitena sambandhaḥ /",
    "GV05chupsb_u:7112": " kintvevaṃ bravīmīti hovāca-sa evetyādi //2//",
    "GV05chupsb_u:7113": " iti cchāndogyopaniṣadi saptamādhyāyasya caturviṃśaḥ khaṇḍaḥ =======================================================================",
    "GV05chupsb_u:7114": " START ChUp 7,25.1",
    "GV05chupsb_u:7115": " sa evādhastāt sa upariṣṭāt sa paścāt sa purastāt sa dakṣiṇataḥ sa uttarataḥ /",
    "GV05chupsb_u:7116": " sa evedaṃ sarvam iti /",
    "GV05chupsb_u:7117": " athāto 'haṃkārādeśa eva /",
    "GV05chupsb_u:7118": " aham evādhastād aham upariṣṭād ahaṃ paścād ahaṃ purastād ahaṃ dakṣiṇato 'ham uttarato 'ham evedaṃ sarvam iti // ChUp_7,25.1 //",
    "GV05chupsb_u:7119": " ChUpBh_7,25.1 kasmātpunaḥ kvacinna pratiṣṭhita ityucyate /",
    "GV05chupsb_u:7120": " yasmātsa eva bhūmādhastānna tadvyatirekeṇānyadvidyate yasminpratiṣṭhitaḥ syāt /",
    "GV05chupsb_u:7121": " tathopariṣṭādityādi samānam /",
    "GV05chupsb_u:7122": " sati bhūmno 'nyasminbhūmā hi pratiṣṭhitaḥ syānna tu tadasti /",
    "GV05chupsb_u:7123": " sa eva tu sarvam /",
    "GV05chupsb_u:7124": " atastasmādasau na kvacitpratiṣṭhitaḥ /",
    "GV05chupsb_u:7125": " yatra nānyatpaśyatītyadhikaraṇādhikartavyatānirdeśātsa evādhastāditi ca parokṣanirdeśāddraṣṭarjīvādanyobhūmā",
    "GV05chupsb_u:7126": " syādityāśaṅkā kasyacinmā bhūdityathāto 'nantaramahaṅkārādeśo 'haṅkāreṇā'diśyata ityahaṅkārādeśaḥ /",
    "GV05chupsb_u:7127": " draṣṭurananyatvadarśanārthaṃ bhūmaiva nirdiśyate 'haṅkāreṇāhamevādhastādityādinā //1 //",
    "GV05chupsb_u:7128": " START ChUp 7,25.2",
    "GV05chupsb_u:7129": " athāta ātmādeśa eva /",
    "GV05chupsb_u:7130": " ātmaivādhastād ātmopariṣṭād ātmā paścād ātmā purastād ātmā dakṣiṇata ātmottarata ātmaivedaṃ sarvam iti /",
    "GV05chupsb_u:7131": " sa vā eṣa evaṃ paśyann evaṃ manvāna evaṃ vijānann ātmaratir ātmakrīḍa ātmamithuna ātmānandaḥ sa svarāḍ bhavati /",
    "GV05chupsb_u:7132": " tasya sarveṣu lokeṣu kāmacāro bhavati /",
    "GV05chupsb_u:7133": " atha ye 'nyathāto vidur anyarājānas te kṣayyalokā bhavanti /",
    "GV05chupsb_u:7134": " teṣāṃ sarveṣu lokeṣv akāmacāro bhavati // ChUp_7,25.2 //",
    "GV05chupsb_u:7135": " ChUpBh_7,25.2 ahaṅkāreṇa dehādisaṃghāto 'pyādiśyate 'vivekibhirityatastadāśaṅkā mā bhūdityathānantaramātmādeśa ātmanaiva kevalena satsvarūpeṇa śuddhenā'diśyate /",
    "GV05chupsb_u:7136": " ātmaiva sarvataḥ sarvamityevamekamajaṃ sarvato vyomavatpūrṇamanyaśūnyaṃ paśyansa vā eṣa vidvānmananavijñānābhyāmātmaratirātmanyeva ratī ramaṇaṃ yasya so 'yamātmaratiḥ /",
    "GV05chupsb_u:7137": " tathā'tmakrīḍaḥ /",
    "GV05chupsb_u:7138": " dehamātrasādhanā ratirbāhyasādhanā krīḍā /",
    "GV05chupsb_u:7139": " loke srībhiḥ sakhibhiśca krīḍatīti darśanāt na tathā viduṣaḥ kiṃ tarhyātmavijñānanimittamevobhayaṃ bhavatītyarthaḥ /",
    "GV05chupsb_u:7140": " mithunaṃ dvaṃndvajanitaṃ sukhaṃ tadapi dvandvanirapekṣaṃ yasya viduṣaḥ /",
    "GV05chupsb_u:7141": " tathā'tmānandaḥ śabdādinimitta ānando 'viduṣāṃ na tathāsya viduṣaḥ kiṃ tarhyātmanimittameva sarvaṃ sarvadā sarvaprakāreṇa ca dehajīvitabhogādinimittabāhyavastunirapekṣa ityarthaḥ /",
    "GV05chupsb_u:7142": " sa evaṃlakṣaṇo vidvāñjīvanneva svārājye 'bhiṣiktaḥ patite 'pi dehe svarāḍeva bhavati /",
    "GV05chupsb_u:7143": " yata evaṃ bhavati tata eva tasya sarveṣu lokeṣu kāmacāro bhavati /",
    "GV05chupsb_u:7144": " prāṇādiṣu pūrvabhūmiṣu tatrāsyeti tāvanmātraparicchinnakāmacāratvamuktamanrājatvaṃ",
    "GV05chupsb_u:7145": " cārthaprāptaṃ sātiśayatvādyathāprāptasvārājyakāmacāratvānuvādena tatannivṛttirihocyate sa svarāḍityādinā /",
    "GV05chupsb_u:7146": " atha punarye 'nyathāta uktadarśanādanyathā vaiparītyena yathoktameva vā samyaṅna viduste 'nyarājāno bhavanti anyaḥ paro rājā svāmī yeṣāṃ te 'nyarājānaste /",
    "GV05chupsb_u:7147": " kiñca kṣayyo loko yeṣāṃ te kṣayylokāḥ /",
    "GV05chupsb_u:7148": " bhedadarśanasyālpaviṣayatvādalpaṃ ca tanmartyamityavocāma /",
    "GV05chupsb_u:7149": " tasmādye dvaitadarśinaste kṣayyalokāḥ svadarśanānurūpyeṇaiva bhavantyata eva teṣāṃ sarveṣu lokeṣvakāmacāro bhavati //2//",
    "GV05chupsb_u:7150": " iti cchāndogyopaniṣadi saptamādhyāyasya pañcaviṃśaḥ khaṇḍaḥ =======================================================================",
    "GV05chupsb_u:7151": " START ChUp 7,26.1",
    "GV05chupsb_u:7152": " tasya ha vā etasyaivaṃ paśyata evaṃ manvānasyaivaṃ vijānata ātmataḥ prāṇa ātmata",
    "GV05chupsb_u:7153": " āśātmataḥ smara ātmata ākāśa ātmatas teja ātmata āpa ātmata āvirbhāvatirobhāvāv ātmato",
    "GV05chupsb_u:7154": " 'nnam ātmato balam ātmato vijñānam ātmato dhyānam ātmataś cittam ātmataḥ saṃkalpa",
    "GV05chupsb_u:7155": " ātmato mana ātmato vāg ātmato nāmātmato mantrā ātmataḥ karmāṇy ātmata evedaṃ sarvam",
    "GV05chupsb_u:7156": " iti // ChUp_7,26.1 //",
    "GV05chupsb_u:7157": " ChUpBh_7,26.1 tasya ha vā etasyetyādi svārājyaṃ prāptasya prakṛtasya viduṣa ityarthaḥ /",
    "GV05chupsb_u:7158": " prāksadātmavijñānātsvātmano 'nyasmātsataḥ prāṇādernāmāntasyotpattipralayāvabhūtāṃ",
    "GV05chupsb_u:7159": " sadātmāvijñāne tu satīdānīṃ svātmata eva saṃvṛttau tathā sarvo 'pyanyo vyavahāra",
    "GV05chupsb_u:7160": " ātmata eva viduṣaḥ //1 //",
    "GV05chupsb_u:7161": " START ChUp 7,26.2",
    "GV05chupsb_u:7162": " tad eṣa ślokaḥ /",
    "GV05chupsb_u:7163": " na paśyo mṛtyuṃ paśyati na rogaṃ nota duḥkhatām /",
    "GV05chupsb_u:7164": " sarvaṃ ha paśyaḥ paśyati sarvam āpnoti sarvaśaḥ /",
    "GV05chupsb_u:7165": " iti /",
    "GV05chupsb_u:7166": " sa ekadhā bhavati tridhā bhavati pañcadhā /",
    "GV05chupsb_u:7167": " saptadhā navadhā caiva punaś caikādaśa smṛtaḥ /",
    "GV05chupsb_u:7168": " śataṃ ca daśa caikaś ca sahasrāṇi ca viṃśatiḥ /",
    "GV05chupsb_u:7169": " āhāraśuddhau sattvaśuddhiḥ /",
    "GV05chupsb_u:7170": " sattvaśuddhau dhruvā smṛtiḥ /",
    "GV05chupsb_u:7171": " smṛtilambhe sarvagranthīnāṃ vipramokṣaḥ /",
    "GV05chupsb_u:7172": " tasmai mṛditakaṣāyāya tamasas pāraṃ darśayati bhagavān sanatkumāraḥ /",
    "GV05chupsb_u:7173": " taṃ skanda ity ācakṣate // ChUp_7,26.2 //",
    "GV05chupsb_u:7174": " ChUpBh_7,26.2 kiñca tadetasminnartha eṣa śloko mantro 'pi bhavati /",
    "GV05chupsb_u:7175": " na paśyaḥ paśyatīti paśyo yathoktadarśī vidvānityarthaḥ /",
    "GV05chupsb_u:7176": " mṛtyuṃ maraṇaṃ rogaṃ jvarādi duḥkhatāṃ duḥkhabhāvaṃ cāpi na paśyati /",
    "GV05chupsb_u:7177": " sarvaṃ ha sarvameva sa paśyaḥ paśyatyātmānameva sarvaṃ tataḥ sarvamāpnoti sarvaśaḥ sarvaprakārairiti /",
    "GV05chupsb_u:7178": " kiñca sa vidvānprāksṛṣṭiprabhedādekadhaiva bhavatyekadhaiva ca saṃsridhādibhedairanantabhedaprakāro bhavati sṛṣṭikāle /",
    "GV05chupsb_u:7179": " punaḥ saṃhārakāle mūlameva svaṃ pāramārthakamekadhābhāvaṃ pratipadyate svatantra eveti vidyāṃ phalena prarocayanstauti /",
    "GV05chupsb_u:7180": " athedānīṃ yathoktāyā vidyāyāḥ samyagavabhāsakāraṇaṃ mukhāvabhāsakāraṇasyevā'darśasya viśuddhikāraṇaṃ sādhanamupadiśyate-āhāraśuddhau /",
    "GV05chupsb_u:7181": " āhriyata ityāhāraḥ śabdādiviṣayavijñānaṃ bhokturbhogāyā'hriyate viśuddhikāraṇaṃ sādhanamupadiśyate-āhāraśuddhau /",
    "GV05chupsb_u:7182": " āhriyata ityāharaḥ śabdādiviṣayavijñānaṃ bhokturbhogāyā'hriyate tasya viṣayopalabdhilakṣaṇasya vijñānasya śuddhirāhāraśuddhī rāgadveṣamohadoṣairasaṃsṛṣṭaṃ viṣayavijñānamityarthaḥ /",
    "GV05chupsb_u:7183": " tasyāmāhārāśuddhau satyāṃ tadvato 'ntaḥkaraṇasya sattvasya śuddhirnairmalyaṃ bhavati /",
    "GV05chupsb_u:7184": " sattvaśuddhau ca satyāṃ yathāvagate bhūmātmani dhruvāvicchinnā smṛtiravismaramaṃ bhavati /",
    "GV05chupsb_u:7185": " tasyāṃ ca labdhāyāṃ smṛtilambhe sati sarveṣāmavidyākṛtānarthapāśarūpāṇāmanekajanmāntarānubhavabhāvanākaṭhinīkṛtānāṃ",
    "GV05chupsb_u:7186": " hṛdayākṣayāṇāṃ granthīnāṃ vipramokṣo viśeṣeṇa pramokṣaṇaṃ vināśo bhavatīti /",
    "GV05chupsb_u:7187": " yata etaduttarottaraṃ yathoktamāhāraśuddhimūlaṃ tasmātsā kāryetyarthaḥ /",
    "GV05chupsb_u:7188": " sarvaṃ śāsrārthamaśeṣata uktvā'khyāyikāmupasaṃharati śrutiḥ-tasmai mṛditakaṣāyāya",
    "GV05chupsb_u:7189": " vārkṣādiriva kaṣāyo rāgadveṣādidoṣaḥ sattvasya rañjanārūpatvātsa jñānavairāgyābhyāsarūpakṣāreṇa",
    "GV05chupsb_u:7190": " kṣālito mṛdito vināśito yasya nāradasya tasmai yogyāya mṛditakaṣāyāya tamaso 'vidyālakṣaṇātpāraṃ",
    "GV05chupsb_u:7191": " paramārthatattvaṃ darśayati darśitavānityarthaḥ /",
    "GV05chupsb_u:7192": " ko 'sau, bhagavān-“utpattiṃ pralayaṃ caiva bhūtānāmāgatiṃ gatim /",
    "GV05chupsb_u:7193": " vetti vidyāmavidyāṃ ca sa vācyo bhagavāniti //",
    "GV05chupsb_u:7194": " ” evandharmā sanatkumāraḥ /",
    "GV05chupsb_u:7195": " tameva sanatkumāraṃ devaṃ skanda ityācakṣate kathayanti tadvidaḥ /",
    "GV05chupsb_u:7196": " dvirvacanamadhyāyaparisamāptyartham //2 // //",
    "GV05chupsb_u:7197": " iti cchāndogyopaniṣadi saptamādhyāyasya ṣaḍviṃśaḥ khaṇḍaḥ",
    "GV05chupsb_u:7198": " iti cchāndogyopaniṣadbrahmaṇe saptamodhyāyaḥ samāptaḥ",
    "GV05chupsb_u:7199": " atha aṣṭamo 'dhyāyaḥ oṃ",
    "GV05chupsb_u:7200": " START ChUp 8,1.1",
    "GV05chupsb_u:7201": " atha yad idam asmin brahmapure daharaṃ puṇḍarīkaṃ veśma daharo 'sminn antarākāsaḥ /",
    "GV05chupsb_u:7202": " tasmin yad antas tad anveṣṭavyaṃ tad vāva vijijñāsitavyam iti // ChUp_8,1.1 //",
    "GV05chupsb_u:7203": " yadyapi digdeśakālādibhedaśūnyaṃ brahma sadekamevādvitīyamātmaivedaṃ sarvamiti ṣaṣṭhasaptamayoradhigataṃ",
    "GV05chupsb_u:7204": " tathāpīha mandabuddhīnāṃ digdeśādibhedavadvastvityevaṃ bhāvitā buddhirna śakyate",
    "GV05chupsb_u:7205": " sahasā paramārthaviṣayā kartumityanadhigamya ca brahma na puruṣārthasiddhiriti tadadhigamāya",
    "GV05chupsb_u:7206": " hṛdayapuṇḍarīkadeśa upadeṣṭavyaḥ /",
    "GV05chupsb_u:7207": " yadyapi satsamyakpratyayaikaviṣayā kartumityānadhigamya ca brahma na puruṣārthasiddhiriti tadadhigamāya hṛdayapuṇḍarīkadeśa upadeṣṭavyaḥ /",
    "GV05chupsb_u:7208": " yadyapi satsamyakpratyayaikaviṣayaṃ nirguṇaṃ cā'tmatattvaṃ tathāpi mandabuddhīnāṃ guṇavattvasyeṣṭatvātsatyakāmādiguṇavattvaṃ ca vaktavyam /",
    "GV05chupsb_u:7209": " tathā yadyapi brahmavidāṃ stryādiviṣayebhyaḥ svayamevoparamo bhavati tathāpyanekajanmaviṣayasevābhyāsajanitā",
    "GV05chupsb_u:7210": " viṣayaviṣayā tṛṣṇā na sahasā nivartayituṃ śakyata iti brahmacaryādisādhanaviśeṣo vidhātavyaḥ /",
    "GV05chupsb_u:7211": " tathā yadyapyātmaikatvavidāṃ gantṛgamanagantavyābhāvādavidyāviśeṣasthitinimittakṣaye",
    "GV05chupsb_u:7212": " gagana iva vidyududbhūta iva vāyurdagdhendhana ivāgniḥ svātmanyeva nivṛttistathāpi",
    "GV05chupsb_u:7213": " gantṛgamanādivāsitabuddhīnāṃ hṛdayadeśaguṇaviśiṣṭabrahmopāsakānāṃ mūrdhanyayā nāḍyā",
    "GV05chupsb_u:7214": " gatirvaktavyetyaṣṭamaḥ prapāṭhaka ārabhyate /",
    "GV05chupsb_u:7215": " digdeśaguṇagatiphalabhedaśūnyaṃ hi paramārthasadadvayaṃ brahmamandabuddhīnāmasadiva pratibhāti /",
    "GV05chupsb_u:7216": " sanmārgasthāstāvadbhavantu tataḥ śanaiḥ paramārthasadapi grāhayiṣyāmīti manyate śrutiḥ /",
    "GV05chupsb_u:7217": " athānantaraṃ yadidaṃ vakṣyamāṇaṃ daharamalpaṃ puṇḍarīkaṃ puṇḍarīkasadṛśaṃ veśmeva veśma dvārapālādimattvāt /",
    "GV05chupsb_u:7218": " asminbrahmapure brahmaṇaḥ parasya puraṃ rājño 'nekaprakṛtimadyathāpuraṃ tathedamanekendriyamanobuddhibhiḥ svāmyarthakāribhiryuktamiti brahmapuram",
    "GV05chupsb_u:7219": " pure ca veśma rājño yathā tathā tasminbrahmapure śarīre daharaṃ veśma brahmaṇa upalabdhyadhiṣṭhānamityarthaḥ /",
    "GV05chupsb_u:7220": " yathā viṣṇoḥ śālagrāmaḥ /",
    "GV05chupsb_u:7221": " asminhi svavikāraśiṅge dehe nāmarūpavyākaraṇāya praviṣṭaṃ sadākhyaṃ braṅma jīvenā'tmanetyuktam /",
    "GV05chupsb_u:7222": " tasmādasminhṛdayapuṇḍarīke veśmanyupasaṃhṛtakaraṇairbāhyaviṣayaviraktairviśeṣato",
    "GV05chupsb_u:7223": " brahmacaryasatyasādhanābhyāṃ yuktervakṣyamāṇaguṇavaddhyāyamānairbrahmopalabhyata",
    "GV05chupsb_u:7224": " iti prakaraṇārthaḥ /",
    "GV05chupsb_u:7225": " daharo 'lpataro 'smindahare veśmani veśmano 'lpatvāttadantarvartino 'lpataratvaṃ veśmanaḥ /",
    "GV05chupsb_u:7226": " antarākāśa ākāśākhyaṃ brahma /",
    "GV05chupsb_u:7227": " ākāśo vai nāmeti hi vakṣyati /",
    "GV05chupsb_u:7228": " ākāśa ivāśarīratvātsūkṣmatvasarvagatatvasāmānyācca /",
    "GV05chupsb_u:7229": " tasminnākāśākhye yadantarmadhye tadanveṣṭavyam /",
    "GV05chupsb_u:7230": " tadvāva tadeva ca viśeṣeṇa jijñāsitavyaṃ gurvāśrayaśravaṇādyupāyairanviṣya ca sākṣātkaraṇīyamityarthaḥ //1 //",
    "GV05chupsb_u:7231": " START ChUp 8,1.2",
    "GV05chupsb_u:7232": " taṃ ced brūyur yad idam asmin brahmapure daharaṃ puṇḍarīkaṃ veśma daharo 'sminn antarākāśaḥ kiṃ tad atra vidyate yad anveṣṭavyaṃ yad vāva vijijñāsitavyam iti /",
    "GV05chupsb_u:7233": " sa brūyāt // ChUp_8,1.2 //",
    "GV05chupsb_u:7234": " ChUpBh_8,1.2 taṃ cedevamuktavantamācāryaṃ yadi brūyurantevāsinaścodayeyuḥ,",
    "GV05chupsb_u:7235": " kathaṃ,",
    "GV05chupsb_u:7236": " yadidamasminbrahmapure paricchinne 'ntardaharaṃ puṇḍarīkaṃ veśma tato 'pyantaralpatara evā'kāśaḥ /",
    "GV05chupsb_u:7237": " puṇḍarīka eva veśmani tāvatkiṃ syāt /",
    "GV05chupsb_u:7238": " kiṃ tato 'lpatare khe yadbhavedityāhuḥ /",
    "GV05chupsb_u:7239": " daharo 'sminnantarākāśaḥ kiṃ tadatra vidyate na kiñcana vidyata ityabhiprāyaḥ /",
    "GV05chupsb_u:7240": " yadi nāma badaramātraṃ kimapi vidyate kiṃ tasyānveṣaṇena vijijñāsanena vā phalaṃ vijijñāsituḥ syāt /",
    "GV05chupsb_u:7241": " ato yatttrānveṣṭavyaṃ vijijñāsitavyaṃ vā na tena prayojanamityuktavataḥ sa ācāryo brūyāditi śrutervacanam //2 //",
    "GV05chupsb_u:7242": " START ChUp 8,1.3",
    "GV05chupsb_u:7243": " yāvān vā ayam ākāśas tāvān eṣo 'ntarhṛdaya ākāśaḥ /",
    "GV05chupsb_u:7244": " ubhe 'smin dyāvāpṛthivī antar eva samāhite /",
    "GV05chupsb_u:7245": " ubhāv agniś ca vāyuś ca sūryācandramasāv ubhau vidyun nakṣatrāṇi /",
    "GV05chupsb_u:7246": " yac cāsyehāsti yac ca nāsti sarvaṃ tad asmin samāhitam iti // ChUp_8,1.3 //",
    "GV05chupsb_u:7247": " ChUpBh_8,1.3 śṛṇuta /",
    "GV05chupsb_u:7248": " tatra yadbrūtha puṇḍarīkāntaḥkhasyālpatvāttatsthamalpataraṃ syāditi /",
    "GV05chupsb_u:7249": " tadasat /",
    "GV05chupsb_u:7250": " na hi khaṃ puṇḍarīkaveśamagataṃ puṇḍarīkādalpataraṃ matvāvocaṃ daharo 'rsminnantarākāśa iti /",
    "GV05chupsb_u:7251": " kiṃ tarhi puṇḍarīkamalpaṃ tadanuvidhāyi tatsthamantaḥkaraṇaṃ puṇḍarīkākāśaparicchinnaṃ",
    "GV05chupsb_u:7252": " tasminviśuddhe saṃhṛtakaraṇānāṃ yogināṃ svaccha ivodake pratibimbarūpamādarśa iva",
    "GV05chupsb_u:7253": " ca śuddhe svacchaṃ vijñānajyotiḥ svarūpāvabhāsaṃ tāvanmātraṃ brahmopalabhyata iti",
    "GV05chupsb_u:7254": " daharo 'sminnantarākāśa ityavocāmāntaḥkaraṇopādhinimittam /",
    "GV05chupsb_u:7255": " svatastu yāvānvai prasiddhaḥ parimāṇato 'yamākāśo bhautikastāvāneṣo 'ntarhṛdaya ākāśo yasminnanveṣṭavyaṃ vijijñāsitavyaṃ cāvocāma /",
    "GV05chupsb_u:7256": " nāpyākāśatulyaparimāṇatvamabhipretya tāvānityucyate /",
    "GV05chupsb_u:7257": " kiṃ tarhi brahmaṇo 'nurūpasya dṛṣṭāntāntarasyābhāvāt /",
    "GV05chupsb_u:7258": " kathaṃ punarnā'kāśasamameva brahmetyavagamyate /",
    "GV05chupsb_u:7259": " “yenā'vṛtaṃ khaṃ ca divaṃ mahīṃ ca” /",
    "GV05chupsb_u:7260": " “tasmādvā etasmādātmana ākāśaḥ saṃbhūtaḥ” “etasminnu khalvakṣare gārgyākāśaḥ“ityādiśrutibhyaḥ /",
    "GV05chupsb_u:7261": " kiñcobhe 'smindyāvāpṛthivī brahmākāśe buddhyupādhiviśiṣṭe 'ntareva samāhite samyagāhite sthite yathā vā arā nābhāvityuktaṃ hi /",
    "GV05chupsb_u:7262": " tathobhāvagniśca vāyuścetyādi samānam /",
    "GV05chupsb_u:7263": " yaccāsyā'tmana ātmīyatvena dehavato 'sti vidyata iha loke /",
    "GV05chupsb_u:7264": " tatā yaccā'tmīyatvena na vidyate /",
    "GV05chupsb_u:7265": " naṣṭaṃ bhaviṣyacca nāstītyucyate /",
    "GV05chupsb_u:7266": " na tvatyantamevāsat /",
    "GV05chupsb_u:7267": " tasya hṛdyākāśe samādhānānupapatteḥ //3 //",
    "GV05chupsb_u:7268": " START ChUp 8,1.4",
    "GV05chupsb_u:7269": " taṃ ced brūyur asmiṃś cedaṃ brahmapure sarvaṃ samāhitaṃ sarvāṇi ca bhūtāni sarve ca kāmā yad enaj jarā vāpnoti pradhvaṃsate vā kiṃ tato 'tiśiṣyata iti // ChUp_8,1.4 //",
    "GV05chupsb_u:7270": " ChUpBh_8,1.4 taṃ cedevamuktavantaṃ brūyuḥ punarantevāsinaḥ asmiṃścedyathokte cedyadi brahmapuropalakṣitāntarākāśa ityarthaḥ /",
    "GV05chupsb_u:7271": " idaṃ sarvaṃ samāhitaṃ sarvāṇi ca bhūtāni sarve ca kāmāḥ /",
    "GV05chupsb_u:7272": " kathamācāryeṇānuktāḥ kāmā antevāsibhirucyante /",
    "GV05chupsb_u:7273": " naiṣa doṣaḥ yaccāsyehāsti yacca nāstītyuktā eva hyācāryeṇa kāmāḥ /",
    "GV05chupsb_u:7274": " api ca sarvaśabdena coktā eva kāmāḥ /",
    "GV05chupsb_u:7275": " yadā yasminkāla etaccharīraṃ brahmapurākhyaṃ jarāvalīpalitādilakṣaṇā vayohānirvā'pnoti śasrādinā vā vṛkṇaṃ pradhvaṃsate visraṃsate vinaśyati kiṃ tato 'nyadatiśiṣyate /",
    "GV05chupsb_u:7276": " ghaṭāśritakṣīradadhisnehādivadghaṭanāśe dehanāśe 'pi dehāśrayamuttarottaraṃ pūrvapūrvanāśānnaśyatītyabhiprāyaḥ /",
    "GV05chupsb_u:7277": " evaṃ prāpte nāśe kiṃ tato 'nyadyathoktādatiśiṣyate 'vatiṣṭhate na kiñcanāvatiṣṭhata ityabhīprāyaḥ //4 //",
    "GV05chupsb_u:7278": " START ChUp 8,1.5",
    "GV05chupsb_u:7279": " sa brūyāt /",
    "GV05chupsb_u:7280": " nāsya jarayaitaj jīryati na vadhenāsya hanyate /",
    "GV05chupsb_u:7281": " etat satyaṃ brahmapuram asmin kāmāḥ samāhitāḥ /",
    "GV05chupsb_u:7282": " eṣa ātmāpahatapāpmā vijaro vimṛtyur viśoko vijighatso 'pipāsaḥ satyakāmaḥ satyasaṃkalpaḥ /",
    "GV05chupsb_u:7283": " yathā hy eveha prajā anvāviśanti yathānuśāsanam /",
    "GV05chupsb_u:7284": " yaṃ yam antam abhikāmā bhavanti yaṃ janapadaṃ yaṃ kṣetrabhāgaṃ taṃ tam evopajīvanti // ChUp_8,1.5 //",
    "GV05chupsb_u:7285": " ChUpBh_8,1.5 evamantevāsibhiścoditaḥ sa ācāryo brūyāttanmatimapanayan /",
    "GV05chupsb_u:7286": " katham /",
    "GV05chupsb_u:7287": " asya dehasya jarayaitadyathoktamantarākāśākhyaṃ braṅma yasminsarva samāhitaṃ na jīryati dehavanna vikriyata ityarthaḥ /",
    "GV05chupsb_u:7288": " na cāsya vadhena śasrādighātenaitaddhanyate yathā'kāśaṃ kimu tato 'pi sūkṣmataramaśabdamasparśaṃ",
    "GV05chupsb_u:7289": " brahma dehendriyādidoṣairna spṛśyata ityetasminnavasare vaktavyaṃ prāptaṃ tatprakṛtavyāsaṅgo",
    "GV05chupsb_u:7290": " mā bhūditi nocyate /",
    "GV05chupsb_u:7291": " indravirocanākhyāyikāyāmupariṣṭādvakṣyāmo yuktitaḥ /",
    "GV05chupsb_u:7292": " etatsatyamavitathaṃ brahmapuraṃ brahmaiva puraṃ brahmapuraṃ śarīrākhyaṃ tu brahmapuraṃ brahmopalakṣaṇārthatvāt /",
    "GV05chupsb_u:7293": " tattvanṛtameva /",
    "GV05chupsb_u:7294": " “vācā'rambhaṇaṃ vikāro nāmadheyam“iti śruteḥ /",
    "GV05chupsb_u:7295": " tadvikāre 'nṛte 'pi dehaśuṅge brahmopalabhyata iti brahmapuramityuktaṃ vyāvahārikam /",
    "GV05chupsb_u:7296": " satyaṃ tu brahmapurametadeva brahma /",
    "GV05chupsb_u:7297": " sarvavyavahārāspadatvāt /",
    "GV05chupsb_u:7298": " ato 'sminpuṇḍarīkopalakṣite brahmapure sarve kāmā ye bahirbhavadbhiḥ prārthyante te 'sminneva svātmani samāhitāḥ /",
    "GV05chupsb_u:7299": " atastatprāptyupāyamevānutiṣṭhata bāhyaviṣayatṛṣmāṃ tyajatetyabhiprāyaḥ /",
    "GV05chupsb_u:7300": " eṣa ātmā bhavatāṃ svarūpam /",
    "GV05chupsb_u:7301": " śṛṇuta tasya lakṣaṇam /",
    "GV05chupsb_u:7302": " apahatapāpmā /",
    "GV05chupsb_u:7303": " apahataḥ pāpmā dharmādharmākhyo yasya so 'yamapahatapāpmā /",
    "GV05chupsb_u:7304": " tathā vijaro vigatajaro vimṛtyuśca /",
    "GV05chupsb_u:7305": " taduktaṃ pūrvameva na vadhenāsya hanyata iti /",
    "GV05chupsb_u:7306": " kimartha punarucyate /",
    "GV05chupsb_u:7307": " yadyapi dehasaṃbandhibhyāṃ jarāmṛtyubhyāṃ na saṃbadhyate 'nyathāpi saṃbandhastābhyāṃ syādityāśaṅkānivṛttyartham /",
    "GV05chupsb_u:7308": " viśoko vigataśokaḥ /",
    "GV05chupsb_u:7309": " śoko nāmeṣṭādiviyoganimitto mānasaḥ saṃtāpaḥ /",
    "GV05chupsb_u:7310": " vijighatso vigatāśanecchaḥ /",
    "GV05chupsb_u:7311": " apipāso 'pānecchaḥ /",
    "GV05chupsb_u:7312": " nanvapahatapāpmatvena jarādayaḥ śokāntāḥ pratiṣiddhā eva bhavanti /",
    "GV05chupsb_u:7313": " kāraṇapratiṣedhāt /",
    "GV05chupsb_u:7314": " dharmādharmakāryā hi ta iti /",
    "GV05chupsb_u:7315": " jarādipratiṣedhena vā dharmādharmayoḥ kāryābhāve vidyamānayorapyasatsamatvamiti pṛthakpratiṣedho 'narthakaḥ syāt /",
    "GV05chupsb_u:7316": " satyamevaṃ tathāpi dharmakāryā nandavyatirekeṇa svābhāvikānando yatheśvare vijñānamānandaṃ brahmeti śruteḥ /",
    "GV05chupsb_u:7317": " tathādharmakāryajarādivyatirekeṇāpi jarādiduḥkhasvarūpaṃ svābhāvikaṃ syādityāśaṅkyeta /",
    "GV05chupsb_u:7318": " ato yuktastannivṛttaye jarādīnāṃ dharmādharmābhyāṃ pṛthakpratiṣedhaḥ /",
    "GV05chupsb_u:7319": " jarādigrahaṇaṃ sarvaduḥkhopalakṣaṇārtham /",
    "GV05chupsb_u:7320": " pāpanimittānāṃ tu duḥkhānāmānantyātpratyekaṃ ca tatpratiṣedhasyāśakyatvātsarvaduḥkhapratiṣedhārthaṃ yuktamevāpahatapāpmatvavacanam /",
    "GV05chupsb_u:7321": " satyā avitathāḥ kāmā yasya so 'yaṃ satyakāmaḥ /",
    "GV05chupsb_u:7322": " vitathā hi saṃsāriṇāṃ kāmāḥ /",
    "GV05chupsb_u:7323": " īśvarasya tadviparītāḥ /",
    "GV05chupsb_u:7324": " tathā kāmahetavaḥ saṃkalpā api satyā yasya sa satyasaṃkalpaḥ /",
    "GV05chupsb_u:7325": " saṃkalpāḥ kāmāśca śuddhasattvopādhinimittā īśvarasya citraguvat /",
    "GV05chupsb_u:7326": " na svato neti netītyuktatvāt /",
    "GV05chupsb_u:7327": " yathoktalakṣaṇa evā'tmā vijñeyo gurubhyaḥ śāstrataścā'tmasaṃvedyatayā ca svārājyakāmaiḥ /",
    "GV05chupsb_u:7328": " na cedvijñāyate ko doṣaḥ syāditi /",
    "GV05chupsb_u:7329": " śṛṇutātra doṣaṃ dṛṣṭāntena /",
    "GV05chupsb_u:7330": " yathā hyeveha loke prajā anvāviśantyanuvartante /",
    "GV05chupsb_u:7331": " yathānuśāsanaṃ yatheha prajā anyaṃ svāminaṃ manyamānāḥ svasya svāmino yathā yathānuśāsanaṃ tathā tathānvāviśanti /",
    "GV05chupsb_u:7332": " kim /",
    "GV05chupsb_u:7333": " yaṃ yamantaṃ pratyantaṃ janapadaṃ kṣetrabhāgaṃ cābhikāmā arthinyo bhavantyātmabuddhyanurūpaṃ taṃ tameva ca pratyantādimupajīvantīti /",
    "GV05chupsb_u:7334": " eṣa dṛṣṭānto 'svātantryadeṣaṃ prati puṇyaphalopabhoge //5 //",
    "GV05chupsb_u:7335": " START ChUp 8,1.6",
    "GV05chupsb_u:7336": " tad yatheha karmajito lokaḥ kṣīyata evam evāmutra puṇyajito lokaḥ kṣīyate /",
    "GV05chupsb_u:7337": " tad ya ihātmānam ananuvidya vrajanty etāṃś ca satyān kāmāṃs teṣāṃ sarveṣu lokeṣv akāmacāro bhavati /",
    "GV05chupsb_u:7338": " atha ya ihātmānam anivudya vrajanty etaṃś ca satyān kāmāṃs teṣāṃ sarveṣu lokeṣu kāmacāro bhavati // ChUp_8,1.6 //",
    "GV05chupsb_u:7339": " ChUpBh_8,1.6 athānyo dṛṣṭāntastatkṣayaṃ prati tadyathehetyādiḥ /",
    "GV05chupsb_u:7340": " tattatra yatheha loke tāsāmeva svāmyanuśāsanānuvartinīnāṃ prajānāṃ sevādijito lokaḥ parādhīnopabhogaḥ kṣīyate 'ntavānbhavati /",
    "GV05chupsb_u:7341": " athedānīṃ dārṣṭāntikamupasaṃharati-evamevāmutrāgnihotrādipuṇyaj ito lokaḥ parādhīnopabhogaḥ kṣīyata evetyukto doṣa eṣāmiti viṣayaṃ darśayati-tadya ityādinā /",
    "GV05chupsb_u:7342": " tattatrehāsmiṃlloke jñānakarmaṇoradhikṛtā yogyāḥ santa ātmānaṃ yathoktalakṣaṇaṃ śāstrācāryopadiṣṭamananuvidya",
    "GV05chupsb_u:7343": " yathopadeśamanu svasaṃvedyatāmakṛtvā vrajanti dehādasmāt prayanti ya etāṃśca yathoktān",
    "GV05chupsb_u:7344": " satyān satyasaṃkalpakāryāṃśca svātmasthān kāmānananuvidya vrajanti teṣāṃ sarveṣu",
    "GV05chupsb_u:7345": " lokeṣvakāmacāro 'svatantratā bhavati /",
    "GV05chupsb_u:7346": " yathā rājānuśāsanānuvartinīnāṃ prajānāmityarthaḥ /",
    "GV05chupsb_u:7347": " atha ye 'nya iha loka ātmānaṃ śāsrācāryoradeśamanuvidya svātmasaṃvedyatāmāpādya vrajanti",
    "GV05chupsb_u:7348": " yathoktāṃśca satyānkāmāṃsteṣāṃ sarveṣu lokeṣu kāmacāro bhavati rājña iva sārvabhaumasyeha loke //6 //",
    "GV05chupsb_u:7349": " iti cchāndogyopaniṣadi aṣṭamādhyāyasya prathamaḥ khaṇḍaḥ =======================================================================",
    "GV05chupsb_u:7350": " START ChUp 8,2.1",
    "GV05chupsb_u:7351": " sa yadi pitṛlokakāmo bhavati /",
    "GV05chupsb_u:7352": " saṃkalpād evāsya pitaraḥ samuttiṣṭhanti /",
    "GV05chupsb_u:7353": " tena pitṛlokena saṃpanno mahīyate // ChUp_8,2.1 //",
    "GV05chupsb_u:7354": " ChUpBh_8,2.1 kathaṃ sarveṣu lokeṣu kāmacāro bhavatīti,",
    "GV05chupsb_u:7355": " ucyate-ya ātmānaṃ yatoktalakṣaṇaṃ hṛdi sākṣātkṛtavānvakṣyamāṇabrahmacaryādisādhanasaṃpannaḥ",
    "GV05chupsb_u:7356": " saṃstatsthāṃśca satyānkāmānsa tyaktadeho yadi pitṛlokakāmaḥ pitaro janayitārasta",
    "GV05chupsb_u:7357": " eva sukhahetutvena bhogyatvāllokā ucyante teṣu kāmo yasya taiḥ pitṛbhiḥ saṃbandhecchā",
    "GV05chupsb_u:7358": " yasya bhavati tasya saṃkalpamātrādeva pitaraḥ samuttiṣṭhintyātmasaṃbandhitāmāpadyante /",
    "GV05chupsb_u:7359": " viśuddhasattvatayā satyasaṃkalpatvādīśvarasyeva tena pitṛlokena bhogena saṃpannaḥ saṃpattiriṣṭaprāptistayā samṛddho mahīyate pūjyate vardhate vā mahimānamanubhavati //1 //",
    "GV05chupsb_u:7360": " START ChUp 8,2.2-9",
    "GV05chupsb_u:7361": " atha yadi mātṛlokakāmo bhavati /",
    "GV05chupsb_u:7362": " saṃkalpād evāsya mātaraḥ samuttiṣṭhanti /",
    "GV05chupsb_u:7363": " tena mātṛlokena saṃpanno mahīyate // ChUp_8,2.2 //",
    "GV05chupsb_u:7364": " atha yadi bhrātṛlokakāmo bhavati /",
    "GV05chupsb_u:7365": " saṃkalpād evāsya bhrātaraḥ samuttiṣṭhanti /",
    "GV05chupsb_u:7366": " tena bhrātṛlokena saṃpanno mahīyate // ChUp_8,2.3 //",
    "GV05chupsb_u:7367": " atha yadi svasṛlokakāmo bhavati /",
    "GV05chupsb_u:7368": " saṃkalpād evāsya svasāraḥ samuttiṣṭhanti /",
    "GV05chupsb_u:7369": " tena svasṛlokena saṃpanno mahīyate // ChUp_8,2.4 //",
    "GV05chupsb_u:7370": " atha yadi sakhilokakāmo bhavati /",
    "GV05chupsb_u:7371": " saṃkalpād evāsya sakhāyaḥ samuttiṣṭhanti /",
    "GV05chupsb_u:7372": " tena sakhilokena saṃpanno mahīyate // ChUp_8,2.5 //",
    "GV05chupsb_u:7373": " atha yadi gandhamālyalokakāmo bhavati /",
    "GV05chupsb_u:7374": " saṃkalpād evāsya gandhamālye samuttiṣṭhataḥ /",
    "GV05chupsb_u:7375": " tena gandhamālyalokena saṃpanno mahīyate // ChUp_8,2.6 //",
    "GV05chupsb_u:7376": " atha yady annapānalokakāmo bhavati /",
    "GV05chupsb_u:7377": " saṃkalpād evāsyānnapāne samuttiṣṭhataḥ /",
    "GV05chupsb_u:7378": " tenānnapānalokena saṃpanno mahīyate // ChUp_8,2.7 //",
    "GV05chupsb_u:7379": " atha yadi gītavāditalokakāmo bhavati /",
    "GV05chupsb_u:7380": " saṃkalpād evāsya gītavādite samuttiṣṭhataḥ /",
    "GV05chupsb_u:7381": " tena gītavāditalokena saṃpanno mahīyate // ChUp_8,2.8 //",
    "GV05chupsb_u:7382": " atha yadi strīlokakāmo bhavati /",
    "GV05chupsb_u:7383": " saṃkalpād evāsya striyaḥ samuttiṣṭhanti /",
    "GV05chupsb_u:7384": " tena strīlokena saṃpanno mahīyate // ChUp_8,2.9 //",
    "GV05chupsb_u:7385": " 9 samānamanyat /",
    "GV05chupsb_u:7386": " mātaro janayitryo 'tītāḥ sukhahetubhūtāḥ sāmardhyāt /",
    "GV05chupsb_u:7387": " na hi duḥkhahetubhūtāsu grāmasūkarādijanmanimittāsu mātṛṣu viśuddhasattvasya yogina icchā tatsaṃbandho vā yuktaḥ //2-9 //",
    "GV05chupsb_u:7388": " START ChUp 8,2.10",
    "GV05chupsb_u:7389": " yaṃ yam antam abhikāmo bhavati /",
    "GV05chupsb_u:7390": " yaṃ kāmaṃ kāmayate /",
    "GV05chupsb_u:7391": " so 'sya saṃkalpād eva samuttiṣṭhati /",
    "GV05chupsb_u:7392": " tena saṃpanno mahīyate // ChUp_8,2.10 //",
    "GV05chupsb_u:7393": " ChUpBh_8,2.10 yaṃ yanamtaṃ pradeśamabhikāmo bhavati /",
    "GV05chupsb_u:7394": " yaṃ ca kāmaṃ kāmayate yathoktavyatirekeṇāpi so 'syāntaḥ prāptumiṣṭaḥ kāmaśca saṃkalpādeva samuttiṣṭhatyasya /",
    "GV05chupsb_u:7395": " tenecchāvighātatayābhipretārthaprāptyā ca saṃpanno mahīyata ityuktārtham //10//",
    "GV05chupsb_u:7396": " iti cchāndogyopaniṣadi aṣṭamādhyāyasya dvitīyaḥ khaṇḍaḥ =======================================================================",
    "GV05chupsb_u:7397": " START ChUp 8,3.1",
    "GV05chupsb_u:7398": " ta ime satyāḥ kāmā anṛtāpidhānāḥ /",
    "GV05chupsb_u:7399": " teṣāṃ satyānāṃ satām anṛtam apidhānam /",
    "GV05chupsb_u:7400": " yo yo hy asyetaḥ praiti na tam iha darśanāya labhate // ChUp_8,3.1 //",
    "GV05chupsb_u:7401": " ChUpBh_8,3.1 yathoktātmadhyānasādhanānuṣṭhānaṃ prati sādhakānāmutsāhajananārthamanukrośantyāha-kaṣṭamidaṃ",
    "GV05chupsb_u:7402": " khalu vartate yatsvātmasthāḥ śakyaprāpyā api ta ime satyāḥ kāmā anṛtāpidhānāsteṣāmātmasthānāṃ",
    "GV05chupsb_u:7403": " svāśrayāṇāmeva satāmanṛtaṃ ba3hyaviṣayeṣu stryannabhojanācchādanādiṣu tṛṣṇā tannimittaṃ",
    "GV05chupsb_u:7404": " ca svecchāpracāratvaṃ mithyājñānanimittatvādanṛtamityucyate /",
    "GV05chupsb_u:7405": " tannimittaṃ satyānāṃ kāmānāmaprāptirityapidhānamivāpidhānam /",
    "GV05chupsb_u:7406": " kathamanṛtāpidhānanimittaṃ teṣāmalābha iti,",
    "GV05chupsb_u:7407": " ucyate-yo yo hi yasmādasya jantoḥ putro bhrātā veṣṭa ito 'smāllokātpraiti pragacchati",
    "GV05chupsb_u:7408": " mriyate tamiṣṭaṃ putraṃ bhrātaraṃ vā svahṛdayākāśe vidyamānamapīha punardarśanāyecchannapi na labhate //1 //",
    "GV05chupsb_u:7409": " START ChUp 8,3.2",
    "GV05chupsb_u:7410": " atha ye cāsyeha jīvā ye ca pretā yac cānyad icchan na labhate sarvaṃ tad atra gatvā vindate /",
    "GV05chupsb_u:7411": " atra hy asyaite satyāḥ kāmā anṛtāpidhānāḥ /",
    "GV05chupsb_u:7412": " tad yathāpi hiraṇyanidhiṃ nihitam akṣetrajñā upary upari sañcaranto na vindeyuḥ /",
    "GV05chupsb_u:7413": " evam evemāḥ sarvāḥ prajā ahar ahar gacchantya etaṃ brahmalokaṃ na vindanty anṛtena hi pratyūḍhāḥ // ChUp_8,3.2 //",
    "GV05chupsb_u:7414": " ChUpBh_8,3.2 atha punarye cāsya viduṣo jantorjīvā jīvantīha putrā bhrātrādayo vā",
    "GV05chupsb_u:7415": " ye ca pretā mṛtā iṣṭāḥ saṃbandhino yaccānyadiha loke vastrānnapānādi ratnādi vā vastvicchanna",
    "GV05chupsb_u:7416": " labhate tatsarvamatra hṛdayākāśākhye brahmaṇi gatvā yathoktena vidhinā vindate labhate /",
    "GV05chupsb_u:7417": " atrāsminhārdākāśe hi yasmādasyaite yathoktāḥ satyāḥ kāmā vartante 'natāpidhānāḥ /",
    "GV05chupsb_u:7418": " kathamiva tadanyāyyamityucyate-tattatra yathā hiraṇyanidhiṃ hiraṇyameva punargrahaṇāya",
    "GV05chupsb_u:7419": " nidhātṛbhirnidhīyata iti nidhistaṃ hiraṇyanidhiṃ nihitaṃ bhūmeradhastānnikṣiptamakṣetrajñā",
    "GV05chupsb_u:7420": " nidhiśāsrairnidhikṣetramajānantaste nidheruparyupari saṃcaranto 'pi nidhiṃ na vindeyuḥ śakyavedanamapi /",
    "GV05chupsb_u:7421": " evamevemā avidyavatyaḥ sarvā imāḥ prajā yathoktaṃ hṛdayākāśākhyaṃ brahmalokaṃ brahmaiva",
    "GV05chupsb_u:7422": " loko brahmalokastamaharahaḥ pratyahaṃ gacchantyo 'pi suṣuptakāle na vidandanti na",
    "GV05chupsb_u:7423": " labhanta eṣo 'haṃ brahmalokabhāvamāpanno 'smyadyeti /",
    "GV05chupsb_u:7424": " anṛtena hi yathoktena hi yasmātpratyūḍhā hṛtāḥ svarūpādavidyādidoṣairbahipakṛṣṭā ityarthaḥ /",
    "GV05chupsb_u:7425": " ataḥ kaṣṭamidaṃ vartate jantūnāṃ yatsvāyattamapi brahma na labhyata ityabhiprāyaḥ //2 //",
    "GV05chupsb_u:7426": " START ChUp 8,3.3",
    "GV05chupsb_u:7427": " sa vā eṣa ātmā hṛdi /",
    "GV05chupsb_u:7428": " tasyaitad eva niruktaṃ hṛdy ayam iti tasmād dhṛd ayam /",
    "GV05chupsb_u:7429": " ahar ahar vā evaṃvit svargaṃ lokam eti // ChUp_8,3.3 //",
    "GV05chupsb_u:7430": " ChUpBh_8,3.3 sa vai ya ātmāpahatapāpmeti prakṛto vaiśabdena taṃ smārayatyeṣa vivakṣita ātmā hṛdi hṛdayapuṇḍarīka ākāśaśabdenābhihitaḥ /",
    "GV05chupsb_u:7431": " tasyaitasya hṛdayasyaitadeva niruktaṃ nirvacanaṃ nānyata /",
    "GV05chupsb_u:7432": " hṛdyayamātmā vartata iti yasmāt tasmāddhṛdayaṃ hṛdayanāmanirvacanaprasiddhyāpi svahṛdaya ātmetyavagantavyamityabhiprāyaḥ /",
    "GV05chupsb_u:7433": " aharaharvai pratyahamevaṃviddhṛdyayamātmeti jānansvargaṃ lokaṃ hārdaṃ brahmaiti pratipadyate /",
    "GV05chupsb_u:7434": " nanvanevaṃvidapi suṣuptakāle hārdaṃ brahma pratipadyata eva suṣuptakāle satā somya tadā saṃpanna ityuktatvāt /",
    "GV05chupsb_u:7435": " bāḍhamevaṃ tathāpyasti viśeṣaḥ /",
    "GV05chupsb_u:7436": " yathā jānannajānaṃśca sarvo jantuḥ sadbrahmaiva tathāpi tattvamasīti pratibodhito vidvānsadeva nānyo 'smīti jānansadeva bhavati /",
    "GV05chupsb_u:7437": " evameva vidvānavidvāṃścasuṣupte yadyapi satsaṃpadyate tathāpyevaṃvideva svargaṃ lokametītyucyate /",
    "GV05chupsb_u:7438": " dehapāte 'pi vidyāphalasyāvaśyaṃbhāvitvādityeṣa viśeṣaḥ //3 //",
    "GV05chupsb_u:7439": " START ChUp 8,3.4",
    "GV05chupsb_u:7440": " atha ya eṣa saṃprasādo 'smāc charīrāt samutthāya paraṃ jyotir upasaṃpadya svena rūpenābhiniṣpadyata eṣa ātmeti hovāca /",
    "GV05chupsb_u:7441": " etad amṛtam abhayam etad brahmeti /",
    "GV05chupsb_u:7442": " tasya ha vā etasya brahmaṇo nāma satyam iti // ChUp_8,3.4 //",
    "GV05chupsb_u:7443": " ChUpBh_8,3.4 suṣuptakāle svenā'manā satā saṃpannaḥ sansamyakprasīdatīti jāgratsvapnayorviṣayendriyasaṃyogajātaṃ",
    "GV05chupsb_u:7444": " kāluṣyaṃ jahātīti saṃprasādaśabdo yadyapi sarvajantūnāṃ sādhāraṇastathāpyevaṃvitsvargaṃ",
    "GV05chupsb_u:7445": " lokametīti prakṛtatvādeṣa saṃprasāda iti saṃnihitavadyatnaviśeṣātso 'thedaṃ śarīraṃ",
    "GV05chupsb_u:7446": " hitvāsmāccharīrātsamutthāya śarīrātmabhāvanāṃ parityajyetyarthaḥ /",
    "GV05chupsb_u:7447": " na tvāsanādiva samutthāyetīha yuktam /",
    "GV05chupsb_u:7448": " svena rūpeṇeti viśeṣaṇāt /",
    "GV05chupsb_u:7449": " na hyanyata utthāya svarūpaṃ saṃpattavyam /",
    "GV05chupsb_u:7450": " svarūpameva hi tanna bhavati pratipattavyaṃ cetsyāt /",
    "GV05chupsb_u:7451": " paraṃ paramātmalakṣaṇaṃ vijñaptisvabhāvaṃ jyotirupasaṃpadya svāsthyamupagamyetyetat /",
    "GV05chupsb_u:7452": " svena ātmīyena rūpeṇābhiniṣpadyate prāgetasyāḥ svarūpasaṃpatteravidyayā dehamevāparaṃ rūpamātmatvenopagata iti tadapekṣayedamucyate svena rūpeṇeti",
    "GV05chupsb_u:7453": " aśarīratā hyātmanaḥ svarūpaṃ yatsvaṃ paraṃ jyotiḥsvarūpamāpadye saṃprasāda eṣa ātmeti hovāca /",
    "GV05chupsb_u:7454": " sa brūyāditi yaḥ śrutyā niyukto 'ntevāsibhyaḥ /",
    "GV05chupsb_u:7455": " kiñcaitadamṛtamavināśi bhūmā yo vai bhūmā tadamṛtamityuktam /",
    "GV05chupsb_u:7456": " ata evābhayaṃ bhūmno dvitīyābhāvādata etadbrahmeti /",
    "GV05chupsb_u:7457": " tasya ha vā etasya brahmaṇo nāmābhidhānam /",
    "GV05chupsb_u:7458": " kiṃ tatsatyamiti /",
    "GV05chupsb_u:7459": " satyaṃ hyavitathaṃ brahma /",
    "GV05chupsb_u:7460": " tatsatyaṃ sa ātmeti hyuktam /",
    "GV05chupsb_u:7461": " atha kimarthamidaṃ nāma punarucyate /",
    "GV05chupsb_u:7462": " tadupāsanavidhistutyartham //4//",
    "GV05chupsb_u:7463": " 8.3.5 tāni ha vā etāni trīṇyakṣarāṇi satīyamiti tadyatsattdamṛtamatha yatti tanmartyamatha",
    "GV05chupsb_u:7464": " yadyaṃ tenobhe yacchati yadanenobhe yacchati tasmādyamaharaharvā evaṃvitsvargaṃ lokameti //5 //",
    "GV05chupsb_u:7465": " ChUpBh_8,3.5 tāni ha vā etāni brahmaṇo nāmākṣarāṇi trīṇyetāni satīyāmati sakārastakāro yamiti ca /",
    "GV05chupsb_u:7466": " takāra īkāraḥ uccāraṇārtho 'nubandhaḥ /",
    "GV05chupsb_u:7467": " hrasvenaivākṣareṇa punaḥ pratinirdeśātteṣām /",
    "GV05chupsb_u:7468": " tattatra yatsatsakārastadamṛtaṃ sadbrahmāmṛtavācakatvādamṛta eva sakārastakāranto nirdiṣṭaḥ /",
    "GV05chupsb_u:7469": " atha yattitakārastanmartyam /",
    "GV05chupsb_u:7470": " atha yadyamakṣaraṃ tenākṣareṇāmṛtamartyākhye pūrve ubhe 'kṣare yacchati yamayati niyamayati vaśīkarotyātmana ityarthaḥ /",
    "GV05chupsb_u:7471": " yadyasmādanena yamityetenobhe yacchati tasmādyām /",
    "GV05chupsb_u:7472": " saṃyate iva hyetena yamā lakṣyete /",
    "GV05chupsb_u:7473": " braṅmanāmākṣarasyāpīdamamṛtatvādidharmavattvaṃ mahābhāgyaṃ kimuta nāmavata ityupāsyatvāya stūyate /",
    "GV05chupsb_u:7474": " brahmanāmanirvacanenaiva nāmavato vettaivaṃvit /",
    "GV05chupsb_u:7475": " aharaharvā evaṃvitsvargaṃ lokametītyuktārtham //5//",
    "GV05chupsb_u:7476": " iti cchāndogyopaniṣadi aṣṭamādhyāyasya tṛtīyaḥ khaṇḍaḥ =======================================================================",
    "GV05chupsb_u:7477": " START ChUp 8,4.1",
    "GV05chupsb_u:7478": " atha ya ātmā sa setur dhṛtir eṣāṃ lokānām asaṃbhedāya /",
    "GV05chupsb_u:7479": " naitaṃ setum ahorātre tarato na jarā na mṛtyur na śoko na sukṛtam /",
    "GV05chupsb_u:7480": " sarve pāpmāno 'to nivartante /",
    "GV05chupsb_u:7481": " apahatapāpmā hy eṣa brahmalokaḥ // ChUp_8,4.1 //",
    "GV05chupsb_u:7482": " ChUpBh_8,4.1 atha ya ātmeti /",
    "GV05chupsb_u:7483": " uktalakṣaṇo yaḥ saṃprasādastasya svarūpaṃ vakṣyamāṇairuktaiśca guṇaiḥ punaḥ stūyate brahmacaryasādhanasaṃbandhārtham /",
    "GV05chupsb_u:7484": " ya eṣa yathoktalakṣaṇa ātmā sa seturiva setuḥ /",
    "GV05chupsb_u:7485": " vidhṛtirvidharaṇaḥ /",
    "GV05chupsb_u:7486": " anena hi sarvaṃ jagadvarṇāśramādikriyākārakaphalādibhedaniyamaiḥ karturanurūpaṃ vidadhatā vidhṛtam /",
    "GV05chupsb_u:7487": " adhriyamāṇaṃ hīśvareṇedaṃ viśvaṃ vinaśyedyatastasmātsa seturvidhṛtiḥ /",
    "GV05chupsb_u:7488": " kimarthaṃ sa seturityāha-eṣāṃ bhūrādīnāṃ kartṛkarmalāśrayāṇāmasaṃbhedāyāvidāraṇāyāvināśāyetyetat /",
    "GV05chupsb_u:7489": " kiṃviśṣṭaścāsau seturityāha-naitam setumātmānamahorātre sarvasya janimataḥ paricchedake satī naitaṃ tarataḥ /",
    "GV05chupsb_u:7490": " yathānye saṃsāriṇaḥ kālenāhorātrādilakṣaṇena paricchedyā na tathāyaṃ kālaparicchedya ityabhiprāyaḥ /",
    "GV05chupsb_u:7491": " “yasmādarvāksaṃvatsaro 'hobhiḥ parivartata“iti śrutyantarāt /",
    "GV05chupsb_u:7492": " ata evainaṃ na jarā tarati na prāpnoti /",
    "GV05chupsb_u:7493": " tathā na mṛtyurna śoko na sukṛtaṃ na dṛṣkṛtaṃ sukṛtaduṣkṛte dharmādharmai /",
    "GV05chupsb_u:7494": " prāptiratra taraṇaśabdenābhipretā nātikramaṇam /",
    "GV05chupsb_u:7495": " kāraṇaṃ hyātmā /",
    "GV05chupsb_u:7496": " na śakyaṃ hi kāraṇātikramaṇaṃ kartuṃ kāryeṇa /",
    "GV05chupsb_u:7497": " ahorātrādi ca sarvaṃ sataḥ kāryam /",
    "GV05chupsb_u:7498": " anyena hyanyasya prāptiratikramaṇaṃ vā kriyeta /",
    "GV05chupsb_u:7499": " na tu tenaiva tasya /",
    "GV05chupsb_u:7500": " na hi ghaṭena mṛtprāpyate 'tikramyate vā /",
    "GV05chupsb_u:7501": " yadyapi pūrvaṃ ya ātmāpahatapāpmetyādinā pāpmādipratiṣedha ukta eva tathāpīhāyaṃ viśeṣo na taratīti prāptiviṣayatvaṃ pratiṣidhyate /",
    "GV05chupsb_u:7502": " tatrā viśeṣeṇa jarādyabhāvamātramuktam /",
    "GV05chupsb_u:7503": " ahorātrādyā uktā anuktāścānye sarve pāpmāna ucyante 'to 'smādātmanaḥ setornivartante 'prāpyaivetyarthaḥ /",
    "GV05chupsb_u:7504": " apahatapāpmā hyeṣa brahmaiva loko brahmaloka uktaḥ //1 //",
    "GV05chupsb_u:7505": " START ChUp 8,4.2",
    "GV05chupsb_u:7506": " tasmād vā etaṃ setuṃ tīrtvā andhaḥ sann anandho bhavati /",
    "GV05chupsb_u:7507": " viddhaḥ sann aviddho bhavati /",
    "GV05chupsb_u:7508": " upatāpī sann anupatāpī bhavati /",
    "GV05chupsb_u:7509": " tasmād vā etaṃ setuṃ tīrtvā api naktam ahar evābhiniṣpadyate /",
    "GV05chupsb_u:7510": " sakṛd vibhāto hy evaiṣa brahmalokaḥ // ChUp_8,4.2 //",
    "GV05chupsb_u:7511": " ChUpBh_8,4.2 yasmācca pāpmakārya māndhyādi śarīravataḥ syānna tvaśarīrasya tasmādvā etamātmānaṃ setuṃ tīrvā prāpyānandho bhavati dehavattve pūrvamandho 'pi san /",
    "GV05chupsb_u:7512": " tatā viddhaḥ sandehavattve sa dehaviyoge setuṃ tīrtvā prāpyānandho bhavati dehavattve pūrvamandho 'pi san /",
    "GV05chupsb_u:7513": " tathā viddhaḥ sandehavattve sa dehaviyogo setuṃ prāpyāviddho bhavati /",
    "GV05chupsb_u:7514": " tathopatāpī rogādyupatāpavānsannanupatāpī bhavati /",
    "GV05chupsb_u:7515": " kiñca yasmādahorātre na staḥ setau tasmādvā etaṃ setuṃ tīrtvā prāpya naktamapi tamorūpaṃ rātrirapi sarvamaharevābhiniṣpadyate /",
    "GV05chupsb_u:7516": " vijñaptyātmajyotiḥ svarūpamaharivāhaḥ sadaikarūpaṃ viduṣaḥ saṃpadyata ityarthaḥ /",
    "GV05chupsb_u:7517": " sakṛdvibhātaḥ sadā vibhātaḥ sadaikarūpaḥ svena rūpeṇaiṣa brahmalokaḥ //2 //",
    "GV05chupsb_u:7518": " START ChUp 8,4.3",
    "GV05chupsb_u:7519": " tad ya evaitaṃ brahmalokaṃ brahmacaryeṇānuvindanti teṣām evaiṣa brahmalokaḥ /",
    "GV05chupsb_u:7520": " teṣāṃ sarveṣu lokeṣu kāmacāro bhavati // ChUp_8,4.3 //",
    "GV05chupsb_u:7521": " ChUpBh_8,4.3 tattatraivaṃ satyetaṃ yathoktaṃ brahmalokaṃ brahmacaryeṇa srīviṣayatṛṣṇātyāgena",
    "GV05chupsb_u:7522": " śāsrācāryopadeśamanuvindanti svātmasaṃvedyatāmāpādayanti ye teṣāmeva brahmacaryasādhanavatāṃ",
    "GV05chupsb_u:7523": " brahmavidāmeṣa brahmalokaḥ nānyeṣāṃ srīviṣayasaṃparkajātatṛṣṇānāṃ brahmavidāmapītyarthaḥ /",
    "GV05chupsb_u:7524": " teṣāṃ sarveṣu lokeṣu kāmacāro bhavatītyuktārtham /",
    "GV05chupsb_u:7525": " tasmātparamametatsādhanaṃ brahmacaryaṃ brahmavidāmityabhiprāyaḥ //3//",
    "GV05chupsb_u:7526": " iti cchāndogyopaniṣadi aṣṭamādhyāyasya caturthaḥ khaṇḍaḥ =======================================================================",
    "GV05chupsb_u:7527": " START ChUp 8,5.1",
    "GV05chupsb_u:7528": " atha yad yajña ity ācakṣate brahmacaryam eva tat /",
    "GV05chupsb_u:7529": " brahmacaryeṇa hy eva yo jñātā taṃ vindate /",
    "GV05chupsb_u:7530": " atha yad iṣṭam ity ācakṣate brahmacaryam eva tat /",
    "GV05chupsb_u:7531": " brahmacaryeṇa hy eveṣṭvātmānam anuvindate // ChUp_8,5.1 //",
    "GV05chupsb_u:7532": " ChUpBh_8,5.1 ya ātmā setutvādiguṇaiḥ stutastatprāptaye jñānasahakārisādhanāntaraṃ brahmacaryākhyaṃ vidātavyamityāha /",
    "GV05chupsb_u:7533": " yajñādibhiśca tatstauti kartavyārtham- atha yadyajña ityācakṣate loke paramapuruṣārthasādhanaṃ kathayanti śiṣṭāstadbrahmacaryameva /",
    "GV05chupsb_u:7534": " yajñasyāpi yatphalaṃ tadbrahmacaryavāllaṃbhate 'to yajño 'pi brahmacaryaṃ bhavati pratipattavyam /",
    "GV05chupsb_u:7535": " kathaṃ brahmacaryaṃ yajña ityāha-brahmacaryeṇaiva hi yasmādyo jñātāsa taṃ brahmalokaṃ yajñasyāpi pāramparyeṇa phalabhūtaṃ vindate labhate tato yajño 'pi brahmacaryameveti /",
    "GV05chupsb_u:7536": " yo jñātetyakṣarānuvṛtteryajño brahmacaryameva /",
    "GV05chupsb_u:7537": " atha yadiṣṭamityācakṣate brahmacaryameva tat /",
    "GV05chupsb_u:7538": " katham /",
    "GV05chupsb_u:7539": " brahmacaryeṇaiva sādhanena tamīśvaramiṣṭvā pūjayitvāthavaiṣaṇāmātmaviṣayāṃ kṛtvā tamātmānamanuvindate /",
    "GV05chupsb_u:7540": " eṣaṇādiṣṭamapi brahmacaryameva //1 //",
    "GV05chupsb_u:7541": " START ChUp 8,5.2",
    "GV05chupsb_u:7542": " atha yat sattrāyaṇam ity ācakṣate brahmacaryam eva tat /",
    "GV05chupsb_u:7543": " brahmacaryeṇa hy eva sata ātmanas trāṇaṃ vindate /",
    "GV05chupsb_u:7544": " atha yan maunam ity ācakṣate brahmacaryam eva tat /",
    "GV05chupsb_u:7545": " brahmacaryeṇa hy evātmānam anuvidya manute // ChUp_8,5.2 //",
    "GV05chupsb_u:7546": " ChUpBh_8,5.2 atha yatsattrāyaṇamityācakṣate brahmacaryameva tattathā sataḥ parasmādātmana ātmanasrāṇaṃ rakṣaṇaṃ brahmacaryasādhanena vindate",
    "GV05chupsb_u:7547": " ataḥ sattrāyaṇaśabdamapi brahmacaryameva sat /",
    "GV05chupsb_u:7548": " atha yanmaunamityācakṣate brahmacaryameva tadbrahmacaryeṇaiva sādhanena yuktaḥ sannātmānaṃ śāsrācāryābhyāmanuvidya paścānmanute dhyāyati /",
    "GV05chupsb_u:7549": " ato maunaśabdamapi brahmacaryameva //2 //",
    "GV05chupsb_u:7550": " START ChUp 8,5.3",
    "GV05chupsb_u:7551": " atha yad anāśakāyanam ity ācakṣate brahmacaryam eva tat /",
    "GV05chupsb_u:7552": " eṣa hy ātmā na naśyati yaṃ brahmacaryeṇānuvindate /",
    "GV05chupsb_u:7553": " atha yad araṇyāyanam ity ācakṣate brahmacaryam eva tat /",
    "GV05chupsb_u:7554": " tat araś ca ha vai ṇyaś cārṇavau brahmaloke tṛtīyasyām ito divi /",
    "GV05chupsb_u:7555": " tad airaṃmadīyaṃ saraḥ /",
    "GV05chupsb_u:7556": " tad aśvatthaḥ somasavanaḥ /",
    "GV05chupsb_u:7557": " tad aparājitā pūr brahmaṇaḥ prabhuvimitaṃ hiraṇmayam // ChUp_8,5.3 //",
    "GV05chupsb_u:7558": " ChUpBh_8,5.3 atha yadanāśakāyanamityācakṣate brahmacaryameva tat /",
    "GV05chupsb_u:7559": " yamātmānaṃ brahmacaryeṇānuvindate sa eṣa hyātmā brahmacaryasādhanavato na naśyati tasmādanāśakāyanamapi brahmacaryameva /",
    "GV05chupsb_u:7560": " atha yadaraṇyāyanamityācakṣate brahmacaryameva tat /",
    "GV05chupsb_u:7561": " araṇyaśabdayorarṇavayorbrahmacaryavato 'yanādaraṇyāyanaṃ brahmacaryam /",
    "GV05chupsb_u:7562": " yo jñānādyajña eṣaṇādiṣṭaṃ satasrāṇātsattrāyaṇaṃ mananānmaunamanaśanādanāśakāyanamaraṇyayorgamanādaraṇyāyanamityādibhirmahadbhiḥ",
    "GV05chupsb_u:7563": " puruṣārthasādhanaiḥ stutatvādbrahmacaryaṃ paramaṃ jñānasya sahakārikāraṇaṃ sādhanamityato",
    "GV05chupsb_u:7564": " brahmavidā yatnato rakṣaṇīyamityarthaḥ /",
    "GV05chupsb_u:7565": " tattatra hi brahmaloke 'raśca ha vai prasiddho ṇyaścārṇavau samudropame vā sarasī",
    "GV05chupsb_u:7566": " tṛtīyasyāṃ bhuvamantarikṣaṃ cāpekṣya tṛtīyā dyaustasyāṃ tṛtīyasyāmito 'smāllokādārabhya gaṇyamānāyāṃ divi /",
    "GV05chupsb_u:7567": " tattatraiva cairamirānnaṃ tanmaya airo maṇḍastena pūrṇamairaṃ madīyaṃ tadupayogināṃ madakaraṃ harṣotpādakaṃ saraḥ /",
    "GV05chupsb_u:7568": " tatraiva cāśvattho vṛkṣaḥ somasavano nāmataḥ somo 'mṛtaṃ tanniḥsravo 'mṛtasrava iti vā /",
    "GV05chupsb_u:7569": " tatraiva ca brahmaloke brahmacaryasādhanarahitairbrahmacaryasādhanavadbhyo 'nyairna jīyata ityaparājitā nāma pūḥ purī brahmaṇo hiraṇyagarbhasya",
    "GV05chupsb_u:7570": " brahmaṇā ca prabhuṇā viśeṣeṇa mitaṃ nirmitaṃ tacca hiraṇmayaṃ sauvarṇaṃ prabhuvimitaṃ maṇḍapamiti vākyaśeṣaḥ //3 //",
    "GV05chupsb_u:7571": " START ChUp 8,5.4",
    "GV05chupsb_u:7572": " tad ya evaitāv araṃ ca ṇyaṃ cārṇavau brahmaloke brahmacaryeṇānuvindanti teṣām evaiṣa brahmalokaḥ /",
    "GV05chupsb_u:7573": " teṣāṃ sarveṣu lokeṣu kāmacāro bhavati // ChUp_8,5.4 //",
    "GV05chupsb_u:7574": " ChUpBh_8,5.4 tattatra hi brahmaloka etāvarṇavau yāvaraṇyākhyāvuktau brahmacaryeṇa",
    "GV05chupsb_u:7575": " sādhanenānuvindanti ye teṣāmevaiṣa yo vyākhyāto brahmalokasteṣāṃ ca brahmacaryasādhavanatāṃ",
    "GV05chupsb_u:7576": " brahmavidāṃ sarveṣu lokeṣu kāmacāro bhavati /",
    "GV05chupsb_u:7577": " nānyeṣāmabrahmacaryaparāṇāṃ bāhyaviṣayāsaktabuddhīnāṃ kadācidapītyarthaḥ /",
    "GV05chupsb_u:7578": " nanvatra tvamindrastvaṃ yamastvaṃ varuṇa ityādibhiryathā kaścitstūyate mahārha evamiṣṭādibhiḥ",
    "GV05chupsb_u:7579": " śabdairna stryādiviṣayatṛṣṇānivṛttimātraṃ stutyarhaṃ kiṃ tarhi jñānasya mokṣasādhanatvāttadeveṣṭādibhiḥ stūyata iti kecit / na /",
    "GV05chupsb_u:7580": " stryādibāhyaviṣayatṛṣṇāpahṛtacittānāṃ pratyagātmavivekavijñānānupapatteḥ /",
    "GV05chupsb_u:7581": " “parāñci khāni vyatṛṇatsvayaṃbhūstasmātparāṅpaśyati nāntarātman“ityādiśrutismṛtiśatebhyaḥ /",
    "GV05chupsb_u:7582": " jñānasahakārikāraṇaṃ stryādiviṣayatṛṣṇānivṛttisādhanaṃ vidhātavyameveti yuktaiva tatstutiḥ /",
    "GV05chupsb_u:7583": " nanu ca yajñādibhiḥ stutaṃ brahmacaryamiti yajñādīnāṃ puruṣārthasādhanatvaṃ gamyate /",
    "GV05chupsb_u:7584": " satyaṃ gamyate /",
    "GV05chupsb_u:7585": " na tviha brahmalokaṃ prati yajñādīnāṃ sādhanatvamabhipretya yajñādibhirbrahmacaryaṃ stūyate kiṃ tarhi teṣāṃ prasiddhaṃ puruṣārthasādhanatvamapekṣya",
    "GV05chupsb_u:7586": " yathendrādibhī rājā na tu yatrendrādīnāṃ vyāpārastatraiva rājña iti tadvat /",
    "GV05chupsb_u:7587": " ya imer'ṇavādayo brāhmalaukikāḥ saṃkalpajāśca pitrādayo bhogāste kiṃ pārthivā āpyāśca yatheha loke dṛśyante taddhadarṇavavṛkṣapūḥsvarṇamaṇḍapānyāhosvinmānasapratyayamātrāṇīti",
    "GV05chupsb_u:7588": " kiñcātaḥ, yadi pārthivā āpyāśca sthūlāḥ syurhṛdyākāśe samādhānānupapattiḥ /",
    "GV05chupsb_u:7589": " purāṇe ca“manomayāni brahmaloke śarīrādīnī“ti vākyaṃ virudhyeta /",
    "GV05chupsb_u:7590": " “aśokamahimam“ityādyāśca śrutayaḥ /",
    "GV05chupsb_u:7591": " nanu“samudrāḥ saritaḥ sarāṃsi vāpyaḥ kūpā yajñā vedā mantrādayaśca mūrtimanto brahmāṇamupatiṣṭhanta“iti mānasatvai virudhyeta purāṇasmṛtiḥ / na /",
    "GV05chupsb_u:7592": " mūrtimattve prasiddharūpāṇāmeva tatra gamanānupapatteḥ /",
    "GV05chupsb_u:7593": " tasmātprasiddhamūrtivyatirekeṇa sāgarādīnāṃ mūrtyantaraṃ sāgarādibhirupāttaṃ brahmalokagantṛ",
    "GV05chupsb_u:7594": " kalpanāyāṃ yathāprasiddhā eva mānasya ākāravatyaḥ puṃstryādyā mūrtayo yuktāḥ kalpayituṃ",
    "GV05chupsb_u:7595": " mānasadehānurūpyasaṃbandhopapatteḥ /",
    "GV05chupsb_u:7596": " dṛṣṭā hi mānasya evā'kāravatyaḥ puṃstryādyā mūrtayaḥ svapne /",
    "GV05chupsb_u:7597": " nanu tā anṛtā eva /",
    "GV05chupsb_u:7598": " ta ime satyāḥ kāmā iti śrutistathā sati virudhyeta / na /",
    "GV05chupsb_u:7599": " mānasapratyayasya sattvopapatteḥ /",
    "GV05chupsb_u:7600": " mānasā hi pratyayāḥ srīpuruṣādyākārāḥ svapne dṛśyante /",
    "GV05chupsb_u:7601": " nanu jāgradvāsanārūpāḥ svapnadṛśyā na tu tatra stryādayaḥ svapne vidyante /",
    "GV05chupsb_u:7602": " atyalpamidamucyate /",
    "GV05chupsb_u:7603": " jāgradviṣayā api mānasapratyayābhinirvṛttā eva sadīkṣābhinirvṛttatejo 'bannamayatvājjāgradviṣayāṇām /",
    "GV05chupsb_u:7604": " saṃkalpamūlā hi lokā iti coktam“samakḷpatāṃ dyāvāpṛthivī“ityatra /",
    "GV05chupsb_u:7605": " sarvaśrutiṣu ca pratyagātmana utpattiḥ pralayaśca tatraiva sthitiśca“yathā vā arā nābhau“ityādinocyate /",
    "GV05chupsb_u:7606": " tasmānmānasānāṃ bāhyānāṃ ca viṣayāṇāmitaretarakāryakāraṇamiṣyata eva bījāṅkuravat /",
    "GV05chupsb_u:7607": " yadyapi bāhyā eva mānasā mānasā eva ca bāhyā nānṛtatvaṃ teṣāṃ kadācidapi svātmani bhavati /",
    "GV05chupsb_u:7608": " nanu svapne dṛṣṭāḥ pratibuddhasyānṛtā bhavanti viṣayāḥ /",
    "GV05chupsb_u:7609": " satyameva /",
    "GV05chupsb_u:7610": " jāgradbodhāpekṣaṃ tu tadanṛtatvaṃ na svataḥ /",
    "GV05chupsb_u:7611": " tathā svapnabodhāpekṣaṃ ca jāgraddṛṣṭaviṣayānṛtatvaṃ na svataḥ /",
    "GV05chupsb_u:7612": " viśeṣākāramātraṃ tu sarveṣāṃ mithyāpratyayanimittamiti vācā'rambhaṇaṃ vikāro nāmadheyamanṛtaṃ trīṇi rūpāṇītyeva satyam /",
    "GV05chupsb_u:7613": " tānyapyākāraviśeṣato 'nṛtaṃ svataḥ sanmātrarūpatayā satyam prāksadātmapratibodhātsvaviṣaye 'pi sarvaṃ styameva svapnadṛśyā iveti na kaścidvirodhaḥ",
    "GV05chupsb_u:7614": " tasmānmānasā eva brāhmalaukikā araṇyādayaḥ pitrādayaḥ kāmāḥ /",
    "GV05chupsb_u:7615": " bāhyaviṣayabhogavadaśuddhirahitatvācchuddhasattvasaṃkalpajanyā iti niratiśayasukhāḥ satyāśceśvarāṇāṃ bhavantītyarthaḥ /",
    "GV05chupsb_u:7616": " satsatyātmapratibodhe 'pi rajjvāmiva kalpitāḥ sarpādayaḥ sadātmasvarūpatāmeva pratipadyanta iti sadātmanā satyā eva bhavanti //4//",
    "GV05chupsb_u:7617": " iti cchāndogyopaniṣadi aṣṭamādhyāyasya pañcamaḥ khaṇḍaḥ =======================================================================",
    "GV05chupsb_u:7618": " START ChUp 8,6.1",
    "GV05chupsb_u:7619": " atha yā etā hṛdayasya nāḍyas tāḥ piṅgalasyāṇimnas tiṣṭhanti śuklasya nīlasya pītasya lohitasyeti /",
    "GV05chupsb_u:7620": " asau vādityaḥ piṅgala eṣa śukla eṣa nīla eṣa pīta eṣa lohitaḥ // ChUp_8,6.1 //",
    "GV05chupsb_u:7621": " ChUpBh_8,6.1 yastu hṛdayapuṇḍarīkagataṃ yathoktaguṇaviśiṣṭaṃ brahma brahmacaryādisādhanasaṃpannastyaktabāhyaviṣayānṛtatṛṣṇaḥ",
    "GV05chupsb_u:7622": " sannupāste tasyeyaṃ mūrdhanyayā nāḍyā gatirvaktavyeti nāḍīkhaṇḍa ārabhyate- atha",
    "GV05chupsb_u:7623": " yā etā vakṣyamāṇā hṛdayasya puṇḍarīkākārasya brahmopāsanasthānasya saṃbandhinyo nāḍyo",
    "GV05chupsb_u:7624": " hṛdayamāṃsapiṇḍātsarvato viniḥsṛtā ādityamaṇḍalādiva raśmayastāścaitāḥ piṅgalasya",
    "GV05chupsb_u:7625": " varṇaviśeṣaviśiṣṭasyāṇimnaḥ sūkṣmarasasya rasena pūrṇāstadākārā eva tiṣṭhanti vartanta ityarthaḥ /",
    "GV05chupsb_u:7626": " tathā śuklasya nīlasya pītasya lohitasya ca rasasya pūrṇā iti sarvatrādhyāhāryam /",
    "GV05chupsb_u:7627": " saureṇa tejasā pittākhyena pākābhinirvṛttena kaphenālpena saṃparkātpiṅgalaṃ bhavati sauraṃ tejaḥ pittākhyām tadeva ca vātabhūyastvānnīlaṃ bhavati",
    "GV05chupsb_u:7628": " tadeva ca kaphabhūyastvācchuklam /",
    "GV05chupsb_u:7629": " kaphena samatāyāṃ pītam /",
    "GV05chupsb_u:7630": " śoṇita bāhulyena lohitam /",
    "GV05chupsb_u:7631": " vaidyakādvā varṇaviśeṣā anveṣṭavyāḥ kathaṃ bhavantīti /",
    "GV05chupsb_u:7632": " śrutistvāhā'dityasaṃbandhādeva tattejaso nāḍīṣvanugatasyaite varṇaviśeṣā iti /",
    "GV05chupsb_u:7633": " katham /",
    "GV05chupsb_u:7634": " asau vā ādityaḥ piṅgalo varṇata eṣa ādityaḥ śuklo 'pyeṣa nīla eṣa pīta eṣa lohita āditya eva //1 //",
    "GV05chupsb_u:7635": " START ChUp 8,6.2",
    "GV05chupsb_u:7636": " tad yathā mahāpatha ātata ubhau grāmau gacchatīmaṃ cāmuṃ caivam evaitā ādityasya raśmaya ubhau lokau gacchantīmaṃ cāmuṃ ca /",
    "GV05chupsb_u:7637": " amuṣmād ādityāt pratāyante tā āsu nāḍīṣu sṛptāḥ /",
    "GV05chupsb_u:7638": " ābhyo nāḍībhyaḥ pratāyante te 'muṣminn āditye sṛptāḥ // ChUp_8,6.2 //",
    "GV05chupsb_u:7639": " ChUpBh_8,6.2 tasyādhyātmaṃ nāḍībhiḥ kathaṃ saṃbandha ityatra dṛṣṭāntamāha-tattatra",
    "GV05chupsb_u:7640": " yathā loke mahānvistīrṇaḥ panthā mahāpatha ātato vyāpta ubhau gacchatīmaṃ ca saṃnihitamamuṃ",
    "GV05chupsb_u:7641": " ca viprakṛṣṭaṃ dūrasthamevaṃ yathā dṛṣṭānto mahāpatha ubhau grāmau praviṣṭa evamevaitā",
    "GV05chupsb_u:7642": " ādityasya raśmaya ubhau lokāvamuṃ cā'dityamaṇḍalamimaṃ ca puruṣaṃ gacchantyubhayatra praviṣṭāḥ /",
    "GV05chupsb_u:7643": " yathā mahāpathaḥ /",
    "GV05chupsb_u:7644": " katham /",
    "GV05chupsb_u:7645": " amuṣmādādityamaṇḍalātpratāyante saṃtatā bhavanti /",
    "GV05chupsb_u:7646": " tā adhyātmamāsu piṅgalādivarṇāsu yathoktāsu nāḍīṣu sṛptā gatāḥ praviṣṭā ityarthaḥ /",
    "GV05chupsb_u:7647": " ābhyo nāḍībhyaḥ pratāyante pravṛttāḥ santānabhūtāḥ satyaste 'muṣmin /",
    "GV05chupsb_u:7648": " raśmīnāmubhayaliṅgatvātta ityucyante //2 //",
    "GV05chupsb_u:7649": " START ChUp 8,6.3",
    "GV05chupsb_u:7650": " tad yatraitat suptaḥ samastaḥ saṃprasannaḥ svapnaṃ na vijānāti /",
    "GV05chupsb_u:7651": " āsu tadā nāḍīṣu sṛpto bhavati /",
    "GV05chupsb_u:7652": " taṃ na kaścana pāpmā spṛśati /",
    "GV05chupsb_u:7653": " tejasā hi tadā saṃpanno bhavati // ChUp_8,6.3 //",
    "GV05chupsb_u:7654": " ChUpBh_8,6.3 tattatraivaṃ sati yatra yasminkāla etatsvapanamayaṃ jīvaḥ supto bhavati /",
    "GV05chupsb_u:7655": " svāpasya dviprakāratvādviśeṣaṇaṃ samasta iti /",
    "GV05chupsb_u:7656": " upasaṃhṛtasarvakaraṇavṛttirityetat /",
    "GV05chupsb_u:7657": " ato bāhyaviṣayasaṃparkajanitakāluṣyābhāvātsamyak /",
    "GV05chupsb_u:7658": " prasannaḥ saṃprasanno bhavati /",
    "GV05chupsb_u:7659": " ata eva svapnaṃ viṣayākārābhāsaṃ mānasaṃ svapnapratyayaṃ na vijānāti nānubhavatītyarthaḥ /",
    "GV05chupsb_u:7660": " yadaivaṃ supto bhavatyāsu sauratejaḥpūrṇāsu yathoktāsu nāḍīṣu tadā sṛptaḥ praviṣṭo nāḍībhirdvārabhūtābhirhṛdayākāśaṃ gato bhavatītyarthaḥ /",
    "GV05chupsb_u:7661": " na hyanyatra satsaṃpatteḥ svapnādarśanamastīti sāmarthyānnāḍīṣviti saptamī tṛtīyayā pariṇamyate /",
    "GV05chupsb_u:7662": " taṃ satā saṃpannaṃ na kaścana na kaścidapi dharmādharmarūpaḥ pāpmā spṛśatīti svarūpāvasthitatvāttadā'tmanaḥ /",
    "GV05chupsb_u:7663": " dehendriyaviśiṣṭaṃ hi sukhaduḥkhakāryapradānena pāpmā spṛśatīti na tu satsaṃpannaṃ svarūpāvasthaṃ kaścidapi pāpmā spraṣṭumutsahate /",
    "GV05chupsb_u:7664": " aviṣayatvāt /",
    "GV05chupsb_u:7665": " anyo hyanyasya viṣayo bhavati na tvanyatvaṃ kenacitkutaścidapi satsaṃpannasya /",
    "GV05chupsb_u:7666": " svarūpapracyavanaṃ tvātmano jāgratsvapnāvasthāṃ prati gamanaṃ bāhyaviṣayapratibodho",
    "GV05chupsb_u:7667": " 'vidyākāmakarmabījasya brahmavidyāhutāśādāhanimittamityavocāma ṣaṣṭha eva tadihāpi pratyetavyam /",
    "GV05chupsb_u:7668": " yadaivaṃ suptaḥ saureṇa tejasā hi nāḍyantargatena sarvataḥ saṃpanno vyāpto bhavati /",
    "GV05chupsb_u:7669": " ato viśeṣeṇa cakṣurādināḍīdvārairbāhyaviṣayabhogāyāprasṛtāni karaṇānyasya tadā bhavanti /",
    "GV05chupsb_u:7670": " tasmādayaṃ karaṇānāṃ nirodhātsvātmanyevāvasthitaḥ svapnaṃ na vijānātīti yuktam //3 //",
    "GV05chupsb_u:7671": " START ChUp 8,6.4",
    "GV05chupsb_u:7672": " atha yatraitad abalimānaṃ nīto bhavati /",
    "GV05chupsb_u:7673": " tam abhita āsīnā āhur jānāsi māṃ jānāsi mām iti /",
    "GV05chupsb_u:7674": " sa yāvad asmāc charīrād anutkrānto bhavati /",
    "GV05chupsb_u:7675": " tāvaj jānāti // ChUp_8,6.4 //",
    "GV05chupsb_u:7676": " ChUpBh_8,6.4 tatraivaṃ satyatha yatra yasminkāle 'balimānamabalabhāvaṃ dehasya rogādinimittaṃ",
    "GV05chupsb_u:7677": " jarādinimittaṃ vā kṛśībhāvametannayanaṃ nītaḥ prāpito devadatto bhavati mumūrṣaryadā bhavatītyarthaḥ /",
    "GV05chupsb_u:7678": " tamabhitaḥ sarvato veṣṭayitvā'sīnā jñātaya āhurjānāsi māṃ tava putraṃ jānāsi māṃ pitaraṃ cetyādi /",
    "GV05chupsb_u:7679": " sa mumūrṣuryāvadasmāccharīrādanutkrānto 'nirgato bhavati tāvatputrādīñjānāti //4 //",
    "GV05chupsb_u:7680": " START ChUp 8,6.5",
    "GV05chupsb_u:7681": " atha yatraitad asmāc charīrād utkrāmati /",
    "GV05chupsb_u:7682": " athaitair eva raśmibhir ūrdhvam ākramate /",
    "GV05chupsb_u:7683": " sa om iti vā hod vā mīyate /",
    "GV05chupsb_u:7684": " sa yāvat kṣipyen manas tāvad ādityaṃ gacchati /",
    "GV05chupsb_u:7685": " etad vai khalu lokadvāraṃ viduṣāṃ prapadanaṃ nirodho 'viduṣām // ChUp_8,6.5 //",
    "GV05chupsb_u:7686": " ChUpBh_8,6.5 atha yatra yadaitatkriyāviśeṣaṇamityasmāccharīrādutkrāmati /",
    "GV05chupsb_u:7687": " atha tadaitaireva yathoktābhī raśmibhirūrdhvamākramate yathākarmārjitaṃ lokaṃ pratyavidvān /",
    "GV05chupsb_u:7688": " itarastu vidvānyathoktasādhanasaṃpannaḥ sa omityoṅkāreṇā'tmānaṃ dhyāyanyathāpūrvaṃ vā haiva,",
    "GV05chupsb_u:7689": " udvordhvaṃ vā vidvāṃśceditarastiryaṅvetyabhiprāyaḥ /",
    "GV05chupsb_u:7690": " mīyate pramīyate gacchatītyarthaḥ /",
    "GV05chupsb_u:7691": " sa vidvānutkramiṣyanyāvatkṣipyenmano yāvatā kālena manasaḥ kṣepaḥ syāttāvatā kālenā'dityaṃ gacchati prapnoti kṣipraṃ gacchatītyartho na tu tāvataiva kāleneti vivakṣitam /",
    "GV05chupsb_u:7692": " kimarthamādityaṃ gacchatītyucyate-etadvai khalu prasiddhaṃ brahmalokasya dvāraṃ ya ādityastena dvārabhūtena brahmaloka gacchati vidvān /",
    "GV05chupsb_u:7693": " ato viduṣāṃ prapadanaṃ prapadyate brahmalokamanena dvāreṇeti prapadanam /",
    "GV05chupsb_u:7694": " nirodhanaṃ nirodho 'smādādityādaviduṣāṃ bhavatīti nirodhaḥ /",
    "GV05chupsb_u:7695": " saureṇa tejasā deha eva niruddhāḥ santo mūrdhanyayā nāḍyā notkramanta evetyarthaḥ /",
    "GV05chupsb_u:7696": " viṣvaṅṅanyā iti ślokāt //5 //",
    "GV05chupsb_u:7697": " START ChUp 8,6.6",
    "GV05chupsb_u:7698": " tad eṣa ślokaḥ /",
    "GV05chupsb_u:7699": " śataṃ caikā ca hṛdayasya nāḍyas tāsāṃ mūrdhānam abhiniḥsṛtaikā /",
    "GV05chupsb_u:7700": " tayordhvam āyann amṛtatvam eti viṣvaṅṅ anyā utkramaṇe bhavanty utkramaṇe bhavanti // ChUp_8,6.6 //",
    "GV05chupsb_u:7701": " ChUpBh_8,6.6 tadetasminyathokter'tha eṣa śloko mantro bhavati /",
    "GV05chupsb_u:7702": " śataṃ caikā caikottaraśataṃ nāḍyo hṛdayasya māṃsapiṇḍabhūtasya saṃbandhinyaḥ pradhānato bhavanti /",
    "GV05chupsb_u:7703": " ānantyāddehanāḍīnām /",
    "GV05chupsb_u:7704": " tāsāmekā mūrdhānamabhiniḥsṛtā vinirgatā tayordhvamāyangacchannamṛtatvamamṛtabhāvameti",
    "GV05chupsb_u:7705": " viṣvaṅnānāgatayastiryagvisarpiṇya ūrdhvagāścānyā nāḍyo bhavanti saṃsāragamanadvārabhūtā",
    "GV05chupsb_u:7706": " na tvamṛtatvāya kiṃ tarhyatkamaṇa evotkrāntyarthameva bhavantītyarthaḥ /",
    "GV05chupsb_u:7707": " dvirabhyāsaḥ prakaraṇasamāptyarthaḥ //6//",
    "GV05chupsb_u:7708": " iti cchāndogyopaniṣadi aṣṭamādhyāyasya ṣaṣṭhaḥ khaṇḍaḥ =======================================================================",
    "GV05chupsb_u:7709": " START ChUp 8,7.1",
    "GV05chupsb_u:7710": " ya ātmā apahatapāpmā vijaro vimṛtyur viśoko vijighatso 'pipāsaḥ satyakāmaḥ satyasaṃkalpaḥ so 'nveṣṭavyaḥ sa vijijñāsitavyaḥ /",
    "GV05chupsb_u:7711": " sa sarvāṃś ca lokān āpnoti sarvāṃś ca kāmān yas tam ātmānam anuvidya vijānātīti ha prajāpatir uvāca // ChUp_8,7.1 //",
    "GV05chupsb_u:7712": " ChUpBh_8,7.1 “atha ya eṣa saṃprasādo 'smāccharīrātsamutthāya paraṃ jyotirupasaṃpadya svena rūpeṇābhiniṣpadyata eṣa ātmeti hovācaitadamṛtamabhayametadbrahma“ityuktam",
    "GV05chupsb_u:7713": " tatra ko 'sau saṃprasādaḥ,",
    "GV05chupsb_u:7714": " kathaṃ vā tasyādhigamo yathā so 'smāccharīrātsavijijñāsitavya iti caiṣa niyamavidhireva nāpūrvavidhiḥ /",
    "GV05chupsb_u:7715": " evamanveṣṭavyo vijijñāsitavya ityarthaḥ /",
    "GV05chupsb_u:7716": " dṛṣṭārthatvādanveṣaṇavijijñāsanayoḥ /",
    "GV05chupsb_u:7717": " dṛṣṭārthatvaṃ ca darśayiṣyati nāhamātra bhogyaṃ paśyāmītyanenāsakṛt /",
    "GV05chupsb_u:7718": " pararūpeṇa ca dehādidharbhairavaganyamānasyā'tmanaḥ svarūpādhigame viparītādhigamanivṛttirdṛṣṭaṃ",
    "GV05chupsb_u:7719": " phalamiti niyamārthataivāsya vidheryuktā na tvāgnihotrādīnāmibāpūrvavidhitvamiha saṃbhavati //1 //",
    "GV05chupsb_u:7720": " START ChUp 8,7.2",
    "GV05chupsb_u:7721": " tad dhobhaye devāsurā anububudhire /",
    "GV05chupsb_u:7722": " te hocur hanta tam ātmaānam anvecchāmo yam ātmānam anviṣya sarvāṃś ca lokān āpnoti sarvāṃś ca kāmān iti /",
    "GV05chupsb_u:7723": " indro haiva devānām abhipravavrāja virocano 'surāṇām /",
    "GV05chupsb_u:7724": " tau hāsaṃvidānāv eva samitpāṇī prajāpatisakāśam ājagmatuḥ // ChUp_8,7.2 //",
    "GV05chupsb_u:7725": " ChUpBh_8,7.2 taddhobhaya ityādyākhyāyikāprayojanamuktam /",
    "GV05chupsb_u:7726": " taddha kila prajāpatervacanamubhaye devāsurā devāścāsurāśca devāsurā anu paramparāgataṃ svakarṇagocarāpannamanububudhire 'nubuddhavantaḥ /",
    "GV05chupsb_u:7727": " te caitatprajāpativaco buddhvā kimakurvannityucyate-te hocuruktavanto 'nyonyaṃ devāḥ",
    "GV05chupsb_u:7728": " svapariṣadyasurāśca hanta yadyanumatirbhavatāṃ prajāpatinoktaṃ tamātmānamanvicchāmo",
    "GV05chupsb_u:7729": " 'nveṣaṇaṃ kurmo yamātmānamanviṣya sarvāṃśca lokānāpnoti sarvāśca kāmānityuktvendro",
    "GV05chupsb_u:7730": " haiva rājaiva svayaṃ devānāmitarāndevāṃśca bhogaparicchadaṃ ca sarvaṃ sthāpayitvā",
    "GV05chupsb_u:7731": " śarīramātreṇaiva prajāpatiṃ pratyabhipravavrāja pragatavāṃstathā virocano 'surāṇām /",
    "GV05chupsb_u:7732": " vinayena guravo 'bhigantavyā ityetaddarśayati /",
    "GV05chupsb_u:7733": " trailokyarājyācca gurutarā vidyate /",
    "GV05chupsb_u:7734": " yato devāsurarājau mahārhabhogārhai santau tathā gurumabhyupagatavantau /",
    "GV05chupsb_u:7735": " tau ha kilāsaṃvidānāvevānyonyaṃ saṃvidamakurvāṇau vidyāphalaṃ pratyanyonyamīrṣyāṃ darśayantau samitpāṇī samidbhārahastau prajāpatisakāśamājagmaturāgatavantau",
    "GV05chupsb_u:7736": " START ChUp 8,7.3",
    "GV05chupsb_u:7737": " tau ha dvātriṃśataṃ varṣāṇi brahmacaryam ūṣatuḥ /",
    "GV05chupsb_u:7738": " tau ha prajāpatir uvāca /",
    "GV05chupsb_u:7739": " kim icchantāv avāstam iti /",
    "GV05chupsb_u:7740": " tau hocatur ya ātmā apahatapāpmā vijaro vimṛtyur viśoko vijighatso 'pipāsaḥ satyakāmaḥ satyasaṃkalpaḥ so 'nveṣṭavyaḥ sa vijijñāsitavyaḥ /",
    "GV05chupsb_u:7741": " sa sarvāṃś ca lokān āpnoti sarvāṃś ca kāmān yas tam ātmānam anuvidya vijānātīti bhagavato vaco vedayante /",
    "GV05chupsb_u:7742": " tam icchantāv avāstam iti // ChUp_8,7.3 //",
    "GV05chupsb_u:7743": " ChUpBh_8,7.3 tau ha gatvā dvātriṃśataṃ varṣāṇi śuśrūṣāparau bhūtvā brahmacaryamūṣaturuṣitavantau /",
    "GV05chupsb_u:7744": " abhiprāyajñaḥ prajāpatistāvuvāca kimicchantau kiṃ prayojanamabhipretyecchantāvavāstamuṣitavantau yuvāmitītyuktau tau hocatuḥ /",
    "GV05chupsb_u:7745": " ya ātmetyādi bhagavato vaco vedayante śiṣṭā atastamātmānaṃ jñātumicchantāvavāstamiti /",
    "GV05chupsb_u:7746": " yadyapi prākprajāpateḥ samīpāgamanādanyonyamīrṣyāyuktāvabūtāṃ tathāpi vidyāprāptiprayojanagauravāttyaktarāgadveṣamoherṣyādi doṣāveva bhūtvoṣaturbrahmacaryaṃ prajāpatau /",
    "GV05chupsb_u:7747": " tenedaṃ prakhyāpitamātmavidyāgauravam //3 //",
    "GV05chupsb_u:7748": " START ChUp 8,7.4",
    "GV05chupsb_u:7749": " tau ha prajāpatir uvāca ya eṣo 'kṣiṇi puruṣo dṛṣyata eṣa ātmeti hovāca /",
    "GV05chupsb_u:7750": " etad amṛtam abhayam etad brahmeti /",
    "GV05chupsb_u:7751": " atha yo 'yaṃ bhagavo 'psu parikhyāyate yaś cāyam ādarśe katama eṣa iti /",
    "GV05chupsb_u:7752": " eṣa u evaiṣu sarveṣvannteṣu parikhyāyata iti hovāca // ChUp_8,7.4 //",
    "GV05chupsb_u:7753": " ChUpBh_8,7.4 tāvevaṃ tapasvinau śuddhakalmaṣau yogyāvupalabhya prajāpatiruvācaha-ya eṣo 'kṣiṇi puruṣo nivṛttacakṣurbhirmṛditakaṣāyairdṛśyate",
    "GV05chupsb_u:7754": " eṣa ātmāpahatapāpmādiguṇo yamavocaṃ purāhaṃ yadvijñānātsarvalokakāmāvāptiretadamṛtaṃ bhamākhyamata evābhayamata eva brahma vṛddhatamamiti /",
    "GV05chupsb_u:7755": " athaitatprajāpatinoktamakṣiṇi puruṣo dṛśyata iti vacaḥ śrutvā chāyārūpaṃ puruṣaṃ jagṛhatuḥ /",
    "GV05chupsb_u:7756": " gṛhītvā ca dṛḍhīkaraṇāya prajāpatiṃ pṛṣṭavantau /",
    "GV05chupsb_u:7757": " atha yo 'yaṃ he bhagavo 'psu parikhyāyate parisamantājjñāyate yaścāyamādarśa ātmanaḥ",
    "GV05chupsb_u:7758": " pratibimbākāraḥ parikhyāyate khaḍgādau ca katama eṣa eṣāṃ bhagavadbhiruktaḥ kiṃvaika eva sarveṣviti /",
    "GV05chupsb_u:7759": " evaṃ pṛṣṭaḥ prajāpatiruvāca-eṣa u eva yaścakṣuṣi draṣṭā mayokta iti /",
    "GV05chupsb_u:7760": " etanmanasi kṛtvaiṣu sarveṣvanteṣu madhyeṣu parikhyāyata iti hovāca /",
    "GV05chupsb_u:7761": " nanu kathaṃ yuktaṃ śiṣyorviparītagrahaṇamanujñātuṃ prajāpatervigatadoṣasyā'cāryasya sataḥ /",
    "GV05chupsb_u:7762": " satyameva, nānujñātam /",
    "GV05chupsb_u:7763": " katham /",
    "GV05chupsb_u:7764": " ātmanyadhyāropitapāṇḍityamahattvaboddhṛtvau hīndravirocanau tathaiva ca prathitau loke /",
    "GV05chupsb_u:7765": " tau yadi prajāpatinā mūḍhau yuvāṃ viparītagrāhiṇāvityuktau syātāṃ tatastastayościtte",
    "GV05chupsb_u:7766": " duḥkhaṃ syāttajjanitācca cittāvasādātpunaḥ praśnaśravaṇagrahaṇāvadhāraṇaṃ pratyutsāhavidhātaḥ",
    "GV05chupsb_u:7767": " syādato rakṣaṇīyau śiṣyāviti manyate prajāpatiḥ /",
    "GV05chupsb_u:7768": " gṛhṇītāṃ tāvattadudaśarāvadṛṣṭāntenāpaneṣyāmīti ca /",
    "GV05chupsb_u:7769": " nanu na yuktameṣa u evetyanṛtaṃ vaktum /",
    "GV05chupsb_u:7770": " na cānṛtamuktam /",
    "GV05chupsb_u:7771": " katham /",
    "GV05chupsb_u:7772": " ātmanokto 'kṣipuruṣo manasi saṃnihitataraḥ śiṣyagṛhītācchāyātmanaḥ sarveṣāṃ cābhyantaraḥ“sarvāntaraḥ“iti śruteḥ /",
    "GV05chupsb_u:7773": " tamevāvocadeṣa u evetyato nānṛtamuktaṃ prajāpatinā /",
    "GV05chupsb_u:7774": " tathā ca tayorviparītagrahaṇanivṛttyarthaṃ hyāha //4//",
    "GV05chupsb_u:7775": " iti cchāndogyopaniṣadi aṣṭamādhyāyasya saptamaḥ khaṇḍaḥ =======================================================================",
    "GV05chupsb_u:7776": " START ChUp 8,8.1",
    "GV05chupsb_u:7777": " udaśarāva ātmānam avekṣya yad ātmano na vijānīthas tan me prabrūtam iti /",
    "GV05chupsb_u:7778": " tau hodaśarāve 'vekṣāṃ cakrāte /",
    "GV05chupsb_u:7779": " tau ha prajāpatir uvāca kiṃ paśyatha iti /",
    "GV05chupsb_u:7780": " tau hocatuḥ sarvam evedam āvāṃ bhagava ātmānaṃ paśyāva ā lomabhyaḥ ā nakhebhyaḥ pratirūpam iti // ChUp_8,8.1 //",
    "GV05chupsb_u:7781": " ChUpBh_8,8.1 udaśarāva udakapūrṇe śarāvādāvātmānamavekṣyānantaraṃ yattatrā'tmānaṃ",
    "GV05chupsb_u:7782": " paśyantau na vijānīthastanme mama prabrūtamācakṣīyāthāmityuktau tau ha tathaivodaśarāve",
    "GV05chupsb_u:7783": " 'vekṣāñcakrāte 'vekṣaṇaṃ cakratuḥ /",
    "GV05chupsb_u:7784": " tathā kṛtavantau tau ha prajāpatiruvāca kiṃ paśyatha iti /",
    "GV05chupsb_u:7785": " nanu tanme prabrūtamityuktābhyāmudaśarāve 'vekṣaṇaṃ kṛtvā prajāpataye na niveditamidamāvābhyāṃ",
    "GV05chupsb_u:7786": " na viditamityanivedite cājñānahetau ha prajāpatiruvāca kiṃ paśyatha iti tatra ko 'bhiprāya iti /",
    "GV05chupsb_u:7787": " ucyate-naiva tayoridamāvayoraviditamityāśaṅkābhūcchāyātmanyātmapratyayo niścita evā'sīt /",
    "GV05chupsb_u:7788": " yena vakṣyati tau ha śāntahṛdayau pravavrajaturiti /",
    "GV05chupsb_u:7789": " na hyaniścite 'bhipretārthe praśāntahṛdayatvamupapadyate /",
    "GV05chupsb_u:7790": " tena nocaturidamāvābhyāmaviditamiti /",
    "GV05chupsb_u:7791": " viparītagrāhiṇau ca śiṣyāvanupekṣaṇīyāviti svayameṣa papraccha kiṃ paśyatha iti,",
    "GV05chupsb_u:7792": " viparītaniścayāpanayāya ca vakṣyati sādhvalakṛtāvityevamādi /",
    "GV05chupsb_u:7793": " tau hocatuḥ-sarvamevedamāvāṃ bhagava ātmānaṃ paśyāva ā lomabhya ā nakhebhyaḥ pratirūpamiti,",
    "GV05chupsb_u:7794": " yathaivā'vāṃ he bhagavo lomanakhādimantau sva evamevedaṃ lomanakhādisahitamāvayoḥ pratirūpamudaśarāve paśyāva iti //1 //",
    "GV05chupsb_u:7795": " START ChUp 8,8.2",
    "GV05chupsb_u:7796": " tau ha prajāpatir uvāca sādhvalaṃkṛtau suvasanau pariṣkṛtau bhūtvodaśarāve 'vekṣethām iti /",
    "GV05chupsb_u:7797": " tau ha sādhvalaṃkṛtau suvasanau pariṣkṛtau bhūtvodaśarāve 'vekṣāṃ cakrāte /",
    "GV05chupsb_u:7798": " tau ha prajāpatir uvāca kiṃ paśyatha iti // ChUp_8,8.2 //",
    "GV05chupsb_u:7799": " ChUpBh_8,8.2 tau ha punaḥ prajāpatiruvāca cchāyātmaniścayāpanayāya,",
    "GV05chupsb_u:7800": " sādhvalaṅkṛtau yathā svagṛhe suvasanau mahārhavastraparidhānau pariṣkṛtau chinnalomanakhau ca bhūtvodaśarāve tayośchāyātmagraho 'panītaḥ syāt",
    "GV05chupsb_u:7801": " sādhvalaṅkārasuvasanādīnāmāgantukānāṃ chāyākaratvamudaśarāve yathā śarīrasaṃbaddhānāmevaṃ śarīrasyāpi cchāyākaratvaṃ pūrvaṃ babhūveti gamyate",
    "GV05chupsb_u:7802": " śarīraikadeśānāṃ ca lomanakhādīnāṃ nityatvenābhipretānāmakhaṇḍitānāṃ chāyākaratvaṃ pūrvamāsīt /",
    "GV05chupsb_u:7803": " chinneṣu ca teṣu naiva lomanakhādicchāyā dṛśyate 'to lomanakhādivaccharīrasyāpyāgamāpāyitvaṃ",
    "GV05chupsb_u:7804": " siddhamityudaśarāvādau dṛśyamānasya tannimittasya ca dehasyānātmatvaṃ siddham udaśārāvādau",
    "GV05chupsb_u:7805": " chāyākaratvāddehasaṃbaddhālaṅkārādivat /",
    "GV05chupsb_u:7806": " na kevalametāvadetena yāvatkiñcidātmīyatvābhimataṃ sukhaduḥkharāgadveṣamohādi ca kādācitkatvānnakhalomādivadanātmeti pratyetavyam /",
    "GV05chupsb_u:7807": " evamaśeṣamithyāgrahāpanayanimitte sādhvalaṅkārādidṛṣṭānte prajāpatinokte śrutvā tathā",
    "GV05chupsb_u:7808": " kṛtavatorapi cchāyātmaviparītagraho nāpajagāma yasmāttasmātsvadoṣeṇaiva kenacitpratibaddhavivekavijñānāvindravirocanāvabhūtāmit i gamyate /",
    "GV05chupsb_u:7809": " tau pūrvavadeva dṛḍhaniścayau papraccha kiṃ paśyatha iti //2 //",
    "GV05chupsb_u:7810": " START ChUp 8,8.3",
    "GV05chupsb_u:7811": " tau hocatur yathaivedam āvāṃ bhagavaḥ sādhvalaṃkṛtau suvasanau pariṣkṛtau sva evam evemau bhagavaḥ sādhvallaṃkṛtau suvasanau pariṣkṛtāv iti",
    "GV05chupsb_u:7812": " eṣa ātmeti hovāca /",
    "GV05chupsb_u:7813": " etad amṛtam abhayam etad brahmeti /",
    "GV05chupsb_u:7814": " tau ha śāntahṛdayau pravavrajatuḥ // ChUp_8,8.3 //",
    "GV05chupsb_u:7815": " ChUpBh_8,8.3 tau tathaiva pratipanno yathaivedamiti pūrvavadyathā sādhvalaṅkārādiviśiṣṭāvāvāṃ sva evamevemau chāyātmānāviti sutarāṃ viparītaniścayau babhūvatuḥ /",
    "GV05chupsb_u:7816": " yasyā'tmano lakṣaṇaṃ ya ātmāpahatapāpmetyuktavā punastadviśeṣamanviṣyamāṇayorya eṣo",
    "GV05chupsb_u:7817": " 'kṣiṇi puruṣo dṛśyata iti sākṣādātmani nirdiṣṭe tadviparītagrahāpanayāyodaśarāvasādhvalaṅkāradṛṣṭānte",
    "GV05chupsb_u:7818": " 'pyabhihita ātmasvarūpabodhādviparītagraho nāpagataḥ /",
    "GV05chupsb_u:7819": " ataḥ svadoṣeṇa kenacitpratibaddhavivekavijñānasāmarthyāviti matvā yathābhipretamevā'tmānaṃ manasi nidhāyaiṣa ātmeti hovācaitadamṛtamabhayametadbrahmeti prajāpatiḥ pūrvavat /",
    "GV05chupsb_u:7820": " na tu tadabhipretamātmānam /",
    "GV05chupsb_u:7821": " ya ātmetyādyātmalakṣaṇaśravaṇenākṣipuruṣaśrutyā codaśarāvādyupapattyā ca saṃskṛtau tāvat /",
    "GV05chupsb_u:7822": " madvacanaṃ sarvaṃ punaḥ punaḥ smaratoḥ pratibandhakṣayācca svayamevā'tmaviṣaye viveko",
    "GV05chupsb_u:7823": " bhaviṣyatīti manvānaḥ punarbrahmacaryādeśe ca tayościttadukhotpattiṃ parijihīrṣankṛtārthabuddhitayā",
    "GV05chupsb_u:7824": " gacchantāvapyupekṣitavānprajāpatiḥ /",
    "GV05chupsb_u:7825": " tau hendravirocanau śāntahṛdayau tuṣṭahṛdayau kṛtārthabuddhī ityarthaḥ /",
    "GV05chupsb_u:7826": " na tu śama eva,",
    "GV05chupsb_u:7827": " śamaścettayorjāto viparītagraho vigato 'bhaviṣyatpravavrajaturgatavantau //3 //",
    "GV05chupsb_u:7828": " START ChUp 8,8.4",
    "GV05chupsb_u:7829": " tau hānvīkṣya prajāpatir uvāca /",
    "GV05chupsb_u:7830": " anupalabhyātmānam ananuvidya vrajato yatara etadupaniṣado bhaviṣyanti devā vā asurā vā te parābhaviṣyantīti /",
    "GV05chupsb_u:7831": " sa ha śāntahṛdaya eva virocano 'surāñ jagāma /",
    "GV05chupsb_u:7832": " tebhyo haitām upaniṣadaṃ provāca ātmaiveha mahayya ātmā paricaryaḥ /",
    "GV05chupsb_u:7833": " ātmānam eveha mahayann ātmānaṃ paricarann ubhau lokāv āpnotīmaṃ cāmuṃ ceti // ChUp_8,8.4 //",
    "GV05chupsb_u:7834": " ChUpBh_8,8.4 evaṃ tayorgatayorindravirocanayo rājñorbhogāsaktayoryathoktavismaraṇaṃ",
    "GV05chupsb_u:7835": " syādityāśaṅkyāpratyakṣaṃ pratyakṣavacanena ca cittaduḥkhaṃ parijihīrṣustau dūraṃ",
    "GV05chupsb_u:7836": " gacchantāvanvīkṣya ya ātmāpahatapāpmetyādivacanavadetadapyanayoḥ śravaṇagocaratvameṣyatīti",
    "GV05chupsb_u:7837": " matvovāca prajāpatiḥ /",
    "GV05chupsb_u:7838": " anupalabhya yathoktalakṣaṇamātmānamananuvidya svātmapratyakṣaṃ cākṛtvā viparītaniścayau ca bhūtvendravirocanāvetau vrajato gaccheyātām /",
    "GV05chupsb_u:7839": " ato yatare devā vāsurā vā kiṃ viśeṣitenaitadupaniṣada ābhyāṃ yā gṛhītā'tmavidyā seyamupaniṣadyeṣāṃ devānāmasurāṇāṃ vā ta etadupaniṣada evaṃvijñānā etanniścayā bhaviṣyantītyarthaḥ /",
    "GV05chupsb_u:7840": " te kiṃ, parābhaviṣyanti śreyomārgātparābhūtā bahirbhūtā vinaṣṭā bhaviṣyantītyarthaḥ /",
    "GV05chupsb_u:7841": " svagṛhaṃ gacchatoḥ surāsurarājayoryo 'surarājaḥ sa ha śāntahṛdaya eva sanvirocano 'surāñjagāma /",
    "GV05chupsb_u:7842": " gatvā ca tebhyo 'surebhyaḥ śarīrātmabuddhiryopaniṣattāmetāmupaniṣadaṃ provācoktavān /",
    "GV05chupsb_u:7843": " dehamātramevā'tmā pitrokta iti /",
    "GV05chupsb_u:7844": " tasmādātmaiva deha iha loka mahayyaḥ pūjanīyastathā paricaryaḥ paricaraṇīyastathā'tmānameveha loke dehaṃ mahayanparicaraṃścobhau lokāvavāpnotīmaṃ cāmuṃ ca /",
    "GV05chupsb_u:7845": " ihalokaparalokayoreva sarve lokāḥ kāmāścāntarbhavantīti rājño 'bhiprāyaḥ //4 //",
    "GV05chupsb_u:7846": " START ChUp 8,8.5",
    "GV05chupsb_u:7847": " tasmād apyaddyehādadānam aśraddadhānam ayajamānam āhur āsuro bateti /",
    "GV05chupsb_u:7848": " asurāṇāṃ hy eṣopaniṣat /",
    "GV05chupsb_u:7849": " pretasya śarīraṃ bhikṣayā vasanenālaṃkāreṇeti saṃskurvanti /",
    "GV05chupsb_u:7850": " etena hy ammuṃ lokaṃ jeṣyanto manyante // ChUp_8,8.5 //",
    "GV05chupsb_u:7851": " ChUpBh_8,8.5 tasmāttatsaṃpradāyo 'dyāpyanuvartata itīha loke 'dadānaṃ dānamakurvāṇamavibhāgaśīlamaśraddadhānaṃ",
    "GV05chupsb_u:7852": " satkāryeṣu śraddhārahitaṃ yathāśaktyayajamānamayajanasvabhāvamāhurāsuraḥ khalvayaṃ",
    "GV05chupsb_u:7853": " yata evaṃsvabhāvo bateti khidyamānā āhuḥ śiṣṭāḥ /",
    "GV05chupsb_u:7854": " asurāṇāṃ hi yasmādaśraddadhānatādilakṣaṇaiṣopaniṣat /",
    "GV05chupsb_u:7855": " tayopaniṣadā saṃskṛtāḥ santaḥ pretasya śarīraṃ kuṇapaṃ bhikṣayā gandhamālyānnādilakṣaṇayā",
    "GV05chupsb_u:7856": " vasanena vasrādinā'cchādanādiprakāreṇālaṅkāreṇa dhvajapatākādikaraṇenetyevaṃ saṃskurvantyetena",
    "GV05chupsb_u:7857": " kuṇapasaṃskāreṇāmuṃ pretya pratipattavyaṃ lokaṃ jeṣyanto manyante //5 //",
    "GV05chupsb_u:7858": " iti cchāndogyopaniṣadi aṣṭamādhyāyasyāṣṭamaḥ khaṇḍaḥ =======================================================================",
    "GV05chupsb_u:7859": " START ChUp 8,9.1",
    "GV05chupsb_u:7860": " atha hendro 'prāpyaiva devān etad bhayaṃ dadarśa /",
    "GV05chupsb_u:7861": " yathaiva khalv ayam asmiñ charīre sādhvalaṃkṛte sādhvalaṃkṛto bhavati suvasane suvasanaḥ",
    "GV05chupsb_u:7862": " pariṣkṛte pariṣkṛta evam evāyam asminn andhe 'ndho bhavati srāme srāmaḥ parivṛkṇe parivṛkṇaḥ /",
    "GV05chupsb_u:7863": " asyaiva śarīrasya nāśam anv eṣa naśyati /",
    "GV05chupsb_u:7864": " nāham atra bhogyaṃ paśyāmīti // ChUp_8,9.1 //",
    "GV05chupsb_u:7865": " ChUpBh_8,9.1 atha ha kilendro 'prāpyaiva devāndaivyākrauryādisaṃpadā yuktatvādgurorvacanaṃ",
    "GV05chupsb_u:7866": " punaḥ punaḥ smaranneva gacchannetadvakṣyamāṇaṃ bhayaṃ svātmagrahaṇanimittaṃ dadarśa dṛṣṭavān /",
    "GV05chupsb_u:7867": " udaśarāvadṛṣṭāntena prajāpatinā yadartho nyāya uktastadekadeśo maghavataḥ pratyabhādbuddhau /",
    "GV05chupsb_u:7868": " yena cchāyātmagrahaṇe doṣaṃ dadarśa /",
    "GV05chupsb_u:7869": " katham /",
    "GV05chupsb_u:7870": " yathaiva khalvayamasmiñcharīre sādhvalaṅkṛte chāyātmāpi sādhvalaṅkṛto bhavati suvasane",
    "GV05chupsb_u:7871": " ca suvasanaḥ pariṣkṛte pariṣkṛto yathā nakhalomādidehāvayavāpagame chāyātmāpi pariṣkṛto",
    "GV05chupsb_u:7872": " bhavati nakhalomādirahito bhavati /",
    "GV05chupsb_u:7873": " evamevāyaṃ chāyātmāpyasmiñcharīre nakhalomādibhirdehāvayavatvasya tulyatvādandhe cakṣuṣo 'pagame 'ndho bavati srāme srāmaḥ /",
    "GV05chupsb_u:7874": " srāmaḥ kilekanetrastasyāndhatvena gatatvāt /",
    "GV05chupsb_u:7875": " cakṣurnāsikā vā yasya sadā sravati sa srāmaḥ /",
    "GV05chupsb_u:7876": " parivṛkṇaśchinnahastaśchinnapādo vā /",
    "GV05chupsb_u:7877": " srāme parivṛkṇe vā dehe chāyātmāpi tathā bhavati /",
    "GV05chupsb_u:7878": " tathāsya dehasya nāśamanveṣa naśyati //1 //",
    "GV05chupsb_u:7879": " START ChUp 8,9.2",
    "GV05chupsb_u:7880": " sa samitpāṇiḥ punar eyāya /",
    "GV05chupsb_u:7881": " taṃ ha prajāpatir uvāca /",
    "GV05chupsb_u:7882": " maghavan yac chāntahṛdayaḥ prāvrājīḥ sārdhaṃ virocanena kim icchan punar āgama iti /",
    "GV05chupsb_u:7883": " sa hovāca yathā eva khalvayyaṃ bhagavo 'smiñ charīre sādhvalaṃkṛte sādhvalaṃkṛto",
    "GV05chupsb_u:7884": " bhavati suvasane suvasanaḥ pariṣkṛte pariṣkṛta evam evāyam asminn andhe 'ndho bhavati",
    "GV05chupsb_u:7885": " srāme srāmaḥ parivṛkṇe parivṛkṇaḥ /",
    "GV05chupsb_u:7886": " asyaiva śarīrasya nāśam anv eṣa naśyati /",
    "GV05chupsb_u:7887": " nāham atra bhogyaṃ paśyāmīti // ChUp_8,9.2 //",
    "GV05chupsb_u:7888": " ChUpBh_8,9.2 ato nāhamatrāsmiṃśchāyātmadarśane dehātmadarśane vā bhogyaṃ phalaṃ paśyāmītyevaṃ doṣaṃ dehacchāyātmadarśane 'dhyavasya sa samitpāṇirbrahmacaryaṃ vastuṃ punareyāya /",
    "GV05chupsb_u:7889": " taṃ ha prajāpatiruvāca-maghavanyacchāntahṛdayaḥ prāvrājīḥ pragatavānasi virocanena sārdhaṃ kimicchanpunarāgama iti /",
    "GV05chupsb_u:7890": " vijānannapi punaḥ papracchendrābhiprayābhivyaktaye yadvettha tena mopasīdeti yadvat /",
    "GV05chupsb_u:7891": " tathā ca svābhiprayāṃ prakaṭamakarodyathaiva khalvayamityadi,",
    "GV05chupsb_u:7892": " evameveti cānvamodata prajāpatiḥ /",
    "GV05chupsb_u:7893": " nanu tulye 'kṣipuruṣaśravame dehacchāyāmindro 'grahīdātmeti dehameva va virocanastatkiṃnimittam /",
    "GV05chupsb_u:7894": " tatra manyate /",
    "GV05chupsb_u:7895": " yathendrasyodaśarāvādiprajāpativacanaṃ smarato devānaprāptasyaivā'cāryoktabuddhyā chāyātmagrahaṇaṃ tatra doṣadarśanaṃ cābhūt /",
    "GV05chupsb_u:7896": " na tathā virocanasya kiṃ tarhi deha evā'tmadarśanaṃ nāpi tatra doṣadarśanaṃ babhūva /",
    "GV05chupsb_u:7897": " tadvadeva vidyāgrahaṇasāmarthyapratibandhadoṣālpatvabahutvāpekṣamindravirocanayośchāyātmadehayorgrahaṇam /",
    "GV05chupsb_u:7898": " indro 'lpadoṣatvāddṛśyata itiśrutyarthameva śraddadhānatayā jagrāhetaraśchāyānimittaṃ dehaṃ hitvā śrutyarthaṃ lakṣaṇayā jagrāha prajāpatinokto 'yamiti doṣabhūyastvāt /",
    "GV05chupsb_u:7899": " yathā kila nīlānīlayorādarśe dṛśyamānayorvāsasoryannīlaṃ tanmahārhamiti cchāyānimittaṃ vāsa evocyate na cchāyā tadvaditi virocanābhiprāyaḥ /",
    "GV05chupsb_u:7900": " svacittaguṇadoṣavaśādeva hi śabdārthāvadhāraṇaṃ tulye 'pi śravaṇe khyāpitaṃ dāmyata datta dayadhvamiti dakāramātraśravaṇācchutyantare /",
    "GV05chupsb_u:7901": " nimittānyapi tadanuguṇānyeva sahakārīṇi bhavanti //2 //",
    "GV05chupsb_u:7902": " START ChUp 8,9.3",
    "GV05chupsb_u:7903": " evam evaiṣa maghavann iti hovāca /",
    "GV05chupsb_u:7904": " etaṃ tv eva te bhūyo 'nuvyākhyāsyāmi /",
    "GV05chupsb_u:7905": " vasāparāṇi dvātriṃśataṃ varṣāṇīti /",
    "GV05chupsb_u:7906": " sa hāparāṇi dvātriṃśataṃ varṣāṇyuvāsa /",
    "GV05chupsb_u:7907": " tasmai hovāca // ChUp_8,9.3 //",
    "GV05chupsb_u:7908": " ChUpBh_8,9.3 evamevaiṣa maghavansamyaktvayāvagataṃ na cchāyātmetyuvāca prajāpatiryo mayokta ātmā prakṛta etamevā'tmānaṃ tu te bhūyaḥ pūrvaṃ vyākhyātamapyanuvyākhyāsyāmi /",
    "GV05chupsb_u:7909": " yasmātsakṛdvyākhyātaṃ doṣarahitānāmavadhāraṇaviṣayaṃ prāptamapi nāgrahīrataḥ kenaciddoṣeṇa",
    "GV05chupsb_u:7910": " pratibaddhagrahaṇasāmarthastvamatastatkṣapaṇāya vasāparāṇi dvātriṃśataṃ varṣāṇītyuktvā",
    "GV05chupsb_u:7911": " tathoṣitavate kṣapitadoṣāya tasmai hovāca //3 //",
    "GV05chupsb_u:7912": " iti cchāndogyopaniṣadi aṣṭamādhyāyasya navamaḥ khaṇḍaḥ =======================================================================",
    "GV05chupsb_u:7913": " START ChUp 8,10.1",
    "GV05chupsb_u:7914": " ya eṣa svapne mahīyamānaś caraty eṣa ātmeti hovāca /",
    "GV05chupsb_u:7915": " etad amṛtam abhayam etad brahmeti /",
    "GV05chupsb_u:7916": " sa ha śāntahṛdayaḥ pravavrāja /",
    "GV05chupsb_u:7917": " sa hāprāpyaiva devān etad bhayaṃ dadarśa /",
    "GV05chupsb_u:7918": " tad yady apīdaṃ śarīram andhaṃ bhavaty anandhaḥ sa bhavati yadi srāmam asrāmaḥ /",
    "GV05chupsb_u:7919": " naivaiṣo 'sya doṣeṇa duṣyati // ChUp_8,10.1 //",
    "GV05chupsb_u:7920": " ChUpBh_8,10.1 ya ātmāpahatapāpmādilakṣaṇo ya eṣo 'kṣiṇītyādinā vyākhyāta eṣa saḥ /",
    "GV05chupsb_u:7921": " ko 'sau /",
    "GV05chupsb_u:7922": " yaḥ svapne mahīyamānaḥ stryādibhiḥ pūjyamānaścaratyanekavidhānsvapnabhogānanubhavatītyarthaḥ /",
    "GV05chupsb_u:7923": " eṣa ātmeti hovācetyādi samānam /",
    "GV05chupsb_u:7924": " sa haivamukta indraḥ śāntahṛdayaḥ pravavrāja /",
    "GV05chupsb_u:7925": " sa hāprāpyaiva devānpūrvavadasminnapyātmani bhayaṃ dadarśa /",
    "GV05chupsb_u:7926": " katham /",
    "GV05chupsb_u:7927": " tadidaṃ śarīraṃ yadyapyandhaṃ dhavati svapnātmā yo 'nandhaḥ sa bhavati /",
    "GV05chupsb_u:7928": " yadi srāmamidaṃ śarīramasrāmaśca sa bhavati naivaiṣa svapnātmāsya dehasya doṣeṇa duṣyati //1 //",
    "GV05chupsb_u:7929": " START ChUp 8,10.2-4",
    "GV05chupsb_u:7930": " na vadhenāsya hanyate /",
    "GV05chupsb_u:7931": " nāsya srāmyeṇa srāmaḥ /",
    "GV05chupsb_u:7932": " ghnanti tv evainam /",
    "GV05chupsb_u:7933": " vicchādayantīva /",
    "GV05chupsb_u:7934": " apriyavetteva bhavati /",
    "GV05chupsb_u:7935": " api roditīva nāham atra bhogyaṃ paśyāmīti // ChUp_8,10.2 //",
    "GV05chupsb_u:7936": " sa samitpāṇiḥ punar eyāya /",
    "GV05chupsb_u:7937": " taṃ ha prajāpatir uvāca /",
    "GV05chupsb_u:7938": " maghavan yac chāntahṛdayaḥ prāvrājīḥ kim icchan punar āgama iti /",
    "GV05chupsb_u:7939": " sa hovāca /",
    "GV05chupsb_u:7940": " tad yady apīdaṃ bhagavaḥ śarīram andhaṃ bhavaty anandhaḥ sa bhavati yadi srāmam asrāmaḥ /",
    "GV05chupsb_u:7941": " naivaiṣo 'sya doṣeṇa duṣyati // ChUp_8,10.3 //",
    "GV05chupsb_u:7942": " na vadhenāsya hanyate /",
    "GV05chupsb_u:7943": " nāsya srāmyeṇa srāmaḥ /",
    "GV05chupsb_u:7944": " ghnanti tv ivainam /",
    "GV05chupsb_u:7945": " vicchādayantīva /",
    "GV05chupsb_u:7946": " apriyavetteva bhavati /",
    "GV05chupsb_u:7947": " api roditīva /",
    "GV05chupsb_u:7948": " nāham atra bhogyaṃ paśyāmīti /",
    "GV05chupsb_u:7949": " evam evaiṣa maghavann iti hovāca /",
    "GV05chupsb_u:7950": " etaṃ tv eva te bhūyo 'nuvyākhyāsyāmi /",
    "GV05chupsb_u:7951": " vasāparāṇi dvātriṃśataṃ varṣāṇīti /",
    "GV05chupsb_u:7952": " sa hāparāṇi dvātriṃśataṃ varṣāṇyuvāsa /",
    "GV05chupsb_u:7953": " tasmai hovāca // ChUp_8,10.4 //",
    "GV05chupsb_u:7954": " ChUpBh_8,10.2-3-4 nāpyasya vadhena sa hanyate chāyātmavanna cāsya srāmyeṇa srāmaḥ svapnātmā bhavati /",
    "GV05chupsb_u:7955": " yadadhyāyādāvāgamamātreṇopanyastaṃ nāsya jarayaitajjīryatītyādi tadiha nyāyenopapādayitumupanyastam /",
    "GV05chupsb_u:7956": " na tāvadayaṃ chāyātmavaddehadoṣayuktaḥ kintu dhnanti tvevainam /",
    "GV05chupsb_u:7957": " evaśabda ivārthe /",
    "GV05chupsb_u:7958": " ghnantīvainaṃ kecaneti draṣṭavyam /",
    "GV05chupsb_u:7959": " prajāpatiṃ pramāṇīkurvato 'nṛtavāditvāpādanānupapatteḥ /",
    "GV05chupsb_u:7960": " etadamṛtamityetatprajāpativacanaṃ kathaṃ mṛṣā kuryādindrastaṃ pramāṇīkurvan /",
    "GV05chupsb_u:7961": " nanu cchāyāpuruṣe prajāpatinokte 'sya śarīrasya nāśamanveṣa naśyatīti doṣamabhyadhāttathehāpi syāt /",
    "GV05chupsb_u:7962": " naivam /",
    "GV05chupsb_u:7963": " kasmāt /",
    "GV05chupsb_u:7964": " ya eṣo 'kṣiṇi puruṣo dṛśyata iti manyate tadā kathaṃ prajāpatiṃ pramāṇīkṛtya punaḥ śravaṇāya samitpāṇirgacchet /",
    "GV05chupsb_u:7965": " jagāma ca /",
    "GV05chupsb_u:7966": " tasmānna cchāyātmā prajāpatinokta iti manyate /",
    "GV05chupsb_u:7967": " tathā ca vyākhyātaṃ draṣṭākṣiṇi dṛśyata iti /",
    "GV05chupsb_u:7968": " tathā vicchādayantīva vidrāvayantīva tathā ca putrādimaraṇanimittamapriyavetteva bhavati /",
    "GV05chupsb_u:7969": " api ca svayamapi roditīva /",
    "GV05chupsb_u:7970": " nanvapriyaṃ vettyeva kathaṃ vetteveti /",
    "GV05chupsb_u:7971": " ucyate-na amṛtābhayatvavacanānupapatteḥ /",
    "GV05chupsb_u:7972": " dhyāyatīveti ca śrutyantarāt /",
    "GV05chupsb_u:7973": " nanu pratyakṣavirodha iti cet / na /",
    "GV05chupsb_u:7974": " śarīrātmatvapratyakṣavadbhrāntisaṃbhavāt /",
    "GV05chupsb_u:7975": " tiṣṭhatu tāvadapriyavetteva na veti /",
    "GV05chupsb_u:7976": " nāhamatra bhogyaṃ paśyāmi /",
    "GV05chupsb_u:7977": " svapnātmajñāne 'pīṣṭaṃ phalaṃ nopalabha ityabhiprāyaḥ. evamevaiṣa tavābhiprāyeṇeti vākyaseṣaḥ /",
    "GV05chupsb_u:7978": " ātmano 'mṛtābhayaguṇavattvasyābhipretatvāt /",
    "GV05chupsb_u:7979": " dviruktamapi nyāyato mayā yathāvannāvadhārayati /",
    "GV05chupsb_u:7980": " tasmātpūrvavadasyādyāpi pratibandhakāraṇamastīti manvānastatkṣapaṇāya vasāparāṇi dvātriṃśataṃ varṣāṇi brahmacaryamityādideśa prajāpatiḥ /",
    "GV05chupsb_u:7981": " tathoṣitavate kṣapitakalmaṣāyā'ha //2-3-4 //",
    "GV05chupsb_u:7982": " iti cchāndogyopaniṣadi aṣṭamādhyāyasya daśamaḥ khaṇḍaḥ =======================================================================",
    "GV05chupsb_u:7983": " START ChUp 8,11.1-2",
    "GV05chupsb_u:7984": " tad yatraitat suptaḥ samastaḥ saṃprasannaḥ svapnaṃ na vijānātyeṣa ātmeti hovāca /",
    "GV05chupsb_u:7985": " etad amṛtam abhayam etad brahmeti /",
    "GV05chupsb_u:7986": " sa ha śāntahṛdayaḥ pravavrāja /",
    "GV05chupsb_u:7987": " sa hāprāpyaiva devān etad bhayaṃ dadarśa /",
    "GV05chupsb_u:7988": " nāha khalv ayam evaṃ saṃpraty ātmānaṃ jānāty ayam aham asmīti /",
    "GV05chupsb_u:7989": " no evemāni bhūtāni /",
    "GV05chupsb_u:7990": " vināśam evāpīto bhavati /",
    "GV05chupsb_u:7991": " nāham atra bhogyaṃ paśyāmīti // ChUp_8,11.1 //",
    "GV05chupsb_u:7992": " sa samitpāṇiḥ punar eyāya /",
    "GV05chupsb_u:7993": " taṃ ha prajāpatir uvāca - maghavan yac chāntahṛdayaḥ prāvrājīḥ kim icchan punar āgama iti /",
    "GV05chupsb_u:7994": " sa hovāca nāha khalv ayaṃ bhagava evaṃ saṃpraty ātmānaṃ jānāty ayam aham asmīti /",
    "GV05chupsb_u:7995": " no evemāni bhūtāni /",
    "GV05chupsb_u:7996": " vināśam evāpīto bhavati /",
    "GV05chupsb_u:7997": " nāham atra bhogyaṃ paśyāmīti // ChUp_8,11.2 //",
    "GV05chupsb_u:7998": " ChUpBh_8,11.1-2 pūrvavadetaṃ tveva ta ityādyuktvā tadyatraitatsupta ityadi vyākhyātaṃ vākyam /",
    "GV05chupsb_u:7999": " akṣiṇi yo draṣṭā svapne ca mahīyamānaścarati sa eṣa suptaḥ samastaḥ saṃprasannaḥ svapnaṃ na vijānātyeṣa ātmeti hovācaitadamṛtamabhayametadbrahmeti svābhipretameva /",
    "GV05chupsb_u:8000": " maghavāṃstatrāpi doṣaṃ dadarśa /",
    "GV05chupsb_u:8001": " katham /",
    "GV05chupsb_u:8002": " nāha naiva suṣuptastho 'pyātmā khalvayaṃ saṃprati samyagidānīṃ cā'tmānaṃ jānāti naivaṃ jānāti /",
    "GV05chupsb_u:8003": " katham /",
    "GV05chupsb_u:8004": " ayamahamasmīti no evemāni bhūtāni ceti /",
    "GV05chupsb_u:8005": " yathā jāgrati svapne vā /",
    "GV05chupsb_u:8006": " ato vināśameva vināśamiveti pūrvavaddraṣṭavyam /",
    "GV05chupsb_u:8007": " apīto 'pigato bhavati,",
    "GV05chupsb_u:8008": " vinaṣṭa iva bhavatītyabhiprāyaḥ /",
    "GV05chupsb_u:8009": " jñāne hi sati jñātuḥ sadbhāvo 'vagamyate nāsati jñāne /",
    "GV05chupsb_u:8010": " na ca suṣuptasya jñānaṃ dṛśyate 'to vinaṣṭa ivetyabhiprāyaḥ na tu vināśamevā'tmano manyate 'mṛtābhayavacanasya prāmāṇyamicchan //1-2 //",
    "GV05chupsb_u:8011": " START ChUp 8,11.3",
    "GV05chupsb_u:8012": " evam evaiṣa maghavann iti hovāca /",
    "GV05chupsb_u:8013": " etaṃ tv eva te bhūyo 'nuvyākhyāsyāmi /",
    "GV05chupsb_u:8014": " no evānyatraitasmāt /",
    "GV05chupsb_u:8015": " vasāparāṇi pañca varṣāṇīti /",
    "GV05chupsb_u:8016": " sa hāparāṇi pañca varṣāṇyuvāsa /",
    "GV05chupsb_u:8017": " tāny ekaśataṃ saṃpeduḥ /",
    "GV05chupsb_u:8018": " etat tad yad āhuḥ /",
    "GV05chupsb_u:8019": " ekaśataṃ ha vai varṣāṇi maghavān prajāpatau brahmacaryam uvāsa /",
    "GV05chupsb_u:8020": " tasmai hovāca // ChUp_8,11.3 //",
    "GV05chupsb_u:8021": " ChUpBh_8,11.3 pūrvavadevamevetyuktvā yo mayoktasribhiḥ paryāyaistamevaitaṃ no evānyatraitasmādātmano 'nyaṃ kañcana kiṃ tarhyetameva vyākhyāsyāmi",
    "GV05chupsb_u:8022": " svalpastu doṣastavāvaśiṣṭastatkṣapaṇāya vasāparāṇyanyāni pañca varṣāṇītyuktaḥ sa tathā cakāra /",
    "GV05chupsb_u:8023": " tasmai mṛditakaṣāyādidoṣāya sthānatrayadoṣasaṃbandharahitamātmanaḥsvarūpamapahatapāpmatvādilakṣaṇaṃ maghavate tasmai hovāca /",
    "GV05chupsb_u:8024": " tānyekaśataṃ varṣāṇi saṃpeduḥ saṃpannāni babhūvuḥ /",
    "GV05chupsb_u:8025": " yadāhurloke śiṣṭā ekaśataṃ ha vai varṣāṇi maghavānprajāpatau brahmacaryamuvāseti tadetaddvātriṃśatamityādinā darśitamityākhyāyikāto 'pasṛtya śrutyocyate /",
    "GV05chupsb_u:8026": " evaṃ kilaitadindratvādapi gurutaramindreṇāpi mahatā yatnenaikottaravarṣaśatakṛtāyāsena prāptamātmajñānamato nātaḥ paraṃ puruṣārthāntaramastītyātmajñānaṃ stauti //3//",
    "GV05chupsb_u:8027": " iti cchāndogyopaniṣadi aṣṭamādhyāyasyaikādaśaḥ khaṇḍaḥ =======================================================================",
    "GV05chupsb_u:8028": " START ChUp 8,12.1",
    "GV05chupsb_u:8029": " maghavan martyaṃ vā idaṃ śarīram āttaṃ mṛtyunā /",
    "GV05chupsb_u:8030": " tad asyāmṛtasyāśarīrasyātmano 'dhiṣṭhānam /",
    "GV05chupsb_u:8031": " ātto vai saśarīraḥ priyāpriyābhyām /",
    "GV05chupsb_u:8032": " na vai saśarīrasya sataḥ priyāpriyayor apahatir asti /",
    "GV05chupsb_u:8033": " aśarīraṃ vāva santaṃ na priyāpriye spṛśataḥ // ChUp_8,12.1 //",
    "GV05chupsb_u:8034": " ChUpBh_8,12.1 maghavanmartyaṃ vai maraṇadharmīdaṃ śarīram /",
    "GV05chupsb_u:8035": " yanmanyase 'kṣyādhārādilakṣaṇaḥ saṃprasādalakṣaṇa ātmā mayokto vināśamevāpīto bhavatīti /",
    "GV05chupsb_u:8036": " śṛṇu tatra kāraṇam /",
    "GV05chupsb_u:8037": " yadidaṃ śarīraṃ vai tadetanmartyaṃ vināśi /",
    "GV05chupsb_u:8038": " taccā'ttaṃ mṛtyunā grastaṃ satatameva /",
    "GV05chupsb_u:8039": " kadācideva mriyata iti martyamityukte na tathā saṃtrāso bhavati yathā grastameva sadā vyāptameva mṛtyunetyukta iti vairāgyārthaṃ viśeṣa ityucyata āttaṃ mṛtyuneti /",
    "GV05chupsb_u:8040": " kathaṃ nāma dehābhimānato viraktaḥ sannivartata iti /",
    "GV05chupsb_u:8041": " śarīramityatra sahendriyamanobhirucyate /",
    "GV05chupsb_u:8042": " taccharīramasya saṃprasādasya tristhānatayā gamyamānasyāmṛtasya maraṇādidehandriyamanodharmavarjitasyetyetat /",
    "GV05chupsb_u:8043": " amṛtasyetyanenaivāśarīratve siddhe punaraśarīrasyeti vacanaṃ vāyvādivatsāvayavatvamūrtimattve mā bhūtāmityātmanaḥ /",
    "GV05chupsb_u:8044": " ātmano vā sata īkṣitustejobannādikrameṇotpannamadhiṣṭhānam /",
    "GV05chupsb_u:8045": " jīvarūpeṇa praviśya sadevādhitiṣṭhatyasminniti vādhiṣṭhānam /",
    "GV05chupsb_u:8046": " yasyedamīdṛśaṃ nityameva mṛtyugrastaṃ dharmādharmajanitatvātpriyāpriyavadadhiṣṭhānaṃ tadadhiṣṭhitastadvānsaśarīro bhavati /",
    "GV05chupsb_u:8047": " aśarīrasvabhāvasyā'tmanastadevāhaṃ śarīraṃ śarīrameva cāhamityavivekādātmabhāvaḥ saśarīratvaṃ ata eva saśarīraḥ sannātto grastaḥ priyāpriyābhyām",
    "GV05chupsb_u:8048": " prasiddhametat /",
    "GV05chupsb_u:8049": " tasya ca na vai saśarīrasya sataḥ priyāpriyayorbāhyaviṣayasaṃyogaviyoganimittayorbāhyaviṣayasaṃyogaviyogau mameti manyamānasyāpahatirvināśa ucchedaḥ santatirūpayornāstīti /",
    "GV05chupsb_u:8050": " taṃ punardehābhimānādaśarīrasvarūpavijñānena vinartitāvivekajñānaśarīraṃ santaṃ priyāpriye na spṛśataḥ /",
    "GV05chupsb_u:8051": " spṛśiḥ pratyekaṃ saṃbadhyata iti priyaṃ na spṛśatyapriyaṃ na spṛśatīti vākyadvayaṃ bhavati /",
    "GV05chupsb_u:8052": " “na mlecchāśucyadhārmikaiḥ saha saṃbhāṣete“ti yadvat /",
    "GV05chupsb_u:8053": " dharmādharmakārye hi te /",
    "GV05chupsb_u:8054": " aśarīratā tu svarūpamiti tatra dharmādharmayorasaṃbhavāttatkāryabhāvo dūrata evetyato na priyāpriye spṛśataḥ /",
    "GV05chupsb_u:8055": " nanu yadi priyamapyaśarīraṃ na spṛśatīti yanmaghavatoktaṃ suṣuptastho vināśamevāpīto bhavatīti tadevehāpyāpannam /",
    "GV05chupsb_u:8056": " naiṣa doṣaḥ dharmādharmakāryayoḥ śarīrasaṃbandhinoḥ priyāpriyayoḥ pratiṣedhasya vivakṣitatvāt aśarīraṃ na priyāpriye spṛśata iti /",
    "GV05chupsb_u:8057": " āgamāpāyinorhi sparśaśabdo dṛṣṭo yathā śītasparśa uṣṇasparśa iti na tvagneruṣṇaprakāśayoḥ",
    "GV05chupsb_u:8058": " svabhāvabhūtayoragninā sparśa iti bhavati tathāgneḥ saviturvoṣṇaprakāśavatsvarūpabhūtasyā'nandasya",
    "GV05chupsb_u:8059": " priyasyāpi neha pratiṣedhaḥ“vijñānamānandaṃ brahma” “ānando brahma“ityādiśrutibhyaḥ /",
    "GV05chupsb_u:8060": " ihāpi bhūmaiva sukhamityuktatvāt /",
    "GV05chupsb_u:8061": " nanu bhūmnaḥ priyasyaikatve 'saṃvedyatvātsvarūpeṇa vā nityasaṃvedyatvānnirviśeṣateti nendrasya tadiṣṭam /",
    "GV05chupsb_u:8062": " “nāha khalvayaṃ saṃpratyātmānaṃ jānātyayamahamasmīti no evomāni bhūtāni vināśamevāpīto bhavati nāhamatra bhogyaṃ paśyāmi“ityuktatvāt /",
    "GV05chupsb_u:8063": " taddhondrasyeṣṭaṃ yadbhatāni cā'tmānaṃ ca jānāti na cāpriyaṃ kiñcidvetti sa sarvāṃśca",
    "GV05chupsb_u:8064": " lokānāpnoti sarvāṃśca kāmānyena jñānena satyametadiṣṭamindrasyemāni bhūtāni matto",
    "GV05chupsb_u:8065": " 'nyāni lokāḥ kāmāśca sarve matto 'nye 'hameṣāṃ svāmīti /",
    "GV05chupsb_u:8066": " na tvetadindrasya hitam /",
    "GV05chupsb_u:8067": " hitaṃ cendrasya prajāpatinā vaktavyam /",
    "GV05chupsb_u:8068": " vyomavadaśarīrātmatayā sarvabhūtalokakāmātmatvopagamena yā prāptistaddhitamindrāya vaktavyamiti prajāpatinābhipretam /",
    "GV05chupsb_u:8069": " na tu rājño rājyāptivadanyatvena /",
    "GV05chupsb_u:8070": " tatraivaṃ sati kaṃ kena vijānīyādātmaikatva imāni bhūtānyayamahamasmīti /",
    "GV05chupsb_u:8071": " nanvasminpakṣe“strībhirvā yānairvā” “sa yadi pitṛlokakāmaḥ” “sa ekadhā bhavati“ityādyaiśvaryaśrutayo 'nupapannāḥ / na /",
    "GV05chupsb_u:8072": " sarvātmanaḥ sarvaphalasaṃbandhopapatteravirodhāt /",
    "GV05chupsb_u:8073": " mṛda iva sarvaghacakarakakuṇḍādyāptiḥ /",
    "GV05chupsb_u:8074": " nanu sarvātmatve duḥkhasaṃbandho 'pi syāditi cenna,",
    "GV05chupsb_u:8075": " duḥkhasyāpyātmatvopagamādavirodhaḥ /",
    "GV05chupsb_u:8076": " ātmanyavidyākalpanānimittāni duḥkhāni rajjvāmiva sarpādikalpanānimittāni /",
    "GV05chupsb_u:8077": " sācāvidyāśarīrātmaikatvasvarūpadarśanena duḥkhanimittocchinneni duḥkhasaṃbandhāśaṅkā na saṃbhavati /",
    "GV05chupsb_u:8078": " śuddhasattvasaṃkalpanimittānāṃ tu kāmānāmīśvaradehasaṃbandhaḥ sarvabhūteṣu mānasānāṃ",
    "GV05chupsb_u:8079": " para eva sarvasattvopādhidvāreṇa bhokteti sarvāvidyākṛtasaṃvyavahārāṇāṃ para evā'tmā'spadaṃ",
    "GV05chupsb_u:8080": " nānyo 'stīti vedāntasiddhāntaḥ /",
    "GV05chupsb_u:8081": " ya eṣo 'kṣiṇi puruṣo dṛśyati iti cchāyāpuruṣa eva prajāpatinoktaḥ /",
    "GV05chupsb_u:8082": " svapnasuṣuptayoścānya eva /",
    "GV05chupsb_u:8083": " na paro 'pahatapāpmatvādilakṣaṇo virodhāditi kecinmanyante /",
    "GV05chupsb_u:8084": " chāyādyātmanāṃ copadeśe prayojanamācakṣate /",
    "GV05chupsb_u:8085": " ādāvevocyamāne kila durvijñeyatvātparasyā'tmano 'tyantabāhyaviṣayāsaktacetaso 'tyantasūkṣmavastuśravaṇe vyāmoho mā bhūditi /",
    "GV05chupsb_u:8086": " yathā kila dvitīyāyāṃ sūkṣmaṃ candraṃ didarśayiṣurvṛkṣaṃ kañcitpratyakṣamādau darśayati paśyāmumeṣa candra iti,",
    "GV05chupsb_u:8087": " tato 'nyaṃ tato 'pyanyaṃ girimūrdhānaṃ ca candrasamīpasthaṃ eṣa candra iti tato 'sau candraṃ paśyati,",
    "GV05chupsb_u:8088": " evametadya eṣo 'kṣiṇītyādyuktaṃ prajāpatinā tribhiḥ paryāyairna para iti /",
    "GV05chupsb_u:8089": " caturthe tu paryāye dehānmartyātsamutthāyāśarīratāmāpanno jyotiḥsvarūpam /",
    "GV05chupsb_u:8090": " yasminnuttamapuruṣe stryādibhirjakṣatkrīḍanramamāṇo bhavati sa uttmaḥ puruṣaḥ para ukta iti cā'huḥ /",
    "GV05chupsb_u:8091": " satyaṃ, ramaṇīyā tāvadiyaṃ vyākhyā śrotum /",
    "GV05chupsb_u:8092": " na tvartho 'sya granthasyaivaṃ saṃbhavati /",
    "GV05chupsb_u:8093": " katham /",
    "GV05chupsb_u:8094": " akṣiṇi puruṣo dṛśyata ityupanyasya śiṣyābhyāṃ chāyātmani gṛhīte tayostadviparītagrahaṇaṃ",
    "GV05chupsb_u:8095": " matvā tadapanayāyodaśarāvopanyāsaḥ kiṃ paśyatha iti ca praśnaḥ sādhvalaṅkāropadeśaścānarthakaḥ",
    "GV05chupsb_u:8096": " syāt yadi cchāyātmaiva prajāpatinākṣiṇi dṛśyata ityupadiṣṭaḥ /",
    "GV05chupsb_u:8097": " kiñca yadi svayamupadiṣṭa iti grahaṇasyāpyapanayakāraṇaṃ vaktavyaṃ syāt /",
    "GV05chupsb_u:8098": " svapnasuṣuptātmagrahaṇayorapi tadapanayakāraṇaṃ ca svayaṃ brūyāt na coktaṃ[tenaṭatena manyāmahe nākṣiṇi cchāyātmā prajāpatinopadiṣṭaḥ /",
    "GV05chupsb_u:8099": " kiṃ cānyadakṣiṇi draṣṭā ceddṛśyata ityupadiṣṭaḥ syāttata idaṃ yuktam /",
    "GV05chupsb_u:8100": " etaṃ tveva ta ityuktvā svapne 'pi draṣṭurevopadeśaḥ /",
    "GV05chupsb_u:8101": " svapne na draṣṭopadiṣṭa iti cenna /",
    "GV05chupsb_u:8102": " api roditīvāpriyavettevetyupadeśāt /",
    "GV05chupsb_u:8103": " na ca draṣṭuranyaḥ kaścitsvapne mahīyamānaścarati /",
    "GV05chupsb_u:8104": " atrāyaṃ puruṣaḥ svayañjyotiriti nyāyataḥ śrutyantare siddhatvāt /",
    "GV05chupsb_u:8105": " yadyapi svapne sadhīrbhavati tathāpi na dhīḥ svapnabhogopalabdhiṃ prati karaṇatvaṃ bhajate /",
    "GV05chupsb_u:8106": " kiṃ tarhi paṭacitravajjāgradvāsanāśrayā dṛśyaiva dhīrbhavatīti na draṣṭuḥ svayañjyotiṣṭvabādhaḥ syāt /",
    "GV05chupsb_u:8107": " kiñcānyat /",
    "GV05chupsb_u:8108": " jāgratsvapnyorbhūtāni cā'tmānaṃ ca jānātīmāni bhūtānyayamahamasmīti /",
    "GV05chupsb_u:8109": " prāptau satyāṃ pratiṣedho yuktaḥ syānnāha khalvayamityādi /",
    "GV05chupsb_u:8110": " tathā cetanasyaivāvidyānimittayoḥ śarīratve sati priyāpriyayorapahatirnāstītyuktvā",
    "GV05chupsb_u:8111": " tasyaivāśarīrasya sato vidyāyāṃ satyāṃ saśarīratve prāptayoḥ pratiṣedho yukto 'śarīraṃ",
    "GV05chupsb_u:8112": " vāva santaṃ na priyāpriye spṛśata iti /",
    "GV05chupsb_u:8113": " ekaścā'tmā svapnabuddhāntayormahāmatsyavadasaṅgaḥ saṃcaratīti śrutyantare siddham /",
    "GV05chupsb_u:8114": " yaccoktaṃ saṃprasādaḥ śarīrātsamutthāya yasminstryādibhī ramamāṇo bhavati so 'nyaḥ saṃprasādādadhikaraṇanirdiṣṭa uttamaḥ puruṣa iti /",
    "GV05chupsb_u:8115": " tadapyasat /",
    "GV05chupsb_u:8116": " caturthe 'pi paryāya eta tveva ta iti vacanāt /",
    "GV05chupsb_u:8117": " yadi tato 'nyo 'bhipretaḥ syātpūrvavadetaṃ tveva ta iti na brūyānmṛṣā prajāpatiḥ /",
    "GV05chupsb_u:8118": " kiñcānyattejobannādīnāṃ sraṣṭuḥ sataḥ svavikāradehaśuṅge praveśaṃ darśayitvā praviṣṭāya puvastattvamasītyupadeśo mṛṣā prasajyeta /",
    "GV05chupsb_u:8119": " tasmiṃstvaṃ stryādibhī rantā bhaviṣyasīti yukta upadeśo 'bhaviṣyadyadi saṃprasādādanya uttamaḥ puruṣo bhavet /",
    "GV05chupsb_u:8120": " tathā bhūmnyahamevetyādiśyā'tmaivedaṃ sarvamiti nopasamahariṣyadyadi bhūmā jīvādanyo 'bhaviṣyat /",
    "GV05chupsb_u:8121": " “nānyo 'to 'sti draṣṭā“ityādiśrutyantarācca /",
    "GV05chupsb_u:8122": " sarvaśrutiṣu ca parasminnātmaśabdaprayogo nābhaviṣyatpratyagātmā cetsarvajantūnāṃ para ātmā na bhavettasmādeka evā'tmā prakaraṇī siddhaḥ /",
    "GV05chupsb_u:8123": " na cā'tmanaḥ saṃsāritvam /",
    "GV05chupsb_u:8124": " avidyādhyastatvādātmani saṃsārasya /",
    "GV05chupsb_u:8125": " na hi rajjuśuktikāgaganādiṣu sarparajatamalādīni mithyājñānādhyastāni teṣāṃ bhavantīti /",
    "GV05chupsb_u:8126": " etena saśarīrasya priyāpriyayorapahatirnāstīti vyākhyātam /",
    "GV05chupsb_u:8127": " yaccasthitamapriyavetteveti nāpriyavettaiveti siddham /",
    "GV05chupsb_u:8128": " evaṃ ca sati sarvaparyāyeṣvetadamṛtabhayametadbrahmeti prajāpatervacanam /",
    "GV05chupsb_u:8129": " yadi vā prajāpaticchadbharūpāyāḥ śrutervacanaṃ satyameva bhavet /",
    "GV05chupsb_u:8130": " na catatkutarkabuddhyā mṛṣā kartuṃ yuktam /",
    "GV05chupsb_u:8131": " tato gurutarasya pramāṇāntarasyānupapatteḥ /",
    "GV05chupsb_u:8132": " nanu pratyakṣaṃ duḥkhādyapriyavettṛtvamavyabhicāryanubhūyata iti cenna /",
    "GV05chupsb_u:8133": " jarādirahito jīrṇo 'haṃ jāto 'hamāyuṣmāngauraḥ kṛṣṇo mṛta ityādipratyakṣānubhavavattadupapatteḥ /",
    "GV05chupsb_u:8134": " sarvamapyetatsatyamiti cedastyevaitadevaṃ duravagamaṃ yena devarājo 'pyudaśarāvādidarśitāvināśayuktirapi mumohaivātra vināśamevāpīto bhavatīti",
    "GV05chupsb_u:8135": " tathā virocano mahāprājñaḥ prājāpatyo 'pi dehamātrātmadarśano babhūva /",
    "GV05chupsb_u:8136": " tathendrasyā'tmavināśabhayasāgara eva vaināśikā nyamajjan /",
    "GV05chupsb_u:8137": " tathā sāṃkhyā draṣṭāraṃ dehādivyatiriktamavagamyāpi tyaktāgamapramāṇatvānmṛtyuviṣaya evānyatvadarśane tasthuḥ /",
    "GV05chupsb_u:8138": " tathānye kāṇādādidarśanāḥ kaṣāyaraktamiva kṣārādibhirvasraṃ navabhirātmaguṇairyuktamātmadravyaṃ viśodhayituṃ pravṛttāḥ /",
    "GV05chupsb_u:8139": " tathānye karmiṇo bāhyaviṣayāpahṛtacetaso vedapramāṇā api paramārthasatyamātmaikatvaṃ vināśamivendravanmanyamānā ghaṭīyantravadārohāvarohaprakārairaniśaṃ bambhramati /",
    "GV05chupsb_u:8140": " kimanye kṣudrajantavo vivekahīnāḥ svabhāvata eva bahirviṣayāpahṛtacetasaḥ /",
    "GV05chupsb_u:8141": " tasmādidaṃ tyaktasarvabāhyaiṣaṇairananyaśaraṇaiḥ paramahaṃsaparivrājakairatyāśramibhirvedāntavijñānaparaireva",
    "GV05chupsb_u:8142": " vedanīyaṃ pūjyatamaiḥ prājāpatyaṃ cemaṃ saṃpradāyamanusaradbhirupanibaddhaṃ prakaraṇacatuṣṭayena /",
    "GV05chupsb_u:8143": " tathānuśāsatyadyāpi ta eva nānya iti //1 //",
    "GV05chupsb_u:8144": " START ChUp 8,12.2",
    "GV05chupsb_u:8145": " aśarīro vāyuḥ /",
    "GV05chupsb_u:8146": " abhraṃ vidyut stanayitnur aśarīrāṇy etāni /",
    "GV05chupsb_u:8147": " tad yathaitāny amuṣmād ākāśāt samutthāya paraṃ jyotir upasaṃpadya svena rūpeṇābhiniṣpadyante // ChUp_8,12.2 //",
    "GV05chupsb_u:8148": " ChUpBh_8,12.2 tatrāśarīrasya saṃprasādasyāvidyayā śarīreṇāviśeṣatāṃ sasarīratāmeva",
    "GV05chupsb_u:8149": " saṃprāptasya śarīrātsamutthāya svena rūpeṇa yathābhiniṣpattistathā vaktavyeti dṛṣṭānta",
    "GV05chupsb_u:8150": " ucyate-aśarīro vāyuravidyamānaṃ śiraḥpāṇyādimaccharīramasyetyaśarīraḥ /",
    "GV05chupsb_u:8151": " kiṃ cābhraṃ vidyutstanayitnurityetāni cāśarīrāṇi /",
    "GV05chupsb_u:8152": " tattatraivaṃ sati varṣādiprayojanāvasāne yathā /",
    "GV05chupsb_u:8153": " amuṣmāditi bhūmiṣṭhā śrutirdyulokasaṃbandhinamākāśadeśaṃ vyapadiśati /",
    "GV05chupsb_u:8154": " etāni yathoktānyākāśasamānarūpatāmāpannāni svena vāyvādirūpeṇāgṛhyamāṇānyākāśākhyatāṃ gatāni yathā saṃprasādo 'vidyāvasthāyāṃ śarīrātmabhāvamevāpannaḥ,",
    "GV05chupsb_u:8155": " tāni ca tathābhūtānyamuṣmāddyulokasambandhina ākāśadeśātsamuttiṣṭhanti varṣaṇādiprayojanābhinirvṛttaye /",
    "GV05chupsb_u:8156": " katham /",
    "GV05chupsb_u:8157": " śiśirāpāye sāvitra paraṃ jyotiḥ prakṛṣṭaṃ graiṣmakamupasaṃpadya sāvitramabhitāpaṃ prāpyetyarthaḥ /",
    "GV05chupsb_u:8158": " ādityābhitāpena pṛthagbhāvamāpāditāḥ santaḥ svena svena rūpeṇa purovātādivāyurūpeṇa",
    "GV05chupsb_u:8159": " stimitabhāvaṃ hitvābhramapi bhūmiparvatahastyādirūpeṇa vidyudapi svena jyotirlatādicapalarūpeṇa",
    "GV05chupsb_u:8160": " stanayitnurapi svena garjitāśanirūpeṇetyevaṃ prāvṛḍāgame svena svena rūpeṇābhiniṣpadyante //2 //",
    "GV05chupsb_u:8161": " START ChUp 8,12.3",
    "GV05chupsb_u:8162": " evam evaiṣa saṃprasādo 'smāc charīrāt samutthāya paraṃ jyotir upasaṃpadya svena rūpeṇābhiniṣpadyate /",
    "GV05chupsb_u:8163": " sa uttamapuruṣaḥ /",
    "GV05chupsb_u:8164": " sa tatra paryeti jakṣat krīḍan ramamāṇaḥ strībhir vā yānair vā jñātibhir vā nopajanaṃ smarann idaṃ śarīram /",
    "GV05chupsb_u:8165": " sa yathā prayogya ācaraṇe yukta evam evāyam asmiñ charīre prāṇo yuktaḥ // ChUp_8,12.3 //",
    "GV05chupsb_u:8166": " ChUpBh_8,12.3 yathāyaṃ dṛṣṭānto vāyvādīnāmākāśādisāmyagamanavadavidyayā saṃsārāvasthāyāṃ",
    "GV05chupsb_u:8167": " śarīrasāmyamāpanno 'hamamuṣya putro jāto jīrṇo mariṣya ityevaṃprakāraṃ prajāpatineva",
    "GV05chupsb_u:8168": " maghavānyathoktena krameṇa nāsi tvaṃ dehendriyādidharmā tattvamasīti pratibodhitaḥ",
    "GV05chupsb_u:8169": " sansa eṣa saṃprasādo jīvo 'smāccharīrādākāśādiva vāyvādayaḥ samutthāya dehādivailakṣaṇyamātmano",
    "GV05chupsb_u:8170": " rūpamavagamya dehātmabhāvanāṃ hitvetyetat /",
    "GV05chupsb_u:8171": " svena rūpeṇa sadātmanaivābhiniṣpadyata iti vyākhyātaṃ purastāt /",
    "GV05chupsb_u:8172": " sa yena svena rūpeṇa saṃprasādo 'bhiniṣpadyate prākpratibodhāttadbhrāntinimittātsarpo bhavati yatā rajjuḥ paścātkṛtaprakāśā rajjvātmanā svena rūpeṇābhiniṣpadyate /",
    "GV05chupsb_u:8173": " evaṃ ca sa uttamapuruṣa uttamaścāsau puruṣaścetyuttamapuruṣaḥ sa evottamapuruṣo 'kṣisvapnapuruṣau vyaktāvavyaktaśca suṣuptaḥ samastaḥ saṃprasanno 'śarīraśca svena rūpeṇeti /",
    "GV05chupsb_u:8174": " eṣāmeṣa svena rūpeṇāvasthitaḥ kṣarākṣarau vyākṛtāvyākṛtāvapekṣyottamapuruṣaḥ kṛtanirvacano hyayaṃ gītāsu /",
    "GV05chupsb_u:8175": " sa saṃprasādaḥ svena rūpeṇa tatra svātmani svasthatayā sarvātmabhūtaḥ paryeti kvacidindrādyātmanā",
    "GV05chupsb_u:8176": " jakṣaddhasanbhakṣayanvā bhakṣyānuccāvacānīpsitānkvacinmanomātraiḥ saṃkalpādeva samutthitairbrāhmalaukikairvā",
    "GV05chupsb_u:8177": " krīḍanstryādibhī ramamāṇaśca manasaiva nopajanaṃ srīpuṃsayoranyonyopagamena jāyata",
    "GV05chupsb_u:8178": " ityupajanamātmabhāvena vā'tmasāmīpyena jāyata ityupajanamidaṃ śarīraṃ tanna smaran /",
    "GV05chupsb_u:8179": " tatsmaraṇe hi duḥkhameva syāt /",
    "GV05chupsb_u:8180": " duḥkhātmakatvāttasya /",
    "GV05chupsb_u:8181": " nanvanubhūtaṃ cenna smaredasarvajñatvaṃ muktasya /",
    "GV05chupsb_u:8182": " naiṣa doṣaḥ /",
    "GV05chupsb_u:8183": " yena mithyājñānādinā janitaṃ tacca mithyājñānādi vidyayoccheditamatastannānubhūtameveti na tadasmaraṇe sarvajñatvahāniḥ /",
    "GV05chupsb_u:8184": " na hyu nmattena grahagṛhītena vā yadanubhūtaṃ tadunmādādyapadame 'pi smartavyaṃ syāttathehāpi saṃsāribhiravidyādoṣavadbhiryadanubhūyate tatsarvātmānamaśarīraṃ na spṛśati /",
    "GV05chupsb_u:8185": " avidyānimittābhāvāt /",
    "GV05chupsb_u:8186": " ye tūcchinnadoṣairmṛditakaṣāyairmānasāḥ satyāḥ kāmā anṛtāpidhānā anubhūyante vidyābhivyaṅgyatvātta",
    "GV05chupsb_u:8187": " eva muktena sarvātmabhūtena saṃbadhyanta ityātmajñānastutaye nirdiśyante 'taḥ sādhvetadviśinaṣṭi-ya",
    "GV05chupsb_u:8188": " ete brahmaloka iti /",
    "GV05chupsb_u:8189": " yatra kvacana bhavanto 'pi brahmaṇyeva hi te loke bhavantīti sarvātmatvādbrahmaṇa ucyante /",
    "GV05chupsb_u:8190": " nanu kathamekaḥ'sannānyatpaśyati nānyadvijānāti sa bhūmā'kāmāṃśca brāhmalaukikān'paśyan ramata'iti ca viruddham /",
    "GV05chupsb_u:8191": " yathaiko yasminneva kṣaṇe paśyati sa tasminneva kṣaṇe na paśyati ceti /",
    "GV05chupsb_u:8192": " naiṣa doṣaḥ /",
    "GV05chupsb_u:8193": " śrutyantare parihṛtatvāt /",
    "GV05chupsb_u:8194": " draṣṭurdṛṣṭeraviparilopātpaśyanneva bhavati /",
    "GV05chupsb_u:8195": " draṣṭuranyatvena kāmānāmabhāvānna paśyati ceti /",
    "GV05chupsb_u:8196": " yadyapi suṣupte taduktaṃ muktasyāpi sarvaikatvātsamāno dvitīyābhāvaḥ /",
    "GV05chupsb_u:8197": " kena kaṃ paśyediti coktameva /",
    "GV05chupsb_u:8198": " aśarīrasvarūpo 'pahatapāpmādilakṣaṇaḥ sankathameṣa puruṣo 'kṣiṇi dṛśyata ityuktaḥ prajāpatinā /",
    "GV05chupsb_u:8199": " tatra yathāsāvakṣiṇi sākṣāddṛśyate tadvaktavyamitīdamārabhyate /",
    "GV05chupsb_u:8200": " tatra ko heturakṣiṇi darśana ityāha-sa dṛṣṭānto yathā prayogyaḥ prayogyaparo vā saśabdaḥ /",
    "GV05chupsb_u:8201": " prayujyata iti prayogyo 'śvo balīvarde vā /",
    "GV05chupsb_u:8202": " yathā loka ācaratyanenetyācaraṇo ratho 'no vā tasminnācaraṇe yuktastadākarṣaṇāya,",
    "GV05chupsb_u:8203": " evamasmiñcharīre rathasthānīye prāṇaḥ pañcavṛttirindriyamanobuddhisaṃyuktaḥ prajñātmā vijñānakriyāśaktidvayasaṃmūrchitātmā yuktaḥ svakarmaphalopabhoganimittaṃ niyuktaḥ /",
    "GV05chupsb_u:8204": " kasminnvahamutkrānta utkrānto bhavisaṣyāmi kasminvā pratiṣṭhite pratiṣṭhāsyāmīti /",
    "GV05chupsb_u:8205": " īśvareṇa rājñeva sarvādhikārī darśanaśravaṇaceṣṭāvyāpāre 'dhikṛtaḥ /",
    "GV05chupsb_u:8206": " tasyaiva tu mātraikadeśaścakṣurindriyaṃ rūpopalabdhidvārabhūtam //3 //",
    "GV05chupsb_u:8207": " START ChUp 8,12.4",
    "GV05chupsb_u:8208": " atha yatraitad ākāśam anuviṣaṇṇaṃ cakṣuḥ sa cākṣuṣaḥ puruṣo darśanāya cakṣuḥ /",
    "GV05chupsb_u:8209": " atha yo vededaṃ jighrāṇīti sa ātmā gandhāya ghrāṇam /",
    "GV05chupsb_u:8210": " atha yo vededam abhivyāharāṇīti sa ātmā abhivyāhārāya vāk /",
    "GV05chupsb_u:8211": " atha yo vededaṃ śṛṇvānīti sa ātmā śravaṇāya śrotram // ChUp_8,12.4 //",
    "GV05chupsb_u:8212": " ChUpBh_8,12.4 atha yatra kṛṣṇatāropalakṣitamākāśaṃ dehacchidramanuviṣaṇṇamanuṣaktamanugataṃ",
    "GV05chupsb_u:8213": " tatra sa prakṛto 'śarīra ātmā cākṣuṣaścakṣuṣi bhava iti cākṣuṣastasya darśanāya rūpopalabdhaye",
    "GV05chupsb_u:8214": " cakṣuḥ karaṇaṃ yasya taddehādibhiḥ saṃhatatvātparasya draṣṭurarthe so 'tra cakṣuṣi",
    "GV05chupsb_u:8215": " darśanena liṅgena dṛśyate paro 'śarīro 'saṃhataḥ /",
    "GV05chupsb_u:8216": " akṣiṇi dṛśyata iti prajāpatinoktaṃ sarvendriyadvāropalakṣaṇārtham /",
    "GV05chupsb_u:8217": " sarvaviṣayopalabdhā hi sa eveti /",
    "GV05chupsb_u:8218": " sphuṭopalabdhihetutvāttvakṣiṇīti viśeṣavacanaṃ sarvaśrutiṣu /",
    "GV05chupsb_u:8219": " “ahamadarśamiti tatsatyaṃ bhavatī“ti ca śruteḥ /",
    "GV05chupsb_u:8220": " athāpi yo 'smindehe veda kathamidaṃ sugandhi durgandhi vā jighrāṇītyasya gandhaṃ vijānīyāmiti sa ātmā tasya gandhāya gandhavijñānāya ghrāṇam",
    "GV05chupsb_u:8221": " atha yo vededaṃ vacanamabhivyāharāṇīti vadiṣyāmīti sa ātmābhivyavaharaṇakriyāsiddhaye karaṇaṃ vāgindriyam /",
    "GV05chupsb_u:8222": " atha yo vededaṃ śṛṇavānīti sa ātmā śravaṇāya śrotram //4 //",
    "GV05chupsb_u:8223": " START ChUp 8,12.5",
    "GV05chupsb_u:8224": " atha yo vededaṃ manvānīti sa ātmā /",
    "GV05chupsb_u:8225": " mano 'sya daivaṃ cakṣuḥ /",
    "GV05chupsb_u:8226": " sa vā eṣa etena daivena cakṣuṣā manasaitān kāmān paśyan ramate ya ete brahmaloke // ChUp_8,12.5 //",
    "GV05chupsb_u:8227": " ChUpBh_8,12.5 atha yo vedadaṃ manvānīti mananavyāpāramindriyāsaṃspṛṣṭaṃ kevalaṃ manvānīti veda sa ātmā mananāya manaḥ /",
    "GV05chupsb_u:8228": " yo veda sa ātmetyevaṃ sarvatra prayogādvedanamasya svarūpamityavagamyate /",
    "GV05chupsb_u:8229": " yathā yaḥ purastātprakāśayati sa ādityo yo dakṣiṇato yaḥ paścādya uttarato ya ūrdhvaṃ prakāśayati sa āditya ityukte prakāśasvarūpaḥ sa iti gamyate",
    "GV05chupsb_u:8230": " darśanādi kriyānirvṛttyarthāni tu cakṣurādikaraṇāni /",
    "GV05chupsb_u:8231": " idaṃ cāsyā'tmanaḥ sāmarthyādavagamyate /",
    "GV05chupsb_u:8232": " ātmanaḥ sattāmātra eva jñānakartṛtvaṃ na tu vyāpṛtatayā /",
    "GV05chupsb_u:8233": " yathā savituḥ sattāmātra eva prakāśanakartṛtvaṃ na tu vyāpṛtatayeti tadvat /",
    "GV05chupsb_u:8234": " mano 'syā'tmano daivamaprākṛtamitarendriyairasādhāraṇaṃ cakṣuścaṣṭe paśyatyaneneti cakṣuḥ /",
    "GV05chupsb_u:8235": " vartamānakālaviṣayāṇi cendriyāṇyato 'daivāni tāni /",
    "GV05chupsb_u:8236": " manastu trikālaviṣayopalabdhikaraṇaṃ mṛditadoṣaṃ ca sūkṣmavyavahitādisarvopalabdhikaraṇaṃ ceti daivaṃ cakṣurucyate /",
    "GV05chupsb_u:8237": " sa vai muktaḥ svarūpāpanno 'vidyākṛtadehendriyamanoviyuktaḥ sarvātmabhāvamāpannaḥ",
    "GV05chupsb_u:8238": " sanneṣa vyomavadviśuddhaḥ sarveśvaro manaupādhiḥ sannetenaiveśvareṇa manasaitānkāmānsavitṛprakāśavannityapratatena",
    "GV05chupsb_u:8239": " darśanena paśyan ramate /",
    "GV05chupsb_u:8240": " kānkāmāniti viśinaṣṭi-ya ete brahmaṇi loke hiraṇyanidhivadbāhyaviṣayāsaṅgānṛtenāpihitāḥ saṃkalpamātralabhyāstānityarthaḥ //5 //",
    "GV05chupsb_u:8241": " START ChUp 8,12.6",
    "GV05chupsb_u:8242": " taṃ vā etaṃ devā ātmānam upāsate /",
    "GV05chupsb_u:8243": " tasmāt teṣāṃ sarve ca lokā āttāḥ sarve ca kāmāḥ /",
    "GV05chupsb_u:8244": " sa sarvāṃś ca lokān āpnoti sarvāṃś ca kāmān yas tam ātmānam anuvidya vijānāti /",
    "GV05chupsb_u:8245": " iti ha prajāpatir uvāca prajāpatir uvāca // ChUp_8,12.6 //",
    "GV05chupsb_u:8246": " ChUpBh_8,12.6 yasmādeṣa indrāya prajāpatinokta ātmā tasmāttataḥ śrutvā tamātmānamadyatve 'pi devā upāsate /",
    "GV05chupsb_u:8247": " tadupāsanācca teṣāṃ sarve ca lokā āttāḥ prāptāḥ sarve ca kāmāḥ /",
    "GV05chupsb_u:8248": " yadarthaṃ hīndra ekaśataṃ varṣāṇi prajāpatau brahmacaryamuvāsa tatphalaṃ prāptaṃ devairityabhiprāyaḥ /",
    "GV05chupsb_u:8249": " tadyuktaṃ devānāṃ mahābhāgyatvānna tvidānīṃ manuṣyāṇāmalpajīvitatvānmandataraprajñatvācca saṃbhavatīti prāpta idamucyate-sa sarvāṃśca lokānāpnoti sarvāṃśca kāmānidānīntano 'pi /",
    "GV05chupsb_u:8250": " ko 'sau /",
    "GV05chupsb_u:8251": " indrādivadyastamātmānamanuvidya vijānātīti ha sāmānyena kila prajāpatiruvāca /",
    "GV05chupsb_u:8252": " ataḥ sarveṣāmātmajñānaṃ tatphalaprāptiśca tulyaiva bhavatītyarthaḥ /",
    "GV05chupsb_u:8253": " dvirvacanaṃ prakaraṇasamāptyartham //6//",
    "GV05chupsb_u:8254": " iti cchāndogyopaniṣadi aṣṭamādhyāyasya dvādaśaḥ khaṇḍaḥ =======================================================================",
    "GV05chupsb_u:8255": " START ChUp 8,13.1",
    "GV05chupsb_u:8256": " śyāmāc chabalaṃ prapadye /",
    "GV05chupsb_u:8257": " śabalāc chyāmaṃ prapadye /",
    "GV05chupsb_u:8258": " aśva iva romāṇi vidhūya pāpaṃ candra iva rāhor mukhāt pramucya dhūtvā śarīram akṛtaṃ kṛtātmā brahmalokam abhisaṃbhavāmīty abhisaṃbhavāmīti //",
    "GV05chupsb_u:8259": " ChUpBh_8,13.1 śyāmācchabalaṃ prapadya ityādimantrāmnāya pāvano japārthaśca dhyānārtho vā /",
    "GV05chupsb_u:8260": " śyāmo gambhīro varṇaḥ śyāma iva śyāmo hārdaṃ brahmātyantaduravagāhyatvāttaddhārda",
    "GV05chupsb_u:8261": " brahma jñātvā dhyānena tasmācchyāmācchabalaṃ śabala iva śabalo 'raṇyādyanekakāmamiśratvādbrahmalokasya",
    "GV05chupsb_u:8262": " śābalya taṃ brahmalokaṃ śabalaṃ prapadye manasā śarīrapātādvordhvaṃ gaccheyam /",
    "GV05chupsb_u:8263": " yasmādahaṃ śabalādbrahmalokānnāmarūpavyākaraṇāya śyāmaṃ prapadye hārdabhāvaṃ prapanno 'smītyabhiprāyaḥ /",
    "GV05chupsb_u:8264": " atastameva prakṛtisvarūpamātmānaṃ śabalaṃ prapadya ityarthaḥ /",
    "GV05chupsb_u:8265": " kathaṃ śabalaṃ brahmalokaṃ prapadya ityucyate-aśva iva svāni lomāni vidhūya kampanena",
    "GV05chupsb_u:8266": " śramaṃ pāṃsvādi ca romato 'panīya yathā nirmalo bhavatyevaṃ hārdabrahmajñānena vidhūya",
    "GV05chupsb_u:8267": " pāpaṃ dharmādharmākyaṃ candra iva ca rāhugrastastasmādrahormukhātmapramucya bhāsvaro",
    "GV05chupsb_u:8268": " bhavati yathaivaṃ dhūtvā prahāra śarīraṃ sarvānarthāśrayamihaiva dhyānena kṛtātmā",
    "GV05chupsb_u:8269": " kṛtakṛtyaḥ sannakṛtaṃ nityaṃ brahmalokamabhisaṃbhavāmīti /",
    "GV05chupsb_u:8270": " dvirvacanaṃ mantrasamāptyartham //1//",
    "GV05chupsb_u:8271": " iti cchāndogyopaniṣadi aṣṭamādhyāyasya trayodaśaḥ khaṇḍaḥ =======================================================================",
    "GV05chupsb_u:8272": " START ChUp 8,14.1",
    "GV05chupsb_u:8273": " ākāśo vai nāma nāmarūpayor nirvahitā /",
    "GV05chupsb_u:8274": " te yadantarā tad brahma tad amṛtaṃ sa ātmā /",
    "GV05chupsb_u:8275": " prajāpateḥ sabhāṃ veśma prapadye yaśo 'haṃ bhavāmi brāhmaṇānāṃ yaśo rājñām yaśo viśām /",
    "GV05chupsb_u:8276": " yaśo 'ham anuprāpatsi /",
    "GV05chupsb_u:8277": " sa hāhaṃ yaśasāṃ yaśaḥ /",
    "GV05chupsb_u:8278": " śyetam adatkam adatkaṃ śyetaṃ lindu mābhigāṃ lindu mābhigām // ChUp_8,14.1 //",
    "GV05chupsb_u:8279": " ChUpBh_8,14.1 ākāśo vā ityādi brahmaṇo lakṣaṇanirdeśārthamādhyānāya /",
    "GV05chupsb_u:8280": " ākāśo vai nāma śrutiṣu prasiddha ātmā /",
    "GV05chupsb_u:8281": " ākāśa ivāśarīratvāsūkṣmatvācca /",
    "GV05chupsb_u:8282": " sa cā'kāśo nāmarūpayoḥ svātmasthayorjagadbījabhūtayoḥ salilasyeva phenasthānīyayornirvahitā nirvoḍhā vyākartā /",
    "GV05chupsb_u:8283": " te nāmarūpe yadantarā yasya brahmaṇo 'ntarā madhye vartete,",
    "GV05chupsb_u:8284": " tayorvā nāmarūpayorantarā madhye yannāmarūpābhyāmaspṛṣṭaṃ yadityetattadbrahma nāmarūpavilakṣaṇaṃ nāmarūpābhyāmaspṛṣṭaṃ tathāpi tayornirvoḍhutvaṃ lakṣaṇaṃ brahmetyarthaḥ /",
    "GV05chupsb_u:8285": " idameva maitreyībrāhmaṇenoktaṃ cinmātrānugamātmasarvatra citsvarūpataiveti gamyata ekavākyatā /",
    "GV05chupsb_u:8286": " kartha tadavagamyata ityāha-sa ātmā /",
    "GV05chupsb_u:8287": " ātmā hi nāma sarvajantūnāṃ pratyakcetanaḥ svasaṃvedyaḥ prasiddhastenaiva svarūpeṇonnīyāśarīro vyomavatsarvagata ātmā brahmetyavagantavyam /",
    "GV05chupsb_u:8288": " taccā'tmā brahmāmṛtamamaraṇadharmā /",
    "GV05chupsb_u:8289": " ata ūrdhva mantraḥ /",
    "GV05chupsb_u:8290": " prajāpatiścaturmukhastasya sabhāṃ veśma prabhuvimitaṃ veśma prapadye gaccheyam /",
    "GV05chupsb_u:8291": " kiñca yaśo 'haṃ yaśo nāmā'tmāhaṃ bhavāmi brāhmaṇānām /",
    "GV05chupsb_u:8292": " brāhmaṇā eva hi viśeṣatastamupāsate tatasteṣāṃ yaśo bhavāmi /",
    "GV05chupsb_u:8293": " tathā rājñāṃ viśāṃ ca /",
    "GV05chupsb_u:8294": " te 'pyadhikṛtā eveti teṣāmapyātmā bhavāmi /",
    "GV05chupsb_u:8295": " tadyaśo 'hamanuprāpatsyanuprāptumicchāmi sa hāhaṃ yaśasāmātmanāṃ dehendriyamanobuddhilakṣaṇānāmātmā /",
    "GV05chupsb_u:8296": " kimarthamahamevaṃ prapadya iti,",
    "GV05chupsb_u:8297": " ucyate-śyetaṃ varṇataḥ pakvabadarasamaṃ rohitam /",
    "GV05chupsb_u:8298": " tathādatkaṃ dantarahitamapyadatkaṃ bhakṣayitṛ srīvyañjanaṃ tatsevināṃ tejobalavīryavijñānadharmāṇāmapahantṛ vināśayitrityetat /",
    "GV05chupsb_u:8299": " yadevaṃlakṣaṇaṃ śyetaṃ lindu picchilaṃ tanmābhigāṃ mābhigaccheyam /",
    "GV05chupsb_u:8300": " dvirvacanamatyantānarthahetutvapradarśanārtham //1//",
    "GV05chupsb_u:8301": " iti cchāndogyopaniṣadi aṣṭamādhyāyasya caturdaśaḥ khaṇḍaḥ =======================================================================",
    "GV05chupsb_u:8302": " START ChUp 8,15.1",
    "GV05chupsb_u:8303": " tad dhaitad brahmā prajāpataya uvāca prajāpatir manave manuḥ prajābhyaḥ /",
    "GV05chupsb_u:8304": " ācāryakulād vedam adhītya yathāvidhānaṃ guroḥ karmātiśeṣeṇābhisamāvṛtya kuṭumbe śucau",
    "GV05chupsb_u:8305": " deśe svādhyāyam adhīyāno dharmikān vidadhad ātmani sarvendriyāṇi saṃpratiṣṭhāpyāhiṃsan",
    "GV05chupsb_u:8306": " sarvabhūtāny anyatra tīrthebhyaḥ /",
    "GV05chupsb_u:8307": " sa khalv evaṃ vartayan yāvad āyuṣaṃ brahmalokam abhisaṃpadyate /",
    "GV05chupsb_u:8308": " na ca punar āvartate na ca punar āvartate // ChUp_8,15.1 //",
    "GV05chupsb_u:8309": " ChUpBh_8,15.1 taddhaitadātmajñānaṃ sopakaraṇamomityetadakṣaramityādyaiḥ sahopāsanaistadvācakena",
    "GV05chupsb_u:8310": " granthenāṣṭādhyāyīlakṣaṇena saha brahmā hiraṇyagarbhaḥ parameśvaro vā taddvāreṇa",
    "GV05chupsb_u:8311": " prajāpataye kaśyapāyovāca /",
    "GV05chupsb_u:8312": " asāvapi manave svaputrāya /",
    "GV05chupsb_u:8313": " manuḥ prajābhya ityevaṃ śrutyarthasaṃpradāyaparamparayā'gatamupaniṣadvijñānamadyāpi vidvatsvavagamyate /",
    "GV05chupsb_u:8314": " yatheha ṣaṣṭhādyadhyāyatraye prakāśitātmavidyā saphalāvagamyate tathā karmaṇāṃ na",
    "GV05chupsb_u:8315": " kaścanārtha iti prāpte tadānarthakyaprāptiparijihīrṣayedaṃ karmaṇo vidvadbhiranuṣṭhīyamānasya",
    "GV05chupsb_u:8316": " viśiṣṭaphalavattvenārthavattvamucyate-ācāryakulādvedamadhītya sahārthato 'dhyayanaṃ",
    "GV05chupsb_u:8317": " kṛtvā yathāvidhānaṃ yathāsmṛtyuktairniyamairyuktaḥ sannityarthaḥ /",
    "GV05chupsb_u:8318": " sarvasyāpi vidheḥ smṛtyuktasyopakaparvāṇakaṃ prati kartavyatve guruśuśrūṣāyāḥ prādhānyapradarśanārthamāha-guroḥ",
    "GV05chupsb_u:8319": " karma yatkartavyaṃ tatkṛtvā karmaśūnyo yo 'tiśiṣṭaḥ kālastena kālena vedamadhītyetyarthaḥ /",
    "GV05chupsb_u:8320": " evaṃ hi niyamavatādhīto vedaḥ karmajñānaphalaprāptaye bhavati nānyathetyabhiprāyaḥ /",
    "GV05chupsb_u:8321": " abhisamāvṛtya dharmajijñāsāṃ samāpayitvā gurukulannivṛtya nyāyato dārānāhṛtya kuṭumbe sthitvā gārhatthve vihite karmaṇi tiṣṭhannityarthaḥ /",
    "GV05chupsb_u:8322": " tatrāpi gārhasthyavihitānāṃ karmaṇāṃ svādhyāyasya prādhānyapradarśanārthamucyate-śucau",
    "GV05chupsb_u:8323": " vivikte 'medhyādirahite deśe yatāvadāsīnaḥ svādhyāyamadhīyāno naityakamadhikaṃ ca",
    "GV05chupsb_u:8324": " yathāśakti ṛgādyabhyāsaṃ ca kurvandhārmikānputrāñśiṣyāṃśca dharmayuktānvidadhaddhārmikatvena",
    "GV05chupsb_u:8325": " tānniyamayannātmani svahṛdaye hārde brahmaṇi sarvendriyāṇi saṃpratiṣṭhāpyopasaṃhṛtyendriyagrahaṇātkarmāṇi",
    "GV05chupsb_u:8326": " ca saṃnyasyāhiṃsahiṃnsāṃ parapīḍāmakurvansarvabhūtāni sthāvarajaṅgamāni bhūtānyapīḍayannityarthaḥ /",
    "GV05chupsb_u:8327": " bhikṣānimittamaṭanādināpi parapīḍā syādityata āha-anyatra tīrthebhyaḥ /",
    "GV05chupsb_u:8328": " tīrthaṃ nāma śāsrānujñāviṣayastato 'nyatretyarthaḥ /",
    "GV05chupsb_u:8329": " sarvāśramiṇāṃ caitatsamānam tīrthebhyo 'nyatrahiṃsaiveti /",
    "GV05chupsb_u:8330": " anye varṇayanti kuṭumba evaitatsarvaṃ kurvansa khalvadhikṛto yāvadāyuṣaṃ yāvajjīvamevaṃyathoktena prakāreṇaiva vartayanbrahmalokamabhisaṃpadyatedehānte",
    "GV05chupsb_u:8331": " na ca punarāvartate śarīragrahaṇāya /",
    "GV05chupsb_u:8332": " punarāvṛtteḥ prāptāyāḥ pratiṣedhāt /",
    "GV05chupsb_u:8333": " arcirādinā mārgeṇa kāryabrahmalokabhisaṃpadya yāvadbrahmalokasthitistāvattatraiva tiṣṭhati prāktato nā'vartata ityarthaḥ /",
    "GV05chupsb_u:8334": " dvirabhyāsa upaniṣadvidyāparisamāptyarthaḥ //1 // //",
    "GV05chupsb_u:8335": " iti cchāndogyopaniṣadi aṣṭamādhyāyasya pañcadaśaḥ khaṇḍaḥ",
    "GV05chupsb_u:8336": " iti śrīmadgovindabhagavatpūjyapādaśiṣyaparamahaṃsapar ivrājakācāryaśrīmacchaṅkarabhagavatpādakṛtau cchāndogyopaniṣadvivaraṇe aṣṭamo 'dhyāyaḥ"
}