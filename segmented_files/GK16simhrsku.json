{
    "GK16simhrsku:0": " rasārṇava-sudhākaraḥ",
    "GK16simhrsku:1": " The Rasārṇava-sudhākara of Siṃhabhūpāla. Critically edited with introduction and notes by T. Venkatacharya. Madras:",
    "GK16simhrsku:2": " Adyar Library and Research Centre, 1979.",
    "GK16simhrsku:3": " śrī-siṃha-bhūpāla-viracito",
    "GK16simhrsku:4": " rasārṇava-sudhākaraḥ (1)",
    "GK16simhrsku:5": " prathamo vilāsaḥ",
    "GK16simhrsku:6": " rañjakollāsaḥ",
    "GK16simhrsku:7": " śṛṅgāra-vīra-sauhārdaṃ maugdhya-vaiyātya-saurabham /",
    "GK16simhrsku:8": " lāsya-tāṇḍava-saujanyaṃ dāmpatyaṃ tad bhajāmahe //SRs_1.1//",
    "GK16simhrsku:9": " vīṇāṅkita-karāṃ vande vānīm eṇīdṛśaṃ sadā /",
    "GK16simhrsku:10": " sadānanda-mayīṃ devīṃ sarojāsana-vallabhām //SRs_1.2//",
    "GK16simhrsku:11": " asti kiñcit paraṃ vastu paramānanda-kandalam /",
    "GK16simhrsku:12": " kamalākuca-kāṭhinya-kutūhali-bhujāntaram //SRs_1.3//",
    "GK16simhrsku:13": " tasya pādāmbujāj jāto varṇo vigata-kalmaṣaḥ /",
    "GK16simhrsku:14": " yasya sodaratāṃ prāptaṃ bhagīratha-tapaḥ-phalam //SRs_1.4//",
    "GK16simhrsku:15": " tatra recarlavaṃśābdhi-śarad-rākā-sudhākaraḥ /",
    "GK16simhrsku:16": " kalā-nidhir udāra-śrīr āsīd dācaya-nāyakaḥ //SRs_1.5//",
    "GK16simhrsku:17": " yasyāsi-dhārā-mārgeṇa durgeṇāpi raṇāṅgaṇe /",
    "GK16simhrsku:18": " pāṇḍya-rāja-gajānīkāj jaya-lakṣmīr upāgatā //SRs_1.6//",
    "GK16simhrsku:19": " aṅga-nārāyaṇe yasmin bhavati śrīr atisthirā /",
    "GK16simhrsku:20": " bhūr abhūt kariṇī vaśyā duṣṭa-rāja-gajāṅkuśe //SRs_1.7//",
    "GK16simhrsku:21": " tasya bhāryā mahābhāgyā viṣṇoḥ śrīr iva viśrutā /",
    "GK16simhrsku:22": " pocamāmbā guṇodārā jātā tāmarasānvayāt //SRs_1.8//",
    "GK16simhrsku:23": " tayor abhūvan kṣiti-kalpa-vṛkṣāḥ",
    "GK16simhrsku:24": " putrās trayas trāsita-vairi-vīrāḥ /",
    "GK16simhrsku:25": " siṃha-prabhur vennamanāyakaś ca",
    "GK16simhrsku:26": " vīrāgraṇī reca-mahī-patiś ca //SRs_1.9//",
    "GK16simhrsku:27": " kalāv eka-pado dharmo yair ebhiś caraṇair iva /",
    "GK16simhrsku:28": " sampūrṇa-padatāṃ prāpya nākāṅkṣati kṛtaṃ yugam //SRs_1.10//",
    "GK16simhrsku:29": " tatra siṃha-mahīpāle pālayaty akhilāṃ mahīm /",
    "GK16simhrsku:30": " namatām unnatiś citraṃ rājñām anamatāṃ natiḥ //SRs_1.11//",
    "GK16simhrsku:31": " kṛṣṇaileśvara-saṃnidhau kṛta-mahā-sambhāra-meleśvare",
    "GK16simhrsku:32": " vītāpāyam anekaśo vidadhatā brahma-pratiṣṭhāpanam /",
    "GK16simhrsku:33": " ānṛṇya samapādi yena vibhunā tat-tad-guṇair ātmano",
    "GK16simhrsku:34": " nirmāṇātiśaya-prayāsa-garima-vyāsaṅgini brahmaṇi //SRs_1.12//",
    "GK16simhrsku:35": " kṛtānta-jihvākuṭilāṃ kṛpāṇīṃ",
    "GK16simhrsku:36": " dṛṣṭvā yadīyāṃ trasatām arīṇām /",
    "GK16simhrsku:37": " svedodayaś cetasi saṃcitānāṃ",
    "GK16simhrsku:38": " mānoṣmaṇām ātanute praśāntim //SRs_1.13//",
    "GK16simhrsku:39": " śrīmān reca-mahīpatiḥ sucarito yasyānujanmā sphuṭaṃ",
    "GK16simhrsku:40": " prāpto vīra-guru-prathāṃ pṛthutarāṃ vīrasya mudrākarīm /",
    "GK16simhrsku:41": " labdhvā labdha-kaṭhāri-rāya-virudaṃ rāhuttarāyāṅkitaṃ",
    "GK16simhrsku:42": " putraṃ nāgayanāyakaṃ vasumatī-vīraika-cūḍāmaṇim //SRs_1.14//",
    "GK16simhrsku:43": " so' yaṃ siṃha-mahīpālo vasudeva iti sphuṭam /",
    "GK16simhrsku:44": " ananta-mādhavau yasya tanūjau loka-rakṣakau //SRs_1.15//",
    "GK16simhrsku:45": " tatrānujo mādhava-nāyakendro",
    "GK16simhrsku:46": " dig-antarāla-prathita-pratāpaḥ /",
    "GK16simhrsku:47": " yasyābhavan vaṃśa-karā narendrās",
    "GK16simhrsku:48": " tanūbhavā veda-girīndra-mukhyāḥ //SRs_1.16//",
    "GK16simhrsku:49": " tasyāgrajanmā bhuvi rāja-doṣair",
    "GK16simhrsku:50": " aprota-bhāvād anapota-saṃjñām /",
    "GK16simhrsku:51": " khyātāṃ dadhāti sma yathārtha-bhūtām",
    "GK16simhrsku:52": " ananta-sajñāṃ ca mahīdharatvam //SRs_1.17//",
    "GK16simhrsku:53": " sodaryo balabhadra-mūrtir aniśaṃ devī priyā rukmiṇī",
    "GK16simhrsku:54": " pradyumnas tanayo' p pautra-nivaho yasyāniruddhādayaḥ /",
    "GK16simhrsku:55": " so' yaṃ śrīpatir annapota-nṛpatiḥ kiṃ cānanāmbhoruhe",
    "GK16simhrsku:56": " dhatte cāru-sudarśana-śriyam asau satvātma-hastāmbuje //SRs_1.18//",
    "GK16simhrsku:57": " bahu-soma-sutaṃ kṛtvā bhūlokaṃ yatra rakṣati /",
    "GK16simhrsku:58": " eka-soma-sutaṃ rakṣan svarlokaṃ lajjate hariḥ //SRs_1.19//",
    "GK16simhrsku:59": " somakula-paraśurāṃe",
    "GK16simhrsku:60": " bhuja-bala-bhīme' rigāya-gobāle /",
    "GK16simhrsku:61": " yatra ca jāgrati śāsati",
    "GK16simhrsku:62": " jagatāṃ jāgarti nitya-kalyāṇam //SRs_1.20//",
    "GK16simhrsku:63": " hemādri-dānair dharaṇī-surāṇāṃ",
    "GK16simhrsku:64": " hemācalaṃ hasta-gataṃ vidhāya /",
    "GK16simhrsku:65": " yaś cāru-sopāna-pathena cakre",
    "GK16simhrsku:66": " śrī-parvataṃ sarva-janāṅghri-gamyam //SRs_1.21//",
    "GK16simhrsku:67": " yo naikavīroddalano' py asaṅkhya-",
    "GK16simhrsku:68": " saṅkhyo' py abhagnātma-gati-kramo' pi /",
    "GK16simhrsku:69": " ajāti-sāṅkarya-bhavo' pi citraṃ",
    "GK16simhrsku:70": " dadhāti somānvaya-bhārgavāṅkam //SRs_1.22//",
    "GK16simhrsku:71": " dhāvaṃ dhāvaṃ ripu-nṛpatayo yuddha-raṅgāpaviddhāḥ",
    "GK16simhrsku:72": " khaḍge khaḍge phalita-vapuṣaṃ yaṃ purastād vilokya /",
    "GK16simhrsku:73": " pratyāvṛttā api tata ito vīkṣamāṇā yadīyaṃ",
    "GK16simhrsku:74": " saṃmanyante sphuṭam avitathaṃ khaḍga-nārāyaṇāṅkam //SRs_1.23//",
    "GK16simhrsku:75": " annamāmbeti vikhyātā tasyāsīd dharaṇī-pateḥ /",
    "GK16simhrsku:76": " devī śivā śivasyeva rājamauler mahojjvalā //SRs_1.24//",
    "GK16simhrsku:77": " śatrughnaṃ śrutakīrtir yā subhadrā yaśasārjunam /",
    "GK16simhrsku:78": " ānandayati bhartāraṃ śyāmā rājānam ujjvalam //SRs_1.25//",
    "GK16simhrsku:79": " tayor abhūtāṃ putrau dvāv ādyo veda-girīśvaraḥ /",
    "GK16simhrsku:80": " dvitīyas tv advitīyo' sau yaśasā siṃha-bhūpatiḥ //SRs_1.26//",
    "GK16simhrsku:81": " atha śrī-siṃha-bhūpālo dīrghāyur vasudhām imām /",
    "GK16simhrsku:82": " nijāṃsa-pīṭhe nirvyājaṃ kurute supratiṣṭhitām //SRs_1.27//",
    "GK16simhrsku:83": " ahīnajyābandhaḥ kanaka-ruciraṃ kārmuka-varaṃ",
    "GK16simhrsku:84": " bali-dhvaṃsī bāṇaḥ para-puram anekaṃ ca viṣayaḥ /",
    "GK16simhrsku:85": " iti prāyo lokottara-samara-saṃnāha-vidhinā",
    "GK16simhrsku:86": " maheśo' yaṃ siṃha-kṣitipa iti yaṃ jalpati janaḥ //SRs_1.28//",
    "GK16simhrsku:87": " yatra ca raṇa-saṃnahini",
    "GK16simhrsku:88": " tṛṇa-caraṇaṃ nija-purāc ca niḥsaraṇam /",
    "GK16simhrsku:89": " vana-caraṇaṃ tac-caraṇaka-",
    "GK16simhrsku:90": " paricaraṇaṃ vā virodhināṃ śaraṇam //SRs_1.29//",
    "GK16simhrsku:91": " satāṃ prītiṃ kurvan kuvalaya-vikāsaṃ viracayan",
    "GK16simhrsku:92": " kalāḥ kāntāḥ puṣṇan dadhad api ca jaivātṛka-kathām /",
    "GK16simhrsku:93": " nitāntaṃ yo rājā prakaṭayati mitrodayam aho",
    "GK16simhrsku:94": " tathā cakrānandān api ca kamalollāsa-suṣamām //SRs_1.30//",
    "GK16simhrsku:95": " tal-labdhāni ghanāghanair atitarāṃ vārāṃ pṛṣanty ambudhau",
    "GK16simhrsku:96": " svātyām eva hi śuktikāsu dadhate muktāni muktātmatām /",
    "GK16simhrsku:97": " yad dānodaka-vipruṣas tu sudhiyāṃ haste patantyo' bhavan",
    "GK16simhrsku:98": " māṇikyāni mahāmbarāṇi bahuśo dhāmāni hemāni ca //SRs_1.31//",
    "GK16simhrsku:99": " nayanam ayaṃ guṇam aguṇaṃ",
    "GK16simhrsku:100": " padam apadaṃ nijam avetya ripu-bhūpāḥ /",
    "GK16simhrsku:101": " yasya ca naya-guṇa-viduṣo",
    "GK16simhrsku:102": " vinamanti padāravinda-pīṭhāntam //SRs_1.32//",
    "GK16simhrsku:103": " prāṇānāṃ parirakṣaṇāya bahuśo vṛttiṃ madīyāṃ gatās",
    "GK16simhrsku:104": " tvat-sāmanta-mahī-bhujaḥ karuṇayā te rakṣaṇīyā iti /",
    "GK16simhrsku:105": " karṇe varṇayituṃ nitānta-suhṛdo karṇānta-viśrāntayor",
    "GK16simhrsku:106": " manye yasya dṛg-antayoḥ parisaraṃ sā kāma-dhenuḥ śritā //SRs_1.33//",
    "GK16simhrsku:107": " yuṣmābhiḥ pratigaṇḍa-bhairava-raṇe prāṇāḥ kathaṃ rakṣitā",
    "GK16simhrsku:108": " ity antaḥ-pura-pṛcchayā yad ariṣu prāpteṣu lajjā-vaśam /",
    "GK16simhrsku:109": " śaṃsanty uttara-mānana-vyatikara-vyāpāra-pāraṅgatā",
    "GK16simhrsku:110": " gaṇḍāndolita-karṇa-kuṇḍala-harin-māṇikya-varṇāṅkurāḥ //SRs_1.34//",
    "GK16simhrsku:111": " mandāra-pārijātaka-",
    "GK16simhrsku:112": " candana-santāna-kalpa-maṇi-sadṛśaiḥ /",
    "GK16simhrsku:113": " anapota-dāca-vallabha-",
    "GK16simhrsku:114": " veda-giri-svāmi-māda-dāmaya-saṃjñaiḥ //SRs_1.35//",
    "GK16simhrsku:115": " ātma-bhavair ativibhavair",
    "GK16simhrsku:116": " anitara-jana-sulabha-dāna-muditair bhuvi yaḥ /",
    "GK16simhrsku:117": " ratnākara iva rājati",
    "GK16simhrsku:118": " rājakarāra-cita-sukamalollāsaḥ //SRs_1.36//",
    "GK16simhrsku:119": " yasyāḍhyaḥ prathamaḥ kumāra-tilakaḥ śrī-annapoto guṇair",
    "GK16simhrsku:120": " ekasyāgrajam ātma-rūpa-vibhave cāpe dvayor agrajam /",
    "GK16simhrsku:121": " ārūḍhe tritayāgrajaṃ vijayate durvāra-dor-vikrame",
    "GK16simhrsku:122": " satyoktau caturagrajaṃ vitaraṇe kiṃ cāpi pañcāgrajam //SRs_1.37//",
    "GK16simhrsku:123": " yuddhe yasya kumāra-dācaya-vibhoḥ khaḍgāgra-dhārā-jale",
    "GK16simhrsku:124": " majjanti pratipakṣa-bhūmi-patayaḥ śauryoṣma-santāpitāḥ /",
    "GK16simhrsku:125": " citraṃ tat-pramadāḥ pranaṣṭa-tilakā vyākīrṇa-nīlālakāḥ",
    "GK16simhrsku:126": " prabhraśyat-kuca-kuṅkumāḥ parigalan-netrānta-kālāñjanāḥ //SRs_1.38//",
    "GK16simhrsku:127": " paripoṣiṇi yasya putra-ratne",
    "GK16simhrsku:128": " dayite vallabha-rāya-pūrṇa-candre /",
    "GK16simhrsku:129": " samudeti satāṃ prabhāva-śeṣaḥ",
    "GK16simhrsku:130": " kamalānām abhivardhanaṃ tu citram //SRs_1.39//",
    "GK16simhrsku:131": " etair anyaiś ca tanayaiḥ so' yaṃ siṃha-mahīpatiḥ /",
    "GK16simhrsku:132": " ṣaḍbhiḥ pratiṣṭhām ayate svāmīvāṅgaiḥ susaṅgataiḥ //SRs_1.40//",
    "GK16simhrsku:133": " rājā sa rājācala-nāmadheyām",
    "GK16simhrsku:134": " adhyāsta vaṃśa-krama-rājadhānīm /",
    "GK16simhrsku:135": " satāṃ ca rakṣām asatāṃ ca śikṣāṃ",
    "GK16simhrsku:136": " nyāyānurodhād anusandadhānajñāḥ //SRs_1.41//",
    "GK16simhrsku:137": " vindhya-śrī-śaila-madhya-kṣmā-maṇḍalaṃ pālayan sutaiḥ /",
    "GK16simhrsku:138": " vaṃśa-pravartakair arthān bhuṅkte bhoga-purandaraḥ //SRs_1.42//",
    "GK16simhrsku:139": " tasmin śāsati siṃha-bhūmi-ramaṇe kṣmām annapotātmaje",
    "GK16simhrsku:140": " kāṭhinyaṃ kuca-maṇḍale taralatā netrāñcale subhruvām /",
    "GK16simhrsku:141": " vaiṣamyaṃ trivalīṣu manda-padatā līlālasāyāṃ gatau",
    "GK16simhrsku:142": " kauṭilyaṃ cikureṣu kiṃ ca kṛśatā madhye paraṃ badhyate //SRs_1.43//",
    "GK16simhrsku:143": " so' haṃ kalyāṇa-rūpasya varṇotkarṣaika-kāraṇam /",
    "GK16simhrsku:144": " vidvat-prasādanā-hetor vakṣye nāṭyasya lakṣaṇam //SRs_1.44//",
    "GK16simhrsku:145": " purā purandarādyās te praṇamya caturānanam /",
    "GK16simhrsku:146": " kṛtāñjali-puṭā bhūtvā papracchuḥ sarva-vedinam //SRs_1.45//",
    "GK16simhrsku:147": " bhagavan śrotum icchāmaḥ śrāvyaṃ dṛśyaṃ manoharam /",
    "GK16simhrsku:148": " dharmyaṃ yaśasyam arthyaṃ ca sarva-śilpa-pradarśanam //SRs_1.46//",
    "GK16simhrsku:149": " paraṃ pañcamam āmnāyaṃ sarva-varṇādhikārikam /",
    "GK16simhrsku:150": " iti pṛṣṭaḥ sa tair brahmā sarva-vedān anusmaran //SRs_1.47//",
    "GK16simhrsku:151": " tebhyaś ca sāram ādāya nāṭya-vedam athāsṛjat /",
    "GK16simhrsku:152": " adhyāpya bharatācāryaṃ prajāpatir abhāṣata //SRs_1.48//",
    "GK16simhrsku:153": " saha putrair imaṃ vedaṃ prayogeṇa prakāśaya /",
    "GK16simhrsku:154": " iti tena niyuktas tu bharataḥ saha sūnubhiḥ //SRs_1.49//",
    "GK16simhrsku:155": " prāyojayat sudharmāyām indrasyāgre' psaro-gaṇaiḥ /",
    "GK16simhrsku:156": " sarva-lokopakārāya nāṭya-śāstraṃ ca nirmame //SRs_1.50//",
    "GK16simhrsku:157": " tathā tad-anusāreṇa śāṇḍilyaḥ kohalo' pi ca /",
    "GK16simhrsku:158": " dattilaś ca mataṅgaś ca ye cānye tat-tanūdbhavāḥ //SRs_1.51//",
    "GK16simhrsku:159": " granthān nānā-vidhāṃś cakruḥ prakhyātās te mahītale /",
    "GK16simhrsku:160": " teṣām atigabhīratvād viprakīrṇa-kramatvataḥ //SRs_1.52//",
    "GK16simhrsku:161": " sampradāyasya vicchedāt tad-vidāṃ viralatvataḥ /",
    "GK16simhrsku:162": " prāyo virala-sañcārā nāṭya-paddhatir asphuṭā //SRs_1.53//",
    "GK16simhrsku:163": " tasmād asmat-prayatno' yaṃ tat-prakāśana-lakṣaṇaḥ /",
    "GK16simhrsku:164": " sāraika-grāhiṇāṃ cittam ānandayati dhīmatām //SRs_1.54//",
    "GK16simhrsku:165": " nedānīntana-dīpikā kim u tamaḥ-saṅhātam unmūlayej",
    "GK16simhrsku:166": " jyotsnā kiṃ na cakora-pāraṇa-kṛte tat-kāla-saṃśobhinī /",
    "GK16simhrsku:167": " bālaḥ kiṃ kamalākarān dina-maṇir nollāsayed añjasā",
    "GK16simhrsku:168": " tat sampraty api mādṛśām api vacaḥ syād eva samprītaye //SRs_1.55//",
    "GK16simhrsku:169": " svaccha-svādu-rasādhāro vastu-cchāyā-manoharaḥ /",
    "GK16simhrsku:170": " sevyaḥ suvarṇa-nidhivan nāṭya-mārgaḥ sa-nāyakaḥ //SRs_1.56//",
    "GK16simhrsku:171": " sāttvikādyair abhinayaiḥ prekṣakāṇāṃ yato bhavet /",
    "GK16simhrsku:172": " naṭe nāyaka-tādātmya-buddhis tan nāṭyam ucyate //SRs_1.57//",
    "GK16simhrsku:173": " rasotkarṣo hi nāṭyasya prāṇās tat sa nirūpyate /",
    "GK16simhrsku:174": " vibhāvair anubhāvaiś ca sāttvikair vyabhicāribhiḥ //SRs_1.58//",
    "GK16simhrsku:175": " ānīyamānaḥ svādutvaṃ sthāyī bhāvo rasaḥ smṛtaḥ /",
    "GK16simhrsku:176": " tatra jñeyo vibhāvas tu rasa-jñāpana-kāraṇam //SRs_1.59//",
    "GK16simhrsku:177": " budhair jñeyo' yam ālamba uddīpana iti dvidhā /",
    "GK16simhrsku:178": " ādhāra-viṣayatvābhyāṃ nāyako nāyikāpi ca //SRs_1.60//",
    "GK16simhrsku:179": " ālambanaṃ mataṃ tatra nāyako guṇavān pumān /",
    "GK16simhrsku:180": " tad-guṇās tu mahā-bhāgyam audāryaṃ sthairya-dakṣate //SRs_1.61//",
    "GK16simhrsku:181": " aujjvalyaṃ dhārmikatvaṃ ca kulīnatvaṃ ca vāgmitā /",
    "GK16simhrsku:182": " kṛtajñatvaṃ nayajñatvaṃ śucitā māna-śālitā //SRs_1.62//",
    "GK16simhrsku:183": " tejasvitā kalāvattvaṃ prajā-rañjakatādayaḥ /",
    "GK16simhrsku:184": " ete sādhāraṇāḥ proktāḥ nāyakasya guṇā budhaiḥ //SRs_1.63//",
    "GK16simhrsku:185": " sarvātiśāyi-rājyatvaṃ mahābhāgyam udāhṛtam /",
    "GK16simhrsku:186": " yad-viśrāṇana-śīlatvaṃ tad audāryaṃ budhā viduḥ //SRs_1.64//",
    "GK16simhrsku:187": " vyāpāraṃ phala-paryantaṃ sthairym āhur manīṣiṇaḥ /",
    "GK16simhrsku:188": " duṣkare kṣipra-kāritvaṃ dakṣatāṃ paricakṣate //SRs_1.65//",
    "GK16simhrsku:189": " aujjvalyaṃ nayanānanda-kāritvaṃ kathyate budhaiḥ /",
    "GK16simhrsku:190": " dharma-pravaṇa-cittatvaṃ dhārmikatvam itīryate //SRs_1.66//",
    "GK16simhrsku:191": " kule mahati sambhūtiḥ kulīnatvam udāhṛtam /",
    "GK16simhrsku:192": " vāgmitā tu budhair uktā samayocita-bhāṣitā //SRs_1.67//",
    "GK16simhrsku:193": " kṛtānām upakārāṇām abhjñatvaṃ kṛtajñatā /",
    "GK16simhrsku:194": " sāmādy-upāya-cāturyaṃ nayajñatvam udāhṛtam //SRs_1.68//",
    "GK16simhrsku:195": " antaḥ-karaṇa-śuddhir yā śucitā sā prakīrtitā /",
    "GK16simhrsku:196": " akārpaṇya-sahiṣṇutvaṃ kathitā māna-śālitā //SRs_1.69//",
    "GK16simhrsku:197": " tejasvitvam avajñāder asahiṣṇutvam ucyate /",
    "GK16simhrsku:198": " kalāvattvaṃ nigaditaṃ sarva-vidyāsu kauśalam //SRs_1.70//",
    "GK16simhrsku:199": " rañjakatvaṃ tu sakala-cittāhlādana-kāritā /",
    "GK16simhrsku:200": " uktair guṇaiś ca sakalair yuktaḥ syād uttamo netā //SRs_1.71//",
    "GK16simhrsku:201": " madhyaḥ katipaya-hīno bahu-guṇa-hīno' dhamo nāma /",
    "GK16simhrsku:202": " netā caturvidho' sau dhīrodāttaś ca dhīra-lalitaś ca //SRs_1.72//",
    "GK16simhrsku:203": " dhīra-praśānta-nāmā tataś ca dhīroddhataḥ khyātaḥ /",
    "GK16simhrsku:204": " dayāvān atigambhīro vinītaḥ sattva-sāravān //SRs_1.73//",
    "GK16simhrsku:205": " dṛḍha-vratas titikṣāvān ātmaślāghāparāṅmukhaḥ /",
    "GK16simhrsku:206": " nigūḍhāhaṅkṛtir dhīrair dhīrodātta udāhṛtaḥ //SRs_1.74//",
    "GK16simhrsku:207": " dayātiśaya-śālitvaṃ dayāvattvam udāhṛtam /",
    "GK16simhrsku:208": " gāmbhīryam avikāraḥ syāt saty api kṣobha-kāraṇe //SRs_1.75//",
    "GK16simhrsku:209": " niścinto dhīra-lalitas taruṇo vanitā-vaśaḥ /",
    "GK16simhrsku:210": " śama-prakṛtikaḥ kleśa-sahiṣṇuś ca vivecakaḥ //SRs_1.76//",
    "GK16simhrsku:211": " lalitādi-guṇopeto vipro vā sacivo vaṇik /",
    "GK16simhrsku:212": " dhīra-śāntaś cārudatta-mādhavādir udāhṛtaḥ //SRs_1.77//",
    "GK16simhrsku:213": " mātsaryavān ahaṅkārī māyāvī roṣaṇaś calaḥ /",
    "GK16simhrsku:214": " vikatthano bhārgavādir dhīroddhata udāhṛtaḥ //SRs_1.78//",
    "GK16simhrsku:215": " ete ca nāyakāḥ sarva-rasa-sādhāraṇāḥ smṛtāḥ /",
    "GK16simhrsku:216": " śṛṅgārāpekṣayā teṣāṃ traividhyaṃ kathyate budhaiḥ //SRs_1.79//",
    "GK16simhrsku:217": " patiś copapatiś caiva vaiśikaś ceti bhedataḥ /",
    "GK16simhrsku:218": " patis tu vidhinā pāṇigrāhakaḥ kathyate budhaiḥ //SRs_1.80//",
    "GK16simhrsku:219": " caturdhā so' pi kathito vṛttyā kāvya-vicakṣaṇaiḥ /",
    "GK16simhrsku:220": " anukūlaḥ śaṭho dhṛṣṭo dakṣiṇaś ceti bhedataḥ //SRs_1.81//",
    "GK16simhrsku:221": " anukūlas tv eka-jāniḥ śaṭho gūḍhāparādhakṛt /",
    "GK16simhrsku:222": " dhṛṣṭo vyaktānya-yuvatī-bhoga-lakṣmāpi nirbhayaḥ //SRs_1.82//",
    "GK16simhrsku:223": " nāyikāsv apy anekāsu tulyo dakṣiṇa ucyate /",
    "GK16simhrsku:224": " laṅghitācārayā yas tu vināpi vidhinā striyā //SRs_1.83//",
    "GK16simhrsku:225": " saṅketaṃ nīyate prokto budhair upapatis tu saḥ /",
    "GK16simhrsku:226": " dākṣiṇyam ānukūlyaṃ ca dhārṣṭyaṃ cāniyatatvataḥ //SRs_1.84//",
    "GK16simhrsku:227": " nocitānyasya śāṭhyaṃ syād anya-cittatva-sambhavāt /",
    "GK16simhrsku:228": " rūpavān śīla-sampannaḥ śāstrajñaḥ priya-darśanaḥ //SRs_1.85//",
    "GK16simhrsku:229": " kulīno matimān śūro ramya-veṣa-yuto yuvā /",
    "GK16simhrsku:230": " adīnaḥ surabhis tyāgī sahanaḥ priya-bhāṣaṇaḥ //SRs_1.86//",
    "GK16simhrsku:231": " śaṅka-vihīno mānī ca deśa-kāla-vibhāga-vit /",
    "GK16simhrsku:232": " dākṣya-cāturya-mādhurya-saubhāgyādibhir anvitaḥ //SRs_1.87//",
    "GK16simhrsku:233": " veśyopabhoga-rasiko yo bhavet sa tu vaiśikaḥ /",
    "GK16simhrsku:234": " kalakaṇṭhādiko lakṣyo bhāṇādāv eva vaiśikaḥ //SRs_1.88//",
    "GK16simhrsku:235": " sa tridhā kathyate jyeṣṭha-madhya-nīca-vibhedataḥ /",
    "GK16simhrsku:236": " atha śṛṅgāra-netṝṇāṃ sāhāyya-karaṇocitāḥ //SRs_1.89//",
    "GK16simhrsku:237": " nirūpyante pīṭhamarda-viṭa-ceṭa-vidūṣakāḥ /",
    "GK16simhrsku:238": " nāyakānucaro bhaktaḥ kiñcid ūnaś ca tad-guṇaiḥ //SRs_1.90//",
    "GK16simhrsku:239": " pīṭhamarda iti khyātaḥ kupita-strī-prasādakaḥ /",
    "GK16simhrsku:240": " kāma-tantra-kalā-vedī viṭa ity abhidhīyate //SRs_1.91//",
    "GK16simhrsku:241": " sandhāna-kuśalaś ceṭaḥ kalahaṃsādiko mataḥ /",
    "GK16simhrsku:242": " vikṛtāṅga-vaco-veṣair hāsya-kārī vidūṣakaḥ //SRs_1.92//",
    "GK16simhrsku:243": " deśa-kālajñatā bhāṣā-mādhuryaṃ ca vidagdhatā /",
    "GK16simhrsku:244": " protsāhane kuśalatā yathokta-kathanaṃ tathā //SRs_1.93//",
    "GK16simhrsku:245": " nigūḍha-mantratety ādyāḥ sahāyānāṃ guṇā matāḥ /",
    "GK16simhrsku:246": " netṛ-sādhāraṇa-guṇair upetā nāyikā matā //SRs_1.94//",
    "GK16simhrsku:247": " svakīyā parakīyā ca sāmānyā ceti sā tridhā /",
    "GK16simhrsku:248": " sampat-kāle vipat-kāle yā na muñcati vallabham //SRs_1.95//",
    "GK16simhrsku:249": " śīlārjava-guṇopetā sā svakīyā kathitā budhaiḥ /",
    "GK16simhrsku:250": " sā ca svīyā tridhā mugdhā madhyā prauḍheti kathyate //SRs_1.96//",
    "GK16simhrsku:251": " mugdhā nava-vayaḥ-kāmā ratau vāmā mṛduḥ krudhi /",
    "GK16simhrsku:252": " yatate rata-ceṣṭāyāṃ gūḍhaṃ lajjā-manoharam //SRs_1.97//",
    "GK16simhrsku:253": " kṛtāparādhe dayite vīkṣate rudatī satī /",
    "GK16simhrsku:254": " apriyaṃ vā priyaṃ vāpi na kiñcid api bhāṣate //SRs_1.98//",
    "GK16simhrsku:255": " samāna-lajjā-madanā prodyat-tāruṇya-śālinī /",
    "GK16simhrsku:256": " madhyā kāmayate kāntaṃ mohānta-surata-kṣamā //SRs_1.99//",
    "GK16simhrsku:257": " madhyā tridhā māna-vṛtter dhīrādhīrobhayātmikā /",
    "GK16simhrsku:258": " dhīrā tu vakti vakroktyā sotprāsaṃ sāgasaṃ priyam //SRs_1.100//",
    "GK16simhrsku:259": " adhīrā paruṣair vākyaiḥ khedayed vallabhaṃ ruṣā /",
    "GK16simhrsku:260": " dhīrādhīra tu vakroktyā sa-bāṣpaṃ vadati priyam //SRs_1.101//",
    "GK16simhrsku:261": " sampūrṇa-yauvanonmattā pragalbhā rūḍha-manmathā /",
    "GK16simhrsku:262": " dayitāṅge vilīneva yatate rati-keliṣu //SRs_1.102//",
    "GK16simhrsku:263": " rata-prārambha-mātre' pi gacchaty ānanda-mūrcchatām /",
    "GK16simhrsku:264": " māna-vṛtteḥ pragalbhāpi tridhā dhīrādi-bhedataḥ //SRs_1.103//",
    "GK16simhrsku:265": " udāste surate dhīrā sāvahitthā ca sādarā /",
    "GK16simhrsku:266": " santarjya niṣṭhuraṃ roṣād adhīrā tāḍayet priyam //SRs_1.104//",
    "GK16simhrsku:267": " dhīrādhīra-guṇopetā dhīrādhīreti kathyate /",
    "GK16simhrsku:268": " dvedhā jyeṣṭhā kaniṣṭheti madhyā prauḍhāpi tādṛśī //SRs_1.105//",
    "GK16simhrsku:269": " dhīrādhīrādi-bhedena madhyā-prauḍhe tridhā tridhā /",
    "GK16simhrsku:270": " jyeṣṭhā-kaniṣṭḥā-bhedena tāḥ pratyekaṃ dvidhā dvidhā //SRs_1.106//",
    "GK16simhrsku:271": " mugdhā tv eka-vidhā caivaṃ sā trayodaśadhoditā /",
    "GK16simhrsku:272": " anyāpi dvividhā kanyā paroḍhā ceti bhedataḥ //SRs_1.107//",
    "GK16simhrsku:273": " tatra kanyā tv anūḍhā syāt sa-lajjā pitṛ-pālitā /",
    "GK16simhrsku:274": " sakhī-keliṣu visrabdhā prāyo mugdhā-guṇānvitā //SRs_1.108//",
    "GK16simhrsku:275": " pradhānam apradhānaṃ vā nāṭakādāv iyaṃ bhavet /",
    "GK16simhrsku:276": " mālatī-mādhave lakṣye mālatī-madayantike //SRs_1.109//",
    "GK16simhrsku:277": " paroḍhā tu pareṇoḍhāpy anya-sambhoga-lālasā /",
    "GK16simhrsku:278": " lakṣyā kṣudra-prabandhe sā sapta-śatyādike budhaiḥ //SRs_1.110//",
    "GK16simhrsku:279": " sādhāraṇa-strī gaṇikā kalā-prāgalbhya-dhārṣṭya-yuk /",
    "GK16simhrsku:280": " eṣā syād dvividhā raktā viraktā ceti bhedataḥ //SRs_1.111//",
    "GK16simhrsku:281": " tatra raktā tu varṇyā syād aprādhānyena nāṭake /",
    "GK16simhrsku:282": " agnimitrasya vijñeyā yathā rājña irāvatī //SRs_1.112//",
    "GK16simhrsku:283": " pradhānam apradhānaṃ vā nāṭaketara-rūpake /",
    "GK16simhrsku:284": " sā ced divyā nāṭake tu prādhānyenaiva varṇyate //SRs_1.113//",
    "GK16simhrsku:285": " viraktā tu prahasana-prabhṛtiṣv eva varṇyate /",
    "GK16simhrsku:286": " tasyā dhaurya-prabhṛtayo guāṣ tad-upayoginaḥ //SRs_1.114//",
    "GK16simhrsku:287": " channa-kāmān ratārthājñān bāla-pāṣaṇḍa-ṣaṇḍakān /",
    "GK16simhrsku:288": " rakteva rañjayed ibhyān niḥsvān mātrā vivāsayet //SRs_1.115//",
    "GK16simhrsku:289": " atra kecid āhuḥ-",
    "GK16simhrsku:290": " gaṇikāyā nānurāgo guṇavaty api nāyake /",
    "GK16simhrsku:291": " rasābhāsa-prasaṅgaḥ syād araktāyāś ca varṇane //",
    "GK16simhrsku:292": " ataś ca nāṭakādau tu varṇyā sā na bhaved iti /",
    "GK16simhrsku:293": " tathā cāhuḥ [śṛ.ti. 1.62,64}-",
    "GK16simhrsku:294": " sāmānyā vanitā veśyā sā dravyaṃ param icchatā /",
    "GK16simhrsku:295": " guṇa-hīne ca na dveṣo nānurāgo guṇiny api /",
    "GK16simhrsku:296": " śṛṅgārābhāsa etāsu na śṛṅgāraḥ kadācana //iti//",
    "GK16simhrsku:297": " tan-mataṃ nānumanute dhīmān śrī-siṃha-bhūpatiḥ //SRs_1.116//",
    "GK16simhrsku:298": " bhāvānubandhābhāve ca nāyikātva-parāhateḥ /",
    "GK16simhrsku:299": " tasyāḥ prakaraṇādau ca nāyikātva-vidhānataḥ //SRs_1.117//",
    "GK16simhrsku:300": " anāyikā-varṇane tu rasābhāsa-prasaṅgataḥ /",
    "GK16simhrsku:301": " tathā prakaraṇādīnām arasāśrayatāgateḥ //SRs_1.118//",
    "GK16simhrsku:302": " rasāśrayaṃ tu daśadhety ādi-śāstra-virodhataḥ /",
    "GK16simhrsku:303": " tasmāt sādhāraṇa-strīṇāṃ guṇa-śālini nāyake //SRs_1.119//",
    "GK16simhrsku:304": " bhāvānubandhaḥ syād eva rudraṭasyāpi bhāṣaṇāt /",
    "GK16simhrsku:305": " udāttādi-bhidāṃ kecit sarvāsām api manvate //SRs_1.120//",
    "GK16simhrsku:306": " tās tu prāyeṇa dṛśyante sarvatra vyavahārataḥ /",
    "GK16simhrsku:307": " prathamaṃ proṣita-patikā vāska-sajjā tataś ca virahotkā //SRs_1.121//",
    "GK16simhrsku:308": " atha khaṇḍitā matā syāt kalahāntaritābhisārikā caiva /",
    "GK16simhrsku:309": " kathitā ca vipralabdhā svādhīna-patis tathā cānyā //SRs_1.122//",
    "GK16simhrsku:310": " śṛṅgāra-kṛtāvasthābhedāt tāś cāṣṭadhā bhinnāḥ /",
    "GK16simhrsku:311": " dūra-deśaṃ gate kānte bhavet proṣita-bhartṛkā //SRs_1.123//",
    "GK16simhrsku:312": " asyās tu jāgaraḥ kārśyaṃ nimittādi-vilokanam /",
    "GK16simhrsku:313": " mālinyam anavasthānaṃ prāyaḥ śayyā-niveṣaṇam //SRs_1.124//",
    "GK16simhrsku:314": " jāḍya-cintā-prabhṛtayo vikriyāḥ kathitā budhaiḥ /",
    "GK16simhrsku:315": " bharatādayair abhidadhe strīṇām vāras tu vāsakaḥ //SRs_1.125//",
    "GK16simhrsku:316": " svavāsaka-vaśāt kānte sameṣyati gṛhāntaram /",
    "GK16simhrsku:317": " sajjī-karoti cātmānaṃ yā sā vāsaka-sajjikā //SRs_1.126//",
    "GK16simhrsku:318": " asyās tu ceṣṭāḥ samparka-manoratha-vicintanam /",
    "GK16simhrsku:319": " sakhī-vinodo hṛl-lekho muhur dūti-nirīkṣaṇam //SRs_1.127//",
    "GK16simhrsku:320": " priyābhigamana-mārgābhivīkṣaṇa-pramukhā matāḥ /",
    "GK16simhrsku:321": " anāgasi priyatame cirayaty utsukā tu yā //SRs_1.128//",
    "GK16simhrsku:322": " virahotkaṇṭhitā bhāva-vedibhiḥ sā samīritā /",
    "GK16simhrsku:323": " asyās tu ceṣṭā hṛt-tāpo vepathuś cāṅga-sādanam //SRs_1.129//",
    "GK16simhrsku:324": " aratir bāṣpa-mokṣaś ca svāvasthā-kathanādayaḥ /",
    "GK16simhrsku:325": " ullaṅghya samayaṃ yasyāḥ preyān anyopabhogavān //SRs_1.130//",
    "GK16simhrsku:326": " bhoga-lakṣmāñcitaḥ prātar āgacchet sā hi khaṇḍitā /",
    "GK16simhrsku:327": " asyās tu cintā niḥśvāsas tūṣṇīṃ-bhāvo' śru-mocanam //SRs_1.131//",
    "GK16simhrsku:328": " kheda-bhrānty-asphuṭālāpā ity ādyā vikriyā matāḥ /",
    "GK16simhrsku:329": " yā sakhīnāṃ puraḥ pāda-patitaṃ vallabhaṃ ruṣā //SRs_1.132//",
    "GK16simhrsku:330": " nirasya paścāt tapati kalahāntaritā hi sā /",
    "GK16simhrsku:331": " asyās tu bhrānti-saṃlāpau moho niḥśvasitaṃ jvaraḥ //SRs_1.133//",
    "GK16simhrsku:332": " muhuḥ pralāpa ity ādyā iṣṭāś ceṣṭā manīṣibhiḥ /",
    "GK16simhrsku:333": " madanānala-santaptā yābhisārayati priyam //SRs_1.134//",
    "GK16simhrsku:334": " jyotsnā-tāmasvinī yāna-yogyāmbara-vibhūṣaṇā /",
    "GK16simhrsku:335": " svayaṃ vābhisared yā tu sā bhaved abhisārikā //SRs_1.135//",
    "GK16simhrsku:336": " asyāḥ santāpa-cintādyā vikriyās tu yathocitam /",
    "GK16simhrsku:337": " kāntābhisaraṇae svīyā lajjānāśādi-śaṅkayā //SRs_1.136//",
    "GK16simhrsku:338": " vyāghra-huṅkāra-santrasta-mṛga-śāva-vilocanā /",
    "GK16simhrsku:339": " nīlyādi-rakta-vasana-racitāṅgāvaguṇṭhanā //SRs_1.137//",
    "GK16simhrsku:340": " svāṅge vilīnāvayavā niḥśabdaṃ pāda-cāriṇī /",
    "GK16simhrsku:341": " susnigdhaika-sakhī-mātra-yuktā yāti samutsukā //SRs_1.138//",
    "GK16simhrsku:342": " mṛṣā priye tu nidrāṇe pārśve tiṣṭhati niścalā /",
    "GK16simhrsku:343": " garvātireka-nibhṛtā śītaiḥ srag-dāma-candanaiḥ //SRs_1.139//",
    "GK16simhrsku:344": " bhāvajñā bodhayaty enaṃ tad-bhāvāvekṣaṇotsukā /",
    "GK16simhrsku:345": " svīyāvat kanyakā jñeyā kāntābhisaraṇa-krame //SRs_1.140//",
    "GK16simhrsku:346": " veśyābhisārikā tv eti hṛṣṭā vaiśika-nāyakam /",
    "GK16simhrsku:347": " āvirbhūta-smita-mukhī mada-ghūrṇita-locanā //SRs_1.141//",
    "GK16simhrsku:348": " anuliptākhilāṅgī ca vicitrābharaṇānvitā /",
    "GK16simhrsku:349": " snehāṅkurita-romāñca-sphuṭībhūta-manobhavā //SRs_1.142//",
    "GK16simhrsku:350": " saṃveṣṭitā parijanair bhogopakaraṇānvitaiḥ /",
    "GK16simhrsku:351": " raśanārāva-mādhurya-dīpitānaṅga-vaibhavā //SRs_1.143//",
    "GK16simhrsku:352": " caraṇāmbuja-saṃlagna-maṇi-mañjīra-mañjulā /",
    "GK16simhrsku:353": " eṣā ca mṛdu-saṃsparśaiḥ keśa-kaṇḍūyanādibhiḥ //SRs_1.144//",
    "GK16simhrsku:354": " prabodhayati tad-bodhe praṇayāt kupitekṣaṇā /",
    "GK16simhrsku:355": " bāhu-vikṣepa-lulita-srasta-dhammilla-mallikā //SRs_1.145//",
    "GK16simhrsku:356": " calita-bhrū-vikārādi-vilāsa-lalitekṣaṇā /",
    "GK16simhrsku:357": " maireyāviratāsvāda-mada-skhalita-jalpitā //SRs_1.146//",
    "GK16simhrsku:358": " preṣyābhiyāti dayitaṃ ceṭībhiḥ saha garvitā /",
    "GK16simhrsku:359": " priyaṃ kaṅkaṇa-nikvāṇa-mañju-vyajana-vījanaiḥ //SRs_1.147//",
    "GK16simhrsku:360": " vibodhya nirbhartsayati nāsābhaṅga-puraḥsaram /",
    "GK16simhrsku:361": " kṛtvā saṅketam aprāpte daivād vyathitā tu yā //SRs_1.148//",
    "GK16simhrsku:362": " vipralabdheti sā proktā budhair asyās tu vikriyā /",
    "GK16simhrsku:363": " nirveda-cintā-khedāśru-mūrcchā-niḥśvasanādayaḥ //SRs_1.149//",
    "GK16simhrsku:364": " svāyattāsanna-patikā hṛṣṭā svādhīna-vallabhā /",
    "GK16simhrsku:365": " asyās tu ceṣṭāḥ kathitāḥ smara-pūjā-mahotsavaḥ //SRs_1.150//",
    "GK16simhrsku:366": " vana-keli-jala-krīḍā-kusumāpacayādayaḥ /",
    "GK16simhrsku:367": " uttamā madhyamā nīcety evaṃ sarvāḥ striyas tridhā //SRs_1.151//",
    "GK16simhrsku:368": " abhijātair bhoga-tṛptair guṇibhir yā ca kāmyate /",
    "GK16simhrsku:369": " gṛhṇāti kāraṇe kopam anunītā prasīdati //SRs_1.152//",
    "GK16simhrsku:370": " vidadhaty apriyaṃ patyau svayam ācarati priyam /",
    "GK16simhrsku:371": " vallabhe sāparādhe' pi tūṣṇīṃ tiṣṭhati sottamā //SRs_1.153//",
    "GK16simhrsku:372": " puṃsaḥ svayaṃ kāmayate kāmyate yā ca tair vadhūḥ /",
    "GK16simhrsku:373": " sakrodhe krudhyati muhuḥ sānṛte' nṛta-vādinī //SRs_1.154//",
    "GK16simhrsku:374": " sāpakāre' pakartrī syāt snigdhe snihyati vallabhe /",
    "GK16simhrsku:375": " evam ādi-guṇopetā madhyamā sā prakīrtitā //SRs_1.155//",
    "GK16simhrsku:376": " akasmāt kupyati ruṣaṃ prārthitāpi na muñcati /",
    "GK16simhrsku:377": " surūpaṃ vā kurūpaṃ vā guṇavantam athāguṇam //SRs_1.156//",
    "GK16simhrsku:378": " sthaviraṃ taruṇaṃ vāpi yā vā kāmayate muhuḥ /",
    "GK16simhrsku:379": " īrṣyā-kopa-vivādeṣu niyatā sādhamā smṛtā //SRs_1.157//",
    "GK16simhrsku:380": " svīyā trayodaśa-vidhā vividhā ca varāṅganā /",
    "GK16simhrsku:381": " vaiśikaivaṃ ṣoḍaśadhā tāś cāvasthābhir aṣṭabhiḥ //SRs_1.158//",
    "GK16simhrsku:382": " ekaikam aṣṭadhā tāsām uttamādi-prabhedataḥ /",
    "GK16simhrsku:383": " traividhyam evaṃ sa-caturaśītis triśatī bhavet //SRs_1.159//",
    "GK16simhrsku:384": " avasthā-trayam eveti kecid āhuḥ para-striyāḥ /",
    "GK16simhrsku:385": " āsāṃ dūtyaḥ sakhī ceṭī liṅginī prativeśinī //SRs_1.160//",
    "GK16simhrsku:386": " dhātreyī śilpakārī ca kumārī kathinī tathā /",
    "GK16simhrsku:387": " kārur vipraśnikā ceti netṛ-mitra-guṇānvitāḥ //SRs_1.161//",
    "GK16simhrsku:388": " uddīpanaṃ caturdhā syād ālambana-samāśrayam /",
    "GK16simhrsku:389": " guṇa-ceṣṭālaṅkṛtayas taṭasthāś ceti bhedataḥ //SRs_1.162//",
    "GK16simhrsku:390": " yauvanaṃ rūpa-lāvaṇye saundaryam abhirūpatā /",
    "GK16simhrsku:391": " mārdavaṃ saukumāryaṃ cety ālambana-gatā guṇāḥ //SRs_1.163//",
    "GK16simhrsku:392": " sarvāsām api nārīṇāṃ yauvanaṃ tu caturvidham /",
    "GK16simhrsku:393": " pratiyauvanam etāsāṃ ceṣṭitāni pṛthak pṛthak //SRs_1.164//",
    "GK16simhrsku:394": " īṣac-capala-netrāntaṃ smara-smera-mukhāmbujam /",
    "GK16simhrsku:395": " sa-garva-jarajogaṇḍam asamagrāruṇādharam //SRs_1.165//",
    "GK16simhrsku:396": " lāvaṇyodbheda-ramyāṅgaṃ vilasad-bhāva-saurabham /",
    "GK16simhrsku:397": " unmīlitāṅkura-kucam asphuṭāṅgaka-sandhikam //SRs_1.166//",
    "GK16simhrsku:398": " prathamaṃ yauvanaṃ tatra vartamānā mṛgekṣaṇā /",
    "GK16simhrsku:399": " apekṣate mṛdu-sparśaṃ sahate noddhatāṃ ratim //SRs_1.167//",
    "GK16simhrsku:400": " sakhī-keli-ratā svāṅga-saṃskāra-kalitādarā /",
    "GK16simhrsku:401": " na kopa-harṣau bhajate sapatnī-darśanādiṣu //SRs_1.168//",
    "GK16simhrsku:402": " nātirajyati kāntasya saṅgame kiṃ tu lajjate /",
    "GK16simhrsku:403": " stanau pīnau tanur madhyaḥ pāṇipādasya raktimā //SRs_1.169//",
    "GK16simhrsku:404": " ūrū karikarākārāv aṅgaṃ vyaktāṅga-sandhikam /",
    "GK16simhrsku:405": " nitambo vipulo nābhir gabhīrā jaghanaṃ ghanam //SRs_1.170//",
    "GK16simhrsku:406": " vyaktā romāvalī snaigdhyam aṅga-keśaradākṣiṣu /",
    "GK16simhrsku:407": " dvitīya-yauvane tena kalitā vāma-locanā //SRs_1.171//",
    "GK16simhrsku:408": " sakhīṣu svāśayajñāsu snigdhā prāyeṇa māninī /",
    "GK16simhrsku:409": " na prasīdaty anunaye sapatnīṣv abhyasūyinī //SRs_1.172//",
    "GK16simhrsku:410": " nāparādhān viṣahate praṇayerṣyākaṣāyitā /",
    "GK16simhrsku:411": " rati-keliṣv anibhṛtā ceṣṭate garvitā rahaḥ //SRs_1.173//",
    "GK16simhrsku:412": " asnigdhatā nayanayor gaṇḍayor mlāna-kāntitā /",
    "GK16simhrsku:413": " vicchāyatā khara-sparśo' py aṅgānāṃ ślathatā manāk //SRs_1.174//",
    "GK16simhrsku:414": " adhare masṛṇo rāgas tṛtīye yauvane bhavet /",
    "GK16simhrsku:415": " tatra strīṇām iyaṃ ceṣṭā rati-tantra-vidagdhatā //SRs_1.175//",
    "GK16simhrsku:416": " vallabhasyāparityāgas tadākarṣaṇa-kauśalam /",
    "GK16simhrsku:417": " anādaro' parādheṣu sapatnīṣv apy amatsaraḥ //SRs_1.176//",
    "GK16simhrsku:418": " jarjaratvaṃ stana-śroṇi-gaṇḍoru-jaghanādiṣu /",
    "GK16simhrsku:419": " nirmāṃsatā ca bhavati caturthe yauvane striyāḥ //SRs_1.177//",
    "GK16simhrsku:420": " tatra ceṣṭā rati-vidhāv anutsāho' samarthatā /",
    "GK16simhrsku:421": " sapatnīṣv ānukūlyaṃ ca kāntenāviraha-sthitiḥ //SRs_1.178//",
    "GK16simhrsku:422": " tatra śṛṅgāra-yogyatvaṃ sarasāhlāda-kāraṇam /",
    "GK16simhrsku:423": " ādya-dvitīyayor eva na tṛtīya-caturthayoḥ //SRs_1.179//",
    "GK16simhrsku:424": " aṅgāny abhūṣitāny eva prakṣepādyair vibhūṣaṇaiḥ /",
    "GK16simhrsku:425": " yena bhūṣitavad bhāti tad rūpam iti kathyate //SRs_1.180//",
    "GK16simhrsku:426": " muktāphaleṣu chāyāyās taralatvam ivāntarā /",
    "GK16simhrsku:427": " pratibhāti yad aṅgeṣu lāvaṇyaṃ tad ihocyate //SRs_1.181//",
    "GK16simhrsku:428": " aṅga-pratyāngakānāṃ yaḥ sanniveśo yathocitam /",
    "GK16simhrsku:429": " susliṣṭa-sandhi-bandhaḥ syāt tat saundaryam itīryate //SRs_1.182//",
    "GK16simhrsku:430": " yadātmīya-guṇotkarṣair vastv anyan nikaṭa-sthitam /",
    "GK16simhrsku:431": " sārūpyaṃ nayati prājñair ābhirūpyaṃ tad ucyate //SRs_1.183//",
    "GK16simhrsku:432": " spṛṣṭaṃ yatrāṅgam aspṛṣṭam iva syān mārdavaṃ hi tat /",
    "GK16simhrsku:433": " yā sparśāsahatāṅgeṣu komalasyāpi vastunaḥ //SRs_1.184//",
    "GK16simhrsku:434": " tat saukumāryaṃ tredhā syān mukhya-madhyādhama-kramāt /",
    "GK16simhrsku:435": " aṅgaṃ puṣpādi-saṃsparśāsahaṃ yena tad uttamam //SRs_1.185//",
    "GK16simhrsku:436": " na saheta kara-sparśaṃ yenāṅgaṃ madhyamaṃ hi tat /",
    "GK16simhrsku:437": " yenāṅgamātapādīnām asahaṃ tad ihādhamam //SRs_1.186//",
    "GK16simhrsku:438": " caturdhālaṅkṛtir vāso-bhūṣā-mālyānulepanaiḥ /",
    "GK16simhrsku:439": " taṭasthāś candrikā dhārā-gṛha-candrodayāv api //SRs_1.187//",
    "GK16simhrsku:440": " kokilālāpam ākanda-manda-māruta-ṣaṭ-padāḥ /",
    "GK16simhrsku:441": " latā-maṇḍapa-bhūgeha-dīrghikā-jala-dāravāḥ //SRs_1.188//",
    "GK16simhrsku:442": " prāsāda-garbha-saṅgīta-krīḍādri-sarid-ādayaḥ /",
    "GK16simhrsku:443": " evam ūhyā yathā kālam upabhogopayoginaḥ //SRs_1.189//",
    "GK16simhrsku:444": " [ālambana-gatāś ceṣṭā anubhāvā vivakṣitāḥ /]",
    "GK16simhrsku:445": " bhāvaṃ manogataṃ sākṣāt sva-hetuṃ vyañjayanti ye /",
    "GK16simhrsku:446": " te' nubhāvā iti khyātā bhrū-kṣepa-smitādayaḥ //SRs_1.190//",
    "GK16simhrsku:447": " te caturdhā citta-gātra-vāg-buddhyārambha-sambhavāḥ /",
    "GK16simhrsku:448": " tatra ca bhāvo hāvo helā śobhā kānti-dīptī ca //SRs_1.191//",
    "GK16simhrsku:449": " prāgalbhyaṃ mādhuryaṃ dhairyaudāryaṃ ca cittajā bhāvāḥ /",
    "GK16simhrsku:450": " nirvikārasya cittasya bhāvaḥ syād ādi-vikriyā //SRs_1.192//",
    "GK16simhrsku:451": " grīvā-recaka-saṃyukto bhrū-netrādi-vilāsa-kṛt /",
    "GK16simhrsku:452": " bhāva īṣat-prakāśo yaḥ sa hāva iti kathyate //SRs_1.193//",
    "GK16simhrsku:453": " nānā-vikāraiḥ suvyaktaḥ śṛṅgārākṛti-sūcakaiḥ /",
    "GK16simhrsku:454": " hāva eva bhaved dhelā lalitābhinayātmikā //SRs_1.194//",
    "GK16simhrsku:455": " sā śobhā rūpa-bhogādyair yat syād aṅga-vibhūṣaṇam /",
    "GK16simhrsku:456": " śobhaiva kāntir ākhyātā manmathāpyāyanojjvalā //SRs_1.195//",
    "GK16simhrsku:457": " kāntir eva vayo-bhoga-deśa-kāla-guṇādibhiḥ //",
    "GK16simhrsku:458": " uddīpitātivistāraṃ yātā ced dīptir ucyate //SRs_1.196//",
    "GK16simhrsku:459": " niḥśaṅkatvaṃ prayogeṣu prāgalbhyaṃ parikīrtyate /",
    "GK16simhrsku:460": " mādhuryaṃ nāma ceṣṭānāṃ sarvāvasthāsu mārdavam //SRs_1.197//",
    "GK16simhrsku:461": " sthirā cittonnatir yā tu tad dhairyam iti saṃjñitam /",
    "GK16simhrsku:462": " audāryaṃ vinayaṃ prāhuḥ sarvāvasthānugaṃ budhāḥ //SRs_1.198//",
    "GK16simhrsku:463": " līlā vilāso vicchittir vibhramaḥ kilakiñcitam /",
    "GK16simhrsku:464": " moṭṭāyitaṃ kuṭṭamitaṃ bibboko lalitaṃ tathā //SRs_1.199//",
    "GK16simhrsku:465": " vihṛtaṃ ceti vijñeyā yoṣitāṃ daśa gātrajāḥ /",
    "GK16simhrsku:466": " priyānukaraṇaṃ yat tu madhurālāpa-pūrvakaiḥ //SRs_1.200//",
    "GK16simhrsku:467": " ceṣṭitair gatibhir vā syāt sā līleti nigadyate /",
    "GK16simhrsku:468": " priya-samprāpti-samaye bhrū-netrānana-karmaṇām //SRs_1.201//",
    "GK16simhrsku:469": " tātkāliko viśeṣo yaḥ sa vilāsa itīritaḥ /",
    "GK16simhrsku:470": " ākalpa-kalpanālpāpi vicchittir atikānti-kṛt //SRs_1.202//",
    "GK16simhrsku:471": " priyā-gamana-velāyāṃ madanāveśa-sambhramāt /",
    "GK16simhrsku:472": " vibhramo' ṅgada-hārādi-bhūṣā-sthāna-viparyayaḥ //SRs_1.203//",
    "GK16simhrsku:473": " śoka-roṣāśru-harṣādeḥ saṅkaraḥ kila-kiñcitam /",
    "GK16simhrsku:474": " svābhilāṣa-prakaṭam moṭṭāyitam itīritam //SRs_1.204//",
    "GK16simhrsku:475": " keśādharādi-grahaṇe modamāne' pi mānase /",
    "GK16simhrsku:476": " duḥkhiteva bahiḥ kupyed yatra kuṭṭamitaṃ hi tat //SRs_1.205//",
    "GK16simhrsku:477": " iṣṭe' py anādaro garvān mānād bibboka īritaḥ /",
    "GK16simhrsku:478": " vinyāsa-bhaṅgi-raṅgānāṃ bhrū-vilāsa-manoharāḥ //SRs_1.206//",
    "GK16simhrsku:479": " sukumārā bhaved yatra lalitaṃ tad-udīritam /",
    "GK16simhrsku:480": " īrṣyayā māna-lajjābhyāṃ na dattaṃ yogyam uttaram //SRs_1.207//",
    "GK16simhrsku:481": " kriyayā vyajyate yatra vihṛtaṃ tad udīritam /",
    "GK16simhrsku:482": " itthaṃ śrī-siṃha-bhūpena sattvālaṅkāra-śālinā //SRs_1.208//",
    "GK16simhrsku:483": " kathitāḥ sattvajāḥ strīṇām alaṅkārās tu viṃśatiḥ /",
    "GK16simhrsku:484": " sattvād daśaiva bhāvādyā jātā līlādayas tu na //SRs_1.209//",
    "GK16simhrsku:485": " ato hi viṃśatir bhāvāḥ sāttvikā iti nocitam /",
    "GK16simhrsku:486": " yujyate sāttvikatvaṃ ca bhāvādi-sahacāriṇaḥ //SRs_1.210//",
    "GK16simhrsku:487": " līlādi-daśakasyāpi chatri-nyāya-balāt sphuṭam /",
    "GK16simhrsku:488": " bhojena krīḍitaṃ kelir ity anyau gātrajau smṛtau //SRs_1.211//",
    "GK16simhrsku:489": " ato viṃśatir ity atra saṅkhyeyaṃ nopapadyate /",
    "GK16simhrsku:490": " atrocyate bhāva-tattva-vedinā siṃha-bhūbhujā //SRs_1.212//",
    "GK16simhrsku:491": " ādyaḥ prāg eva bhāvādi-samutpatteś ca śaiśave /",
    "GK16simhrsku:492": " kanyā-vinoda-mātratvād anubhāveṣu neṣyate //SRs_1.213//",
    "GK16simhrsku:493": " prema-visrambha-mātratvān nānyasyāpy anubhāvatā /",
    "GK16simhrsku:494": " ato viṃśatir ity eṣā saṅkhyā saṅkhyāvatāṃ matā //SRs_1.214//",
    "GK16simhrsku:495": " śobhā vilāso mādhuryaṃ dhairyaṃ gāmbhīryam eva ca /",
    "GK16simhrsku:496": " lalitaudārya-tejāṃsi sattva-bhedās tu pauruṣāḥ //SRs_1.215//",
    "GK16simhrsku:497": " nīce dayādhike spardhā śauryotsāhau ca dakṣatā /",
    "GK16simhrsku:498": " yatra prakaṭatāṃ yānti sā śobheti prakīrtitā //SRs_1.216//",
    "GK16simhrsku:499": " vṛṣabhasyeva gambhīrā gatir dhīraṃ ca darśanam /",
    "GK16simhrsku:500": " sasmitaṃ ca vaco yatra sa vilāsa itīritaḥ //SRs_1.217//",
    "GK16simhrsku:501": " tan mādhuryaṃ yatra ceṣṭā-dṛṣṭy-ādeḥ spṛhaṇīyatā /",
    "GK16simhrsku:502": " śṛṅgāra-pracurā ceṣṭā yatra tal lalitaṃ bhavet //SRs_1.218//",
    "GK16simhrsku:503": " atra gāmbhīrya-dhairye dve cittaje gātrajāḥ pare /",
    "GK16simhrsku:504": " eke sādhāraṇān etān menire citta-gātrayoḥ //SRs_1.219//",
    "GK16simhrsku:505": " ālāpaś ca vilāpaś ca saṃlāpaś ca pralāpakaḥ /",
    "GK16simhrsku:506": " anulāpāpalāpau ca sandeśaś cātideśakaḥ //SRs_1.220//",
    "GK16simhrsku:507": " nirdeśaś copadeśaś cāpadeśo vyapadeśakaḥ /",
    "GK16simhrsku:508": " evaṃ dvādaśadhā proktā kīrtitā vāg-ārambhā vicakṣaṇaiḥ //SRs_1.221//",
    "GK16simhrsku:509": " tatrālāpaḥ priyoktiḥ syād vilāpo duḥkhajaṃ vacaḥ /",
    "GK16simhrsku:510": " ukti-pratyuktimad-vākyaṃ saṃlāpa iti kīrtitam //SRs_1.222//",
    "GK16simhrsku:511": " vyarthālāpaḥ pralāpaḥ syād anulāpo muhur vacaḥ /",
    "GK16simhrsku:512": " apalāpas tu pūrvoktasyānyathā yojanaṃ bhavet //SRs_1.223//",
    "GK16simhrsku:513": " sandeśas tu proṣitasya sva-vārtā-preṣaṇaṃ bhavet /",
    "GK16simhrsku:514": " so' tideśo mad-uktāni tad-uktānīti yad vacaḥ //SRs_1.224//",
    "GK16simhrsku:515": " nirdeśas tu bhavet so' yam aham ity ādi-bhāṣaṇam /",
    "GK16simhrsku:516": " yatra śikṣārtha-vacanam upadeśaḥ sa ucyate //SRs_1.225//",
    "GK16simhrsku:517": " anyārtha-kathanaṃ yatra so' padeśa itīritaḥ /",
    "GK16simhrsku:518": " vyājenātmābhilāṣoktir yatrāyaṃ vyapadeśakaḥ //SRs_1.226//",
    "GK16simhrsku:519": " buddhy-ārambhās tathā proktā rīti-vṛtti-pravṛttayaḥ /",
    "GK16simhrsku:520": " rītiḥ syāt pada-vinyāsa-bhaṅgī sā tu tridhā matā //SRs_1.227//",
    "GK16simhrsku:521": " komalā kaṭhinā miśrā ceti syāt tatra komalā /",
    "GK16simhrsku:522": " dvitīya-turya-varṇair yā svalpair vargeṣu nirmitā //SRs_1.228//",
    "GK16simhrsku:523": " alpa-prāṇākṣara-prāyā daśa-prāṇa-samanvitā /",
    "GK16simhrsku:524": " samāsa-rahitā svalpaiḥ samāsair vā vibhūṣitā //SRs_1.229//",
    "GK16simhrsku:525": " vidarbha-jana-hṛdyatvāt sā vaidarbhīti kathyate /",
    "GK16simhrsku:526": " śleṣaḥ prasādaḥ samatā mādhuryaṃ sukumāratā //SRs_1.230//",
    "GK16simhrsku:527": " artha-vyaktir udāratvam ojaḥ kānti-samādhayaḥ /",
    "GK16simhrsku:528": " ete vaidarbha-mārgasya prāṇā daśa guṇāḥ smṛtāḥ //SRs_1.231//",
    "GK16simhrsku:529": " kevalālpa-prāṇa-varṇa-pada-sandarbha-lakṣaṇam /",
    "GK16simhrsku:530": " śaithilyaṃ yatra na spṛṣṭaṃ sa śleṣaḥ samudāhṛtaḥ //SRs_1.232//",
    "GK16simhrsku:531": " prasiddhārtha-padatvaṃ yat sa prasādo nigadyate /",
    "GK16simhrsku:532": " bandha-vaiṣamya-rāhityaṃ samatā pada-gumphane //SRs_1.233//",
    "GK16simhrsku:533": " bandho mṛduḥ sphuṭo miśra iti tredhā sa nigadyate /",
    "GK16simhrsku:534": " tan mādhuryaṃ bhaved yatra śabde' rthe ca sphuṭo rasaḥ //SRs_1.234//",
    "GK16simhrsku:535": " yad aniṣṭhura-varṇatvaṃ saukumāryaṃ tad ucyate /",
    "GK16simhrsku:536": " śrūyamāṇasya vākyasya vinā śabdāntara-spṛhām //SRs_1.235//",
    "GK16simhrsku:537": " arthāvagamakatvaṃ yad artha-vyaktir iyaṃ matā /",
    "GK16simhrsku:538": " ukte vākye guṇotkarṣa-pratibhānam udāratā //SRs_1.236//",
    "GK16simhrsku:539": " samāsa-bahulatvaṃ yat tad ojaḥ iti gīyate /",
    "GK16simhrsku:540": " loka-sthitim anullaṅghya hṛdyārtha-pratipādanam //SRs_1.237//",
    "GK16simhrsku:541": " kāntiḥ syād dvividhā khyātā vārtāyāṃ varṇanāsu ca /",
    "GK16simhrsku:542": " samādhiḥ so' nya-dharmāṇāṃ yad anyatrādhiropaṇam //SRs_1.238//",
    "GK16simhrsku:543": " atidīrgha-samāsa-yutā bahulair varṇair yutā mahā-prāṇaiḥ /",
    "GK16simhrsku:544": " kaṭhinā sā gauḍīyety uktā tad-deśa-budha-manojñatvāt //SRs_1.239//",
    "GK16simhrsku:545": " yatrobhaya-guṇa-grāma-saṃniveśas tulādhṛtaḥ /",
    "GK16simhrsku:546": " sā miśrā saiva pāñcālīty uktā tad-deśaja-priyā //SRs_1.240//",
    "GK16simhrsku:547": " āndhrī lāṭī ca saurāṣṭrīty ādayo miśra-rītayaḥ /",
    "GK16simhrsku:548": " santi tat-tad-deśa-vidvat-priya-miśraṇa-bhedataḥ //SRs_1.241//",
    "GK16simhrsku:549": " ta eva pada-saṅghātās tā evārtha-vibhūtayaḥ /",
    "GK16simhrsku:550": " tathāpi navyaṃ bhavati kāvyaṃ grathana-kauśalāt //SRs_1.242//",
    "GK16simhrsku:551": " tāsāṃ grantha-gaḍutvena lakṣaṇaṃ nocyate mayā /",
    "GK16simhrsku:552": " bhojādi-grantha-bandheṣu tad-ākāṅkṣibhir īkṣyatām //SRs_1.243//",
    "GK16simhrsku:553": " bhāratī sātvatī caiva kaiśiky ārabhaṭīti ca /",
    "GK16simhrsku:554": " catasro vṛttayas tāsām utpattir vakṣyate sphuṭam //SRs_1.244//",
    "GK16simhrsku:555": " jagaty ekārṇave jāte bhagavān avyayaḥ pumān /",
    "GK16simhrsku:556": " bhogi-bhogam adhiṣṭhāya yoga-nidrā-paro' bhavat //SRs_1.245//",
    "GK16simhrsku:557": " tadā vīrya-madonmattau daityendrau madhu-kaiṭabhau /",
    "GK16simhrsku:558": " tarasā devadeveśam āgatau raṇa-kāṅkṣiṇau //SRs_1.246//",
    "GK16simhrsku:559": " vividhaiḥ paruṣair vākyair adhikṣepa-vidhāyinau /",
    "GK16simhrsku:560": " muṣṭi-jānu-prahāraiś ca yodhayāmāsatur harim //SRs_1.247//",
    "GK16simhrsku:561": " tan-nābhi-kamalotpannaḥ prajāpatir abhāṣata /",
    "GK16simhrsku:562": " kim etad bhāratī-vṛttir adhunāpi pravartate //SRs_1.248//",
    "GK16simhrsku:563": " tad imau naya durdharṣau nidhanaṃ tvarayā vibho /",
    "GK16simhrsku:564": " iti tasya vacaḥ śrutvā nijagāda janārdanaḥ //SRs_1.249//",
    "GK16simhrsku:565": " idaṃ kāvya-kriyā-hetor bhāratī nirmitā dhruvam /",
    "GK16simhrsku:566": " bhāṣaṇād vākya-bāhulyād bhāratīyaṃ bhaviṣyati //SRs_1.250//",
    "GK16simhrsku:567": " adhunaiva nihanmy etāv ity ābhāṣya vaco hariḥ /",
    "GK16simhrsku:568": " nirmalair nirvikāraiś ca sāṅga-hārair manoharaiḥ //SRs_1.251//",
    "GK16simhrsku:569": " aṅgais tau yodhayāmāsa daityendrau yuddha-śālinau /",
    "GK16simhrsku:570": " bhūmi-sthānaka-saṃyogaiḥ pada-kṣepais tathā hareḥ //SRs_1.252//",
    "GK16simhrsku:571": " bhūmes tadābhavad bhāras tad-vaśād api bhāratī /",
    "GK16simhrsku:572": " valgitaiḥ śārṅgiṇas tatra dīptaiḥ sambhrama-varjitaiḥ //SRs_1.253//",
    "GK16simhrsku:573": " sattvādhikair bāhu-daṇḍaiḥ sātvatvī vṛttir udgatā /",
    "GK16simhrsku:574": " vicitrair aṅga-hāraiś ca helayā sa tadā hariḥ //SRs_1.254//",
    "GK16simhrsku:575": " yat tau babandha keśeṣu jātā sā kaiśikī tataḥ /",
    "GK16simhrsku:576": " sa-saṃrambhaiḥ savegaiś ca citra-cārī-samutthitaiḥ //SRs_1.255//",
    "GK16simhrsku:577": " niyuddha-karaṇair jātā citrair ārabhaṭī tataḥ /",
    "GK16simhrsku:578": " yasmāc citrair aṅgahāraiḥ kṛtaṃ dānava-mardanam //SRs_1.256//",
    "GK16simhrsku:579": " tasmād abja-bhuvā loke niyuddha-samayaḥ kṛtaḥ /",
    "GK16simhrsku:580": " yaḥ śastrāstrādi-mokṣeṣu nyāyaḥ sa pāribhāṣitaḥ //SRs_1.257//",
    "GK16simhrsku:581": " nāṭya-kāvya-kriyā-yoge rasa-bhāva-samāśritaḥ /",
    "GK16simhrsku:582": " sa eva samayo dhātrā vṛttir ity eva saṃjñitaḥ //SRs_1.258//",
    "GK16simhrsku:583": " hariṇā tena yad vastu valigitair yādṛśaṃ kṛtam /",
    "GK16simhrsku:584": " tadvad eva kṛtā vṛttir dhātrā tasyāṅga-sambhavā //SRs_1.259//",
    "GK16simhrsku:585": " ṛgvedāc ca yajurvedāt sāmavedād atharvaṇaḥ /",
    "GK16simhrsku:586": " bhāraty-ādyā kramāj jātā ity anye tu pracakṣate //SRs_1.260//",
    "GK16simhrsku:587": " prayuktatvena bharatair bhāratīti nigadyate /",
    "GK16simhrsku:588": " prastāvanopayogitvāt sāṅgaṃ tatraiva lakṣyate //SRs_1.261//",
    "GK16simhrsku:589": " sāttvikena guṇenātityāga-śauryādinā yutā /",
    "GK16simhrsku:590": " harṣa-pradhānā santyakta-śoka-bhāvā ca yā bhavet //SRs_1.262//",
    "GK16simhrsku:591": " sātvatī nāma sā vṛttiḥ proktā lakṣaṇa-kovidaiḥ /",
    "GK16simhrsku:592": " aṅgāny asyās tu catvāri saṃlāpottāpakāv api //SRs_1.263//",
    "GK16simhrsku:593": " saṅghātyaḥ parivartaś cety eṣāṃ lakṣaṇam ucyate /",
    "GK16simhrsku:594": " īrṣyā-krodhādibhir bhāvai rasair vīrādbhutādibhiḥ //SRs_1.264//",
    "GK16simhrsku:595": " parasparaṃ gabhīroktiḥ saṃlāpa iti śabdyate /",
    "GK16simhrsku:596": " preraṇaṃ yat parasyādau yuddhāyotthāpakas tu saḥ //SRs_1.265//",
    "GK16simhrsku:597": " mantra-śaktyārtha-śaktyā vā daiva-śaktyātha pauruṣāt /",
    "GK16simhrsku:598": " saṅghasya bhedanaṃ yat tu saṅghātyaḥ sa udāhṛtaḥ //SRs_1.266//",
    "GK16simhrsku:599": " pūrvodyuktasya kāryasya parityāgena yad bhavet /",
    "GK16simhrsku:600": " kāryāntara-svīkaraṇaṃ jñeyaḥ sa parivartakaḥ //SRs_1.267//",
    "GK16simhrsku:601": " nṛtya-gīta-vilāsādi-mṛdu-śṛṅgāra-ceṣṭitaiḥ /",
    "GK16simhrsku:602": " samanvitā bhaved vṛttiḥ kaiśikī ślakṣṇa-bhūṣaṇā //SRs_1.268//",
    "GK16simhrsku:603": " aṅgāny asyās tu catvāri narma tat-pūrvakā ime /",
    "GK16simhrsku:604": " sphañja-sphoṭau ca garbhaś ca teṣāṃ lakṣaṇam ucyate //SRs_1.269//",
    "GK16simhrsku:605": " śṛṅgāra-rasa-bhūyiṣṭhaḥ priya-cittānurañjakaḥ /",
    "GK16simhrsku:606": " agrāmyaḥ parihāsas tu narma syāt tat tridhā matam //SRs_1.270//",
    "GK16simhrsku:607": " śṛṅgāra-hāsyajaṃ śuddha-hāsyajaṃ bhaya-hāsyajam /",
    "GK16simhrsku:608": " śṛṅgāra-hāsyajaṃ narma trividhaṃ parikīrtitam //SRs_1.271//",
    "GK16simhrsku:609": " sambhogecchā-prakaṭanād anurāga-niveśanāt /",
    "GK16simhrsku:610": " tathā kṛtāparādhasya priyasya pratibhedanāt //SRs_1.272//",
    "GK16simhrsku:611": " sambhogecchā-prakaṭanaṃ tridhā vāg-veṣa-ceṣṭitaiḥ /",
    "GK16simhrsku:612": " anurāga-prakāśo' pi bhogecchā-narmavat tridhā //SRs_1.273//",
    "GK16simhrsku:613": " priyāparādha-nirbhedo' py uktas tredhā tathā budhaiḥ /",
    "GK16simhrsku:614": " śuddha-hāsyajam apy uktaṃ tadvad eva tridhā budhaiḥ //SRs_1.274//",
    "GK16simhrsku:615": " hāsyād bhayena janitāj janitaṃ bhaya-hāsyajam /",
    "GK16simhrsku:616": " tad dvidhā mukham aṅgaṃ tu tad dvayaṃ pūrvavat tridhā //SRs_1.275//",
    "GK16simhrsku:617": " agrāmya-narma-nirmāṇa-vedinā siṃha-bhūbhujā /",
    "GK16simhrsku:618": " narmāṣṭādaśadhā bhinnam eva sphuṭam udāhṛtam //SRs_1.276//",
    "GK16simhrsku:619": " narma-sphañjaḥ sukhodyogo bhayānto nava-saṅgame /",
    "GK16simhrsku:620": " narma-sphoṭas tu bhāvāṃśaiḥ sūcito' lpa-raso bhavet //SRs_1.277//",
    "GK16simhrsku:621": " anyais tv akāṇḍe sambhoga-viccheda iti gīyate /",
    "GK16simhrsku:622": " netur vā nāyikāyā vā vyāpāraḥ svārtha-siddhaye //SRs_1.278//",
    "GK16simhrsku:623": " pracchādana-paro yas tu narma-garbhaḥ sa kīrtitaḥ /",
    "GK16simhrsku:624": " pūrva-sthito vipadyeta nāyako yatra cāparas tiṣṭhet //SRs_1.279//",
    "GK16simhrsku:625": " tam apīha narma-garbhaṃ pravadati bharato hi nāṭya-veda-guruḥ /",
    "GK16simhrsku:626": " māyendra-jāla-pracurāṃ citra-yuddha-kriyā-mayīm //SRs_1.280//",
    "GK16simhrsku:627": " chedyair bhedyaiḥ plutair yuktāṃ vṛttim ārabhaṭīṃ viduḥ /",
    "GK16simhrsku:628": " aṅgāny asyās tu catvāri saṅkṣiptir avapātanam //SRs_1.281//",
    "GK16simhrsku:629": " vastūtthāpana-sampheṭāv iti pūrve babhāṣire /",
    "GK16simhrsku:630": " saṅkṣipta-vastu-viṣayā yā māyāśilpa-yojitā //SRs_1.282//",
    "GK16simhrsku:631": " sā saṅkṣiptir iti proktā bharatena mahātmanā /",
    "GK16simhrsku:632": " vadanty anye tu tāṃ netur avasthāntara-saṅgatim //SRs_1.283//",
    "GK16simhrsku:633": " parivartaka-bhedatvāt tad upekṣāmahe vayam /",
    "GK16simhrsku:634": " vibhrāntir avapātaḥ syāt praveśa-drava-vidravaiḥ //SRs_1.284//",
    "GK16simhrsku:635": " tad-vastūtthāpanaṃ yat tu vastu māyopakalpitam /",
    "GK16simhrsku:636": " sampheṭas tu samāghātaḥ kruddha-saṃrabdhayor dvayoḥ //SRs_1.285//",
    "GK16simhrsku:637": " āsāṃ ca madhye vṛttīnāṃ śabda-vṛttis tu bhāratī /",
    "GK16simhrsku:638": " tisro' rtha-vṛttayaḥ śeṣās tac-catasro hi vṛttayaḥ //SRs_1.286//",
    "GK16simhrsku:639": " anye tu miśraṇād āsāṃ miśrāṃ vṛttiṃ ca pañcamīm /",
    "GK16simhrsku:640": " aśeṣa-rasa-sāmānyāṃ manyante lakṣayanti ca //SRs_1.287//",
    "GK16simhrsku:641": " kaiśikī syāt tu śṛṅgāre rase vīre tu sātvatī /",
    "GK16simhrsku:642": " radura-bībhatsayor vṛttir niyatārabhaṭī punaḥ //SRs_1.288//",
    "GK16simhrsku:643": " śṛṅgārādiṣu sarveṣu raseṣv iṣṭaiva bhāratī /",
    "GK16simhrsku:644": " kecit tu tam imaṃ ślokaṃ bhāratīyaṃ niyāmakam //SRs_1.289//",
    "GK16simhrsku:645": " prāyikābhiprāyatayā vyācakṣāṇā vicakṣaṇāḥ /",
    "GK16simhrsku:646": " āsāṃ raseṣu vṛttīnāṃ niyamaṃ nānumanvate //SRs_1.290//",
    "GK16simhrsku:647": " vicāra-sundaro naiṣa mārgaḥ syād ity udāsmahe /",
    "GK16simhrsku:648": " kaiśikī-vṛtti-bhedānāṃ narmādīnāṃ prakalpanam //SRs_1.291//",
    "GK16simhrsku:649": " yatra karuṇam āśritya rasābhāsatva-kāraṇam /",
    "GK16simhrsku:650": " rasābhāsa-prakaraṇe vakṣyate tad idaṃ sphuṭam //SRs_1.292//",
    "GK16simhrsku:651": " tat-tan-nyāya-pravīṇena nyāya-mārgānuvartinā /",
    "GK16simhrsku:652": " darśitaṃ siṃha-bhūpena spaṣṭaṃ vṛtti-catuṣṭayam //SRs_1.293//",
    "GK16simhrsku:653": " tat-tad-deśocitā bhāṣā kriyā veṣā pravṛttayaḥ /",
    "GK16simhrsku:654": " tatra bhāṣā dvidhā bhāṣā vibhāṣā ceti bhedataḥ //SRs_1.294//",
    "GK16simhrsku:655": " tatra bhāṣā sapta-vidhā prācyāvantyā ca māgadhī /",
    "GK16simhrsku:656": " bāhlīkā dākṣiṇātyā ca śaurasenī ca mālavī //SRs_1.295//",
    "GK16simhrsku:657": " saptadhā syād vibhāṣādi śabara-dramilāndhrajāḥ /",
    "GK16simhrsku:658": " śakārābhīra-caṇḍāla-vanecara-bhavā iti //SRs_1.296//",
    "GK16simhrsku:659": " bhāṣā-vibhāṣāḥ santy anyās tat-tad-deśa-janocitāḥ /",
    "GK16simhrsku:660": " tāsām anupayogitvān nātra lakṣaṇam ucyate //SRs_1.297//",
    "GK16simhrsku:661": " tat-tad-deśocitā veṣāḥ kriyāś cātisphuṭāntarāh /",
    "GK16simhrsku:662": " anyeṣāṃ sukha-duḥkhādi-bhāveṣu kṛta-bhāvanam //SRs_1.298//",
    "GK16simhrsku:663": " ānukūlyena yac cittaṃ bhāvakānāṃ pravartate /",
    "GK16simhrsku:664": " sattvaṃ tad iti vijñeyaṃ prājñaiḥ sattvodbhavān imān //SRs_1.299//",
    "GK16simhrsku:665": " sāttvikā iti jānanti bharatādi-maharṣayaḥ /",
    "GK16simhrsku:666": " sarveṣām api bhāvānāṃ yaiḥ sva-sattvaṃ hi bhāvyate //SRs_1.300//",
    "GK16simhrsku:667": " te bhāvā bhāva-tattva-jñaiḥ sāttvikā samudīritāḥ /",
    "GK16simhrsku:668": " te stambha-sveda-romāñcāḥ svara-bhedaś ca vepathuḥ //SRs_1.301//",
    "GK16simhrsku:669": " vaivarṇyam aśru-pralayāv ity aṣṭau parikīrtitāḥ /",
    "GK16simhrsku:670": " stambho harṣa-bhayāmarṣa-viṣādādbhuta-sambhavaḥ //SRs_1.302//",
    "GK16simhrsku:671": " anubhāvā bhavanty ete stambhasya muni-saṃmatāḥ /",
    "GK16simhrsku:672": " saṃjñā-virahitatvaṃ ca śūnyatā niṣprakampatā //SRs_1.303//",
    "GK16simhrsku:673": " nidāgha-harṣa-vyāyāma-śrama-krodha-bhayādibhiḥ /",
    "GK16simhrsku:674": " svedaḥ sañjāyate tatra tv anubhāvā bhavanty amī //SRs_1.304//",
    "GK16simhrsku:675": " svedāpanayavātecchā-vyajana-grahaṇādayaḥ /",
    "GK16simhrsku:676": " romāñco vismayotsāha-harṣādyais tatra vikriyāḥ //SRs_1.305//",
    "GK16simhrsku:677": " romodgamolluka-sanagātra-saṃsparśanādayaḥ /",
    "GK16simhrsku:678": " vaisvaryaṃ sukha-duḥkhādyais tatra syur gadgadādayaḥ //SRs_1.306//",
    "GK16simhrsku:679": " vepathur harṣa-santrāsa-jarā-krodhādibhir bhavet /",
    "GK16simhrsku:680": " tatrānubhāvāḥ sphuraṇa-gātra-kampādayo matāḥ //SRs_1.307//",
    "GK16simhrsku:681": " viṣādātaparoṣādyair vaivarṇyam upajāyate /",
    "GK16simhrsku:682": " mukha-varṇa-parāvṛtti-kārśyādyās tatra vikriyāḥ //SRs_1.308//",
    "GK16simhrsku:683": " viṣāda-roṣa-santoṣā-dhūmādyair aśru tat-kriyāḥ /",
    "GK16simhrsku:684": " bāṣpa-bindu-parikṣepa-netra-saṃmārjanādayaḥ //SRs_1.309//",
    "GK16simhrsku:685": " pralayo duḥkha-dhātādyaiś ceṣṭā tatra visaṃjñatā /",
    "GK16simhrsku:686": " sarve' pi sattva-mūlatvād bhāvā yadyapi sāttvikāḥ //SRs_1.310//",
    "GK16simhrsku:687": " tathāpy amīṣāṃ sattvaika-mūlatvāt sāttvika-prathā /",
    "GK16simhrsku:688": " anubhāvāś ca kathyante bhāva-saṃsūcanād amī //SRs_1.311//",
    "GK16simhrsku:689": " evaṃ dvairūpyam eteṣāṃ kathitaṃ bhāva-kovidaiḥ /",
    "GK16simhrsku:690": " anubhāvaika-nidhinā sukhānubhava-śālinā /",
    "GK16simhrsku:691": " śrī-siṃha-bhūbhujā sāṅgam anubhāvā nirūpitāḥ //SRs_1.312//",
    "GK16simhrsku:692": " asmat-kalpa-latā-dalāni gilati tvat-kāma-gaurvāryatāṃ",
    "GK16simhrsku:693": " mac-cintāmaṇi-vedibhiḥ pariṇamed dūrān nayoccair gajam /",
    "GK16simhrsku:694": " ity ārūḍha-vitardikāḥ pratipathaṃ jalpanti bhūdevatāḥ",
    "GK16simhrsku:695": " siṃha-kṣmābhuji kalpa-vṛkṣa-surabhī-hasty-ādi-dānodyate //SRs_1.313//",
    "GK16simhrsku:696": " rakṣāyāṃ rākṣasāriṃ prabala-vimata-vidrāvaṇe vīrabhadraṃ",
    "GK16simhrsku:697": " kāruṇye rāmabhadraṃ bhuja-bala-vibhavārohaṇe rauhiṇeyam /",
    "GK16simhrsku:698": " pāñcālaṃ cañcalākṣī-paricaraṇa-vidhau pūrṇa-candraṃ prasāde",
    "GK16simhrsku:699": " kandarpa-rūpa-darpe tulayati nitarāṃ siṃha-bhūpāla-candraḥ //SRs_1.314//",
    "GK16simhrsku:700": " iti śrīmad-āndhra-maṇḍalādhīśvara-pratigaṇḍa-bhairava-śrīmad-anapota-narendra-nandana-bhuja-bala-bhīma-śrī-siṃha-bhūpāla-viracite",
    "GK16simhrsku:701": " rasārṇava-sudhākara-nāmni nāṭyālaṅkāra-śāstre rañjakollāso nāma",
    "GK16simhrsku:702": " prathamo vilāsaḥ",
    "GK16simhrsku:703": " dvitīyo vilāsaḥ",
    "GK16simhrsku:704": " rasikollāsaḥ",
    "GK16simhrsku:705": " kalyāṇa-dāyi bhavatāṃ bhaved bhavya-guṇākaram /",
    "GK16simhrsku:706": " kamalākucakāleya-vyañjitoraḥ-sthalaṃ mahaḥ //SRs_3.1//",
    "GK16simhrsku:707": " cid-acit-kṣema-kāriṇyai namaḥ śrī-parṇajādibhiḥ /",
    "GK16simhrsku:708": " vandyāyai vārdhi-nandinyai karāgrastha-payoruhe //SRs_2.2//",
    "GK16simhrsku:709": " vy-abhī ity upasargau dvau viśeṣābhimukhatvayoḥ /",
    "GK16simhrsku:710": " viśeṣeṇābhimukhyena caranti sthāyinaṃ prati //SRs_2.3//",
    "GK16simhrsku:711": " vāg-aṅga-sattva-sūcyā jñeyās te vyabhicāriṇaḥ /",
    "GK16simhrsku:712": " taṃ cārayanti bhāvasya gatiṃ sañcāriṇo' pi //SRs_2.4//",
    "GK16simhrsku:713": " unmajjanto nimajjantaḥ sthāyiny amṛta-vāridhau /",
    "GK16simhrsku:714": " ūrmivad vardhayanty enaṃ yānti tad-rūpatāṃ ca te //SRs_2.5//",
    "GK16simhrsku:715": " nirvedo' tha viṣādo dainyaṃ glāni-śramau ca mada-garvau /",
    "GK16simhrsku:716": " śaṅkā-trāsāvegā unmādāpasmṛtī tathā vyādhiḥ //SRs_2.6//",
    "GK16simhrsku:717": " moho mṛtir ālasyaṃ jāḍyaṃ vrīḍāvahitthā ca /",
    "GK16simhrsku:718": " smṛtir atha vitarka-cintā-mati-dhṛtayo harṣa utsukatvaṃ ca //SRs_2.7//",
    "GK16simhrsku:719": " augryam arṣāsūyāś cāpalyaṃ caiva nidrā ca /",
    "GK16simhrsku:720": " suptir bodha itīme bhāvā vyabhicāriṇaḥ samākhyātāḥ //SRs_2.8//",
    "GK16simhrsku:721": " tattva-jñānāc ca daurgatyāv āpado viprayogataḥ /",
    "GK16simhrsku:722": " īrṣyāder api saṃjātaṃ nirvedaḥ svāvamānanam [*1] //SRs_2.9//",
    "GK16simhrsku:723": " prārabdha-kāryānirvāhād iṣṭānavāpter vipattitaḥ /",
    "GK16simhrsku:724": " aparādha-parijñānād anutāpas tu yo bhavet //SRs_2.10//",
    "GK16simhrsku:725": " viṣādaḥ sa tridhā jyeṣṭha-madhyamādhama-saṃśrayāt /",
    "GK16simhrsku:726": " sahāyānveṣaṇopāya-cintādyā uttame matāḥ //SRs_2.11//",
    "GK16simhrsku:727": " anutsāhaś ca vaicittyam ity ādyā madhyame matāḥ /",
    "GK16simhrsku:728": " adhamasyānubhāvāḥ syur vaicitryam avalokanam //SRs_2.12//",
    "GK16simhrsku:729": " rodana-śvāsita-dhyāna-mukha-śoṣādayo' pi ca /",
    "GK16simhrsku:730": " hṛt-tāpa-durgatatvādyair anauddhatyaṃ hi dīnatā //SRs_2.13//",
    "GK16simhrsku:731": " tatrānubhāvā mālinya-gātra-stambhādayo matāḥ /",
    "GK16simhrsku:732": " ādhi-vyādhi-jarā-tṛṣṇā-vyāyāma-suratādibhiḥ //SRs_2.14//",
    "GK16simhrsku:733": " niṣprāṇatā glānir atra kṣāmāṅga-vacana-kriyāḥ /",
    "GK16simhrsku:734": " kampānutsāha-vaivarṇya-nayana-bhramaṇādayaḥ //SRs_2.15//",
    "GK16simhrsku:735": " śramo mānasa-khedaḥ syād adhva-nṛtya-ratādobhiḥ /",
    "GK16simhrsku:736": " aṅga-mardana-niḥśvāsau pāda-saṃvāhanaṃ tathā //SRs_2.16//",
    "GK16simhrsku:737": " jṛmbhaṇaṃ mandayānaṃ ca mukhanetra-vighūrṇanam /",
    "GK16simhrsku:738": " sītkṛtiś ceti vijñeyā anubhāvāḥ śramodbhavāḥ //SRs_2.17//",
    "GK16simhrsku:739": " madas tv ānanda-saṃmoha-sambhedo madirākṛtaḥ /",
    "GK16simhrsku:740": " sa tridhā taruṇo madhyo' pakṛṣṭaś ceti bhedataḥ //SRs_2.18//",
    "GK16simhrsku:741": " dṛṣṭiḥ smerā mukhe rāgaḥ sasmitākulitaṃ vacaḥ /",
    "GK16simhrsku:742": " lalitāviddha-gaty-ādyāś ceṣṭāḥ syus taruṇe made //SRs_2.19//",
    "GK16simhrsku:743": " madhyame tu made vāci skhalanaṃ ghūrṇanaṃ dṛśoḥ /",
    "GK16simhrsku:744": " gamane vaktratā bāhvor vikṣepa-srastatādayaḥ //SRs_2.20//",
    "GK16simhrsku:745": " apakṛṣṭe tu ceṣṭāḥ syur gati-bhaṅgo visaṃjñatā /",
    "GK16simhrsku:746": " niṣṭhīvanaṃ muhuḥ śvāso hikkā chardyādayo matāḥ //SRs_2.21//",
    "GK16simhrsku:747": " taruṇas tūttamādīnāṃ madhyamo madhya-nīcayoḥ /",
    "GK16simhrsku:748": " apakṛṣṭas tu nīcānāṃ tat-tan-mada-vivardhane //SRs_2.22//",
    "GK16simhrsku:749": " uttama-prakṛtiḥ śete madhyo hasati gāyati /",
    "GK16simhrsku:750": " adhama-prakṛtir grāmyaṃ paruṣaṃ vakti roditi //SRs_2.23//",
    "GK16simhrsku:751": " aiśvaryādi-kṛtaḥ kaiścit māno mada itīritaḥ /",
    "GK16simhrsku:752": " vakṣyamāṇasya garvasya bheda evety udāsmahe //SRs_2.24//",
    "GK16simhrsku:753": " aiśvarya-rūpa-tāruṇya-kula-vidyā-balair api /",
    "GK16simhrsku:754": " iṣṭa-lābhādinānyeṣām avajñā garva īritaḥ //SRs_2.25//",
    "GK16simhrsku:755": " anubhāvā bhavanty atra gurv-ājñādy-ājñā-vyatikramaḥ /",
    "GK16simhrsku:756": " anuttara-praadānaṃ ca vaimukhyaṃ bhāṣaṇe' pi ca //SRs_2.26//",
    "GK16simhrsku:757": " vibhramāpahnutī vākya-pāruṣyam anavekṣaṇam /",
    "GK16simhrsku:758": " avekṣaṇaṃ nijāṅgānām aṅga-bhaṅgādayo' pi ca //SRs_2.27//",
    "GK16simhrsku:759": " śaṅkā cauryāparādhādyaiḥ svāniṣṭotprekṣaṇaṃ matam /",
    "GK16simhrsku:760": " tatra ceṣṭāmuhuḥ pārśva-darśanaṃ mukha-śoṣaṇam //SRs_2.28//",
    "GK16simhrsku:761": " avakuṇṭhana-vaivarṇya-kaṇṭha-sādādayo' pi ca /",
    "GK16simhrsku:762": " śaṅkā dvidyeyam ātmotthā parotthā ceti bhedataḥ //SRs_2.29//",
    "GK16simhrsku:763": " svākārya-janitā svotthā prāyo vyaṅgyeyam iṅgitaiḥ /",
    "GK16simhrsku:764": " iṅgitāni tu pakṣma-bhrū-tārakā-dṛṣṭi-vikriyāḥ //SRs_2.30//",
    "GK16simhrsku:765": " parotthā tu nijasyaiva parasyākāryato bhavet /",
    "GK16simhrsku:766": " prāyeṇākāra-ceṣṭābhyāṃ tām imām anubhāvayet //SRs_2.31//",
    "GK16simhrsku:767": " ākāraḥ sāttvikaś ceṣṭā tv aṅga-pratyaṅgajāḥ kriyāḥ /",
    "GK16simhrsku:768": " trāsas tu citta-cāñcalyaṃ vidyut-kravyāda-garjitaiḥ //SRs_2.32//",
    "GK16simhrsku:769": " tathā bhūta-bhujaṅgādyair vijñeyās tatra vikriyāḥ /",
    "GK16simhrsku:770": " utkampa-gātra-saṅkoca-romāñca-stambha-gadgadāḥ //SRs_2.33//",
    "GK16simhrsku:771": " muhur nimeṣa-vibhrānti-pārśvasthālambanādayaḥ /",
    "GK16simhrsku:772": " cittasya sambhramo yaḥ syād āvego' yaṃ sa cāṣṭadhā //SRs_2.34//",
    "GK16simhrsku:773": " utpāta-vāta-varṣāgni-matta-kuñjara-darśanāt /",
    "GK16simhrsku:774": " priyāpriya-śruteś cāpi śatrava-vyasanād api //SRs_2.35//",
    "GK16simhrsku:775": " tatrautpātas tu śailādi-kampa-ketūdayādayaḥ /",
    "GK16simhrsku:776": " taj-jāḥ sarvāṅga-visraṃso vaimukhyam apasarpaṇam //SRs_2.36//",
    "GK16simhrsku:777": " viṣāda-mukha-vaivarṇya-vismayādyās tu vikriyāḥ /",
    "GK16simhrsku:778": " tvarayāgamanaṃ vastra-grahaṇaṃ cāvakuṇṭhanam //SRs_2.37//",
    "GK16simhrsku:779": " netrāvamārjanādyāś ca vātāvega-bhavāḥ kriyāḥ /",
    "GK16simhrsku:780": " chatra-graho' ṅga-saṅkoco bāhu-svastika-dhāvane //SRs_2.38//",
    "GK16simhrsku:781": " uṣṇāśrayaṇam ity ādyā varṣāvega-bhavāḥ kriyāḥ /",
    "GK16simhrsku:782": " agny-āvegaḥ-bhavāś ceṣṭā vījanaṃ cāṅga-dhūnanam //SRs_2.39//",
    "GK16simhrsku:783": " vyatyasta-pada-vikṣepa-netra-saṅkocanādayaḥ /",
    "GK16simhrsku:784": " āvege kuñjarodbhūte satvaraṃ cāpasarpaṇam //SRs_2.40//",
    "GK16simhrsku:785": " vilokanaṃ muhuḥ paścāt trāsa-kampādayo matāḥ /",
    "GK16simhrsku:786": " priya-śravaṇaje hy asmin abhutthānopagūhane //SRs_2.41//",
    "GK16simhrsku:787": " prīti-dānaṃ priyaṃ vākyaṃ romaharṣādayo' pi ca /",
    "GK16simhrsku:788": " apriya-śrutije' py asmin vilāpah parivartanam //SRs_2.42//",
    "GK16simhrsku:789": " ākranditaṃ ca patanaṃ parito bhramaṇādayaḥ /",
    "GK16simhrsku:790": " ceṣṭāḥ syuḥ śātravāvege varma-śastrādi-dhāraṇam //SRs_2.43//",
    "GK16simhrsku:791": " ratha-vāji-gajāroha-sahasāpakramādayaḥ /",
    "GK16simhrsku:792": " ete syur uttamādīnām anubhāvā yathocitam //SRs_2.44//",
    "GK16simhrsku:793": " unmādaś citta-vibhrāntir viyogād iṣṭa-nāśataḥ /",
    "GK16simhrsku:794": " viyogaje tu ceṣṭāḥ syur dhāvanaṃ paridevanam //SRs_2.45//",
    "GK16simhrsku:795": " asambaddha-pralapanaṃ śayaṇaṃ sahasotthitiḥ /",
    "GK16simhrsku:796": " acetanaiḥ sahālāpo nirnimitta-smitādayaḥ //SRs_2.46//",
    "GK16simhrsku:797": " iṣṭa-nāśa-kṛte tv asmin bhasmādi-parilepanam /",
    "GK16simhrsku:798": " nṛtya-gītādi-racanā tṛṇa-nirmālya-dhāraṇam //SRs_2.47//",
    "GK16simhrsku:799": " cīvarāvaraṇādīni prāg-uktāś cāpi vikriyāḥ /",
    "GK16simhrsku:800": " dhātu-vaiṣamya-doṣeṇa bhūtāveśādinā kṛtaḥ //SRs_2.48//",
    "GK16simhrsku:801": " citta-kṣobhas tv apasmāras tatra ceṣṭāḥ prakampanam /",
    "GK16simhrsku:802": " dhāvanaṃ patanaṃ stambho bhramaṇaṃ netra-vikriyāḥ //SRs_2.49//",
    "GK16simhrsku:803": " svoṣṭha-daṃśa-bhujāsphoṭa-lālā-phenādayo' pi ca /",
    "GK16simhrsku:804": " doṣa-vaiṣamyajas tv eṣa vyādhir evety udāsmahe //SRs_2.50//",
    "GK16simhrsku:805": " doṣodreka-viyogādyair syād vyādhir atra tu /",
    "GK16simhrsku:806": " gātra-stambhaḥ ślathāṅgatvaṃ kūjanaṃ mukha-kūṇanam //SRs_2.51//",
    "GK16simhrsku:807": " srastāṅgatākṣi-vikṣepa-niḥśvāsādyās tu vikriyāḥ /",
    "GK16simhrsku:808": " saśīto dāha-yuktaḥ sa dvividhaḥ parikīrtitaḥ [*2] //SRs_2.52//",
    "GK16simhrsku:809": " hanu-sañcālanaṃ bāṣpaḥ sarvāṅgotkampa-kūjane /",
    "GK16simhrsku:810": " jānu-kuñcana-romāñca-mukha-śoṣādayo' pi ca //SRs_2.53//",
    "GK16simhrsku:811": " dāha-jvare tu ceṣṭāḥ syuḥ śīta-mālyādi-kāṅkṣaṇam /",
    "GK16simhrsku:812": " pāṇi-pāda-parikṣepa-mukha-śoṣādayo' pi ca //SRs_2.54//",
    "GK16simhrsku:813": " āpad-bhīti-viyogādyair mohaś cittasya mūḍhatā /",
    "GK16simhrsku:814": " vikriyās tatra vijñeyā indriyāṇāṃ ca śūnyatā //SRs_2.55//",
    "GK16simhrsku:815": " niśceṣṭatāṅga-bhramaṇa-patanāghūrṇanādayaḥ /",
    "GK16simhrsku:816": " vāyor dhanañjayākhyasya viprayogo ya ātmanā //SRs_2.56//",
    "GK16simhrsku:817": " śarīrāvacchedavatā maraṇaṃ nāma tad bhavet /",
    "GK16simhrsku:818": " etac ca dvividhaṃ proktaṃ vyādhijaṃ cābhighātajam //SRs_2.57//",
    "GK16simhrsku:819": " ādyaṃ tv asādhya-hṛc-chūla-viṣūcy-ādi-samudbhavam /",
    "GK16simhrsku:820": " amī tatrānubhāvāḥ syur avyaktākṣara-bhāṣaṇam //SRs_2.58//",
    "GK16simhrsku:821": " vivarṇa-gātratā manda-śvāsādi stambha-mīlane /",
    "GK16simhrsku:822": " hikkā parijanāpekṣā-niśceṣṭendriyatādayaḥ //SRs_2.59//",
    "GK16simhrsku:823": " dvitīyaṃ ghāta-patana-dohodbandha-viṣādijam /",
    "GK16simhrsku:824": " tatra ghātādije bhūmi-patana-krandanādayaḥ //SRs_2.60//",
    "GK16simhrsku:825": " viṣaṃ tu vatsanābhādyam aṣṭau vegās tad-udbhavāḥ /",
    "GK16simhrsku:826": " kārṣṇyaṃ kampo dāho hikkā phenaś ca kandhara-bhaṅgaḥ //SRs_2.61//",
    "GK16simhrsku:827": " jaḍatā mṛtir iti kathitā kramaśaḥ prathamādyā vegajāś ceṣṭāḥ /",
    "GK16simhrsku:828": " svabhāva-śrama-sauhitya-garbha-nirbharatādibhiḥ //SRs_2.62//",
    "GK16simhrsku:829": " kṛcchrāt kriyonmukhatvaṃ yat tad ālasyam iha kriyāḥ /",
    "GK16simhrsku:830": " aṅga-bhaṅgaḥ kriyā-dveṣo jṛmbhaṇākṣi-vimardane //SRs_2.63//",
    "GK16simhrsku:831": " śayyāsanaika-priyatā tandrī-nidrādayo' pi ca /",
    "GK16simhrsku:832": " jāḍyam apratipattiḥ syād iṣṭāniṣṭhārthayoḥ śruteḥ //SRs_2.64//",
    "GK16simhrsku:833": " dṛṣṭer vā virahādeś ca kriyās tatrānimeṣatā /",
    "GK16simhrsku:834": " aśrutiḥ pāravaśyaṃ ca tūṣṇīm-bhāvādayo' pi ca //SRs_2.65//",
    "GK16simhrsku:835": " akārya-karaṇāvajñā-stuti-nūtana-saṅgamaiḥ /",
    "GK16simhrsku:836": " pratīkārākriyādyaiś ca vrīḍatvanatidhṛṣṭatā //SRs_2.66//",
    "GK16simhrsku:837": " tatra ceṣṭā nigūḍhoktir ādhomukhya-vicintane /",
    "GK16simhrsku:838": " anirgamo bahiḥ kvāpi dūrād evāvaguṇṭhanam //SRs_2.67//",
    "GK16simhrsku:839": " nakhānāṃ kṛntanaṃ bhūmi-lekhanaṃ caivam ādayaḥ /",
    "GK16simhrsku:840": " avahitthākāra-guptir jaihmya-prābhava-nītibhiḥ //SRs_2.68//",
    "GK16simhrsku:841": " lajjā-sādhvasa-dākṣiṇya-prāgalbhyāpajayādibhiḥ /",
    "GK16simhrsku:842": " anyathā-kathanaṃ mithyā-dhairyam anyatra vīkṣaṇam //SRs_2.69//",
    "GK16simhrsku:843": " kathā-bhaṅgādayo' py asyām anubhāvā bhavanty amī /",
    "GK16simhrsku:844": " svāsthya-cintā-dṛḍhābhyāsa-sadṛśālokanādibhiḥ //SRs_2.70//",
    "GK16simhrsku:845": " smṛtiḥ pūrvānubhūtārtha-pratītis tatra vikriyāḥ /",
    "GK16simhrsku:846": " kampanodvahane mūrdhno bhrū-vikṣepādayo' pi ca //SRs_2.71//",
    "GK16simhrsku:847": " ūho vitarkaḥ sandeha-vimarṣa-pratyayādibhiḥ /",
    "GK16simhrsku:848": " janito nirṇayāntaḥ syād asatyaḥ satya eva vā //SRs_2.72//",
    "GK16simhrsku:849": " tatrānubhāvāḥ syur amī bhrū-śiraḥ- ksepaṇādayaḥ /",
    "GK16simhrsku:850": " iṣṭa-vastv-apariprāpter aiśvarya-bhraṃśanādibhiḥ //SRs_2.73//",
    "GK16simhrsku:851": " cintā dhyānātmikā tasyām anubhāvā bhavanty amī /",
    "GK16simhrsku:852": " kārśyādhomukhya-santāpa-niḥśvāsocchrvasanādayaḥ //SRs_2.74//",
    "GK16simhrsku:853": " nānā-śāstrāratha-mathanād artha-nirdhāraṇaṃ matiḥ /",
    "GK16simhrsku:854": " tatra ceṣṭās tu kartavya-karaṇaṃ saṃśaya-chidā //SRs_2.75//",
    "GK16simhrsku:855": " śiṣyopadeśa-bhrū-kṣepāv ūhāpohādayo' pi ca /",
    "GK16simhrsku:856": " jñāna-vijñāna-gurvādi-bhakti-nānārtha-siddhibhiḥ //SRs_2.76//",
    "GK16simhrsku:857": " lajjādibhiś ca cittasya naispṛhyaṃ dhṛtir ucyate /",
    "GK16simhrsku:858": " atrānubhāvā vijñeyāḥ prāptārthānubhavas tathā //SRs_2.77//",
    "GK16simhrsku:859": " aprāptātīta-naṣṭārthān abhisaṅkṣobhaṇādayaḥ /",
    "GK16simhrsku:860": " manorathasya lābhena siddhyā yogyasya vastunaḥ //SRs_2.78//",
    "GK16simhrsku:861": " mitra-saṅgama-devādi-prasādādeś ca kalpitaḥ /",
    "GK16simhrsku:862": " manaḥ-prasādo harṣaḥ syād atra netrāsya-phullatā //SRs_2.79//",
    "GK16simhrsku:863": " priyābhāṣaṇam āśleṣaḥ pulakānāṃ prarohaṇam /",
    "GK16simhrsku:864": " svedodgamaś ca hastena hasta-sampīḍanādayaḥ //SRs_2.80//",
    "GK16simhrsku:865": " kālākṣamatvam autsukyam iṣṭa-vastu-viyogataḥ /",
    "GK16simhrsku:866": " tad-darśanād ramya-vastu-didṛkṣādeś ca tat-kriyāḥ //SRs_2.81//",
    "GK16simhrsku:867": " tvarānavasthitiḥ śayyā-sthitir uttāna-cintane /",
    "GK16simhrsku:868": " śarīra-gauravaṃ nidrā-tandrā-niḥśvasitādayaḥ //SRs_2.82//",
    "GK16simhrsku:869": " aparādhāvamānābhyāṃ cauryāābhigrahaṇādibhiḥ /",
    "GK16simhrsku:870": " asat-pralāpanādyaiś ca kṛtaṃ caṇḍatvam ugratā //SRs_2.83//",
    "GK16simhrsku:871": " kriyās tatrāsya-nayana-rāgo bandhana-tāḍane /",
    "GK16simhrsku:872": " śirasaḥ kampanaṃ kheda-vadha-nirbhartsanādayaḥ //SRs_2.84//",
    "GK16simhrsku:873": " adhikṣepāvamānādyaiḥ krodho' marṣa itīryate /",
    "GK16simhrsku:874": " tatra sveda-śiraḥ-kampāv ādhomukhya-vicintane //SRs_2.85//",
    "GK16simhrsku:875": " upāyānveṣaṇotsāha-vyavasādayaḥ kriyāḥ /",
    "GK16simhrsku:876": " para-saubhāgya-sampatti-vidyā-śauryādi-hetubhiḥ //SRs_2.86//",
    "GK16simhrsku:877": " guṇe' pi doṣāropaḥ syād asūyā tatra vikriyāḥ /",
    "GK16simhrsku:878": " mukhāpavartanaṃ garhā bhrū-bhedānādarādayaḥ //SRs_2.87//",
    "GK16simhrsku:879": " rāga-dveṣādibhiś citta-lāghavaṃ cāpalaṃ bhavet /",
    "GK16simhrsku:880": " ceṣṭās tatrāvicāreṇa parirambhāvalambane //SRs_2.88//",
    "GK16simhrsku:881": " niṣkāsanokti-pāruṣye tāḍanājñāpanādayaḥ /",
    "GK16simhrsku:882": " mada-svabhāva-vyāyāma-niścintatva-śramādibhiḥ //SRs_2.89//",
    "GK16simhrsku:883": " mano-nimīlanaṃ nidrā ceṣṭās tatrāsya-gauravam /",
    "GK16simhrsku:884": " āghūrṇamāna-netratvam aṅgānāṃ parimardanam //SRs_2.90//",
    "GK16simhrsku:885": " niḥśvāsocchvāsane sanna-gātratvaṃ netra-mīlanam /",
    "GK16simhrsku:886": " śarīrasya ca saṅkoco jāḍyaṃ cety evam ādayaḥ //SRs_2.91//",
    "GK16simhrsku:887": " udreka eva nidrāyāḥ suptiḥ syāt tatra vikriyāḥ /",
    "GK16simhrsku:888": " indriyoparatir netra-mīlanaṃ srasta-gātratā //SRs_2.92//",
    "GK16simhrsku:889": " utsvapnāyitanaiś calya-śvāsocchvāsādayo' pi ca /",
    "GK16simhrsku:890": " svapna-sparśana-nidhvāna-nidrā-sampūrṇatādibhiḥ //SRs_2.93//",
    "GK16simhrsku:891": " prabodhaś cetanāvāptiś ceṣṭās tatrākṣi-mardanam /",
    "GK16simhrsku:892": " śayyāyā mokṣaṇaṃ bāhu-vikṣepo' ṅguli-moṭanam //SRs_2.94//",
    "GK16simhrsku:893": " śiraḥ-kaṇḍūyanaṃ cāṅga-valanaṃ caivam ādayaḥ /",
    "GK16simhrsku:894": " uttamādhama-madhyeṣu sāttvikā vyabhicāriṇaḥ //SRs_2.95//",
    "GK16simhrsku:895": " vibhāvair anubhāvaiś ca varṇanīyā yathocitam /",
    "GK16simhrsku:896": " udvega-sneha-dambherṣyā-pramukhāś citta-vṛttayaḥ //SRs_2.96//",
    "GK16simhrsku:897": " ukteṣv antarbhavantīti na pṛthaktvena darśitāḥ /",
    "GK16simhrsku:898": " vibhāvāś cānubhāvāś ca te bhavanti parasparam //SRs_2.97//",
    "GK16simhrsku:899": " kārya-kāraṇa-bhāvas tu jñeyaḥ prāyeṇa lokataḥ /",
    "GK16simhrsku:900": " svātantryāt pāratantryāc ca te dvidhā vyabhicāriṇaḥ //SRs_2.98//",
    "GK16simhrsku:901": " para-poṣakatāṃ prāptāḥ paratantrā itīritāḥ /",
    "GK16simhrsku:902": " tad-abhāve svatantrāḥ syur bhāvā iti ca te smṛtāḥ //SRs_2.99//",
    "GK16simhrsku:903": " ābhāsatā bhaved eṣām anaucitya-pravartitām /",
    "GK16simhrsku:904": " asatyatvād ayogyatvād anaucityaṃ dvidhā bhavet //SRs_2.100//",
    "GK16simhrsku:905": " asatyatva-kṛtaṃ tat syād acetana-gataṃ tu yat /",
    "GK16simhrsku:906": " ayogyatva-kṛtaṃ proktaṃ nīca-tiryaṅ-narāśrayam //SRs_2.101//",
    "GK16simhrsku:907": " utpatti-sandhi-śāvalya-śāntayo vyabhicāriṇām /",
    "GK16simhrsku:908": " daśāś catasras tatra utpattir bhāva-sambhavaḥ //SRs_2.102//",
    "GK16simhrsku:909": " sarūpam asarūpaṃ vā bhinna-kāraṇa-kalpitam /",
    "GK16simhrsku:910": " bhāva-dvayaṃ milati cet sa sandhir iti gīyate //SRs_2.103//",
    "GK16simhrsku:911": " atyārūḍhasya bhāvasya vilayaḥ śāntir ucyate /",
    "GK16simhrsku:912": " śavalatvaṃ tu bhāvānāṃ saṃmardaḥ syāt parasparam //SRs_2.104//",
    "GK16simhrsku:913": " dig-antarāla-sañcāra-kīrtinā siṃha-bhūbhujā /",
    "GK16simhrsku:914": " evaṃ sañcāriṇaḥ sarve sa-prapañcaṃ nirūpitāḥ //SRs_2.105//",
    "GK16simhrsku:915": " sajātīyair vijātīyair bhāvair ye tv atiraskṛtāḥ /",
    "GK16simhrsku:916": " kṣrābdhivan nayanty anyān svātmatvaṃ sthāyino hi te //SRs_2.106//",
    "GK16simhrsku:917": " bharatena ca te kathitā rati-hāsotsāha-vismaya-krodhāḥ /",
    "GK16simhrsku:918": " śoko' tha jugupsā bhayam ity aṣṭau lakṣma vakṣyate teṣām //SRs_2.107//",
    "GK16simhrsku:919": " yūnor anyonya-viṣayā sthāyinīcchā ratir bhavet /",
    "GK16simhrsku:920": " nisargeṇābhiyogena saṃsargeṇābhimānataḥ //SRs_2.108//",
    "GK16simhrsku:921": " upamādhyātma-viṣayair eṣā syāt tatra vikriyāḥ /",
    "GK16simhrsku:922": " kaṭākṣa-pāta-bhrū-kṣepa-priya-vāg-ādayo matāḥ //SRs_2.109//",
    "GK16simhrsku:923": " bhojas tu samprayogeṇa ratim anyām udāharat /",
    "GK16simhrsku:924": " samprayogasya śabdādiṣv antarbhāvān na tan-matam //SRs_2.110//",
    "GK16simhrsku:925": " aṅkura-pallava-kalikā-praspunaphalabhoga-bhāg iyaṃ kramaśaḥ /",
    "GK16simhrsku:926": " premā mānaḥ praṇayaḥ sneho rāgo' nurāgaś ca //SRs_2.111//",
    "GK16simhrsku:927": " sa premā bheda-rahitaṃ yūnor yad bhāva-bandhanaṃ /",
    "GK16simhrsku:928": " yat tu premānubandhena svātantryād dhṛdayaṅgamam //SRs_2.112//",
    "GK16simhrsku:929": " bahnāti bhāva-kauṭilyaṃ so' yaṃ māna itīryate /",
    "GK16simhrsku:930": " bāhyāntaropacārair yat prema-mānopakalpitaiḥ //SRs_2.113//",
    "GK16simhrsku:931": " badhnāti bhāva-viśrambhaṃ so' yaṃ praṇaya ucyate /",
    "GK16simhrsku:932": " viśrambhe paramāṃ kāṣṭhām ārūḍhe darśanādibhiḥ //SRs_2.114//",
    "GK16simhrsku:933": " yatra dravaty antaraṅgaṃ sa sneha iti kathyate /",
    "GK16simhrsku:934": " sa tredhā kathyate prauḍha-madhya-manda-vibhedataḥ //SRs_2.115//",
    "GK16simhrsku:935": " pravāsādibhir ajñāta-citta-vṛttau priye jane /",
    "GK16simhrsku:936": " itara-kleśa-kārī yaḥ sa prauḍhaḥ sneha ucyate //SRs_2.116//",
    "GK16simhrsku:937": " itarānubhavāpekṣāṃ sahate yaḥ sa madhyamaḥ /",
    "GK16simhrsku:938": " dvayor ekasya mānādau tad anyasya karoti yaḥ //SRs_2.117//",
    "GK16simhrsku:939": " naivopekṣāṃ na cāpekṣāṃ sa sneho manda ucyate /",
    "GK16simhrsku:940": " duḥkham apy adhikaṃ citte sukhatvenaiva rajyate //SRs_2.118//",
    "GK16simhrsku:941": " yena sneha-prakarṣeṇa sa rāga iti gīyate /",
    "GK16simhrsku:942": " kusumbha-nīlī-mañjiṣṭha-rāga-bhedena sa tridhā //SRs_2.119//",
    "GK16simhrsku:943": " kusumbha-rāgaḥ sa jñeyo yaś citte rajyati kṣaṇāt /",
    "GK16simhrsku:944": " atiprakāśamāno' pi kṣaṇād eva vinaśyati //SRs_2.120//",
    "GK16simhrsku:945": " nīlī-rāgas tu yaḥ sakto nāpaiti na ca dīpyate /",
    "GK16simhrsku:946": " acireṇaiva saṃsaktaś cirād api na naśyati //SRs_2.121//",
    "GK16simhrsku:947": " atīva śobhate yo' sau māñjiṣṭho rāga ucyate /",
    "GK16simhrsku:948": " rāga eva svayaṃ vedya-daśā-prāptyā prakāśitaḥ //SRs_2.122//",
    "GK16simhrsku:949": " yāvad-āśraya-vṛttiś ced anurāga itīritaḥ /",
    "GK16simhrsku:950": " anye prītiṃ rater bhedm āmananti na tan-matam //SRs_2.123//",
    "GK16simhrsku:951": " asamprayoga-viṣayā seyaṃ harṣān na bhidyate /",
    "GK16simhrsku:952": " bhāṣaṇākṛti-veṣāṇaṃ kriyāyāś ca vikārataḥ //SRs_2.124//",
    "GK16simhrsku:953": " laulyādeś ca parasthānām eṣām anukṛter api /",
    "GK16simhrsku:954": " vikāraś cetaso hāsas tatra ceṣṭāḥ samīritāḥ //SRs_2.125//",
    "GK16simhrsku:955": " dṛṣṭer vikāro nāmauṣṭha-kapola-spandanādayaḥ /",
    "GK16simhrsku:956": " śaktir dhariya-sahāyādyaiḥ phala-ślāghyeṣu karmasu //SRs_2.126//",
    "GK16simhrsku:957": " satvarā mānasī vṛttir utsāhas tatra vikriyāḥ /",
    "GK16simhrsku:958": " kālādyavekṣaṇaṃ dhairyaṃ vāg-ārambhādayo' pi ca //SRs_2.127//",
    "GK16simhrsku:959": " sahajāhārya-bhedena sa dvidhā paribhāṣyate /",
    "GK16simhrsku:960": " lokottara-padārthānāṃ tat-pūrva-lokanādibhiḥ //SRs_2.128//",
    "GK16simhrsku:961": " vistāraś cetaso yas tu vismayaḥ sa nigadyate /",
    "GK16simhrsku:962": " kriyās tatrākṣi-vistāra-sādhūkti-pulakādayaḥ //SRs_2.129//",
    "GK16simhrsku:963": " vadhāvajñādibhiś citta-jvalanaṃ krodha īritaḥ /",
    "GK16simhrsku:964": " eṣa tridhā bhavet kordha-kopa-roṣa-prabhedataḥ //SRs_2.130//",
    "GK16simhrsku:965": " vadha-cchedādi-paryantaḥ krodhaḥ krūra-janāśrayaḥ /",
    "GK16simhrsku:966": " abhyarthanāvadhiḥ prāyaḥ kopo vīra-janāśrayaḥ //SRs_2.131//",
    "GK16simhrsku:967": " śatru-bhṛtya-suhṛt-pūjyāś catvāro viṣayās tayoḥ /",
    "GK16simhrsku:968": " muhur daṣṭoṣṭhatā bhugna-bhrukuṭī-danta-ghaṭṭanam //SRs_2.132//",
    "GK16simhrsku:969": " hasta-niṣpīḍanaṃ gātra-kampaḥ śastra-pratīkṣaṇam /",
    "GK16simhrsku:970": " sva-bhujāvekṣaṇaṃ kaṇṭha-garjādyāḥ śātrava-krudhi //SRs_2.133//",
    "GK16simhrsku:971": " bhṛtya-krodhe tu ceṣṭāḥ syus tarjanaṃ mūrdha-dhananam /",
    "GK16simhrsku:972": " nirbhartsanaṃ ca bahudhā muhur nirvarṇanādayaḥ //SRs_2.134//",
    "GK16simhrsku:973": " mitra-krodhe vikārāḥ syur netrāntaḥ-patad-aśrutā /",
    "GK16simhrsku:974": " tūṣṇīṃ dhyānaṃ ca naiścalyaṃ śvasitāni muhur muhuḥ //SRs_2.135//",
    "GK16simhrsku:975": " maunaṃ vinamra-mukhatā bhugna-dṛṣṭyādayo' pi ca /",
    "GK16simhrsku:976": " pūjya-krodhe tu ceṣṭāḥ syuḥ sva-nindā namra-vaktratā //SRs_2.136//",
    "GK16simhrsku:977": " anuttara-pradānāṅga-sveda-gadgadikādayaḥ /",
    "GK16simhrsku:978": " śatru-krodhe tu ceṣṭāḥ syur bhāva-garbhita-bhāṣaṇam //SRs_2.137//",
    "GK16simhrsku:979": " bhrūbheda-niṭila-sveda-kaṭākṣaāruṇimādayaḥ /",
    "GK16simhrsku:980": " bhṛtyādi-kopa-tritaye tat-tat-krodhāditāḥ kriyāḥ //SRs_2.138//",
    "GK16simhrsku:981": " mithaḥ strī-puṃsayor eva roṣah strī-gocaraḥ punaḥ /",
    "GK16simhrsku:982": " pratyayāvadhir atra syur vikārāḥ kuṭilekṣaṇam //SRs_2.139//",
    "GK16simhrsku:983": " adhara-sphuraṇāpāṅga-rāga-niḥśvasitādayaḥ /",
    "GK16simhrsku:984": " dvedhā nigaditaḥ strīṇāṃ roṣaḥ puruṣa-gocaraḥ //SRs_2.140//",
    "GK16simhrsku:985": " sapatnī-hetur ādyaḥ syād anyaḥ syād anya-hetukaḥ /",
    "GK16simhrsku:986": " sapatnī-hetuko roṣo vipralambhe prapañcyate //SRs_2.141//",
    "GK16simhrsku:987": " anya-hetu-kṛte tv atra kriyāḥ puruṣa-roṣavat /",
    "GK16simhrsku:988": " bandhu-vyāpatti-daurgaty-adhana-nāśādibhiḥ kṛtaḥ //SRs_2.142//",
    "GK16simhrsku:989": " citta-kleśa-bharaḥ śokas tatra ceṣṭā vivarṇatā /",
    "GK16simhrsku:990": " bāṣpodgamo mukhe śoṣaḥ stambha-niḥśvasitādayaḥ //SRs_2.143//",
    "GK16simhrsku:991": " uttamānam ayaṃ prauḍho vibhāvair anya-saṃśritaiḥ /",
    "GK16simhrsku:992": " ātma-sthair atirūḍho' pi prāyaḥ śauryeṇa śāmyati //SRs_2.144//",
    "GK16simhrsku:993": " tatra ceṣṭā guṇākhyāna-nigūḍha-ruditādayaḥ /",
    "GK16simhrsku:994": " syād eṣa mṛti-paryantaḥ sva-parasthais tu madhyame //SRs_2.145//",
    "GK16simhrsku:995": " anativyakta-rudita-pramukhās tatra vikriyāḥ /",
    "GK16simhrsku:996": " hetubhiḥ svagatair eva prāyaḥ strī-nīcayor ayam //SRs_2.146//",
    "GK16simhrsku:997": " maraṇa-vyavasāyāntas tatra bhū-pariveṣṭanam /",
    "GK16simhrsku:998": " urastāḍana-nirbheda-pātoccai rodanādayaḥ //SRs_2.147//",
    "GK16simhrsku:999": " ahṛdyānāṃ padārthānāṃ darśana-śravaṇādibhiḥ /",
    "GK16simhrsku:1000": " saṅkocanaṃ yan manasah sā jugupsātra vikriyāḥ //SRs_2.148//",
    "GK16simhrsku:1001": " nāsāpidhānaṃ tvaritā gatir āsya-vikūṇanam /",
    "GK16simhrsku:1002": " sarvāṅga-dhūnanaṃ kutsā muhur niṣṭhīvanādayaḥ //SRs_2.149//",
    "GK16simhrsku:1003": " ghṛṇā śuddhā jugupsānyā daśa-rūpe nirūpitā /",
    "GK16simhrsku:1004": " sā heya-śravaṇotpanna-jugupsāyā na bhidyate //SRs_2.150//",
    "GK16simhrsku:1005": " bhayaṃ tu mantunā ghora-darśana-śravaṇādibhiḥ /",
    "GK16simhrsku:1006": " cittasyātīva cāñcalyaṃ tat prāyo nīca-madhyayoḥ //SRs_2.151//",
    "GK16simhrsku:1007": " uttamasya tu jāyeta kāraṇair atilaukikaiḥ /",
    "GK16simhrsku:1008": " bhaye tu ceṣṭā vaivarṇyaṃ stabdhatvaṃ gātra-kampanam //SRs_2.152//",
    "GK16simhrsku:1009": " palāyanaṃ parāvṛtya vīkṣaṇaṃ svātma-gopanam /",
    "GK16simhrsku:1010": " āsya-śoṣaṇam utkrośa-śaraṇānveṣaṇādayaḥ //SRs_2.153//",
    "GK16simhrsku:1011": " hetujād itare prokte bhaye soḍhala-sūnunā /",
    "GK16simhrsku:1012": " kṛtrimaṃ tūttama-gataṃ gurv-ādīn pratyavāstavam //SRs_2.154//",
    "GK16simhrsku:1013": " vibhīṣikotthaṃ bālāder vitrāsitakam ity ubhe /",
    "GK16simhrsku:1014": " tatrāntyam antarbhūtaṃ syād ghora-śravaṇaje bhaye //SRs_2.155//",
    "GK16simhrsku:1015": " bhikṣu-bhallūka-corādi-sūcanā-kalpitatvataḥ /",
    "GK16simhrsku:1016": " ādyaṃ tu yukti-kākṣyāyāṃ bhaya-kakṣyāṃ na gāhate //SRs_2.156//",
    "GK16simhrsku:1017": " gurv-ādi-saṃnidhau yasmān nīcaiḥ sthity-ādi-sūcitam /",
    "GK16simhrsku:1018": " bhāvo vinaya eva syād atha syān nāṭake yadi //SRs_2.157//",
    "GK16simhrsku:1019": " avahitthatayā tasya bhayatvaṃ dūrato gatam /",
    "GK16simhrsku:1020": " ato hetujam evaikaṃ bhayaṃ syād iti niścayaḥ //SRs_2.158//",
    "GK16simhrsku:1021": " bhojenoktāḥ sthāyino' nye garvaḥ sneho dhṛtir matiḥ /",
    "GK16simhrsku:1022": " sthāsnur evoddhata-preyaḥ śāntodātta-raseṣv api //SRs_2.159//",
    "GK16simhrsku:1023": " tatra sneho rater bhedas tridhā cecchātma-tat-kṛtaḥ /",
    "GK16simhrsku:1024": " anye poṣā-sahiṣṇutvān naiva sthāyi-padocitāḥ //SRs_2.160//",
    "GK16simhrsku:1025": " tad aṣṭāv eva vijñeyāḥ sthāyino muni-saṃmatāḥ /",
    "GK16simhrsku:1026": " sthāyino' ṣṭau trayastriṃśac cāriṇo' ṣṭau ca sāttvikāḥ //SRs_2.161//",
    "GK16simhrsku:1027": " evam ekonapañcāśad bhāvāḥ syur militā ime /",
    "GK16simhrsku:1028": " evaṃ hi sthāyino bhāvān siṃha-bhūpatir abhyadhāt //SRs_2.162//",
    "GK16simhrsku:1029": " athaiṣāṃ rasa-rūpatvam ucyate siṃha-bhūbhujā /",
    "GK16simhrsku:1030": " vidvan-mānasa-haṃsena rasa-bhāva-vivekinā //SRs_2.163//",
    "GK16simhrsku:1031": " ete ca sthāyinaḥ svaiḥ svair vibhāvair vyabhicāribhiḥ /",
    "GK16simhrsku:1032": " sāttvikaiś cānubhāvaiś ca naṭābhinaya-yogataḥ //SRs_2.164//",
    "GK16simhrsku:1033": " sākṣātkāram ivānītāḥ prāpitāḥ svādu-rūpatām /",
    "GK16simhrsku:1034": " sāmājikānāṃ manasi prayānti rasa-rūpatām //SRs_2.165//",
    "GK16simhrsku:1035": " dadhyādi-vyañjana-dravyaiś ciñcādibhir athauṣadhaiḥ /",
    "GK16simhrsku:1036": " guḍādi-madhura-dravyair yathā-yogaṃ samanvitaiḥ //SRs_2.166//",
    "GK16simhrsku:1037": " yadvat pāka-viśeṣeṇa ṣāḍavākhyo rasaḥ paraḥ /",
    "GK16simhrsku:1038": " niṣpadyate vibhāvādyaiḥ prayogeṇa tathā rasaḥ //SRs_2.167//",
    "GK16simhrsku:1039": " so' yam ānanda-sambhedo bhāvakair anubhūyate /",
    "GK16simhrsku:1040": " aṣṭadhā sa ca śṛṅgāra-hāsya-vīrādbhutā api //SRs_2.168//",
    "GK16simhrsku:1041": " raudraḥ karuṇa-bībhatsau bhayānaka itīritaḥ /",
    "GK16simhrsku:1042": " eṣūttaras tu pūrvasmāt sambhūto viṣamāt samaḥ //SRs_2.169//",
    "GK16simhrsku:1043": " bahu-vaktavyatā-hetoḥ sakalāhlādanād api /",
    "GK16simhrsku:1044": " raseṣu tatra śṛṅgāraḥ prathamaṃ lakṣyate sphuṭam //SRs_2.170//",
    "GK16simhrsku:1045": " vibhāvair anubhāvaiś ca sāttvikair vyabhicāribhiḥ /",
    "GK16simhrsku:1046": " nītā sadasya-rasyatvaṃ ratiḥ śṛṅgāra ucyate //SRs_2.171//",
    "GK16simhrsku:1047": " sa vipralambhaḥ sambhoga iti dvedhā nigadyate /",
    "GK16simhrsku:1048": " ayuktayos taruṇayor yo' nurāgaḥ parasparam //SRs_2.172//",
    "GK16simhrsku:1049": " abhīṣṭāliṅganādīnām anavāptau prakṛṣyate /",
    "GK16simhrsku:1050": " sa vipralambho vijñeyaḥ sa caturdhā nigadyate //SRs_2.173//",
    "GK16simhrsku:1051": " pūrvānurāga-mānau ca pravāsa-karuṇāv iti /",
    "GK16simhrsku:1052": " yat prema saṅgamāt pūrvaṃ darśana-śravaṇādibhiḥ //SRs_2.174//",
    "GK16simhrsku:1053": " pūrvānurāgaḥ sa jñeyaḥ śravaṇaṃ tad-guṇa-śrutiḥ /",
    "GK16simhrsku:1054": " pratyakṣa-citra-svapnādau darśanaṃ darśanaṃ matam //SRs_2.175//",
    "GK16simhrsku:1055": " yataḥ pūrvānurāgo' yaṃ saṅkalpātmā pravartate /",
    "GK16simhrsku:1056": " so' yaṃ pūrvānurāgākhyo vipralambha itīritaḥ //SRs_2.176//",
    "GK16simhrsku:1057": " pāratantryād ayaṃ dvedhā daiva-mānuṣa-kalpanāt /",
    "GK16simhrsku:1058": " tatra sañcāriṇo glāniḥ śaṅkāsūye śramo bhayam //SRs_2.177//",
    "GK16simhrsku:1059": " nirvedautsukya-dainyāni cintā-nidre prabodhatā /",
    "GK16simhrsku:1060": " viṣādo jaḍatonmādo moho maraṇam eva ca //SRs_2.178//",
    "GK16simhrsku:1061": " etasminn abhilāṣādi maraṇāntam anekadhā /",
    "GK16simhrsku:1062": " tat-tat-sañcāri-bhāvānām utkaṭatvād daśā bhavet //SRs_2.179//",
    "GK16simhrsku:1063": " tathāpi prāktanair asyā daśāvasthāḥ samāsataḥ /",
    "GK16simhrsku:1064": " proktās tad-anurodhena tāsāṃ lakṣaṇam ucyate //SRs_2.180//",
    "GK16simhrsku:1065": " abhilāṣaś cintānusmṛti-guṇa-saṅkīrtanodvegāḥ /",
    "GK16simhrsku:1066": " savilāpā unmāda-vyādhī jaḍatā mṛtiś ca tāḥ kramaśaḥ //SRs_2.181//",
    "GK16simhrsku:1067": " saṅgamopāya-racita-prārabdha-vyavasāyataḥ /",
    "GK16simhrsku:1068": " saṅkalpecchā-samudbhūtir abhilāṣo' tra vikriyāḥ //SRs_2.182//",
    "GK16simhrsku:1069": " praveśa-nirgamau tūṣṇīṃ tad-dṛṣṭi-patha-gāminau /",
    "GK16simhrsku:1070": " rāga-prakāśana-parāś ceṣṭāḥ svātma-prasādhanam //SRs_2.183//",
    "GK16simhrsku:1071": " vyājoktayaś ca vijane sthitir ity evam ādayaḥ /",
    "GK16simhrsku:1072": " kenopāyena saṃsiddhiḥ kadā tasya samāgamaḥ //SRs_2.184//",
    "GK16simhrsku:1073": " dūtī-mukhena kiṃ vācyam ity ādy ūhas tu cintanam /",
    "GK16simhrsku:1074": " atra nīvyādi-saṃsparśaḥ śayyāyāṃ parivartanam //SRs_2.185//",
    "GK16simhrsku:1075": " sa-bāṣpākekarā dṛṣṭir mudrikādi-vivartanam /",
    "GK16simhrsku:1076": " nirlakṣya-vīkṣaṇaṃ caivam ādyā vikṛtayo matāḥ //SRs_2.186//",
    "GK16simhrsku:1077": " arthānām anubhūtānāṃ deśa-kālānuvartinām /",
    "GK16simhrsku:1078": " sāntatyena parāmarśo mānasaḥ syād anusmṛtiḥ //SRs_2.187//",
    "GK16simhrsku:1079": " tatrānubhāvā niḥśvāso dhyāṇaṃ kṛtya-vihastatā /",
    "GK16simhrsku:1080": " śayyāsanādi-vidveṣa ity ādyāḥ smara-kalpitāḥ //SRs_2.188//",
    "GK16simhrsku:1081": " saundaryādi-guṇa-ślāghā guṇa-kīrtanam atra tu /",
    "GK16simhrsku:1082": " romāñco gadgadā vāṇī bhāva-manthara-vīkṣaṇam //SRs_2.189//",
    "GK16simhrsku:1083": " tat-saṅga-cintanaṃ sakhyā gaṇḍa-svedādayo' pi ca /",
    "GK16simhrsku:1084": " manasaḥ kampa udvegaḥ kathitas tatra vikriyāḥ //SRs_2.190//",
    "GK16simhrsku:1085": " cintā santāpa-niḥśvāsau dveṣaḥ śayyāsanādiṣu /",
    "GK16simhrsku:1086": " stambha-cintāśru-vaivarṇya-dīnatvādaya īritāḥ //SRs_2.191//",
    "GK16simhrsku:1087": " iha me dṛk-pathaṃ prāpad ihātiṣṭhad ihāsta ca /",
    "GK16simhrsku:1088": " ihālapad ihāvātsīd ihaiva nyavṛtat tathā //SRs_2.192//",
    "GK16simhrsku:1089": " ity ādi-vākya-vinyāso vilāpa iti kīrtitaḥ /",
    "GK16simhrsku:1090": " tatra ceṣṭās tu kutrāpi gamanaṃ kvacid īkṣaṇam //SRs_2.193//",
    "GK16simhrsku:1091": " kvacit kvacid avasthānaṃ kvacic ca bhramaṇādayaḥ /",
    "GK16simhrsku:1092": " sarvāvasthāsu sarvatra tan-manaskatayā sadā //SRs_2.194//",
    "GK16simhrsku:1093": " atasmiṃs tad iti bhrāntir unmādo virahodbhavaḥ /",
    "GK16simhrsku:1094": " tatra ceṣṭās tu vijñeyā dveṣaḥ sveṣṭe' pi vastuni //SRs_2.195//",
    "GK16simhrsku:1095": " dīrghaṃ muhuś ca niḥśvāso nirnimeṣatayā sthitiḥ /",
    "GK16simhrsku:1096": " nirnimitta-smita-dhyāna-gāna-maunādayo' pi ca //SRs_2.196//",
    "GK16simhrsku:1097": " abhīṣṭa-saṅgamābhāvād vyādhiḥ santāpa-lakṣaṇaḥ /",
    "GK16simhrsku:1098": " atra santāpa-niḥśvāsau śīta-vastu-niṣevaṇam //SRs_2.197//",
    "GK16simhrsku:1099": " jīvitopekṣaṇaṃ moho mumūrṣā dhṛti-varjanam /",
    "GK16simhrsku:1100": " yatra kvacic ca patanaṃ srastākṣatvādayo' pi ca //SRs_2.198//",
    "GK16simhrsku:1101": " idam iṣṭam aniṣṭaṃ tad iti vetti na kiñcana /",
    "GK16simhrsku:1102": " nottaraṃ bhāṣate praśne nekṣate na śṛṇoti ca //SRs_2.199//",
    "GK16simhrsku:1103": " yatra dhyāyati niḥsaṃjñaṃ jaḍatā sā prakīrtitā /",
    "GK16simhrsku:1104": " atra sparśānabhijñatvaṃ vaivarṇyaṃ śithilāṅgatā //SRs_2.200//",
    "GK16simhrsku:1105": " akāṇḍa-huṅkṛtiḥ stambho niḥśvāsa-kṛśatādayaḥ /",
    "GK16simhrsku:1106": " tais taiḥ kṛtaiḥ pratīkārair yadi na syāt samāgamaḥ //SRs_2.201//",
    "GK16simhrsku:1107": " tataḥ syān maraṇodyogah kāmāgnes tatra vikriyāḥ /",
    "GK16simhrsku:1108": " līlā-śuka-cakorādi-nyāsaḥ snigdha-sakhī-kare //SRs_2.202//",
    "GK16simhrsku:1109": " kala-kaṇṭha-kalālāpa-śrutir mandānilādaraḥ /",
    "GK16simhrsku:1110": " jyotsnā-praveśa-mākanda-mañjarī-vīkṣaṇādayaḥ //SRs_2.203//",
    "GK16simhrsku:1111": " muhuḥ-kṛto meti neti pratiṣedhārtha-vīpsayā /",
    "GK16simhrsku:1112": " īpsitāliṅganādīnāṃ nirodho māna ucyate //SRs_2.204//",
    "GK16simhrsku:1113": " so' yaṃ sahetu-nirhetu-bhedād dvedhātra hetujaḥ /",
    "GK16simhrsku:1114": " īrṣyayā sambhaved īrṣyā tv anyāsaṅgini vallabhe //SRs_2.205//",
    "GK16simhrsku:1115": " asahiṣṇutvam eva syād dṛṣṭer anumiteḥ śruteḥ /",
    "GK16simhrsku:1116": " īrṣyā-māne tu nirvedāvahittha-glāni-dīnatāḥ //SRs_2.206//",
    "GK16simhrsku:1117": " cintā-cāpalya-jaḍatā-mohādyā vyabhicāriṇaḥ /",
    "GK16simhrsku:1118": " bhogāṅka-gotra-skhalanotsvapnair anumitis tridhā //SRs_2.207//",
    "GK16simhrsku:1119": " śrutiḥ priyāparādhasya śrutir āpta-sakhī-mukhāt /",
    "GK16simhrsku:1120": " kāraṇābhāsa-sambhūto nirhetuḥ syād dvayor api //SRs_2.208//",
    "GK16simhrsku:1121": " avahitthādayas tatra vijñeyā vyabhicāriṇaḥ /",
    "GK16simhrsku:1122": " nirhetukaḥ svayaṃ śāmyet svayaṃ grāhasmitādibhiḥ //SRs_2.209//",
    "GK16simhrsku:1123": " hetujas tu śamaṃ yāti yathāyogyaṃ prakalpitaiḥ /",
    "GK16simhrsku:1124": " sāmnā bhedena dānena naty-upekṣā-rasāntaraiḥ //SRs_2.210//",
    "GK16simhrsku:1125": " tatra priyokti-kathanaṃ yat tu tat sāma gīyate /",
    "GK16simhrsku:1126": " sakhyādibhir upālambha-prayogo bheda ucyate //SRs_2.211//",
    "GK16simhrsku:1127": " vyājena bhūṣaṇādīnāṃ pradānaṃ dānam ucyate /",
    "GK16simhrsku:1128": " natiḥ pāda-praṇāmaḥ syāt tūṣṇīṃ sthitir upekṣaṇam //SRs_2.212//",
    "GK16simhrsku:1129": " ākasmika-bhayādīnāṃ kalpanā syad rasāntaram /",
    "GK16simhrsku:1130": " yādṛcchikaṃ buddhi-pūrvam iti dvedhā nigadyate //SRs_2.213//",
    "GK16simhrsku:1131": " anukūlena daivena kṛtaṃ yādṛcchikaṃ bhavet /",
    "GK16simhrsku:1132": " pratyutpanna-dhiyā puṃsā kalpitaṃ buddhi-pūrvakam //SRs_2.214//",
    "GK16simhrsku:1133": " pūrva-saṅgatayor yūnor bhaved deśāntarādibhiḥ /",
    "GK16simhrsku:1134": " caraṇa-vyavadhānaṃ yat sa pravāsa itīryate //SRs_2.215//",
    "GK16simhrsku:1135": " taj-janyo vipralambho' pi pravāsatvena saṃmataḥ /",
    "GK16simhrsku:1136": " harṣa-garva-mada-vrīḍā varjayitvā samīritāḥ //SRs_2.216//",
    "GK16simhrsku:1137": " śṛṅgāra-yogyāḥ sarve' pi pravāsa-vyabhicāriṇaḥ /",
    "GK16simhrsku:1138": " kāryataḥ sambhramāc chāpāt sa tridhā tatra kāryajaḥ //SRs_2.217//",
    "GK16simhrsku:1139": " buddhi-pūrvatayā yūnoḥ saṃvidhāna-vyapekṣayā /",
    "GK16simhrsku:1140": " vṛtto vartiṣyamāṇaś ca vartamāna iti tridhā //SRs_2.218//",
    "GK16simhrsku:1141": " āvegaḥ sambhramaḥ so' pi naiko divyādibhedataḥ /",
    "GK16simhrsku:1142": " śāpo vairūpyatādrūpya-pravṛtter dvividho bhavet //SRs_2.219//",
    "GK16simhrsku:1143": " pravāsaḥ śāpa-vairūpyād ahalyā-gautamādiṣu /",
    "GK16simhrsku:1144": " dvayor ekasya maraṇe punar ujjīvanāvadhau //SRs_2.220//",
    "GK16simhrsku:1145": " virahaḥ karuṇo' nyasya saṅgamāśānuvartanāt /",
    "GK16simhrsku:1146": " karuṇa-bhrama-kāritvāt so' yaṃ karuṇa ucyate //SRs_2.221//",
    "GK16simhrsku:1147": " sañcāriṇo' nubhāvāś ca karuṇe' pi pravāsavat /",
    "GK16simhrsku:1148": " sparśanāliṅganādīnām ānukūlyān niṣevaṇam //SRs_2.222//",
    "GK16simhrsku:1149": " ghaṭate yatra yūnor yat sa sambhogaś caturvidhaḥ /",
    "GK16simhrsku:1150": " saṅkṣiptaḥ saṅkīrṇaḥ sampannataraḥ samṛddhimān iti te //SRs_2.223//",
    "GK16simhrsku:1151": " pūrvānurāga-māna-pravāsa-karuṇānusambhavāḥ kramataḥ /",
    "GK16simhrsku:1152": " yuvānau yatra saṃkṣiptān sādhvasa-vrīḍitādibhiḥ //SRs_2.224//",
    "GK16simhrsku:1153": " upacārān niṣevete sa saṃkṣipta itīritaḥ /",
    "GK16simhrsku:1154": " saṅkīrṇas tu parādhīna vyalīka-maraṇādibhiḥ //SRs_2.225//",
    "GK16simhrsku:1155": " saṅkīryamāṇaḥ sambhogaḥ kiñcit puṣpeṣu-peśalaḥ /",
    "GK16simhrsku:1156": " bhaya-vyalīka-smaraṇādy-abhāvāt prāpta-vaibhavaḥ //SRs_2.226//",
    "GK16simhrsku:1157": " proṣitāgatayor yūnor bhogaḥ sampanna īritaḥ /",
    "GK16simhrsku:1158": " punar ujjīvane bhoga-samṛddhiḥ kiyatī bhavet //SRs_2.227//",
    "GK16simhrsku:1159": " śivābhyām eva vijñeyam ity ayaṃ hi samṛddhimān /",
    "GK16simhrsku:1160": " vibhāvair anubhāvaiś ca svocitair vyabhicāribhiḥ //SRs_2.228//",
    "GK16simhrsku:1161": " hāsaḥ sadasya-rasyatvaṃ nīto hāsya itīryate /",
    "GK16simhrsku:1162": " tatrālasya-glāni-nidrā-vyādhy-ādyā vyabhicāriṇaḥ //SRs_2.229//",
    "GK16simhrsku:1163": " eṣa dvedhā bhaved ātma-para-sthiti-vibhāgataḥ /",
    "GK16simhrsku:1164": " ātmasthas tu yadā svasya vikārair hasati svayam //SRs_2.230//",
    "GK16simhrsku:1165": " parasthas tu para-prāptair etair hasati cet param /",
    "GK16simhrsku:1166": " prakṛti-vaśāt sa ca ṣoḍhā smita-hasite vihasitāvahasite ca //SRs_2.231//",
    "GK16simhrsku:1167": " apahasitātihasitake jyeṣṭhādīnāṃ kramād dve dve /",
    "GK16simhrsku:1168": " smitaṃ cālakṣya-daśanaṃ dṛk-kapola-vikāśa-kṛt //SRs_2.232//",
    "GK16simhrsku:1169": " tad eva lakṣya-daśana-śikharaṃ hasitaṃ bhavet /",
    "GK16simhrsku:1170": " tad eva kuñcitāpāṅga-gaṇḍaṃ madhura-niḥsvanam //SRs_2.233//",
    "GK16simhrsku:1171": " kālocitaṃ sānurāgam uktaṃ vihasitaṃ bhavet /",
    "GK16simhrsku:1172": " phulla-nāsā-puṭaṃ yat syān nikuñcita-śiro' ṃsakam //SRs_2.234//",
    "GK16simhrsku:1173": " jihmāvaloka-nayanaṃ tac cāvahasitaṃ matam /",
    "GK16simhrsku:1174": " kampitāṅgaṃ sāśru-netraṃ tac cāpahasitaṃ bhavet //SRs_2.235//",
    "GK16simhrsku:1175": " karopagūḍha-pārśvaṃ yad uddhatāyata-niḥsvanam /",
    "GK16simhrsku:1176": " bāṣpākulākṣa-yugalaṃ tac cātihasitaṃ bhavet //SRs_2.236//",
    "GK16simhrsku:1177": " vibhāvair anubhāvaiś ca svocitair vyabhicāribhiḥ /",
    "GK16simhrsku:1178": " nītaḥ sadasya-rasyatvam utsāho vīra ucyate //SRs_2.237//",
    "GK16simhrsku:1179": " eṣa tridhā samāsena dāna-yuddha-dayodbhavāḥ /",
    "GK16simhrsku:1180": " dāna-vīro dhṛtir harṣo matyādyā vyabhicāriṇaḥ //SRs_2.238//",
    "GK16simhrsku:1181": " smita-pūrvābhibhāṣitvaṃ smita-pūrvaṃ ca vīkṣitam /",
    "GK16simhrsku:1182": " prasāde bahu-dātṛtvaṃ tadvad vācānumoditam //SRs_2.239//",
    "GK16simhrsku:1183": " guṇāguṇa-vicārādyās tv anubhāvāḥ samīritāḥ /",
    "GK16simhrsku:1184": " yuddha-vīre harṣa-garvāmarṣādayā vyabhicāriṇā //SRs_2.240//",
    "GK16simhrsku:1185": " asāhāyye' pi yuddhecchā samarād apalāyanam /",
    "GK16simhrsku:1186": " bhītābhaya-pradānādyā vikārās tatra kīrtitāḥ //SRs_2.241//",
    "GK16simhrsku:1187": " dayā-vīre dhṛti-mati-pramukhā vyabhicāriṇaḥ /",
    "GK16simhrsku:1188": " svārtha-prāṇa-vyayenāpi vipanna-trāṇa-śīlatā //SRs_2.242//",
    "GK16simhrsku:1189": " āśvāsanoktayaḥ sthairyam ity ādyās tatra vikriyāḥ /",
    "GK16simhrsku:1190": " vibhāvair anubhāvaiś ca svocitair vyabhicāribhiḥ //SRs_2.243//",
    "GK16simhrsku:1191": " nītaḥ sadasya-rasyatvaṃ vismayo' dbhutatāṃ vrajet /",
    "GK16simhrsku:1192": " atra dhṛtyāvega-jāḍya-harṣādyā vyabhicāriṇaḥ //SRs_2.244//",
    "GK16simhrsku:1193": " ceṣṭās tu netra-vistāra-svedāśru-pulakādayaḥ /",
    "GK16simhrsku:1194": " vibhāvair anubhāvaiś ca svocitair vyabhicāribhiḥ //SRs_2.245//",
    "GK16simhrsku:1195": " krodhaḥ sadasya-rasyatvaṃ nīto raudra itīryate /",
    "GK16simhrsku:1196": " āvega-garvaugryāmarṣa-mohādyā vyabhicāriṇaḥ //SRs_2.246//",
    "GK16simhrsku:1197": " prasveda-bhrukuṭī-netra-rāgādyās tatra vikriyāḥ /",
    "GK16simhrsku:1198": " vibhāvair anubhāvaiś ca svocitair vyabhicāribhiḥ //SRs_2.247//",
    "GK16simhrsku:1199": " nītaḥ sadasya-rasyatvaṃ śokaḥ karuṇa ucyate /",
    "GK16simhrsku:1200": " atrāṣṭau sāttvikā jāḍya-nirveda-glāni-dīnatāḥ //SRs_2.248//",
    "GK16simhrsku:1201": " ālasyāpasmṛti-vyādhi-mohādyā vyabhicāriṇaḥ /",
    "GK16simhrsku:1202": " vibhāvair anubhāvaiś ca svocitair vyabhicāribhiḥ //SRs_2.249//",
    "GK16simhrsku:1203": " jugupsā poṣam āpannā bībhatsatvena rasyate /",
    "GK16simhrsku:1204": " atra glāni-śramonmāda-mohāpasmāra-dīnatāḥ //SRs_2.250//",
    "GK16simhrsku:1205": " viṣāda-cāpalāvega-jāḍyādyā vyabhicāriṇaḥ /",
    "GK16simhrsku:1206": " sveda-romāñca-nāmāgra-cchādanādyāś ca vikriyāḥ //SRs_2.251//",
    "GK16simhrsku:1207": " vibhāvair anubhāvaiś ca svocitair vyabhicāribhiḥ /",
    "GK16simhrsku:1208": " bhayaṃ sadasya-rasyatvaṃ nītaṃ proktaṃ bhayānakaḥ //SRs_2.252//",
    "GK16simhrsku:1209": " tatra santrāsa-maraṇa-cāpalāvega-dīnatāḥ /",
    "GK16simhrsku:1210": " viṣāda-mohāpasmāra-śaṅkādyā vyabhicāriṇaḥ //SRs_2.253//",
    "GK16simhrsku:1211": " vikriyās tv āsya-śoṣādyāḥ sāttvikāś cāśru-varjitāḥ /",
    "GK16simhrsku:1212": " kecit samāna-balayo rasayoḥ saṅkaraṃ viduḥ //SRs_2.254//",
    "GK16simhrsku:1213": " na parīkṣākṣamam idaṃ mataṃ prekṣāvatāṃ bhavet /",
    "GK16simhrsku:1214": " tuṣyatve pūrva āsvādaḥ katarasyety aniścayāt //SRs_2.255//",
    "GK16simhrsku:1215": " spardhāparatvād ubhayor anāsvāda-prasaṅgataḥ /",
    "GK16simhrsku:1216": " tayor anyatarasyaiva prāyeṇāsvādanād api //SRs_2.256//",
    "GK16simhrsku:1217": " yugapad rasanīyatvaṃ nobhayor upapadyate /",
    "GK16simhrsku:1218": " eṣām aṅgāṅgi-bhāvena saṅkaro mama saṃmataḥ //SRs_2.257//",
    "GK16simhrsku:1219": " [*1] Another reading in some manuscripts:",
    "GK16simhrsku:1220": " anubhāvas tu naiṣphalya-matir nirveda ucyate /",
    "GK16simhrsku:1221": " atra cintāśru-niḥśvasa-vaivarṇyocchvāsa-dīnatā //",
    "GK16simhrsku:1222": " [*2] The following half karika is found in only one edition:",
    "GK16simhrsku:1223": " (śīta-jvare tu ceṣṭāḥ syuḥ santāpaś cāṅga-sādanam /)",
    "GK16simhrsku:1224": " tathā ca bhāratīye-",
    "GK16simhrsku:1225": " bhāvo vāpi raso vāpi pravṛttir vṛttir eva vā /",
    "GK16simhrsku:1226": " sarveṣāṃ samavetānāṃ rūpaṃ yasya bhaved bahu //",
    "GK16simhrsku:1227": " sa mantavyo rasaḥ sthāyī śeṣāḥ sañcāriṇo matāḥ //iti//",
    "GK16simhrsku:1228": " tulādhṛtatvam anayor na syāt prakaraṇādinā /",
    "GK16simhrsku:1229": " kavi-tātparya-viśrānter ekatraivāvalokanāt //SRs_2.258//",
    "GK16simhrsku:1230": " ubhau śṛṅgāra-bībhatsāv ubhau vīra-bhayānakau /",
    "GK16simhrsku:1231": " raudrādbhutāv ubhau hāsya-karuṇau prakṛti-dviṣau //SRs_2.259//",
    "GK16simhrsku:1232": " svabhāva-vairiṇor aṅgāṅgi-bhāvenāpi miśraṇam /",
    "GK16simhrsku:1233": " vivekibhyo na svadate gandha-gandhakayor iva //SRs_2.260//",
    "GK16simhrsku:1234": " virodhino' pi sāṃnidhyād atiraskāra-lakṣaṇam /",
    "GK16simhrsku:1235": " poṣaṇaṃ prakṛtasyeti ced aṅgatvaṃ na tāvatā //SRs_2.261//",
    "GK16simhrsku:1236": " yat kiñcid upakāritvād aṅgasyāṅgitvam aṅgini /",
    "GK16simhrsku:1237": " na tat-saṃnidhi-mātreṇa carvaṇānupakārataḥ //SRs_2.262//",
    "GK16simhrsku:1238": " anyathā pānakādyeṣu śarkarāder ivāpatet /",
    "GK16simhrsku:1239": " antarā patitasyāpi tṛṇāder upakāritā //SRs_2.263//",
    "GK16simhrsku:1240": " tac carvaṇābhimāne syāt satṛṇābhyavahāritā /",
    "GK16simhrsku:1241": " bhṛtyor nāyakasyeva nisarga-dveṣiṇor api //SRs_2.264//",
    "GK16simhrsku:1242": " aṅgayor aṅgino vṛddhau bhaved ekatra saṅgatiḥ /",
    "GK16simhrsku:1243": " aṅgenāṅgī rasaḥ svecchā-vṛtti-vardhita-sampadā //SRs_2.265//",
    "GK16simhrsku:1244": " amātyenāvinītena svāmīvābhāsatāṃ vrajet //SRs_2.266//",
    "GK16simhrsku:1245": " hariścandro rakṣākaraṇa-ruci-satyeṣu vacasāṃ",
    "GK16simhrsku:1246": " vilāse vāgīśo mahati niyame nīti-nigame /",
    "GK16simhrsku:1247": " vijetā gāṅgeyaṃ jana-bharaṇa-saṃmohana-kalā-",
    "GK16simhrsku:1248": " vrateṣu śrī-siṃha-kṣitipatir udāro viharate //SRs_2.267//",
    "GK16simhrsku:1249": " nitya śrīyannapota-kṣitipati-januṣaḥ siṃha-bhūpāla-mauleḥ",
    "GK16simhrsku:1250": " saundaryaṃ sundarīṇāṃ hariṇa-vijayināṃ vāgurā locanānām /",
    "GK16simhrsku:1251": " dānaṃ mandāra-cintāmaṇi-sura-surabhī-garva-nirvāpaṇāṅkaṃ",
    "GK16simhrsku:1252": " vijñānaṃ sarva-vidyā-nidhi-budha-pariṣac-chemuṣī-bhāgya-rekhā //SRs_2.268//",
    "GK16simhrsku:1253": " iti śrīmad-āndhra-maṇḍalādhīśvara-pratigaṇḍa-bhairava-śrīmad-anapota-narendra-nandana-bhuja-bala-bhīma-śrī-siṃha-bhūpāla-viracite",
    "GK16simhrsku:1254": " rasārṇava-sudhākara-nāmni nāṭyālaṅkāra-śāstre rasikollāso nāma",
    "GK16simhrsku:1255": " dvitīyo vilāsaḥ",
    "GK16simhrsku:1256": " tṛtīyo vilāsaḥ",
    "GK16simhrsku:1257": " bhāvakollāsaḥ",
    "GK16simhrsku:1258": " sa kṣemadāyī kamalānukūlaḥ",
    "GK16simhrsku:1259": " kaṭhora-pārāvata-kaṇṭha-nīlaḥ /",
    "GK16simhrsku:1260": " kṛpā-nidhir bhavya-guṇābhirāmaḥ",
    "GK16simhrsku:1261": " paraḥ pumān raja-mahīdhra-vāsī //1//",
    "GK16simhrsku:1262": " tad īdṛśa-rasādhāraṃ nāṭyaṃ rūpakam ity api /",
    "GK16simhrsku:1263": " naṭasyātipravīṇasya karmatvān nāṭyam ucyate //2//",
    "GK16simhrsku:1264": " yathā mukhādau padmāder ārope rūpaka-prathā /",
    "GK16simhrsku:1265": " tathaiva nāyakāropo naṭe rūpakam ucyate //SRs_3.3//",
    "GK16simhrsku:1266": " tac ca nāṭyaṃ daśa-vidhaṃ vākyārthābhinayātmakam /",
    "GK16simhrsku:1267": " tathā ca bhāratīye-",
    "GK16simhrsku:1268": " nāṭakaṃ saprakaraṇam aṅko vyāyokga eva ca /",
    "GK16simhrsku:1269": " bhāṇaḥ samavakāraś ca vīthī prahasanaṃ ḍimaḥ //",
    "GK16simhrsku:1270": " īhāmṛgaś ca vijñeyo daśadhā nāṭya-lakṣaṇam / (18.2-3)",
    "GK16simhrsku:1271": " rasetivṛtta-netāras tat-tad-rūpaka-bhedakāḥ //SRs_3.4//",
    "GK16simhrsku:1272": " lakṣitau rasanetārāv itivṛttaṃ tu kathyate /",
    "GK16simhrsku:1273": " itivṛtta-kathā-vastu-śabdāḥ paryāya-vācinaḥ //SRs_3.5//",
    "GK16simhrsku:1274": " itivṛttaṃ prabandhasya śarīraṃ trividhaṃ hi tat /",
    "GK16simhrsku:1275": " khyātaṃ kalpyaṃ ca saṅkīrṇaṃ khyātaṃ rāma-kathādikam //SRs_3.6//",
    "GK16simhrsku:1276": " kavi-buddhi-kṛtaṃ kalpyaṃ mālatī-mādhavādikam /",
    "GK16simhrsku:1277": " saṅkīrṇam ubhayāyattaṃ lava-rāghava-ceṣṭitam //SRs_3.7//",
    "GK16simhrsku:1278": " lakṣyeṣv etat tu bahudhā divya-martyādi-bhedataḥ /",
    "GK16simhrsku:1279": " tac cetivṛttaṃ vidvadbhiḥ pañcadhā parikīrtitam //SRs_3.8//",
    "GK16simhrsku:1280": " bījaṃ binduḥ patākā ca prakarī kāryam ity api /",
    "GK16simhrsku:1281": " yat tu svalpam upakṣiptaṃ bahudhā vistṛtiṃ gatam //SRs_3.9//",
    "GK16simhrsku:1282": " kāryasya kāraṇaṃ prājñais tad bījam iti kathyate /",
    "GK16simhrsku:1283": " uptaṃ bījaṃ taror yadvad aṅkurādi-prabhedataḥ //SRs_3.10//",
    "GK16simhrsku:1284": " phalāya kalpate tadvan nāyakādi-vibhedataḥ /",
    "GK16simhrsku:1285": " phalāyaitad bhaved yasmād bījam ity abhidhīyate //SRs_3.11//",
    "GK16simhrsku:1286": " phale pradhāne bījasya prasaṅgoktaiḥ phalāntaraiḥ /",
    "GK16simhrsku:1287": " vicchinne yad aviccheda-kāraṇaṃ bindur ucyate //SRs_3.12//",
    "GK16simhrsku:1288": " jala-bindur yathā siñcaṃs taru-mūlaṃ phalāya hi /",
    "GK16simhrsku:1289": " tathaivāyam upakṣipto bindur ity abhidhīyate //SRs_3.13//",
    "GK16simhrsku:1290": " yat pradhānopakaraṇa-prasaṅgāt svārtham ṛcchati /",
    "GK16simhrsku:1291": " sā syāt patākā sugrīva-makarandādi-vṛttavat //SRs_3.14//",
    "GK16simhrsku:1292": " yat kevalaṃ parārthasya sādhakaṃ ca pradeśa-bhāk /",
    "GK16simhrsku:1293": " prakarī sā samuddiṣṭā nava-vṛndādi-vṛttavat //SRs_3.15//",
    "GK16simhrsku:1294": " aṅgasya ca pradhānasya bhāvyavasthasya sūcakam /",
    "GK16simhrsku:1295": " yad āgantuka-bhāvena patākā-sthānakaṃ hi tat //SRs_3.16//",
    "GK16simhrsku:1296": " etad dvidhā tulya-saṃvidhānaṃ tulya-viśeṣaṇam /",
    "GK16simhrsku:1297": " tatrādyaṃ tri-prakāraṃ syād dvitīyaṃ tv ekam eva hi //SRs_3.17//",
    "GK16simhrsku:1298": " evaṃ caturvidhaṃ jñeyaṃ patākā-sthānakaṃ budhaiḥ /",
    "GK16simhrsku:1299": " tathā ca bharataḥ-",
    "GK16simhrsku:1300": " sahasaivārtha-sampattir guṇavaty upacārataḥ /",
    "GK16simhrsku:1301": " patākā-sthānakam idaṃ prathamaṃ parikīrtitam //iti//(19.31)",
    "GK16simhrsku:1302": " tathā ca-",
    "GK16simhrsku:1303": " vacaḥ sātiśayaṃ śliṣṭaṃ kāvya-bandha-samāśrayam /",
    "GK16simhrsku:1304": " patākā-sthānakam idaṃ dvitīyaṃ parikīrtitam //iti//(19.32)",
    "GK16simhrsku:1305": " tathā ca-",
    "GK16simhrsku:1306": " arthopakṣepaṇaṃ yatra līnaṃ sa-vinayaṃ bhavet /",
    "GK16simhrsku:1307": " śliṣṭa-pratyuttaropetaṃ tṛtīyam idam iṣyate //(19.33)",
    "GK16simhrsku:1308": " tathā ca-",
    "GK16simhrsku:1309": " dvy-artho vacana-vinyāsaḥ suśliṣṭaḥ kāvya-yojitaḥ /",
    "GK16simhrsku:1310": " upanyāsa-suyuktaś ca tac caturtham udāhṛtam //(19.34) iti //",
    "GK16simhrsku:1311": " vastunas tu samastasya dharma-kāmārtha-lakṣaṇam //SRs_3.18//",
    "GK16simhrsku:1312": " phalaṃ kāryam iti śuddhaṃ miśraṃ vā kalpayet sudhīḥ /",
    "GK16simhrsku:1313": " pradhānam aṅgam iti ca tad vastu dvividhaṃ punaḥ //SRs_3.19//",
    "GK16simhrsku:1314": " pradhānaṃ netṛ-caritaṃ pradhāna-phala-bandhi ca /",
    "GK16simhrsku:1315": " kāvye vyāpi pradhānaṃ tad yathā rāmādi-ceṣṭitam //SRs_3.20//",
    "GK16simhrsku:1316": " nāyakārtha-kṛd-aṅgaṃ syān nāyaketara-ceṣṭitam /",
    "GK16simhrsku:1317": " nityaṃ patākā prakarī cāṅgaṃ bījādayaḥ kvacit //SRs_3.21//",
    "GK16simhrsku:1318": " bījatvād bījam ādau syāt phalatvāt kāryam antataḥ /",
    "GK16simhrsku:1319": " tayoḥ sandhāna-hetutvān madhye binduṃ prakalpayet //SRs_3.22//",
    "GK16simhrsku:1320": " yathāyogaṃ patākāyāḥ prakaryāś ca niyojanam /",
    "GK16simhrsku:1321": " kāryasya pañcadhāvasthā nāyakādi-kriyā-vaśāt //SRs_3.23//",
    "GK16simhrsku:1322": " ārambha-yatna-prāpty-āśā-niyatāpti-phalāgamāḥ /",
    "GK16simhrsku:1323": " tatra mukhya-phalodyoga-mātram ārambha iṣyate //SRs_3.24//",
    "GK16simhrsku:1324": " yatnas tu tat-phala-prāptyām autsukyena tu vartanam /",
    "GK16simhrsku:1325": " prāpty-āśā tu mahārthasya siddhi-sadbhāva-bhāvanā[*3] //SRs_3.25//",
    "GK16simhrsku:1326": " niyatāptir avighnena kārya-saṃsiddhi-niścayaḥ /",
    "GK16simhrsku:1327": " samagreṣṭa-phalāvāptir nāyakasya phalāgamaḥ //SRs_3.26//",
    "GK16simhrsku:1328": " ekaikasyās tv avasthāyāḥ prakṛtyā caikayaikayā /",
    "GK16simhrsku:1329": " yogaḥ sandhir iti jñeyo nāṭya-vidyā-viśāradaiḥ //SRs_3.27//",
    "GK16simhrsku:1330": " ekaikasyās tv avasthāyāḥ prakṛtyā caikayaikayā /",
    "GK16simhrsku:1331": " yogaḥ sandhir iti jñeyo nāṭya-vidyā-viśāradaiḥ //27//",
    "GK16simhrsku:1332": " patākāyās tv avasthānaṃ kvacid asti na vā kvacit /",
    "GK16simhrsku:1333": " patākā-virahe bījaṃ binduṃ vā kalpayet sudhīḥ //SRs_3.28//",
    "GK16simhrsku:1334": " mukhya-prayojana-vaśāt kathāṅgānāṃ samanvaye /",
    "GK16simhrsku:1335": " avāntarārtha-sambandhaḥ sandhiḥ sandhāna-rūpataḥ //SRs_3.29//",
    "GK16simhrsku:1336": " mukha-pratimukhe garbha-vimarśāv upasaṃhṛtiḥ /",
    "GK16simhrsku:1337": " pañcaite sandhayaḥ teṣu yatra bīja-samudbhavaḥ //SRs_3.30//",
    "GK16simhrsku:1338": " nānā-vidhānām arthānāṃ rasānām api kāraṇam /",
    "GK16simhrsku:1339": " tan mukhaṃ tatra cāṅgāni bījārambhānurodhataḥ //SRs_3.31//",
    "GK16simhrsku:1340": " upakṣepaḥ parikaraḥ parinyāso vilobhanam /",
    "GK16simhrsku:1341": " yuktiḥ prāptiḥ samādhānaṃ vidhānaṃ paribhāvanā //SRs_3.32//",
    "GK16simhrsku:1342": " udbheda-bhedau karaṇam iti dvādaśa yojayet /",
    "GK16simhrsku:1343": " upakṣepas tu bījasya sūcanā kathyate budhaiḥ //SRs_3.33//",
    "GK16simhrsku:1344": " parikriyā tu bījasya bahulīkaraṇaṃ matam /",
    "GK16simhrsku:1345": " bīja-niṣpatti-kathanaṃ parinyāsa itīryate //SRs_3.34//",
    "GK16simhrsku:1346": " nāyakādi-guṇānāṃ yad varṇanaṃ tad vilobhanam /",
    "GK16simhrsku:1347": " samyak prayojanānāṃ hi nirṇayo yuktir iṣyate //SRs_3.35//",
    "GK16simhrsku:1348": " prājñaiḥ sukhasya samprāptiḥ prāptir ity abhidhīyate /",
    "GK16simhrsku:1349": " bījasya punar ādhānaṃ samādhānam ihocyate //SRs_3.36//",
    "GK16simhrsku:1350": " sukha-duḥkha-karaṃ yat tu tad vidhānaṃ budhā viduḥ /",
    "GK16simhrsku:1351": " ślāghyaiś citta-camatkāro guṇādyaiḥ paribhāvanā //SRs_3.37//",
    "GK16simhrsku:1352": " udghātanaṃ yad bījasya sa udbhedaḥ prakīrtitaḥ /",
    "GK16simhrsku:1353": " bījasyottejanaṃ bhedo yad vā saṅghāta-bhedanam //SRs_3.38//",
    "GK16simhrsku:1354": " prastutārtha-samārambhaṃ karaṇaṃ paricakṣate /",
    "GK16simhrsku:1355": " bīja-prakāśanaṃ yatra dṛśyādṛśyatayā bhavet //SRs_3.39//",
    "GK16simhrsku:1356": " tat syāt pratimukhaṃ bindoḥ prayatnasyānurodhataḥ /",
    "GK16simhrsku:1357": " iha trayodaśāṅgāni prayojyāni manīṣibhiḥ //SRs_3.40//",
    "GK16simhrsku:1358": " vilāsa-parisarpau ca vidhutaṃ śama-narmaṇī /",
    "GK16simhrsku:1359": " narma-dyutiḥ pragamanaṃ nirodhaḥ paryupāsanam //SRs_3.41//",
    "GK16simhrsku:1360": " puṣpaṃ vajram upanyāso varṇa-saṅgrahanaṃ tathā /",
    "GK16simhrsku:1361": " vilāsaḥ saṅgamārthas tu vyāpāraḥ parikīrtitaḥ //SRs_3.42//",
    "GK16simhrsku:1362": " pūrva-dṛṣṭasya bījasya tv aṅka-cchedādinā tathā /",
    "GK16simhrsku:1363": " naṣṭasyānusmṛtiḥ śaśvat parisarpa iti smṛtaḥ //SRs_3.43//",
    "GK16simhrsku:1364": " nāyakāder īpsitānām arthānām anavāptitaḥ /",
    "GK16simhrsku:1365": " aratir yad bhaved tad dhi vidvadbhir vidhutaṃ matam //SRs_3.44//",
    "GK16simhrsku:1366": " athavānunayotkarṣaṃ vidhutaṃ syān nirākṛtiḥ /",
    "GK16simhrsku:1367": " arateḥ śamanaṃ taj-jñāḥ śamam āhur manīṣiṇaḥ //SRs_3.45//",
    "GK16simhrsku:1368": " parihāsa-pradhānaṃ yad vacanaṃ narma tad viduḥ /",
    "GK16simhrsku:1369": " kopasyāpahnavārthaṃ yad dhāsyaṃ narma-dyutir matā //SRs_3.46//",
    "GK16simhrsku:1370": " tat tu pragamanaṃ yat syād uttarottara-bhāṣaṇam /",
    "GK16simhrsku:1371": " yatra vyasanam āyāti nirodhaḥ sa nigadyate //SRs_3.47//",
    "GK16simhrsku:1372": " ruṣṭasyānunayo yaḥ syāt paryupāsanam īritam /",
    "GK16simhrsku:1373": " sa-viśeṣābhidhānaṃ yat puṣpaṃ tad iti saṃjñitam //SRs_3.48//",
    "GK16simhrsku:1374": " vajraṃ tad iti vijñeyaṃ sākṣān niṣṭhura-bhāṣaṇam /",
    "GK16simhrsku:1375": " yuktibhiḥ sahito yo' rthaḥ upanyāsaḥ sa iṣyate //SRs_3.49//",
    "GK16simhrsku:1376": " sarva-varṇopagamanaṃ varṇa-saṃhāra ucyate /",
    "GK16simhrsku:1377": " dṛṣṭādṛṣṭasya bījasya garbhas tv anveṣaṇaṃ muhuḥ //SRs_3.50//",
    "GK16simhrsku:1378": " atrāpy ācāpatākānurodhād aṅgāni kalpayet /",
    "GK16simhrsku:1379": " abhūtāharaṇaṃ mārgo rūpodāharaṇe kramaḥ //SRs_3.51//",
    "GK16simhrsku:1380": " saṅgrahaś cānumānaṃ ca toṭakādhibale tathā /",
    "GK16simhrsku:1381": " udvegaḥ sambhramāksepau dvādaśaiṣāṃ tu lakṣaṇam //SRs_3.52//",
    "GK16simhrsku:1382": " abhūtāharaṇam tat syād vākyaṃ yat kapaṭāśrayam /",
    "GK16simhrsku:1383": " mārgas tattvārtha-kathanam rūpaṃ sandeha-kṛd vacaḥ //SRs_3.53//",
    "GK16simhrsku:1384": " sotkarṣa-vacanaṃ yat tu tad udāharaṇaṃ matam /",
    "GK16simhrsku:1385": " bhāva-jñānaṃ kramo yad vā cintyamānārtha-saṅgatiḥ //SRs_3.54//",
    "GK16simhrsku:1386": " saṅgrahaḥ sāmadānārtha-saṃyogaḥ parikīrtitaḥ /",
    "GK16simhrsku:1387": " arthasyābhyūhanaṃ liṅgād anumānaṃ pracakṣate //SRs_3.55//",
    "GK16simhrsku:1388": " saṃrambhaṃ tu vacanaṃ saṅgirante hi toṭakam /",
    "GK16simhrsku:1389": " budhair adhibalaṃ proktaṃ kapaṭenātivañcanam //SRs_3.56//",
    "GK16simhrsku:1390": " śatru-vairādi-sambhūtaṃ bhayam udvega ucyate /",
    "GK16simhrsku:1391": " śatru-vyāghrādi-sambhūtau śaṅkātrāsau ca sambhramaḥ //SRs_3.57//",
    "GK16simhrsku:1392": " garbha-bīja-samākṣepam ākṣepaṃ paricakṣate /",
    "GK16simhrsku:1393": " yatra pralobhana-krodha-vyasanādyair vimṛśyate //SRs_3.58//",
    "GK16simhrsku:1394": " bījārtho garbha-nirbhinnaḥ sa vimarśa itīryate /",
    "GK16simhrsku:1395": " prakarī-niyatāptyānuguṇyād atrāṅga-kalpanam //SRs_3.59//",
    "GK16simhrsku:1396": " apavādo' tha sampheṭo vidrava-drava-śaktayaḥ /",
    "GK16simhrsku:1397": " dyuti-prasaṅgau chalana-vyavasāyau nirodhanam //SRs_3.60//",
    "GK16simhrsku:1398": " prarocanā vicalanam ādānaṃ syus trayodaśa /",
    "GK16simhrsku:1399": " tatrāpavādo doṣāṇāṃ prakhyāpanam itīryate //SRs_3.61//",
    "GK16simhrsku:1400": " doṣa-saṅgrathitaṃ vākyaṃ sampheṭaṃ sampracakṣate /",
    "GK16simhrsku:1401": " virodha-vadha-dāhādir vidravaḥ parikīrtitaḥ //SRs_3.62//",
    "GK16simhrsku:1402": " guru-vyatikramaṃ prāha dravaṃ tu bharato muniḥ /",
    "GK16simhrsku:1403": " utpannasya virodhasya śamanaṃ śaktir iṣyate //SRs_3.63//",
    "GK16simhrsku:1404": " dyutir nāma samuddiṣṭā tarjanodvejane budhaiḥ /",
    "GK16simhrsku:1405": " prastutārthasya kathanaṃ prasaṅgaḥ parikīrtitaḥ //SRs_3.64//",
    "GK16simhrsku:1406": " prasaṅgaṃ kathayanty anye gurūṇāṃ parikīrtanam /",
    "GK16simhrsku:1407": " avamānādi-karaṇaṃ kāryārthe chalanaṃ viduḥ //SRs_3.65//",
    "GK16simhrsku:1408": " vyavasāyaḥ sva-sāmarthya-prakhyāpanam itīryate /",
    "GK16simhrsku:1409": " virodhanaṃ nirodhoktiḥ saṃrabdhānāṃ parasparam //SRs_3.66//",
    "GK16simhrsku:1410": " siddhavad bhāvino' rthasya sūcanā syāt prarocanā /",
    "GK16simhrsku:1411": " ātma-ślāghā vicalanam ādānaṃ kārya-saṅgrahaḥ //SRs_3.67//",
    "GK16simhrsku:1412": " mukha-sandhyādayo yatra vikīrṇā bīja-saṃyutāḥ /",
    "GK16simhrsku:1413": " mahat-prayojanaṃ yānti tan-nirvahaṇam ucyate //SRs_3.68//",
    "GK16simhrsku:1414": " sandhi-virodhau grathanaṃ nirṇayaḥ paribhāṣaṇe prasādaś ca /",
    "GK16simhrsku:1415": " ānanda-samaya-kṛtayo bhāṣopagūhane tadvat //SRs_3.69//",
    "GK16simhrsku:1416": " atha pūrva-bhāva-sayujāv upasaṃhāra-praśastī ca /",
    "GK16simhrsku:1417": " iti nirvahaṇasyāṅgāny āhur amīṣāṃ tu lakṣaṇaṃ vakṣye //SRs_3.70//",
    "GK16simhrsku:1418": " bījopagamanaṃ sandhiḥ kāryānveṣaṇaṃ virodhaḥ syāt /",
    "GK16simhrsku:1419": " grathanaṃ tad-upekṣepaḥ syād anubhūtasya nirṇayaḥ kathanam //SRs_3.71//",
    "GK16simhrsku:1420": " paribhāṣā tv anyonyaṃ jalpanam athavā parivādaḥ /",
    "GK16simhrsku:1421": " śuśrūṣādi-prāptaṃ prasādam āhuḥ prasannatvam //SRs_3.72//",
    "GK16simhrsku:1422": " abhilaṣitārtha-samāgamam ānandaṃ prāhur ācāryāḥ /",
    "GK16simhrsku:1423": " samayo duḥkha-saṅkṣayaḥ kṛtir api labdhārtha-susthirīkaraṇam //SRs_3.73//",
    "GK16simhrsku:1424": " mānādyāptiś ca bhāṣaṇam upagūhanam adbhuta-prāptiḥ /",
    "GK16simhrsku:1425": " dṛṣṭa-krama-kāryasya syād dṛṣṭiḥ pūrva-bhāvas tu //SRs_3.74//",
    "GK16simhrsku:1426": " dharmārthādy-upagamanād upasaṃhāraḥ kṛtārthatā-kathanam /",
    "GK16simhrsku:1427": " bharataiś carācarāṇām āśīr āśaṃsanaṃ praśastiḥ syāt //SRs_3.75//",
    "GK16simhrsku:1428": " rasa-bhāvānurodhena prayojanam apekṣya ca /",
    "GK16simhrsku:1429": " sāphalyaṃ kāryam aṅgānām ity ācāryāḥ pracakṣate //SRs_3.76//",
    "GK16simhrsku:1430": " keṣāṃcid eṣām aṅgānāṃ vikalpaṃ kecid ūcire /",
    "GK16simhrsku:1431": " mukhādi-sandhiṣv aṅgānāṃ kramo' yaṃ na vivakṣitaḥ //SRs_3.77//",
    "GK16simhrsku:1432": " kramasyānādṛtatvena bharatādibhir ādimaiḥ /",
    "GK16simhrsku:1433": " lakṣyeṣu vyutkrameṇāpi kathanena vicakṣaṇaiḥ //SRs_3.78//",
    "GK16simhrsku:1434": " catuḥ-ṣaṣṭhi-kalā-marma-vedinā siṃha-bhūbhujā /",
    "GK16simhrsku:1435": " lakṣitā ca catuḥṣaṣṭhir bāla-rāmāyaṇe sphuṭam //SRs_3.79//",
    "GK16simhrsku:1436": " mukhādi-sandhiṣv aṅgānām aśaithilya-pratītaye /",
    "GK16simhrsku:1437": " sandhy-antarāṇi yojyāni tatra tatraikaviṃśatiḥ //SRs_3.80//",
    "GK16simhrsku:1438": " ācāryāntara-saṃmatyā camatkārodayād api /",
    "GK16simhrsku:1439": " vakṣye lakṣaṇam eteṣām udāhṛtim api sphuṭam //SRs_3.81//",
    "GK16simhrsku:1440": " sāma-dāne bheda-daṇḍau pratyutpanna-matir vadhaḥ /",
    "GK16simhrsku:1441": " gotra-skhalitam ojaś ca dhīḥ krodhaḥ sāhasaṃ bhayam //SRs_3.82//",
    "GK16simhrsku:1442": " māyā ca saṃvṛtir bhrāntir dūtyaṃ hetv-avadhāraṇam /",
    "GK16simhrsku:1443": " svapna-lekhau madaś citram ity etāny ekaviṃśatiḥ //SRs_3.83//",
    "GK16simhrsku:1444": " tatra sāma priyaṃ vākyaṃ svānuvṛtti-prakāśanam /",
    "GK16simhrsku:1445": " dānam ātma-pratinidhir bhūṣaṇādi-samarpaṇam //SRs_3.84//",
    "GK16simhrsku:1446": " bhedas tu kapaṭālāpaiḥ suhṛdāṃ bheda-kalpanam /",
    "GK16simhrsku:1447": " daṇḍas tv avinayādīnāṃ dṛṣṭyā śrutyātha tarjanam //SRs_3.85//",
    "GK16simhrsku:1448": " tāt-kālikī ca pratibhā pratyutpanna-matir smṛtā /",
    "GK16simhrsku:1449": " vadhas tu jīvita-droha-kriyā syād ātatāyinaḥ //SRs_3.86//",
    "GK16simhrsku:1450": " tad gotra-skhalitaṃ yat tu nāma-vyatyaya-bhāṣaṇam /",
    "GK16simhrsku:1451": " ojas tu vāg-upanyāso nija-śakti-prakāśakaḥ //SRs_3.87//",
    "GK16simhrsku:1452": " iṣṭārtha-siddhi-paryantā cintā dhīr iti kathyate /",
    "GK16simhrsku:1453": " krodhas tu cetaso dīptir aparādhādi-darśanāt //SRs_3.88//",
    "GK16simhrsku:1454": " sva-jīvita-nirākāṅkṣo vyāpāraḥ sāhasaṃ bhavet /",
    "GK16simhrsku:1455": " bhayaṃ tv ākasmika-trāsaḥ māyā kaitava-kalpanā //SRs_3.89//",
    "GK16simhrsku:1456": " saṃvṛttiḥ svayam uktasya svayam pracchādanaṃ bhavet /",
    "GK16simhrsku:1457": " bhrāntir viparyaya-jñānaṃ prasaṅgasya hy aniścayāt //SRs_3.90//",
    "GK16simhrsku:1458": " dūtyaṃ tu sahakāritvaṃ durghaṭe kārya-vastuni /",
    "GK16simhrsku:1459": " niścayo hetunārthasya mataṃ hetv-avadhāraṇam //SRs_3.91//",
    "GK16simhrsku:1460": " svapno nidrāntare mantra-bheda-kṛd vacanaṃ matam /",
    "GK16simhrsku:1461": " vivakṣitārtha-kalitā patrikā lekha īritaḥ //SRs_3.92//",
    "GK16simhrsku:1462": " madas tu madyajaḥ citraṃ cākārsya vilekhanam /",
    "GK16simhrsku:1463": " bhāga-kalpanayāṅgānāṃ mukha-pramukha-sandhiṣu //SRs_3.93//",
    "GK16simhrsku:1464": " pratyekaṃ niyatatvena yojyā tatraiva kalpanā /",
    "GK16simhrsku:1465": " sandhy-antarāṇāṃ vijñeyaḥ prayogas tv avibhāgataḥ //SRs_3.94//",
    "GK16simhrsku:1466": " tathaiva darśanād eṣām anaiyatyena sandhiṣu /",
    "GK16simhrsku:1467": " tad eṣām avicāreṇa kathito daśarūpake //SRs_3.95//",
    "GK16simhrsku:1468": " sandhy-antarāṇām aṅgeṣu nāntarbhāvo mato mama /",
    "GK16simhrsku:1469": " sāmādy-upāya-dakṣeṇa sandhyādi-guṇa-śobhitā //SRs_3.96//",
    "GK16simhrsku:1470": " nirvyūḍhaṃ siṃha-bhūpena sandhy-antara-nirūpaṇam /",
    "GK16simhrsku:1471": " evam aṅgair upāṅgaiś ca suśliṣṭaṃ rūpaka-śriyaḥ //SRs_3.97//",
    "GK16simhrsku:1472": " śarīraṃ vas tv alaṅkuryāt ṣaṭ-triṃśad bhūṣaṇaiḥ sphuṭam /",
    "GK16simhrsku:1473": " bhūṣaṇākṣara-saṅghātau hetuḥ prāptir udāhṛtiḥ //SRs_3.98//",
    "GK16simhrsku:1474": " śobhā saṃśaya-dṛṣṭāntāv abhiprāyo nidarśanam /",
    "GK16simhrsku:1475": " siddhi-prasiddhī dākṣiṇyam arthāpattir viśeṣaṇam //SRs_3.99//",
    "GK16simhrsku:1476": " padoccayas tulya-tarko vicāras tad-viparyayaḥ /",
    "GK16simhrsku:1477": " guṇātipāto' tiśayo niruktaṃ guṇa-kīrtanam //SRs_3.100//",
    "GK16simhrsku:1478": " garhaṇānunayo bhraṃśo leśa-kṣobhau manorathaḥ /",
    "GK16simhrsku:1479": " anukti-siddhiḥ sārūpyaṃ mālā madhura-bhāṣaṇam //SRs_3.101//",
    "GK16simhrsku:1480": " pṛcchopadiṣṭa-dṛṣṭāni ṣaṭ-triṃśad-bhūṣaṇāni hi /",
    "GK16simhrsku:1481": " guṇālaṅkāra-bahulaṃ bhāṣaṇaṃ bhūṣaṇaṃ matam //SRs_3.102//",
    "GK16simhrsku:1482": " vākyam akṣara-saṅghāto bhinnārthaṃ śliṣṭa-varṇakam /",
    "GK16simhrsku:1483": " sa hetur iti nirdiṣṭo yat sādhyārtha-prasādhakaḥ //SRs_3.103//",
    "GK16simhrsku:1484": " eka-deśa-parijñānāt prāptiḥ śeṣābhiyojanam /",
    "GK16simhrsku:1485": " vākyaṃ yad gūḍha-tulyārthaṃ tad udāharaṇaṃ matam //SRs_3.104//",
    "GK16simhrsku:1486": " śobhā svabhāva-prākaṭyaṃ yūnor anyonyam ucyate /",
    "GK16simhrsku:1487": " aniścayāntaṃ yad vākyaṃ saṃśayaḥ sa nigadyate //SRs_3.105//",
    "GK16simhrsku:1488": " sva-pakṣe darśanaṃ hetor dṛṣṭāntaḥ sādhya-siddhaye /",
    "GK16simhrsku:1489": " abhiprāyas tv abhūtārtho hṛdyaḥ sāmyena kalpitaḥ //SRs_3.106//",
    "GK16simhrsku:1490": " abhiprāyaṃ pare prāhur mamatāṃ hṛdya-vastuni /",
    "GK16simhrsku:1491": " yathārthānāṃ prasiddhānāṃ kriyate parikīrtanam //SRs_3.107//",
    "GK16simhrsku:1492": " paropekṣā-vyudāsārthaṃ tan nidarśanam ucyate /",
    "GK16simhrsku:1493": " atarkitopapannaḥ syāt siddhir iṣṭārtha-saṅgamaḥ //SRs_3.108//",
    "GK16simhrsku:1494": " prasiddhir loka-vikhyātair vākyair artha-prasādhanam /",
    "GK16simhrsku:1495": " cittānuvartanaṃ yatra tad dākṣiṇyam itīritam //SRs_3.109//",
    "GK16simhrsku:1496": " uktārthānupapattyā'nyo yasminn arthaḥ prakalpyate /",
    "GK16simhrsku:1497": " vākya-mādhurya-saṃyuktā sārthāpattir udāhṛtā //SRs_3.110//",
    "GK16simhrsku:1498": " siddhān bahūn pradhānārthān uktvā yatra prayujyate /",
    "GK16simhrsku:1499": " viśeṣa-yuktaṃ vacanaṃ vijñeyaṃ tad viśeṣaṇam //SRs_3.111//",
    "GK16simhrsku:1500": " bahūnāṃ tu prayuktānāṃ padānāṃ bahubhiḥ padaiḥ /",
    "GK16simhrsku:1501": " uccayaḥ sadṛśārtho yaḥ sa vijñeyaḥ padoccayaḥ //SRs_3.112//",
    "GK16simhrsku:1502": " rūpakair upamābhir vā tulyārthābhiḥ prayojitaḥ /",
    "GK16simhrsku:1503": " apratyakṣārtha-saṃsparśas tulya-tarka itīritaḥ //SRs_3.113//",
    "GK16simhrsku:1504": " vicāras tv eka-sādhyasya bahu-sādhana-varṇanam /",
    "GK16simhrsku:1505": " vicārasyānyathābhāvo vijñeyas tad-viparyayaḥ //SRs_3.114//",
    "GK16simhrsku:1506": " [*3] siddha-sad-bhāvanā matā.",
    "GK16simhrsku:1507": " guṇātipāto vyatyasta-guṇākhyānam udāhṛtam /",
    "GK16simhrsku:1508": " bahūn guṇān kīrtayitvā sāmānyena ca saṃśrayān //SRs_3.115//",
    "GK16simhrsku:1509": " viśeṣaḥ kīrtyate yatra jñeyaḥ so' tiśayo budhaiḥ /",
    "GK16simhrsku:1510": " niruktir niravadyoktir nāmāny artha-prasiddhaye //SRs_3.116//",
    "GK16simhrsku:1511": " loke guṇātirikānāṃ bahūnāṃ yatra nāmabhiḥ /",
    "GK16simhrsku:1512": " eko' pi śabdyate tat tu vijñeyaṃ guṇa-kīrtanam //SRs_3.117//",
    "GK16simhrsku:1513": " yatra saṅkīrtayan doṣān guṇam arthena darśayet /",
    "GK16simhrsku:1514": " guṇān vā kīrtayan doṣān darśayed garhaṇaṃ tu tat //SRs_3.118//",
    "GK16simhrsku:1515": " abhyarthanā-paraṃ vākyaṃ vijñeyo' nunayo budhaiḥ /",
    "GK16simhrsku:1516": " patanaṃ prakṛtād arthād anyasmin bhraṃśa īritaḥ //SRs_3.119//",
    "GK16simhrsku:1517": " leśaḥ syād iṅgita-jñāna-kṛd viśeṣaṇavad vacaḥ /",
    "GK16simhrsku:1518": " kṣobhas tv anya-gate hetāv anyasmin kārya-kalpanaṃ //SRs_3.120//",
    "GK16simhrsku:1519": " manorathas tu vyājena vivakṣita-nivedanam /",
    "GK16simhrsku:1520": " prastāvanaiva śeṣo' rtho yatrānukto' pi gṛhyate //SRs_3.121//",
    "GK16simhrsku:1521": " anukta-siddhir eṣā syād ity āha bharato muniḥ[*4] /",
    "GK16simhrsku:1522": " dṛṣṭa-śrutānubhūtārtha-kathanādi-samudbhavam //SRs_3.122//",
    "GK16simhrsku:1523": " sādṛśyaṃ yatra saṅkṣobhāt tat sārūpyaṃ nirūpyate /",
    "GK16simhrsku:1524": " īpsitārtha-prasiddhy-arthaṃ kathyante yatra sūribhiḥ //SRs_3.123//",
    "GK16simhrsku:1525": " prayojanāny anekāni sā mālety abhidhīyate /",
    "GK16simhrsku:1526": " yat prasannena sārūpyaṃ yatra pūjayituṃ vacaḥ //SRs_3.124//",
    "GK16simhrsku:1527": " stuti-prakāśanaṃ tat tu smṛtaṃ madhura-bhāṣaṇam /",
    "GK16simhrsku:1528": " praśnenaivottaraṃ yatra sā pṛcchā parikīrtitā //SRs_3.125//",
    "GK16simhrsku:1529": " pratigṛhya tu śāstrārthaṃ yad vākyam abhidhīyate /",
    "GK16simhrsku:1530": " vidvan-manoharaṃ svantam upadiṣṭaṃ tad ucyate //SRs_3.126//",
    "GK16simhrsku:1531": " yathādeśaṃ yathā-kālaṃ yathā-rūpaṃ ca varṇyate /",
    "GK16simhrsku:1532": " yat pratyakṣaṃ parokṣaṃ vā tad dṛṣṭam dṛṣṭavan matam //SRs_3.127//",
    "GK16simhrsku:1533": " [*4] Nāṭ 16.169 = prastāvenaiva śeṣo' rthaḥ kṛtsno yan na pratīyate /",
    "GK16simhrsku:1534": " vacanena vinānukta-siddhiḥ sā parikīrtitā //",
    "GK16simhrsku:1535": " śrī-siṃha-bhūpena kavīśvarāṇāṃ",
    "GK16simhrsku:1536": " viśrāṇitāneka-vibhūṣaṇena /",
    "GK16simhrsku:1537": " ṣaṭtriṃśad uktāni hi bhūṣaṇāni",
    "GK16simhrsku:1538": " salakṣmalakṣyāṇi muner matena //SRs_3.128//",
    "GK16simhrsku:1539": " sākṣad evopadeśena prāyo dharma-samanvayāt /",
    "GK16simhrsku:1540": " aṅgāṅgi-bhāva-sampanna-samasta-rasa-saṃśrayāt //SRs_3.129//",
    "GK16simhrsku:1541": " prakṛty-avasthā-sandhyādi-sampatty-upanibandhanāt /",
    "GK16simhrsku:1542": " āhuḥ prakaraṇādīnāṃ nāṭakaṃ prakṛtiṃ budhāḥ //SRs_3.130//",
    "GK16simhrsku:1543": " atideśa-bala-prāpata-nāṭakāṅgopajīvanāt /",
    "GK16simhrsku:1544": " anyāni rūpakāṇi syur vikārā nāṭakaṃ prati //SRs_3.131//",
    "GK16simhrsku:1545": " ato hi lakṣaṇaṃ pūrvaṃ nāṭakasyābhidhīyate /",
    "GK16simhrsku:1546": " divyena vā mānuṣeṇa dhīrodāttena saṃyutam //SRs_3.132//",
    "GK16simhrsku:1547": " śṛṅgāra-vīrānyatara-pradhāna-rasa-saṃśrayam /",
    "GK16simhrsku:1548": " khyāteti vṛtta-sambaddhaṃ sandhi-pañcaka-saṃyutam //SRs_3.133//",
    "GK16simhrsku:1549": " prakṛty-avasthā-sandhy-aṅga-sandhy-antara-vibhūṣaṇaiḥ /",
    "GK16simhrsku:1550": " patākā-sthānakair vṛtti-tad-aṅgaiś ca pravṛttibhiḥ //SRs_3.134//",
    "GK16simhrsku:1551": " viṣkambhakādibhir yuktaṃ nāṭakaṃ tat trivargadam /",
    "GK16simhrsku:1552": " tad etan nāṭakārambha-prakāro vakṣyate mayā //SRs_3.135//",
    "GK16simhrsku:1553": " vidher yathaiva saṅkalpo mukhatāṃ pratipadyate /",
    "GK16simhrsku:1554": " pradhānasya prabandhasya tathā prastāvanā smṛtā //SRs_3.136//",
    "GK16simhrsku:1555": " arthasya pratipādyasya tīrthaṃ prastāvanocyate /",
    "GK16simhrsku:1556": " prastāvanāyās tu mukhe nāndī kāryā śubhāvahā //SRs_3.137//",
    "GK16simhrsku:1557": " āśīrnamaskriyā-vastunirdeśānyatamā smṛtā /",
    "GK16simhrsku:1558": " candranāmāṅkitā prāyo maṅgalārtha-padojjvalā //SRs_3.138//",
    "GK16simhrsku:1559": " aṣṭābhir daśabhiś ceṣṭā seyaṃ dvādaśabhiḥ padaiḥ /",
    "GK16simhrsku:1560": " samair vā viṣamair vāpi prayojyety apare jaguḥ //SRs_3.139//",
    "GK16simhrsku:1561": " nāndy-ante tu praviṣṭena sūtradhāreṇa dhīmatā /",
    "GK16simhrsku:1562": " prasādhanāya raṅgasya vṛttir yojyā hi bhāratī //SRs_3.140//",
    "GK16simhrsku:1563": " aṅgāny asyāś ca catvāri bharatenāvabhāṣire /",
    "GK16simhrsku:1564": " prarocanāmukhe caiva vīthī-prahasane iti //SRs_3.141//",
    "GK16simhrsku:1565": " vīthī prahasanaṃ sva-sva-prasaṅge vakṣyate sphuṭam /",
    "GK16simhrsku:1566": " prarocanā tu sā proktā prakṛtārtha-praśaṃsayā //SRs_3.142//",
    "GK16simhrsku:1567": " sadasya-citta-vṛttīnāṃ saṃmukhīkaraṇaṃ ca yat /",
    "GK16simhrsku:1568": " praśaṃsā tu dvidhā jñeyā cetanācetanāśrayā //SRs_3.143//",
    "GK16simhrsku:1569": " acetanau deśa-kālau kālo madhu-śaran-mukhaḥ /",
    "GK16simhrsku:1570": " deśas tu devatārāja-tīrtha-sthānādir ucyate //SRs_3.144//",
    "GK16simhrsku:1571": " tad adya kāla-nāthasya yātretyādiṣu lakṣyatām /",
    "GK16simhrsku:1572": " cetanās tu kathā-nātha-kavi-sabhya-naṭāḥ smṛtāḥ //SRs_3.145//",
    "GK16simhrsku:1573": " kathā-nāthās tu dharmārtha-rasa-mokṣopayoginaḥ /",
    "GK16simhrsku:1574": " dharmopayoginas tatra yudhiṣṭhira-nalādayaḥ //SRs_3.146//",
    "GK16simhrsku:1575": " arthopayogino rudra-narasiṃha-nṛpādayaḥ /",
    "GK16simhrsku:1576": " rasopayogino vidyādhara-vatseśvarādayaḥ //SRs_3.147//",
    "GK16simhrsku:1577": " mokṣopayogino rāma-vāsudevādayo matāḥ /",
    "GK16simhrsku:1578": " eke tv abhedam icchanti dharma-mokṣopayoginoḥ //SRs_3.148//",
    "GK16simhrsku:1579": " kavayas tu prabandhāras te bhaveyuś caturvidhāḥ /",
    "GK16simhrsku:1580": " udātta uddhataḥ prauḍho vinīta iti bhedataḥ //SRs_3.149//",
    "GK16simhrsku:1581": " antar-gūḍhābhimānoktir udātta iti gīyate /",
    "GK16simhrsku:1582": " parāpavādāt svotkarṣa-vādī tūddhata ucyate //SRs_3.150//",
    "GK16simhrsku:1583": " yathocita-nijotkarṣa-vādī prauḍha itīritaḥ /",
    "GK16simhrsku:1584": " yuktyā nijotkarṣa-vādī prauḍha ity aparaiḥ smṛtaḥ //SRs_3.151//",
    "GK16simhrsku:1585": " vinīto vinayotkarṣāt svāpakarṣa-prakāśakaḥ /",
    "GK16simhrsku:1586": " sabhyās tu vibudhair jñeyā ye didṛkṣānivtā janāḥ //SRs_3.152//",
    "GK16simhrsku:1587": " te' pi dvidhā prārthanīyāḥ prārthak iti ca sphuṭam /",
    "GK16simhrsku:1588": " idaṃ prayokṣye yuṣmābhir anujñā dīyatām iti //SRs_3.153//",
    "GK16simhrsku:1589": " samprārthyāḥ sūtradhāreṇa prārthanīyā iti smṛtāḥ /",
    "GK16simhrsku:1590": " tvayā prayogaḥ kriyatām ity utkaṇṭhita-cetasaḥ //SRs_3.154//",
    "GK16simhrsku:1591": " ye sūtriṇaṃ prārthayante te sabhyāḥ prārthakāḥ smṛtāh /",
    "GK16simhrsku:1592": " raṅgopajīvinaḥ proktā naṭās te' pi tridhā smṛtāḥ //SRs_3.155//",
    "GK16simhrsku:1593": " vādakā gāyakāś caiva nartakāś ceti kovidaiḥ /",
    "GK16simhrsku:1594": " vīṇā-veṇu-mṛdaṅgādi-vādakā vādakāḥ smṛtāḥ //SRs_3.156//",
    "GK16simhrsku:1595": " ālāpana-dhruvāgīta-gāyakā gāyakā matāḥ /",
    "GK16simhrsku:1596": " nānā-prakārābhinaya-kartāro nartakāḥ smṛtāḥ //SRs_3.157//",
    "GK16simhrsku:1597": " vistarād uta saṅkṣepāt prayuñjīta prarocanām /",
    "GK16simhrsku:1598": " evaṃ prarocayan sabhyān sūtrī kuryād athāmukham //SRs_3.158//",
    "GK16simhrsku:1599": " sūtra-dhāro naṭīṃ brūte sva-kāryaṃ prati yuktitaḥ /",
    "GK16simhrsku:1600": " prastutākṣepa-citroktyā yat tad āmukham īritam //SRs_3.159//",
    "GK16simhrsku:1601": " trīṇyāmukhāṅgāny ucyante kathodghātaḥ pravartakaḥ /",
    "GK16simhrsku:1602": " prayogātiśayaś ceti teṣāṃ lakṣaṇam ucyate //SRs_3.160//",
    "GK16simhrsku:1603": " sūtriṇo vākyam arthaṃ vā svetivṛtta-samaṃ yadā /",
    "GK16simhrsku:1604": " svīkṛtya praviśet pātraṃ kathodghāto dvidhā mataḥ //SRs_3.161//",
    "GK16simhrsku:1605": " ākṣiptaṃ kāla-sāmyena pravṛttiḥ syāt pravartakam /",
    "GK16simhrsku:1606": " eṣo' yam ity upakṣepāt sūtradhāra-prayogataḥ //SRs_3.162//",
    "GK16simhrsku:1607": " prayoga-sūcanaṃ yatra prayogātiśayo hi saḥ /",
    "GK16simhrsku:1608": " prastāvanā-sthāpaneti dvidhā syād idam āmukham //SRs_3.163//",
    "GK16simhrsku:1609": " vidūṣaka-naṭī-pāripārśvikaiḥ saha saṃlāpan /",
    "GK16simhrsku:1610": " stoka-vīthy-aṅga-sahitāny āmukhāṅgāni sūtra-bhṛt //SRs_3.164//",
    "GK16simhrsku:1611": " yojayed yatra nāṭya-jñair eṣā prastāvanā smṛtā /",
    "GK16simhrsku:1612": " sarvāmukhāṅga-vīthy-aṅga-sametair vākya-vistaraiḥ //SRs_3.165//",
    "GK16simhrsku:1613": " sūtradhāro yatra naṭī-vidūṣaka-naṭādibhiḥ /",
    "GK16simhrsku:1614": " saṃlapana prastutaṃ cārtham ākṣipet sthāpanā hi sā //SRs_3.166//",
    "GK16simhrsku:1615": " śṛṅgāra-pracure nāṭye yogyaḥ syād āmukha-kramaḥ /",
    "GK16simhrsku:1616": " ratnāvalydike prāyo lakṣyatāṃ kovidair ayam //SRs_3.167//",
    "GK16simhrsku:1617": " vīrādbhutādi prāye tu prāyaḥ prastāvanocitā /",
    "GK16simhrsku:1618": " anargha-rāghavādyeṣu prāyaśo vīkṣyatām iyam //SRs_3.168//",
    "GK16simhrsku:1619": " hāsya-bībhatsa-raudrādi-prāye tu sthāpanā matā /",
    "GK16simhrsku:1620": " vīra-bhadra-vijṛmbhādau sā prāyeṇa samīkṣyatām //SRs_3.169//",
    "GK16simhrsku:1621": " kathitāny āmukhāṅgāni vīthy-aṅgāni pracakṣmahe /",
    "GK16simhrsku:1622": " āmukhe' pi ca vīthyāṃ ca sādhāraṇye' pi saṃmataḥ //SRs_3.170//",
    "GK16simhrsku:1623": " vīthy-aṅga-saṃprathā teṣāṃ vīthyām āvaśyakatvataḥ /",
    "GK16simhrsku:1624": " udghātyakāvalagita-prapañca-trigate chalam //SRs_3.171//",
    "GK16simhrsku:1625": " vākkely-adhibale gaṇḍam avasyandita-nālike /",
    "GK16simhrsku:1626": " asat-pralāpa-vyāhārau mṛdavaṃ ca trayodaśa //SRs_3.172//",
    "GK16simhrsku:1627": " tatrodghātyakam anyonyālāpa-mālā dvidhā hi tat /",
    "GK16simhrsku:1628": " gūḍhāratha-pada-paryāya-kramāt praśnottara-kramāt //SRs_3.173//",
    "GK16simhrsku:1629": " dvidhāvalagitaṃ proktam arthāvalaganātmakam /",
    "GK16simhrsku:1630": " anya-prasaṅgād anyasya saṃsiddhiḥ prakṛtasya va //SRs_3.174//",
    "GK16simhrsku:1631": " prapañcas tu mithaḥ stotram asadbhūtaṃ ca hāsyakṛt /",
    "GK16simhrsku:1632": " śruti-sāmyād anekārtha-yojanaṃ trigataṃ bhavet //SRs_3.175//",
    "GK16simhrsku:1633": " proktaṃ chalaṃ sasotprāsaiḥ priyābhāsair vilobhanam /",
    "GK16simhrsku:1634": " sākāṅkṣasyaiva vākyasya vākkeliḥ syāt samāptitaḥ //SRs_3.176//",
    "GK16simhrsku:1635": " spardhayānyonya-sāmarthya-vyaktis tv adhibalaṃ bhavet /",
    "GK16simhrsku:1636": " gaṇḍaṃ prastuta-sambandhi bhinnārthaṃ sahasoditam //SRs_3.177//",
    "GK16simhrsku:1637": " pūrvoktasyānyathā vyākhyā yatrāvasyanditaṃ hi tat /",
    "GK16simhrsku:1638": " prahelikā nigūḍhārthā hāsyārthaṃ nālikā smṛtā //SRs_3.178//",
    "GK16simhrsku:1639": " antarlāpā bahirlāpety eṣā dvedhā samīritā /",
    "GK16simhrsku:1640": " asambaddha-kathālāpo' sat-pralāpa itīritaḥ //SRs_3.179//",
    "GK16simhrsku:1641": " anyārthaṃ vacanaṃ hāsya-karaṃ vyāhāra ucyate /",
    "GK16simhrsku:1642": " doṣā guṇā guṇā doṣā yatra syur mṛdavaṃ hi tat //SRs_3.180//",
    "GK16simhrsku:1643": " evam āmukham āyojya sūtradhāre sahānuge /",
    "GK16simhrsku:1644": " niṣkrānte' that tad-ākṣiptaiḥ pātrair vastu prapañcayet //SRs_3.181//",
    "GK16simhrsku:1645": " vastu sarvaṃ dvidhā sūcyam asūcyam iti bhedataḥ /",
    "GK16simhrsku:1646": " rasa-hīnaṃ bhaved atra vastu tat sūcyam ucyate //SRs_3.182//",
    "GK16simhrsku:1647": " yad vastu nīrasaṃ tat tu sūcayet sūcakās tv amī /",
    "GK16simhrsku:1648": " viṣkambha-cūlikāṅkāsyāṅkāvatāra-praveśakāḥ //SRs_3.183//",
    "GK16simhrsku:1649": " tatra viṣkambho bhūta-bhāvi-vastv-aṃśa-sūcakaḥ /",
    "GK16simhrsku:1650": " amukhya-pātra-racitaḥ saṅkṣepaika-prayojanaḥ //SRs_3.184//",
    "GK16simhrsku:1651": " sa śuddho miśra ity ukto miśraḥ syān nīca-madhyamaiḥ /",
    "GK16simhrsku:1652": " so' yaṃ ceṭī-naṭācārya-saṃlāpa-parikalpitaḥ //SRs_3.185//",
    "GK16simhrsku:1653": " mālavikāgnimitrasya prathamāṅke nirūpyatām /",
    "GK16simhrsku:1654": " śuddhaḥ kevala-madhyo' yam ekāneka-kṛto dvidhā //SRs_3.186//",
    "GK16simhrsku:1655": " ratnāvalyām eka-śuddhaḥ prāpta-yaugandharāyaṇaḥ /",
    "GK16simhrsku:1656": " aneka-śuddho viṣkambhaḥ ṣaṣṭhāṅke' nargha-rāghave //SRs_3.187//",
    "GK16simhrsku:1657": " nirūpyatāṃ samprayukto mālyavacchuka-sāraṇaiḥ /",
    "GK16simhrsku:1658": " vandi-māgadha-sūtādyaiḥ pratisīrāntara-sthitaiḥ //SRs_3.188//",
    "GK16simhrsku:1659": " arthopakṣepaṇaṃ yat tu kriyate sā hi cūlikā /",
    "GK16simhrsku:1660": " sā dvidhā cūlikā khaṇḍa-cūlikā ceti bhedataḥ //SRs_3.189//",
    "GK16simhrsku:1661": " pātrair yavanikāntaḥsthaiḥ kevalaṃ yā tu nirmitā /",
    "GK16simhrsku:1662": " ādāv aṅkasya madhye vā cūlikā nāma sā smṛtā //SRs_3.190//",
    "GK16simhrsku:1663": " praveśa-nirgamābhāvād iyam aṅkād bahir gatā /",
    "GK16simhrsku:1664": " raṅga-nepatha-saṃsthāyi-pātra-saṃlāpa-vistaraiḥ //SRs_3.191//",
    "GK16simhrsku:1665": " ādau kevalam aṅkasya kalpitā khaṇḍa-cūlikā /",
    "GK16simhrsku:1666": " praveśa-nirgamāprāpter iyam aṅkād bahir-gatā //SRs_3.192//",
    "GK16simhrsku:1667": " enāṃ viṣkambham evānye prāhur naitan mataṃ mama /",
    "GK16simhrsku:1668": " apraviṣṭasya saṃlāpo viṣkambhe na hi yujyate //SRs_3.193//",
    "GK16simhrsku:1669": " tad viṣkambha-śiraskatvān mateyaṃ khaṇḍa-cūlikā /",
    "GK16simhrsku:1670": " pūrvāṅkānte sampraviṣṭaiḥ pātrair bhāvy-aṅka-vastunaḥ //SRs_3.194//",
    "GK16simhrsku:1671": " sūcanaṃ tad-avicchityai yat tad aṅkāsyam īritam /",
    "GK16simhrsku:1672": " yathā hi vīra-carite dvitīyāṅkāvasānake //SRs_3.195//",
    "GK16simhrsku:1673": " praviṣṭena sumantreṇa sūcitaṃ rāma-vigrahe /",
    "GK16simhrsku:1674": " vasiṣṭha-viśvāmitrādi-samābhāṣaṇa-lakṣaṇam //SRs_3.196//",
    "GK16simhrsku:1675": " vastūttarāṅke pūrvārthāvicchedenaiva kalpitam /",
    "GK16simhrsku:1676": " aṅkāvatāraḥ pātrāṇāṃ pūrva-kāryānuvartinām //SRs_3.197//",
    "GK16simhrsku:1677": " avibhāgena sarveṣāṃ bhāviny aṅke praveśanam /",
    "GK16simhrsku:1678": " dvitīyāṅke mālavikāgnimitre sa nirūpyatām //SRs_3.198//",
    "GK16simhrsku:1679": " pātreṇāṅka-praviṣṭena kevalaṃ sūcitatvataḥ /",
    "GK16simhrsku:1680": " bhaved aṅkād abāhyatvam aṅkāsyāṅkāvatārayoḥ //SRs_3.199//",
    "GK16simhrsku:1681": " yan nīcaiḥ kevalaṃ pātrair bhāvi-bhūtārtha-sūcanam /",
    "GK16simhrsku:1682": " aṅkayor ubhayor madhye sa vijñeyaḥ praveśakaḥ //SRs_3.200//",
    "GK16simhrsku:1683": " so' yaṃ ceṭi-dvayālāpa-saṃvidhānopakalpitaḥ /",
    "GK16simhrsku:1684": " mālatī-mādhave prājñair dvitīyāṅke nirūpyatām //SRs_3.201//",
    "GK16simhrsku:1685": " asūcyaṃ tu śubhodātta-rasa-bhāva-nirantaram /",
    "GK16simhrsku:1686": " prārambhe yady asūcyaṃ syād aṅkam evātra kalpayet //SRs_3.202//",
    "GK16simhrsku:1687": " rasālaṅkāra-vastūnām upalālana-kāṅkṣiṇām /",
    "GK16simhrsku:1688": " janany-aṅkavadādhāra-bhūtatvād aṅka ucyate //SRs_3.203//",
    "GK16simhrsku:1689": " aṅkas tu pañcaṣair dvitrair aṅgino' ṅgasya vastunaḥ /",
    "GK16simhrsku:1690": " rasasya vā samālamba-bhūtaiḥ pātrair manoharaḥ //SRs_3.204//",
    "GK16simhrsku:1691": " saṃvidhāna-viśeṣaḥ syāt tatrāsūcyaṃ prapañcayet /",
    "GK16simhrsku:1692": " asūcyaṃ tad dvidhā dṛśyaṃ śrāvyaṃ cādyaṃ tu darśayet //SRs_3.205//",
    "GK16simhrsku:1693": " dvedhā dvitīyaṃ svagataṃ prakāśaṃ ceti bhedataḥ /",
    "GK16simhrsku:1694": " svagataṃ svaika-vijñeyaṃ prakāśaṃ tad dvidhā bhavet //SRs_3.206//",
    "GK16simhrsku:1695": " sarva-prakāśaṃ niyata-prakāśaṃ ceti bhedataḥ /",
    "GK16simhrsku:1696": " sarva-prakāśaṃ sarveṣāṃ sthitānāṃ śravaṇocitam //SRs_3.207//",
    "GK16simhrsku:1697": " dvitīyaṃ tu sthiteṣv apy eṣv ekasya śravaṇocitam /",
    "GK16simhrsku:1698": " dvidhā vibhāvyate' nyac ca janāntam apavāritam //SRs_3.208//",
    "GK16simhrsku:1699": " tripatākā-kareṇānyān apavāryāntarā kathām /",
    "GK16simhrsku:1700": " anyenāmantraṇaṃ yat syāt taj janāntikam ucyate //SRs_3.209//",
    "GK16simhrsku:1701": " rahasyaṃ kathyate' nyasya parāvṛtyāpavāritam /",
    "GK16simhrsku:1702": " itthaṃ śrāvyaṃ ca dṛśyaṃ ca prayujya susamāhitaiḥ //3.210//",
    "GK16simhrsku:1703": " pātrair niṣkramaṇaṃ kāryam aṅkānte samam eva hi /",
    "GK16simhrsku:1704": " aṅka-cchedaś ca kartavyaḥ kālāvasthānurodhataḥ //SRs_3.211//",
    "GK16simhrsku:1705": " dinārdha-dinayor yogyam aṅke vastu pravartayet /",
    "GK16simhrsku:1706": " aṅka-prasaṅgād garbhāṅka-lakṣaṇaṃ vakṣyate mayā //SRs_3.212//",
    "GK16simhrsku:1707": " rasanāyaka-vastūnāṃ mahotkarṣāya kovidaiḥ /",
    "GK16simhrsku:1708": " aṅkasya madhye yo' ṅkaḥ syād asau garbhāṅka īritaḥ //SRs_3.213//",
    "GK16simhrsku:1709": " vastu-sūcaka-nāndīko diṅ-mātra-mukha-saṅgataḥ /",
    "GK16simhrsku:1710": " arthopakṣepakair hīnaś cūlikā-parivarjitaiḥ //SRs_3.214//",
    "GK16simhrsku:1711": " aneṣyad-vastu-viṣayaḥ pātraiś tri-caturair yutaḥ /",
    "GK16simhrsku:1712": " nātiprapañcetivṛttaḥ svādhārāṅkāṅga-śobhitaḥ //SRs_3.215//",
    "GK16simhrsku:1713": " prastutārthānubandhī ca pātra-niṣkramaṇāvadhiḥ /",
    "GK16simhrsku:1714": " prathamāṅke na kartavyaḥ so' yaṃ kāvya-viśāradaiḥ //SRs_3.216//",
    "GK16simhrsku:1715": " so' yam uttara-rāme tu rasotkarṣāya kathyatām /",
    "GK16simhrsku:1716": " netur utkarṣako jñeyo bāla-rāmāyaṇe tv ayam //SRs_3.217//",
    "GK16simhrsku:1717": " amogha-rāghave so' yaṃ vastūtkarṣaika-kāraṇam /",
    "GK16simhrsku:1718": " nāṭake' ṅkā na kartavyāḥ pañca-nyūnā daśādhikāḥ //SRs_3.218//",
    "GK16simhrsku:1719": " tad īdṛśa-guṇopetaṃ nāṭakaṃ bhukti-muktidam /",
    "GK16simhrsku:1720": " tathā ca bharataḥ-",
    "GK16simhrsku:1721": " dharmārtha-sādhanaṃ nāṭyaṃ sarva-duḥkhāpanoda-kṛt /",
    "GK16simhrsku:1722": " āsevadhvaṃ tad ṛṣayas tasyotthānaṃ tu nāṭakam //iti//",
    "GK16simhrsku:1723": " nāṭakasya tu pūrṇādi-bhedāḥ kecana kalpitāḥ //SRs_3.219//",
    "GK16simhrsku:1724": " teṣāṃ nātīva ramyatvād aparīkṣākṣamatvataḥ /",
    "GK16simhrsku:1725": " muninānādṛtatvāc ca tān uddeṣṭum udāsmahe //SRs_3.220//",
    "GK16simhrsku:1726": " atha prakaraṇam-",
    "GK16simhrsku:1727": " yatretivṛttam utpādyaṃ dhīra-śāntaś ca nāyakaḥ /",
    "GK16simhrsku:1728": " rasaḥ pradhānaṃ śṛṅgāraḥ śeṣaṃ nāṭakavad bhavet //SRs_3.221//",
    "GK16simhrsku:1729": " tad dhi prakaraṇaṃ śuddhaṃ dhūrtaṃ miśraṃ ca tat tridhā /",
    "GK16simhrsku:1730": " kula-strī-nāyakaṃ śuddhaṃ mālatī-mādhavādikam //SRs_3.222//",
    "GK16simhrsku:1731": " gaṇikā-nāyikaṃ dhūrtaṃ kāmadattāhvayādikam /",
    "GK16simhrsku:1732": " kitava-dhyputakārādi-vyāpāraṃ tv atra kalpayet //SRs_3.223//",
    "GK16simhrsku:1733": " miśraṃ tat kulajā-veśye kalpite yatra nāyike /",
    "GK16simhrsku:1734": " dhūrta-śuddha-kramopetaṃ tan mṛcchakaṭikādikam //SRs_3.224//",
    "GK16simhrsku:1735": " nāṭikā tv anayor bhedo na pṛthag rūpakaṃ bhavet /",
    "GK16simhrsku:1736": " prakhyātaṃ nṛpater vṛttaṃ nāṭakād āhṛtaṃ yataḥ //SRs_3.225//",
    "GK16simhrsku:1737": " buddhi-kalpita-vastutvaṃ tathā prakaraṇād api /",
    "GK16simhrsku:1738": " vimarśa-sandhi-rāhityaṃ bhedakaṃ cen na tan matam //SRs_3.226//",
    "GK16simhrsku:1739": " ratnāvalyādike lakṣye tat-sandher api darśanāt /",
    "GK16simhrsku:1740": " strī-prāya-caturaṅkādi-bhedakaṃ cen na tan matam //SRs_3.227//",
    "GK16simhrsku:1741": " eka-dvi-try-aṅka-pātrādi-bhedenānantatā yataḥ /",
    "GK16simhrsku:1742": " devī-vaśāt saṅgamena bhedaś cet tan na yujyate /",
    "GK16simhrsku:1743": " mālavikāgni-mitrādau nāṭikātva-prasaṅgataḥ //SRs_3.228//",
    "GK16simhrsku:1744": " prakaraṇikā-nāṭikayor anusaraṇīyā hi nāṭikā-saraṇiḥ /",
    "GK16simhrsku:1745": " ata eva bharata-muninā nāṭyaṃ daśadhā nirūpitaṃ pūrvam //SRs_3.229//",
    "GK16simhrsku:1746": " khyātena vā kalpitena vastunā prākṛtair naraiḥ /",
    "GK16simhrsku:1747": " anvitaḥ kaiśikī-hīnaḥ sāttvatyārabhaṭī-mṛduḥ //SRs_3.230//",
    "GK16simhrsku:1748": " strīṇāṃ vilāpa-vyāpārair upetaḥ karuṇāśrayaḥ /",
    "GK16simhrsku:1749": " nānā-saṅgrāma-saṃnāha-prahāramaraṇotkaṭaḥ //SRs_3.231//",
    "GK16simhrsku:1750": " mukha-nirvāhavān yaḥ syād eka-dvi-try-aṅka icchayā /",
    "GK16simhrsku:1751": " utsṛṣṭikāṅkaḥ sa jñeyaḥ sa-viṣkambha-praveśakaḥ //SRs_3.232//",
    "GK16simhrsku:1752": " asminn amaṅgala-prāye kuryān maṅgalam antataḥ /",
    "GK16simhrsku:1753": " prayojyasya vadhaḥ kāryaḥ punar ujjīvanāvadhiḥ //SRs_3.233//",
    "GK16simhrsku:1754": " ujjīvanād apy adhikaṃ manoratha-phalo' pi vā /",
    "GK16simhrsku:1755": " vijñeyam asya lakṣyaṃ tu karuṇākandalādikam //SRs_3.234//",
    "GK16simhrsku:1756": " khātetivṛtta-sampanno niḥsahāyaka-nāyakaḥ /",
    "GK16simhrsku:1757": " yukto daśāvaraih khyātair uddhataiḥ pratināyakaiḥ //SRs_3.235//",
    "GK16simhrsku:1758": " vimarśa-garbha-rahito bhāraty-ārabhaṭī-sphuṭaḥ /",
    "GK16simhrsku:1759": " hāsya-śṛṅgāra-rahita ekāṅko raudra-saṃśrayaḥ //SRs_3.236//",
    "GK16simhrsku:1760": " eka-vāsara-vṛttāntaḥ prāpta-viṣkambha-cūlikaḥ /",
    "GK16simhrsku:1761": " astrī-nimitta-samaro vyāyogaḥ kathito budhaiḥ //SRs_3.237//",
    "GK16simhrsku:1762": " vijñeyam asya lakṣyaṃ tu dhanañjaya-jayādikam /",
    "GK16simhrsku:1763": " svasya vānyasya vā vṛttaṃ viṭena nipuṇoktinā //SRs_3.238//",
    "GK16simhrsku:1764": " śaurya-saubhāgya-saṃstutyā vīra-śṛṅgāra-sūcakam /",
    "GK16simhrsku:1765": " buddhi-kalpitam ekāṅkaṃ mukha-nirvahaṇānvitam //SRs_3.239//",
    "GK16simhrsku:1766": " varṇyate bhāratī-vṛttyā yatra taṃ bhāṇam īrate /",
    "GK16simhrsku:1767": " eka-pātra-prayojye' smin kuryād ākāśa-bhāṣitam //SRs_3.240//",
    "GK16simhrsku:1768": " anyenānuktam apy anyo vacaḥ śrutveva yad vadet /",
    "GK16simhrsku:1769": " iti kiṃ bhaṇasīty etad bhaved ākāśa-bhāṣitam //SRs_3.241//",
    "GK16simhrsku:1770": " lāsyāṅgāni daśaitasmin saṃyojyānyatra tāni tu /",
    "GK16simhrsku:1771": " geya-padaṃ sthita-pāṭhyam āsīnaṃ puṣpa-gandhikā //SRs_3.242//",
    "GK16simhrsku:1772": " pracchedakas trimūḍhaṃ ca saindhavākhyaṃ dvimūḍhakam /",
    "GK16simhrsku:1773": " uttamottamakaṃ cānyad ukta-pratyuktam eva ca //SRs_3.243//",
    "GK16simhrsku:1774": " vīṇādi-vādanenaiva sahitaṃ yatra bhāvyate /",
    "GK16simhrsku:1775": " lalitaṃ nāyikā-gītaṃ tad geya-padam ucyate //SRs_3.244//",
    "GK16simhrsku:1776": " cañcat-puṭādinā vākyābhinayo nāyikā-kṛtaḥ /",
    "GK16simhrsku:1777": " bhūmi-cārī-pracāreṇa sthita-pāṭhyaṃ tad ucyate //SRs_3.245//",
    "GK16simhrsku:1778": " bhrū-netra-pāṇi-caraṇa-vilāsābhinayānvitam /",
    "GK16simhrsku:1779": " yojyam āsīnayā pāṭhyam āsīnaṃ tad udāhṛtam //SRs_3.246//",
    "GK16simhrsku:1780": " nānā-vidhena vādyena nānā-tāla-layānvitam /",
    "GK16simhrsku:1781": " lāsyaṃ prayujyate yatra sā jñeyā puṣpa-gandhikā //SRs_3.247//",
    "GK16simhrsku:1782": " anyāsaṅgama-śaṅkinyā nāyakasyātiroṣayā /",
    "GK16simhrsku:1783": " prema-ccheda-prakaṭanaṃ lāsyaṃ pracchedakaṃ viduḥ //SRs_3.248//",
    "GK16simhrsku:1784": " aniṣṭhura-ślakṣṇa-padaṃ sama-vṛttair alaṅkṛtam /",
    "GK16simhrsku:1785": " nāṭyaṃ puruṣa-bhāvāḍhyaṃ trimūḍhakam udāhṛtam //SRs_3.249//",
    "GK16simhrsku:1786": " deśa-bhāṣā-viśeṣeṇa calad-valaya-śṛṅkhalam /",
    "GK16simhrsku:1787": " lāsyaṃ prayujyate yatra tat saindhavam iti smṛtam //SRs_3.250//",
    "GK16simhrsku:1788": " cārībhir lalitābhiś ca citrārthābhinayānvitam /",
    "GK16simhrsku:1789": " spaṣṭa-bhāva-rasopetaṃ lāsyaṃ yat tad dvimūḍhakam //SRs_3.251//",
    "GK16simhrsku:1790": " aparijñāta-pārśvasthaṃ geya-bhāva-vibhūṣitam /",
    "GK16simhrsku:1791": " lāsyaṃ sotkaṇṭha-vākyaṃ tad uttamottamakaṃ bhavet //SRs_3.252//",
    "GK16simhrsku:1792": " kopa-prasāda-janitaṃ sādhikṣepa-padāśrayam /",
    "GK16simhrsku:1793": " vākyaṃ tad ukta-pratyuktaṃ yūnoḥ praśnottarātmakam //SRs_3.253//",
    "GK16simhrsku:1794": " śṛṅgāra-mañjarī-mukhyam asyodāharaṇaṃ matam /",
    "GK16simhrsku:1795": " lāsyāṅga-daśakaṃ tatra lakṣyaṃ lakṣya-vicakṣaṇaiḥ //SRs_3.254//",
    "GK16simhrsku:1796": " prakhyātenetivṛttena nāyakair api tad-vidhaiḥ /",
    "GK16simhrsku:1797": " pṛthak-prayojanāsaktair militair deva-dānavaiḥ //SRs_3.255//",
    "GK16simhrsku:1798": " yuktaṃ dvādaśabhir vīra-pradhānaṃ kaiśikī-mṛdu /",
    "GK16simhrsku:1799": " try-aṅkaṃ vimarśa-hīnaṃ ca kapaṭa-traya-saṃyutam //SRs_3.256//",
    "GK16simhrsku:1800": " tri-vidravaṃ tri-śṛṅgāraṃ vidyāt samavakārakam /",
    "GK16simhrsku:1801": " mohātmako bhramaḥ proktaḥ kapaṭas trividhas tv ayam //SRs_3.257//",
    "GK16simhrsku:1802": " sattvajaḥ śatrujo daiva-janitaś ceti sattvajaḥ /",
    "GK16simhrsku:1803": " krūra-prāṇi-samutpannaḥ śatrujas tu raṇādijaḥ //SRs_3.258//",
    "GK16simhrsku:1804": " vātyāvarṣādi-sambhūto daivajaḥ kapaṭaḥ smṛtaḥ /",
    "GK16simhrsku:1805": " udāharaṇam eteṣām āvege lakṣyatāṃ budhaiḥ //SRs_3.259//",
    "GK16simhrsku:1806": " jīva-grāho' pi moho vā kapaṭād vidravas tataḥ /",
    "GK16simhrsku:1807": " kapaṭa-traya-sambhūter ayaṃ ca trividho mataḥ //SRs_3.260//",
    "GK16simhrsku:1808": " dharmārtha-kāma-sambaddhas tridhā śṛṅgāra īritaḥ /",
    "GK16simhrsku:1809": " vratādi-janitaḥ kāmo dharma-śṛṅgāra īritaḥ //SRs_3.261//",
    "GK16simhrsku:1810": " pārvatī-śiva-sambhogas tad udāharaṇaṃ matam /",
    "GK16simhrsku:1811": " yatra kāmena sambaddhair arthair arthānubandhibhiḥ //SRs_3.262//",
    "GK16simhrsku:1812": " bhujyamānaiḥ sukha-prāptir artha-śṛṅgāra īritaḥ /",
    "GK16simhrsku:1813": " sārvabhauma-phala-prāpti-hetunā vatsa-bhūpateḥ //SRs_3.263//",
    "GK16simhrsku:1814": " ratnāvalyā samaṃ bhogo vijñeyā tad udāhṛtiḥ /",
    "GK16simhrsku:1815": " durādara-surā-pāna-para-dārādi-kelijaḥ //SRs_3.264//",
    "GK16simhrsku:1816": " tat-tad-āsvāda-lalitaḥ kāma-śṛṅgāra īritaḥ /",
    "GK16simhrsku:1817": " tad udāharaṇaṃ prāyo dṛśyaṃ prasanādiṣu //SRs_3.265//",
    "GK16simhrsku:1818": " śṛṅgāra-tritayaṃ tatra nātra bindu-praveśakau /",
    "GK16simhrsku:1819": " mukha-pratimukhe sandhī vastu dvādaśa-nāḍikam //SRs_3.266//",
    "GK16simhrsku:1820": " prathame kalpayed aṅke nāḍikā ghaṭikā-dvayam /",
    "GK16simhrsku:1821": " mukhādi-sandhi-trayavāṃś caturnāḍika-vastukaḥ //SRs_3.267//",
    "GK16simhrsku:1822": " dvitīyāṅkas tṛtīyas tu dvi-nāḍika-kathāśrayaḥ /",
    "GK16simhrsku:1823": " nirvimarśa-catuḥ-sandhir evam aṅkās trayaḥ smṛtāḥ //SRs_3.268//",
    "GK16simhrsku:1824": " vīthī-prahasanāṅgāni kuryād atra samāsataḥ /",
    "GK16simhrsku:1825": " prastāvanāyāḥ prastāve prokto vīthy-aṅga-vistaraḥ //SRs_3.269//",
    "GK16simhrsku:1826": " daśa prahasanāṅgāni tat-prasaṅge pracakṣmahe /",
    "GK16simhrsku:1827": " udāharaṇam etasya payodhi-mathanādikam //SRs_3.270//",
    "GK16simhrsku:1828": " sūcya-pradhāna-śṛṅgārā mukha-nirvahaṇānvitā /",
    "GK16simhrsku:1829": " eka-yojyā dviyojyā vā kaiśikī-vṛtti-nirmitā //SRs_3.271//",
    "GK16simhrsku:1830": " vīthy-aṅga-sahitaikāṅkā vīthīti kathitā budhaiḥ /",
    "GK16simhrsku:1831": " asyāṃ prāyeṇa lāsyāṅga-daśakaṃ yojayen na vā //SRs_3.272//",
    "GK16simhrsku:1832": " sāmānyā parakīyā vā nāyikātrānurāgiṇī /",
    "GK16simhrsku:1833": " vīthy-aṅga-prāya-vṛttitvān nocitā kula-pālikā //SRs_3.273//",
    "GK16simhrsku:1834": " lakṣyam asyās tu vijñeyaṃ mādhavī-vīthikādikam /",
    "GK16simhrsku:1835": " vastu-sandhy-aṅka-lāsyāṅga-vṛttayo yatra bhāṇavat //SRs_3.274//",
    "GK16simhrsku:1836": " raso hāsyaḥ pradhānaṃ syād etat prahasanaṃ matam /",
    "GK16simhrsku:1837": " viśeṣeṇa daśāṅgāni kalpayed atra tāni tu //SRs_3.275//",
    "GK16simhrsku:1838": " avagalitāvaskandau vyavahāro vipralambha upapattiḥ /",
    "GK16simhrsku:1839": " bhayam anṛtaṃ vibhrāntir gadgada-vāk ca pralāpaś ca //SRs_3.276//",
    "GK16simhrsku:1840": " pūrvam ātma-gṛhītasya samācārasya mohataḥ /",
    "GK16simhrsku:1841": " dūṣaṇaṃ tyajanaṃ cātra dvidhāvagalitaṃ matam //SRs_3.277//",
    "GK16simhrsku:1842": " avaskandas tv anekeṣām ayogyasyaika-vastunaḥ /",
    "GK16simhrsku:1843": " sambandhābhāsa-kathanāt sva-sva-yogyatva-yojanā //SRs_3.278//",
    "GK16simhrsku:1844": " vyavahāras tu saṃvādo dvitrāṇāṃ hāsya-kāraṇam /",
    "GK16simhrsku:1845": " vipralambho vañcanā syād bhūtāveśādi-kaitavāt //SRs_3.279//",
    "GK16simhrsku:1846": " upapattis tu sā proktā yat prasiddhasya vastunaḥ /",
    "GK16simhrsku:1847": " loka-prasiddhayā yuktyā sādhanaṃ hāsya-hetunā //SRs_3.280//",
    "GK16simhrsku:1848": " smṛtaṃ bhayaṃ tu nagara-śodhakādi-kṛto daraḥ /",
    "GK16simhrsku:1849": " anṛtaṃ tu bhaved vākyam asabhya-stuti-gumphitam //SRs_3.281//",
    "GK16simhrsku:1850": " tad evānṛtam ity āhur apare sva-mata-stuteḥ /",
    "GK16simhrsku:1851": " vastu-sāmya-kṛto moho vibhrāntir iti gīyate //SRs_3.282//",
    "GK16simhrsku:1852": " asatya-ruditonmiśraṃ vākyaṃ gadgada-vāg bhavet /",
    "GK16simhrsku:1853": " pralāpaḥ syād ayogyasya yogyatvenānumodanam //SRs_3.283//",
    "GK16simhrsku:1854": " śuddhaṃ kīrṇaṃ vaikṛtaṃ ca tac ca prahasanaṃ tridhā /",
    "GK16simhrsku:1855": " śuddhaṃ śrotriya-śākhāder veṣa-bhāṣādi-saṃyutam //SRs_3.284//",
    "GK16simhrsku:1856": " ceṭa-ceṭī-jana-vyāptaṃ tal lakṣyaṃ tu nirūpyatām /",
    "GK16simhrsku:1857": " ānanda-kośa-pramukhaṃ tathā bhagavad-ajjukam //SRs_3.285//",
    "GK16simhrsku:1858": " kīrṇaṃ tu sarvair vīthy-aṅgaiḥ saṅkīrṇaṃ dhūrta-saṅkulam /",
    "GK16simhrsku:1859": " tasyodāharaṇaṃ jñeyaṃ bṛhat-saubhadrakādikam //SRs_3.286//",
    "GK16simhrsku:1860": " yac cedaṃ kāmukādīnāṃ veṣa-bhāṣādi-saṅgataiḥ /",
    "GK16simhrsku:1861": " ṣaṇḍatāpa-savṛddhādyair yutaṃ tad vaikṛtaṃ bhavet //SRs_3.287//",
    "GK16simhrsku:1862": " kalikeli-prahasana-pramukhaṃ tad udāhṛtam /",
    "GK16simhrsku:1863": " khyātetivṛttaṃ nirhāsya-śṛṅgāraṃ raudra-mudritam //SRs_3.288//",
    "GK16simhrsku:1864": " sāttvatī-vṛtti-viralaṃ bhāraty-ārabhaṭī-sphuṭam /",
    "GK16simhrsku:1865": " nāyakair uddhatair deva-yakṣa-rākṣasa-pannagaiḥ //SRs_3.289//",
    "GK16simhrsku:1866": " gandharva-bhūta-vetāla-siddha-vidyādharādibhiḥ /",
    "GK16simhrsku:1867": " samanvitaṃ ṣoḍaśabhir nyāya-mārgaṇa-nāyakam //SRs_3.290//",
    "GK16simhrsku:1868": " caturbhir āṅkair anvītaṃ nirvimarśaka-sandhibhiḥ /",
    "GK16simhrsku:1869": " nirghātolkoparāgādi-ghora-krūrāji-sambhramam //SRs_3.291//",
    "GK16simhrsku:1870": " sa-praveśaka-viṣkambha-cūlikaṃ hi ḍimaṃ viduḥ /",
    "GK16simhrsku:1871": " asyodāharaṇaṃ jñeyaṃ vīrabhadra-vijṛmbhitam //SRs_3.292//",
    "GK16simhrsku:1872": " yatretivṛttaṃ miśraṃ syāt sa-viṣkambha-praveśakam /",
    "GK16simhrsku:1873": " catvāro' ṅkā nirvimarśa-garbhāḥ syuḥ sandhayas trayaḥ //SRs_3.293//",
    "GK16simhrsku:1874": " dhīroddhattaś ca prakhyāto divyo martyo' pi nāyakaḥ /",
    "GK16simhrsku:1875": " divya-striyam anicchantīṃ kanyāṃ vāhartum udyataḥ //SRs_3.294//",
    "GK16simhrsku:1876": " strī-nimittāji-saṃrambhaḥ pañcaṣāḥ pratināyakāḥ /",
    "GK16simhrsku:1877": " rasā nirbhaya-bībhatsā vṛttayaḥ kaiśikīṃ vinā //SRs_3.295//",
    "GK16simhrsku:1878": " svalpas tasyāḥ praveśo vā so' yam īhāmṛgo mataḥ /",
    "GK16simhrsku:1879": " vyājān nivārayed atra saṅgrāmaṃ bhīṣaṇa-kramam //SRs_3.296//",
    "GK16simhrsku:1880": " tasyodāharaṇaṃ jñeyaṃ prājñair māyā-kuraṅgikā /",
    "GK16simhrsku:1881": " itthaṃ śrī-siṃha-bhūpena sarva-lakṣaṇa-śālinā //SRs_3.297//",
    "GK16simhrsku:1882": " sarva-lakṣaṇa-sampūrṇo lakṣito rūpaka-kramaḥ /",
    "GK16simhrsku:1883": " atha rūpaka-nirmāṇa-parijñānopayoginī //SRs_3.298//",
    "GK16simhrsku:1884": " śrī-siṃha-dharaṇīśena paribhāṣā nirūpyate /",
    "GK16simhrsku:1885": " paribhāṣātra maryādā pūrvācāryopakalpitā //SRs_3.299//",
    "GK16simhrsku:1886": " sā hi naur atigambhīraṃ vivikṣor nāṭya-sāgaram /",
    "GK16simhrsku:1887": " eṣā ca bhāṣā-nirdeśa-nāmabhis trividhā matā //SRs_3.300//",
    "GK16simhrsku:1888": " tatra bhāṣā dvidhā bhāṣā vibhāṣā ceti bhedataḥ /",
    "GK16simhrsku:1889": " caturdaśa vibhāṣāḥ syuḥ prācyādyā vākya-vṛttayaḥ //SRs_3.301//",
    "GK16simhrsku:1890": " āsāṃ saṃskāra-rāhityād viniyogo na kathyate /",
    "GK16simhrsku:1891": " uttamādiṣu tad-deśa-vyavahārāt pratīyatām //SRs_3.302//",
    "GK16simhrsku:1892": " bhāṣā dvidhā saṃskṛtā ca prākṛtī ceti bhedataḥ /",
    "GK16simhrsku:1893": " kaumāra-pāṇinīyādi-saṃskṛtā saṃskṛtā matā //SRs_3.303//",
    "GK16simhrsku:1894": " iyaṃ tu devatādīnāṃ munīnāṃ nāyakasya ca /",
    "GK16simhrsku:1895": " liṅgināṃ ca viṭādīnm anīcānāṃ prayujyate //SRs_3.304//",
    "GK16simhrsku:1896": " prakṛteḥ saṃskṛtāyās tu vikṛtiḥ prākṛtī matā //SRs_3.305//",
    "GK16simhrsku:1897": " ṣaḍ-vidhā sā prākṛtaṃ ca śaurasenī ca māgadhī /",
    "GK16simhrsku:1898": " paiśācī cūlikā paiśācy apabhraṃśa iti kramāt //SRs_3.306//",
    "GK16simhrsku:1899": " atra tu prākṛtaṃ strīṇāṃ sarvāsāṃ niyataṃ bhavet /",
    "GK16simhrsku:1900": " kvacic ca devī gaṇikā mantrijā ceti yoṣitām //SRs_3.307//",
    "GK16simhrsku:1901": " yoginy-apsarasoḥ śilpa-kāriṇyā api saṃskṛtam /",
    "GK16simhrsku:1902": " ye nīcāḥ karmaṇā jātyā teṣāṃ prākṛtam ucyate //SRs_3.308//",
    "GK16simhrsku:1903": " chadma-liṅgavatāṃ tadvaj jainānām iti kecana /",
    "GK16simhrsku:1904": " adhame madhyame cāpi śaurasenī prayujyate //SRs_3.309//",
    "GK16simhrsku:1905": " dhīvarādy-atinīceṣu māgadhī ca niyujyate /",
    "GK16simhrsku:1906": " rakṣaḥ-piśāca-nīceṣu paiśācī-dvitayaṃ bhavet //SRs_3.310//",
    "GK16simhrsku:1907": " apabhraṃśas tu caṇḍāla-yavanādiṣu yujyate /",
    "GK16simhrsku:1908": " nāṭakādāv apabhraṃśa-vinyāsasyāsahiṣṇavaḥ //SRs_3.311//",
    "GK16simhrsku:1909": " anye caṇḍālakādīnāṃ māgadhy-ādīn prayuñjate /",
    "GK16simhrsku:1910": " sarveṣāṃ kāraṇa-vaśāt kāryo bhāṣā-vyatikramaḥ //SRs_3.312//",
    "GK16simhrsku:1911": " māhātmyasya paribhraṃśaṃ madasyātiśayaṃ tathā /",
    "GK16simhrsku:1912": " pracchādanaṃ ca vibhrāntiṃ yathālikhita-vācanam //SRs_3.313//",
    "GK16simhrsku:1913": " kadācid anuvādaṃ ca kāraṇāni pracakṣate /",
    "GK16simhrsku:1914": " sākṣād anāma-grāhyāṇāṃ janānāṃ pratisaṃjñayā //SRs_3.314//",
    "GK16simhrsku:1915": " āhvāna-bhaṅgī nāṭyajñair nirdeśa iti gīyate /",
    "GK16simhrsku:1916": " sa tridhā pūjya-sadṛśa-kaniṣṭha-viṣayatvataḥ //SRs_3.315//",
    "GK16simhrsku:1917": " pūjyās tu devo munayo liṅginas tat-samāstriyaḥ /",
    "GK16simhrsku:1918": " bahuśrutāś ca bhagavac-chabda-vācyā bhavanti hi //SRs_3.316//",
    "GK16simhrsku:1919": " āryeti brāhmaṇo vācyo vṛddhas tāteti bhāṣyate /",
    "GK16simhrsku:1920": " upādhyāyeti cācāryo gaṇikā tv ajjukākhyayā //SRs_3.317//",
    "GK16simhrsku:1921": " mahārājeti bhūpālo vidvān bhāva itīryate /",
    "GK16simhrsku:1922": " chandato nāmabhir vācyā brāhmaṇais tu narādhipāḥ //SRs_3.318//",
    "GK16simhrsku:1923": " deveti nṛpatir vācyo bhṛtyaiḥ prakṛtibhis tathā /",
    "GK16simhrsku:1924": " sārvabhaumaḥ parijanair bhaṭṭa-bhaṭṭāraketi ca //SRs_3.319//",
    "GK16simhrsku:1925": " vācyo rājeti munibhir apatya-pratyayena vā /",
    "GK16simhrsku:1926": " vidūṣakeṇa tu prāyaḥ sakhe rājan nitīcchayā //SRs_3.320//",
    "GK16simhrsku:1927": " brāhmaṇaiḥ sacivo vācyo hy amātya saciveti ca /",
    "GK16simhrsku:1928": " śaiṣāir āryety athāyuṣman iti sārathinā rathī //SRs_3.321//",
    "GK16simhrsku:1929": " tapasvi-sādhu-śabdābhyāṃ praśāntaḥ paribhāṣyate /",
    "GK16simhrsku:1930": " svāmīti yuva-rājas tu kumāro bhartṛ-dārakaḥ //SRs_3.322//",
    "GK16simhrsku:1931": " āvutteti svasur bhartā syāleti pṛtanā-patiḥ /",
    "GK16simhrsku:1932": " bhaṭṭinī svāminī devī tathā bhaṭṭāriketi ca //SRs_3.323//",
    "GK16simhrsku:1933": " paricārajanair vācyā yoṣito rāja-vallabhāḥ /",
    "GK16simhrsku:1934": " rājñā tu mahiṣī vācyā devīty anyāḥ priyā iti //SRs_3.324//",
    "GK16simhrsku:1935": " sarveṇa patnī tv āryeti pitur nāmnā sutasya vā /",
    "GK16simhrsku:1936": " tāta-pādā iti pitā mātāmbeti sutena tu //SRs_3.325//",
    "GK16simhrsku:1937": " jyeṣṭhās tv āryā iti bhrātrā tathā syur mātulādayaḥ /",
    "GK16simhrsku:1938": " sadṛśaḥ sadṛśo vācyo vayasyety āhvayena vā //SRs_3.326//",
    "GK16simhrsku:1939": " haleti sakhyā tu sakhī kathanīyā sakhīti vā /",
    "GK16simhrsku:1940": " suta-śiṣya-kanīyāṃso vācyā guru-janena hi //SRs_3.327//",
    "GK16simhrsku:1941": " vatsa-putraka-dīrghāyus-tāta-jāteti saṃjñayā /",
    "GK16simhrsku:1942": " anyaḥ kanīyān āryeṇa janena paribhāṣyate //SRs_3.328//",
    "GK16simhrsku:1943": " śilpādhikāra-nāmabhyāṃ bhadra bhadra-mukheti /",
    "GK16simhrsku:1944": " vācye nīcātinīce tu haṇḍe hañje iti kramāt //SRs_3.329//",
    "GK16simhrsku:1945": " bhartrā vācyāḥ sva-sva-nāmnā bhṛtyāḥ śilpocitena vā /",
    "GK16simhrsku:1946": " evam ādi prakāreṇa yojyā nirdeśa-yojanā //SRs_3.330//",
    "GK16simhrsku:1947": " loka-śāstrāvirodhena vijñeyā kāvya-kovidaiḥ /",
    "GK16simhrsku:1948": " anukta-nāmnaḥ prakhyāte kañcuki-prabhṛter api //SRs_3.331//",
    "GK16simhrsku:1949": " itivṛtte kalpite tu nāyakāder api sphuṭam /",
    "GK16simhrsku:1950": " rasa-vastūpayogīni kavir nāmāni kalpayet //SRs_3.332//",
    "GK16simhrsku:1951": " vinayandhara-bābhravya-jayandhara-jayādikam /",
    "GK16simhrsku:1952": " kāryaṃ kañcukināṃ nāma prāyo viśvāsa-sūcakam //SRs_3.333//",
    "GK16simhrsku:1953": " latālaṅkāra-puṣpādi-vastūnāṃ lalitātmanām /",
    "GK16simhrsku:1954": " nāmabhir guṇa-siddhair ceṭīnāṃ nāma kalpayet //SRs_3.334//",
    "GK16simhrsku:1955": " karabhaḥ kalahaṃsaś cety ādi nāmānujīvinām /",
    "GK16simhrsku:1956": " karpūra-caṇḍa-kāmpilyety ādikaṃ nāma vandinām //SRs_3.335//",
    "GK16simhrsku:1957": " subuddhi-vasubhūtyādi-mantriṇāṃ nāma kalpayet /",
    "GK16simhrsku:1958": " devarātaḥ somarāta iti nāma purodhasaḥ //SRs_3.336//",
    "GK16simhrsku:1959": " śrīvatso gautamaḥ kautso gārgyo maudgalya ity api /",
    "GK16simhrsku:1960": " vasantakaḥ kāpileya ity ākhyeyo vidūṣakaḥ //SRs_3.337//",
    "GK16simhrsku:1961": " pratāpa-vīra-vijaya-māna-vikrama-sāhasaiḥ /",
    "GK16simhrsku:1962": " vasanta-bhūṣaṇottaṃsa-śekharāṅka-padottaraiḥ //SRs_3.338//",
    "GK16simhrsku:1963": " dhīrottarāṇāṃ netṝṇāṃ nāma kurvīta kovidaḥ /",
    "GK16simhrsku:1964": " candrāpīḍaḥ kāmapāla ity ādyaṃ lalitātmanām //SRs_3.339//",
    "GK16simhrsku:1965": " ugravarmā caṇḍasena ity ādy-uddhata-cetasām /",
    "GK16simhrsku:1966": " datta-senānta-nāmāni vaiśyānāṃ kalpayet sudhīḥ //SRs_3.340//",
    "GK16simhrsku:1967": " karpūra-mañjarī candralekhā rāgataraṅgikā /",
    "GK16simhrsku:1968": " padmāvatīti prāyeṇa nāmnā vācyā hi nāyikā //SRs_3.341//",
    "GK16simhrsku:1969": " devyas tu dhāriṇī-lakṣmī-vasumatyādi-nāmabhiḥ /",
    "GK16simhrsku:1970": " bhogavatī kāntimatī kamalā kāmavallarī //SRs_3.342//",
    "GK16simhrsku:1971": " irāvatī haṃsapadīty ādi-nāmnā tu bhoginī /",
    "GK16simhrsku:1972": " viprakṣatra-viśaḥ śarma-varma-dattānta-nāmabhiḥ //SRs_3.343//",
    "GK16simhrsku:1973": " śikhaṇḍāṅgada-cūḍānta-nāmnā vidyādharādhipāḥ /",
    "GK16simhrsku:1974": " kuṇḍalānanda-ghaṇṭānta-nāmnā kāpālikā janāḥ //SRs_3.344//",
    "GK16simhrsku:1975": " yogasundarikā vaṃśaprabhā vikaṭamudrikā /",
    "GK16simhrsku:1976": " śaṅkha-keyūrikety ādi-nāmnā kāpālika-striyaḥ //SRs_3.345//",
    "GK16simhrsku:1977": " ānandinī siddhimatī śrīmatī sarvamaṅgalā /",
    "GK16simhrsku:1978": " yaśovatī putravatīty ādi-nāmnā suvāsinī //SRs_3.346//",
    "GK16simhrsku:1979": " ity ādi sarvam ālocya lakṣaṇaṃ kṛta-buddhinā /",
    "GK16simhrsku:1980": " kavinā kalpitaṃ kāvyam ācandrārkaṃ prakāśate //SRs_3.347//",
    "GK16simhrsku:1981": " lakṣya-lakṣaṇa-nirmāṇa-vijñāna-kṛta-buddhibhiḥ /",
    "GK16simhrsku:1982": " parīkṣyatām ayaṃ grantho vimatsara-manīṣayā //SRs_3.348//",
    "GK16simhrsku:1983": " bharatāgama-pārīṇaḥ śrīmān siṃha-mahīpatiḥ /",
    "GK16simhrsku:1984": " rasikaḥ kṛtavān evaṃ rasārṇava-sudhākaram //SRs_3.349//",
    "GK16simhrsku:1985": " saṃrambhād anapota-siṃha-nṛpater dhāṭī-samāṭīkane",
    "GK16simhrsku:1986": " niḥsāṇeṣu dhaṇaṃ dhaṇaṃ dhaṇam iti dhvānānusandhāyiṣu /",
    "GK16simhrsku:1987": " modante hi raṇaṃ raṇaṃ raṇam iti prauḍhās tadīyā bhaṭā",
    "GK16simhrsku:1988": " bhrāntiṃ yānti tṛṇaṃ tṛṇaṃ tṛṇam iti pratyarthi-pṛthvī-bhujaḥ //SRs_3.350//",
    "GK16simhrsku:1989": " matvā dhātrā tulāyāṃ laghur iti dharaṇīṃ siṃha-bhūpāla-candre",
    "GK16simhrsku:1990": " sṛṣṭe tatrātigurvyāṃ tad-upanidhitayā sthāpyamānaiḥ krameṇa /",
    "GK16simhrsku:1991": " cintāratnaugha-kalpa-druma-tati-surabhī-maṇḍalaiḥ pūritāntāpy",
    "GK16simhrsku:1992": " ūrdhvaṃ nītā laghimnā tad-ari-kula-śataiḥ pūryate' dyāpi sā dyauḥ //SRs_3.351//",
    "GK16simhrsku:1993": " iti śrīmad-āndhra-maṇḍalādhīśvara-pratigaṇḍa-bhairava-śrīmad-anapota-narendra-nandana-bhuja-bala-bhīma-śrī-siṃha-bhūpāla-viracite",
    "GK16simhrsku:1994": " rasārṇava-sudhākara-nāmni nāṭyālaṅkāra-śāstre bhāvakollāso nāma",
    "GK16simhrsku:1995": " tṛtīyo vilāsaḥ //3//",
    "GK16simhrsku:1996": " samāptaś cāyaṃ rasārṇava-sudhākaraḥ",
    "GK16simhrsku:1997": " śrī-toya-śaila-vasatiḥ sa tamāla-nīlo",
    "GK16simhrsku:1998": " jīyād dharir muni-cakora-suśāradenduḥ /",
    "GK16simhrsku:1999": " lakṣmī-stanastavaka-kuṅkuma-kardama-śrī-",
    "GK16simhrsku:2000": " saṃlipta-nirmala-viśāla-bhujāntarālaḥ //",
    "GK16simhrsku:2001": " malaya-giri-nivāsī māruto yacchatāṅgas",
    "GK16simhrsku:2002": " taruṇa-śiśira-raśmir yat suhṛt-puṇya-kīrtiḥ /",
    "GK16simhrsku:2003": " carati ciram anaṅgaḥ kvāpi kari apy adṛśyaḥ",
    "GK16simhrsku:2004": " sa jayatu rasikaughair vanditaḥ pañcabāṇaḥ //",
    "GK16simhrsku:2005": " aśeṣāṇāṃ dvijanuṣām āśīrvāda-paramparā /",
    "GK16simhrsku:2006": " taraṅgayatu kalyāṇaṃ kavīnāṃ cāyur āyatam //"
}