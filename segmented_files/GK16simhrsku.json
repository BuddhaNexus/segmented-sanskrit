{
    "GK16simhrsku:0": "rasārṇava-sudhākaraḥ",
    "GK16simhrsku:4": "śrī-siṃha-bhūpāla-viracito",
    "GK16simhrsku:5": "rasārṇava-sudhākaraḥ",
    "GK16simhrsku:6": "prathamo vilāsaḥ",
    "GK16simhrsku:7": "rañjakollāsaḥ",
    "GK16simhrsku:srs_1.1ab": "śṛṅgāra-vīra-sauhārdaṃ maugdhya-vaiyātya-saurabham |",
    "GK16simhrsku:srs_1.1cd": "lāsya-tāṇḍava-saujanyaṃ dāmpatyaṃ tad bhajāmahe || ||",
    "GK16simhrsku:srs_1.2ab": "vīṇāṅkita-karāṃ vande vānīm eṇīdṛśaṃ sadā |",
    "GK16simhrsku:srs_1.2cd": "sadānanda-mayīṃ devīṃ sarojāsana-vallabhām || ||",
    "GK16simhrsku:srs_1.3ab": "asti kiñcit paraṃ vastu paramānanda-kandalam |",
    "GK16simhrsku:srs_1.3cd": "kamalākuca-kāṭhinya-kutūhali-bhujāntaram || ||",
    "GK16simhrsku:srs_1.4ab": "tasya pādāmbujāj jāto varṇo vigata-kalmaṣaḥ |",
    "GK16simhrsku:srs_1.4cd": "yasya sodaratāṃ prāptaṃ bhagīratha-tapaḥ-phalam || ||",
    "GK16simhrsku:srs_1.5ab": "tatra recarlavaṃśābdhi-śarad-rākā-sudhākaraḥ |",
    "GK16simhrsku:srs_1.5cd": "kalā-nidhir udāra-śrīr āsīd dācaya-nāyakaḥ || ||",
    "GK16simhrsku:srs_1.6ab": "yasyāsi-dhārā-mārgeṇa durgeṇāpi raṇāṅgaṇe |",
    "GK16simhrsku:srs_1.6cd": "pāṇḍya-rāja-gajānīkāj jaya-lakṣmīr upāgatā || ||",
    "GK16simhrsku:srs_1.7ab": "aṅga-nārāyaṇe yasmin bhavati śrīr atisthirā |",
    "GK16simhrsku:srs_1.7cd": "bhūr abhūt kariṇī vaśyā duṣṭa-rāja-gajāṅkuśe || ||",
    "GK16simhrsku:srs_1.8ab": "tasya bhāryā mahābhāgyā viṣṇoḥ śrīr iva viśrutā |",
    "GK16simhrsku:srs_1.8cd": "pocamāmbā guṇodārā jātā tāmarasānvayāt || ||",
    "GK16simhrsku:srs_1.9ab": "tayor abhūvan kṣiti-kalpa-vṛkṣāḥ putrās trayas trāsita-vairi-vīrāḥ |",
    "GK16simhrsku:srs_1.9cd": "siṃha-prabhur vennamanāyakaś ca vīrāgraṇī reca-mahī-patiś ca || ||",
    "GK16simhrsku:srs_1.10ab": "kalāv eka-pado dharmo yair ebhiś caraṇair iva |",
    "GK16simhrsku:srs_1.10cd": "sampūrṇa-padatāṃ prāpya nākāṅkṣati kṛtaṃ yugam || ||",
    "GK16simhrsku:srs_1.11ab": "tatra siṃha-mahīpāle pālayaty akhilāṃ mahīm |",
    "GK16simhrsku:srs_1.11cd": "namatām unnatiś citraṃ rājñām anamatāṃ natiḥ || ||",
    "GK16simhrsku:srs_1.12ab": "kṛṣṇaileśvara-saṃnidhau kṛta-mahā-sambhāra-meleśvare vītāpāyam anekaśo vidadhatā brahma-pratiṣṭhāpanam |",
    "GK16simhrsku:srs_1.12cd": "ānṛṇya samapādi yena vibhunā tat-tad-guṇair ātmano nirmāṇātiśaya-prayāsa-garima-vyāsaṅgini brahmaṇi || ||",
    "GK16simhrsku:srs_1.13ab": "kṛtānta-jihvākuṭilāṃ kṛpāṇīṃ dṛṣṭvā yadīyāṃ trasatām arīṇām |",
    "GK16simhrsku:srs_1.13cd": "svedodayaś cetasi saṃcitānāṃ mānoṣmaṇām ātanute praśāntim || ||",
    "GK16simhrsku:srs_1.14ab": "śrīmān reca-mahīpatiḥ sucarito yasyānujanmā sphuṭaṃ prāpto vīra-guru-prathāṃ pṛthutarāṃ vīrasya mudrākarīm |",
    "GK16simhrsku:srs_1.14cd": "labdhvā labdha-kaṭhāri-rāya-virudaṃ rāhuttarāyāṅkitaṃ putraṃ nāgayanāyakaṃ vasumatī-vīraika-cūḍāmaṇim",
    "GK16simhrsku:srs_1.15ab": "so' yaṃ siṃha-mahīpālo vasudeva iti sphuṭam |",
    "GK16simhrsku:srs_1.15cd": "ananta-mādhavau yasya tanūjau loka-rakṣakau || ||",
    "GK16simhrsku:srs_1.16ab": "tatrānujo mādhava-nāyakendro dig-antarāla-prathita-pratāpaḥ |",
    "GK16simhrsku:srs_1.16cd": "yasyābhavan vaṃśa-karā narendrās tanūbhavā veda-girīndra-mukhyāḥ || ||",
    "GK16simhrsku:srs_1.17ab": "tasyāgrajanmā bhuvi rāja-doṣair aprota-bhāvād anapota-saṃjñām |",
    "GK16simhrsku:srs_1.17cd": "khyātāṃ dadhāti sma yathārtha-bhūtām ananta-sajñāṃ ca mahīdharatvam || ||",
    "GK16simhrsku:srs_1.18ab": "sodaryo balabhadra-mūrtir aniśaṃ devī priyā rukmiṇī pradyumnas tanayo' p pautra-nivaho yasyāniruddhādayaḥ",
    "GK16simhrsku:srs_1.18cd": "so' yaṃ śrīpatir annapota-nṛpatiḥ kiṃ cānanāmbhoruhe dhatte cāru-sudarśana-śriyam asau satvātma-hastāmbuje || ||",
    "GK16simhrsku:srs_1.19ab": "bahu-soma-sutaṃ kṛtvā bhūlokaṃ yatra rakṣati |",
    "GK16simhrsku:srs_1.19cd": "eka-soma-sutaṃ rakṣan svarlokaṃ lajjate hariḥ || ||",
    "GK16simhrsku:srs_1.20ab": "somakula-paraśurāṃe bhuja-bala-bhīme' rigāya-gobāle |",
    "GK16simhrsku:srs_1.20cd": "yatra ca jāgrati śāsati jagatāṃ jāgarti nitya-kalyāṇam || ||",
    "GK16simhrsku:srs_1.21ab": "hemādri-dānair dharaṇī-surāṇāṃ hemācalaṃ hasta-gataṃ vidhāya |",
    "GK16simhrsku:srs_1.21cd": "yaś cāru-sopāna-pathena cakre śrī-parvataṃ sarva-janāṅghri-gamyam || ||",
    "GK16simhrsku:srs_1.22ab": "yo naikavīroddalano' py asaṅkhya-saṅkhyo' py abhagnātma-gati-kramo' pi |",
    "GK16simhrsku:srs_1.22cd": "ajāti-sāṅkarya-bhavo' pi citraṃ dadhāti somānvaya-bhārgavāṅkam || ||",
    "GK16simhrsku:srs_1.23ab": "dhāvaṃ dhāvaṃ ripu-nṛpatayo yuddha-raṅgāpaviddhāḥ khaḍge khaḍge phalita-vapuṣaṃ yaṃ purastād vilokya |",
    "GK16simhrsku:srs_1.23cd": "pratyāvṛttā api tata ito vīkṣamāṇā yadīyaṃ saṃmanyante sphuṭam avitathaṃ khaḍga-nārāyaṇāṅkam",
    "GK16simhrsku:srs_1.24ab": "annamāmbeti vikhyātā tasyāsīd dharaṇī-pateḥ |",
    "GK16simhrsku:srs_1.24cd": "devī śivā śivasyeva rājamauler mahojjvalā || ||",
    "GK16simhrsku:srs_1.25ab": "śatrughnaṃ śrutakīrtir yā subhadrā yaśasārjunam |",
    "GK16simhrsku:srs_1.25cd": "ānandayati bhartāraṃ śyāmā rājānam ujjvalam || ||",
    "GK16simhrsku:srs_1.26ab": "tayor abhūtāṃ putrau dvāv ādyo veda-girīśvaraḥ |",
    "GK16simhrsku:srs_1.26cd": "dvitīyas tv advitīyo' sau yaśasā siṃha-bhūpatiḥ || ||",
    "GK16simhrsku:srs_1.27ab": "atha śrī-siṃha-bhūpālo dīrghāyur vasudhām imām |",
    "GK16simhrsku:srs_1.27cd": "nijāṃsa-pīṭhe nirvyājaṃ kurute supratiṣṭhitām || ||",
    "GK16simhrsku:srs_1.28ab": "ahīnajyābandhaḥ kanaka-ruciraṃ kārmuka-varaṃ bali-dhvaṃsī bāṇaḥ para-puram anekaṃ ca viṣayaḥ |",
    "GK16simhrsku:srs_1.28cd": "iti prāyo lokottara-samara-saṃnāha-vidhinā maheśo' yaṃ siṃha-kṣitipa iti yaṃ jalpati janaḥ || ||",
    "GK16simhrsku:srs_1.29ab": "yatra ca raṇa-saṃnahini tṛṇa-caraṇaṃ nija-purāc ca niḥsaraṇam |",
    "GK16simhrsku:srs_1.29cd": "vana-caraṇaṃ tac-caraṇaka-paricaraṇaṃ vā virodhināṃ śaraṇam || ||",
    "GK16simhrsku:srs_1.30ab": "satāṃ prītiṃ kurvan kuvalaya-vikāsaṃ viracayan kalāḥ kāntāḥ puṣṇan dadhad api ca jaivātṛka-kathām",
    "GK16simhrsku:srs_1.30cd": "nitāntaṃ yo rājā prakaṭayati mitrodayam aho tathā cakrānandān api ca kamalollāsa-suṣamām || ||",
    "GK16simhrsku:srs_1.31ab": "tal-labdhāni ghanāghanair atitarāṃ vārāṃ pṛṣanty ambudhau svātyām eva hi śuktikāsu dadhate muktāni muktātmatām |",
    "GK16simhrsku:srs_1.31cd": "yad dānodaka-vipruṣas tu sudhiyāṃ haste patantyo' bhavan māṇikyāni mahāmbarāṇi bahuśo dhāmāni hemāni ca || ||",
    "GK16simhrsku:srs_1.32ab": "nayanam ayaṃ guṇam aguṇaṃ padam apadaṃ nijam avetya ripu-bhūpāḥ |",
    "GK16simhrsku:srs_1.32cd": "yasya ca naya-guṇa-viduṣo vinamanti padāravinda-pīṭhāntam || ||",
    "GK16simhrsku:srs_1.33ab": "prāṇānāṃ parirakṣaṇāya bahuśo vṛttiṃ madīyāṃ gatās tvat-sāmanta-mahī-bhujaḥ karuṇayā te rakṣaṇīyā iti |",
    "GK16simhrsku:srs_1.33cd": "karṇe varṇayituṃ nitānta-suhṛdo karṇānta-viśrāntayor manye yasya dṛg-antayoḥ parisaraṃ sā kāma-dhenuḥ śritā || ||",
    "GK16simhrsku:srs_1.34ab": "yuṣmābhiḥ pratigaṇḍa-bhairava-raṇe prāṇāḥ kathaṃ rakṣitā ity antaḥ-pura-pṛcchayā yad ariṣu prāpteṣu lajjā-vaśam |",
    "GK16simhrsku:srs_1.34cd": "śaṃsanty uttara-mānana-vyatikara-vyāpāra-pāraṅgatā gaṇḍāndolita-karṇa-kuṇḍala-harin-māṇikya-varṇāṅkurāḥ || ||",
    "GK16simhrsku:srs_1.35ab": "mandāra-pārijātaka-candana-santāna-kalpa-maṇi-sadṛśaiḥ |",
    "GK16simhrsku:srs_1.35cd": "anapota-dāca-vallabha-veda-giri-svāmi-māda-dāmaya-saṃjñaiḥ || ||",
    "GK16simhrsku:srs_1.36ab": "ātma-bhavair ativibhavair anitara-jana-sulabha-dāna-muditair bhuvi yaḥ |",
    "GK16simhrsku:srs_1.36cd": "ratnākara iva rājati rājakarāra-cita-sukamalollāsaḥ || ||",
    "GK16simhrsku:srs_1.37ab": "yasyāḍhyaḥ prathamaḥ kumāra-tilakaḥ śrī-annapoto guṇair ekasyāgrajam ātma-rūpa-vibhave cāpe dvayor agrajam |",
    "GK16simhrsku:srs_1.37cd": "ārūḍhe tritayāgrajaṃ vijayate durvāra-dor-vikrame satyoktau caturagrajaṃ vitaraṇe kiṃ cāpi pañcāgrajam || ||",
    "GK16simhrsku:srs_1.38ab": "yuddhe yasya kumāra-dācaya-vibhoḥ khaḍgāgra-dhārā-jale majjanti pratipakṣa-bhūmi-patayaḥ śauryoṣma-santāpitāḥ |",
    "GK16simhrsku:srs_1.38cd": "citraṃ tat-pramadāḥ pranaṣṭa-tilakā vyākīrṇa-nīlālakāḥ prabhraśyat-kuca-kuṅkumāḥ parigalan-netrānta-kālāñjanāḥ || ||",
    "GK16simhrsku:srs_1.39ab": "paripoṣiṇi yasya putra-ratne dayite vallabha-rāya-pūrṇa-candre |",
    "GK16simhrsku:srs_1.39cd": "samudeti satāṃ prabhāva-śeṣaḥ kamalānām abhivardhanaṃ tu citram || ||",
    "GK16simhrsku:srs_1.40ab": "etair anyaiś ca tanayaiḥ so' yaṃ siṃha-mahīpatiḥ |",
    "GK16simhrsku:srs_1.40cd": "ṣaḍbhiḥ pratiṣṭhām ayate svāmīvāṅgaiḥ susaṅgataiḥ || ||",
    "GK16simhrsku:srs_1.41ab": "rājā sa rājācala-nāmadheyām adhyāsta vaṃśa-krama-rājadhānīm |",
    "GK16simhrsku:srs_1.41cd": "satāṃ ca rakṣām asatāṃ ca śikṣāṃ nyāyānurodhād anusandadhānajñāḥ || ||",
    "GK16simhrsku:srs_1.42ab": "vindhya-śrī-śaila-madhya-kṣmā-maṇḍalaṃ pālayan sutaiḥ |",
    "GK16simhrsku:srs_1.42cd": "vaṃśa-pravartakair arthān bhuṅkte bhoga-purandaraḥ || ||",
    "GK16simhrsku:srs_1.43ab": "tasmin śāsati siṃha-bhūmi-ramaṇe kṣmām annapotātmaje kāṭhinyaṃ kuca-maṇḍale taralatā netrāñcale subhruvām |",
    "GK16simhrsku:srs_1.43cd": "vaiṣamyaṃ trivalīṣu manda-padatā līlālasāyāṃ gatau kauṭilyaṃ cikureṣu kiṃ ca kṛśatā madhye paraṃ badhyate || ||",
    "GK16simhrsku:srs_1.44ab": "so' haṃ kalyāṇa-rūpasya varṇotkarṣaika-kāraṇam |",
    "GK16simhrsku:srs_1.44cd": "vidvat-prasādanā-hetor vakṣye nāṭyasya lakṣaṇam || ||",
    "GK16simhrsku:srs_1.45ab": "purā purandarādyās te praṇamya caturānanam |",
    "GK16simhrsku:srs_1.45cd": "kṛtāñjali-puṭā bhūtvā papracchuḥ sarva-vedinam || ||",
    "GK16simhrsku:srs_1.46ab": "bhagavan śrotum icchāmaḥ śrāvyaṃ dṛśyaṃ manoharam |",
    "GK16simhrsku:srs_1.46cd": "dharmyaṃ yaśasyam arthyaṃ ca sarva-śilpa-pradarśanam || ||",
    "GK16simhrsku:srs_1.47ab": "paraṃ pañcamam āmnāyaṃ sarva-varṇādhikārikam |",
    "GK16simhrsku:srs_1.47cd": "iti pṛṣṭaḥ sa tair brahmā sarva-vedān anusmaran || ||",
    "GK16simhrsku:srs_1.48ab": "tebhyaś ca sāram ādāya nāṭya-vedam athāsṛjat |",
    "GK16simhrsku:srs_1.48cd": "adhyāpya bharatācāryaṃ prajāpatir abhāṣata || ||",
    "GK16simhrsku:srs_1.49ab": "saha putrair imaṃ vedaṃ prayogeṇa prakāśaya |",
    "GK16simhrsku:srs_1.49cd": "iti tena niyuktas tu bharataḥ saha sūnubhiḥ || ||",
    "GK16simhrsku:srs_1.50ab": "prāyojayat sudharmāyām indrasyāgre' psaro-gaṇaiḥ |",
    "GK16simhrsku:srs_1.50cd": "sarva-lokopakārāya nāṭya-śāstraṃ ca nirmame || ||",
    "GK16simhrsku:srs_1.51ab": "tathā tad-anusāreṇa śāṇḍilyaḥ kohalo' pi ca |",
    "GK16simhrsku:srs_1.51cd": "dattilaś ca mataṅgaś ca ye cānye tat-tanūdbhavāḥ || ||",
    "GK16simhrsku:srs_1.52ab": "granthān nānā-vidhāṃś cakruḥ prakhyātās te mahītale |",
    "GK16simhrsku:srs_1.52cd": "teṣām atigabhīratvād viprakīrṇa-kramatvataḥ || ||",
    "GK16simhrsku:srs_1.53ab": "sampradāyasya vicchedāt tad-vidāṃ viralatvataḥ |",
    "GK16simhrsku:srs_1.53cd": "prāyo virala-sañcārā nāṭya-paddhatir asphuṭā || ||",
    "GK16simhrsku:srs_1.54ab": "tasmād asmat-prayatno' yaṃ tat-prakāśana-lakṣaṇaḥ |",
    "GK16simhrsku:srs_1.54cd": "sāraika-grāhiṇāṃ cittam ānandayati dhīmatām || ||",
    "GK16simhrsku:srs_1.55ab": "nedānīntana-dīpikā kim u tamaḥ-saṅhātam unmūlayej jyotsnā kiṃ na cakora-pāraṇa-kṛte tat-kāla-saṃśobhinī",
    "GK16simhrsku:srs_1.55cd": "bālaḥ kiṃ kamalākarān dina-maṇir nollāsayed añjasā tat sampraty api mādṛśām api vacaḥ syād eva samprītaye || ||",
    "GK16simhrsku:srs_1.56ab": "svaccha-svādu-rasādhāro vastu-cchāyā-manoharaḥ |",
    "GK16simhrsku:srs_1.56cd": "sevyaḥ suvarṇa-nidhivan nāṭya-mārgaḥ sa-nāyakaḥ || ||",
    "GK16simhrsku:srs_1.57ab": "sāttvikādyair abhinayaiḥ prekṣakāṇāṃ yato bhavet |",
    "GK16simhrsku:srs_1.57cd": "naṭe nāyaka-tādātmya-buddhis tan nāṭyam ucyate || ||",
    "GK16simhrsku:srs_1.58ab": "rasotkarṣo hi nāṭyasya prāṇās tat sa nirūpyate |",
    "GK16simhrsku:srs_1.58cd": "vibhāvair anubhāvaiś ca sāttvikair vyabhicāribhiḥ || ||",
    "GK16simhrsku:srs_1.59ab": "ānīyamānaḥ svādutvaṃ sthāyī bhāvo rasaḥ smṛtaḥ |",
    "GK16simhrsku:srs_1.59cd": "tatra jñeyo vibhāvas tu rasa-jñāpana-kāraṇam || ||",
    "GK16simhrsku:srs_1.60ab": "budhair jñeyo' yam ālamba uddīpana iti dvidhā |",
    "GK16simhrsku:srs_1.60cd": "ādhāra-viṣayatvābhyāṃ nāyako nāyikāpi ca || ||",
    "GK16simhrsku:srs_1.61ab": "ālambanaṃ mataṃ tatra nāyako guṇavān pumān |",
    "GK16simhrsku:srs_1.61cd": "tad-guṇās tu mahā-bhāgyam audāryaṃ sthairya-dakṣate || ||",
    "GK16simhrsku:srs_1.62ab": "aujjvalyaṃ dhārmikatvaṃ ca kulīnatvaṃ ca vāgmitā |",
    "GK16simhrsku:srs_1.62cd": "kṛtajñatvaṃ nayajñatvaṃ śucitā māna-śālitā || ||",
    "GK16simhrsku:srs_1.63ab": "tejasvitā kalāvattvaṃ prajā-rañjakatādayaḥ |",
    "GK16simhrsku:srs_1.63cd": "ete sādhāraṇāḥ proktāḥ nāyakasya guṇā budhaiḥ || ||",
    "GK16simhrsku:srs_1.64ab": "sarvātiśāyi-rājyatvaṃ mahābhāgyam udāhṛtam |",
    "GK16simhrsku:srs_1.64cd": "yad-viśrāṇana-śīlatvaṃ tad audāryaṃ budhā viduḥ || ||",
    "GK16simhrsku:srs_1.65ab": "vyāpāraṃ phala-paryantaṃ sthairym āhur manīṣiṇaḥ |",
    "GK16simhrsku:srs_1.65cd": "duṣkare kṣipra-kāritvaṃ dakṣatāṃ paricakṣate || ||",
    "GK16simhrsku:srs_1.66ab": "aujjvalyaṃ nayanānanda-kāritvaṃ kathyate budhaiḥ |",
    "GK16simhrsku:srs_1.66cd": "dharma-pravaṇa-cittatvaṃ dhārmikatvam itīryate || ||",
    "GK16simhrsku:srs_1.67ab": "kule mahati sambhūtiḥ kulīnatvam udāhṛtam |",
    "GK16simhrsku:srs_1.67cd": "vāgmitā tu budhair uktā samayocita-bhāṣitā || ||",
    "GK16simhrsku:srs_1.68ab": "kṛtānām upakārāṇām abhjñatvaṃ kṛtajñatā |",
    "GK16simhrsku:srs_1.68cd": "sāmādy-upāya-cāturyaṃ nayajñatvam udāhṛtam || ||",
    "GK16simhrsku:srs_1.69ab": "antaḥ-karaṇa-śuddhir yā śucitā sā prakīrtitā |",
    "GK16simhrsku:srs_1.69cd": "akārpaṇya-sahiṣṇutvaṃ kathitā māna-śālitā || ||",
    "GK16simhrsku:srs_1.70ab": "tejasvitvam avajñāder asahiṣṇutvam ucyate |",
    "GK16simhrsku:srs_1.70cd": "kalāvattvaṃ nigaditaṃ sarva-vidyāsu kauśalam || ||",
    "GK16simhrsku:srs_1.71ab": "rañjakatvaṃ tu sakala-cittāhlādana-kāritā |",
    "GK16simhrsku:srs_1.71cd": "uktair guṇaiś ca sakalair yuktaḥ syād uttamo netā || ||",
    "GK16simhrsku:srs_1.72ab": "madhyaḥ katipaya-hīno bahu-guṇa-hīno' dhamo nāma |",
    "GK16simhrsku:srs_1.72cd": "netā caturvidho' sau dhīrodāttaś ca dhīra-lalitaś ca || ||",
    "GK16simhrsku:srs_1.73ab": "dhīra-praśānta-nāmā tataś ca dhīroddhataḥ khyātaḥ |",
    "GK16simhrsku:srs_1.73cd": "dayāvān atigambhīro vinītaḥ sattva-sāravān || ||",
    "GK16simhrsku:srs_1.74ab": "dṛḍha-vratas titikṣāvān ātmaślāghāparāṅmukhaḥ |",
    "GK16simhrsku:srs_1.74cd": "nigūḍhāhaṅkṛtir dhīrair dhīrodātta udāhṛtaḥ || ||",
    "GK16simhrsku:srs_1.75ab": "dayātiśaya-śālitvaṃ dayāvattvam udāhṛtam |",
    "GK16simhrsku:srs_1.75cd": "gāmbhīryam avikāraḥ syāt saty api kṣobha-kāraṇe || ||",
    "GK16simhrsku:srs_1.76ab": "niścinto dhīra-lalitas taruṇo vanitā-vaśaḥ |",
    "GK16simhrsku:srs_1.76cd": "śama-prakṛtikaḥ kleśa-sahiṣṇuś ca vivecakaḥ || ||",
    "GK16simhrsku:srs_1.77ab": "lalitādi-guṇopeto vipro vā sacivo vaṇik |",
    "GK16simhrsku:srs_1.77cd": "dhīra-śāntaś cārudatta-mādhavādir udāhṛtaḥ || ||",
    "GK16simhrsku:srs_1.78ab": "mātsaryavān ahaṅkārī māyāvī roṣaṇaś calaḥ |",
    "GK16simhrsku:srs_1.78cd": "vikatthano bhārgavādir dhīroddhata udāhṛtaḥ || ||",
    "GK16simhrsku:srs_1.79ab": "ete ca nāyakāḥ sarva-rasa-sādhāraṇāḥ smṛtāḥ |",
    "GK16simhrsku:srs_1.79cd": "śṛṅgārāpekṣayā teṣāṃ traividhyaṃ kathyate budhaiḥ || ||",
    "GK16simhrsku:srs_1.80ab": "patiś copapatiś caiva vaiśikaś ceti bhedataḥ |",
    "GK16simhrsku:srs_1.80cd": "patis tu vidhinā pāṇigrāhakaḥ kathyate budhaiḥ || ||",
    "GK16simhrsku:srs_1.81ab": "caturdhā so' pi kathito vṛttyā kāvya-vicakṣaṇaiḥ |",
    "GK16simhrsku:srs_1.81cd": "anukūlaḥ śaṭho dhṛṣṭo dakṣiṇaś ceti bhedataḥ || ||",
    "GK16simhrsku:srs_1.82ab": "anukūlas tv eka-jāniḥ śaṭho gūḍhāparādhakṛt |",
    "GK16simhrsku:srs_1.82cd": "dhṛṣṭo vyaktānya-yuvatī-bhoga-lakṣmāpi nirbhayaḥ || ||",
    "GK16simhrsku:srs_1.83ab": "nāyikāsv apy anekāsu tulyo dakṣiṇa ucyate |",
    "GK16simhrsku:srs_1.83cd": "laṅghitācārayā yas tu vināpi vidhinā striyā || ||",
    "GK16simhrsku:srs_1.84ab": "saṅketaṃ nīyate prokto budhair upapatis tu saḥ |",
    "GK16simhrsku:srs_1.84cd": "dākṣiṇyam ānukūlyaṃ ca dhārṣṭyaṃ cāniyatatvataḥ || ||",
    "GK16simhrsku:srs_1.85ab": "nocitānyasya śāṭhyaṃ syād anya-cittatva-sambhavāt |",
    "GK16simhrsku:srs_1.85cd": "rūpavān śīla-sampannaḥ śāstrajñaḥ priya-darśanaḥ || ||",
    "GK16simhrsku:srs_1.86ab": "kulīno matimān śūro ramya-veṣa-yuto yuvā |",
    "GK16simhrsku:srs_1.86cd": "adīnaḥ surabhis tyāgī sahanaḥ priya-bhāṣaṇaḥ || ||",
    "GK16simhrsku:srs_1.87ab": "śaṅka-vihīno mānī ca deśa-kāla-vibhāga-vit |",
    "GK16simhrsku:srs_1.87cd": "dākṣya-cāturya-mādhurya-saubhāgyādibhir anvitaḥ || ||",
    "GK16simhrsku:srs_1.88ab": "veśyopabhoga-rasiko yo bhavet sa tu vaiśikaḥ |",
    "GK16simhrsku:srs_1.88cd": "kalakaṇṭhādiko lakṣyo bhāṇādāv eva vaiśikaḥ || ||",
    "GK16simhrsku:srs_1.89ab": "sa tridhā kathyate jyeṣṭha-madhya-nīca-vibhedataḥ |",
    "GK16simhrsku:srs_1.89cd": "atha śṛṅgāra-netṝṇāṃ sāhāyya-karaṇocitāḥ || ||",
    "GK16simhrsku:srs_1.90ab": "nirūpyante pīṭhamarda-viṭa-ceṭa-vidūṣakāḥ |",
    "GK16simhrsku:srs_1.90cd": "nāyakānucaro bhaktaḥ kiñcid ūnaś ca tad-guṇaiḥ || ||",
    "GK16simhrsku:srs_1.91ab": "pīṭhamarda iti khyātaḥ kupita-strī-prasādakaḥ |",
    "GK16simhrsku:srs_1.91cd": "kāma-tantra-kalā-vedī viṭa ity abhidhīyate || ||",
    "GK16simhrsku:srs_1.92ab": "sandhāna-kuśalaś ceṭaḥ kalahaṃsādiko mataḥ |",
    "GK16simhrsku:srs_1.92cd": "vikṛtāṅga-vaco-veṣair hāsya-kārī vidūṣakaḥ || ||",
    "GK16simhrsku:srs_1.93ab": "deśa-kālajñatā bhāṣā-mādhuryaṃ ca vidagdhatā |",
    "GK16simhrsku:srs_1.93cd": "protsāhane kuśalatā yathokta-kathanaṃ tathā || ||",
    "GK16simhrsku:srs_1.94ab": "nigūḍha-mantratety ādyāḥ sahāyānāṃ guṇā matāḥ |",
    "GK16simhrsku:srs_1.94cd": "netṛ-sādhāraṇa-guṇair upetā nāyikā matā || ||",
    "GK16simhrsku:srs_1.95ab": "svakīyā parakīyā ca sāmānyā ceti sā tridhā |",
    "GK16simhrsku:srs_1.95cd": "sampat-kāle vipat-kāle yā na muñcati vallabham || ||",
    "GK16simhrsku:srs_1.96ab": "śīlārjava-guṇopetā sā svakīyā kathitā budhaiḥ |",
    "GK16simhrsku:srs_1.96cd": "sā ca svīyā tridhā mugdhā madhyā prauḍheti kathyate || ||",
    "GK16simhrsku:srs_1.97ab": "mugdhā nava-vayaḥ-kāmā ratau vāmā mṛduḥ krudhi |",
    "GK16simhrsku:srs_1.97cd": "yatate rata-ceṣṭāyāṃ gūḍhaṃ lajjā-manoharam || ||",
    "GK16simhrsku:srs_1.98ab": "kṛtāparādhe dayite vīkṣate rudatī satī |",
    "GK16simhrsku:srs_1.98cd": "apriyaṃ vā priyaṃ vāpi na kiñcid api bhāṣate || ||",
    "GK16simhrsku:srs_1.99ab": "samāna-lajjā-madanā prodyat-tāruṇya-śālinī |",
    "GK16simhrsku:srs_1.99cd": "madhyā kāmayate kāntaṃ mohānta-surata-kṣamā || ||",
    "GK16simhrsku:srs_1.100ab": "madhyā tridhā māna-vṛtter dhīrādhīrobhayātmikā |",
    "GK16simhrsku:srs_1.100cd": "dhīrā tu vakti vakroktyā sotprāsaṃ sāgasaṃ priyam || ||",
    "GK16simhrsku:srs_1.101ab": "adhīrā paruṣair vākyaiḥ khedayed vallabhaṃ ruṣā |",
    "GK16simhrsku:srs_1.101cd": "dhīrādhīra tu vakroktyā sa-bāṣpaṃ vadati priyam || ||",
    "GK16simhrsku:srs_1.102ab": "sampūrṇa-yauvanonmattā pragalbhā rūḍha-manmathā |",
    "GK16simhrsku:srs_1.102cd": "dayitāṅge vilīneva yatate rati-keliṣu || ||",
    "GK16simhrsku:srs_1.103ab": "rata-prārambha-mātre' pi gacchaty ānanda-mūrcchatām |",
    "GK16simhrsku:srs_1.103cd": "māna-vṛtteḥ pragalbhāpi tridhā dhīrādi-bhedataḥ || ||",
    "GK16simhrsku:srs_1.104ab": "udāste surate dhīrā sāvahitthā ca sādarā |",
    "GK16simhrsku:srs_1.104cd": "santarjya niṣṭhuraṃ roṣād adhīrā tāḍayet priyam || ||",
    "GK16simhrsku:srs_1.105ab": "dhīrādhīra-guṇopetā dhīrādhīreti kathyate |",
    "GK16simhrsku:srs_1.105cd": "dvedhā jyeṣṭhā kaniṣṭheti madhyā prauḍhāpi tādṛśī || ||",
    "GK16simhrsku:srs_1.106ab": "dhīrādhīrādi-bhedena madhyā-prauḍhe tridhā tridhā |",
    "GK16simhrsku:srs_1.106cd": "jyeṣṭhā-kaniṣṭḥā-bhedena tāḥ pratyekaṃ dvidhā dvidhā || ||",
    "GK16simhrsku:srs_1.107ab": "mugdhā tv eka-vidhā caivaṃ sā trayodaśadhoditā |",
    "GK16simhrsku:srs_1.107cd": "anyāpi dvividhā kanyā paroḍhā ceti bhedataḥ || ||",
    "GK16simhrsku:srs_1.108ab": "tatra kanyā tv anūḍhā syāt sa-lajjā pitṛ-pālitā |",
    "GK16simhrsku:srs_1.108cd": "sakhī-keliṣu visrabdhā prāyo mugdhā-guṇānvitā || ||",
    "GK16simhrsku:srs_1.109ab": "pradhānam apradhānaṃ vā nāṭakādāv iyaṃ bhavet |",
    "GK16simhrsku:srs_1.109cd": "mālatī-mādhave lakṣye mālatī-madayantike || ||",
    "GK16simhrsku:srs_1.110ab": "paroḍhā tu pareṇoḍhāpy anya-sambhoga-lālasā |",
    "GK16simhrsku:srs_1.110cd": "lakṣyā kṣudra-prabandhe sā sapta-śatyādike budhaiḥ || ||",
    "GK16simhrsku:srs_1.111ab": "sādhāraṇa-strī gaṇikā kalā-prāgalbhya-dhārṣṭya-yuk |",
    "GK16simhrsku:srs_1.111cd": "eṣā syād dvividhā raktā viraktā ceti bhedataḥ || ||",
    "GK16simhrsku:srs_1.112ab": "tatra raktā tu varṇyā syād aprādhānyena nāṭake |",
    "GK16simhrsku:srs_1.112cd": "agnimitrasya vijñeyā yathā rājña irāvatī || ||",
    "GK16simhrsku:srs_1.113ab": "pradhānam apradhānaṃ vā nāṭaketara-rūpake |",
    "GK16simhrsku:srs_1.113cd": "sā ced divyā nāṭake tu prādhānyenaiva varṇyate || ||",
    "GK16simhrsku:srs_1.114ab": "viraktā tu prahasana-prabhṛtiṣv eva varṇyate |",
    "GK16simhrsku:srs_1.114cd": "tasyā dhaurya-prabhṛtayo guāṣ tad-upayoginaḥ || ||",
    "GK16simhrsku:srs_1.115ab": "channa-kāmān ratārthājñān bāla-pāṣaṇḍa-ṣaṇḍakān |",
    "GK16simhrsku:srs_1.115cd": "rakteva rañjayed ibhyān niḥsvān mātrā vivāsayet || ||",
    "GK16simhrsku:269": "atra kecid āhuḥ-gaṇikāyā nānurāgo guṇavaty api nāyake |",
    "GK16simhrsku:271": "rasābhāsa-prasaṅgaḥ syād araktāyāś ca varṇane ||",
    "GK16simhrsku:272": "ataś ca nāṭakādau tu varṇyā sā na bhaved iti |",
    "GK16simhrsku:273": "tathā cāhuḥ [śṛ.ti. 1.62,64}-sāmānyā vanitā veśyā sā dravyaṃ param icchatā |",
    "GK16simhrsku:275": "guṇa-hīne ca na dveṣo nānurāgo guṇiny api |",
    "GK16simhrsku:276": "śṛṅgārābhāsa etāsu na śṛṅgāraḥ kadācana ||iti||",
    "GK16simhrsku:srs_1.116": "tan-mataṃ nānumanute dhīmān śrī-siṃha-bhūpatiḥ || ||",
    "GK16simhrsku:srs_1.117ab": "bhāvānubandhābhāve ca nāyikātva-parāhateḥ |",
    "GK16simhrsku:srs_1.117cd": "tasyāḥ prakaraṇādau ca nāyikātva-vidhānataḥ || ||",
    "GK16simhrsku:srs_1.118ab": "anāyikā-varṇane tu rasābhāsa-prasaṅgataḥ |",
    "GK16simhrsku:srs_1.118cd": "tathā prakaraṇādīnām arasāśrayatāgateḥ || ||",
    "GK16simhrsku:srs_1.119ab": "rasāśrayaṃ tu daśadhety ādi-śāstra-virodhataḥ |",
    "GK16simhrsku:srs_1.119cd": "tasmāt sādhāraṇa-strīṇāṃ guṇa-śālini nāyake || ||",
    "GK16simhrsku:srs_1.120ab": "bhāvānubandhaḥ syād eva rudraṭasyāpi bhāṣaṇāt |",
    "GK16simhrsku:srs_1.120cd": "udāttādi-bhidāṃ kecit sarvāsām api manvate || ||",
    "GK16simhrsku:srs_1.121ab": "tās tu prāyeṇa dṛśyante sarvatra vyavahārataḥ |",
    "GK16simhrsku:srs_1.121cd": "prathamaṃ proṣita-patikā vāska-sajjā tataś ca virahotkā || ||",
    "GK16simhrsku:srs_1.122ab": "atha khaṇḍitā matā syāt kalahāntaritābhisārikā caiva |",
    "GK16simhrsku:srs_1.122cd": "kathitā ca vipralabdhā svādhīna-patis tathā cānyā || ||",
    "GK16simhrsku:srs_1.123ab": "śṛṅgāra-kṛtāvasthābhedāt tāś cāṣṭadhā bhinnāḥ |",
    "GK16simhrsku:srs_1.123cd": "dūra-deśaṃ gate kānte bhavet proṣita-bhartṛkā || ||",
    "GK16simhrsku:srs_1.124ab": "asyās tu jāgaraḥ kārśyaṃ nimittādi-vilokanam |",
    "GK16simhrsku:srs_1.124cd": "mālinyam anavasthānaṃ prāyaḥ śayyā-niveṣaṇam || ||",
    "GK16simhrsku:srs_1.125ab": "jāḍya-cintā-prabhṛtayo vikriyāḥ kathitā budhaiḥ |",
    "GK16simhrsku:srs_1.125cd": "bharatādayair abhidadhe strīṇām vāras tu vāsakaḥ || ||",
    "GK16simhrsku:srs_1.126ab": "svavāsaka-vaśāt kānte sameṣyati gṛhāntaram |",
    "GK16simhrsku:srs_1.126cd": "sajjī-karoti cātmānaṃ yā sā vāsaka-sajjikā || ||",
    "GK16simhrsku:srs_1.127ab": "asyās tu ceṣṭāḥ samparka-manoratha-vicintanam |",
    "GK16simhrsku:srs_1.127cd": "sakhī-vinodo hṛl-lekho muhur dūti-nirīkṣaṇam || ||",
    "GK16simhrsku:srs_1.128ab": "priyābhigamana-mārgābhivīkṣaṇa-pramukhā matāḥ |",
    "GK16simhrsku:srs_1.128cd": "anāgasi priyatame cirayaty utsukā tu yā || ||",
    "GK16simhrsku:srs_1.129ab": "virahotkaṇṭhitā bhāva-vedibhiḥ sā samīritā |",
    "GK16simhrsku:srs_1.129cd": "asyās tu ceṣṭā hṛt-tāpo vepathuś cāṅga-sādanam || ||",
    "GK16simhrsku:srs_1.130ab": "aratir bāṣpa-mokṣaś ca svāvasthā-kathanādayaḥ |",
    "GK16simhrsku:srs_1.130cd": "ullaṅghya samayaṃ yasyāḥ preyān anyopabhogavān || ||",
    "GK16simhrsku:srs_1.131ab": "bhoga-lakṣmāñcitaḥ prātar āgacchet sā hi khaṇḍitā |",
    "GK16simhrsku:srs_1.131cd": "asyās tu cintā niḥśvāsas tūṣṇīṃ-bhāvo' śru-mocanam || ||",
    "GK16simhrsku:srs_1.132ab": "kheda-bhrānty-asphuṭālāpā ity ādyā vikriyā matāḥ |",
    "GK16simhrsku:srs_1.132cd": "yā sakhīnāṃ puraḥ pāda-patitaṃ vallabhaṃ ruṣā || ||",
    "GK16simhrsku:srs_1.133ab": "nirasya paścāt tapati kalahāntaritā hi sā |",
    "GK16simhrsku:srs_1.133cd": "asyās tu bhrānti-saṃlāpau moho niḥśvasitaṃ jvaraḥ || ||",
    "GK16simhrsku:srs_1.134ab": "muhuḥ pralāpa ity ādyā iṣṭāś ceṣṭā manīṣibhiḥ |",
    "GK16simhrsku:srs_1.134cd": "madanānala-santaptā yābhisārayati priyam || ||",
    "GK16simhrsku:srs_1.135ab": "jyotsnā-tāmasvinī yāna-yogyāmbara-vibhūṣaṇā |",
    "GK16simhrsku:srs_1.135cd": "svayaṃ vābhisared yā tu sā bhaved abhisārikā || ||",
    "GK16simhrsku:srs_1.136ab": "asyāḥ santāpa-cintādyā vikriyās tu yathocitam |",
    "GK16simhrsku:srs_1.136cd": "kāntābhisaraṇae svīyā lajjānāśādi-śaṅkayā || ||",
    "GK16simhrsku:srs_1.137ab": "vyāghra-huṅkāra-santrasta-mṛga-śāva-vilocanā |",
    "GK16simhrsku:srs_1.137cd": "nīlyādi-rakta-vasana-racitāṅgāvaguṇṭhanā || ||",
    "GK16simhrsku:srs_1.138ab": "svāṅge vilīnāvayavā niḥśabdaṃ pāda-cāriṇī |",
    "GK16simhrsku:srs_1.138cd": "susnigdhaika-sakhī-mātra-yuktā yāti samutsukā || ||",
    "GK16simhrsku:srs_1.139ab": "mṛṣā priye tu nidrāṇe pārśve tiṣṭhati niścalā |",
    "GK16simhrsku:srs_1.139cd": "garvātireka-nibhṛtā śītaiḥ srag-dāma-candanaiḥ || ||",
    "GK16simhrsku:srs_1.140ab": "bhāvajñā bodhayaty enaṃ tad-bhāvāvekṣaṇotsukā |",
    "GK16simhrsku:srs_1.140cd": "svīyāvat kanyakā jñeyā kāntābhisaraṇa-krame || ||",
    "GK16simhrsku:srs_1.141ab": "veśyābhisārikā tv eti hṛṣṭā vaiśika-nāyakam |",
    "GK16simhrsku:srs_1.141cd": "āvirbhūta-smita-mukhī mada-ghūrṇita-locanā || ||",
    "GK16simhrsku:srs_1.142ab": "anuliptākhilāṅgī ca vicitrābharaṇānvitā |",
    "GK16simhrsku:srs_1.142cd": "snehāṅkurita-romāñca-sphuṭībhūta-manobhavā || ||",
    "GK16simhrsku:srs_1.143ab": "saṃveṣṭitā parijanair bhogopakaraṇānvitaiḥ |",
    "GK16simhrsku:srs_1.143cd": "raśanārāva-mādhurya-dīpitānaṅga-vaibhavā || ||",
    "GK16simhrsku:srs_1.144ab": "caraṇāmbuja-saṃlagna-maṇi-mañjīra-mañjulā |",
    "GK16simhrsku:srs_1.144cd": "eṣā ca mṛdu-saṃsparśaiḥ keśa-kaṇḍūyanādibhiḥ || ||",
    "GK16simhrsku:srs_1.145ab": "prabodhayati tad-bodhe praṇayāt kupitekṣaṇā |",
    "GK16simhrsku:srs_1.145cd": "bāhu-vikṣepa-lulita-srasta-dhammilla-mallikā || ||",
    "GK16simhrsku:srs_1.146ab": "calita-bhrū-vikārādi-vilāsa-lalitekṣaṇā |",
    "GK16simhrsku:srs_1.146cd": "maireyāviratāsvāda-mada-skhalita-jalpitā || ||",
    "GK16simhrsku:srs_1.147ab": "preṣyābhiyāti dayitaṃ ceṭībhiḥ saha garvitā |",
    "GK16simhrsku:srs_1.147cd": "priyaṃ kaṅkaṇa-nikvāṇa-mañju-vyajana-vījanaiḥ || ||",
    "GK16simhrsku:srs_1.148ab": "vibodhya nirbhartsayati nāsābhaṅga-puraḥsaram |",
    "GK16simhrsku:srs_1.148cd": "kṛtvā saṅketam aprāpte daivād vyathitā tu yā || ||",
    "GK16simhrsku:srs_1.149ab": "vipralabdheti sā proktā budhair asyās tu vikriyā |",
    "GK16simhrsku:srs_1.149cd": "nirveda-cintā-khedāśru-mūrcchā-niḥśvasanādayaḥ || ||",
    "GK16simhrsku:srs_1.150ab": "svāyattāsanna-patikā hṛṣṭā svādhīna-vallabhā |",
    "GK16simhrsku:srs_1.150cd": "asyās tu ceṣṭāḥ kathitāḥ smara-pūjā-mahotsavaḥ || ||",
    "GK16simhrsku:srs_1.151ab": "vana-keli-jala-krīḍā-kusumāpacayādayaḥ |",
    "GK16simhrsku:srs_1.151cd": "uttamā madhyamā nīcety evaṃ sarvāḥ striyas tridhā || ||",
    "GK16simhrsku:srs_1.152ab": "abhijātair bhoga-tṛptair guṇibhir yā ca kāmyate |",
    "GK16simhrsku:srs_1.152cd": "gṛhṇāti kāraṇe kopam anunītā prasīdati || ||",
    "GK16simhrsku:srs_1.153ab": "vidadhaty apriyaṃ patyau svayam ācarati priyam |",
    "GK16simhrsku:srs_1.153cd": "vallabhe sāparādhe' pi tūṣṇīṃ tiṣṭhati sottamā || ||",
    "GK16simhrsku:srs_1.154ab": "puṃsaḥ svayaṃ kāmayate kāmyate yā ca tair vadhūḥ |",
    "GK16simhrsku:srs_1.154cd": "sakrodhe krudhyati muhuḥ sānṛte' nṛta-vādinī || ||",
    "GK16simhrsku:srs_1.155ab": "sāpakāre' pakartrī syāt snigdhe snihyati vallabhe |",
    "GK16simhrsku:srs_1.155cd": "evam ādi-guṇopetā madhyamā sā prakīrtitā || ||",
    "GK16simhrsku:srs_1.156ab": "akasmāt kupyati ruṣaṃ prārthitāpi na muñcati |",
    "GK16simhrsku:srs_1.156cd": "surūpaṃ vā kurūpaṃ vā guṇavantam athāguṇam || ||",
    "GK16simhrsku:srs_1.157ab": "sthaviraṃ taruṇaṃ vāpi yā vā kāmayate muhuḥ |",
    "GK16simhrsku:srs_1.157cd": "īrṣyā-kopa-vivādeṣu niyatā sādhamā smṛtā || ||",
    "GK16simhrsku:srs_1.158ab": "svīyā trayodaśa-vidhā vividhā ca varāṅganā |",
    "GK16simhrsku:srs_1.158cd": "vaiśikaivaṃ ṣoḍaśadhā tāś cāvasthābhir aṣṭabhiḥ || ||",
    "GK16simhrsku:srs_1.159ab": "ekaikam aṣṭadhā tāsām uttamādi-prabhedataḥ |",
    "GK16simhrsku:srs_1.159cd": "traividhyam evaṃ sa-caturaśītis triśatī bhavet || ||",
    "GK16simhrsku:srs_1.160ab": "avasthā-trayam eveti kecid āhuḥ para-striyāḥ |",
    "GK16simhrsku:srs_1.160cd": "āsāṃ dūtyaḥ sakhī ceṭī liṅginī prativeśinī || ||",
    "GK16simhrsku:srs_1.161ab": "dhātreyī śilpakārī ca kumārī kathinī tathā |",
    "GK16simhrsku:srs_1.161cd": "kārur vipraśnikā ceti netṛ-mitra-guṇānvitāḥ || ||",
    "GK16simhrsku:srs_1.162ab": "uddīpanaṃ caturdhā syād ālambana-samāśrayam |",
    "GK16simhrsku:srs_1.162cd": "guṇa-ceṣṭālaṅkṛtayas taṭasthāś ceti bhedataḥ || ||",
    "GK16simhrsku:srs_1.163ab": "yauvanaṃ rūpa-lāvaṇye saundaryam abhirūpatā |",
    "GK16simhrsku:srs_1.163cd": "mārdavaṃ saukumāryaṃ cety ālambana-gatā guṇāḥ || ||",
    "GK16simhrsku:srs_1.164ab": "sarvāsām api nārīṇāṃ yauvanaṃ tu caturvidham |",
    "GK16simhrsku:srs_1.164cd": "pratiyauvanam etāsāṃ ceṣṭitāni pṛthak pṛthak || ||",
    "GK16simhrsku:srs_1.165ab": "īṣac-capala-netrāntaṃ smara-smera-mukhāmbujam |",
    "GK16simhrsku:srs_1.165cd": "sa-garva-jarajogaṇḍam asamagrāruṇādharam || ||",
    "GK16simhrsku:srs_1.166ab": "lāvaṇyodbheda-ramyāṅgaṃ vilasad-bhāva-saurabham |",
    "GK16simhrsku:srs_1.166cd": "unmīlitāṅkura-kucam asphuṭāṅgaka-sandhikam || ||",
    "GK16simhrsku:srs_1.167ab": "prathamaṃ yauvanaṃ tatra vartamānā mṛgekṣaṇā |",
    "GK16simhrsku:srs_1.167cd": "apekṣate mṛdu-sparśaṃ sahate noddhatāṃ ratim || ||",
    "GK16simhrsku:srs_1.168ab": "sakhī-keli-ratā svāṅga-saṃskāra-kalitādarā |",
    "GK16simhrsku:srs_1.168cd": "na kopa-harṣau bhajate sapatnī-darśanādiṣu || ||",
    "GK16simhrsku:srs_1.169ab": "nātirajyati kāntasya saṅgame kiṃ tu lajjate |",
    "GK16simhrsku:srs_1.169cd": "stanau pīnau tanur madhyaḥ pāṇipādasya raktimā || ||",
    "GK16simhrsku:srs_1.170ab": "ūrū karikarākārāv aṅgaṃ vyaktāṅga-sandhikam |",
    "GK16simhrsku:srs_1.170cd": "nitambo vipulo nābhir gabhīrā jaghanaṃ ghanam || ||",
    "GK16simhrsku:srs_1.171ab": "vyaktā romāvalī snaigdhyam aṅga-keśaradākṣiṣu |",
    "GK16simhrsku:srs_1.171cd": "dvitīya-yauvane tena kalitā vāma-locanā || ||",
    "GK16simhrsku:srs_1.172ab": "sakhīṣu svāśayajñāsu snigdhā prāyeṇa māninī |",
    "GK16simhrsku:srs_1.172cd": "na prasīdaty anunaye sapatnīṣv abhyasūyinī || ||",
    "GK16simhrsku:srs_1.173ab": "nāparādhān viṣahate praṇayerṣyākaṣāyitā |",
    "GK16simhrsku:srs_1.173cd": "rati-keliṣv anibhṛtā ceṣṭate garvitā rahaḥ || ||",
    "GK16simhrsku:srs_1.174ab": "asnigdhatā nayanayor gaṇḍayor mlāna-kāntitā |",
    "GK16simhrsku:srs_1.174cd": "vicchāyatā khara-sparśo' py aṅgānāṃ ślathatā manāk || ||",
    "GK16simhrsku:srs_1.175ab": "adhare masṛṇo rāgas tṛtīye yauvane bhavet |",
    "GK16simhrsku:srs_1.175cd": "tatra strīṇām iyaṃ ceṣṭā rati-tantra-vidagdhatā || ||",
    "GK16simhrsku:srs_1.176ab": "vallabhasyāparityāgas tadākarṣaṇa-kauśalam |",
    "GK16simhrsku:srs_1.176cd": "anādaro' parādheṣu sapatnīṣv apy amatsaraḥ || ||",
    "GK16simhrsku:srs_1.177ab": "jarjaratvaṃ stana-śroṇi-gaṇḍoru-jaghanādiṣu |",
    "GK16simhrsku:srs_1.177cd": "nirmāṃsatā ca bhavati caturthe yauvane striyāḥ || ||",
    "GK16simhrsku:srs_1.178ab": "tatra ceṣṭā rati-vidhāv anutsāho' samarthatā |",
    "GK16simhrsku:srs_1.178cd": "sapatnīṣv ānukūlyaṃ ca kāntenāviraha-sthitiḥ || ||",
    "GK16simhrsku:srs_1.179ab": "tatra śṛṅgāra-yogyatvaṃ sarasāhlāda-kāraṇam |",
    "GK16simhrsku:srs_1.179cd": "ādya-dvitīyayor eva na tṛtīya-caturthayoḥ || ||",
    "GK16simhrsku:srs_1.180ab": "aṅgāny abhūṣitāny eva prakṣepādyair vibhūṣaṇaiḥ |",
    "GK16simhrsku:srs_1.180cd": "yena bhūṣitavad bhāti tad rūpam iti kathyate || ||",
    "GK16simhrsku:srs_1.181ab": "muktāphaleṣu chāyāyās taralatvam ivāntarā |",
    "GK16simhrsku:srs_1.181cd": "pratibhāti yad aṅgeṣu lāvaṇyaṃ tad ihocyate || ||",
    "GK16simhrsku:srs_1.182ab": "aṅga-pratyāngakānāṃ yaḥ sanniveśo yathocitam |",
    "GK16simhrsku:srs_1.182cd": "susliṣṭa-sandhi-bandhaḥ syāt tat saundaryam itīryate || ||",
    "GK16simhrsku:srs_1.183ab": "yadātmīya-guṇotkarṣair vastv anyan nikaṭa-sthitam |",
    "GK16simhrsku:srs_1.183cd": "sārūpyaṃ nayati prājñair ābhirūpyaṃ tad ucyate || ||",
    "GK16simhrsku:srs_1.184ab": "spṛṣṭaṃ yatrāṅgam aspṛṣṭam iva syān mārdavaṃ hi tat |",
    "GK16simhrsku:srs_1.184cd": "yā sparśāsahatāṅgeṣu komalasyāpi vastunaḥ || ||",
    "GK16simhrsku:srs_1.185ab": "tat saukumāryaṃ tredhā syān mukhya-madhyādhama-kramāt |",
    "GK16simhrsku:srs_1.185cd": "aṅgaṃ puṣpādi-saṃsparśāsahaṃ yena tad uttamam || ||",
    "GK16simhrsku:srs_1.186ab": "na saheta kara-sparśaṃ yenāṅgaṃ madhyamaṃ hi tat |",
    "GK16simhrsku:srs_1.186cd": "yenāṅgamātapādīnām asahaṃ tad ihādhamam || ||",
    "GK16simhrsku:srs_1.187ab": "caturdhālaṅkṛtir vāso-bhūṣā-mālyānulepanaiḥ |",
    "GK16simhrsku:srs_1.187cd": "taṭasthāś candrikā dhārā-gṛha-candrodayāv api || ||",
    "GK16simhrsku:srs_1.188ab": "kokilālāpam ākanda-manda-māruta-ṣaṭ-padāḥ |",
    "GK16simhrsku:srs_1.188cd": "latā-maṇḍapa-bhūgeha-dīrghikā-jala-dāravāḥ || ||",
    "GK16simhrsku:srs_1.189ab": "prāsāda-garbha-saṅgīta-krīḍādri-sarid-ādayaḥ |",
    "GK16simhrsku:srs_1.189cd": "evam ūhyā yathā kālam upabhogopayoginaḥ || ||",
    "GK16simhrsku:424": "[ālambana-gatāś ceṣṭā anubhāvā vivakṣitāḥ |]",
    "GK16simhrsku:srs_1.190ab": "bhāvaṃ manogataṃ sākṣāt sva-hetuṃ vyañjayanti ye |",
    "GK16simhrsku:srs_1.190cd": "te' nubhāvā iti khyātā bhrū-kṣepa-smitādayaḥ || ||",
    "GK16simhrsku:srs_1.191ab": "te caturdhā citta-gātra-vāg-buddhyārambha-sambhavāḥ |",
    "GK16simhrsku:srs_1.191cd": "tatra ca bhāvo hāvo helā śobhā kānti-dīptī ca || ||",
    "GK16simhrsku:srs_1.192ab": "prāgalbhyaṃ mādhuryaṃ dhairyaudāryaṃ ca cittajā bhāvāḥ |",
    "GK16simhrsku:srs_1.192cd": "nirvikārasya cittasya bhāvaḥ syād ādi-vikriyā || ||",
    "GK16simhrsku:srs_1.193ab": "grīvā-recaka-saṃyukto bhrū-netrādi-vilāsa-kṛt |",
    "GK16simhrsku:srs_1.193cd": "bhāva īṣat-prakāśo yaḥ sa hāva iti kathyate || ||",
    "GK16simhrsku:srs_1.194ab": "nānā-vikāraiḥ suvyaktaḥ śṛṅgārākṛti-sūcakaiḥ |",
    "GK16simhrsku:srs_1.194cd": "hāva eva bhaved dhelā lalitābhinayātmikā || ||",
    "GK16simhrsku:srs_1.195ab": "sā śobhā rūpa-bhogādyair yat syād aṅga-vibhūṣaṇam |",
    "GK16simhrsku:srs_1.195cd": "śobhaiva kāntir ākhyātā manmathāpyāyanojjvalā || ||",
    "GK16simhrsku:srs_1.196ab": "kāntir eva vayo-bhoga-deśa-kāla-guṇādibhiḥ ||",
    "GK16simhrsku:srs_1.196cd": "uddīpitātivistāraṃ yātā ced dīptir ucyate || ||",
    "GK16simhrsku:srs_1.197ab": "niḥśaṅkatvaṃ prayogeṣu prāgalbhyaṃ parikīrtyate |",
    "GK16simhrsku:srs_1.197cd": "mādhuryaṃ nāma ceṣṭānāṃ sarvāvasthāsu mārdavam || ||",
    "GK16simhrsku:srs_1.198ab": "sthirā cittonnatir yā tu tad dhairyam iti saṃjñitam |",
    "GK16simhrsku:srs_1.198cd": "audāryaṃ vinayaṃ prāhuḥ sarvāvasthānugaṃ budhāḥ || ||",
    "GK16simhrsku:srs_1.199ab": "līlā vilāso vicchittir vibhramaḥ kilakiñcitam |",
    "GK16simhrsku:srs_1.199cd": "moṭṭāyitaṃ kuṭṭamitaṃ bibboko lalitaṃ tathā || ||",
    "GK16simhrsku:srs_1.200ab": "vihṛtaṃ ceti vijñeyā yoṣitāṃ daśa gātrajāḥ |",
    "GK16simhrsku:srs_1.200cd": "priyānukaraṇaṃ yat tu madhurālāpa-pūrvakaiḥ || ||",
    "GK16simhrsku:srs_1.201ab": "ceṣṭitair gatibhir vā syāt sā līleti nigadyate |",
    "GK16simhrsku:srs_1.201cd": "priya-samprāpti-samaye bhrū-netrānana-karmaṇām || ||",
    "GK16simhrsku:srs_1.202ab": "tātkāliko viśeṣo yaḥ sa vilāsa itīritaḥ |",
    "GK16simhrsku:srs_1.202cd": "ākalpa-kalpanālpāpi vicchittir atikānti-kṛt || ||",
    "GK16simhrsku:srs_1.203ab": "priyā-gamana-velāyāṃ madanāveśa-sambhramāt |",
    "GK16simhrsku:srs_1.203cd": "vibhramo' ṅgada-hārādi-bhūṣā-sthāna-viparyayaḥ || ||",
    "GK16simhrsku:srs_1.204ab": "śoka-roṣāśru-harṣādeḥ saṅkaraḥ kila-kiñcitam |",
    "GK16simhrsku:srs_1.204cd": "svābhilāṣa-prakaṭam moṭṭāyitam itīritam || ||",
    "GK16simhrsku:srs_1.205ab": "keśādharādi-grahaṇe modamāne' pi mānase |",
    "GK16simhrsku:srs_1.205cd": "duḥkhiteva bahiḥ kupyed yatra kuṭṭamitaṃ hi tat || ||",
    "GK16simhrsku:srs_1.206ab": "iṣṭe' py anādaro garvān mānād bibboka īritaḥ |",
    "GK16simhrsku:srs_1.206cd": "vinyāsa-bhaṅgi-raṅgānāṃ bhrū-vilāsa-manoharāḥ || ||",
    "GK16simhrsku:srs_1.207ab": "sukumārā bhaved yatra lalitaṃ tad-udīritam |",
    "GK16simhrsku:srs_1.207cd": "īrṣyayā māna-lajjābhyāṃ na dattaṃ yogyam uttaram || ||",
    "GK16simhrsku:srs_1.208ab": "kriyayā vyajyate yatra vihṛtaṃ tad udīritam |",
    "GK16simhrsku:srs_1.208cd": "itthaṃ śrī-siṃha-bhūpena sattvālaṅkāra-śālinā || ||",
    "GK16simhrsku:srs_1.209ab": "kathitāḥ sattvajāḥ strīṇām alaṅkārās tu viṃśatiḥ |",
    "GK16simhrsku:srs_1.209cd": "sattvād daśaiva bhāvādyā jātā līlādayas tu na || ||",
    "GK16simhrsku:srs_1.210ab": "ato hi viṃśatir bhāvāḥ sāttvikā iti nocitam |",
    "GK16simhrsku:srs_1.210cd": "yujyate sāttvikatvaṃ ca bhāvādi-sahacāriṇaḥ || ||",
    "GK16simhrsku:srs_1.211ab": "līlādi-daśakasyāpi chatri-nyāya-balāt sphuṭam |",
    "GK16simhrsku:srs_1.211cd": "bhojena krīḍitaṃ kelir ity anyau gātrajau smṛtau || ||",
    "GK16simhrsku:srs_1.212ab": "ato viṃśatir ity atra saṅkhyeyaṃ nopapadyate |",
    "GK16simhrsku:srs_1.212cd": "atrocyate bhāva-tattva-vedinā siṃha-bhūbhujā || ||",
    "GK16simhrsku:srs_1.213ab": "ādyaḥ prāg eva bhāvādi-samutpatteś ca śaiśave |",
    "GK16simhrsku:srs_1.213cd": "kanyā-vinoda-mātratvād anubhāveṣu neṣyate || ||",
    "GK16simhrsku:srs_1.214ab": "prema-visrambha-mātratvān nānyasyāpy anubhāvatā |",
    "GK16simhrsku:srs_1.214cd": "ato viṃśatir ity eṣā saṅkhyā saṅkhyāvatāṃ matā || ||",
    "GK16simhrsku:srs_1.215ab": "śobhā vilāso mādhuryaṃ dhairyaṃ gāmbhīryam eva ca |",
    "GK16simhrsku:srs_1.215cd": "lalitaudārya-tejāṃsi sattva-bhedās tu pauruṣāḥ || ||",
    "GK16simhrsku:srs_1.216ab": "nīce dayādhike spardhā śauryotsāhau ca dakṣatā |",
    "GK16simhrsku:srs_1.216cd": "yatra prakaṭatāṃ yānti sā śobheti prakīrtitā || ||",
    "GK16simhrsku:srs_1.217ab": "vṛṣabhasyeva gambhīrā gatir dhīraṃ ca darśanam |",
    "GK16simhrsku:srs_1.217cd": "sasmitaṃ ca vaco yatra sa vilāsa itīritaḥ || ||",
    "GK16simhrsku:srs_1.218ab": "tan mādhuryaṃ yatra ceṣṭā-dṛṣṭy-ādeḥ spṛhaṇīyatā |",
    "GK16simhrsku:srs_1.218cd": "śṛṅgāra-pracurā ceṣṭā yatra tal lalitaṃ bhavet || ||",
    "GK16simhrsku:srs_1.219ab": "atra gāmbhīrya-dhairye dve cittaje gātrajāḥ pare |",
    "GK16simhrsku:srs_1.219cd": "eke sādhāraṇān etān menire citta-gātrayoḥ || ||",
    "GK16simhrsku:srs_1.220ab": "ālāpaś ca vilāpaś ca saṃlāpaś ca pralāpakaḥ |",
    "GK16simhrsku:srs_1.220cd": "anulāpāpalāpau ca sandeśaś cātideśakaḥ || ||",
    "GK16simhrsku:srs_1.221ab": "nirdeśaś copadeśaś cāpadeśo vyapadeśakaḥ |",
    "GK16simhrsku:srs_1.221cd": "evaṃ dvādaśadhā proktā kīrtitā vāg-ārambhā vicakṣaṇaiḥ || ||",
    "GK16simhrsku:srs_1.222ab": "tatrālāpaḥ priyoktiḥ syād vilāpo duḥkhajaṃ vacaḥ |",
    "GK16simhrsku:srs_1.222cd": "ukti-pratyuktimad-vākyaṃ saṃlāpa iti kīrtitam || ||",
    "GK16simhrsku:srs_1.223ab": "vyarthālāpaḥ pralāpaḥ syād anulāpo muhur vacaḥ |",
    "GK16simhrsku:srs_1.223cd": "apalāpas tu pūrvoktasyānyathā yojanaṃ bhavet || ||",
    "GK16simhrsku:srs_1.224ab": "sandeśas tu proṣitasya sva-vārtā-preṣaṇaṃ bhavet |",
    "GK16simhrsku:srs_1.224cd": "so' tideśo mad-uktāni tad-uktānīti yad vacaḥ || ||",
    "GK16simhrsku:srs_1.225ab": "nirdeśas tu bhavet so' yam aham ity ādi-bhāṣaṇam |",
    "GK16simhrsku:srs_1.225cd": "yatra śikṣārtha-vacanam upadeśaḥ sa ucyate || ||",
    "GK16simhrsku:srs_1.226ab": "anyārtha-kathanaṃ yatra so' padeśa itīritaḥ |",
    "GK16simhrsku:srs_1.226cd": "vyājenātmābhilāṣoktir yatrāyaṃ vyapadeśakaḥ || ||",
    "GK16simhrsku:srs_1.227ab": "buddhy-ārambhās tathā proktā rīti-vṛtti-pravṛttayaḥ |",
    "GK16simhrsku:srs_1.227cd": "rītiḥ syāt pada-vinyāsa-bhaṅgī sā tu tridhā matā || ||",
    "GK16simhrsku:srs_1.228ab": "komalā kaṭhinā miśrā ceti syāt tatra komalā |",
    "GK16simhrsku:srs_1.228cd": "dvitīya-turya-varṇair yā svalpair vargeṣu nirmitā || ||",
    "GK16simhrsku:srs_1.229ab": "alpa-prāṇākṣara-prāyā daśa-prāṇa-samanvitā |",
    "GK16simhrsku:srs_1.229cd": "samāsa-rahitā svalpaiḥ samāsair vā vibhūṣitā || ||",
    "GK16simhrsku:srs_1.230ab": "vidarbha-jana-hṛdyatvāt sā vaidarbhīti kathyate |",
    "GK16simhrsku:srs_1.230cd": "śleṣaḥ prasādaḥ samatā mādhuryaṃ sukumāratā || ||",
    "GK16simhrsku:srs_1.231ab": "artha-vyaktir udāratvam ojaḥ kānti-samādhayaḥ |",
    "GK16simhrsku:srs_1.231cd": "ete vaidarbha-mārgasya prāṇā daśa guṇāḥ smṛtāḥ || ||",
    "GK16simhrsku:srs_1.232ab": "kevalālpa-prāṇa-varṇa-pada-sandarbha-lakṣaṇam |",
    "GK16simhrsku:srs_1.232cd": "śaithilyaṃ yatra na spṛṣṭaṃ sa śleṣaḥ samudāhṛtaḥ || ||",
    "GK16simhrsku:srs_1.233ab": "prasiddhārtha-padatvaṃ yat sa prasādo nigadyate |",
    "GK16simhrsku:srs_1.233cd": "bandha-vaiṣamya-rāhityaṃ samatā pada-gumphane || ||",
    "GK16simhrsku:srs_1.234ab": "bandho mṛduḥ sphuṭo miśra iti tredhā sa nigadyate |",
    "GK16simhrsku:srs_1.234cd": "tan mādhuryaṃ bhaved yatra śabde' rthe ca sphuṭo rasaḥ || ||",
    "GK16simhrsku:srs_1.235ab": "yad aniṣṭhura-varṇatvaṃ saukumāryaṃ tad ucyate |",
    "GK16simhrsku:srs_1.235cd": "śrūyamāṇasya vākyasya vinā śabdāntara-spṛhām || ||",
    "GK16simhrsku:srs_1.236ab": "arthāvagamakatvaṃ yad artha-vyaktir iyaṃ matā |",
    "GK16simhrsku:srs_1.236cd": "ukte vākye guṇotkarṣa-pratibhānam udāratā || ||",
    "GK16simhrsku:srs_1.237ab": "samāsa-bahulatvaṃ yat tad ojaḥ iti gīyate |",
    "GK16simhrsku:srs_1.237cd": "loka-sthitim anullaṅghya hṛdyārtha-pratipādanam || ||",
    "GK16simhrsku:srs_1.238ab": "kāntiḥ syād dvividhā khyātā vārtāyāṃ varṇanāsu ca |",
    "GK16simhrsku:srs_1.238cd": "samādhiḥ so' nya-dharmāṇāṃ yad anyatrādhiropaṇam || ||",
    "GK16simhrsku:srs_1.239ab": "atidīrgha-samāsa-yutā bahulair varṇair yutā mahā-prāṇaiḥ |",
    "GK16simhrsku:srs_1.239cd": "kaṭhinā sā gauḍīyety uktā tad-deśa-budha-manojñatvāt || ||",
    "GK16simhrsku:srs_1.240ab": "yatrobhaya-guṇa-grāma-saṃniveśas tulādhṛtaḥ |",
    "GK16simhrsku:srs_1.240cd": "sā miśrā saiva pāñcālīty uktā tad-deśaja-priyā || ||",
    "GK16simhrsku:srs_1.241ab": "āndhrī lāṭī ca saurāṣṭrīty ādayo miśra-rītayaḥ |",
    "GK16simhrsku:srs_1.241cd": "santi tat-tad-deśa-vidvat-priya-miśraṇa-bhedataḥ || ||",
    "GK16simhrsku:srs_1.242ab": "ta eva pada-saṅghātās tā evārtha-vibhūtayaḥ |",
    "GK16simhrsku:srs_1.242cd": "tathāpi navyaṃ bhavati kāvyaṃ grathana-kauśalāt || ||",
    "GK16simhrsku:srs_1.243ab": "tāsāṃ grantha-gaḍutvena lakṣaṇaṃ nocyate mayā |",
    "GK16simhrsku:srs_1.243cd": "bhojādi-grantha-bandheṣu tad-ākāṅkṣibhir īkṣyatām || ||",
    "GK16simhrsku:srs_1.244ab": "bhāratī sātvatī caiva kaiśiky ārabhaṭīti ca |",
    "GK16simhrsku:srs_1.244cd": "catasro vṛttayas tāsām utpattir vakṣyate sphuṭam || ||",
    "GK16simhrsku:srs_1.245ab": "jagaty ekārṇave jāte bhagavān avyayaḥ pumān |",
    "GK16simhrsku:srs_1.245cd": "bhogi-bhogam adhiṣṭhāya yoga-nidrā-paro' bhavat || ||",
    "GK16simhrsku:srs_1.246ab": "tadā vīrya-madonmattau daityendrau madhu-kaiṭabhau |",
    "GK16simhrsku:srs_1.246cd": "tarasā devadeveśam āgatau raṇa-kāṅkṣiṇau || ||",
    "GK16simhrsku:srs_1.247ab": "vividhaiḥ paruṣair vākyair adhikṣepa-vidhāyinau |",
    "GK16simhrsku:srs_1.247cd": "muṣṭi-jānu-prahāraiś ca yodhayāmāsatur harim || ||",
    "GK16simhrsku:srs_1.248ab": "tan-nābhi-kamalotpannaḥ prajāpatir abhāṣata |",
    "GK16simhrsku:srs_1.248cd": "kim etad bhāratī-vṛttir adhunāpi pravartate || ||",
    "GK16simhrsku:srs_1.249ab": "tad imau naya durdharṣau nidhanaṃ tvarayā vibho |",
    "GK16simhrsku:srs_1.249cd": "iti tasya vacaḥ śrutvā nijagāda janārdanaḥ || ||",
    "GK16simhrsku:srs_1.250ab": "idaṃ kāvya-kriyā-hetor bhāratī nirmitā dhruvam |",
    "GK16simhrsku:srs_1.250cd": "bhāṣaṇād vākya-bāhulyād bhāratīyaṃ bhaviṣyati || ||",
    "GK16simhrsku:srs_1.251ab": "adhunaiva nihanmy etāv ity ābhāṣya vaco hariḥ |",
    "GK16simhrsku:srs_1.251cd": "nirmalair nirvikāraiś ca sāṅga-hārair manoharaiḥ || ||",
    "GK16simhrsku:srs_1.252ab": "aṅgais tau yodhayāmāsa daityendrau yuddha-śālinau |",
    "GK16simhrsku:srs_1.252cd": "bhūmi-sthānaka-saṃyogaiḥ pada-kṣepais tathā hareḥ || ||",
    "GK16simhrsku:srs_1.253ab": "bhūmes tadābhavad bhāras tad-vaśād api bhāratī |",
    "GK16simhrsku:srs_1.253cd": "valgitaiḥ śārṅgiṇas tatra dīptaiḥ sambhrama-varjitaiḥ || ||",
    "GK16simhrsku:srs_1.254ab": "sattvādhikair bāhu-daṇḍaiḥ sātvatvī vṛttir udgatā |",
    "GK16simhrsku:srs_1.254cd": "vicitrair aṅga-hāraiś ca helayā sa tadā hariḥ || ||",
    "GK16simhrsku:srs_1.255ab": "yat tau babandha keśeṣu jātā sā kaiśikī tataḥ |",
    "GK16simhrsku:srs_1.255cd": "sa-saṃrambhaiḥ savegaiś ca citra-cārī-samutthitaiḥ || ||",
    "GK16simhrsku:srs_1.256ab": "niyuddha-karaṇair jātā citrair ārabhaṭī tataḥ |",
    "GK16simhrsku:srs_1.256cd": "yasmāc citrair aṅgahāraiḥ kṛtaṃ dānava-mardanam || ||",
    "GK16simhrsku:srs_1.257ab": "tasmād abja-bhuvā loke niyuddha-samayaḥ kṛtaḥ |",
    "GK16simhrsku:srs_1.257cd": "yaḥ śastrāstrādi-mokṣeṣu nyāyaḥ sa pāribhāṣitaḥ || ||",
    "GK16simhrsku:srs_1.258ab": "nāṭya-kāvya-kriyā-yoge rasa-bhāva-samāśritaḥ |",
    "GK16simhrsku:srs_1.258cd": "sa eva samayo dhātrā vṛttir ity eva saṃjñitaḥ || ||",
    "GK16simhrsku:srs_1.259ab": "hariṇā tena yad vastu valigitair yādṛśaṃ kṛtam |",
    "GK16simhrsku:srs_1.259cd": "tadvad eva kṛtā vṛttir dhātrā tasyāṅga-sambhavā || ||",
    "GK16simhrsku:srs_1.260ab": "ṛgvedāc ca yajurvedāt sāmavedād atharvaṇaḥ |",
    "GK16simhrsku:srs_1.260cd": "bhāraty-ādyā kramāj jātā ity anye tu pracakṣate || ||",
    "GK16simhrsku:srs_1.261ab": "prayuktatvena bharatair bhāratīti nigadyate |",
    "GK16simhrsku:srs_1.261cd": "prastāvanopayogitvāt sāṅgaṃ tatraiva lakṣyate || ||",
    "GK16simhrsku:srs_1.262ab": "sāttvikena guṇenātityāga-śauryādinā yutā |",
    "GK16simhrsku:srs_1.262cd": "harṣa-pradhānā santyakta-śoka-bhāvā ca yā bhavet || ||",
    "GK16simhrsku:srs_1.263ab": "sātvatī nāma sā vṛttiḥ proktā lakṣaṇa-kovidaiḥ |",
    "GK16simhrsku:srs_1.263cd": "aṅgāny asyās tu catvāri saṃlāpottāpakāv api || ||",
    "GK16simhrsku:srs_1.264ab": "saṅghātyaḥ parivartaś cety eṣāṃ lakṣaṇam ucyate |",
    "GK16simhrsku:srs_1.264cd": "īrṣyā-krodhādibhir bhāvai rasair vīrādbhutādibhiḥ || ||",
    "GK16simhrsku:srs_1.265ab": "parasparaṃ gabhīroktiḥ saṃlāpa iti śabdyate |",
    "GK16simhrsku:srs_1.265cd": "preraṇaṃ yat parasyādau yuddhāyotthāpakas tu saḥ || ||",
    "GK16simhrsku:srs_1.266ab": "mantra-śaktyārtha-śaktyā vā daiva-śaktyātha pauruṣāt |",
    "GK16simhrsku:srs_1.266cd": "saṅghasya bhedanaṃ yat tu saṅghātyaḥ sa udāhṛtaḥ || ||",
    "GK16simhrsku:srs_1.267ab": "pūrvodyuktasya kāryasya parityāgena yad bhavet |",
    "GK16simhrsku:srs_1.267cd": "kāryāntara-svīkaraṇaṃ jñeyaḥ sa parivartakaḥ || ||",
    "GK16simhrsku:srs_1.268ab": "nṛtya-gīta-vilāsādi-mṛdu-śṛṅgāra-ceṣṭitaiḥ |",
    "GK16simhrsku:srs_1.268cd": "samanvitā bhaved vṛttiḥ kaiśikī ślakṣṇa-bhūṣaṇā || ||",
    "GK16simhrsku:srs_1.269ab": "aṅgāny asyās tu catvāri narma tat-pūrvakā ime |",
    "GK16simhrsku:srs_1.269cd": "sphañja-sphoṭau ca garbhaś ca teṣāṃ lakṣaṇam ucyate || ||",
    "GK16simhrsku:srs_1.270ab": "śṛṅgāra-rasa-bhūyiṣṭhaḥ priya-cittānurañjakaḥ |",
    "GK16simhrsku:srs_1.270cd": "agrāmyaḥ parihāsas tu narma syāt tat tridhā matam || ||",
    "GK16simhrsku:srs_1.271ab": "śṛṅgāra-hāsyajaṃ śuddha-hāsyajaṃ bhaya-hāsyajam |",
    "GK16simhrsku:srs_1.271cd": "śṛṅgāra-hāsyajaṃ narma trividhaṃ parikīrtitam || ||",
    "GK16simhrsku:srs_1.272ab": "sambhogecchā-prakaṭanād anurāga-niveśanāt |",
    "GK16simhrsku:srs_1.272cd": "tathā kṛtāparādhasya priyasya pratibhedanāt || ||",
    "GK16simhrsku:srs_1.273ab": "sambhogecchā-prakaṭanaṃ tridhā vāg-veṣa-ceṣṭitaiḥ |",
    "GK16simhrsku:srs_1.273cd": "anurāga-prakāśo' pi bhogecchā-narmavat tridhā || ||",
    "GK16simhrsku:srs_1.274ab": "priyāparādha-nirbhedo' py uktas tredhā tathā budhaiḥ |",
    "GK16simhrsku:srs_1.274cd": "śuddha-hāsyajam apy uktaṃ tadvad eva tridhā budhaiḥ || ||",
    "GK16simhrsku:srs_1.275ab": "hāsyād bhayena janitāj janitaṃ bhaya-hāsyajam |",
    "GK16simhrsku:srs_1.275cd": "tad dvidhā mukham aṅgaṃ tu tad dvayaṃ pūrvavat tridhā || ||",
    "GK16simhrsku:srs_1.276ab": "agrāmya-narma-nirmāṇa-vedinā siṃha-bhūbhujā |",
    "GK16simhrsku:srs_1.276cd": "narmāṣṭādaśadhā bhinnam eva sphuṭam udāhṛtam || ||",
    "GK16simhrsku:srs_1.277ab": "narma-sphañjaḥ sukhodyogo bhayānto nava-saṅgame |",
    "GK16simhrsku:srs_1.277cd": "narma-sphoṭas tu bhāvāṃśaiḥ sūcito' lpa-raso bhavet || ||",
    "GK16simhrsku:srs_1.278ab": "anyais tv akāṇḍe sambhoga-viccheda iti gīyate |",
    "GK16simhrsku:srs_1.278cd": "netur vā nāyikāyā vā vyāpāraḥ svārtha-siddhaye || ||",
    "GK16simhrsku:srs_1.279ab": "pracchādana-paro yas tu narma-garbhaḥ sa kīrtitaḥ |",
    "GK16simhrsku:srs_1.279cd": "pūrva-sthito vipadyeta nāyako yatra cāparas tiṣṭhet || ||",
    "GK16simhrsku:srs_1.280ab": "tam apīha narma-garbhaṃ pravadati bharato hi nāṭya-veda-guruḥ |",
    "GK16simhrsku:srs_1.280cd": "māyendra-jāla-pracurāṃ citra-yuddha-kriyā-mayīm || ||",
    "GK16simhrsku:srs_1.281ab": "chedyair bhedyaiḥ plutair yuktāṃ vṛttim ārabhaṭīṃ viduḥ |",
    "GK16simhrsku:srs_1.281cd": "aṅgāny asyās tu catvāri saṅkṣiptir avapātanam || ||",
    "GK16simhrsku:srs_1.282ab": "vastūtthāpana-sampheṭāv iti pūrve babhāṣire |",
    "GK16simhrsku:srs_1.282cd": "saṅkṣipta-vastu-viṣayā yā māyāśilpa-yojitā || ||",
    "GK16simhrsku:srs_1.283ab": "sā saṅkṣiptir iti proktā bharatena mahātmanā |",
    "GK16simhrsku:srs_1.283cd": "vadanty anye tu tāṃ netur avasthāntara-saṅgatim || ||",
    "GK16simhrsku:srs_1.284ab": "parivartaka-bhedatvāt tad upekṣāmahe vayam |",
    "GK16simhrsku:srs_1.284cd": "vibhrāntir avapātaḥ syāt praveśa-drava-vidravaiḥ || ||",
    "GK16simhrsku:srs_1.285ab": "tad-vastūtthāpanaṃ yat tu vastu māyopakalpitam |",
    "GK16simhrsku:srs_1.285cd": "sampheṭas tu samāghātaḥ kruddha-saṃrabdhayor dvayoḥ || ||",
    "GK16simhrsku:srs_1.286ab": "āsāṃ ca madhye vṛttīnāṃ śabda-vṛttis tu bhāratī |",
    "GK16simhrsku:srs_1.286cd": "tisro' rtha-vṛttayaḥ śeṣās tac-catasro hi vṛttayaḥ || ||",
    "GK16simhrsku:srs_1.287ab": "anye tu miśraṇād āsāṃ miśrāṃ vṛttiṃ ca pañcamīm |",
    "GK16simhrsku:srs_1.287cd": "aśeṣa-rasa-sāmānyāṃ manyante lakṣayanti ca || ||",
    "GK16simhrsku:srs_1.288ab": "kaiśikī syāt tu śṛṅgāre rase vīre tu sātvatī |",
    "GK16simhrsku:srs_1.288cd": "radura-bībhatsayor vṛttir niyatārabhaṭī punaḥ || ||",
    "GK16simhrsku:srs_1.289ab": "śṛṅgārādiṣu sarveṣu raseṣv iṣṭaiva bhāratī |",
    "GK16simhrsku:srs_1.289cd": "kecit tu tam imaṃ ślokaṃ bhāratīyaṃ niyāmakam || ||",
    "GK16simhrsku:srs_1.290ab": "prāyikābhiprāyatayā vyācakṣāṇā vicakṣaṇāḥ |",
    "GK16simhrsku:srs_1.290cd": "āsāṃ raseṣu vṛttīnāṃ niyamaṃ nānumanvate || ||",
    "GK16simhrsku:srs_1.291ab": "vicāra-sundaro naiṣa mārgaḥ syād ity udāsmahe |",
    "GK16simhrsku:srs_1.291cd": "kaiśikī-vṛtti-bhedānāṃ narmādīnāṃ prakalpanam || ||",
    "GK16simhrsku:srs_1.292ab": "yatra karuṇam āśritya rasābhāsatva-kāraṇam |",
    "GK16simhrsku:srs_1.292cd": "rasābhāsa-prakaraṇe vakṣyate tad idaṃ sphuṭam || ||",
    "GK16simhrsku:srs_1.293ab": "tat-tan-nyāya-pravīṇena nyāya-mārgānuvartinā |",
    "GK16simhrsku:srs_1.293cd": "darśitaṃ siṃha-bhūpena spaṣṭaṃ vṛtti-catuṣṭayam || ||",
    "GK16simhrsku:srs_1.294ab": "tat-tad-deśocitā bhāṣā kriyā veṣā pravṛttayaḥ |",
    "GK16simhrsku:srs_1.294cd": "tatra bhāṣā dvidhā bhāṣā vibhāṣā ceti bhedataḥ || ||",
    "GK16simhrsku:srs_1.295ab": "tatra bhāṣā sapta-vidhā prācyāvantyā ca māgadhī |",
    "GK16simhrsku:srs_1.295cd": "bāhlīkā dākṣiṇātyā ca śaurasenī ca mālavī || ||",
    "GK16simhrsku:srs_1.296ab": "saptadhā syād vibhāṣādi śabara-dramilāndhrajāḥ |",
    "GK16simhrsku:srs_1.296cd": "śakārābhīra-caṇḍāla-vanecara-bhavā iti || ||",
    "GK16simhrsku:srs_1.297ab": "bhāṣā-vibhāṣāḥ santy anyās tat-tad-deśa-janocitāḥ |",
    "GK16simhrsku:srs_1.297cd": "tāsām anupayogitvān nātra lakṣaṇam ucyate || ||",
    "GK16simhrsku:srs_1.298ab": "tat-tad-deśocitā veṣāḥ kriyāś cātisphuṭāntarāh |",
    "GK16simhrsku:srs_1.298cd": "anyeṣāṃ sukha-duḥkhādi-bhāveṣu kṛta-bhāvanam || ||",
    "GK16simhrsku:srs_1.299ab": "ānukūlyena yac cittaṃ bhāvakānāṃ pravartate |",
    "GK16simhrsku:srs_1.299cd": "sattvaṃ tad iti vijñeyaṃ prājñaiḥ sattvodbhavān imān || ||",
    "GK16simhrsku:srs_1.300ab": "sāttvikā iti jānanti bharatādi-maharṣayaḥ |",
    "GK16simhrsku:srs_1.300cd": "sarveṣām api bhāvānāṃ yaiḥ sva-sattvaṃ hi bhāvyate || ||",
    "GK16simhrsku:srs_1.301ab": "te bhāvā bhāva-tattva-jñaiḥ sāttvikā samudīritāḥ |",
    "GK16simhrsku:srs_1.301cd": "te stambha-sveda-romāñcāḥ svara-bhedaś ca vepathuḥ || ||",
    "GK16simhrsku:srs_1.302ab": "vaivarṇyam aśru-pralayāv ity aṣṭau parikīrtitāḥ |",
    "GK16simhrsku:srs_1.302cd": "stambho harṣa-bhayāmarṣa-viṣādādbhuta-sambhavaḥ || ||",
    "GK16simhrsku:srs_1.303ab": "anubhāvā bhavanty ete stambhasya muni-saṃmatāḥ |",
    "GK16simhrsku:srs_1.303cd": "saṃjñā-virahitatvaṃ ca śūnyatā niṣprakampatā || ||",
    "GK16simhrsku:srs_1.304ab": "nidāgha-harṣa-vyāyāma-śrama-krodha-bhayādibhiḥ |",
    "GK16simhrsku:srs_1.304cd": "svedaḥ sañjāyate tatra tv anubhāvā bhavanty amī || ||",
    "GK16simhrsku:srs_1.305ab": "svedāpanayavātecchā-vyajana-grahaṇādayaḥ |",
    "GK16simhrsku:srs_1.305cd": "romāñco vismayotsāha-harṣādyais tatra vikriyāḥ || ||",
    "GK16simhrsku:srs_1.306ab": "romodgamolluka-sanagātra-saṃsparśanādayaḥ |",
    "GK16simhrsku:srs_1.306cd": "vaisvaryaṃ sukha-duḥkhādyais tatra syur gadgadādayaḥ || ||",
    "GK16simhrsku:srs_1.307ab": "vepathur harṣa-santrāsa-jarā-krodhādibhir bhavet |",
    "GK16simhrsku:srs_1.307cd": "tatrānubhāvāḥ sphuraṇa-gātra-kampādayo matāḥ || ||",
    "GK16simhrsku:srs_1.308ab": "viṣādātaparoṣādyair vaivarṇyam upajāyate |",
    "GK16simhrsku:srs_1.308cd": "mukha-varṇa-parāvṛtti-kārśyādyās tatra vikriyāḥ || ||",
    "GK16simhrsku:srs_1.309ab": "viṣāda-roṣa-santoṣā-dhūmādyair aśru tat-kriyāḥ |",
    "GK16simhrsku:srs_1.309cd": "bāṣpa-bindu-parikṣepa-netra-saṃmārjanādayaḥ || ||",
    "GK16simhrsku:srs_1.310ab": "pralayo duḥkha-dhātādyaiś ceṣṭā tatra visaṃjñatā |",
    "GK16simhrsku:srs_1.310cd": "sarve' pi sattva-mūlatvād bhāvā yadyapi sāttvikāḥ || ||",
    "GK16simhrsku:srs_1.311ab": "tathāpy amīṣāṃ sattvaika-mūlatvāt sāttvika-prathā |",
    "GK16simhrsku:srs_1.311cd": "anubhāvāś ca kathyante bhāva-saṃsūcanād amī || ||",
    "GK16simhrsku:srs_1.312ab": "evaṃ dvairūpyam eteṣāṃ kathitaṃ bhāva-kovidaiḥ | anubhāvaika-nidhinā sukhānubhava-śālinā |",
    "GK16simhrsku:srs_1.312cd": "śrī-siṃha-bhūbhujā sāṅgam anubhāvā nirūpitāḥ || ||",
    "GK16simhrsku:srs_1.313ab": "asmat-kalpa-latā-dalāni gilati tvat-kāma-gaurvāryatāṃ mac-cintāmaṇi-vedibhiḥ pariṇamed dūrān nayoccair gajam |",
    "GK16simhrsku:srs_1.313cd": "ity ārūḍha-vitardikāḥ pratipathaṃ jalpanti bhūdevatāḥ siṃha-kṣmābhuji kalpa-vṛkṣa-surabhī-hasty-ādi-dānodyate || ||",
    "GK16simhrsku:srs_1.314ab": "rakṣāyāṃ rākṣasāriṃ prabala-vimata-vidrāvaṇe vīrabhadraṃ kāruṇye rāmabhadraṃ bhuja-bala-vibhavārohaṇe rauhiṇeyam |",
    "GK16simhrsku:srs_1.314cd": "pāñcālaṃ cañcalākṣī-paricaraṇa-vidhau pūrṇa-candraṃ prasāde kandarpa-rūpa-darpe tulayati nitarāṃ siṃha-bhūpāla-candraḥ || ||",
    "GK16simhrsku:srs_2.1ab": " iti śrīmad-āndhra-maṇḍalādhīśvara-pratigaṇḍa-bhairava-śrīmad-anapota-narendra-nandana-bhuja-bala-bhīma-śrī-siṃha-bhūpāla-viracite",
    "GK16simhrsku:srs_2.1cd": "rasārṇava-sudhākara-nāmni nāṭyālaṅkāra-śāstre rañjakollāso nāma prathamo vilāsaḥ || ||",
    "GK16simhrsku:srs_3.1ab": "dvitīyo vilāsaḥ rasikollāsaḥ kalyāṇa-dāyi bhavatāṃ bhaved bhavya-guṇākaram |",
    "GK16simhrsku:srs_3.1cd": "kamalākucakāleya-vyañjitoraḥ-sthalaṃ mahaḥ || ||",
    "GK16simhrsku:srs_2.2ab": "cid-acit-kṣema-kāriṇyai namaḥ śrī-parṇajādibhiḥ |",
    "GK16simhrsku:srs_2.2cd": "vandyāyai vārdhi-nandinyai karāgrastha-payoruhe || ||",
    "GK16simhrsku:srs_2.3ab": "vy-abhī ity upasargau dvau viśeṣābhimukhatvayoḥ |",
    "GK16simhrsku:srs_2.3cd": "viśeṣeṇābhimukhyena caranti sthāyinaṃ prati || ||",
    "GK16simhrsku:srs_2.4ab": "vāg-aṅga-sattva-sūcyā jñeyās te vyabhicāriṇaḥ |",
    "GK16simhrsku:srs_2.4cd": "taṃ cārayanti bhāvasya gatiṃ sañcāriṇo' pi || ||",
    "GK16simhrsku:srs_2.5ab": "unmajjanto nimajjantaḥ sthāyiny amṛta-vāridhau |",
    "GK16simhrsku:srs_2.5cd": "ūrmivad vardhayanty enaṃ yānti tad-rūpatāṃ ca te || ||",
    "GK16simhrsku:srs_2.6ab": "nirvedo' tha viṣādo dainyaṃ glāni-śramau ca mada-garvau |",
    "GK16simhrsku:srs_2.6cd": "śaṅkā-trāsāvegā unmādāpasmṛtī tathā vyādhiḥ || ||",
    "GK16simhrsku:srs_2.7ab": "moho mṛtir ālasyaṃ jāḍyaṃ vrīḍāvahitthā ca |",
    "GK16simhrsku:srs_2.7cd": "smṛtir atha vitarka-cintā-mati-dhṛtayo harṣa utsukatvaṃ ca || ||",
    "GK16simhrsku:srs_2.8ab": "augryam arṣāsūyāś cāpalyaṃ caiva nidrā ca |",
    "GK16simhrsku:srs_2.8cd": "suptir bodha itīme bhāvā vyabhicāriṇaḥ samākhyātāḥ || ||",
    "GK16simhrsku:srs_2.9ab": "tattva-jñānāc ca daurgatyāv āpado viprayogataḥ |",
    "GK16simhrsku:srs_2.9cd": "īrṣyāder api saṃjātaṃ nirvedaḥ svāvamānanam [*1] || ||",
    "GK16simhrsku:srs_2.10ab": "prārabdha-kāryānirvāhād iṣṭānavāpter vipattitaḥ |",
    "GK16simhrsku:srs_2.10cd": "aparādha-parijñānād anutāpas tu yo bhavet || ||",
    "GK16simhrsku:srs_2.11ab": "viṣādaḥ sa tridhā jyeṣṭha-madhyamādhama-saṃśrayāt |",
    "GK16simhrsku:srs_2.11cd": "sahāyānveṣaṇopāya-cintādyā uttame matāḥ || ||",
    "GK16simhrsku:srs_2.12ab": "anutsāhaś ca vaicittyam ity ādyā madhyame matāḥ |",
    "GK16simhrsku:srs_2.12cd": "adhamasyānubhāvāḥ syur vaicitryam avalokanam || ||",
    "GK16simhrsku:srs_2.13ab": "rodana-śvāsita-dhyāna-mukha-śoṣādayo' pi ca |",
    "GK16simhrsku:srs_2.13cd": "hṛt-tāpa-durgatatvādyair anauddhatyaṃ hi dīnatā || ||",
    "GK16simhrsku:srs_2.14ab": "tatrānubhāvā mālinya-gātra-stambhādayo matāḥ |",
    "GK16simhrsku:srs_2.14cd": "ādhi-vyādhi-jarā-tṛṣṇā-vyāyāma-suratādibhiḥ || ||",
    "GK16simhrsku:srs_2.15ab": "niṣprāṇatā glānir atra kṣāmāṅga-vacana-kriyāḥ |",
    "GK16simhrsku:srs_2.15cd": "kampānutsāha-vaivarṇya-nayana-bhramaṇādayaḥ || ||",
    "GK16simhrsku:srs_2.16ab": "śramo mānasa-khedaḥ syād adhva-nṛtya-ratādobhiḥ |",
    "GK16simhrsku:srs_2.16cd": "aṅga-mardana-niḥśvāsau pāda-saṃvāhanaṃ tathā || ||",
    "GK16simhrsku:srs_2.17ab": "jṛmbhaṇaṃ mandayānaṃ ca mukhanetra-vighūrṇanam |",
    "GK16simhrsku:srs_2.17cd": "sītkṛtiś ceti vijñeyā anubhāvāḥ śramodbhavāḥ || ||",
    "GK16simhrsku:srs_2.18ab": "madas tv ānanda-saṃmoha-sambhedo madirākṛtaḥ |",
    "GK16simhrsku:srs_2.18cd": "sa tridhā taruṇo madhyo' pakṛṣṭaś ceti bhedataḥ || ||",
    "GK16simhrsku:srs_2.19ab": "dṛṣṭiḥ smerā mukhe rāgaḥ sasmitākulitaṃ vacaḥ |",
    "GK16simhrsku:srs_2.19cd": "lalitāviddha-gaty-ādyāś ceṣṭāḥ syus taruṇe made || ||",
    "GK16simhrsku:srs_2.20ab": "madhyame tu made vāci skhalanaṃ ghūrṇanaṃ dṛśoḥ |",
    "GK16simhrsku:srs_2.20cd": "gamane vaktratā bāhvor vikṣepa-srastatādayaḥ || ||",
    "GK16simhrsku:srs_2.21ab": "apakṛṣṭe tu ceṣṭāḥ syur gati-bhaṅgo visaṃjñatā |",
    "GK16simhrsku:srs_2.21cd": "niṣṭhīvanaṃ muhuḥ śvāso hikkā chardyādayo matāḥ || ||",
    "GK16simhrsku:srs_2.22ab": "taruṇas tūttamādīnāṃ madhyamo madhya-nīcayoḥ |",
    "GK16simhrsku:srs_2.22cd": "apakṛṣṭas tu nīcānāṃ tat-tan-mada-vivardhane || ||",
    "GK16simhrsku:srs_2.23ab": "uttama-prakṛtiḥ śete madhyo hasati gāyati |",
    "GK16simhrsku:srs_2.23cd": "adhama-prakṛtir grāmyaṃ paruṣaṃ vakti roditi || ||",
    "GK16simhrsku:srs_2.24ab": "aiśvaryādi-kṛtaḥ kaiścit māno mada itīritaḥ |",
    "GK16simhrsku:srs_2.24cd": "vakṣyamāṇasya garvasya bheda evety udāsmahe || ||",
    "GK16simhrsku:srs_2.25ab": "aiśvarya-rūpa-tāruṇya-kula-vidyā-balair api |",
    "GK16simhrsku:srs_2.25cd": "iṣṭa-lābhādinānyeṣām avajñā garva īritaḥ || ||",
    "GK16simhrsku:srs_2.26ab": "anubhāvā bhavanty atra gurv-ājñādy-ājñā-vyatikramaḥ |",
    "GK16simhrsku:srs_2.26cd": "anuttara-praadānaṃ ca vaimukhyaṃ bhāṣaṇe' pi ca || ||",
    "GK16simhrsku:srs_2.27ab": "vibhramāpahnutī vākya-pāruṣyam anavekṣaṇam |",
    "GK16simhrsku:srs_2.27cd": "avekṣaṇaṃ nijāṅgānām aṅga-bhaṅgādayo' pi ca || ||",
    "GK16simhrsku:srs_2.28ab": "śaṅkā cauryāparādhādyaiḥ svāniṣṭotprekṣaṇaṃ matam |",
    "GK16simhrsku:srs_2.28cd": "tatra ceṣṭāmuhuḥ pārśva-darśanaṃ mukha-śoṣaṇam || ||",
    "GK16simhrsku:srs_2.29ab": "avakuṇṭhana-vaivarṇya-kaṇṭha-sādādayo' pi ca |",
    "GK16simhrsku:srs_2.29cd": "śaṅkā dvidyeyam ātmotthā parotthā ceti bhedataḥ || ||",
    "GK16simhrsku:srs_2.30ab": "svākārya-janitā svotthā prāyo vyaṅgyeyam iṅgitaiḥ |",
    "GK16simhrsku:srs_2.30cd": "iṅgitāni tu pakṣma-bhrū-tārakā-dṛṣṭi-vikriyāḥ || ||",
    "GK16simhrsku:srs_2.31ab": "parotthā tu nijasyaiva parasyākāryato bhavet |",
    "GK16simhrsku:srs_2.31cd": "prāyeṇākāra-ceṣṭābhyāṃ tām imām anubhāvayet || ||",
    "GK16simhrsku:srs_2.32ab": "ākāraḥ sāttvikaś ceṣṭā tv aṅga-pratyaṅgajāḥ kriyāḥ |",
    "GK16simhrsku:srs_2.32cd": "trāsas tu citta-cāñcalyaṃ vidyut-kravyāda-garjitaiḥ || ||",
    "GK16simhrsku:srs_2.33ab": "tathā bhūta-bhujaṅgādyair vijñeyās tatra vikriyāḥ |",
    "GK16simhrsku:srs_2.33cd": "utkampa-gātra-saṅkoca-romāñca-stambha-gadgadāḥ || ||",
    "GK16simhrsku:srs_2.34ab": "muhur nimeṣa-vibhrānti-pārśvasthālambanādayaḥ |",
    "GK16simhrsku:srs_2.34cd": "cittasya sambhramo yaḥ syād āvego' yaṃ sa cāṣṭadhā || ||",
    "GK16simhrsku:srs_2.35ab": "utpāta-vāta-varṣāgni-matta-kuñjara-darśanāt |",
    "GK16simhrsku:srs_2.35cd": "priyāpriya-śruteś cāpi śatrava-vyasanād api || ||",
    "GK16simhrsku:srs_2.36ab": "tatrautpātas tu śailādi-kampa-ketūdayādayaḥ |",
    "GK16simhrsku:srs_2.36cd": "taj-jāḥ sarvāṅga-visraṃso vaimukhyam apasarpaṇam || ||",
    "GK16simhrsku:srs_2.37ab": "viṣāda-mukha-vaivarṇya-vismayādyās tu vikriyāḥ |",
    "GK16simhrsku:srs_2.37cd": "tvarayāgamanaṃ vastra-grahaṇaṃ cāvakuṇṭhanam || ||",
    "GK16simhrsku:srs_2.38ab": "netrāvamārjanādyāś ca vātāvega-bhavāḥ kriyāḥ |",
    "GK16simhrsku:srs_2.38cd": "chatra-graho' ṅga-saṅkoco bāhu-svastika-dhāvane || ||",
    "GK16simhrsku:srs_2.39ab": "uṣṇāśrayaṇam ity ādyā varṣāvega-bhavāḥ kriyāḥ |",
    "GK16simhrsku:srs_2.39cd": "agny-āvegaḥ-bhavāś ceṣṭā vījanaṃ cāṅga-dhūnanam || ||",
    "GK16simhrsku:srs_2.40ab": "vyatyasta-pada-vikṣepa-netra-saṅkocanādayaḥ |",
    "GK16simhrsku:srs_2.40cd": "āvege kuñjarodbhūte satvaraṃ cāpasarpaṇam || ||",
    "GK16simhrsku:srs_2.41ab": "vilokanaṃ muhuḥ paścāt trāsa-kampādayo matāḥ |",
    "GK16simhrsku:srs_2.41cd": "priya-śravaṇaje hy asmin abhutthānopagūhane || ||",
    "GK16simhrsku:srs_2.42ab": "prīti-dānaṃ priyaṃ vākyaṃ romaharṣādayo' pi ca |",
    "GK16simhrsku:srs_2.42cd": "apriya-śrutije' py asmin vilāpah parivartanam || ||",
    "GK16simhrsku:srs_2.43ab": "ākranditaṃ ca patanaṃ parito bhramaṇādayaḥ |",
    "GK16simhrsku:srs_2.43cd": "ceṣṭāḥ syuḥ śātravāvege varma-śastrādi-dhāraṇam || ||",
    "GK16simhrsku:srs_2.44ab": "ratha-vāji-gajāroha-sahasāpakramādayaḥ |",
    "GK16simhrsku:srs_2.44cd": "ete syur uttamādīnām anubhāvā yathocitam || ||",
    "GK16simhrsku:srs_2.45ab": "unmādaś citta-vibhrāntir viyogād iṣṭa-nāśataḥ |",
    "GK16simhrsku:srs_2.45cd": "viyogaje tu ceṣṭāḥ syur dhāvanaṃ paridevanam || ||",
    "GK16simhrsku:srs_2.46ab": "asambaddha-pralapanaṃ śayaṇaṃ sahasotthitiḥ |",
    "GK16simhrsku:srs_2.46cd": "acetanaiḥ sahālāpo nirnimitta-smitādayaḥ || ||",
    "GK16simhrsku:srs_2.47ab": "iṣṭa-nāśa-kṛte tv asmin bhasmādi-parilepanam |",
    "GK16simhrsku:srs_2.47cd": "nṛtya-gītādi-racanā tṛṇa-nirmālya-dhāraṇam || ||",
    "GK16simhrsku:srs_2.48ab": "cīvarāvaraṇādīni prāg-uktāś cāpi vikriyāḥ |",
    "GK16simhrsku:srs_2.48cd": "dhātu-vaiṣamya-doṣeṇa bhūtāveśādinā kṛtaḥ || ||",
    "GK16simhrsku:srs_2.49ab": "citta-kṣobhas tv apasmāras tatra ceṣṭāḥ prakampanam |",
    "GK16simhrsku:srs_2.49cd": "dhāvanaṃ patanaṃ stambho bhramaṇaṃ netra-vikriyāḥ || ||",
    "GK16simhrsku:srs_2.50ab": "svoṣṭha-daṃśa-bhujāsphoṭa-lālā-phenādayo' pi ca |",
    "GK16simhrsku:srs_2.50cd": "doṣa-vaiṣamyajas tv eṣa vyādhir evety udāsmahe || ||",
    "GK16simhrsku:srs_2.51ab": "doṣodreka-viyogādyair syād vyādhir atra tu |",
    "GK16simhrsku:srs_2.51cd": "gātra-stambhaḥ ślathāṅgatvaṃ kūjanaṃ mukha-kūṇanam || ||",
    "GK16simhrsku:srs_2.52ab": "srastāṅgatākṣi-vikṣepa-niḥśvāsādyās tu vikriyāḥ |",
    "GK16simhrsku:srs_2.52cd": "saśīto dāha-yuktaḥ sa dvividhaḥ parikīrtitaḥ [*2] || ||",
    "GK16simhrsku:srs_2.53ab": "hanu-sañcālanaṃ bāṣpaḥ sarvāṅgotkampa-kūjane |",
    "GK16simhrsku:srs_2.53cd": "jānu-kuñcana-romāñca-mukha-śoṣādayo' pi ca || ||",
    "GK16simhrsku:srs_2.54ab": "dāha-jvare tu ceṣṭāḥ syuḥ śīta-mālyādi-kāṅkṣaṇam |",
    "GK16simhrsku:srs_2.54cd": "pāṇi-pāda-parikṣepa-mukha-śoṣādayo' pi ca || ||",
    "GK16simhrsku:srs_2.55ab": "āpad-bhīti-viyogādyair mohaś cittasya mūḍhatā |",
    "GK16simhrsku:srs_2.55cd": "vikriyās tatra vijñeyā indriyāṇāṃ ca śūnyatā || ||",
    "GK16simhrsku:srs_2.56ab": "niśceṣṭatāṅga-bhramaṇa-patanāghūrṇanādayaḥ |",
    "GK16simhrsku:srs_2.56cd": "vāyor dhanañjayākhyasya viprayogo ya ātmanā || ||",
    "GK16simhrsku:srs_2.57ab": "śarīrāvacchedavatā maraṇaṃ nāma tad bhavet |",
    "GK16simhrsku:srs_2.57cd": "etac ca dvividhaṃ proktaṃ vyādhijaṃ cābhighātajam || ||",
    "GK16simhrsku:srs_2.58ab": "ādyaṃ tv asādhya-hṛc-chūla-viṣūcy-ādi-samudbhavam |",
    "GK16simhrsku:srs_2.58cd": "amī tatrānubhāvāḥ syur avyaktākṣara-bhāṣaṇam || ||",
    "GK16simhrsku:srs_2.59ab": "vivarṇa-gātratā manda-śvāsādi stambha-mīlane |",
    "GK16simhrsku:srs_2.59cd": "hikkā parijanāpekṣā-niśceṣṭendriyatādayaḥ || ||",
    "GK16simhrsku:srs_2.60ab": "dvitīyaṃ ghāta-patana-dohodbandha-viṣādijam |",
    "GK16simhrsku:srs_2.60cd": "tatra ghātādije bhūmi-patana-krandanādayaḥ || ||",
    "GK16simhrsku:srs_2.61ab": "viṣaṃ tu vatsanābhādyam aṣṭau vegās tad-udbhavāḥ |",
    "GK16simhrsku:srs_2.61cd": "kārṣṇyaṃ kampo dāho hikkā phenaś ca kandhara-bhaṅgaḥ || ||",
    "GK16simhrsku:srs_2.62ab": "jaḍatā mṛtir iti kathitā kramaśaḥ prathamādyā vegajāś ceṣṭāḥ |",
    "GK16simhrsku:srs_2.62cd": "svabhāva-śrama-sauhitya-garbha-nirbharatādibhiḥ || ||",
    "GK16simhrsku:srs_2.63ab": "kṛcchrāt kriyonmukhatvaṃ yat tad ālasyam iha kriyāḥ |",
    "GK16simhrsku:srs_2.63cd": "aṅga-bhaṅgaḥ kriyā-dveṣo jṛmbhaṇākṣi-vimardane || ||",
    "GK16simhrsku:srs_2.64ab": "śayyāsanaika-priyatā tandrī-nidrādayo' pi ca |",
    "GK16simhrsku:srs_2.64cd": "jāḍyam apratipattiḥ syād iṣṭāniṣṭhārthayoḥ śruteḥ || ||",
    "GK16simhrsku:srs_2.65ab": "dṛṣṭer vā virahādeś ca kriyās tatrānimeṣatā |",
    "GK16simhrsku:srs_2.65cd": "aśrutiḥ pāravaśyaṃ ca tūṣṇīm-bhāvādayo' pi ca || ||",
    "GK16simhrsku:srs_2.66ab": "akārya-karaṇāvajñā-stuti-nūtana-saṅgamaiḥ |",
    "GK16simhrsku:srs_2.66cd": "pratīkārākriyādyaiś ca vrīḍatvanatidhṛṣṭatā || ||",
    "GK16simhrsku:srs_2.67ab": "tatra ceṣṭā nigūḍhoktir ādhomukhya-vicintane |",
    "GK16simhrsku:srs_2.67cd": "anirgamo bahiḥ kvāpi dūrād evāvaguṇṭhanam || ||",
    "GK16simhrsku:srs_2.68ab": "nakhānāṃ kṛntanaṃ bhūmi-lekhanaṃ caivam ādayaḥ |",
    "GK16simhrsku:srs_2.68cd": "avahitthākāra-guptir jaihmya-prābhava-nītibhiḥ || ||",
    "GK16simhrsku:srs_2.69ab": "lajjā-sādhvasa-dākṣiṇya-prāgalbhyāpajayādibhiḥ |",
    "GK16simhrsku:srs_2.69cd": "anyathā-kathanaṃ mithyā-dhairyam anyatra vīkṣaṇam || ||",
    "GK16simhrsku:srs_2.70ab": "kathā-bhaṅgādayo' py asyām anubhāvā bhavanty amī |",
    "GK16simhrsku:srs_2.70cd": "svāsthya-cintā-dṛḍhābhyāsa-sadṛśālokanādibhiḥ || ||",
    "GK16simhrsku:srs_2.71ab": "smṛtiḥ pūrvānubhūtārtha-pratītis tatra vikriyāḥ |",
    "GK16simhrsku:srs_2.71cd": "kampanodvahane mūrdhno bhrū-vikṣepādayo' pi ca || ||",
    "GK16simhrsku:srs_2.72ab": "ūho vitarkaḥ sandeha-vimarṣa-pratyayādibhiḥ |",
    "GK16simhrsku:srs_2.72cd": "janito nirṇayāntaḥ syād asatyaḥ satya eva vā || ||",
    "GK16simhrsku:srs_2.73ab": "tatrānubhāvāḥ syur amī bhrū-śiraḥ- ksepaṇādayaḥ |",
    "GK16simhrsku:srs_2.73cd": "iṣṭa-vastv-apariprāpter aiśvarya-bhraṃśanādibhiḥ || ||",
    "GK16simhrsku:srs_2.74ab": "cintā dhyānātmikā tasyām anubhāvā bhavanty amī |",
    "GK16simhrsku:srs_2.74cd": "kārśyādhomukhya-santāpa-niḥśvāsocchrvasanādayaḥ || ||",
    "GK16simhrsku:srs_2.75ab": "nānā-śāstrāratha-mathanād artha-nirdhāraṇaṃ matiḥ |",
    "GK16simhrsku:srs_2.75cd": "tatra ceṣṭās tu kartavya-karaṇaṃ saṃśaya-chidā || ||",
    "GK16simhrsku:srs_2.76ab": "śiṣyopadeśa-bhrū-kṣepāv ūhāpohādayo' pi ca |",
    "GK16simhrsku:srs_2.76cd": "jñāna-vijñāna-gurvādi-bhakti-nānārtha-siddhibhiḥ || ||",
    "GK16simhrsku:srs_2.77ab": "lajjādibhiś ca cittasya naispṛhyaṃ dhṛtir ucyate |",
    "GK16simhrsku:srs_2.77cd": "atrānubhāvā vijñeyāḥ prāptārthānubhavas tathā || ||",
    "GK16simhrsku:srs_2.78ab": "aprāptātīta-naṣṭārthān abhisaṅkṣobhaṇādayaḥ |",
    "GK16simhrsku:srs_2.78cd": "manorathasya lābhena siddhyā yogyasya vastunaḥ || ||",
    "GK16simhrsku:srs_2.79ab": "mitra-saṅgama-devādi-prasādādeś ca kalpitaḥ |",
    "GK16simhrsku:srs_2.79cd": "manaḥ-prasādo harṣaḥ syād atra netrāsya-phullatā || ||",
    "GK16simhrsku:srs_2.80ab": "priyābhāṣaṇam āśleṣaḥ pulakānāṃ prarohaṇam |",
    "GK16simhrsku:srs_2.80cd": "svedodgamaś ca hastena hasta-sampīḍanādayaḥ || ||",
    "GK16simhrsku:srs_2.81ab": "kālākṣamatvam autsukyam iṣṭa-vastu-viyogataḥ |",
    "GK16simhrsku:srs_2.81cd": "tad-darśanād ramya-vastu-didṛkṣādeś ca tat-kriyāḥ || ||",
    "GK16simhrsku:srs_2.82ab": "tvarānavasthitiḥ śayyā-sthitir uttāna-cintane |",
    "GK16simhrsku:srs_2.82cd": "śarīra-gauravaṃ nidrā-tandrā-niḥśvasitādayaḥ || ||",
    "GK16simhrsku:srs_2.83ab": "aparādhāvamānābhyāṃ cauryāābhigrahaṇādibhiḥ |",
    "GK16simhrsku:srs_2.83cd": "asat-pralāpanādyaiś ca kṛtaṃ caṇḍatvam ugratā || ||",
    "GK16simhrsku:srs_2.84ab": "kriyās tatrāsya-nayana-rāgo bandhana-tāḍane |",
    "GK16simhrsku:srs_2.84cd": "śirasaḥ kampanaṃ kheda-vadha-nirbhartsanādayaḥ || ||",
    "GK16simhrsku:srs_2.85ab": "adhikṣepāvamānādyaiḥ krodho' marṣa itīryate |",
    "GK16simhrsku:srs_2.85cd": "tatra sveda-śiraḥ-kampāv ādhomukhya-vicintane || ||",
    "GK16simhrsku:srs_2.86ab": "upāyānveṣaṇotsāha-vyavasādayaḥ kriyāḥ |",
    "GK16simhrsku:srs_2.86cd": "para-saubhāgya-sampatti-vidyā-śauryādi-hetubhiḥ || ||",
    "GK16simhrsku:srs_2.87ab": "guṇe' pi doṣāropaḥ syād asūyā tatra vikriyāḥ |",
    "GK16simhrsku:srs_2.87cd": "mukhāpavartanaṃ garhā bhrū-bhedānādarādayaḥ || ||",
    "GK16simhrsku:srs_2.88ab": "rāga-dveṣādibhiś citta-lāghavaṃ cāpalaṃ bhavet |",
    "GK16simhrsku:srs_2.88cd": "ceṣṭās tatrāvicāreṇa parirambhāvalambane || ||",
    "GK16simhrsku:srs_2.89ab": "niṣkāsanokti-pāruṣye tāḍanājñāpanādayaḥ |",
    "GK16simhrsku:srs_2.89cd": "mada-svabhāva-vyāyāma-niścintatva-śramādibhiḥ || ||",
    "GK16simhrsku:srs_2.90ab": "mano-nimīlanaṃ nidrā ceṣṭās tatrāsya-gauravam |",
    "GK16simhrsku:srs_2.90cd": "āghūrṇamāna-netratvam aṅgānāṃ parimardanam || ||",
    "GK16simhrsku:srs_2.91ab": "niḥśvāsocchvāsane sanna-gātratvaṃ netra-mīlanam |",
    "GK16simhrsku:srs_2.91cd": "śarīrasya ca saṅkoco jāḍyaṃ cety evam ādayaḥ || ||",
    "GK16simhrsku:srs_2.92ab": "udreka eva nidrāyāḥ suptiḥ syāt tatra vikriyāḥ |",
    "GK16simhrsku:srs_2.92cd": "indriyoparatir netra-mīlanaṃ srasta-gātratā || ||",
    "GK16simhrsku:srs_2.93ab": "utsvapnāyitanaiś calya-śvāsocchvāsādayo' pi ca |",
    "GK16simhrsku:srs_2.93cd": "svapna-sparśana-nidhvāna-nidrā-sampūrṇatādibhiḥ || ||",
    "GK16simhrsku:srs_2.94ab": "prabodhaś cetanāvāptiś ceṣṭās tatrākṣi-mardanam |",
    "GK16simhrsku:srs_2.94cd": "śayyāyā mokṣaṇaṃ bāhu-vikṣepo' ṅguli-moṭanam || ||",
    "GK16simhrsku:srs_2.95ab": "śiraḥ-kaṇḍūyanaṃ cāṅga-valanaṃ caivam ādayaḥ |",
    "GK16simhrsku:srs_2.95cd": "uttamādhama-madhyeṣu sāttvikā vyabhicāriṇaḥ || ||",
    "GK16simhrsku:srs_2.96ab": "vibhāvair anubhāvaiś ca varṇanīyā yathocitam |",
    "GK16simhrsku:srs_2.96cd": "udvega-sneha-dambherṣyā-pramukhāś citta-vṛttayaḥ || ||",
    "GK16simhrsku:srs_2.97ab": "ukteṣv antarbhavantīti na pṛthaktvena darśitāḥ |",
    "GK16simhrsku:srs_2.97cd": "vibhāvāś cānubhāvāś ca te bhavanti parasparam || ||",
    "GK16simhrsku:srs_2.98ab": "kārya-kāraṇa-bhāvas tu jñeyaḥ prāyeṇa lokataḥ |",
    "GK16simhrsku:srs_2.98cd": "svātantryāt pāratantryāc ca te dvidhā vyabhicāriṇaḥ || ||",
    "GK16simhrsku:srs_2.99ab": "para-poṣakatāṃ prāptāḥ paratantrā itīritāḥ |",
    "GK16simhrsku:srs_2.99cd": "tad-abhāve svatantrāḥ syur bhāvā iti ca te smṛtāḥ || ||",
    "GK16simhrsku:srs_2.100ab": "ābhāsatā bhaved eṣām anaucitya-pravartitām |",
    "GK16simhrsku:srs_2.100cd": "asatyatvād ayogyatvād anaucityaṃ dvidhā bhavet || ||",
    "GK16simhrsku:srs_2.101ab": "asatyatva-kṛtaṃ tat syād acetana-gataṃ tu yat |",
    "GK16simhrsku:srs_2.101cd": "ayogyatva-kṛtaṃ proktaṃ nīca-tiryaṅ-narāśrayam || ||",
    "GK16simhrsku:srs_2.102ab": "utpatti-sandhi-śāvalya-śāntayo vyabhicāriṇām |",
    "GK16simhrsku:srs_2.102cd": "daśāś catasras tatra utpattir bhāva-sambhavaḥ || ||",
    "GK16simhrsku:srs_2.103ab": "sarūpam asarūpaṃ vā bhinna-kāraṇa-kalpitam |",
    "GK16simhrsku:srs_2.103cd": "bhāva-dvayaṃ milati cet sa sandhir iti gīyate || ||",
    "GK16simhrsku:srs_2.104ab": "atyārūḍhasya bhāvasya vilayaḥ śāntir ucyate |",
    "GK16simhrsku:srs_2.104cd": "śavalatvaṃ tu bhāvānāṃ saṃmardaḥ syāt parasparam || ||",
    "GK16simhrsku:srs_2.105ab": "dig-antarāla-sañcāra-kīrtinā siṃha-bhūbhujā |",
    "GK16simhrsku:srs_2.105cd": "evaṃ sañcāriṇaḥ sarve sa-prapañcaṃ nirūpitāḥ || ||",
    "GK16simhrsku:srs_2.106ab": "sajātīyair vijātīyair bhāvair ye tv atiraskṛtāḥ |",
    "GK16simhrsku:srs_2.106cd": "kṣrābdhivan nayanty anyān svātmatvaṃ sthāyino hi te || ||",
    "GK16simhrsku:srs_2.107ab": "bharatena ca te kathitā rati-hāsotsāha-vismaya-krodhāḥ |",
    "GK16simhrsku:srs_2.107cd": "śoko' tha jugupsā bhayam ity aṣṭau lakṣma vakṣyate teṣām || ||",
    "GK16simhrsku:srs_2.108ab": "yūnor anyonya-viṣayā sthāyinīcchā ratir bhavet |",
    "GK16simhrsku:srs_2.108cd": "nisargeṇābhiyogena saṃsargeṇābhimānataḥ || ||",
    "GK16simhrsku:srs_2.109ab": "upamādhyātma-viṣayair eṣā syāt tatra vikriyāḥ |",
    "GK16simhrsku:srs_2.109cd": "kaṭākṣa-pāta-bhrū-kṣepa-priya-vāg-ādayo matāḥ || ||",
    "GK16simhrsku:srs_2.110ab": "bhojas tu samprayogeṇa ratim anyām udāharat |",
    "GK16simhrsku:srs_2.110cd": "samprayogasya śabdādiṣv antarbhāvān na tan-matam || ||",
    "GK16simhrsku:srs_2.111ab": "aṅkura-pallava-kalikā-praspunaphalabhoga-bhāg iyaṃ kramaśaḥ |",
    "GK16simhrsku:srs_2.111cd": "premā mānaḥ praṇayaḥ sneho rāgo' nurāgaś ca || ||",
    "GK16simhrsku:srs_2.112ab": "sa premā bheda-rahitaṃ yūnor yad bhāva-bandhanaṃ |",
    "GK16simhrsku:srs_2.112cd": "yat tu premānubandhena svātantryād dhṛdayaṅgamam || ||",
    "GK16simhrsku:srs_2.113ab": "bahnāti bhāva-kauṭilyaṃ so' yaṃ māna itīryate |",
    "GK16simhrsku:srs_2.113cd": "bāhyāntaropacārair yat prema-mānopakalpitaiḥ || ||",
    "GK16simhrsku:srs_2.114ab": "badhnāti bhāva-viśrambhaṃ so' yaṃ praṇaya ucyate |",
    "GK16simhrsku:srs_2.114cd": "viśrambhe paramāṃ kāṣṭhām ārūḍhe darśanādibhiḥ || ||",
    "GK16simhrsku:srs_2.115ab": "yatra dravaty antaraṅgaṃ sa sneha iti kathyate |",
    "GK16simhrsku:srs_2.115cd": "sa tredhā kathyate prauḍha-madhya-manda-vibhedataḥ || ||",
    "GK16simhrsku:srs_2.116ab": "pravāsādibhir ajñāta-citta-vṛttau priye jane |",
    "GK16simhrsku:srs_2.116cd": "itara-kleśa-kārī yaḥ sa prauḍhaḥ sneha ucyate || ||",
    "GK16simhrsku:srs_2.117ab": "itarānubhavāpekṣāṃ sahate yaḥ sa madhyamaḥ |",
    "GK16simhrsku:srs_2.117cd": "dvayor ekasya mānādau tad anyasya karoti yaḥ || ||",
    "GK16simhrsku:srs_2.118ab": "naivopekṣāṃ na cāpekṣāṃ sa sneho manda ucyate |",
    "GK16simhrsku:srs_2.118cd": "duḥkham apy adhikaṃ citte sukhatvenaiva rajyate || ||",
    "GK16simhrsku:srs_2.119ab": "yena sneha-prakarṣeṇa sa rāga iti gīyate |",
    "GK16simhrsku:srs_2.119cd": "kusumbha-nīlī-mañjiṣṭha-rāga-bhedena sa tridhā || ||",
    "GK16simhrsku:srs_2.120ab": "kusumbha-rāgaḥ sa jñeyo yaś citte rajyati kṣaṇāt |",
    "GK16simhrsku:srs_2.120cd": "atiprakāśamāno' pi kṣaṇād eva vinaśyati || ||",
    "GK16simhrsku:srs_2.121ab": "nīlī-rāgas tu yaḥ sakto nāpaiti na ca dīpyate |",
    "GK16simhrsku:srs_2.121cd": "acireṇaiva saṃsaktaś cirād api na naśyati || ||",
    "GK16simhrsku:srs_2.122ab": "atīva śobhate yo' sau māñjiṣṭho rāga ucyate |",
    "GK16simhrsku:srs_2.122cd": "rāga eva svayaṃ vedya-daśā-prāptyā prakāśitaḥ || ||",
    "GK16simhrsku:srs_2.123ab": "yāvad-āśraya-vṛttiś ced anurāga itīritaḥ |",
    "GK16simhrsku:srs_2.123cd": "anye prītiṃ rater bhedm āmananti na tan-matam || ||",
    "GK16simhrsku:srs_2.124ab": "asamprayoga-viṣayā seyaṃ harṣān na bhidyate |",
    "GK16simhrsku:srs_2.124cd": "bhāṣaṇākṛti-veṣāṇaṃ kriyāyāś ca vikārataḥ || ||",
    "GK16simhrsku:srs_2.125ab": "laulyādeś ca parasthānām eṣām anukṛter api |",
    "GK16simhrsku:srs_2.125cd": "vikāraś cetaso hāsas tatra ceṣṭāḥ samīritāḥ || ||",
    "GK16simhrsku:srs_2.126ab": "dṛṣṭer vikāro nāmauṣṭha-kapola-spandanādayaḥ |",
    "GK16simhrsku:srs_2.126cd": "śaktir dhariya-sahāyādyaiḥ phala-ślāghyeṣu karmasu || ||",
    "GK16simhrsku:srs_2.127ab": "satvarā mānasī vṛttir utsāhas tatra vikriyāḥ |",
    "GK16simhrsku:srs_2.127cd": "kālādyavekṣaṇaṃ dhairyaṃ vāg-ārambhādayo' pi ca || ||",
    "GK16simhrsku:srs_2.128ab": "sahajāhārya-bhedena sa dvidhā paribhāṣyate |",
    "GK16simhrsku:srs_2.128cd": "lokottara-padārthānāṃ tat-pūrva-lokanādibhiḥ || ||",
    "GK16simhrsku:srs_2.129ab": "vistāraś cetaso yas tu vismayaḥ sa nigadyate |",
    "GK16simhrsku:srs_2.129cd": "kriyās tatrākṣi-vistāra-sādhūkti-pulakādayaḥ || ||",
    "GK16simhrsku:srs_2.130ab": "vadhāvajñādibhiś citta-jvalanaṃ krodha īritaḥ |",
    "GK16simhrsku:srs_2.130cd": "eṣa tridhā bhavet kordha-kopa-roṣa-prabhedataḥ || ||",
    "GK16simhrsku:srs_2.131ab": "vadha-cchedādi-paryantaḥ krodhaḥ krūra-janāśrayaḥ |",
    "GK16simhrsku:srs_2.131cd": "abhyarthanāvadhiḥ prāyaḥ kopo vīra-janāśrayaḥ || ||",
    "GK16simhrsku:srs_2.132ab": "śatru-bhṛtya-suhṛt-pūjyāś catvāro viṣayās tayoḥ |",
    "GK16simhrsku:srs_2.132cd": "muhur daṣṭoṣṭhatā bhugna-bhrukuṭī-danta-ghaṭṭanam || ||",
    "GK16simhrsku:srs_2.133ab": "hasta-niṣpīḍanaṃ gātra-kampaḥ śastra-pratīkṣaṇam |",
    "GK16simhrsku:srs_2.133cd": "sva-bhujāvekṣaṇaṃ kaṇṭha-garjādyāḥ śātrava-krudhi || ||",
    "GK16simhrsku:srs_2.134ab": "bhṛtya-krodhe tu ceṣṭāḥ syus tarjanaṃ mūrdha-dhananam |",
    "GK16simhrsku:srs_2.134cd": "nirbhartsanaṃ ca bahudhā muhur nirvarṇanādayaḥ || ||",
    "GK16simhrsku:srs_2.135ab": "mitra-krodhe vikārāḥ syur netrāntaḥ-patad-aśrutā |",
    "GK16simhrsku:srs_2.135cd": "tūṣṇīṃ dhyānaṃ ca naiścalyaṃ śvasitāni muhur muhuḥ || ||",
    "GK16simhrsku:srs_2.136ab": "maunaṃ vinamra-mukhatā bhugna-dṛṣṭyādayo' pi ca |",
    "GK16simhrsku:srs_2.136cd": "pūjya-krodhe tu ceṣṭāḥ syuḥ sva-nindā namra-vaktratā || ||",
    "GK16simhrsku:srs_2.137ab": "anuttara-pradānāṅga-sveda-gadgadikādayaḥ |",
    "GK16simhrsku:srs_2.137cd": "śatru-krodhe tu ceṣṭāḥ syur bhāva-garbhita-bhāṣaṇam || ||",
    "GK16simhrsku:srs_2.138ab": "bhrūbheda-niṭila-sveda-kaṭākṣaāruṇimādayaḥ |",
    "GK16simhrsku:srs_2.138cd": "bhṛtyādi-kopa-tritaye tat-tat-krodhāditāḥ kriyāḥ || ||",
    "GK16simhrsku:srs_2.139ab": "mithaḥ strī-puṃsayor eva roṣah strī-gocaraḥ punaḥ |",
    "GK16simhrsku:srs_2.139cd": "pratyayāvadhir atra syur vikārāḥ kuṭilekṣaṇam || ||",
    "GK16simhrsku:srs_2.140ab": "adhara-sphuraṇāpāṅga-rāga-niḥśvasitādayaḥ |",
    "GK16simhrsku:srs_2.140cd": "dvedhā nigaditaḥ strīṇāṃ roṣaḥ puruṣa-gocaraḥ || ||",
    "GK16simhrsku:srs_2.141ab": "sapatnī-hetur ādyaḥ syād anyaḥ syād anya-hetukaḥ |",
    "GK16simhrsku:srs_2.141cd": "sapatnī-hetuko roṣo vipralambhe prapañcyate || ||",
    "GK16simhrsku:srs_2.142ab": "anya-hetu-kṛte tv atra kriyāḥ puruṣa-roṣavat |",
    "GK16simhrsku:srs_2.142cd": "bandhu-vyāpatti-daurgaty-adhana-nāśādibhiḥ kṛtaḥ || ||",
    "GK16simhrsku:srs_2.143ab": "citta-kleśa-bharaḥ śokas tatra ceṣṭā vivarṇatā |",
    "GK16simhrsku:srs_2.143cd": "bāṣpodgamo mukhe śoṣaḥ stambha-niḥśvasitādayaḥ || ||",
    "GK16simhrsku:srs_2.144ab": "uttamānam ayaṃ prauḍho vibhāvair anya-saṃśritaiḥ |",
    "GK16simhrsku:srs_2.144cd": "ātma-sthair atirūḍho' pi prāyaḥ śauryeṇa śāmyati || ||",
    "GK16simhrsku:srs_2.145ab": "tatra ceṣṭā guṇākhyāna-nigūḍha-ruditādayaḥ |",
    "GK16simhrsku:srs_2.145cd": "syād eṣa mṛti-paryantaḥ sva-parasthais tu madhyame || ||",
    "GK16simhrsku:srs_2.146ab": "anativyakta-rudita-pramukhās tatra vikriyāḥ |",
    "GK16simhrsku:srs_2.146cd": "hetubhiḥ svagatair eva prāyaḥ strī-nīcayor ayam || ||",
    "GK16simhrsku:srs_2.147ab": "maraṇa-vyavasāyāntas tatra bhū-pariveṣṭanam |",
    "GK16simhrsku:srs_2.147cd": "urastāḍana-nirbheda-pātoccai rodanādayaḥ || ||",
    "GK16simhrsku:srs_2.148ab": "ahṛdyānāṃ padārthānāṃ darśana-śravaṇādibhiḥ |",
    "GK16simhrsku:srs_2.148cd": "saṅkocanaṃ yan manasah sā jugupsātra vikriyāḥ || ||",
    "GK16simhrsku:srs_2.149ab": "nāsāpidhānaṃ tvaritā gatir āsya-vikūṇanam |",
    "GK16simhrsku:srs_2.149cd": "sarvāṅga-dhūnanaṃ kutsā muhur niṣṭhīvanādayaḥ || ||",
    "GK16simhrsku:srs_2.150ab": "ghṛṇā śuddhā jugupsānyā daśa-rūpe nirūpitā |",
    "GK16simhrsku:srs_2.150cd": "sā heya-śravaṇotpanna-jugupsāyā na bhidyate || ||",
    "GK16simhrsku:srs_2.151ab": "bhayaṃ tu mantunā ghora-darśana-śravaṇādibhiḥ |",
    "GK16simhrsku:srs_2.151cd": "cittasyātīva cāñcalyaṃ tat prāyo nīca-madhyayoḥ || ||",
    "GK16simhrsku:srs_2.152ab": "uttamasya tu jāyeta kāraṇair atilaukikaiḥ |",
    "GK16simhrsku:srs_2.152cd": "bhaye tu ceṣṭā vaivarṇyaṃ stabdhatvaṃ gātra-kampanam || ||",
    "GK16simhrsku:srs_2.153ab": "palāyanaṃ parāvṛtya vīkṣaṇaṃ svātma-gopanam |",
    "GK16simhrsku:srs_2.153cd": "āsya-śoṣaṇam utkrośa-śaraṇānveṣaṇādayaḥ || ||",
    "GK16simhrsku:srs_2.154ab": "hetujād itare prokte bhaye soḍhala-sūnunā |",
    "GK16simhrsku:srs_2.154cd": "kṛtrimaṃ tūttama-gataṃ gurv-ādīn pratyavāstavam || ||",
    "GK16simhrsku:srs_2.155ab": "vibhīṣikotthaṃ bālāder vitrāsitakam ity ubhe |",
    "GK16simhrsku:srs_2.155cd": "tatrāntyam antarbhūtaṃ syād ghora-śravaṇaje bhaye || ||",
    "GK16simhrsku:srs_2.156ab": "bhikṣu-bhallūka-corādi-sūcanā-kalpitatvataḥ |",
    "GK16simhrsku:srs_2.156cd": "ādyaṃ tu yukti-kākṣyāyāṃ bhaya-kakṣyāṃ na gāhate || ||",
    "GK16simhrsku:srs_2.157ab": "gurv-ādi-saṃnidhau yasmān nīcaiḥ sthity-ādi-sūcitam |",
    "GK16simhrsku:srs_2.157cd": "bhāvo vinaya eva syād atha syān nāṭake yadi || ||",
    "GK16simhrsku:srs_2.158ab": "avahitthatayā tasya bhayatvaṃ dūrato gatam |",
    "GK16simhrsku:srs_2.158cd": "ato hetujam evaikaṃ bhayaṃ syād iti niścayaḥ || ||",
    "GK16simhrsku:srs_2.159ab": "bhojenoktāḥ sthāyino' nye garvaḥ sneho dhṛtir matiḥ |",
    "GK16simhrsku:srs_2.159cd": "sthāsnur evoddhata-preyaḥ śāntodātta-raseṣv api || ||",
    "GK16simhrsku:srs_2.160ab": "tatra sneho rater bhedas tridhā cecchātma-tat-kṛtaḥ |",
    "GK16simhrsku:srs_2.160cd": "anye poṣā-sahiṣṇutvān naiva sthāyi-padocitāḥ || ||",
    "GK16simhrsku:srs_2.161ab": "tad aṣṭāv eva vijñeyāḥ sthāyino muni-saṃmatāḥ |",
    "GK16simhrsku:srs_2.161cd": "sthāyino' ṣṭau trayastriṃśac cāriṇo' ṣṭau ca sāttvikāḥ || ||",
    "GK16simhrsku:srs_2.162ab": "evam ekonapañcāśad bhāvāḥ syur militā ime |",
    "GK16simhrsku:srs_2.162cd": "evaṃ hi sthāyino bhāvān siṃha-bhūpatir abhyadhāt || ||",
    "GK16simhrsku:srs_2.163ab": "athaiṣāṃ rasa-rūpatvam ucyate siṃha-bhūbhujā |",
    "GK16simhrsku:srs_2.163cd": "vidvan-mānasa-haṃsena rasa-bhāva-vivekinā || ||",
    "GK16simhrsku:srs_2.164ab": "ete ca sthāyinaḥ svaiḥ svair vibhāvair vyabhicāribhiḥ |",
    "GK16simhrsku:srs_2.164cd": "sāttvikaiś cānubhāvaiś ca naṭābhinaya-yogataḥ || ||",
    "GK16simhrsku:srs_2.165ab": "sākṣātkāram ivānītāḥ prāpitāḥ svādu-rūpatām |",
    "GK16simhrsku:srs_2.165cd": "sāmājikānāṃ manasi prayānti rasa-rūpatām || ||",
    "GK16simhrsku:srs_2.166ab": "dadhyādi-vyañjana-dravyaiś ciñcādibhir athauṣadhaiḥ |",
    "GK16simhrsku:srs_2.166cd": "guḍādi-madhura-dravyair yathā-yogaṃ samanvitaiḥ || ||",
    "GK16simhrsku:srs_2.167ab": "yadvat pāka-viśeṣeṇa ṣāḍavākhyo rasaḥ paraḥ |",
    "GK16simhrsku:srs_2.167cd": "niṣpadyate vibhāvādyaiḥ prayogeṇa tathā rasaḥ || ||",
    "GK16simhrsku:srs_2.168ab": "so' yam ānanda-sambhedo bhāvakair anubhūyate |",
    "GK16simhrsku:srs_2.168cd": "aṣṭadhā sa ca śṛṅgāra-hāsya-vīrādbhutā api || ||",
    "GK16simhrsku:srs_2.169ab": "raudraḥ karuṇa-bībhatsau bhayānaka itīritaḥ |",
    "GK16simhrsku:srs_2.169cd": "eṣūttaras tu pūrvasmāt sambhūto viṣamāt samaḥ || ||",
    "GK16simhrsku:srs_2.170ab": "bahu-vaktavyatā-hetoḥ sakalāhlādanād api |",
    "GK16simhrsku:srs_2.170cd": "raseṣu tatra śṛṅgāraḥ prathamaṃ lakṣyate sphuṭam || ||",
    "GK16simhrsku:srs_2.171ab": "vibhāvair anubhāvaiś ca sāttvikair vyabhicāribhiḥ |",
    "GK16simhrsku:srs_2.171cd": "nītā sadasya-rasyatvaṃ ratiḥ śṛṅgāra ucyate || ||",
    "GK16simhrsku:srs_2.172ab": "sa vipralambhaḥ sambhoga iti dvedhā nigadyate |",
    "GK16simhrsku:srs_2.172cd": "ayuktayos taruṇayor yo' nurāgaḥ parasparam || ||",
    "GK16simhrsku:srs_2.173ab": "abhīṣṭāliṅganādīnām anavāptau prakṛṣyate |",
    "GK16simhrsku:srs_2.173cd": "sa vipralambho vijñeyaḥ sa caturdhā nigadyate || ||",
    "GK16simhrsku:srs_2.174ab": "pūrvānurāga-mānau ca pravāsa-karuṇāv iti |",
    "GK16simhrsku:srs_2.174cd": "yat prema saṅgamāt pūrvaṃ darśana-śravaṇādibhiḥ || ||",
    "GK16simhrsku:srs_2.175ab": "pūrvānurāgaḥ sa jñeyaḥ śravaṇaṃ tad-guṇa-śrutiḥ |",
    "GK16simhrsku:srs_2.175cd": "pratyakṣa-citra-svapnādau darśanaṃ darśanaṃ matam || ||",
    "GK16simhrsku:srs_2.176ab": "yataḥ pūrvānurāgo' yaṃ saṅkalpātmā pravartate |",
    "GK16simhrsku:srs_2.176cd": "so' yaṃ pūrvānurāgākhyo vipralambha itīritaḥ || ||",
    "GK16simhrsku:srs_2.177ab": "pāratantryād ayaṃ dvedhā daiva-mānuṣa-kalpanāt |",
    "GK16simhrsku:srs_2.177cd": "tatra sañcāriṇo glāniḥ śaṅkāsūye śramo bhayam || ||",
    "GK16simhrsku:srs_2.178ab": "nirvedautsukya-dainyāni cintā-nidre prabodhatā |",
    "GK16simhrsku:srs_2.178cd": "viṣādo jaḍatonmādo moho maraṇam eva ca || ||",
    "GK16simhrsku:srs_2.179ab": "etasminn abhilāṣādi maraṇāntam anekadhā |",
    "GK16simhrsku:srs_2.179cd": "tat-tat-sañcāri-bhāvānām utkaṭatvād daśā bhavet || ||",
    "GK16simhrsku:srs_2.180ab": "tathāpi prāktanair asyā daśāvasthāḥ samāsataḥ |",
    "GK16simhrsku:srs_2.180cd": "proktās tad-anurodhena tāsāṃ lakṣaṇam ucyate || ||",
    "GK16simhrsku:srs_2.181ab": "abhilāṣaś cintānusmṛti-guṇa-saṅkīrtanodvegāḥ |",
    "GK16simhrsku:srs_2.181cd": "savilāpā unmāda-vyādhī jaḍatā mṛtiś ca tāḥ kramaśaḥ || ||",
    "GK16simhrsku:srs_2.182ab": "saṅgamopāya-racita-prārabdha-vyavasāyataḥ |",
    "GK16simhrsku:srs_2.182cd": "saṅkalpecchā-samudbhūtir abhilāṣo' tra vikriyāḥ || ||",
    "GK16simhrsku:srs_2.183ab": "praveśa-nirgamau tūṣṇīṃ tad-dṛṣṭi-patha-gāminau |",
    "GK16simhrsku:srs_2.183cd": "rāga-prakāśana-parāś ceṣṭāḥ svātma-prasādhanam || ||",
    "GK16simhrsku:srs_2.184ab": "vyājoktayaś ca vijane sthitir ity evam ādayaḥ |",
    "GK16simhrsku:srs_2.184cd": "kenopāyena saṃsiddhiḥ kadā tasya samāgamaḥ || ||",
    "GK16simhrsku:srs_2.185ab": "dūtī-mukhena kiṃ vācyam ity ādy ūhas tu cintanam |",
    "GK16simhrsku:srs_2.185cd": "atra nīvyādi-saṃsparśaḥ śayyāyāṃ parivartanam || ||",
    "GK16simhrsku:srs_2.186ab": "sa-bāṣpākekarā dṛṣṭir mudrikādi-vivartanam |",
    "GK16simhrsku:srs_2.186cd": "nirlakṣya-vīkṣaṇaṃ caivam ādyā vikṛtayo matāḥ || ||",
    "GK16simhrsku:srs_2.187ab": "arthānām anubhūtānāṃ deśa-kālānuvartinām |",
    "GK16simhrsku:srs_2.187cd": "sāntatyena parāmarśo mānasaḥ syād anusmṛtiḥ || ||",
    "GK16simhrsku:srs_2.188ab": "tatrānubhāvā niḥśvāso dhyāṇaṃ kṛtya-vihastatā |",
    "GK16simhrsku:srs_2.188cd": "śayyāsanādi-vidveṣa ity ādyāḥ smara-kalpitāḥ || ||",
    "GK16simhrsku:srs_2.189ab": "saundaryādi-guṇa-ślāghā guṇa-kīrtanam atra tu |",
    "GK16simhrsku:srs_2.189cd": "romāñco gadgadā vāṇī bhāva-manthara-vīkṣaṇam || ||",
    "GK16simhrsku:srs_2.190ab": "tat-saṅga-cintanaṃ sakhyā gaṇḍa-svedādayo' pi ca |",
    "GK16simhrsku:srs_2.190cd": "manasaḥ kampa udvegaḥ kathitas tatra vikriyāḥ || ||",
    "GK16simhrsku:srs_2.191ab": "cintā santāpa-niḥśvāsau dveṣaḥ śayyāsanādiṣu |",
    "GK16simhrsku:srs_2.191cd": "stambha-cintāśru-vaivarṇya-dīnatvādaya īritāḥ || ||",
    "GK16simhrsku:srs_2.192ab": "iha me dṛk-pathaṃ prāpad ihātiṣṭhad ihāsta ca |",
    "GK16simhrsku:srs_2.192cd": "ihālapad ihāvātsīd ihaiva nyavṛtat tathā || ||",
    "GK16simhrsku:srs_2.193ab": "ity ādi-vākya-vinyāso vilāpa iti kīrtitaḥ |",
    "GK16simhrsku:srs_2.193cd": "tatra ceṣṭās tu kutrāpi gamanaṃ kvacid īkṣaṇam || ||",
    "GK16simhrsku:srs_2.194ab": "kvacit kvacid avasthānaṃ kvacic ca bhramaṇādayaḥ |",
    "GK16simhrsku:srs_2.194cd": "sarvāvasthāsu sarvatra tan-manaskatayā sadā || ||",
    "GK16simhrsku:srs_2.195ab": "atasmiṃs tad iti bhrāntir unmādo virahodbhavaḥ |",
    "GK16simhrsku:srs_2.195cd": "tatra ceṣṭās tu vijñeyā dveṣaḥ sveṣṭe' pi vastuni || ||",
    "GK16simhrsku:srs_2.196ab": "dīrghaṃ muhuś ca niḥśvāso nirnimeṣatayā sthitiḥ |",
    "GK16simhrsku:srs_2.196cd": "nirnimitta-smita-dhyāna-gāna-maunādayo' pi ca || ||",
    "GK16simhrsku:srs_2.197ab": "abhīṣṭa-saṅgamābhāvād vyādhiḥ santāpa-lakṣaṇaḥ |",
    "GK16simhrsku:srs_2.197cd": "atra santāpa-niḥśvāsau śīta-vastu-niṣevaṇam || ||",
    "GK16simhrsku:srs_2.198ab": "jīvitopekṣaṇaṃ moho mumūrṣā dhṛti-varjanam |",
    "GK16simhrsku:srs_2.198cd": "yatra kvacic ca patanaṃ srastākṣatvādayo' pi ca || ||",
    "GK16simhrsku:srs_2.199ab": "idam iṣṭam aniṣṭaṃ tad iti vetti na kiñcana |",
    "GK16simhrsku:srs_2.199cd": "nottaraṃ bhāṣate praśne nekṣate na śṛṇoti ca || ||",
    "GK16simhrsku:srs_2.200ab": "yatra dhyāyati niḥsaṃjñaṃ jaḍatā sā prakīrtitā |",
    "GK16simhrsku:srs_2.200cd": "atra sparśānabhijñatvaṃ vaivarṇyaṃ śithilāṅgatā || ||",
    "GK16simhrsku:srs_2.201ab": "akāṇḍa-huṅkṛtiḥ stambho niḥśvāsa-kṛśatādayaḥ |",
    "GK16simhrsku:srs_2.201cd": "tais taiḥ kṛtaiḥ pratīkārair yadi na syāt samāgamaḥ || ||",
    "GK16simhrsku:srs_2.202ab": "tataḥ syān maraṇodyogah kāmāgnes tatra vikriyāḥ |",
    "GK16simhrsku:srs_2.202cd": "līlā-śuka-cakorādi-nyāsaḥ snigdha-sakhī-kare || ||",
    "GK16simhrsku:srs_2.203ab": "kala-kaṇṭha-kalālāpa-śrutir mandānilādaraḥ |",
    "GK16simhrsku:srs_2.203cd": "jyotsnā-praveśa-mākanda-mañjarī-vīkṣaṇādayaḥ || ||",
    "GK16simhrsku:srs_2.204ab": "muhuḥ-kṛto meti neti pratiṣedhārtha-vīpsayā |",
    "GK16simhrsku:srs_2.204cd": "īpsitāliṅganādīnāṃ nirodho māna ucyate || ||",
    "GK16simhrsku:srs_2.205ab": "so' yaṃ sahetu-nirhetu-bhedād dvedhātra hetujaḥ |",
    "GK16simhrsku:srs_2.205cd": "īrṣyayā sambhaved īrṣyā tv anyāsaṅgini vallabhe || ||",
    "GK16simhrsku:srs_2.206ab": "asahiṣṇutvam eva syād dṛṣṭer anumiteḥ śruteḥ |",
    "GK16simhrsku:srs_2.206cd": "īrṣyā-māne tu nirvedāvahittha-glāni-dīnatāḥ || ||",
    "GK16simhrsku:srs_2.207ab": "cintā-cāpalya-jaḍatā-mohādyā vyabhicāriṇaḥ |",
    "GK16simhrsku:srs_2.207cd": "bhogāṅka-gotra-skhalanotsvapnair anumitis tridhā || ||",
    "GK16simhrsku:srs_2.208ab": "śrutiḥ priyāparādhasya śrutir āpta-sakhī-mukhāt |",
    "GK16simhrsku:srs_2.208cd": "kāraṇābhāsa-sambhūto nirhetuḥ syād dvayor api || ||",
    "GK16simhrsku:srs_2.209ab": "avahitthādayas tatra vijñeyā vyabhicāriṇaḥ |",
    "GK16simhrsku:srs_2.209cd": "nirhetukaḥ svayaṃ śāmyet svayaṃ grāhasmitādibhiḥ || ||",
    "GK16simhrsku:srs_2.210ab": "hetujas tu śamaṃ yāti yathāyogyaṃ prakalpitaiḥ |",
    "GK16simhrsku:srs_2.210cd": "sāmnā bhedena dānena naty-upekṣā-rasāntaraiḥ || ||",
    "GK16simhrsku:srs_2.211ab": "tatra priyokti-kathanaṃ yat tu tat sāma gīyate |",
    "GK16simhrsku:srs_2.211cd": "sakhyādibhir upālambha-prayogo bheda ucyate || ||",
    "GK16simhrsku:srs_2.212ab": "vyājena bhūṣaṇādīnāṃ pradānaṃ dānam ucyate |",
    "GK16simhrsku:srs_2.212cd": "natiḥ pāda-praṇāmaḥ syāt tūṣṇīṃ sthitir upekṣaṇam || ||",
    "GK16simhrsku:srs_2.213ab": "ākasmika-bhayādīnāṃ kalpanā syad rasāntaram |",
    "GK16simhrsku:srs_2.213cd": "yādṛcchikaṃ buddhi-pūrvam iti dvedhā nigadyate || ||",
    "GK16simhrsku:srs_2.214ab": "anukūlena daivena kṛtaṃ yādṛcchikaṃ bhavet |",
    "GK16simhrsku:srs_2.214cd": "pratyutpanna-dhiyā puṃsā kalpitaṃ buddhi-pūrvakam || ||",
    "GK16simhrsku:srs_2.215ab": "pūrva-saṅgatayor yūnor bhaved deśāntarādibhiḥ |",
    "GK16simhrsku:srs_2.215cd": "caraṇa-vyavadhānaṃ yat sa pravāsa itīryate || ||",
    "GK16simhrsku:srs_2.216ab": "taj-janyo vipralambho' pi pravāsatvena saṃmataḥ |",
    "GK16simhrsku:srs_2.216cd": "harṣa-garva-mada-vrīḍā varjayitvā samīritāḥ || ||",
    "GK16simhrsku:srs_2.217ab": "śṛṅgāra-yogyāḥ sarve' pi pravāsa-vyabhicāriṇaḥ |",
    "GK16simhrsku:srs_2.217cd": "kāryataḥ sambhramāc chāpāt sa tridhā tatra kāryajaḥ || ||",
    "GK16simhrsku:srs_2.218ab": "buddhi-pūrvatayā yūnoḥ saṃvidhāna-vyapekṣayā |",
    "GK16simhrsku:srs_2.218cd": "vṛtto vartiṣyamāṇaś ca vartamāna iti tridhā || ||",
    "GK16simhrsku:srs_2.219ab": "āvegaḥ sambhramaḥ so' pi naiko divyādibhedataḥ |",
    "GK16simhrsku:srs_2.219cd": "śāpo vairūpyatādrūpya-pravṛtter dvividho bhavet || ||",
    "GK16simhrsku:srs_2.220ab": "pravāsaḥ śāpa-vairūpyād ahalyā-gautamādiṣu |",
    "GK16simhrsku:srs_2.220cd": "dvayor ekasya maraṇe punar ujjīvanāvadhau || ||",
    "GK16simhrsku:srs_2.221ab": "virahaḥ karuṇo' nyasya saṅgamāśānuvartanāt |",
    "GK16simhrsku:srs_2.221cd": "karuṇa-bhrama-kāritvāt so' yaṃ karuṇa ucyate || ||",
    "GK16simhrsku:srs_2.222ab": "sañcāriṇo' nubhāvāś ca karuṇe' pi pravāsavat |",
    "GK16simhrsku:srs_2.222cd": "sparśanāliṅganādīnām ānukūlyān niṣevaṇam || ||",
    "GK16simhrsku:srs_2.223ab": "ghaṭate yatra yūnor yat sa sambhogaś caturvidhaḥ |",
    "GK16simhrsku:srs_2.223cd": "saṅkṣiptaḥ saṅkīrṇaḥ sampannataraḥ samṛddhimān iti te || ||",
    "GK16simhrsku:srs_2.224ab": "pūrvānurāga-māna-pravāsa-karuṇānusambhavāḥ kramataḥ |",
    "GK16simhrsku:srs_2.224cd": "yuvānau yatra saṃkṣiptān sādhvasa-vrīḍitādibhiḥ || ||",
    "GK16simhrsku:srs_2.225ab": "upacārān niṣevete sa saṃkṣipta itīritaḥ |",
    "GK16simhrsku:srs_2.225cd": "saṅkīrṇas tu parādhīna vyalīka-maraṇādibhiḥ || ||",
    "GK16simhrsku:srs_2.226ab": "saṅkīryamāṇaḥ sambhogaḥ kiñcit puṣpeṣu-peśalaḥ |",
    "GK16simhrsku:srs_2.226cd": "bhaya-vyalīka-smaraṇādy-abhāvāt prāpta-vaibhavaḥ || ||",
    "GK16simhrsku:srs_2.227ab": "proṣitāgatayor yūnor bhogaḥ sampanna īritaḥ |",
    "GK16simhrsku:srs_2.227cd": "punar ujjīvane bhoga-samṛddhiḥ kiyatī bhavet || ||",
    "GK16simhrsku:srs_2.228ab": "śivābhyām eva vijñeyam ity ayaṃ hi samṛddhimān |",
    "GK16simhrsku:srs_2.228cd": "vibhāvair anubhāvaiś ca svocitair vyabhicāribhiḥ || ||",
    "GK16simhrsku:srs_2.229ab": "hāsaḥ sadasya-rasyatvaṃ nīto hāsya itīryate |",
    "GK16simhrsku:srs_2.229cd": "tatrālasya-glāni-nidrā-vyādhy-ādyā vyabhicāriṇaḥ || ||",
    "GK16simhrsku:srs_2.230ab": "eṣa dvedhā bhaved ātma-para-sthiti-vibhāgataḥ |",
    "GK16simhrsku:srs_2.230cd": "ātmasthas tu yadā svasya vikārair hasati svayam || ||",
    "GK16simhrsku:srs_2.231ab": "parasthas tu para-prāptair etair hasati cet param |",
    "GK16simhrsku:srs_2.231cd": "prakṛti-vaśāt sa ca ṣoḍhā smita-hasite vihasitāvahasite ca || ||",
    "GK16simhrsku:srs_2.232ab": "apahasitātihasitake jyeṣṭhādīnāṃ kramād dve dve |",
    "GK16simhrsku:srs_2.232cd": "smitaṃ cālakṣya-daśanaṃ dṛk-kapola-vikāśa-kṛt || ||",
    "GK16simhrsku:srs_2.233ab": "tad eva lakṣya-daśana-śikharaṃ hasitaṃ bhavet |",
    "GK16simhrsku:srs_2.233cd": "tad eva kuñcitāpāṅga-gaṇḍaṃ madhura-niḥsvanam || ||",
    "GK16simhrsku:srs_2.234ab": "kālocitaṃ sānurāgam uktaṃ vihasitaṃ bhavet |",
    "GK16simhrsku:srs_2.234cd": "phulla-nāsā-puṭaṃ yat syān nikuñcita-śiro' ṃsakam || ||",
    "GK16simhrsku:srs_2.235ab": "jihmāvaloka-nayanaṃ tac cāvahasitaṃ matam |",
    "GK16simhrsku:srs_2.235cd": "kampitāṅgaṃ sāśru-netraṃ tac cāpahasitaṃ bhavet || ||",
    "GK16simhrsku:srs_2.236ab": "karopagūḍha-pārśvaṃ yad uddhatāyata-niḥsvanam |",
    "GK16simhrsku:srs_2.236cd": "bāṣpākulākṣa-yugalaṃ tac cātihasitaṃ bhavet || ||",
    "GK16simhrsku:srs_2.237ab": "vibhāvair anubhāvaiś ca svocitair vyabhicāribhiḥ |",
    "GK16simhrsku:srs_2.237cd": "nītaḥ sadasya-rasyatvam utsāho vīra ucyate || ||",
    "GK16simhrsku:srs_2.238ab": "eṣa tridhā samāsena dāna-yuddha-dayodbhavāḥ |",
    "GK16simhrsku:srs_2.238cd": "dāna-vīro dhṛtir harṣo matyādyā vyabhicāriṇaḥ || ||",
    "GK16simhrsku:srs_2.239ab": "smita-pūrvābhibhāṣitvaṃ smita-pūrvaṃ ca vīkṣitam |",
    "GK16simhrsku:srs_2.239cd": "prasāde bahu-dātṛtvaṃ tadvad vācānumoditam || ||",
    "GK16simhrsku:srs_2.240ab": "guṇāguṇa-vicārādyās tv anubhāvāḥ samīritāḥ |",
    "GK16simhrsku:srs_2.240cd": "yuddha-vīre harṣa-garvāmarṣādayā vyabhicāriṇā || ||",
    "GK16simhrsku:srs_2.241ab": "asāhāyye' pi yuddhecchā samarād apalāyanam |",
    "GK16simhrsku:srs_2.241cd": "bhītābhaya-pradānādyā vikārās tatra kīrtitāḥ || ||",
    "GK16simhrsku:srs_2.242ab": "dayā-vīre dhṛti-mati-pramukhā vyabhicāriṇaḥ |",
    "GK16simhrsku:srs_2.242cd": "svārtha-prāṇa-vyayenāpi vipanna-trāṇa-śīlatā || ||",
    "GK16simhrsku:srs_2.243ab": "āśvāsanoktayaḥ sthairyam ity ādyās tatra vikriyāḥ |",
    "GK16simhrsku:srs_2.243cd": "vibhāvair anubhāvaiś ca svocitair vyabhicāribhiḥ || ||",
    "GK16simhrsku:srs_2.244ab": "nītaḥ sadasya-rasyatvaṃ vismayo' dbhutatāṃ vrajet |",
    "GK16simhrsku:srs_2.244cd": "atra dhṛtyāvega-jāḍya-harṣādyā vyabhicāriṇaḥ || ||",
    "GK16simhrsku:srs_2.245ab": "ceṣṭās tu netra-vistāra-svedāśru-pulakādayaḥ |",
    "GK16simhrsku:srs_2.245cd": "vibhāvair anubhāvaiś ca svocitair vyabhicāribhiḥ || ||",
    "GK16simhrsku:srs_2.246ab": "krodhaḥ sadasya-rasyatvaṃ nīto raudra itīryate |",
    "GK16simhrsku:srs_2.246cd": "āvega-garvaugryāmarṣa-mohādyā vyabhicāriṇaḥ || ||",
    "GK16simhrsku:srs_2.247ab": "prasveda-bhrukuṭī-netra-rāgādyās tatra vikriyāḥ |",
    "GK16simhrsku:srs_2.247cd": "vibhāvair anubhāvaiś ca svocitair vyabhicāribhiḥ || ||",
    "GK16simhrsku:srs_2.248ab": "nītaḥ sadasya-rasyatvaṃ śokaḥ karuṇa ucyate |",
    "GK16simhrsku:srs_2.248cd": "atrāṣṭau sāttvikā jāḍya-nirveda-glāni-dīnatāḥ || ||",
    "GK16simhrsku:srs_2.249ab": "ālasyāpasmṛti-vyādhi-mohādyā vyabhicāriṇaḥ |",
    "GK16simhrsku:srs_2.249cd": "vibhāvair anubhāvaiś ca svocitair vyabhicāribhiḥ || ||",
    "GK16simhrsku:srs_2.250ab": "jugupsā poṣam āpannā bībhatsatvena rasyate |",
    "GK16simhrsku:srs_2.250cd": "atra glāni-śramonmāda-mohāpasmāra-dīnatāḥ || ||",
    "GK16simhrsku:srs_2.251ab": "viṣāda-cāpalāvega-jāḍyādyā vyabhicāriṇaḥ |",
    "GK16simhrsku:srs_2.251cd": "sveda-romāñca-nāmāgra-cchādanādyāś ca vikriyāḥ || ||",
    "GK16simhrsku:srs_2.252ab": "vibhāvair anubhāvaiś ca svocitair vyabhicāribhiḥ |",
    "GK16simhrsku:srs_2.252cd": "bhayaṃ sadasya-rasyatvaṃ nītaṃ proktaṃ bhayānakaḥ || ||",
    "GK16simhrsku:srs_2.253ab": "tatra santrāsa-maraṇa-cāpalāvega-dīnatāḥ |",
    "GK16simhrsku:srs_2.253cd": "viṣāda-mohāpasmāra-śaṅkādyā vyabhicāriṇaḥ || ||",
    "GK16simhrsku:srs_2.254ab": "vikriyās tv āsya-śoṣādyāḥ sāttvikāś cāśru-varjitāḥ |",
    "GK16simhrsku:srs_2.254cd": "kecit samāna-balayo rasayoḥ saṅkaraṃ viduḥ || ||",
    "GK16simhrsku:srs_2.255ab": "na parīkṣākṣamam idaṃ mataṃ prekṣāvatāṃ bhavet |",
    "GK16simhrsku:srs_2.255cd": "tuṣyatve pūrva āsvādaḥ katarasyety aniścayāt || ||",
    "GK16simhrsku:srs_2.256ab": "spardhāparatvād ubhayor anāsvāda-prasaṅgataḥ |",
    "GK16simhrsku:srs_2.256cd": "tayor anyatarasyaiva prāyeṇāsvādanād api || ||",
    "GK16simhrsku:srs_2.257ab": "yugapad rasanīyatvaṃ nobhayor upapadyate |",
    "GK16simhrsku:srs_2.257cd": "eṣām aṅgāṅgi-bhāvena saṅkaro mama saṃmataḥ || ||",
    "GK16simhrsku:1197": "[*1] Another reading in some manuscripts: anubhāvas tu naiṣphalya-matir",
    "GK16simhrsku:1198": "nirveda ucyate |",
    "GK16simhrsku:1199": "atra cintāśru-niḥśvasa-vaivarṇyocchvāsa-dīnatā ||",
    "GK16simhrsku:1200": "[*2] The following half karika is found in only one edition: (śīta-jvare",
    "GK16simhrsku:1201": "tu ceṣṭāḥ syuḥ santāpaś cāṅga-sādanam |)",
    "GK16simhrsku:1202": "tathā ca bhāratīye-",
    "GK16simhrsku:1203": "bhāvo vāpi raso vāpi pravṛttir vṛttir eva vā |",
    "GK16simhrsku:1204": "sarveṣāṃ samavetānāṃ rūpaṃ yasya bhaved bahu ||",
    "GK16simhrsku:1205": "sa mantavyo rasaḥ sthāyī śeṣāḥ sañcāriṇo matāḥ ||iti||",
    "GK16simhrsku:srs_2.258ab": "tulādhṛtatvam anayor na syāt prakaraṇādinā |",
    "GK16simhrsku:srs_2.258cd": "kavi-tātparya-viśrānter ekatraivāvalokanāt || ||",
    "GK16simhrsku:srs_2.259ab": "ubhau śṛṅgāra-bībhatsāv ubhau vīra-bhayānakau |",
    "GK16simhrsku:srs_2.259cd": "raudrādbhutāv ubhau hāsya-karuṇau prakṛti-dviṣau || ||",
    "GK16simhrsku:srs_2.260ab": "svabhāva-vairiṇor aṅgāṅgi-bhāvenāpi miśraṇam |",
    "GK16simhrsku:srs_2.260cd": "vivekibhyo na svadate gandha-gandhakayor iva || ||",
    "GK16simhrsku:srs_2.261ab": "virodhino' pi sāṃnidhyād atiraskāra-lakṣaṇam |",
    "GK16simhrsku:srs_2.261cd": "poṣaṇaṃ prakṛtasyeti ced aṅgatvaṃ na tāvatā || ||",
    "GK16simhrsku:srs_2.262ab": "yat kiñcid upakāritvād aṅgasyāṅgitvam aṅgini |",
    "GK16simhrsku:srs_2.262cd": "na tat-saṃnidhi-mātreṇa carvaṇānupakārataḥ || ||",
    "GK16simhrsku:srs_2.263ab": "anyathā pānakādyeṣu śarkarāder ivāpatet |",
    "GK16simhrsku:srs_2.263cd": "antarā patitasyāpi tṛṇāder upakāritā || ||",
    "GK16simhrsku:srs_2.264ab": "tac carvaṇābhimāne syāt satṛṇābhyavahāritā |",
    "GK16simhrsku:srs_2.264cd": "bhṛtyor nāyakasyeva nisarga-dveṣiṇor api || ||",
    "GK16simhrsku:srs_2.265ab": "aṅgayor aṅgino vṛddhau bhaved ekatra saṅgatiḥ |",
    "GK16simhrsku:srs_2.265cd": "aṅgenāṅgī rasaḥ svecchā-vṛtti-vardhita-sampadā || ||",
    "GK16simhrsku:srs_2.266": "amātyenāvinītena svāmīvābhāsatāṃ vrajet || ||",
    "GK16simhrsku:srs_2.267ab": "hariścandro rakṣākaraṇa-ruci-satyeṣu vacasāṃ vilāse vāgīśo mahati niyame nīti-nigame |",
    "GK16simhrsku:srs_2.267cd": "vijetā gāṅgeyaṃ jana-bharaṇa-saṃmohana-kalā-vrateṣu śrī-siṃha-kṣitipatir udāro viharate || ||",
    "GK16simhrsku:srs_2.268ab": "nitya śrīyannapota-kṣitipati-januṣaḥ siṃha-bhūpāla-mauleḥ saundaryaṃ sundarīṇāṃ hariṇa-vijayināṃ vāgurā locanānām |",
    "GK16simhrsku:srs_2.268cd": "dānaṃ mandāra-cintāmaṇi-sura-surabhī-garva-nirvāpaṇāṅkaṃ vijñānaṃ sarva-vidyā-nidhi-budha-pariṣac-chemuṣī-bhāgya-rekhā",
    "GK16simhrsku:srs_3.2ab": "iti śrīmad-āndhra-maṇḍalādhīśvara-pratigaṇḍa-bhairava-śrīmad-anapota-narendra-nandana-bhuja-bala-bhīma-śrī-siṃha-bhūpāla-viracite",
    "GK16simhrsku:srs_3.2cd": "rasārṇava-sudhākara-nāmni nāṭyālaṅkāra-śāstre rasikollāso nāma dvitīyo vilāsaḥ || ||",
    "GK16simhrsku:1233": "tṛtīyo vilāsaḥ bhāvakollāsaḥ sa kṣemadāyī kamalānukūlaḥ kaṭhora-pārāvata-kaṇṭha-nīlaḥ |",
    "GK16simhrsku:1235": "kṛpā-nidhir bhavya-guṇābhirāmaḥ paraḥ pumān raja-mahīdhra-vāsī ||1||",
    "GK16simhrsku:1237": "tad īdṛśa-rasādhāraṃ nāṭyaṃ rūpakam ity api |",
    "GK16simhrsku:1238": "naṭasyātipravīṇasya karmatvān nāṭyam ucyate ||2||",
    "GK16simhrsku:srs_3.3ab": "yathā mukhādau padmāder ārope rūpaka-prathā |",
    "GK16simhrsku:srs_3.3cd": "tathaiva nāyakāropo naṭe rūpakam ucyate || ||",
    "GK16simhrsku:1241": "tac ca nāṭyaṃ daśa-vidhaṃ vākyārthābhinayātmakam |",
    "GK16simhrsku:1242": "tathā ca bhāratīye-nāṭakaṃ saprakaraṇam aṅko vyāyokga eva ca |",
    "GK16simhrsku:1244": "bhāṇaḥ samavakāraś ca vīthī prahasanaṃ ḍimaḥ ||",
    "GK16simhrsku:1245": "īhāmṛgaś ca vijñeyo daśadhā nāṭya-lakṣaṇam |(18.2-3)",
    "GK16simhrsku:srs_3.4": "rasetivṛtta-netāras tat-tad-rūpaka-bhedakāḥ || ||",
    "GK16simhrsku:srs_3.5ab": "lakṣitau rasanetārāv itivṛttaṃ tu kathyate |",
    "GK16simhrsku:srs_3.5cd": "itivṛtta-kathā-vastu-śabdāḥ paryāya-vācinaḥ || ||",
    "GK16simhrsku:srs_3.6ab": "itivṛttaṃ prabandhasya śarīraṃ trividhaṃ hi tat |",
    "GK16simhrsku:srs_3.6cd": "khyātaṃ kalpyaṃ ca saṅkīrṇaṃ khyātaṃ rāma-kathādikam || ||",
    "GK16simhrsku:srs_3.7ab": "kavi-buddhi-kṛtaṃ kalpyaṃ mālatī-mādhavādikam |",
    "GK16simhrsku:srs_3.7cd": "saṅkīrṇam ubhayāyattaṃ lava-rāghava-ceṣṭitam || ||",
    "GK16simhrsku:srs_3.8ab": "lakṣyeṣv etat tu bahudhā divya-martyādi-bhedataḥ |",
    "GK16simhrsku:srs_3.8cd": "tac cetivṛttaṃ vidvadbhiḥ pañcadhā parikīrtitam || ||",
    "GK16simhrsku:srs_3.9ab": "bījaṃ binduḥ patākā ca prakarī kāryam ity api |",
    "GK16simhrsku:srs_3.9cd": "yat tu svalpam upakṣiptaṃ bahudhā vistṛtiṃ gatam || ||",
    "GK16simhrsku:srs_3.10ab": "kāryasya kāraṇaṃ prājñais tad bījam iti kathyate |",
    "GK16simhrsku:srs_3.10cd": "uptaṃ bījaṃ taror yadvad aṅkurādi-prabhedataḥ || ||",
    "GK16simhrsku:srs_3.11ab": "phalāya kalpate tadvan nāyakādi-vibhedataḥ |",
    "GK16simhrsku:srs_3.11cd": "phalāyaitad bhaved yasmād bījam ity abhidhīyate || ||",
    "GK16simhrsku:srs_3.12ab": "phale pradhāne bījasya prasaṅgoktaiḥ phalāntaraiḥ |",
    "GK16simhrsku:srs_3.12cd": "vicchinne yad aviccheda-kāraṇaṃ bindur ucyate || ||",
    "GK16simhrsku:srs_3.13ab": "jala-bindur yathā siñcaṃs taru-mūlaṃ phalāya hi |",
    "GK16simhrsku:srs_3.13cd": "tathaivāyam upakṣipto bindur ity abhidhīyate || ||",
    "GK16simhrsku:srs_3.14ab": "yat pradhānopakaraṇa-prasaṅgāt svārtham ṛcchati |",
    "GK16simhrsku:srs_3.14cd": "sā syāt patākā sugrīva-makarandādi-vṛttavat || ||",
    "GK16simhrsku:srs_3.15ab": "yat kevalaṃ parārthasya sādhakaṃ ca pradeśa-bhāk |",
    "GK16simhrsku:srs_3.15cd": "prakarī sā samuddiṣṭā nava-vṛndādi-vṛttavat || ||",
    "GK16simhrsku:srs_3.16ab": "aṅgasya ca pradhānasya bhāvyavasthasya sūcakam |",
    "GK16simhrsku:srs_3.16cd": "yad āgantuka-bhāvena patākā-sthānakaṃ hi tat || ||",
    "GK16simhrsku:srs_3.17ab": "etad dvidhā tulya-saṃvidhānaṃ tulya-viśeṣaṇam |",
    "GK16simhrsku:srs_3.17cd": "tatrādyaṃ tri-prakāraṃ syād dvitīyaṃ tv ekam eva hi || ||",
    "GK16simhrsku:1273": "evaṃ caturvidhaṃ jñeyaṃ patākā-sthānakaṃ budhaiḥ |",
    "GK16simhrsku:1274": "tathā ca bharataḥ-sahasaivārtha-sampattir guṇavaty upacārataḥ |",
    "GK16simhrsku:1276": "patākā-sthānakam idaṃ prathamaṃ parikīrtitam ||iti||(19.31)",
    "GK16simhrsku:1277": "tathā ca-vacaḥ sātiśayaṃ śliṣṭaṃ kāvya-bandha-samāśrayam |",
    "GK16simhrsku:1279": "patākā-sthānakam idaṃ dvitīyaṃ parikīrtitam ||iti||(19.32)",
    "GK16simhrsku:1280": "tathā ca-arthopakṣepaṇaṃ yatra līnaṃ sa-vinayaṃ bhavet |",
    "GK16simhrsku:1282": "śliṣṭa-pratyuttaropetaṃ tṛtīyam idam iṣyate ||(19.33)",
    "GK16simhrsku:1283": "tathā ca-dvy-artho vacana-vinyāsaḥ suśliṣṭaḥ kāvya-yojitaḥ |",
    "GK16simhrsku:1284": "upanyāsa-suyuktaś ca tac caturtham udāhṛtam ||(19.34) iti ||",
    "GK16simhrsku:srs_3.18": "vastunas tu samastasya dharma-kāmārtha-lakṣaṇam || ||",
    "GK16simhrsku:srs_3.19ab": "phalaṃ kāryam iti śuddhaṃ miśraṃ vā kalpayet sudhīḥ |",
    "GK16simhrsku:srs_3.19cd": "pradhānam aṅgam iti ca tad vastu dvividhaṃ punaḥ || ||",
    "GK16simhrsku:srs_3.20ab": "pradhānaṃ netṛ-caritaṃ pradhāna-phala-bandhi ca |",
    "GK16simhrsku:srs_3.20cd": "kāvye vyāpi pradhānaṃ tad yathā rāmādi-ceṣṭitam || ||",
    "GK16simhrsku:srs_3.21ab": "nāyakārtha-kṛd-aṅgaṃ syān nāyaketara-ceṣṭitam |",
    "GK16simhrsku:srs_3.21cd": "nityaṃ patākā prakarī cāṅgaṃ bījādayaḥ kvacit || ||",
    "GK16simhrsku:srs_3.22ab": "bījatvād bījam ādau syāt phalatvāt kāryam antataḥ |",
    "GK16simhrsku:srs_3.22cd": "tayoḥ sandhāna-hetutvān madhye binduṃ prakalpayet || ||",
    "GK16simhrsku:srs_3.23ab": "yathāyogaṃ patākāyāḥ prakaryāś ca niyojanam |",
    "GK16simhrsku:srs_3.23cd": "kāryasya pañcadhāvasthā nāyakādi-kriyā-vaśāt || ||",
    "GK16simhrsku:srs_3.24ab": "ārambha-yatna-prāpty-āśā-niyatāpti-phalāgamāḥ |",
    "GK16simhrsku:srs_3.24cd": "tatra mukhya-phalodyoga-mātram ārambha iṣyate || ||",
    "GK16simhrsku:srs_3.25ab": "yatnas tu tat-phala-prāptyām autsukyena tu vartanam |",
    "GK16simhrsku:srs_3.25cd": "prāpty-āśā tu mahārthasya siddhi-sadbhāva-bhāvanā[*3] || ||",
    "GK16simhrsku:srs_3.26ab": "niyatāptir avighnena kārya-saṃsiddhi-niścayaḥ |",
    "GK16simhrsku:srs_3.26cd": "samagreṣṭa-phalāvāptir nāyakasya phalāgamaḥ || ||",
    "GK16simhrsku:srs_3.27ab": "ekaikasyās tv avasthāyāḥ prakṛtyā caikayaikayā |",
    "GK16simhrsku:srs_3.27cd": "yogaḥ sandhir iti jñeyo nāṭya-vidyā-viśāradaiḥ || ||",
    "GK16simhrsku:1305": "ekaikasyās tv avasthāyāḥ prakṛtyā caikayaikayā |",
    "GK16simhrsku:1306": "yogaḥ sandhir iti jñeyo nāṭya-vidyā-viśāradaiḥ ||27||",
    "GK16simhrsku:srs_3.28ab": "patākāyās tv avasthānaṃ kvacid asti na vā kvacit |",
    "GK16simhrsku:srs_3.28cd": "patākā-virahe bījaṃ binduṃ vā kalpayet sudhīḥ || ||",
    "GK16simhrsku:srs_3.29ab": "mukhya-prayojana-vaśāt kathāṅgānāṃ samanvaye |",
    "GK16simhrsku:srs_3.29cd": "avāntarārtha-sambandhaḥ sandhiḥ sandhāna-rūpataḥ || ||",
    "GK16simhrsku:srs_3.30ab": "mukha-pratimukhe garbha-vimarśāv upasaṃhṛtiḥ |",
    "GK16simhrsku:srs_3.30cd": "pañcaite sandhayaḥ teṣu yatra bīja-samudbhavaḥ || ||",
    "GK16simhrsku:srs_3.31ab": "nānā-vidhānām arthānāṃ rasānām api kāraṇam |",
    "GK16simhrsku:srs_3.31cd": "tan mukhaṃ tatra cāṅgāni bījārambhānurodhataḥ || ||",
    "GK16simhrsku:srs_3.32ab": "upakṣepaḥ parikaraḥ parinyāso vilobhanam |",
    "GK16simhrsku:srs_3.32cd": "yuktiḥ prāptiḥ samādhānaṃ vidhānaṃ paribhāvanā || ||",
    "GK16simhrsku:srs_3.33ab": "udbheda-bhedau karaṇam iti dvādaśa yojayet |",
    "GK16simhrsku:srs_3.33cd": "upakṣepas tu bījasya sūcanā kathyate budhaiḥ || ||",
    "GK16simhrsku:srs_3.34ab": "parikriyā tu bījasya bahulīkaraṇaṃ matam |",
    "GK16simhrsku:srs_3.34cd": "bīja-niṣpatti-kathanaṃ parinyāsa itīryate || ||",
    "GK16simhrsku:srs_3.35ab": "nāyakādi-guṇānāṃ yad varṇanaṃ tad vilobhanam |",
    "GK16simhrsku:srs_3.35cd": "samyak prayojanānāṃ hi nirṇayo yuktir iṣyate || ||",
    "GK16simhrsku:srs_3.36ab": "prājñaiḥ sukhasya samprāptiḥ prāptir ity abhidhīyate |",
    "GK16simhrsku:srs_3.36cd": "bījasya punar ādhānaṃ samādhānam ihocyate || ||",
    "GK16simhrsku:srs_3.37ab": "sukha-duḥkha-karaṃ yat tu tad vidhānaṃ budhā viduḥ |",
    "GK16simhrsku:srs_3.37cd": "ślāghyaiś citta-camatkāro guṇādyaiḥ paribhāvanā || ||",
    "GK16simhrsku:srs_3.38ab": "udghātanaṃ yad bījasya sa udbhedaḥ prakīrtitaḥ |",
    "GK16simhrsku:srs_3.38cd": "bījasyottejanaṃ bhedo yad vā saṅghāta-bhedanam || ||",
    "GK16simhrsku:srs_3.39ab": "prastutārtha-samārambhaṃ karaṇaṃ paricakṣate |",
    "GK16simhrsku:srs_3.39cd": "bīja-prakāśanaṃ yatra dṛśyādṛśyatayā bhavet || ||",
    "GK16simhrsku:srs_3.40ab": "tat syāt pratimukhaṃ bindoḥ prayatnasyānurodhataḥ |",
    "GK16simhrsku:srs_3.40cd": "iha trayodaśāṅgāni prayojyāni manīṣibhiḥ || ||",
    "GK16simhrsku:srs_3.41ab": "vilāsa-parisarpau ca vidhutaṃ śama-narmaṇī |",
    "GK16simhrsku:srs_3.41cd": "narma-dyutiḥ pragamanaṃ nirodhaḥ paryupāsanam || ||",
    "GK16simhrsku:srs_3.42ab": "puṣpaṃ vajram upanyāso varṇa-saṅgrahanaṃ tathā |",
    "GK16simhrsku:srs_3.42cd": "vilāsaḥ saṅgamārthas tu vyāpāraḥ parikīrtitaḥ || ||",
    "GK16simhrsku:srs_3.43ab": "pūrva-dṛṣṭasya bījasya tv aṅka-cchedādinā tathā |",
    "GK16simhrsku:srs_3.43cd": "naṣṭasyānusmṛtiḥ śaśvat parisarpa iti smṛtaḥ || ||",
    "GK16simhrsku:srs_3.44ab": "nāyakāder īpsitānām arthānām anavāptitaḥ |",
    "GK16simhrsku:srs_3.44cd": "aratir yad bhaved tad dhi vidvadbhir vidhutaṃ matam || ||",
    "GK16simhrsku:srs_3.45ab": "athavānunayotkarṣaṃ vidhutaṃ syān nirākṛtiḥ |",
    "GK16simhrsku:srs_3.45cd": "arateḥ śamanaṃ taj-jñāḥ śamam āhur manīṣiṇaḥ || ||",
    "GK16simhrsku:srs_3.46ab": "parihāsa-pradhānaṃ yad vacanaṃ narma tad viduḥ |",
    "GK16simhrsku:srs_3.46cd": "kopasyāpahnavārthaṃ yad dhāsyaṃ narma-dyutir matā || ||",
    "GK16simhrsku:srs_3.47ab": "tat tu pragamanaṃ yat syād uttarottara-bhāṣaṇam |",
    "GK16simhrsku:srs_3.47cd": "yatra vyasanam āyāti nirodhaḥ sa nigadyate || ||",
    "GK16simhrsku:srs_3.48ab": "ruṣṭasyānunayo yaḥ syāt paryupāsanam īritam |",
    "GK16simhrsku:srs_3.48cd": "sa-viśeṣābhidhānaṃ yat puṣpaṃ tad iti saṃjñitam || ||",
    "GK16simhrsku:srs_3.49ab": "vajraṃ tad iti vijñeyaṃ sākṣān niṣṭhura-bhāṣaṇam |",
    "GK16simhrsku:srs_3.49cd": "yuktibhiḥ sahito yo' rthaḥ upanyāsaḥ sa iṣyate || ||",
    "GK16simhrsku:srs_3.50ab": "sarva-varṇopagamanaṃ varṇa-saṃhāra ucyate |",
    "GK16simhrsku:srs_3.50cd": "dṛṣṭādṛṣṭasya bījasya garbhas tv anveṣaṇaṃ muhuḥ || ||",
    "GK16simhrsku:srs_3.51ab": "atrāpy ācāpatākānurodhād aṅgāni kalpayet |",
    "GK16simhrsku:srs_3.51cd": "abhūtāharaṇaṃ mārgo rūpodāharaṇe kramaḥ || ||",
    "GK16simhrsku:srs_3.52ab": "saṅgrahaś cānumānaṃ ca toṭakādhibale tathā |",
    "GK16simhrsku:srs_3.52cd": "udvegaḥ sambhramāksepau dvādaśaiṣāṃ tu lakṣaṇam || ||",
    "GK16simhrsku:srs_3.53ab": "abhūtāharaṇam tat syād vākyaṃ yat kapaṭāśrayam |",
    "GK16simhrsku:srs_3.53cd": "mārgas tattvārtha-kathanam rūpaṃ sandeha-kṛd vacaḥ || ||",
    "GK16simhrsku:srs_3.54ab": "sotkarṣa-vacanaṃ yat tu tad udāharaṇaṃ matam |",
    "GK16simhrsku:srs_3.54cd": "bhāva-jñānaṃ kramo yad vā cintyamānārtha-saṅgatiḥ || ||",
    "GK16simhrsku:srs_3.55ab": "saṅgrahaḥ sāmadānārtha-saṃyogaḥ parikīrtitaḥ |",
    "GK16simhrsku:srs_3.55cd": "arthasyābhyūhanaṃ liṅgād anumānaṃ pracakṣate || ||",
    "GK16simhrsku:srs_3.56ab": "saṃrambhaṃ tu vacanaṃ saṅgirante hi toṭakam |",
    "GK16simhrsku:srs_3.56cd": "budhair adhibalaṃ proktaṃ kapaṭenātivañcanam || ||",
    "GK16simhrsku:srs_3.57ab": "śatru-vairādi-sambhūtaṃ bhayam udvega ucyate |",
    "GK16simhrsku:srs_3.57cd": "śatru-vyāghrādi-sambhūtau śaṅkātrāsau ca sambhramaḥ || ||",
    "GK16simhrsku:srs_3.58ab": "garbha-bīja-samākṣepam ākṣepaṃ paricakṣate |",
    "GK16simhrsku:srs_3.58cd": "yatra pralobhana-krodha-vyasanādyair vimṛśyate || ||",
    "GK16simhrsku:srs_3.59ab": "bījārtho garbha-nirbhinnaḥ sa vimarśa itīryate |",
    "GK16simhrsku:srs_3.59cd": "prakarī-niyatāptyānuguṇyād atrāṅga-kalpanam || ||",
    "GK16simhrsku:srs_3.60ab": "apavādo' tha sampheṭo vidrava-drava-śaktayaḥ |",
    "GK16simhrsku:srs_3.60cd": "dyuti-prasaṅgau chalana-vyavasāyau nirodhanam || ||",
    "GK16simhrsku:srs_3.61ab": "prarocanā vicalanam ādānaṃ syus trayodaśa |",
    "GK16simhrsku:srs_3.61cd": "tatrāpavādo doṣāṇāṃ prakhyāpanam itīryate || ||",
    "GK16simhrsku:srs_3.62ab": "doṣa-saṅgrathitaṃ vākyaṃ sampheṭaṃ sampracakṣate |",
    "GK16simhrsku:srs_3.62cd": "virodha-vadha-dāhādir vidravaḥ parikīrtitaḥ || ||",
    "GK16simhrsku:srs_3.63ab": "guru-vyatikramaṃ prāha dravaṃ tu bharato muniḥ |",
    "GK16simhrsku:srs_3.63cd": "utpannasya virodhasya śamanaṃ śaktir iṣyate || ||",
    "GK16simhrsku:srs_3.64ab": "dyutir nāma samuddiṣṭā tarjanodvejane budhaiḥ |",
    "GK16simhrsku:srs_3.64cd": "prastutārthasya kathanaṃ prasaṅgaḥ parikīrtitaḥ || ||",
    "GK16simhrsku:srs_3.65ab": "prasaṅgaṃ kathayanty anye gurūṇāṃ parikīrtanam |",
    "GK16simhrsku:srs_3.65cd": "avamānādi-karaṇaṃ kāryārthe chalanaṃ viduḥ || ||",
    "GK16simhrsku:srs_3.66ab": "vyavasāyaḥ sva-sāmarthya-prakhyāpanam itīryate |",
    "GK16simhrsku:srs_3.66cd": "virodhanaṃ nirodhoktiḥ saṃrabdhānāṃ parasparam || ||",
    "GK16simhrsku:srs_3.67ab": "siddhavad bhāvino' rthasya sūcanā syāt prarocanā |",
    "GK16simhrsku:srs_3.67cd": "ātma-ślāghā vicalanam ādānaṃ kārya-saṅgrahaḥ || ||",
    "GK16simhrsku:srs_3.68ab": "mukha-sandhyādayo yatra vikīrṇā bīja-saṃyutāḥ |",
    "GK16simhrsku:srs_3.68cd": "mahat-prayojanaṃ yānti tan-nirvahaṇam ucyate || ||",
    "GK16simhrsku:srs_3.69ab": "sandhi-virodhau grathanaṃ nirṇayaḥ paribhāṣaṇe prasādaś ca |",
    "GK16simhrsku:srs_3.69cd": "ānanda-samaya-kṛtayo bhāṣopagūhane tadvat || ||",
    "GK16simhrsku:srs_3.70ab": "atha pūrva-bhāva-sayujāv upasaṃhāra-praśastī ca |",
    "GK16simhrsku:srs_3.70cd": "iti nirvahaṇasyāṅgāny āhur amīṣāṃ tu lakṣaṇaṃ vakṣye || ||",
    "GK16simhrsku:srs_3.71ab": "bījopagamanaṃ sandhiḥ kāryānveṣaṇaṃ virodhaḥ syāt |",
    "GK16simhrsku:srs_3.71cd": "grathanaṃ tad-upekṣepaḥ syād anubhūtasya nirṇayaḥ kathanam || ||",
    "GK16simhrsku:srs_3.72ab": "paribhāṣā tv anyonyaṃ jalpanam athavā parivādaḥ |",
    "GK16simhrsku:srs_3.72cd": "śuśrūṣādi-prāptaṃ prasādam āhuḥ prasannatvam || ||",
    "GK16simhrsku:srs_3.73ab": "abhilaṣitārtha-samāgamam ānandaṃ prāhur ācāryāḥ |",
    "GK16simhrsku:srs_3.73cd": "samayo duḥkha-saṅkṣayaḥ kṛtir api labdhārtha-susthirīkaraṇam || ||",
    "GK16simhrsku:srs_3.74ab": "mānādyāptiś ca bhāṣaṇam upagūhanam adbhuta-prāptiḥ |",
    "GK16simhrsku:srs_3.74cd": "dṛṣṭa-krama-kāryasya syād dṛṣṭiḥ pūrva-bhāvas tu || ||",
    "GK16simhrsku:srs_3.75ab": "dharmārthādy-upagamanād upasaṃhāraḥ kṛtārthatā-kathanam |",
    "GK16simhrsku:srs_3.75cd": "bharataiś carācarāṇām āśīr āśaṃsanaṃ praśastiḥ syāt || ||",
    "GK16simhrsku:srs_3.76ab": "rasa-bhāvānurodhena prayojanam apekṣya ca |",
    "GK16simhrsku:srs_3.76cd": "sāphalyaṃ kāryam aṅgānām ity ācāryāḥ pracakṣate || ||",
    "GK16simhrsku:srs_3.77ab": "keṣāṃcid eṣām aṅgānāṃ vikalpaṃ kecid ūcire |",
    "GK16simhrsku:srs_3.77cd": "mukhādi-sandhiṣv aṅgānāṃ kramo' yaṃ na vivakṣitaḥ || ||",
    "GK16simhrsku:srs_3.78ab": "kramasyānādṛtatvena bharatādibhir ādimaiḥ |",
    "GK16simhrsku:srs_3.78cd": "lakṣyeṣu vyutkrameṇāpi kathanena vicakṣaṇaiḥ || ||",
    "GK16simhrsku:srs_3.79ab": "catuḥ-ṣaṣṭhi-kalā-marma-vedinā siṃha-bhūbhujā |",
    "GK16simhrsku:srs_3.79cd": "lakṣitā ca catuḥṣaṣṭhir bāla-rāmāyaṇe sphuṭam || ||",
    "GK16simhrsku:srs_3.80ab": "mukhādi-sandhiṣv aṅgānām aśaithilya-pratītaye |",
    "GK16simhrsku:srs_3.80cd": "sandhy-antarāṇi yojyāni tatra tatraikaviṃśatiḥ || ||",
    "GK16simhrsku:srs_3.81ab": "ācāryāntara-saṃmatyā camatkārodayād api |",
    "GK16simhrsku:srs_3.81cd": "vakṣye lakṣaṇam eteṣām udāhṛtim api sphuṭam || ||",
    "GK16simhrsku:srs_3.82ab": "sāma-dāne bheda-daṇḍau pratyutpanna-matir vadhaḥ |",
    "GK16simhrsku:srs_3.82cd": "gotra-skhalitam ojaś ca dhīḥ krodhaḥ sāhasaṃ bhayam || ||",
    "GK16simhrsku:srs_3.83ab": "māyā ca saṃvṛtir bhrāntir dūtyaṃ hetv-avadhāraṇam |",
    "GK16simhrsku:srs_3.83cd": "svapna-lekhau madaś citram ity etāny ekaviṃśatiḥ || ||",
    "GK16simhrsku:srs_3.84ab": "tatra sāma priyaṃ vākyaṃ svānuvṛtti-prakāśanam |",
    "GK16simhrsku:srs_3.84cd": "dānam ātma-pratinidhir bhūṣaṇādi-samarpaṇam || ||",
    "GK16simhrsku:srs_3.85ab": "bhedas tu kapaṭālāpaiḥ suhṛdāṃ bheda-kalpanam |",
    "GK16simhrsku:srs_3.85cd": "daṇḍas tv avinayādīnāṃ dṛṣṭyā śrutyātha tarjanam || ||",
    "GK16simhrsku:srs_3.86ab": "tāt-kālikī ca pratibhā pratyutpanna-matir smṛtā |",
    "GK16simhrsku:srs_3.86cd": "vadhas tu jīvita-droha-kriyā syād ātatāyinaḥ || ||",
    "GK16simhrsku:srs_3.87ab": "tad gotra-skhalitaṃ yat tu nāma-vyatyaya-bhāṣaṇam |",
    "GK16simhrsku:srs_3.87cd": "ojas tu vāg-upanyāso nija-śakti-prakāśakaḥ || ||",
    "GK16simhrsku:srs_3.88ab": "iṣṭārtha-siddhi-paryantā cintā dhīr iti kathyate |",
    "GK16simhrsku:srs_3.88cd": "krodhas tu cetaso dīptir aparādhādi-darśanāt || ||",
    "GK16simhrsku:srs_3.89ab": "sva-jīvita-nirākāṅkṣo vyāpāraḥ sāhasaṃ bhavet |",
    "GK16simhrsku:srs_3.89cd": "bhayaṃ tv ākasmika-trāsaḥ māyā kaitava-kalpanā || ||",
    "GK16simhrsku:srs_3.90ab": "saṃvṛttiḥ svayam uktasya svayam pracchādanaṃ bhavet |",
    "GK16simhrsku:srs_3.90cd": "bhrāntir viparyaya-jñānaṃ prasaṅgasya hy aniścayāt || ||",
    "GK16simhrsku:srs_3.91ab": "dūtyaṃ tu sahakāritvaṃ durghaṭe kārya-vastuni |",
    "GK16simhrsku:srs_3.91cd": "niścayo hetunārthasya mataṃ hetv-avadhāraṇam || ||",
    "GK16simhrsku:srs_3.92ab": "svapno nidrāntare mantra-bheda-kṛd vacanaṃ matam |",
    "GK16simhrsku:srs_3.92cd": "vivakṣitārtha-kalitā patrikā lekha īritaḥ || ||",
    "GK16simhrsku:srs_3.93ab": "madas tu madyajaḥ citraṃ cākārsya vilekhanam |",
    "GK16simhrsku:srs_3.93cd": "bhāga-kalpanayāṅgānāṃ mukha-pramukha-sandhiṣu || ||",
    "GK16simhrsku:srs_3.94ab": "pratyekaṃ niyatatvena yojyā tatraiva kalpanā |",
    "GK16simhrsku:srs_3.94cd": "sandhy-antarāṇāṃ vijñeyaḥ prayogas tv avibhāgataḥ || ||",
    "GK16simhrsku:srs_3.95ab": "tathaiva darśanād eṣām anaiyatyena sandhiṣu |",
    "GK16simhrsku:srs_3.95cd": "tad eṣām avicāreṇa kathito daśarūpake || ||",
    "GK16simhrsku:srs_3.96ab": "sandhy-antarāṇām aṅgeṣu nāntarbhāvo mato mama |",
    "GK16simhrsku:srs_3.96cd": "sāmādy-upāya-dakṣeṇa sandhyādi-guṇa-śobhitā || ||",
    "GK16simhrsku:srs_3.97ab": "nirvyūḍhaṃ siṃha-bhūpena sandhy-antara-nirūpaṇam |",
    "GK16simhrsku:srs_3.97cd": "evam aṅgair upāṅgaiś ca suśliṣṭaṃ rūpaka-śriyaḥ || ||",
    "GK16simhrsku:srs_3.98ab": "śarīraṃ vas tv alaṅkuryāt ṣaṭ-triṃśad bhūṣaṇaiḥ sphuṭam |",
    "GK16simhrsku:srs_3.98cd": "bhūṣaṇākṣara-saṅghātau hetuḥ prāptir udāhṛtiḥ || ||",
    "GK16simhrsku:srs_3.99ab": "śobhā saṃśaya-dṛṣṭāntāv abhiprāyo nidarśanam |",
    "GK16simhrsku:srs_3.99cd": "siddhi-prasiddhī dākṣiṇyam arthāpattir viśeṣaṇam || ||",
    "GK16simhrsku:srs_3.100ab": "padoccayas tulya-tarko vicāras tad-viparyayaḥ |",
    "GK16simhrsku:srs_3.100cd": "guṇātipāto' tiśayo niruktaṃ guṇa-kīrtanam || ||",
    "GK16simhrsku:srs_3.101ab": "garhaṇānunayo bhraṃśo leśa-kṣobhau manorathaḥ |",
    "GK16simhrsku:srs_3.101cd": "anukti-siddhiḥ sārūpyaṃ mālā madhura-bhāṣaṇam || ||",
    "GK16simhrsku:srs_3.102ab": "pṛcchopadiṣṭa-dṛṣṭāni ṣaṭ-triṃśad-bhūṣaṇāni hi |",
    "GK16simhrsku:srs_3.102cd": "guṇālaṅkāra-bahulaṃ bhāṣaṇaṃ bhūṣaṇaṃ matam || ||",
    "GK16simhrsku:srs_3.103ab": "vākyam akṣara-saṅghāto bhinnārthaṃ śliṣṭa-varṇakam |",
    "GK16simhrsku:srs_3.103cd": "sa hetur iti nirdiṣṭo yat sādhyārtha-prasādhakaḥ || ||",
    "GK16simhrsku:srs_3.104ab": "eka-deśa-parijñānāt prāptiḥ śeṣābhiyojanam |",
    "GK16simhrsku:srs_3.104cd": "vākyaṃ yad gūḍha-tulyārthaṃ tad udāharaṇaṃ matam || ||",
    "GK16simhrsku:srs_3.105ab": "śobhā svabhāva-prākaṭyaṃ yūnor anyonyam ucyate |",
    "GK16simhrsku:srs_3.105cd": "aniścayāntaṃ yad vākyaṃ saṃśayaḥ sa nigadyate || ||",
    "GK16simhrsku:srs_3.106ab": "sva-pakṣe darśanaṃ hetor dṛṣṭāntaḥ sādhya-siddhaye |",
    "GK16simhrsku:srs_3.106cd": "abhiprāyas tv abhūtārtho hṛdyaḥ sāmyena kalpitaḥ || ||",
    "GK16simhrsku:srs_3.107ab": "abhiprāyaṃ pare prāhur mamatāṃ hṛdya-vastuni |",
    "GK16simhrsku:srs_3.107cd": "yathārthānāṃ prasiddhānāṃ kriyate parikīrtanam || ||",
    "GK16simhrsku:srs_3.108ab": "paropekṣā-vyudāsārthaṃ tan nidarśanam ucyate |",
    "GK16simhrsku:srs_3.108cd": "atarkitopapannaḥ syāt siddhir iṣṭārtha-saṅgamaḥ || ||",
    "GK16simhrsku:srs_3.109ab": "prasiddhir loka-vikhyātair vākyair artha-prasādhanam |",
    "GK16simhrsku:srs_3.109cd": "cittānuvartanaṃ yatra tad dākṣiṇyam itīritam || ||",
    "GK16simhrsku:srs_3.110ab": "uktārthānupapattyā'nyo yasminn arthaḥ prakalpyate |",
    "GK16simhrsku:srs_3.110cd": "vākya-mādhurya-saṃyuktā sārthāpattir udāhṛtā || ||",
    "GK16simhrsku:srs_3.111ab": "siddhān bahūn pradhānārthān uktvā yatra prayujyate |",
    "GK16simhrsku:srs_3.111cd": "viśeṣa-yuktaṃ vacanaṃ vijñeyaṃ tad viśeṣaṇam || ||",
    "GK16simhrsku:srs_3.112ab": "bahūnāṃ tu prayuktānāṃ padānāṃ bahubhiḥ padaiḥ |",
    "GK16simhrsku:srs_3.112cd": "uccayaḥ sadṛśārtho yaḥ sa vijñeyaḥ padoccayaḥ || ||",
    "GK16simhrsku:srs_3.113ab": "rūpakair upamābhir vā tulyārthābhiḥ prayojitaḥ |",
    "GK16simhrsku:srs_3.113cd": "apratyakṣārtha-saṃsparśas tulya-tarka itīritaḥ || ||",
    "GK16simhrsku:srs_3.114ab": "vicāras tv eka-sādhyasya bahu-sādhana-varṇanam |",
    "GK16simhrsku:srs_3.114cd": "vicārasyānyathābhāvo vijñeyas tad-viparyayaḥ || ||",
    "GK16simhrsku:1482": "[*3] siddha-sad-bhāvanā matā.",
    "GK16simhrsku:srs_3.115ab": "guṇātipāto vyatyasta-guṇākhyānam udāhṛtam |",
    "GK16simhrsku:srs_3.115cd": "bahūn guṇān kīrtayitvā sāmānyena ca saṃśrayān || ||",
    "GK16simhrsku:srs_3.116ab": "viśeṣaḥ kīrtyate yatra jñeyaḥ so' tiśayo budhaiḥ |",
    "GK16simhrsku:srs_3.116cd": "niruktir niravadyoktir nāmāny artha-prasiddhaye || ||",
    "GK16simhrsku:srs_3.117ab": "loke guṇātirikānāṃ bahūnāṃ yatra nāmabhiḥ |",
    "GK16simhrsku:srs_3.117cd": "eko' pi śabdyate tat tu vijñeyaṃ guṇa-kīrtanam || ||",
    "GK16simhrsku:srs_3.118ab": "yatra saṅkīrtayan doṣān guṇam arthena darśayet |",
    "GK16simhrsku:srs_3.118cd": "guṇān vā kīrtayan doṣān darśayed garhaṇaṃ tu tat || ||",
    "GK16simhrsku:srs_3.119ab": "abhyarthanā-paraṃ vākyaṃ vijñeyo' nunayo budhaiḥ |",
    "GK16simhrsku:srs_3.119cd": "patanaṃ prakṛtād arthād anyasmin bhraṃśa īritaḥ || ||",
    "GK16simhrsku:srs_3.120ab": "leśaḥ syād iṅgita-jñāna-kṛd viśeṣaṇavad vacaḥ |",
    "GK16simhrsku:srs_3.120cd": "kṣobhas tv anya-gate hetāv anyasmin kārya-kalpanaṃ || ||",
    "GK16simhrsku:srs_3.121ab": "manorathas tu vyājena vivakṣita-nivedanam |",
    "GK16simhrsku:srs_3.121cd": "prastāvanaiva śeṣo' rtho yatrānukto' pi gṛhyate || ||",
    "GK16simhrsku:srs_3.122ab": "anukta-siddhir eṣā syād ity āha bharato muniḥ[*4] |",
    "GK16simhrsku:srs_3.122cd": "dṛṣṭa-śrutānubhūtārtha-kathanādi-samudbhavam || ||",
    "GK16simhrsku:srs_3.123ab": "sādṛśyaṃ yatra saṅkṣobhāt tat sārūpyaṃ nirūpyate |",
    "GK16simhrsku:srs_3.123cd": "īpsitārtha-prasiddhy-arthaṃ kathyante yatra sūribhiḥ || ||",
    "GK16simhrsku:srs_3.124ab": "prayojanāny anekāni sā mālety abhidhīyate |",
    "GK16simhrsku:srs_3.124cd": "yat prasannena sārūpyaṃ yatra pūjayituṃ vacaḥ || ||",
    "GK16simhrsku:srs_3.125ab": "stuti-prakāśanaṃ tat tu smṛtaṃ madhura-bhāṣaṇam |",
    "GK16simhrsku:srs_3.125cd": "praśnenaivottaraṃ yatra sā pṛcchā parikīrtitā || ||",
    "GK16simhrsku:srs_3.126ab": "pratigṛhya tu śāstrārthaṃ yad vākyam abhidhīyate |",
    "GK16simhrsku:srs_3.126cd": "vidvan-manoharaṃ svantam upadiṣṭaṃ tad ucyate || ||",
    "GK16simhrsku:srs_3.127ab": "yathādeśaṃ yathā-kālaṃ yathā-rūpaṃ ca varṇyate |",
    "GK16simhrsku:srs_3.127cd": "yat pratyakṣaṃ parokṣaṃ vā tad dṛṣṭam dṛṣṭavan matam || ||",
    "GK16simhrsku:1509": "[*4] Nāṭ 16.169 = prastāvenaiva śeṣo' rthaḥ kṛtsno yan na pratīyate |",
    "GK16simhrsku:1510": "vacanena vinānukta-siddhiḥ sā parikīrtitā ||",
    "GK16simhrsku:1511": "śrī-siṃha-bhūpena kavīśvarāṇāṃ viśrāṇitāneka-vibhūṣaṇena |",
    "GK16simhrsku:srs_3.128": "ṣaṭtriṃśad uktāni hi bhūṣaṇāni salakṣmalakṣyāṇi muner matena || ||",
    "GK16simhrsku:srs_3.129ab": "sākṣad evopadeśena prāyo dharma-samanvayāt |",
    "GK16simhrsku:srs_3.129cd": "aṅgāṅgi-bhāva-sampanna-samasta-rasa-saṃśrayāt || ||",
    "GK16simhrsku:srs_3.130ab": "prakṛty-avasthā-sandhyādi-sampatty-upanibandhanāt |",
    "GK16simhrsku:srs_3.130cd": "āhuḥ prakaraṇādīnāṃ nāṭakaṃ prakṛtiṃ budhāḥ || ||",
    "GK16simhrsku:srs_3.131ab": "atideśa-bala-prāpata-nāṭakāṅgopajīvanāt |",
    "GK16simhrsku:srs_3.131cd": "anyāni rūpakāṇi syur vikārā nāṭakaṃ prati || ||",
    "GK16simhrsku:srs_3.132ab": "ato hi lakṣaṇaṃ pūrvaṃ nāṭakasyābhidhīyate |",
    "GK16simhrsku:srs_3.132cd": "divyena vā mānuṣeṇa dhīrodāttena saṃyutam || ||",
    "GK16simhrsku:srs_3.133ab": "śṛṅgāra-vīrānyatara-pradhāna-rasa-saṃśrayam |",
    "GK16simhrsku:srs_3.133cd": "khyāteti vṛtta-sambaddhaṃ sandhi-pañcaka-saṃyutam || ||",
    "GK16simhrsku:srs_3.134ab": "prakṛty-avasthā-sandhy-aṅga-sandhy-antara-vibhūṣaṇaiḥ |",
    "GK16simhrsku:srs_3.134cd": "patākā-sthānakair vṛtti-tad-aṅgaiś ca pravṛttibhiḥ || ||",
    "GK16simhrsku:srs_3.135ab": "viṣkambhakādibhir yuktaṃ nāṭakaṃ tat trivargadam |",
    "GK16simhrsku:srs_3.135cd": "tad etan nāṭakārambha-prakāro vakṣyate mayā || ||",
    "GK16simhrsku:srs_3.136ab": "vidher yathaiva saṅkalpo mukhatāṃ pratipadyate |",
    "GK16simhrsku:srs_3.136cd": "pradhānasya prabandhasya tathā prastāvanā smṛtā || ||",
    "GK16simhrsku:srs_3.137ab": "arthasya pratipādyasya tīrthaṃ prastāvanocyate |",
    "GK16simhrsku:srs_3.137cd": "prastāvanāyās tu mukhe nāndī kāryā śubhāvahā || ||",
    "GK16simhrsku:srs_3.138ab": "āśīrnamaskriyā-vastunirdeśānyatamā smṛtā |",
    "GK16simhrsku:srs_3.138cd": "candranāmāṅkitā prāyo maṅgalārtha-padojjvalā || ||",
    "GK16simhrsku:srs_3.139ab": "aṣṭābhir daśabhiś ceṣṭā seyaṃ dvādaśabhiḥ padaiḥ |",
    "GK16simhrsku:srs_3.139cd": "samair vā viṣamair vāpi prayojyety apare jaguḥ || ||",
    "GK16simhrsku:srs_3.140ab": "nāndy-ante tu praviṣṭena sūtradhāreṇa dhīmatā |",
    "GK16simhrsku:srs_3.140cd": "prasādhanāya raṅgasya vṛttir yojyā hi bhāratī || ||",
    "GK16simhrsku:srs_3.141ab": "aṅgāny asyāś ca catvāri bharatenāvabhāṣire |",
    "GK16simhrsku:srs_3.141cd": "prarocanāmukhe caiva vīthī-prahasane iti || ||",
    "GK16simhrsku:srs_3.142ab": "vīthī prahasanaṃ sva-sva-prasaṅge vakṣyate sphuṭam |",
    "GK16simhrsku:srs_3.142cd": "prarocanā tu sā proktā prakṛtārtha-praśaṃsayā || ||",
    "GK16simhrsku:srs_3.143ab": "sadasya-citta-vṛttīnāṃ saṃmukhīkaraṇaṃ ca yat |",
    "GK16simhrsku:srs_3.143cd": "praśaṃsā tu dvidhā jñeyā cetanācetanāśrayā || ||",
    "GK16simhrsku:srs_3.144ab": "acetanau deśa-kālau kālo madhu-śaran-mukhaḥ |",
    "GK16simhrsku:srs_3.144cd": "deśas tu devatārāja-tīrtha-sthānādir ucyate || ||",
    "GK16simhrsku:srs_3.145ab": "tad adya kāla-nāthasya yātretyādiṣu lakṣyatām |",
    "GK16simhrsku:srs_3.145cd": "cetanās tu kathā-nātha-kavi-sabhya-naṭāḥ smṛtāḥ || ||",
    "GK16simhrsku:srs_3.146ab": "kathā-nāthās tu dharmārtha-rasa-mokṣopayoginaḥ |",
    "GK16simhrsku:srs_3.146cd": "dharmopayoginas tatra yudhiṣṭhira-nalādayaḥ || ||",
    "GK16simhrsku:srs_3.147ab": "arthopayogino rudra-narasiṃha-nṛpādayaḥ |",
    "GK16simhrsku:srs_3.147cd": "rasopayogino vidyādhara-vatseśvarādayaḥ || ||",
    "GK16simhrsku:srs_3.148ab": "mokṣopayogino rāma-vāsudevādayo matāḥ |",
    "GK16simhrsku:srs_3.148cd": "eke tv abhedam icchanti dharma-mokṣopayoginoḥ || ||",
    "GK16simhrsku:srs_3.149ab": "kavayas tu prabandhāras te bhaveyuś caturvidhāḥ |",
    "GK16simhrsku:srs_3.149cd": "udātta uddhataḥ prauḍho vinīta iti bhedataḥ || ||",
    "GK16simhrsku:srs_3.150ab": "antar-gūḍhābhimānoktir udātta iti gīyate |",
    "GK16simhrsku:srs_3.150cd": "parāpavādāt svotkarṣa-vādī tūddhata ucyate || ||",
    "GK16simhrsku:srs_3.151ab": "yathocita-nijotkarṣa-vādī prauḍha itīritaḥ |",
    "GK16simhrsku:srs_3.151cd": "yuktyā nijotkarṣa-vādī prauḍha ity aparaiḥ smṛtaḥ || ||",
    "GK16simhrsku:srs_3.152ab": "vinīto vinayotkarṣāt svāpakarṣa-prakāśakaḥ |",
    "GK16simhrsku:srs_3.152cd": "sabhyās tu vibudhair jñeyā ye didṛkṣānivtā janāḥ || ||",
    "GK16simhrsku:srs_3.153ab": "te' pi dvidhā prārthanīyāḥ prārthak iti ca sphuṭam |",
    "GK16simhrsku:srs_3.153cd": "idaṃ prayokṣye yuṣmābhir anujñā dīyatām iti || ||",
    "GK16simhrsku:srs_3.154ab": "samprārthyāḥ sūtradhāreṇa prārthanīyā iti smṛtāḥ |",
    "GK16simhrsku:srs_3.154cd": "tvayā prayogaḥ kriyatām ity utkaṇṭhita-cetasaḥ || ||",
    "GK16simhrsku:srs_3.155ab": "ye sūtriṇaṃ prārthayante te sabhyāḥ prārthakāḥ smṛtāh |",
    "GK16simhrsku:srs_3.155cd": "raṅgopajīvinaḥ proktā naṭās te' pi tridhā smṛtāḥ || ||",
    "GK16simhrsku:srs_3.156ab": "vādakā gāyakāś caiva nartakāś ceti kovidaiḥ |",
    "GK16simhrsku:srs_3.156cd": "vīṇā-veṇu-mṛdaṅgādi-vādakā vādakāḥ smṛtāḥ || ||",
    "GK16simhrsku:srs_3.157ab": "ālāpana-dhruvāgīta-gāyakā gāyakā matāḥ |",
    "GK16simhrsku:srs_3.157cd": "nānā-prakārābhinaya-kartāro nartakāḥ smṛtāḥ || ||",
    "GK16simhrsku:srs_3.158ab": "vistarād uta saṅkṣepāt prayuñjīta prarocanām |",
    "GK16simhrsku:srs_3.158cd": "evaṃ prarocayan sabhyān sūtrī kuryād athāmukham || ||",
    "GK16simhrsku:srs_3.159ab": "sūtra-dhāro naṭīṃ brūte sva-kāryaṃ prati yuktitaḥ |",
    "GK16simhrsku:srs_3.159cd": "prastutākṣepa-citroktyā yat tad āmukham īritam || ||",
    "GK16simhrsku:srs_3.160ab": "trīṇyāmukhāṅgāny ucyante kathodghātaḥ pravartakaḥ |",
    "GK16simhrsku:srs_3.160cd": "prayogātiśayaś ceti teṣāṃ lakṣaṇam ucyate || ||",
    "GK16simhrsku:srs_3.161ab": "sūtriṇo vākyam arthaṃ vā svetivṛtta-samaṃ yadā |",
    "GK16simhrsku:srs_3.161cd": "svīkṛtya praviśet pātraṃ kathodghāto dvidhā mataḥ || ||",
    "GK16simhrsku:srs_3.162ab": "ākṣiptaṃ kāla-sāmyena pravṛttiḥ syāt pravartakam |",
    "GK16simhrsku:srs_3.162cd": "eṣo' yam ity upakṣepāt sūtradhāra-prayogataḥ || ||",
    "GK16simhrsku:srs_3.163ab": "prayoga-sūcanaṃ yatra prayogātiśayo hi saḥ |",
    "GK16simhrsku:srs_3.163cd": "prastāvanā-sthāpaneti dvidhā syād idam āmukham || ||",
    "GK16simhrsku:srs_3.164ab": "vidūṣaka-naṭī-pāripārśvikaiḥ saha saṃlāpan |",
    "GK16simhrsku:srs_3.164cd": "stoka-vīthy-aṅga-sahitāny āmukhāṅgāni sūtra-bhṛt || ||",
    "GK16simhrsku:srs_3.165ab": "yojayed yatra nāṭya-jñair eṣā prastāvanā smṛtā |",
    "GK16simhrsku:srs_3.165cd": "sarvāmukhāṅga-vīthy-aṅga-sametair vākya-vistaraiḥ || ||",
    "GK16simhrsku:srs_3.166ab": "sūtradhāro yatra naṭī-vidūṣaka-naṭādibhiḥ |",
    "GK16simhrsku:srs_3.166cd": "saṃlapana prastutaṃ cārtham ākṣipet sthāpanā hi sā || ||",
    "GK16simhrsku:srs_3.167ab": "śṛṅgāra-pracure nāṭye yogyaḥ syād āmukha-kramaḥ |",
    "GK16simhrsku:srs_3.167cd": "ratnāvalydike prāyo lakṣyatāṃ kovidair ayam || ||",
    "GK16simhrsku:srs_3.168ab": "vīrādbhutādi prāye tu prāyaḥ prastāvanocitā |",
    "GK16simhrsku:srs_3.168cd": "anargha-rāghavādyeṣu prāyaśo vīkṣyatām iyam || ||",
    "GK16simhrsku:srs_3.169ab": "hāsya-bībhatsa-raudrādi-prāye tu sthāpanā matā |",
    "GK16simhrsku:srs_3.169cd": "vīra-bhadra-vijṛmbhādau sā prāyeṇa samīkṣyatām || ||",
    "GK16simhrsku:srs_3.170ab": "kathitāny āmukhāṅgāni vīthy-aṅgāni pracakṣmahe |",
    "GK16simhrsku:srs_3.170cd": "āmukhe' pi ca vīthyāṃ ca sādhāraṇye' pi saṃmataḥ || ||",
    "GK16simhrsku:srs_3.171ab": "vīthy-aṅga-saṃprathā teṣāṃ vīthyām āvaśyakatvataḥ |",
    "GK16simhrsku:srs_3.171cd": "udghātyakāvalagita-prapañca-trigate chalam || ||",
    "GK16simhrsku:srs_3.172ab": "vākkely-adhibale gaṇḍam avasyandita-nālike |",
    "GK16simhrsku:srs_3.172cd": "asat-pralāpa-vyāhārau mṛdavaṃ ca trayodaśa || ||",
    "GK16simhrsku:srs_3.173ab": "tatrodghātyakam anyonyālāpa-mālā dvidhā hi tat |",
    "GK16simhrsku:srs_3.173cd": "gūḍhāratha-pada-paryāya-kramāt praśnottara-kramāt || ||",
    "GK16simhrsku:srs_3.174ab": "dvidhāvalagitaṃ proktam arthāvalaganātmakam |",
    "GK16simhrsku:srs_3.174cd": "anya-prasaṅgād anyasya saṃsiddhiḥ prakṛtasya va || ||",
    "GK16simhrsku:srs_3.175ab": "prapañcas tu mithaḥ stotram asadbhūtaṃ ca hāsyakṛt |",
    "GK16simhrsku:srs_3.175cd": "śruti-sāmyād anekārtha-yojanaṃ trigataṃ bhavet || ||",
    "GK16simhrsku:srs_3.176ab": "proktaṃ chalaṃ sasotprāsaiḥ priyābhāsair vilobhanam |",
    "GK16simhrsku:srs_3.176cd": "sākāṅkṣasyaiva vākyasya vākkeliḥ syāt samāptitaḥ || ||",
    "GK16simhrsku:srs_3.177ab": "spardhayānyonya-sāmarthya-vyaktis tv adhibalaṃ bhavet |",
    "GK16simhrsku:srs_3.177cd": "gaṇḍaṃ prastuta-sambandhi bhinnārthaṃ sahasoditam || ||",
    "GK16simhrsku:srs_3.178ab": "pūrvoktasyānyathā vyākhyā yatrāvasyanditaṃ hi tat |",
    "GK16simhrsku:srs_3.178cd": "prahelikā nigūḍhārthā hāsyārthaṃ nālikā smṛtā || ||",
    "GK16simhrsku:srs_3.179ab": "antarlāpā bahirlāpety eṣā dvedhā samīritā |",
    "GK16simhrsku:srs_3.179cd": "asambaddha-kathālāpo' sat-pralāpa itīritaḥ || ||",
    "GK16simhrsku:srs_3.180ab": "anyārthaṃ vacanaṃ hāsya-karaṃ vyāhāra ucyate |",
    "GK16simhrsku:srs_3.180cd": "doṣā guṇā guṇā doṣā yatra syur mṛdavaṃ hi tat || ||",
    "GK16simhrsku:srs_3.181ab": "evam āmukham āyojya sūtradhāre sahānuge |",
    "GK16simhrsku:srs_3.181cd": "niṣkrānte' that tad-ākṣiptaiḥ pātrair vastu prapañcayet || ||",
    "GK16simhrsku:srs_3.182ab": "vastu sarvaṃ dvidhā sūcyam asūcyam iti bhedataḥ |",
    "GK16simhrsku:srs_3.182cd": "rasa-hīnaṃ bhaved atra vastu tat sūcyam ucyate || ||",
    "GK16simhrsku:srs_3.183ab": "yad vastu nīrasaṃ tat tu sūcayet sūcakās tv amī |",
    "GK16simhrsku:srs_3.183cd": "viṣkambha-cūlikāṅkāsyāṅkāvatāra-praveśakāḥ || ||",
    "GK16simhrsku:srs_3.184ab": "tatra viṣkambho bhūta-bhāvi-vastv-aṃśa-sūcakaḥ |",
    "GK16simhrsku:srs_3.184cd": "amukhya-pātra-racitaḥ saṅkṣepaika-prayojanaḥ || ||",
    "GK16simhrsku:srs_3.185ab": "sa śuddho miśra ity ukto miśraḥ syān nīca-madhyamaiḥ |",
    "GK16simhrsku:srs_3.185cd": "so' yaṃ ceṭī-naṭācārya-saṃlāpa-parikalpitaḥ || ||",
    "GK16simhrsku:srs_3.186ab": "mālavikāgnimitrasya prathamāṅke nirūpyatām |",
    "GK16simhrsku:srs_3.186cd": "śuddhaḥ kevala-madhyo' yam ekāneka-kṛto dvidhā || ||",
    "GK16simhrsku:srs_3.187ab": "ratnāvalyām eka-śuddhaḥ prāpta-yaugandharāyaṇaḥ |",
    "GK16simhrsku:srs_3.187cd": "aneka-śuddho viṣkambhaḥ ṣaṣṭhāṅke' nargha-rāghave || ||",
    "GK16simhrsku:srs_3.188ab": "nirūpyatāṃ samprayukto mālyavacchuka-sāraṇaiḥ |",
    "GK16simhrsku:srs_3.188cd": "vandi-māgadha-sūtādyaiḥ pratisīrāntara-sthitaiḥ || ||",
    "GK16simhrsku:srs_3.189ab": "arthopakṣepaṇaṃ yat tu kriyate sā hi cūlikā |",
    "GK16simhrsku:srs_3.189cd": "sā dvidhā cūlikā khaṇḍa-cūlikā ceti bhedataḥ || ||",
    "GK16simhrsku:srs_3.190ab": "pātrair yavanikāntaḥsthaiḥ kevalaṃ yā tu nirmitā |",
    "GK16simhrsku:srs_3.190cd": "ādāv aṅkasya madhye vā cūlikā nāma sā smṛtā || ||",
    "GK16simhrsku:srs_3.191ab": "praveśa-nirgamābhāvād iyam aṅkād bahir gatā |",
    "GK16simhrsku:srs_3.191cd": "raṅga-nepatha-saṃsthāyi-pātra-saṃlāpa-vistaraiḥ || ||",
    "GK16simhrsku:srs_3.192ab": "ādau kevalam aṅkasya kalpitā khaṇḍa-cūlikā |",
    "GK16simhrsku:srs_3.192cd": "praveśa-nirgamāprāpter iyam aṅkād bahir-gatā || ||",
    "GK16simhrsku:srs_3.193ab": "enāṃ viṣkambham evānye prāhur naitan mataṃ mama |",
    "GK16simhrsku:srs_3.193cd": "apraviṣṭasya saṃlāpo viṣkambhe na hi yujyate || ||",
    "GK16simhrsku:srs_3.194ab": "tad viṣkambha-śiraskatvān mateyaṃ khaṇḍa-cūlikā |",
    "GK16simhrsku:srs_3.194cd": "pūrvāṅkānte sampraviṣṭaiḥ pātrair bhāvy-aṅka-vastunaḥ || ||",
    "GK16simhrsku:srs_3.195ab": "sūcanaṃ tad-avicchityai yat tad aṅkāsyam īritam |",
    "GK16simhrsku:srs_3.195cd": "yathā hi vīra-carite dvitīyāṅkāvasānake || ||",
    "GK16simhrsku:srs_3.196ab": "praviṣṭena sumantreṇa sūcitaṃ rāma-vigrahe |",
    "GK16simhrsku:srs_3.196cd": "vasiṣṭha-viśvāmitrādi-samābhāṣaṇa-lakṣaṇam || ||",
    "GK16simhrsku:srs_3.197ab": "vastūttarāṅke pūrvārthāvicchedenaiva kalpitam |",
    "GK16simhrsku:srs_3.197cd": "aṅkāvatāraḥ pātrāṇāṃ pūrva-kāryānuvartinām || ||",
    "GK16simhrsku:srs_3.198ab": "avibhāgena sarveṣāṃ bhāviny aṅke praveśanam |",
    "GK16simhrsku:srs_3.198cd": "dvitīyāṅke mālavikāgnimitre sa nirūpyatām || ||",
    "GK16simhrsku:srs_3.199ab": "pātreṇāṅka-praviṣṭena kevalaṃ sūcitatvataḥ |",
    "GK16simhrsku:srs_3.199cd": "bhaved aṅkād abāhyatvam aṅkāsyāṅkāvatārayoḥ || ||",
    "GK16simhrsku:srs_3.200ab": "yan nīcaiḥ kevalaṃ pātrair bhāvi-bhūtārtha-sūcanam |",
    "GK16simhrsku:srs_3.200cd": "aṅkayor ubhayor madhye sa vijñeyaḥ praveśakaḥ || ||",
    "GK16simhrsku:srs_3.201ab": "so' yaṃ ceṭi-dvayālāpa-saṃvidhānopakalpitaḥ |",
    "GK16simhrsku:srs_3.201cd": "mālatī-mādhave prājñair dvitīyāṅke nirūpyatām || ||",
    "GK16simhrsku:srs_3.202ab": "asūcyaṃ tu śubhodātta-rasa-bhāva-nirantaram |",
    "GK16simhrsku:srs_3.202cd": "prārambhe yady asūcyaṃ syād aṅkam evātra kalpayet || ||",
    "GK16simhrsku:srs_3.203ab": "rasālaṅkāra-vastūnām upalālana-kāṅkṣiṇām |",
    "GK16simhrsku:srs_3.203cd": "janany-aṅkavadādhāra-bhūtatvād aṅka ucyate || ||",
    "GK16simhrsku:srs_3.204ab": "aṅkas tu pañcaṣair dvitrair aṅgino' ṅgasya vastunaḥ |",
    "GK16simhrsku:srs_3.204cd": "rasasya vā samālamba-bhūtaiḥ pātrair manoharaḥ || ||",
    "GK16simhrsku:srs_3.205ab": "saṃvidhāna-viśeṣaḥ syāt tatrāsūcyaṃ prapañcayet |",
    "GK16simhrsku:srs_3.205cd": "asūcyaṃ tad dvidhā dṛśyaṃ śrāvyaṃ cādyaṃ tu darśayet || ||",
    "GK16simhrsku:srs_3.206ab": "dvedhā dvitīyaṃ svagataṃ prakāśaṃ ceti bhedataḥ |",
    "GK16simhrsku:srs_3.206cd": "svagataṃ svaika-vijñeyaṃ prakāśaṃ tad dvidhā bhavet || ||",
    "GK16simhrsku:srs_3.207ab": "sarva-prakāśaṃ niyata-prakāśaṃ ceti bhedataḥ |",
    "GK16simhrsku:srs_3.207cd": "sarva-prakāśaṃ sarveṣāṃ sthitānāṃ śravaṇocitam || ||",
    "GK16simhrsku:srs_3.208ab": "dvitīyaṃ tu sthiteṣv apy eṣv ekasya śravaṇocitam |",
    "GK16simhrsku:srs_3.208cd": "dvidhā vibhāvyate' nyac ca janāntam apavāritam || ||",
    "GK16simhrsku:srs_3.209ab": "tripatākā-kareṇānyān apavāryāntarā kathām |",
    "GK16simhrsku:srs_3.209cd": "anyenāmantraṇaṃ yat syāt taj janāntikam ucyate || ||",
    "GK16simhrsku:srs_3.210ab": "rahasyaṃ kathyate' nyasya parāvṛtyāpavāritam |",
    "GK16simhrsku:srs_3.210cd": "itthaṃ śrāvyaṃ ca dṛśyaṃ ca prayujya susamāhitaiḥ || ||",
    "GK16simhrsku:srs_3.211ab": "pātrair niṣkramaṇaṃ kāryam aṅkānte samam eva hi |",
    "GK16simhrsku:srs_3.211cd": "aṅka-cchedaś ca kartavyaḥ kālāvasthānurodhataḥ || ||",
    "GK16simhrsku:srs_3.212ab": "dinārdha-dinayor yogyam aṅke vastu pravartayet |",
    "GK16simhrsku:srs_3.212cd": "aṅka-prasaṅgād garbhāṅka-lakṣaṇaṃ vakṣyate mayā || ||",
    "GK16simhrsku:srs_3.213ab": "rasanāyaka-vastūnāṃ mahotkarṣāya kovidaiḥ |",
    "GK16simhrsku:srs_3.213cd": "aṅkasya madhye yo' ṅkaḥ syād asau garbhāṅka īritaḥ || ||",
    "GK16simhrsku:srs_3.214ab": "vastu-sūcaka-nāndīko diṅ-mātra-mukha-saṅgataḥ |",
    "GK16simhrsku:srs_3.214cd": "arthopakṣepakair hīnaś cūlikā-parivarjitaiḥ || ||",
    "GK16simhrsku:srs_3.215ab": "aneṣyad-vastu-viṣayaḥ pātraiś tri-caturair yutaḥ |",
    "GK16simhrsku:srs_3.215cd": "nātiprapañcetivṛttaḥ svādhārāṅkāṅga-śobhitaḥ || ||",
    "GK16simhrsku:srs_3.216ab": "prastutārthānubandhī ca pātra-niṣkramaṇāvadhiḥ |",
    "GK16simhrsku:srs_3.216cd": "prathamāṅke na kartavyaḥ so' yaṃ kāvya-viśāradaiḥ || ||",
    "GK16simhrsku:srs_3.217ab": "so' yam uttara-rāme tu rasotkarṣāya kathyatām |",
    "GK16simhrsku:srs_3.217cd": "netur utkarṣako jñeyo bāla-rāmāyaṇe tv ayam || ||",
    "GK16simhrsku:srs_3.218ab": "amogha-rāghave so' yaṃ vastūtkarṣaika-kāraṇam |",
    "GK16simhrsku:srs_3.218cd": "nāṭake' ṅkā na kartavyāḥ pañca-nyūnā daśādhikāḥ || ||",
    "GK16simhrsku:1694": "tad īdṛśa-guṇopetaṃ nāṭakaṃ bhukti-muktidam |",
    "GK16simhrsku:1695": "tathā ca bharataḥ-dharmārtha-sādhanaṃ nāṭyaṃ sarva-duḥkhāpanoda-kṛt |",
    "GK16simhrsku:1696": "āsevadhvaṃ tad ṛṣayas tasyotthānaṃ tu nāṭakam ||iti||",
    "GK16simhrsku:srs_3.219": "nāṭakasya tu pūrṇādi-bhedāḥ kecana kalpitāḥ || ||",
    "GK16simhrsku:srs_3.220ab": "teṣāṃ nātīva ramyatvād aparīkṣākṣamatvataḥ |",
    "GK16simhrsku:srs_3.220cd": "muninānādṛtatvāc ca tān uddeṣṭum udāsmahe || ||",
    "GK16simhrsku:srs_3.221ab": "atha prakaraṇam-yatretivṛttam utpādyaṃ dhīra-śāntaś ca nāyakaḥ |",
    "GK16simhrsku:srs_3.221cd": "rasaḥ pradhānaṃ śṛṅgāraḥ śeṣaṃ nāṭakavad bhavet || ||",
    "GK16simhrsku:srs_3.222ab": "tad dhi prakaraṇaṃ śuddhaṃ dhūrtaṃ miśraṃ ca tat tridhā |",
    "GK16simhrsku:srs_3.222cd": "kula-strī-nāyakaṃ śuddhaṃ mālatī-mādhavādikam || ||",
    "GK16simhrsku:srs_3.223ab": "gaṇikā-nāyikaṃ dhūrtaṃ kāmadattāhvayādikam |",
    "GK16simhrsku:srs_3.223cd": "kitava-dhyputakārādi-vyāpāraṃ tv atra kalpayet || ||",
    "GK16simhrsku:srs_3.224ab": "miśraṃ tat kulajā-veśye kalpite yatra nāyike |",
    "GK16simhrsku:srs_3.224cd": "dhūrta-śuddha-kramopetaṃ tan mṛcchakaṭikādikam || ||",
    "GK16simhrsku:srs_3.225ab": "nāṭikā tv anayor bhedo na pṛthag rūpakaṃ bhavet |",
    "GK16simhrsku:srs_3.225cd": "prakhyātaṃ nṛpater vṛttaṃ nāṭakād āhṛtaṃ yataḥ || ||",
    "GK16simhrsku:srs_3.226ab": "buddhi-kalpita-vastutvaṃ tathā prakaraṇād api |",
    "GK16simhrsku:srs_3.226cd": "vimarśa-sandhi-rāhityaṃ bhedakaṃ cen na tan matam || ||",
    "GK16simhrsku:srs_3.227ab": "ratnāvalyādike lakṣye tat-sandher api darśanāt |",
    "GK16simhrsku:srs_3.227cd": "strī-prāya-caturaṅkādi-bhedakaṃ cen na tan matam || ||",
    "GK16simhrsku:srs_3.228ab": "eka-dvi-try-aṅka-pātrādi-bhedenānantatā yataḥ |",
    "GK16simhrsku:srs_3.228cd": "devī-vaśāt saṅgamena bhedaś cet tan na yujyate |",
    "GK16simhrsku:srs_3.228ef": "mālavikāgni-mitrādau nāṭikātva-prasaṅgataḥ || ||",
    "GK16simhrsku:srs_3.229ab": "prakaraṇikā-nāṭikayor anusaraṇīyā hi nāṭikā-saraṇiḥ |",
    "GK16simhrsku:srs_3.229cd": "ata eva bharata-muninā nāṭyaṃ daśadhā nirūpitaṃ pūrvam || ||",
    "GK16simhrsku:srs_3.230ab": "khyātena vā kalpitena vastunā prākṛtair naraiḥ |",
    "GK16simhrsku:srs_3.230cd": "anvitaḥ kaiśikī-hīnaḥ sāttvatyārabhaṭī-mṛduḥ || ||",
    "GK16simhrsku:srs_3.231ab": "strīṇāṃ vilāpa-vyāpārair upetaḥ karuṇāśrayaḥ |",
    "GK16simhrsku:srs_3.231cd": "nānā-saṅgrāma-saṃnāha-prahāramaraṇotkaṭaḥ || ||",
    "GK16simhrsku:srs_3.232ab": "mukha-nirvāhavān yaḥ syād eka-dvi-try-aṅka icchayā |",
    "GK16simhrsku:srs_3.232cd": "utsṛṣṭikāṅkaḥ sa jñeyaḥ sa-viṣkambha-praveśakaḥ || ||",
    "GK16simhrsku:srs_3.233ab": "asminn amaṅgala-prāye kuryān maṅgalam antataḥ |",
    "GK16simhrsku:srs_3.233cd": "prayojyasya vadhaḥ kāryaḥ punar ujjīvanāvadhiḥ || ||",
    "GK16simhrsku:srs_3.234ab": "ujjīvanād apy adhikaṃ manoratha-phalo' pi vā |",
    "GK16simhrsku:srs_3.234cd": "vijñeyam asya lakṣyaṃ tu karuṇākandalādikam || ||",
    "GK16simhrsku:srs_3.235ab": "khātetivṛtta-sampanno niḥsahāyaka-nāyakaḥ |",
    "GK16simhrsku:srs_3.235cd": "yukto daśāvaraih khyātair uddhataiḥ pratināyakaiḥ || ||",
    "GK16simhrsku:srs_3.236ab": "vimarśa-garbha-rahito bhāraty-ārabhaṭī-sphuṭaḥ |",
    "GK16simhrsku:srs_3.236cd": "hāsya-śṛṅgāra-rahita ekāṅko raudra-saṃśrayaḥ || ||",
    "GK16simhrsku:srs_3.237ab": "eka-vāsara-vṛttāntaḥ prāpta-viṣkambha-cūlikaḥ |",
    "GK16simhrsku:srs_3.237cd": "astrī-nimitta-samaro vyāyogaḥ kathito budhaiḥ || ||",
    "GK16simhrsku:srs_3.238ab": "vijñeyam asya lakṣyaṃ tu dhanañjaya-jayādikam |",
    "GK16simhrsku:srs_3.238cd": "svasya vānyasya vā vṛttaṃ viṭena nipuṇoktinā || ||",
    "GK16simhrsku:srs_3.239ab": "śaurya-saubhāgya-saṃstutyā vīra-śṛṅgāra-sūcakam |",
    "GK16simhrsku:srs_3.239cd": "buddhi-kalpitam ekāṅkaṃ mukha-nirvahaṇānvitam || ||",
    "GK16simhrsku:srs_3.240ab": "varṇyate bhāratī-vṛttyā yatra taṃ bhāṇam īrate |",
    "GK16simhrsku:srs_3.240cd": "eka-pātra-prayojye' smin kuryād ākāśa-bhāṣitam || ||",
    "GK16simhrsku:srs_3.241ab": "anyenānuktam apy anyo vacaḥ śrutveva yad vadet |",
    "GK16simhrsku:srs_3.241cd": "iti kiṃ bhaṇasīty etad bhaved ākāśa-bhāṣitam || ||",
    "GK16simhrsku:srs_3.242ab": "lāsyāṅgāni daśaitasmin saṃyojyānyatra tāni tu |",
    "GK16simhrsku:srs_3.242cd": "geya-padaṃ sthita-pāṭhyam āsīnaṃ puṣpa-gandhikā || ||",
    "GK16simhrsku:srs_3.243ab": "pracchedakas trimūḍhaṃ ca saindhavākhyaṃ dvimūḍhakam |",
    "GK16simhrsku:srs_3.243cd": "uttamottamakaṃ cānyad ukta-pratyuktam eva ca || ||",
    "GK16simhrsku:srs_3.244ab": "vīṇādi-vādanenaiva sahitaṃ yatra bhāvyate |",
    "GK16simhrsku:srs_3.244cd": "lalitaṃ nāyikā-gītaṃ tad geya-padam ucyate || ||",
    "GK16simhrsku:srs_3.245ab": "cañcat-puṭādinā vākyābhinayo nāyikā-kṛtaḥ |",
    "GK16simhrsku:srs_3.245cd": "bhūmi-cārī-pracāreṇa sthita-pāṭhyaṃ tad ucyate || ||",
    "GK16simhrsku:srs_3.246ab": "bhrū-netra-pāṇi-caraṇa-vilāsābhinayānvitam |",
    "GK16simhrsku:srs_3.246cd": "yojyam āsīnayā pāṭhyam āsīnaṃ tad udāhṛtam || ||",
    "GK16simhrsku:srs_3.247ab": "nānā-vidhena vādyena nānā-tāla-layānvitam |",
    "GK16simhrsku:srs_3.247cd": "lāsyaṃ prayujyate yatra sā jñeyā puṣpa-gandhikā || ||",
    "GK16simhrsku:srs_3.248ab": "anyāsaṅgama-śaṅkinyā nāyakasyātiroṣayā |",
    "GK16simhrsku:srs_3.248cd": "prema-ccheda-prakaṭanaṃ lāsyaṃ pracchedakaṃ viduḥ || ||",
    "GK16simhrsku:srs_3.249ab": "aniṣṭhura-ślakṣṇa-padaṃ sama-vṛttair alaṅkṛtam |",
    "GK16simhrsku:srs_3.249cd": "nāṭyaṃ puruṣa-bhāvāḍhyaṃ trimūḍhakam udāhṛtam || ||",
    "GK16simhrsku:srs_3.250ab": "deśa-bhāṣā-viśeṣeṇa calad-valaya-śṛṅkhalam |",
    "GK16simhrsku:srs_3.250cd": "lāsyaṃ prayujyate yatra tat saindhavam iti smṛtam || ||",
    "GK16simhrsku:srs_3.251ab": "cārībhir lalitābhiś ca citrārthābhinayānvitam |",
    "GK16simhrsku:srs_3.251cd": "spaṣṭa-bhāva-rasopetaṃ lāsyaṃ yat tad dvimūḍhakam || ||",
    "GK16simhrsku:srs_3.252ab": "aparijñāta-pārśvasthaṃ geya-bhāva-vibhūṣitam |",
    "GK16simhrsku:srs_3.252cd": "lāsyaṃ sotkaṇṭha-vākyaṃ tad uttamottamakaṃ bhavet || ||",
    "GK16simhrsku:srs_3.253ab": "kopa-prasāda-janitaṃ sādhikṣepa-padāśrayam |",
    "GK16simhrsku:srs_3.253cd": "vākyaṃ tad ukta-pratyuktaṃ yūnoḥ praśnottarātmakam || ||",
    "GK16simhrsku:srs_3.254ab": "śṛṅgāra-mañjarī-mukhyam asyodāharaṇaṃ matam |",
    "GK16simhrsku:srs_3.254cd": "lāsyāṅga-daśakaṃ tatra lakṣyaṃ lakṣya-vicakṣaṇaiḥ || ||",
    "GK16simhrsku:srs_3.255ab": "prakhyātenetivṛttena nāyakair api tad-vidhaiḥ |",
    "GK16simhrsku:srs_3.255cd": "pṛthak-prayojanāsaktair militair deva-dānavaiḥ || ||",
    "GK16simhrsku:srs_3.256ab": "yuktaṃ dvādaśabhir vīra-pradhānaṃ kaiśikī-mṛdu |",
    "GK16simhrsku:srs_3.256cd": "try-aṅkaṃ vimarśa-hīnaṃ ca kapaṭa-traya-saṃyutam || ||",
    "GK16simhrsku:srs_3.257ab": "tri-vidravaṃ tri-śṛṅgāraṃ vidyāt samavakārakam |",
    "GK16simhrsku:srs_3.257cd": "mohātmako bhramaḥ proktaḥ kapaṭas trividhas tv ayam || ||",
    "GK16simhrsku:srs_3.258ab": "sattvajaḥ śatrujo daiva-janitaś ceti sattvajaḥ |",
    "GK16simhrsku:srs_3.258cd": "krūra-prāṇi-samutpannaḥ śatrujas tu raṇādijaḥ || ||",
    "GK16simhrsku:srs_3.259ab": "vātyāvarṣādi-sambhūto daivajaḥ kapaṭaḥ smṛtaḥ |",
    "GK16simhrsku:srs_3.259cd": "udāharaṇam eteṣām āvege lakṣyatāṃ budhaiḥ || ||",
    "GK16simhrsku:srs_3.260ab": "jīva-grāho' pi moho vā kapaṭād vidravas tataḥ |",
    "GK16simhrsku:srs_3.260cd": "kapaṭa-traya-sambhūter ayaṃ ca trividho mataḥ || ||",
    "GK16simhrsku:srs_3.261ab": "dharmārtha-kāma-sambaddhas tridhā śṛṅgāra īritaḥ |",
    "GK16simhrsku:srs_3.261cd": "vratādi-janitaḥ kāmo dharma-śṛṅgāra īritaḥ || ||",
    "GK16simhrsku:srs_3.262ab": "pārvatī-śiva-sambhogas tad udāharaṇaṃ matam |",
    "GK16simhrsku:srs_3.262cd": "yatra kāmena sambaddhair arthair arthānubandhibhiḥ || ||",
    "GK16simhrsku:srs_3.263ab": "bhujyamānaiḥ sukha-prāptir artha-śṛṅgāra īritaḥ |",
    "GK16simhrsku:srs_3.263cd": "sārvabhauma-phala-prāpti-hetunā vatsa-bhūpateḥ || ||",
    "GK16simhrsku:srs_3.264ab": "ratnāvalyā samaṃ bhogo vijñeyā tad udāhṛtiḥ |",
    "GK16simhrsku:srs_3.264cd": "durādara-surā-pāna-para-dārādi-kelijaḥ || ||",
    "GK16simhrsku:srs_3.265ab": "tat-tad-āsvāda-lalitaḥ kāma-śṛṅgāra īritaḥ |",
    "GK16simhrsku:srs_3.265cd": "tad udāharaṇaṃ prāyo dṛśyaṃ prasanādiṣu || ||",
    "GK16simhrsku:srs_3.266ab": "śṛṅgāra-tritayaṃ tatra nātra bindu-praveśakau |",
    "GK16simhrsku:srs_3.266cd": "mukha-pratimukhe sandhī vastu dvādaśa-nāḍikam || ||",
    "GK16simhrsku:srs_3.267ab": "prathame kalpayed aṅke nāḍikā ghaṭikā-dvayam |",
    "GK16simhrsku:srs_3.267cd": "mukhādi-sandhi-trayavāṃś caturnāḍika-vastukaḥ || ||",
    "GK16simhrsku:srs_3.268ab": "dvitīyāṅkas tṛtīyas tu dvi-nāḍika-kathāśrayaḥ |",
    "GK16simhrsku:srs_3.268cd": "nirvimarśa-catuḥ-sandhir evam aṅkās trayaḥ smṛtāḥ || ||",
    "GK16simhrsku:srs_3.269ab": "vīthī-prahasanāṅgāni kuryād atra samāsataḥ |",
    "GK16simhrsku:srs_3.269cd": "prastāvanāyāḥ prastāve prokto vīthy-aṅga-vistaraḥ || ||",
    "GK16simhrsku:srs_3.270ab": "daśa prahasanāṅgāni tat-prasaṅge pracakṣmahe |",
    "GK16simhrsku:srs_3.270cd": "udāharaṇam etasya payodhi-mathanādikam || ||",
    "GK16simhrsku:srs_3.271ab": "sūcya-pradhāna-śṛṅgārā mukha-nirvahaṇānvitā |",
    "GK16simhrsku:srs_3.271cd": "eka-yojyā dviyojyā vā kaiśikī-vṛtti-nirmitā || ||",
    "GK16simhrsku:srs_3.272ab": "vīthy-aṅga-sahitaikāṅkā vīthīti kathitā budhaiḥ |",
    "GK16simhrsku:srs_3.272cd": "asyāṃ prāyeṇa lāsyāṅga-daśakaṃ yojayen na vā || ||",
    "GK16simhrsku:srs_3.273ab": "sāmānyā parakīyā vā nāyikātrānurāgiṇī |",
    "GK16simhrsku:srs_3.273cd": "vīthy-aṅga-prāya-vṛttitvān nocitā kula-pālikā || ||",
    "GK16simhrsku:srs_3.274ab": "lakṣyam asyās tu vijñeyaṃ mādhavī-vīthikādikam |",
    "GK16simhrsku:srs_3.274cd": "vastu-sandhy-aṅka-lāsyāṅga-vṛttayo yatra bhāṇavat || ||",
    "GK16simhrsku:srs_3.275ab": "raso hāsyaḥ pradhānaṃ syād etat prahasanaṃ matam |",
    "GK16simhrsku:srs_3.275cd": "viśeṣeṇa daśāṅgāni kalpayed atra tāni tu || ||",
    "GK16simhrsku:srs_3.276ab": "avagalitāvaskandau vyavahāro vipralambha upapattiḥ |",
    "GK16simhrsku:srs_3.276cd": "bhayam anṛtaṃ vibhrāntir gadgada-vāk ca pralāpaś ca || ||",
    "GK16simhrsku:srs_3.277ab": "pūrvam ātma-gṛhītasya samācārasya mohataḥ |",
    "GK16simhrsku:srs_3.277cd": "dūṣaṇaṃ tyajanaṃ cātra dvidhāvagalitaṃ matam || ||",
    "GK16simhrsku:srs_3.278ab": "avaskandas tv anekeṣām ayogyasyaika-vastunaḥ |",
    "GK16simhrsku:srs_3.278cd": "sambandhābhāsa-kathanāt sva-sva-yogyatva-yojanā || ||",
    "GK16simhrsku:srs_3.279ab": "vyavahāras tu saṃvādo dvitrāṇāṃ hāsya-kāraṇam |",
    "GK16simhrsku:srs_3.279cd": "vipralambho vañcanā syād bhūtāveśādi-kaitavāt || ||",
    "GK16simhrsku:srs_3.280ab": "upapattis tu sā proktā yat prasiddhasya vastunaḥ |",
    "GK16simhrsku:srs_3.280cd": "loka-prasiddhayā yuktyā sādhanaṃ hāsya-hetunā || ||",
    "GK16simhrsku:srs_3.281ab": "smṛtaṃ bhayaṃ tu nagara-śodhakādi-kṛto daraḥ |",
    "GK16simhrsku:srs_3.281cd": "anṛtaṃ tu bhaved vākyam asabhya-stuti-gumphitam || ||",
    "GK16simhrsku:srs_3.282ab": "tad evānṛtam ity āhur apare sva-mata-stuteḥ |",
    "GK16simhrsku:srs_3.282cd": "vastu-sāmya-kṛto moho vibhrāntir iti gīyate || ||",
    "GK16simhrsku:srs_3.283ab": "asatya-ruditonmiśraṃ vākyaṃ gadgada-vāg bhavet |",
    "GK16simhrsku:srs_3.283cd": "pralāpaḥ syād ayogyasya yogyatvenānumodanam || ||",
    "GK16simhrsku:srs_3.284ab": "śuddhaṃ kīrṇaṃ vaikṛtaṃ ca tac ca prahasanaṃ tridhā |",
    "GK16simhrsku:srs_3.284cd": "śuddhaṃ śrotriya-śākhāder veṣa-bhāṣādi-saṃyutam || ||",
    "GK16simhrsku:srs_3.285ab": "ceṭa-ceṭī-jana-vyāptaṃ tal lakṣyaṃ tu nirūpyatām |",
    "GK16simhrsku:srs_3.285cd": "ānanda-kośa-pramukhaṃ tathā bhagavad-ajjukam || ||",
    "GK16simhrsku:srs_3.286ab": "kīrṇaṃ tu sarvair vīthy-aṅgaiḥ saṅkīrṇaṃ dhūrta-saṅkulam |",
    "GK16simhrsku:srs_3.286cd": "tasyodāharaṇaṃ jñeyaṃ bṛhat-saubhadrakādikam || ||",
    "GK16simhrsku:srs_3.287ab": "yac cedaṃ kāmukādīnāṃ veṣa-bhāṣādi-saṅgataiḥ |",
    "GK16simhrsku:srs_3.287cd": "ṣaṇḍatāpa-savṛddhādyair yutaṃ tad vaikṛtaṃ bhavet || ||",
    "GK16simhrsku:srs_3.288ab": "kalikeli-prahasana-pramukhaṃ tad udāhṛtam |",
    "GK16simhrsku:srs_3.288cd": "khyātetivṛttaṃ nirhāsya-śṛṅgāraṃ raudra-mudritam || ||",
    "GK16simhrsku:srs_3.289ab": "sāttvatī-vṛtti-viralaṃ bhāraty-ārabhaṭī-sphuṭam |",
    "GK16simhrsku:srs_3.289cd": "nāyakair uddhatair deva-yakṣa-rākṣasa-pannagaiḥ || ||",
    "GK16simhrsku:srs_3.290ab": "gandharva-bhūta-vetāla-siddha-vidyādharādibhiḥ |",
    "GK16simhrsku:srs_3.290cd": "samanvitaṃ ṣoḍaśabhir nyāya-mārgaṇa-nāyakam || ||",
    "GK16simhrsku:srs_3.291ab": "caturbhir āṅkair anvītaṃ nirvimarśaka-sandhibhiḥ |",
    "GK16simhrsku:srs_3.291cd": "nirghātolkoparāgādi-ghora-krūrāji-sambhramam || ||",
    "GK16simhrsku:srs_3.292ab": "sa-praveśaka-viṣkambha-cūlikaṃ hi ḍimaṃ viduḥ |",
    "GK16simhrsku:srs_3.292cd": "asyodāharaṇaṃ jñeyaṃ vīrabhadra-vijṛmbhitam || ||",
    "GK16simhrsku:srs_3.293ab": "yatretivṛttaṃ miśraṃ syāt sa-viṣkambha-praveśakam |",
    "GK16simhrsku:srs_3.293cd": "catvāro' ṅkā nirvimarśa-garbhāḥ syuḥ sandhayas trayaḥ || ||",
    "GK16simhrsku:srs_3.294ab": "dhīroddhattaś ca prakhyāto divyo martyo' pi nāyakaḥ |",
    "GK16simhrsku:srs_3.294cd": "divya-striyam anicchantīṃ kanyāṃ vāhartum udyataḥ || ||",
    "GK16simhrsku:srs_3.295ab": "strī-nimittāji-saṃrambhaḥ pañcaṣāḥ pratināyakāḥ |",
    "GK16simhrsku:srs_3.295cd": "rasā nirbhaya-bībhatsā vṛttayaḥ kaiśikīṃ vinā || ||",
    "GK16simhrsku:srs_3.296ab": "svalpas tasyāḥ praveśo vā so' yam īhāmṛgo mataḥ |",
    "GK16simhrsku:srs_3.296cd": "vyājān nivārayed atra saṅgrāmaṃ bhīṣaṇa-kramam || ||",
    "GK16simhrsku:srs_3.297ab": "tasyodāharaṇaṃ jñeyaṃ prājñair māyā-kuraṅgikā |",
    "GK16simhrsku:srs_3.297cd": "itthaṃ śrī-siṃha-bhūpena sarva-lakṣaṇa-śālinā || ||",
    "GK16simhrsku:srs_3.298ab": "sarva-lakṣaṇa-sampūrṇo lakṣito rūpaka-kramaḥ |",
    "GK16simhrsku:srs_3.298cd": "atha rūpaka-nirmāṇa-parijñānopayoginī || ||",
    "GK16simhrsku:srs_3.299ab": "śrī-siṃha-dharaṇīśena paribhāṣā nirūpyate |",
    "GK16simhrsku:srs_3.299cd": "paribhāṣātra maryādā pūrvācāryopakalpitā || ||",
    "GK16simhrsku:srs_3.300ab": "sā hi naur atigambhīraṃ vivikṣor nāṭya-sāgaram |",
    "GK16simhrsku:srs_3.300cd": "eṣā ca bhāṣā-nirdeśa-nāmabhis trividhā matā || ||",
    "GK16simhrsku:srs_3.301ab": "tatra bhāṣā dvidhā bhāṣā vibhāṣā ceti bhedataḥ |",
    "GK16simhrsku:srs_3.301cd": "caturdaśa vibhāṣāḥ syuḥ prācyādyā vākya-vṛttayaḥ || ||",
    "GK16simhrsku:srs_3.302ab": "āsāṃ saṃskāra-rāhityād viniyogo na kathyate |",
    "GK16simhrsku:srs_3.302cd": "uttamādiṣu tad-deśa-vyavahārāt pratīyatām || ||",
    "GK16simhrsku:srs_3.303ab": "bhāṣā dvidhā saṃskṛtā ca prākṛtī ceti bhedataḥ |",
    "GK16simhrsku:srs_3.303cd": "kaumāra-pāṇinīyādi-saṃskṛtā saṃskṛtā matā || ||",
    "GK16simhrsku:srs_3.304ab": "iyaṃ tu devatādīnāṃ munīnāṃ nāyakasya ca |",
    "GK16simhrsku:srs_3.304cd": "liṅgināṃ ca viṭādīnm anīcānāṃ prayujyate || ||",
    "GK16simhrsku:srs_3.305": "prakṛteḥ saṃskṛtāyās tu vikṛtiḥ prākṛtī matā || ||",
    "GK16simhrsku:srs_3.306ab": "ṣaḍ-vidhā sā prākṛtaṃ ca śaurasenī ca māgadhī |",
    "GK16simhrsku:srs_3.306cd": "paiśācī cūlikā paiśācy apabhraṃśa iti kramāt || ||",
    "GK16simhrsku:srs_3.307ab": "atra tu prākṛtaṃ strīṇāṃ sarvāsāṃ niyataṃ bhavet |",
    "GK16simhrsku:srs_3.307cd": "kvacic ca devī gaṇikā mantrijā ceti yoṣitām || ||",
    "GK16simhrsku:srs_3.308ab": "yoginy-apsarasoḥ śilpa-kāriṇyā api saṃskṛtam |",
    "GK16simhrsku:srs_3.308cd": "ye nīcāḥ karmaṇā jātyā teṣāṃ prākṛtam ucyate || ||",
    "GK16simhrsku:srs_3.309ab": "chadma-liṅgavatāṃ tadvaj jainānām iti kecana |",
    "GK16simhrsku:srs_3.309cd": "adhame madhyame cāpi śaurasenī prayujyate || ||",
    "GK16simhrsku:srs_3.310ab": "dhīvarādy-atinīceṣu māgadhī ca niyujyate |",
    "GK16simhrsku:srs_3.310cd": "rakṣaḥ-piśāca-nīceṣu paiśācī-dvitayaṃ bhavet || ||",
    "GK16simhrsku:srs_3.311ab": "apabhraṃśas tu caṇḍāla-yavanādiṣu yujyate |",
    "GK16simhrsku:srs_3.311cd": "nāṭakādāv apabhraṃśa-vinyāsasyāsahiṣṇavaḥ || ||",
    "GK16simhrsku:srs_3.312ab": "anye caṇḍālakādīnāṃ māgadhy-ādīn prayuñjate |",
    "GK16simhrsku:srs_3.312cd": "sarveṣāṃ kāraṇa-vaśāt kāryo bhāṣā-vyatikramaḥ || ||",
    "GK16simhrsku:srs_3.313ab": "māhātmyasya paribhraṃśaṃ madasyātiśayaṃ tathā |",
    "GK16simhrsku:srs_3.313cd": "pracchādanaṃ ca vibhrāntiṃ yathālikhita-vācanam || ||",
    "GK16simhrsku:srs_3.314ab": "kadācid anuvādaṃ ca kāraṇāni pracakṣate |",
    "GK16simhrsku:srs_3.314cd": "sākṣād anāma-grāhyāṇāṃ janānāṃ pratisaṃjñayā || ||",
    "GK16simhrsku:srs_3.315ab": "āhvāna-bhaṅgī nāṭyajñair nirdeśa iti gīyate |",
    "GK16simhrsku:srs_3.315cd": "sa tridhā pūjya-sadṛśa-kaniṣṭha-viṣayatvataḥ || ||",
    "GK16simhrsku:srs_3.316ab": "pūjyās tu devo munayo liṅginas tat-samāstriyaḥ |",
    "GK16simhrsku:srs_3.316cd": "bahuśrutāś ca bhagavac-chabda-vācyā bhavanti hi || ||",
    "GK16simhrsku:srs_3.317ab": "āryeti brāhmaṇo vācyo vṛddhas tāteti bhāṣyate |",
    "GK16simhrsku:srs_3.317cd": "upādhyāyeti cācāryo gaṇikā tv ajjukākhyayā || ||",
    "GK16simhrsku:srs_3.318ab": "mahārājeti bhūpālo vidvān bhāva itīryate |",
    "GK16simhrsku:srs_3.318cd": "chandato nāmabhir vācyā brāhmaṇais tu narādhipāḥ || ||",
    "GK16simhrsku:srs_3.319ab": "deveti nṛpatir vācyo bhṛtyaiḥ prakṛtibhis tathā |",
    "GK16simhrsku:srs_3.319cd": "sārvabhaumaḥ parijanair bhaṭṭa-bhaṭṭāraketi ca || ||",
    "GK16simhrsku:srs_3.320ab": "vācyo rājeti munibhir apatya-pratyayena vā |",
    "GK16simhrsku:srs_3.320cd": "vidūṣakeṇa tu prāyaḥ sakhe rājan nitīcchayā || ||",
    "GK16simhrsku:srs_3.321ab": "brāhmaṇaiḥ sacivo vācyo hy amātya saciveti ca |",
    "GK16simhrsku:srs_3.321cd": "śaiṣāir āryety athāyuṣman iti sārathinā rathī || ||",
    "GK16simhrsku:srs_3.322ab": "tapasvi-sādhu-śabdābhyāṃ praśāntaḥ paribhāṣyate |",
    "GK16simhrsku:srs_3.322cd": "svāmīti yuva-rājas tu kumāro bhartṛ-dārakaḥ || ||",
    "GK16simhrsku:srs_3.323ab": "āvutteti svasur bhartā syāleti pṛtanā-patiḥ |",
    "GK16simhrsku:srs_3.323cd": "bhaṭṭinī svāminī devī tathā bhaṭṭāriketi ca || ||",
    "GK16simhrsku:srs_3.324ab": "paricārajanair vācyā yoṣito rāja-vallabhāḥ |",
    "GK16simhrsku:srs_3.324cd": "rājñā tu mahiṣī vācyā devīty anyāḥ priyā iti || ||",
    "GK16simhrsku:srs_3.325ab": "sarveṇa patnī tv āryeti pitur nāmnā sutasya vā |",
    "GK16simhrsku:srs_3.325cd": "tāta-pādā iti pitā mātāmbeti sutena tu || ||",
    "GK16simhrsku:srs_3.326ab": "jyeṣṭhās tv āryā iti bhrātrā tathā syur mātulādayaḥ |",
    "GK16simhrsku:srs_3.326cd": "sadṛśaḥ sadṛśo vācyo vayasyety āhvayena vā || ||",
    "GK16simhrsku:srs_3.327ab": "haleti sakhyā tu sakhī kathanīyā sakhīti vā |",
    "GK16simhrsku:srs_3.327cd": "suta-śiṣya-kanīyāṃso vācyā guru-janena hi || ||",
    "GK16simhrsku:srs_3.328ab": "vatsa-putraka-dīrghāyus-tāta-jāteti saṃjñayā |",
    "GK16simhrsku:srs_3.328cd": "anyaḥ kanīyān āryeṇa janena paribhāṣyate || ||",
    "GK16simhrsku:srs_3.329ab": "śilpādhikāra-nāmabhyāṃ bhadra bhadra-mukheti |",
    "GK16simhrsku:srs_3.329cd": "vācye nīcātinīce tu haṇḍe hañje iti kramāt || ||",
    "GK16simhrsku:srs_3.330ab": "bhartrā vācyāḥ sva-sva-nāmnā bhṛtyāḥ śilpocitena vā |",
    "GK16simhrsku:srs_3.330cd": "evam ādi prakāreṇa yojyā nirdeśa-yojanā || ||",
    "GK16simhrsku:srs_3.331ab": "loka-śāstrāvirodhena vijñeyā kāvya-kovidaiḥ |",
    "GK16simhrsku:srs_3.331cd": "anukta-nāmnaḥ prakhyāte kañcuki-prabhṛter api || ||",
    "GK16simhrsku:srs_3.332ab": "itivṛtte kalpite tu nāyakāder api sphuṭam |",
    "GK16simhrsku:srs_3.332cd": "rasa-vastūpayogīni kavir nāmāni kalpayet || ||",
    "GK16simhrsku:srs_3.333ab": "vinayandhara-bābhravya-jayandhara-jayādikam |",
    "GK16simhrsku:srs_3.333cd": "kāryaṃ kañcukināṃ nāma prāyo viśvāsa-sūcakam || ||",
    "GK16simhrsku:srs_3.334ab": "latālaṅkāra-puṣpādi-vastūnāṃ lalitātmanām |",
    "GK16simhrsku:srs_3.334cd": "nāmabhir guṇa-siddhair ceṭīnāṃ nāma kalpayet || ||",
    "GK16simhrsku:srs_3.335ab": "karabhaḥ kalahaṃsaś cety ādi nāmānujīvinām |",
    "GK16simhrsku:srs_3.335cd": "karpūra-caṇḍa-kāmpilyety ādikaṃ nāma vandinām || ||",
    "GK16simhrsku:srs_3.336ab": "subuddhi-vasubhūtyādi-mantriṇāṃ nāma kalpayet |",
    "GK16simhrsku:srs_3.336cd": "devarātaḥ somarāta iti nāma purodhasaḥ || ||",
    "GK16simhrsku:srs_3.337ab": "śrīvatso gautamaḥ kautso gārgyo maudgalya ity api |",
    "GK16simhrsku:srs_3.337cd": "vasantakaḥ kāpileya ity ākhyeyo vidūṣakaḥ || ||",
    "GK16simhrsku:srs_3.338ab": "pratāpa-vīra-vijaya-māna-vikrama-sāhasaiḥ |",
    "GK16simhrsku:srs_3.338cd": "vasanta-bhūṣaṇottaṃsa-śekharāṅka-padottaraiḥ || ||",
    "GK16simhrsku:srs_3.339ab": "dhīrottarāṇāṃ netṝṇāṃ nāma kurvīta kovidaḥ |",
    "GK16simhrsku:srs_3.339cd": "candrāpīḍaḥ kāmapāla ity ādyaṃ lalitātmanām || ||",
    "GK16simhrsku:srs_3.340ab": "ugravarmā caṇḍasena ity ādy-uddhata-cetasām |",
    "GK16simhrsku:srs_3.340cd": "datta-senānta-nāmāni vaiśyānāṃ kalpayet sudhīḥ || ||",
    "GK16simhrsku:srs_3.341ab": "karpūra-mañjarī candralekhā rāgataraṅgikā |",
    "GK16simhrsku:srs_3.341cd": "padmāvatīti prāyeṇa nāmnā vācyā hi nāyikā || ||",
    "GK16simhrsku:srs_3.342ab": "devyas tu dhāriṇī-lakṣmī-vasumatyādi-nāmabhiḥ |",
    "GK16simhrsku:srs_3.342cd": "bhogavatī kāntimatī kamalā kāmavallarī || ||",
    "GK16simhrsku:srs_3.343ab": "irāvatī haṃsapadīty ādi-nāmnā tu bhoginī |",
    "GK16simhrsku:srs_3.343cd": "viprakṣatra-viśaḥ śarma-varma-dattānta-nāmabhiḥ || ||",
    "GK16simhrsku:srs_3.344ab": "śikhaṇḍāṅgada-cūḍānta-nāmnā vidyādharādhipāḥ |",
    "GK16simhrsku:srs_3.344cd": "kuṇḍalānanda-ghaṇṭānta-nāmnā kāpālikā janāḥ || ||",
    "GK16simhrsku:srs_3.345ab": "yogasundarikā vaṃśaprabhā vikaṭamudrikā |",
    "GK16simhrsku:srs_3.345cd": "śaṅkha-keyūrikety ādi-nāmnā kāpālika-striyaḥ || ||",
    "GK16simhrsku:srs_3.346ab": "ānandinī siddhimatī śrīmatī sarvamaṅgalā |",
    "GK16simhrsku:srs_3.346cd": "yaśovatī putravatīty ādi-nāmnā suvāsinī || ||",
    "GK16simhrsku:srs_3.347ab": "ity ādi sarvam ālocya lakṣaṇaṃ kṛta-buddhinā |",
    "GK16simhrsku:srs_3.347cd": "kavinā kalpitaṃ kāvyam ācandrārkaṃ prakāśate || ||",
    "GK16simhrsku:srs_3.348ab": "lakṣya-lakṣaṇa-nirmāṇa-vijñāna-kṛta-buddhibhiḥ |",
    "GK16simhrsku:srs_3.348cd": "parīkṣyatām ayaṃ grantho vimatsara-manīṣayā || ||",
    "GK16simhrsku:srs_3.349ab": "bharatāgama-pārīṇaḥ śrīmān siṃha-mahīpatiḥ |",
    "GK16simhrsku:srs_3.349cd": "rasikaḥ kṛtavān evaṃ rasārṇava-sudhākaram || ||",
    "GK16simhrsku:1960": "saṃrambhād anapota-siṃha-nṛpater dhāṭī-samāṭīkane",
    "GK16simhrsku:1961": "niḥsāṇeṣu dhaṇaṃ dhaṇaṃ dhaṇam iti dhvānānusandhāyiṣu |",
    "GK16simhrsku:1962": "modante hi raṇaṃ raṇaṃ raṇam iti prauḍhās tadīyā bhaṭā bhrāntiṃ yānti tṛṇaṃ tṛṇaṃ tṛṇam iti",
    "GK16simhrsku:1963": "matvā dhātrā tulāyāṃ laghur iti dharaṇīṃ siṃha-bhūpāla-candre",
    "GK16simhrsku:1964": "sṛṣṭe tatrātigurvyāṃ tad-upanidhitayā sthāpyamānaiḥ krameṇa |",
    "GK16simhrsku:1965": "cintāratnaugha-kalpa-druma-tati-surabhī-maṇḍalaiḥ pūritāntāpy ūrdhvaṃ nītā laghimnā tad-ari-kula-śataiḥ pūryate' dyāpi sā dyauḥ",
    "GK16simhrsku:1966": "iti śrīmad-āndhra-maṇḍalādhīśvara-pratigaṇḍa-bhairava-śrīmad-anapota-narendra-nandana-bhuja-bala-bhīma-śrī-siṃha-bhūpāla-viracite",
    "GK16simhrsku:1968": "rasārṇava-sudhākara-nāmni nāṭyālaṅkāra-śāstre bhāvakollāso nāma tṛtīyo vilāsaḥ ||3||",
    "GK16simhrsku:1969": "samāptaś cāyaṃ rasārṇava-sudhākaraḥ",
    "GK16simhrsku:1970": "śrī-toya-śaila-vasatiḥ sa tamāla-nīlo",
    "GK16simhrsku:1971": "jīyād dharir muni-cakora-suśāradenduḥ |",
    "GK16simhrsku:1972": "lakṣmī-stanastavaka-kuṅkuma-kardama-śrī-",
    "GK16simhrsku:1973": "saṃlipta-nirmala-viśāla-bhujāntarālaḥ ||",
    "GK16simhrsku:1974": "malaya-giri-nivāsī māruto yacchatāṅgas taruṇa-śiśira-raśmir yat suhṛt-puṇya-kīrtiḥ |",
    "GK16simhrsku:1975": "carati ciram anaṅgaḥ kvāpi kari apy adṛśyaḥ sa jayatu rasikaughair vanditaḥ pañcabāṇaḥ ||",
    "GK16simhrsku:1976": "aśeṣāṇāṃ dvijanuṣām āśīrvāda-paramparā |",
    "GK16simhrsku:1977": "taraṅgayatu kalyāṇaṃ kavīnāṃ cāyur āyatam ||"
}